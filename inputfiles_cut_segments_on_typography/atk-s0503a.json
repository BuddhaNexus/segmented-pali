{
  "atk-s0503a:0_0": "Namo tassa bhagavato arahato sammāsambuddhassa",
  "atk-s0503a:1_0": "Khuddakanikāye",
  "atk-s0503a:2_0": "Udāna-aṭṭhakathā",
  "atk-s0503a:3_0": "Ganthārambhakathā",
  "atk-s0503a:4_0": "Mahākāruṇikaṃ nāthaṃ, ñeyyasāgarapāraguṃ;",
  "atk-s0503a:5_0": "Vande nipuṇagambhīra-vicitranayadesanaṃ.",
  "atk-s0503a:6_0": "Vijjācaraṇasampannā, yena nīyanti lokato;",
  "atk-s0503a:7_0": "Vande tamuttamaṃ dhammaṃ, sammāsambuddhapūjitaṃ.",
  "atk-s0503a:8_0": "Sīlādiguṇasampanno, ṭhito maggaphalesu yo;",
  "atk-s0503a:9_0": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0503a:10_0": "Vandanājanitaṃ puññaṃ, iti yaṃ ratanattaye;",
  "atk-s0503a:11_0": "Hatantarāyo sabbattha, hutvāhaṃ tassa tejasā.",
  "atk-s0503a:12_0": "Tena tena nidānena, desitāni hitesinā;",
  "atk-s0503a:13_0": "Yāni suddhāpadānena, udānāni mahesinā.",
  "atk-s0503a:14_0": "Tāni sabbāni ekajjhaṃ, āropentehi saṅgahaṃ;",
  "atk-s0503a:15_0": "Udānaṃ nāma saṅgītaṃ, dhammasaṅgāhakehi yaṃ.",
  "atk-s0503a:16_0": "Jinassa dhammasaṃvega-pāmojjaparidīpanaṃ;",
  "atk-s0503a:17_0": "Somanassasamuṭṭhāna-gāthāhi paṭimaṇḍitaṃ.",
  "atk-s0503a:18_0": "Tassa gambhīrañāṇehi, ogāhetabbabhāvato;",
  "atk-s0503a:19_0": "Kiñcāpi dukkarā kātuṃ, atthasaṃvaṇṇanā mayā.",
  "atk-s0503a:20_0": "Sahasaṃvaṇṇanaṃ yasmā, dharate satthusāsanaṃ;",
  "atk-s0503a:21_0": "Pubbācariyasīhānaṃ, tiṭṭhateva vinicchayo.",
  "atk-s0503a:22_0": "Tasmā taṃ avalambitvā, ogāhetvāna pañcapi;",
  "atk-s0503a:23_0": "Nikāye upanissāya, porāṇaṭṭhakathānayaṃ.",
  "atk-s0503a:24_0": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0503a:25_0": "Mahāvihāravāsīnaṃ, samayaṃ avilomayaṃ.",
  "atk-s0503a:26_0": "Punappunāgataṃ atthaṃ, vajjayitvāna sādhukaṃ;",
  "atk-s0503a:27_0": "Yathābalaṃ karissāmi, udānassatthavaṇṇanaṃ.",
  "atk-s0503a:28_0": "Iti ākaṅkhamānassa, saddhammassa ciraṭṭhitiṃ;",
  "atk-s0503a:29_0": "Vibhajantassa tassatthaṃ, sādhu gaṇhantu sādhavoti.",
  "atk-s0503a:30_0": "Tattha udānanti kenaṭṭhena udānaṃ?",
  "atk-s0503a:30_1": "Udānanaṭṭhena.",
  "atk-s0503a:30_2": "Kimidaṃ udānaṃ nāma?",
  "atk-s0503a:30_3": "Pītivegasamuṭṭhāpito udāhāro.",
  "atk-s0503a:30_4": "Yathā hi yaṃ telādi minitabbavatthu mānaṃ gahetuṃ na sakkoti,",
  "atk-s0503a:30_5": "vissanditvā gacchati,",
  "atk-s0503a:30_6": "taṃ “avaseko”ti vuccati.",
  "atk-s0503a:30_7": "Yañca jalaṃ taḷākaṃ gahetuṃ na sakkoti,",
  "atk-s0503a:30_8": "ajjhottharitvā gacchati,",
  "atk-s0503a:30_9": "taṃ “ogho”ti vuccati.",
  "atk-s0503a:30_10": "Evameva yaṃ pītivegasamuṭṭhāpitaṃ vitakkavipphāraṃ antohadayaṃ sandhāretuṃ na sakkoti,",
  "atk-s0503a:30_11": "so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho udāhāraviseso “udāna”nti vuccati.",
  "atk-s0503a:30_12": "Dhammasaṃvegavasenapi ayamākāro labbhateva.",
  "atk-s0503a:31_0": "Tayidaṃ katthaci gāthābandhavasena katthaci vākyavasena pavattaṃ.",
  "atk-s0503a:31_1": "Yaṃ pana aṭṭhakathāsu “somanassañāṇamayikagāthāpaṭisaṃyuttā”ti udānalakkhaṇaṃ vuttaṃ,",
  "atk-s0503a:31_2": "taṃ yebhuyyavasena vuttaṃ.",
  "atk-s0503a:31_3": "Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.",
  "atk-s0503a:31_4": "Itarampi pana “atthi,",
  "atk-s0503a:31_5": "bhikkhave,",
  "atk-s0503a:31_6": "tadāyatanaṃ,",
  "atk-s0503a:31_7": "yattha neva pathavī na āpo”tiādīsu “sukhakāmāni bhūtāni,",
  "atk-s0503a:31_8": "yo daṇḍena vihiṃsatī”ti,",
  "atk-s0503a:31_9": "“sace bhāyatha dukkhassa,",
  "atk-s0503a:31_10": "sace vo dukkhamappiya”nti evamādīsu ca labbhati.",
  "atk-s0503a:32_0": "Evaṃ tayidaṃ sabbaññubuddhabhāsitaṃ,",
  "atk-s0503a:32_1": "paccekabuddhabhāsitaṃ,",
  "atk-s0503a:32_2": "sāvakabhāsitanti tividhaṃ hoti.",
  "atk-s0503a:32_3": "Tattha paccekabuddhabhāsitaṃ –",
  "atk-s0503a:32_4": "“sabbesu bhūtesu nidhāya daṇḍaṃ,",
  "atk-s0503a:32_5": "aviheṭhayaṃ aññatarampi tesa”ntiādinā khaggavisāṇasutte āgatameva.",
  "atk-s0503a:32_6": "Sāvakabhāsitānipi –",
  "atk-s0503a:33_0": "“Sabbo rāgo pahīno me, sabbo doso samūhato;",
  "atk-s0503a:34_0": "Sabbo me vihato moho, sītibhūtosmi nibbuto”ti. –",
  "atk-s0503a:35_0": "Ādinā theragāthāsu –",
  "atk-s0503a:36_0": "“Kāyena saṃvutā āsiṃ, vācāya uda cetasā;",
  "atk-s0503a:37_0": "Samūlaṃ taṇhamabbuyha, sītibhūtāsmi nibbutā”ti. –",
  "atk-s0503a:38_0": "Ādinā therīgāthāsu ca āgatāni.",
  "atk-s0503a:38_1": "Tāni pana tesaṃ therānaṃ therīnañca na kevalaṃ udānāni eva,",
  "atk-s0503a:38_2": "atha kho sīhanādāpi honti.",
  "atk-s0503a:38_3": "Sakkādīhi devehi bhāsitāni “aho dānaṃ paramadānaṃ,",
  "atk-s0503a:38_4": "kassape suppatiṭṭhita”ntiādīni,",
  "atk-s0503a:38_5": "ārāmadaṇḍabrāhmaṇādīhi manussehi ca bhāsitāni “namo tassa bhagavato”tiādīni tisso saṅgītiyo ārūḷhāni udānāni santi eva,",
  "atk-s0503a:38_6": "na tāni idha adhippetāni.",
  "atk-s0503a:38_7": "Yāni pana sammāsambuddhena sāmaṃ āhacca bhāsitāni jinavacanabhūtāni,",
  "atk-s0503a:38_8": "yāni sandhāya bhagavatā pariyattidhammaṃ navadhā vibhajitvā uddisantena udānanti vuttāni,",
  "atk-s0503a:38_9": "tāneva dhammasaṅgāhakehi “udāna”nti saṅgītanti tadevettha saṃvaṇṇetabbabhāvena gahitaṃ.",
  "atk-s0503a:39_0": "Yā pana “anekajātisaṃsāra”ntiādigāthāya dīpitā bhagavatā bodhimūle udānavasena pavattitā anekasatasahassānaṃ",
  "atk-s0503a:39_1": "sammāsambuddhānaṃ avijahitaudānagāthā ca,",
  "atk-s0503a:39_2": "etā aparabhāge pana dhammabhaṇḍāgārikassa bhagavatā desitattā dhammasaṅgāhakehi udānapāḷiyaṃ saṅgahaṃ anāropetvā dhammapade saṅgītā.",
  "atk-s0503a:39_3": "Yañca “aññāsi vata,",
  "atk-s0503a:39_4": "bho koṇḍañño,",
  "atk-s0503a:39_5": "aññāsi vata,",
  "atk-s0503a:39_6": "bho koṇḍañño”ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ bhagavatā bhāsitaṃ,",
  "atk-s0503a:39_7": "tadapi dhammacakkappavattanasuttantadesanāpariyosāne attanā adhigatadhammekadesassa yathādesitassa ariyamaggassa",
  "atk-s0503a:39_8": "sāvakesu sabbapaṭhamaṃ therena adhigatattā attano parissamassa saphalabhāvapaccavekkhaṇahetukaṃ paṭhamabodhiyaṃ",
  "atk-s0503a:39_9": "sabbesaṃ eva bhikkhūnaṃ sammāpaṭipattipaccavekkhaṇahetukaṃ “ārādhayiṃsu vata maṃ bhikkhū ekaṃ samaya”ntiādivacanaṃ",
  "atk-s0503a:39_10": "viya pītisomanassajanitaṃ udāhāramattaṃ,",
  "atk-s0503a:39_11": "“yadā have pātubhavanti dhammā”tiādivacanaṃ viya pavattiyā nivattiyā vā na pakāsananti,",
  "atk-s0503a:39_12": "na dhammasaṅgāhakehi udānapāḷiyaṃ saṅgītanti daṭṭhabbaṃ.",
  "atk-s0503a:40_0": "Taṃ panetaṃ udānaṃ vinayapiṭakaṃ,",
  "atk-s0503a:40_1": "suttantapiṭakaṃ,",
  "atk-s0503a:40_2": "abhidhammapiṭakanti tīsu piṭakesu suttantapiṭakapariyāpannaṃ,",
  "atk-s0503a:40_3": "dīghanikāyo,",
  "atk-s0503a:40_4": "majjhimanikāyo,",
  "atk-s0503a:40_5": "saṃyuttanikāyo,",
  "atk-s0503a:40_6": "aṅguttaranikāyo,",
  "atk-s0503a:40_7": "khuddakanikāyoti pañcasu nikāyesu khuddakanikāyapariyāpannaṃ, suttaṃ, geyyaṃ,",
  "atk-s0503a:40_8": "veyyākaraṇaṃ, gāthā, udānaṃ,",
  "atk-s0503a:40_9": "itivuttakaṃ, jātakaṃ,",
  "atk-s0503a:40_10": "abbhutadhammaṃ,",
  "atk-s0503a:40_11": "vedallanti navasu sāsanaṅgesu udānasaṅgahaṃ.",
  "atk-s0503a:41_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0503a:42_0": "Caturāsīti sahassāni, ye me dhammā pavattino”ti. –",
  "atk-s0503a:43_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0503a:43_1": "Bodhivaggo,",
  "atk-s0503a:43_2": "mucalindavaggo,",
  "atk-s0503a:43_3": "nandavaggo,",
  "atk-s0503a:43_4": "meghiyavaggo,",
  "atk-s0503a:43_5": "soṇavaggo,",
  "atk-s0503a:43_6": "jaccandhavaggo,",
  "atk-s0503a:43_7": "cūḷavaggo,",
  "atk-s0503a:43_8": "pāṭaligāmiyavaggoti vaggato aṭṭhavaggaṃ;",
  "atk-s0503a:43_9": "suttato asītisuttasaṅgahaṃ,",
  "atk-s0503a:43_10": "gāthāto pañcanavutiudānagāthāsaṅgahaṃ.",
  "atk-s0503a:43_11": "Bhāṇavārato aḍḍhūnanavamattā bhāṇavārā.",
  "atk-s0503a:43_12": "Anusandhito bodhisutte pucchānusandhivasena ekānusandhi,",
  "atk-s0503a:43_13": "suppavāsāsutte pucchānusandhiyathānusandhivasena dve anusandhī,",
  "atk-s0503a:43_14": "sesesu yathānusandhivasena ekekova anusandhi,",
  "atk-s0503a:43_15": "ajjhāsayānusandhi panettha natthi.",
  "atk-s0503a:43_16": "Evaṃ sabbathāpi ekāsītianusandhisaṅgahaṃ.",
  "atk-s0503a:43_17": "Padato satādhikāni ekavīsa padasahassāni,",
  "atk-s0503a:43_18": "gāthāpādato tevīsati catussatādhikāni aṭṭha sahassāni,",
  "atk-s0503a:43_19": "akkharato sattasahassādhikāni saṭṭhi sahassāni tīṇi ca satāni dvāsīti ca akkharāni.",
  "atk-s0503a:43_20": "Tenetaṃ vuccati –",
  "atk-s0503a:44_0": "“Asīti eva suttantā, vaggā aṭṭha samāsato;",
  "atk-s0503a:45_0": "Gāthā ca pañcanavuti, udānassa pakāsitā.",
  "atk-s0503a:46_0": "“Aḍḍhūnanavamattā ca, bhāṇavārā pamāṇato;",
  "atk-s0503a:47_0": "Ekādhikā tathāsīti, udānassānusandhiyo.",
  "atk-s0503a:48_0": "“Ekavīsasahassāni, satañceva vicakkhaṇo;",
  "atk-s0503a:49_0": "Padānetānudānassa, gaṇitāni viniddise”.",
  "atk-s0503a:50_0": "Gāthāpādato pana –",
  "atk-s0503a:51_0": "“Aṭṭhasahassamattāni, cattāreva satāni ca;",
  "atk-s0503a:52_0": "Pādānetānudānassa, tevīsati ca niddise.",
  "atk-s0503a:53_0": "“Akkharānaṃ sahassāni, saṭṭhi satta satāni ca;",
  "atk-s0503a:54_0": "Tīṇi dvāsīti ca tathā, udānassa paveditā”ti.",
  "atk-s0503a:55_0": "Tassa aṭṭhasu vaggesu bodhivaggo ādi,",
  "atk-s0503a:55_1": "suttesu paṭhamaṃ bodhisuttaṃ,",
  "atk-s0503a:55_2": "tassāpi evaṃ me sutantiādikaṃ āyasmatā ānandena paṭhamamahāsaṅgītikāle vuttanidānamādi.",
  "atk-s0503a:55_3": "Sā panāyaṃ paṭhamamahāsaṅgīti vinayapiṭake tantimārūḷhā eva.",
  "atk-s0503a:55_4": "Yo panettha nidānakosallatthaṃ vattabbo kathāmaggo sopi sumaṅgalavilāsiniyaṃ dīghanikāyaṭṭhakathāyaṃ vutto evāti tattha vuttanayeneva veditabbo.",
  "atk-s0503a:56_0": "1. Bodhivaggo",
  "atk-s0503a:57_0": "1. Paṭhamabodhisuttavaṇṇanā",
  "atk-s0503a:58_0": "1.",
  "atk-s0503a:58_1": "Yaṃ panettha “evaṃ me suta”ntiādikaṃ nidānaṃ,",
  "atk-s0503a:58_2": "tattha evanti nipātapadaṃ.",
  "atk-s0503a:58_3": "Metiādīni nāmapadāni.",
  "atk-s0503a:58_4": "Uruvelāyaṃ viharatīti ettha vīti upasaggapadaṃ,",
  "atk-s0503a:58_5": "haratīti ākhyātapadanti imināva nayena sabbattha padavibhāgo veditabbo.",
  "atk-s0503a:59_0": "Atthato pana evaṃsaddo tāva upamūpadesasampahaṃsanagarahaṇavacanasampaṭiggahākāra-",
  "atk-s0503a:59_1": "nidassanāvadhāraṇapucchāidamatthaparimāṇādi anekatthappabhedo.",
  "atk-s0503a:59_2": "Tathā hesa “evaṃ jātena maccena,",
  "atk-s0503a:59_3": "kattabbaṃ kusalaṃ bahu”nti evamādīsu upamāyaṃ āgato.",
  "atk-s0503a:59_4": "“Evaṃ te abhikkamitabbaṃ,",
  "atk-s0503a:59_5": "evaṃ te paṭikkamitabba”ntiādīsu upadese.",
  "atk-s0503a:59_6": "“Evametaṃ bhagavā,",
  "atk-s0503a:59_7": "evametaṃ sugatā”tiādīsu sampahaṃsane.",
  "atk-s0503a:59_8": "“Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ,",
  "atk-s0503a:59_9": "bhanteti kho te bhikkhū bhagavato paccassosu”ntiādīsu vacanasampaṭiggahe.",
  "atk-s0503a:59_10": "“Evaṃ byā kho ahaṃ, bhante,",
  "atk-s0503a:59_11": "bhagavatā dhammaṃ desitaṃ ājānāmī”tiādīsu ākāre.",
  "atk-s0503a:59_12": "“Ehi tvaṃ, māṇavaka,",
  "atk-s0503a:59_13": "yena samaṇo ānando tenupasaṅkama,",
  "atk-s0503a:59_14": "upasaṅkamitvā mama vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha",
  "atk-s0503a:59_15": "‘subho māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti,",
  "atk-s0503a:59_16": "evañca vadehi ‘sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0503a:59_17": "tenupasaṅkamatu anukampaṃ upādāyā’ti”ādīsu nidassane.",
  "atk-s0503a:59_18": "“‘Taṃ kiṃ maññatha, kālāmā,",
  "atk-s0503a:59_19": "ime dhammā kusalā vā akusalā vā’ti? ‘Akusalā, bhante’.",
  "atk-s0503a:59_20": "‘Sāvajjā vā anavajjā vā’ti? ‘Sāvajjā, bhante’.",
  "atk-s0503a:59_21": "‘Viññūgarahitā vā viññuppasatthā vā’ti?",
  "atk-s0503a:59_22": "‘Viññūgarahitā, bhante’.",
  "atk-s0503a:59_23": "‘Samattā samādinnā ahitāya dukkhāya saṃvattanti, no’vā?",
  "atk-s0503a:59_24": "‘Kathaṃ vo ettha hotī’ti? ‘Samattā, bhante,",
  "atk-s0503a:59_25": "samādinnā ahitāya dukkhāya saṃvattanti,",
  "atk-s0503a:59_26": "evaṃ no ettha hotīti”’ādīsu avadhāraṇe.",
  "atk-s0503a:59_27": "“Evamete sunhātā suvilittā kappitakesamassū āmuttamālābharaṇā”tiādīsu pucchāyaṃ.",
  "atk-s0503a:59_28": "“Evaṃgatāni puthusippāyatanāni,",
  "atk-s0503a:59_29": "evaṃvidho evamākāro”tiādīsu idaṃsaddassa atthe.",
  "atk-s0503a:59_30": "Gatasaddo hi pakārapariyāyo,",
  "atk-s0503a:59_31": "tathā vidhākārasaddā.",
  "atk-s0503a:59_32": "Tathā hi vidhayuttagatasadde lokiyā pakāratthe vadanti.",
  "atk-s0503a:59_33": "“Evaṃ lahuparivattaṃ evamāyupariyanto”tiādīsu parimāṇe.",
  "atk-s0503a:60_0": "Nanu ca “evaṃ vitakkitaṃ no tumhehi,",
  "atk-s0503a:60_1": "evamāyupariyanto”ti cettha evaṃsaddena pucchanākāraparimāṇākārānaṃ vuttattā ākārattho eva evaṃsaddoti. Na,",
  "atk-s0503a:60_2": "visesasabbhāvato.",
  "atk-s0503a:60_3": "Ākāramattavācako hettha evaṃsaddo ākāratthoti adhippeto.",
  "atk-s0503a:60_4": "“Evaṃ byā kho”tiādīsu pana ākāravisesavacano.",
  "atk-s0503a:60_5": "Ākāravisesavācino cete evaṃsaddā pucchanākāraparimāṇākārānaṃ vācakattā.",
  "atk-s0503a:60_6": "Evañca katvā “evaṃ jātena maccenā”tiādīni upamānaudāharaṇāni yujjanti.",
  "atk-s0503a:60_7": "Tattha hi –",
  "atk-s0503a:61_0": "“Yathāpi puppharāsimhā, kayirā mālāguṇe bahū;",
  "atk-s0503a:62_0": "Evaṃ jātena maccena, kattabbaṃ kusalaṃ bahu”nti. –",
  "atk-s0503a:63_0": "Ettha puppharāsiṭṭhānīyato manussuppatti sappurisūpanissayasaddhammassavanayonisomanasikārabhogasampattiādito",
  "atk-s0503a:63_1": "dānādipuññakiriyāhetusamudāyato sobhāsugandhatādiguṇavisesayogato mālāguṇasadisiyo bahukā puññakiriyā",
  "atk-s0503a:63_2": "maritabbasabhāvatāya maccena kattabbāti abhedatāya puppharāsi mālāguṇā ca upamā,",
  "atk-s0503a:63_3": "tesaṃ upamānākāro yathāsaddena aniyamato vutto.",
  "atk-s0503a:63_4": "Puna evaṃsaddena niyamanavasena vutto.",
  "atk-s0503a:63_5": "So pana upamākāro niyamiyamāno atthato upamā eva hotīti vuttaṃ “upamāyaṃ āgato”ti.",
  "atk-s0503a:64_0": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya ākappasampattiyā yo tattha upadesākāro,",
  "atk-s0503a:64_1": "so atthato upadesoyevāti vuttaṃ –",
  "atk-s0503a:64_2": "“evaṃ te abhikkamitabbaṃ,",
  "atk-s0503a:64_3": "evaṃ te paṭikkamitabbantiādīsu upadese”ti.",
  "atk-s0503a:65_0": "“Evametaṃ bhagavā,",
  "atk-s0503a:65_1": "evametaṃ sugatā”ti ettha bhagavatā yathāvuttamatthaṃ aviparītato jānantehi kataṃ yaṃ tattha vijjamānaguṇānaṃ",
  "atk-s0503a:65_2": "pakārehi haṃsanaṃ udaggatākaraṇaṃ sampahaṃsanaṃ,",
  "atk-s0503a:65_3": "so tattha pahaṃsanākāroti vuttanayena yojetabbaṃ.",
  "atk-s0503a:66_0": "“Evamevaṃ panāya”nti ettha garahaṇākāroti vuttanayena yojetabbaṃ.",
  "atk-s0503a:66_1": "So ca garahaṇākāro “vasalī”tiādikhuṃsanasaddasannidhānato idha evaṃsaddena pakāsitoti viññāyati.",
  "atk-s0503a:66_2": "Yathā cettha,",
  "atk-s0503a:66_3": "evaṃ upamākārādayopi upamādivasena vuttānaṃ puppharāsiādisaddānaṃ sannidhānato vuttāti veditabbaṃ.",
  "atk-s0503a:67_0": "“Evaṃ no”ti etthāpi tesaṃ yathāvuttadhammānaṃ ahitadukkhāvahabhāvena sanniṭṭhānajananatthaṃ anumatiggahaṇavasena",
  "atk-s0503a:67_1": "“no vā kathaṃ vo ettha hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃsaddena āvikataṃ.",
  "atk-s0503a:67_2": "So pana tesaṃ dhammānaṃ ahitāya dukkhāya saṃvattanākāro niyamiyamāno avadhāraṇattho hotīti vuttaṃ –",
  "atk-s0503a:67_3": "“evaṃ no ettha hotītiādīsu avadhāraṇe”ti.",
  "atk-s0503a:68_0": "“Evañca vadehī”ti yathāhaṃ vadāmi evaṃ samaṇaṃ ānandaṃ vadehīti vadanākāro idāni vattabbo evaṃsaddena nidassīyatīti “nidassanattho”ti vuttaṃ.",
  "atk-s0503a:69_0": "Evamākāravisesavācīnampi etesaṃ evaṃsaddānaṃ upamādivisesatthavuttitāya upamādiatthatā vuttā. “Evaṃ,",
  "atk-s0503a:69_1": "bhante”ti pana dhammassa sādhukaṃ savanamanasikāre niyojitehi bhikkhūhi tattha patiṭṭhitabhāvassa paṭijānanavasena",
  "atk-s0503a:69_2": "vuttattā tattha evaṃsaddo vacanasampaṭiggahattho.",
  "atk-s0503a:69_3": "Tena evaṃ,",
  "atk-s0503a:69_4": "bhanteti sādhu, bhante, suṭṭhu,",
  "atk-s0503a:69_5": "bhanteti vuttaṃ hoti.",
  "atk-s0503a:69_6": "Svāyamidha ākāranidassanāvadhāraṇesu daṭṭhabbo.",
  "atk-s0503a:70_0": "Tattha ākāratthena evaṃsaddena etamatthaṃ dīpeti –",
  "atk-s0503a:70_1": "nānānayanipuṇamanekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0503a:70_2": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0503a:70_3": "sabbathāmena pana sotukāmataṃ janetvāpi evaṃ me sutaṃ,",
  "atk-s0503a:70_4": "mayāpi ekenākārena sutanti.",
  "atk-s0503a:71_0": "Ettha ca ekattanānattaabyāpāraevaṃdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā",
  "atk-s0503a:71_1": "ca assādādivisayādibhedena nānāvidhā nayā nānānayā.",
  "atk-s0503a:71_2": "Nayā vā pāḷigatiyo,",
  "atk-s0503a:71_3": "tā ca paññattianupaññattādivasena saṃkilesabhāgiyādilokiyāditadubhayavomissakādivasena kusalādivasena khandhādivasena,",
  "atk-s0503a:71_4": "saṅgahādivasena,",
  "atk-s0503a:71_5": "samayavimuttādivasena,",
  "atk-s0503a:71_6": "ṭhapanādivasena,",
  "atk-s0503a:71_7": "kusalamūlādivasena,",
  "atk-s0503a:71_8": "tikapaṭṭhānādivasena ca nānappakārāti nānānayā,",
  "atk-s0503a:71_9": "tehi nipuṇaṃ saṇhaṃ sukhumanti nānānayanipuṇaṃ.",
  "atk-s0503a:72_0": "Āsayova ajjhāsayo,",
  "atk-s0503a:72_1": "so ca sassatādibhedena apparajakkhatādibhedena ca anekavidho.",
  "atk-s0503a:72_2": "Attajjhāsayādiko eva vā aneko ajjhāsayo anekajjhāsayo.",
  "atk-s0503a:72_3": "So samuṭṭhānaṃ uppattihetu etassāti anekajjhāsayasamuṭṭhānaṃ.",
  "atk-s0503a:73_0": "Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena",
  "atk-s0503a:73_1": "chahi atthapadehi akkharapadabyañjanākāraniruttiniddesavasena chahi byañjanapadehi ca samannāgatattā",
  "atk-s0503a:73_2": "atthabyañjanasampannaṃ.",
  "atk-s0503a:74_0": "Iddhiādesanānusāsanībhedena tesu ca ekekassa visayādibhedena vividhaṃ bahuvidhaṃ vā pāṭihāriyaṃ etassāti vividhapāṭihāriyaṃ.",
  "atk-s0503a:74_1": "Tattha paṭipakkhaharaṇato rāgādikilesāpanayanato pāṭihāriyanti atthe sati bhagavato na paṭipakkhā rāgādayo santi ye haritabbā,",
  "atk-s0503a:74_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,",
  "atk-s0503a:74_3": "tasmā tattha pavattavohārena ca na sakkā idha pāṭihāriyanti vattuṃ.",
  "atk-s0503a:74_4": "Sace pana mahākāruṇikassa bhagavato veneyyagatā ca kilesā paṭipakkhā,",
  "atk-s0503a:74_5": "tesaṃ haraṇato pāṭihāriyanti vuttaṃ,",
  "atk-s0503a:74_6": "evaṃ sati yuttametaṃ.",
  "atk-s0503a:74_7": "Atha vā bhagavato ceva sāsanassa ca paṭipakkhā titthiyā,",
  "atk-s0503a:74_8": "tesaṃ haraṇato pāṭihāriyaṃ.",
  "atk-s0503a:74_9": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā honti.",
  "atk-s0503a:74_10": "Paṭīti vā ayaṃ saddo pacchāti etassa atthaṃ bodheti “tasmiṃ paṭipaviṭṭhamhi,",
  "atk-s0503a:74_11": "añño āgañchi brāhmaṇo”tiādīsu viya.",
  "atk-s0503a:74_12": "Tasmā samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ.",
  "atk-s0503a:74_13": "Attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ.",
  "atk-s0503a:74_14": "Iddhiādesanānusāsaniyo vigatūpakkilesena katakiccena sattahitatthaṃ puna pavattetabbā,",
  "atk-s0503a:74_15": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti.",
  "atk-s0503a:74_16": "Paṭihāriyameva pāṭihāriyaṃ,",
  "atk-s0503a:74_17": "paṭihāriye vā iddhiādesanānusāsanīsamudāye bhavaṃ ekekaṃ pāṭihāriyanti vuccati.",
  "atk-s0503a:74_18": "Paṭihāriyaṃ vā catutthajjhānaṃ maggo ca paṭipakkhaharaṇato.",
  "atk-s0503a:74_19": "Tattha jātaṃ nimittabhūtato tato vā āgatanti pāṭihāriyanti attho veditabbo.",
  "atk-s0503a:75_0": "Yasmā pana tantiatthadesanā tabbohārābhisamayasaṅkhātā hetuhetuphalatadubhayapaññattipaṭivedhasaṅkhātā vā dhammatthadesanāpaṭivedhā gambhīrā,",
  "atk-s0503a:75_1": "sasādīhi viya mahāsamuddo anupacitakusalasambhārehi alabbhaneyyappatiṭṭhā duppariyogāhā ca,",
  "atk-s0503a:75_2": "tasmā tehi catūhi gambhīrabhāvehi yuttanti bhagavato vacanaṃ dhammatthadesanāpaṭivedhagambhīraṃ.",
  "atk-s0503a:76_0": "Eko eva bhagavato dhammadesanāghoso,",
  "atk-s0503a:76_1": "ekasmiṃ khaṇe pavattamāno nānābhāsānaṃ sattānaṃ attano attano bhāsāvasena apubbaṃ acarimaṃ gahaṇūpago hoti.",
  "atk-s0503a:76_2": "Acinteyyo hi buddhānaṃ buddhānubhāvoti sabbasattānaṃ sakasakabhāsānurūpato sotapathaṃ āgacchatīti veditabbaṃ.",
  "atk-s0503a:77_0": "Nidassanatthena “nāhaṃ sayambhū,",
  "atk-s0503a:77_1": "na mayā idaṃ sacchikata”nti attānaṃ parimocento “evaṃ me sutaṃ,",
  "atk-s0503a:77_2": "mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0503a:78_0": "Avadhāraṇatthena “etadaggaṃ,",
  "atk-s0503a:78_1": "bhikkhave,",
  "atk-s0503a:78_2": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0503a:78_3": "gatimantānaṃ,",
  "atk-s0503a:78_4": "satimantānaṃ,",
  "atk-s0503a:78_5": "dhitimantānaṃ,",
  "atk-s0503a:78_6": "upaṭṭhākānaṃ yadidaṃ ānando”ti evaṃ bhagavatā,",
  "atk-s0503a:78_7": "“āyasmā ānando atthakusalo,",
  "atk-s0503a:78_8": "dhammakusalo,",
  "atk-s0503a:78_9": "byañjanakusalo,",
  "atk-s0503a:78_10": "niruttikusalo,",
  "atk-s0503a:78_11": "pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ dassento sattānaṃ sotukāmataṃ janeti.",
  "atk-s0503a:78_12": "“Evaṃ me sutaṃ,",
  "atk-s0503a:78_13": "tañca kho atthato vā byañjanato vā anūnamanadhikaṃ,",
  "atk-s0503a:78_14": "evameva na aññathā daṭṭhabba”nti.",
  "atk-s0503a:78_15": "Aññathāti bhagavato sammukhā sutākārato aññathā na pana bhagavatā desitākārato.",
  "atk-s0503a:78_16": "Acinteyyānubhāvā hi bhagavato desanā,",
  "atk-s0503a:78_17": "sā neva sabbākārena sakkā viññātunti vuttovāyamattho.",
  "atk-s0503a:78_18": "Sutākārāvirujjhanameva hi dhāraṇabalaṃ.",
  "atk-s0503a:79_0": "Mesaddo tīsu atthesu dissati.",
  "atk-s0503a:79_1": "Tathā hissa “gāthābhigītaṃ me abhojaneyya”ntiādīsu mayāti attho.",
  "atk-s0503a:79_2": "“Sādhu me, bhante,",
  "atk-s0503a:79_3": "bhagavā saṃkhittena dhammaṃ desetū”tiādīsu mayhanti attho.",
  "atk-s0503a:79_4": "“Dhammadāyādā me,",
  "atk-s0503a:79_5": "bhikkhave,",
  "atk-s0503a:79_6": "bhavathā”tiādīsu mamāti attho.",
  "atk-s0503a:79_7": "Idha pana “mayā sutaṃ,",
  "atk-s0503a:79_8": "mama suta”nti ca atthadvaye yujjati.",
  "atk-s0503a:80_0": "Ettha ca yo paro na hoti,",
  "atk-s0503a:80_1": "so attāti evaṃ vattabbe niyakajjhattasaṅkhāte sasantāne vattanato tividhopi mesaddo kiñcāpi ekasmiṃyeva atthe dissati,",
  "atk-s0503a:80_2": "karaṇasampadānādivisesasaṅkhāto pana viññāyatevāyaṃ atthabhedoti “me-",
  "atk-s0503a:80_3": "saddo tīsu atthesu dissatī”ti vuttoti daṭṭhabbaṃ.",
  "atk-s0503a:81_0": "Sutanti ayaṃ sutasaddo saupasaggo anupasaggo ca gamanavissutakilinnūpacitānuyogasotaviññeyya sotadvārānusāra viññātādianekatthappabhedo.",
  "atk-s0503a:81_1": "Kiñcāpi hi upasaggo kiriyaṃ viseseti,",
  "atk-s0503a:81_2": "jotakabhāvato pana satipi tasmiṃ sutasaddo eva taṃ tamatthaṃ vadatīti anupasaggassa sutasaddassa atthuddhāre saupasaggassa gahaṇaṃ na virujjhati.",
  "atk-s0503a:82_0": "Tattha “senāya pasuto”tiādīsu gacchantoti attho.",
  "atk-s0503a:82_1": "“Sutadhammassa passato”tiādīsu vissutadhammassāti attho.",
  "atk-s0503a:82_2": "“Avassutā avassutassā”tiādīsu kilesena kilinnā kilinnassāti attho.",
  "atk-s0503a:82_3": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0503a:82_4": "“Ye jhānappasutā dhīrā”tiādīsu jhānānuyuttāti attho.",
  "atk-s0503a:82_5": "“Diṭṭhaṃ sutaṃ muta”ntiādīsu sotaviññeyyanti attho.",
  "atk-s0503a:82_6": "“Sutadharo sutasannicayo”tiādīsu sotadvārānusāraviññātadharoti attho.",
  "atk-s0503a:82_7": "Idha panassa “sotadvārānusārena upadhārita”nti vā “upadhāraṇa”nti vā attho. Me-",
  "atk-s0503a:82_8": "saddassa hi mayāti atthe sati “evaṃ mayā sutaṃ sotadvārānusārena upadhārita”nti yujjati.",
  "atk-s0503a:82_9": "Mamāti atthe sati “evaṃ mama sutaṃ sotadvārānusārena upadhāraṇa”nti yujjati.",
  "atk-s0503a:83_0": "Evametesu tīsu padesu yasmā sutasaddasannidhāne payuttena evaṃsaddena savanakiriyājotakena bhavitabbaṃ,",
  "atk-s0503a:83_1": "tasmā evanti sotaviññāṇasampaṭicchanādisotadvārikaviññāṇānantaraṃ uppannamanodvārikaviññāṇakiccanidassanaṃ.",
  "atk-s0503a:83_2": "Meti vuttaviññāṇasamaṅgīpuggalanidassanaṃ.",
  "atk-s0503a:83_3": "Sabbāni hi vākyāni evakāratthasahitāniyeva avadhāraṇaphalattā tesaṃ.",
  "atk-s0503a:83_4": "Sutanti assavanabhāvappaṭikkhepato anūnānadhikāviparītaggahaṇanidassanaṃ.",
  "atk-s0503a:83_5": "Yathā hi sutaṃ sutamevāti vattabbataṃ arahati tathā taṃ sammā sutaṃ anūnaggahaṇaṃ anadhikaggahaṇaṃ aviparītaggahaṇañca hotīti.",
  "atk-s0503a:83_6": "Atha vā saddantaratthāpohanavasena saddo atthaṃ vadatīti etasmiṃ pakkhe yasmā sutanti etassa asutaṃ na hotīti ayamattho vutto,",
  "atk-s0503a:83_7": "tasmā sutanti assavanabhāvappaṭikkhepato anūnānadhikāviparītaggahaṇanidassanaṃ.",
  "atk-s0503a:83_8": "Idaṃ vuttaṃ hoti –",
  "atk-s0503a:83_9": "evaṃ me sutaṃ,",
  "atk-s0503a:83_10": "na mayā idaṃ diṭṭhaṃ,",
  "atk-s0503a:83_11": "na sayambhūñāṇena sacchikataṃ,",
  "atk-s0503a:83_12": "na aññathā vā upaladdhaṃ.",
  "atk-s0503a:83_13": "Api ca sutaṃva,",
  "atk-s0503a:83_14": "tañca kho sammadevāti.",
  "atk-s0503a:83_15": "Avadhāraṇatthe vā evaṃsadde ayamatthayojanā,",
  "atk-s0503a:83_16": "tadapekkhassa sutasaddassa niyamattho sambhavatīti tadapekkhassa sutasaddassa assavanabhāvappaṭikkhepo",
  "atk-s0503a:83_17": "anūnānadhikāviparītaggahaṇanidassanatā ca veditabbā.",
  "atk-s0503a:83_18": "Iti savanahetusavanavisesavasenapi sutasaddassa atthayojanā katāti daṭṭhabbaṃ.",
  "atk-s0503a:84_0": "Tathā evanti tassā sotadvārānusārena pavattāya viññāṇavīthiyā nānatthabyañjanaggahaṇato nānappakārena",
  "atk-s0503a:84_1": "ārammaṇe pavattibhāvappakāsanaṃ ākārattho evaṃsaddoti karitvā.",
  "atk-s0503a:84_2": "Meti attappakāsanaṃ.",
  "atk-s0503a:84_3": "Sutanti dhammappakāsanaṃ yathāvuttāya viññāṇavīthiyā pariyattidhammārammaṇattā.",
  "atk-s0503a:84_4": "Ayañhettha saṅkhepo –",
  "atk-s0503a:84_5": "nānappakārena ārammaṇe pavattāya viññāṇavīthiyā karaṇabhūtāya mayā na aññaṃ kataṃ,",
  "atk-s0503a:84_6": "idaṃ pana kataṃ,",
  "atk-s0503a:84_7": "ayaṃ dhammo sutoti.",
  "atk-s0503a:85_0": "Tathā evanti nidassitabbappakāsanaṃ nidassanattho evaṃsaddoti katvā nidassetabbassa niddisitabbabhāvato.",
  "atk-s0503a:85_1": "Tasmā evaṃsaddena sakalampi suttaṃ paccāmaṭṭhanti veditabbaṃ.",
  "atk-s0503a:85_2": "Meti puggalappakāsanaṃ.",
  "atk-s0503a:85_3": "Sutanti puggalakiccappakāsanaṃ.",
  "atk-s0503a:85_4": "Sutasaddena hi labbhamānā savanakiriyā savanaviññāṇappabandhappaṭibaddhā,",
  "atk-s0503a:85_5": "tattha ca puggalavohāro,",
  "atk-s0503a:85_6": "na ca puggalavohārarahite dhammappabandhe savanakiriyā labbhati.",
  "atk-s0503a:85_7": "Tassāyaṃ saṅkhepattho –",
  "atk-s0503a:85_8": "yaṃ suttaṃ niddisissāmi,",
  "atk-s0503a:85_9": "taṃ mayā evaṃ sutanti.",
  "atk-s0503a:86_0": "Tathā evanti yassa cittasantānassa nānārammaṇappavattiyā nānatthabyañjanaggahaṇaṃ hoti,",
  "atk-s0503a:86_1": "tassa nānākāraniddeso ākārattho eva evaṃsaddoti katvā.",
  "atk-s0503a:86_2": "Evanti hi ayamākārapaññatti dhammānaṃ taṃ taṃ pavattiākāraṃ upādāya paññapetabbasabhāvattā.",
  "atk-s0503a:86_3": "Meti kattuniddeso.",
  "atk-s0503a:86_4": "Sutanti visayaniddeso,",
  "atk-s0503a:86_5": "sotabbo hi dhammo savanakiriyākattupuggalassa savanakiriyāvasena pavattiṭṭhānaṃ hoti.",
  "atk-s0503a:86_6": "Ettāvatā nānappakārena pavattena cittasantānena taṃsamaṅgino kattu visaye gahaṇasanniṭṭhānaṃ dassitaṃ hoti.",
  "atk-s0503a:87_0": "Atha vā evanti puggalakiccaniddeso,",
  "atk-s0503a:87_1": "sutānañhi dhammānaṃ gahitākārassa nidassanassa avadhāraṇassa vā pakāsanasabhāvena evaṃsaddena tadākārādidhāraṇassa",
  "atk-s0503a:87_2": "puggalavohārupādānadhammabyāpārabhāvato puggalakiccaṃnāma niddiṭṭhaṃ hotīti.",
  "atk-s0503a:87_3": "Sutanti viññāṇakiccaniddeso,",
  "atk-s0503a:87_4": "puggalavādinopi hi savanakiriyā viññāṇanirapekkhā na hotīti.",
  "atk-s0503a:87_5": "Meti ubhayakiccayuttapuggalaniddeso.",
  "atk-s0503a:87_6": "Meti hi saddappavatti ekanteneva sattavisesavisayā viññāṇakiccañca tattheva samodahitabbanti.",
  "atk-s0503a:87_7": "Ayaṃ panettha saṅkhepo –",
  "atk-s0503a:87_8": "mayā savanakiccaviññāṇasamaṅginā puggalena viññāṇavasena laddhasavanakiccavohārena sutanti.",
  "atk-s0503a:88_0": "Tathā evanti ca meti ca saccikaṭṭhaparamatthavasena avijjamānapaññatti.",
  "atk-s0503a:88_1": "Sabbassa hi saddādhigamanīyassa atthassa paññattimukheneva paṭipajjitabbattā sabbapaññattīnañca vijjamānādīsu chasu paññattīsu avarodho,",
  "atk-s0503a:88_2": "tasmā yo māyāmarīciādayo viya abhūtattho anussavādīhi gahetabbo viya anuttamatthopi na hoti.",
  "atk-s0503a:88_3": "So rūpasaddādiko ruppanānubhavanādiko ca paramatthasabhāvo saccikaṭṭhaparamatthavasena vijjati.",
  "atk-s0503a:88_4": "Yo pana evanti ca meti ca vuccamāno ākārattho,",
  "atk-s0503a:88_5": "so aparamatthasabhāvo saccikaṭṭhaparamatthavasena anupalabbhamāno avijjamānapaññatti nāma.",
  "atk-s0503a:88_6": "Tasmā kiñhettha taṃ paramatthato atthi,",
  "atk-s0503a:88_7": "yaṃ evanti vā meti vā niddesaṃ labhetha?",
  "atk-s0503a:88_8": "Sutanti vijjamānapaññatti,",
  "atk-s0503a:88_9": "yañhi taṃ ettha sotena upaladdhaṃ,",
  "atk-s0503a:88_10": "taṃ paramatthato vijjamānanti.",
  "atk-s0503a:89_0": "Tathā evanti sotapathamāgate dhamme upādāya tesaṃ upadhāritākārādīnaṃ paccāmasanavasena.",
  "atk-s0503a:89_1": "Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.",
  "atk-s0503a:89_2": "Sutanti diṭṭhādīni upanidhāya vattabbato upanidhāpaññatti.",
  "atk-s0503a:89_3": "Diṭṭhādisabhāvarahite saddāyatane pavattamānopi sutavohāro dutiyaṃ tatiyantiādiko viya paṭhamādīni,",
  "atk-s0503a:89_4": "diṭṭhamutaviññāte apekkhitvā sutanti viññeyyattā diṭṭhādīni upanidhāya vattabbo hoti.",
  "atk-s0503a:89_5": "Asutaṃ na hotīti hi sutanti pakāsitoyamatthoti.",
  "atk-s0503a:90_0": "Ettha ca evantivacanena asammohaṃ dīpeti.",
  "atk-s0503a:90_1": "Paṭividdhā hi attanā sutassa pakāravisesā evanti idha āyasmatā ānandena paccāmaṭṭhā,",
  "atk-s0503a:90_2": "tenassa asammoho dīpito hoti.",
  "atk-s0503a:90_3": "Na hi sammūḷho nānappakārapaṭivedhasamattho hoti,",
  "atk-s0503a:90_4": "paccayākāravasena nānappakārā duppaṭividdhā ca suttantāti dīpitanti.",
  "atk-s0503a:90_5": "Sutantivacanena sutassa asammosaṃ dīpeti,",
  "atk-s0503a:90_6": "sutākārassa yāthāvato dassiyamānattā.",
  "atk-s0503a:90_7": "Yassa hi sutaṃ sammuṭṭhaṃ hoti,",
  "atk-s0503a:90_8": "na so kālantare mayā sutanti paṭijānāti.",
  "atk-s0503a:90_9": "Iccassa asammohena paññāsiddhi,",
  "atk-s0503a:90_10": "sammohābhāvena paññāya eva vā savanakālasambhūtāya taduttarikālapaññāsiddhi,",
  "atk-s0503a:90_11": "tathā asammosena satisiddhi.",
  "atk-s0503a:90_12": "Tattha paññāpubbaṅgamāya satiyā byañjanāvadhāraṇasamatthatā.",
  "atk-s0503a:90_13": "Byañjanānañhi paṭivijjhitabbo ākāro nātigambhīro,",
  "atk-s0503a:90_14": "yathāsutaṃ dhāraṇameva tattha karaṇīyanti satiyā byāpāro adhiko,",
  "atk-s0503a:90_15": "paññā tattha guṇībhūtā hoti paññāya pubbaṅgamāti katvā.",
  "atk-s0503a:90_16": "Satipubbaṅgamāya paññāya atthappaṭivedhasamatthatā.",
  "atk-s0503a:90_17": "Atthassa hi paṭivijjhitabbo ākāro gambhīroti paññāya byāpāro adhiko,",
  "atk-s0503a:90_18": "sati tattha guṇībhūtāyevāti satiyā pubbaṅgamāyāti katvā.",
  "atk-s0503a:90_19": "Tadubhayasamatthatāyogena atthabyañjanasampannassa dhammakosassa anupālanasamatthatāya dhammabhaṇḍāgārikattasiddhi.",
  "atk-s0503a:91_0": "Aparo nayo –",
  "atk-s0503a:91_1": "evantivacanena yonisomanasikāraṃ dīpeti,",
  "atk-s0503a:91_2": "tena ca vuccamānānaṃ ākāranidassanāvadhāraṇatthānaṃ upari vakkhamānānaṃ nānappakārappaṭivedhajotakānaṃ aviparītasiddhi dhammavisayattā.",
  "atk-s0503a:91_3": "Na hi ayoniso manasikaroto nānappakārappaṭivedho sambhavati.",
  "atk-s0503a:91_4": "Sutantivacanena avikkhepaṃ dīpeti,",
  "atk-s0503a:91_5": "“paṭhamabodhisuttaṃ kattha bhāsita”ntiādipucchāvasena pakaraṇapattassa vakkhamānassa suttassa savanaṃ",
  "atk-s0503a:91_6": "samādhānamantarena na sambhavati vikkhittacittassa savanābhāvato.",
  "atk-s0503a:91_7": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0503a:91_8": "puna bhaṇathā”ti bhaṇati.",
  "atk-s0503a:91_9": "Yonisomanasikārena cettha attasammāpaṇidhiṃ pubbe ca katapuññataṃ sādheti sammā appaṇihitattassa pubbe akatapuññassa vā tadabhāvato.",
  "atk-s0503a:91_10": "Avikkhepena saddhammassavanaṃ sappurisūpanissayañca sādheti assutavato sappurisūpanissayavirahitassa ca tadabhāvato.",
  "atk-s0503a:91_11": "Na hi vikkhitto sotuṃ sakkoti,",
  "atk-s0503a:91_12": "na ca sappurise anupanissayamānassa savanaṃ atthīti.",
  "atk-s0503a:92_0": "Aparo nayo –",
  "atk-s0503a:92_1": "“yassa cittasantānassa nānappakārappavattiyā nānatthabyañjanaggahaṇaṃ hoti,",
  "atk-s0503a:92_2": "tassa nānākāraniddeso”ti vuttaṃ.",
  "atk-s0503a:92_3": "Yasmā ca so bhagavato vacanassa atthabyañjanappabhedaparicchedavasena sakalasāsanasampattiogāhanena niravasesaṃ",
  "atk-s0503a:92_4": "parahitapāripūrīkaraṇabhūto evaṃ bhaddako ākāro na sammā appaṇihitattassa pubbe akatapuññassa vā hoti.",
  "atk-s0503a:92_5": "Tasmā evanti iminā bhaddakena ākārena pacchimacakkadvayasampattimattano dīpeti,",
  "atk-s0503a:92_6": "sutanti savanayogena purimacakkadvayasampattiṃ.",
  "atk-s0503a:92_7": "Na hi appatirūpe dese vasato sappurisūpanissayavirahitassa ca savanaṃ atthi.",
  "atk-s0503a:92_8": "Iccassa pacchimacakkadvayasiddhiyā āsayasuddhi siddhā hoti.",
  "atk-s0503a:92_9": "Sammā paṇihitacitto pubbe ca katapuñño visuddhāsayo hoti tadasuddhihetūnaṃ kilesānaṃ dūrībhāvato.",
  "atk-s0503a:92_10": "Tathā hi vuttaṃ “sammā paṇihitaṃ cittaṃ,",
  "atk-s0503a:92_11": "seyyaso naṃ tato kare”ti “katapuññosi tvaṃ, ānanda,",
  "atk-s0503a:92_12": "padhānamanuyuñja,",
  "atk-s0503a:92_13": "khippaṃ hohisi anāsavo”ti ca.",
  "atk-s0503a:92_14": "Purimacakkadvayasiddhiyā payogasuddhi.",
  "atk-s0503a:92_15": "Patirūpadesavāsena hi sappurisūpanissayena ca sādhūnaṃ diṭṭhānugatiāpajjanena parisuddhappayogo hoti.",
  "atk-s0503a:92_16": "Tāya ca āsayasuddhiyā adhigamabyattisiddhi,",
  "atk-s0503a:92_17": "pubbeyeva taṇhādiṭṭhisaṃkilesānaṃ visodhitattā payogasuddhiyā āgamabyattisiddhi.",
  "atk-s0503a:92_18": "Suparisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hoti.",
  "atk-s0503a:92_19": "Iti payogāsayasuddhassa āgamādhigamasampannassa vacanaṃ aruṇuggamanaṃ viya sūriyassa udayato yonisomanasikāro",
  "atk-s0503a:92_20": "viya ca kusalakammassa arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ",
  "atk-s0503a:92_21": "me sutantiādimāha.",
  "atk-s0503a:93_0": "Aparo nayo –",
  "atk-s0503a:93_1": "evanti iminā pubbe vuttanayeneva nānappakārappaṭivedhadīpakena vacanena attano atthapaṭibhānapaṭisambhidāsampattisabbhāvaṃ dīpeti.",
  "atk-s0503a:93_2": "Sutanti iminā evaṃsaddasannidhānato vakkhamānāpekkhāya vā sotabbabhedappaṭivedhadīpakena dhammaniruttipaṭisambhidāsampattisabbhāvaṃ dīpeti.",
  "atk-s0503a:93_3": "Evanti ca idaṃ vuttanayeneva yonisomanasikāradīpakavacanaṃ bhāsamāno “ete dhammā mayā manasānupekkhitā diṭṭhiyā suppaṭividdhā”ti dīpeti.",
  "atk-s0503a:93_4": "Pariyattidhammo hi “idha sīlaṃ kathitaṃ,",
  "atk-s0503a:93_5": "idha samādhi,",
  "atk-s0503a:93_6": "idha paññā,",
  "atk-s0503a:93_7": "ettakā ettha anusandhiyo”tiādinā nayena manasā anupekkhito anussavākāraparivitakkasahitāya dhammanijjhānakkhantibhūtāya",
  "atk-s0503a:93_8": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ,",
  "atk-s0503a:93_9": "ettakaṃ rūpa”ntiādinā nayena suṭṭhu vavatthapetvā paṭividdho attano ca paresañca hitasukhāvaho hotīti.",
  "atk-s0503a:93_10": "Sutanti idaṃ savanayogadīpakavacanaṃ bhāsamāno “bahū mayā dhammā sutā dhātā vacasā paricitā”ti dīpeti.",
  "atk-s0503a:93_11": "Sotāvadhānappaṭibaddhā hi pariyattidhammassa savanadhāraṇaparicayā.",
  "atk-s0503a:93_12": "Tadubhayenapi dhammassa svākkhātabhāvena,",
  "atk-s0503a:93_13": "atthabyañjanapāripūriṃ dīpento savane ādaraṃ janeti.",
  "atk-s0503a:93_14": "Atthabyañjanaparipuṇṇañhi dhammaṃ ādarena assuṇanto mahatā hitā paribāhiro hotīti ādaraṃ janetvā sakkaccaṃ dhammo sotabbo.",
  "atk-s0503a:94_0": "“Evaṃ me suta”nti iminā pana sakalena vacanena āyasmā ānando tathāgatappaveditaṃ dhammaṃ attano adahanto asappurisabhūmiṃ atikkamati,",
  "atk-s0503a:94_1": "sāvakattaṃ paṭijānanto sappurisabhūmiṃ okkamati.",
  "atk-s0503a:94_2": "Tathā asaddhammā cittaṃ vuṭṭhāpeti,",
  "atk-s0503a:94_3": "saddhamme cittaṃ patiṭṭhāpeti.",
  "atk-s0503a:94_4": "“Kevalaṃ sutamevetaṃ mayā,",
  "atk-s0503a:94_5": "tasseva pana bhagavato vacana”nti dīpento attānaṃ parimoceti,",
  "atk-s0503a:94_6": "satthāraṃ apadisati,",
  "atk-s0503a:94_7": "jinavacanaṃ appeti,",
  "atk-s0503a:94_8": "dhammanettiṃ patiṭṭhāpeti.",
  "atk-s0503a:95_0": "Apica “evaṃ me suta”nti attanā uppāditabhāvaṃ appaṭijānanto purimassavanaṃ vivaranto “sammukhā paṭiggahitamidaṃ",
  "atk-s0503a:95_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0503a:95_2": "dhammissarassa dhammarājassa dhammādhipatino dhammadīpassa dhammasaraṇassa saddhammavaracakkavattino",
  "atk-s0503a:95_3": "sammāsambuddhassa,",
  "atk-s0503a:95_4": "na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṃ imasmiṃ dhamme assaddhiyaṃ vināseti,",
  "atk-s0503a:95_5": "saddhāsampadaṃ uppādeti.",
  "atk-s0503a:95_6": "Tenetaṃ vuccati –",
  "atk-s0503a:96_0": "“Vināsayati assaddhaṃ, saddhaṃ vaḍḍheti sāsane;",
  "atk-s0503a:97_0": "Evaṃ me sutamiccevaṃ, vadaṃ gotamasāvako”ti.",
  "atk-s0503a:98_0": "Ekanti gaṇanaparicchedaniddeso.",
  "atk-s0503a:98_1": "Ayañhi ekasaddo aññaseṭṭhāsahāyasaṅkhyādīsu dissati.",
  "atk-s0503a:98_2": "Tathā hi ayaṃ “sassato attā ca loko ca,",
  "atk-s0503a:98_3": "idameva saccaṃ moghamaññanti ittheke abhivadantī”tiādīsu aññe dissati.",
  "atk-s0503a:98_4": "“Cetaso ekodibhāva”ntiādīsu seṭṭhe.",
  "atk-s0503a:98_5": "“Eko vūpakaṭṭho”tiādīsu asahāye.",
  "atk-s0503a:98_6": "“Ekova kho,",
  "atk-s0503a:98_7": "bhikkhave,",
  "atk-s0503a:98_8": "khaṇo ca samayo ca brahmacariyavāsāyā”tiādīsu saṅkhyāyaṃ,",
  "atk-s0503a:98_9": "idhāpi saṅkhyāyameva daṭṭhabbo.",
  "atk-s0503a:98_10": "Tena vuttaṃ –",
  "atk-s0503a:98_11": "“ekanti gaṇanaparicchedaniddeso”ti.",
  "atk-s0503a:99_0": "Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –",
  "atk-s0503a:100_0": "“Samavāye khaṇe kāle, samūhe hetudiṭṭhisu;",
  "atk-s0503a:101_0": "Paṭilābhe pahāne ca, paṭivedhe ca dissati”.",
  "atk-s0503a:102_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho,",
  "atk-s0503a:102_1": "yuttakālañca paccayasāmaggiñca labhitvāti hi adhippāyo,",
  "atk-s0503a:102_2": "tasmā paccayasamavāyoti veditabbo.",
  "atk-s0503a:102_3": "“Ekova kho,",
  "atk-s0503a:102_4": "bhikkhave,",
  "atk-s0503a:102_5": "khaṇo ca samayo ca brahmacariyavāsāyā”tiādīsu khaṇo,",
  "atk-s0503a:102_6": "okāsoti attho.",
  "atk-s0503a:102_7": "Tathāgatuppādādiko hi maggabrahmacariyassa okāso tappaccayappaṭilābhahetuttā,",
  "atk-s0503a:102_8": "khaṇo eva ca samayo,",
  "atk-s0503a:102_9": "yo khaṇoti ca samayoti ca vuccati,",
  "atk-s0503a:102_10": "so eko yevāti hi attho.",
  "atk-s0503a:102_11": "“Uṇhasamayo pariḷāhasamayo”tiādīsu kālo.",
  "atk-s0503a:102_12": "“Mahāsamayo pavanasmi”ntiādīsu samūho.",
  "atk-s0503a:102_13": "Mahāsamayoti hi bhikkhūnaṃ devatānañca mahāsannipātoti attho.",
  "atk-s0503a:102_14": "“Samayopi kho te, bhaddāli,",
  "atk-s0503a:102_15": "appaṭividdho ahosi,",
  "atk-s0503a:102_16": "bhagavā kho sāvatthiyaṃ viharati,",
  "atk-s0503a:102_17": "bhagavāpi maṃ jānissati ‘bhaddāli nāma bhikkhu satthusāsane sikkhāya na paripūrakārī’ti,",
  "atk-s0503a:102_18": "ayampi kho te, bhaddāli,",
  "atk-s0503a:102_19": "samayo appaṭividdho ahosī”tiādīsu hetu.",
  "atk-s0503a:102_20": "Sikkhāpadassa kāraṇañhi idha samayoti adhippetaṃ.",
  "atk-s0503a:102_21": "“Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "atk-s0503a:102_22": "Tattha hi nisinnā titthiyā attano attano diṭṭhisaṅkhātaṃ samayaṃ pavadantīti so paribbājakārāmo “samayappavādako”ti vuccati.",
  "atk-s0503a:103_0": "“Diṭṭhe dhamme ca yo attho, yo cattho samparāyiko;",
  "atk-s0503a:104_0": "Atthābhisamayā dhīro, paṇḍitoti pavuccatī”ti. –",
  "atk-s0503a:105_0": "Ādīsu paṭilābho.",
  "atk-s0503a:105_1": "Atthābhisamayāti hi atthassa adhigamāti attho.",
  "atk-s0503a:105_2": "“Sammā mānābhisamayā antamakāsi dukkhassā”tiādīsu pahānaṃ.",
  "atk-s0503a:105_3": "Adhikaraṇaṃ samayaṃ vūpasamanaṃ apagamoti abhisamayo pahānaṃ.",
  "atk-s0503a:105_4": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0503a:105_5": "Paṭivedhoti hi abhisametabbato abhisamayo,",
  "atk-s0503a:105_6": "abhisamayova attho abhisamayaṭṭhoti pīḷanādīni abhisametabbabhāvena ekībhāvaṃ upanetvā vuttāni,",
  "atk-s0503a:105_7": "abhisamayassa vā paṭivedhassa visayabhūto attho abhisamayaṭṭhoti tāneva tathā ekantena vuttāni.",
  "atk-s0503a:105_8": "Tattha pīḷanaṃ dukkhasaccassa taṃsamaṅgino hiṃsanaṃ avipphārikatākaraṇaṃ.",
  "atk-s0503a:105_9": "Santāpo dukkhadukkhatādivasena santappanaṃ paridahanaṃ.",
  "atk-s0503a:106_0": "Ettha ca sahakārīkāraṇasannijjhaṃ sameti samavetīti samavāyo samayo.",
  "atk-s0503a:106_1": "Sameti samāgacchati ettha maggabrahmacariyaṃ tadādhārapuggalehīti khaṇo samayo.",
  "atk-s0503a:106_2": "Sameti ettha etena vā saṃgacchati satto sabhāvadhammo vā uppādādīhi sahajātādīhi vāti kālo samayo.",
  "atk-s0503a:106_3": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca kappanāmattasiddhenānurūpena voharīyatīti. Samaṃ,",
  "atk-s0503a:106_4": "saha vā avayavānaṃ ayanaṃ pavatti avaṭṭhānanti samūho samayo yathā samudāyoti.",
  "atk-s0503a:106_5": "Avayavasahāvaṭṭhānameva hi samūho.",
  "atk-s0503a:106_6": "Avasesapaccayānaṃ samāgame sati eti phalametasmā uppajjati pavattatīti samayo hetu yathā samudayoti.",
  "atk-s0503a:106_7": "Sameti saṃyojanabhāvato sambandho eti attano visaye pavattati,",
  "atk-s0503a:106_8": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo diṭṭhi.",
  "atk-s0503a:106_9": "Diṭṭhisaṃyojanena hi sattā ativiya bajjhantīti.",
  "atk-s0503a:106_10": "Samiti saṅgati samodhānanti samayo paṭilābho.",
  "atk-s0503a:106_11": "Samayanaṃ upasamayanaṃ apagamoti samayo pahānaṃ.",
  "atk-s0503a:106_12": "Samucchedappahānabhāvato pana adhiko samayoti abhisamayo yathā abhidhammoti.",
  "atk-s0503a:106_13": "Abhimukhaṃ ñāṇena sammā etabbo abhisametabboti abhisamayo,",
  "atk-s0503a:106_14": "dhammānaṃ aviparītasabhāvo.",
  "atk-s0503a:106_15": "Abhimukhabhāvena sammā eti gacchati bujjhatīti abhisamayo,",
  "atk-s0503a:106_16": "dhammānaṃ yathābhūtasabhāvāvabodho.",
  "atk-s0503a:106_17": "Evaṃ tasmiṃ tasmiṃ atthe samayasaddassa pavatti veditabbā.",
  "atk-s0503a:107_0": "Samayasaddassa atthuddhāre abhisamayasaddassa gahaṇe kāraṇaṃ vuttanayeneva veditabbaṃ.",
  "atk-s0503a:107_1": "Idha panassa kālo attho samavāyādīnaṃ asambhavato.",
  "atk-s0503a:107_2": "Desadesakaparisā viya hi desanāya nidānabhāve kālo eva icchitabboti.",
  "atk-s0503a:107_3": "Yasmā panettha samayoti kālo adhippeto,",
  "atk-s0503a:107_4": "tasmā saṃvaccharautumāsaddhamāsarattidivasapubbaṇhamajjhanhikasāyanhapaṭhamayāma-",
  "atk-s0503a:107_5": "majjhimayāmapacchimayāmamuhuttādīsu kālabhedabhūtesu samayesu ekaṃ samayanti dīpeti.",
  "atk-s0503a:108_0": "Kasmā panettha aniyamitavaseneva kālo niddiṭṭho,",
  "atk-s0503a:108_1": "na utusaṃvaccharādivasena niyametvā niddiṭṭhoti ce?",
  "atk-s0503a:108_2": "Kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ saṃvacchare utumhi māse pakkhe rattibhāge divasabhāge vā vuttaṃ,",
  "atk-s0503a:108_3": "sabbampi taṃ therassa suviditaṃ suvavatthāpitaṃ paññāya.",
  "atk-s0503a:108_4": "Yasmā pana “evaṃ me sutaṃ asukasaṃvacchare asukautumhi asukamāse asukapakkhe asukarattibhāge asukadivasabhāge",
  "atk-s0503a:108_5": "vā”ti evaṃ vutte na sakkā sukhena dhāretuṃ vā uddisituṃ vā uddisāpetuṃ vā,",
  "atk-s0503a:108_6": "bahu ca vattabbaṃ hoti,",
  "atk-s0503a:108_7": "tasmā ekeneva padena tamatthaṃ samodhānetvā “ekaṃ samaya”nti āha.",
  "atk-s0503a:109_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo māravijayasamayo",
  "atk-s0503a:109_1": "abhisambodhisamayo diṭṭhadhammasukhavihārasamayo desanāsamayo parinibbānasamayoti evamādayo bhagavato",
  "atk-s0503a:109_2": "devamanussesu ativiya pakāsā anekakālappabhedā eva samayā,",
  "atk-s0503a:109_3": "tesu samayesu desanāsamayasaṅkhātaṃ ekaṃ samayanti dīpeti.",
  "atk-s0503a:109_4": "Yo vāyaṃ ñāṇakaruṇākiccasamayesu karuṇākiccasamayo,",
  "atk-s0503a:109_5": "attahitaparahitappaṭipattisamayesu parahitappaṭipattisamayo,",
  "atk-s0503a:109_6": "sannipatitānaṃ karaṇīyadvayasamayesu dhammakathāsamayo,",
  "atk-s0503a:109_7": "desanāpaṭipattisamayesu desanāsamayo,",
  "atk-s0503a:109_8": "tesu samayesu aññatarasamayaṃ sandhāya “ekaṃ samaya”nti āha.",
  "atk-s0503a:110_0": "Kasmā panettha yathā abhidhamme “yasmiṃ samaye kāmāvacaraṃ kusalaṃ cittaṃ uppannaṃ hotī”ti ca ito aññesu suttapadesu “yasmiṃ samaye,",
  "atk-s0503a:110_1": "bhikkhave,",
  "atk-s0503a:110_2": "bhikkhu vivicceva kāmehi vivicca akusalehi dhammehī”ti ca bhummavacanena niddeso kato,",
  "atk-s0503a:110_3": "vinaye ca “tena samayena buddho bhagavā”ti karaṇavacanena niddeso kato,",
  "atk-s0503a:110_4": "tathā akatvā “ekaṃ samaya”nti accantasaṃyogatthe upayogavacanena niddeso katoti?",
  "atk-s0503a:110_5": "Tattha tathā,",
  "atk-s0503a:110_6": "idha ca aññathā atthasambhavato.",
  "atk-s0503a:110_7": "Tattha hi abhidhamme ito aññesu ca suttantesu ādhāravisayasaṅkhāto adhikaraṇattho kiriyāya kiriyantaralakkhaṇasaṅkhāto",
  "atk-s0503a:110_8": "bhāvenabhāvalakkhaṇattho ca sambhavatīti.",
  "atk-s0503a:110_9": "Adhikaraṇañhi kālattho samūhattho ca samayo tattha vuttānaṃ phassādidhammānaṃ,",
  "atk-s0503a:110_10": "tathā kālo sabhāvadhammappavattimattatāya paramatthato avijjamānopi ādhārabhāvena paññāto taṅkhaṇappavattānaṃ",
  "atk-s0503a:110_11": "tato pubbe parato ca abhāvato yathā “pubbaṇhe jāto sāyanhe jāto”tiādīsu.",
  "atk-s0503a:110_12": "Samūhotipi avayavavinimutto paramatthato avijjamānopi kappanāmattasiddhena rūpena avayavānaṃ ādhārabhāvena paññāpīyati,",
  "atk-s0503a:110_13": "yathā “rukkhe sākhā,",
  "atk-s0503a:110_14": "yavo yavarāsimhi samuṭṭhito”tiādīsu.",
  "atk-s0503a:110_15": "Yasmiṃ kāle dhammapuñje ca kāmāvacaraṃ kusalaṃ cittaṃ uppannaṃ hoti,",
  "atk-s0503a:110_16": "tasmiṃyeva kāle dhammapuñje ca phassādayopi hontīti ayañhi tattha attho.",
  "atk-s0503a:110_17": "Tathā khaṇasamavāyahetusaṅkhātassa samayassa bhāvena tattha vuttānaṃ phassādidhammānaṃ bhāvo lakkhīyati.",
  "atk-s0503a:110_18": "Yathā hi “gāvīsu duyhamānāsu gato,",
  "atk-s0503a:110_19": "duddhāsu āgato”ti ettha gāvīnaṃ dohanakiriyāya gamanakiriyā lakkhīyati,",
  "atk-s0503a:110_20": "evaṃ idhāpi yasmiṃ samayeti vutte ca padatthassa sattāvirahābhāvato satīti ayamattho viññāyamāno eva",
  "atk-s0503a:110_21": "hotīti samayassa sattākiriyāya cittassa uppādakiriyā phassādīnaṃ bhavanakiriyā ca lakkhīyati.",
  "atk-s0503a:110_22": "Tathā yasmiṃ samaye yasmiṃ navame khaṇe yasmiṃ yonisomanasikārādihetumhi paccayasamavāye vā sati kāmāvacaraṃ kusalaṃ cittaṃ uppannaṃ hoti,",
  "atk-s0503a:110_23": "tasmiṃ samaye khaṇe hetumhi paccayasamavāye ca phassādayopi hontīti.",
  "atk-s0503a:110_24": "Tasmā tadatthajotanatthaṃ bhummavacanena niddeso kato.",
  "atk-s0503a:111_0": "Vinaye ca “annena vasati,",
  "atk-s0503a:111_1": "ajjhenena vasatī”tiādīsu viya hetuattho,",
  "atk-s0503a:111_2": "“pharasunā chindati,",
  "atk-s0503a:111_3": "kudālena khaṇatī”tiādīsu viya karaṇattho ca sambhavati.",
  "atk-s0503a:111_4": "Yo hi sikkhāpadapaññattisamayo dhammasenāpatiādīhipi dubbiññeyyo,",
  "atk-s0503a:111_5": "tena samayena karaṇabhūtena hetubhūtena ca vītikkamaṃ sutvā bhikkhusaṅghaṃ sannipātāpetvā otiṇṇavatthukaṃ",
  "atk-s0503a:111_6": "puggalaṃ paṭipucchitvā vigarahitvā ca taṃ taṃ vatthuṃ otiṇṇasamayasaṅkhātaṃ kālaṃ anatikkamitvā sikkhāpadāni",
  "atk-s0503a:111_7": "paññāpento tatiyapārājikādīnaṃ viya sikkhāpadapaññattiyā hetuṃ apekkhamāno tattha tattha vihāsi,",
  "atk-s0503a:111_8": "tasmā tadatthajotanatthaṃ vinaye karaṇavacanena niddeso kato.",
  "atk-s0503a:112_0": "Idha pana aññasmiñca evaṃjātike accantasaṃyogattho sambhavati.",
  "atk-s0503a:112_1": "Yasmiñhi samaye saha samuṭṭhānahetunā idaṃ udānaṃ uppannaṃ,",
  "atk-s0503a:112_2": "accantameva taṃ samayaṃ ariyavihārapubbaṅgamāya dhammapaccavekkhaṇāya bhagavā vihāsi,",
  "atk-s0503a:112_3": "tasmā “māsaṃ ajjhetī”tiādīsu viya upayogatthajotanatthaṃ idha upayogavacanena niddeso kato.",
  "atk-s0503a:112_4": "Tenetaṃ vuccati –",
  "atk-s0503a:113_0": "“Taṃ taṃ atthamapekkhitvā, bhummena karaṇena ca;",
  "atk-s0503a:114_0": "Aññatra samayo vutto, upayogena so idhā”ti.",
  "atk-s0503a:115_0": "Porāṇā pana vaṇṇayanti –",
  "atk-s0503a:115_1": "“yasmiṃ samaye”ti vā “tena samayenā”ti vā “ekaṃ samaya”nti vā abhilāpamattabhedo esa niddeso,",
  "atk-s0503a:115_2": "sabbattha bhummameva atthoti.",
  "atk-s0503a:115_3": "Tasmā “ekaṃ samaya”nti vuttepi ekasmiṃ samayeti attho veditabbo.",
  "atk-s0503a:116_0": "Bhagavāti garu.",
  "atk-s0503a:116_1": "Garuñhi loke “bhagavā”ti vadanti.",
  "atk-s0503a:116_2": "Ayañca sabbaguṇavisiṭṭhatāya sabbasattānaṃ garu,",
  "atk-s0503a:116_3": "tasmā bhagavāti veditabbo.",
  "atk-s0503a:116_4": "Porāṇehipi vuttaṃ –",
  "atk-s0503a:117_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0503a:118_0": "Garu gāravayutto so, bhagavā tena vuccatī”ti.",
  "atk-s0503a:119_0": "Tattha seṭṭhavācakavacanaṃ seṭṭhanti vuttaṃ seṭṭhaguṇasahacaraṇato.",
  "atk-s0503a:119_1": "Atha vā vuccatīti vacanaṃ, attho.",
  "atk-s0503a:119_2": "Bhagavāti vacanaṃ seṭṭhanti bhagavāti iminā vacanena vacanīyo yo attho,",
  "atk-s0503a:119_3": "so seṭṭhoti attho.",
  "atk-s0503a:119_4": "Bhagavāti vacanamuttamanti etthāpi vuttanayeneva attho veditabbo.",
  "atk-s0503a:119_5": "Gāravayuttoti garubhāvayutto garuguṇayogato visesagarukaraṇārahatāya vā gāravayutto.",
  "atk-s0503a:119_6": "Evaṃ guṇavisiṭṭhasattuttamagarugāravādhivacanaṃ bhagavāti idaṃ vacananti veditabbaṃ. Apica –",
  "atk-s0503a:120_0": "“Bhagī bhajī bhāgī vibhattavā iti,",
  "atk-s0503a:121_0": "Akāsi bhagganti garūti bhāgyavā;",
  "atk-s0503a:122_0": "Bahūhi ñāyehi subhāvitattano,",
  "atk-s0503a:123_0": "Bhavantago so bhagavāti vuccatī”ti. –",
  "atk-s0503a:124_0": "Niddese āgatanayena –",
  "atk-s0503a:125_0": "“Bhāgyavā bhaggavā yutto, bhagehi ca vibhattavā;",
  "atk-s0503a:126_0": "Bhattavā vantagamano, bhavesu bhagavā tato”ti. –",
  "atk-s0503a:127_0": "Imāya gāthāya ca vasena bhagavāti padassa attho veditabbo.",
  "atk-s0503a:127_1": "So panāyaṃ attho sabbākārena visuddhimagge vutto,",
  "atk-s0503a:127_2": "tasmā tattha vuttanayeneva vivaritabbo.",
  "atk-s0503a:128_0": "Apica bhāge vani,",
  "atk-s0503a:128_1": "bhage vā vamīti bhagavā.",
  "atk-s0503a:128_2": "Tathāgato hi dānasīlādipāramidhamme jhānavimokkhādiuttarimanussadhamme vani bhaji sevi bahulamakāsi,",
  "atk-s0503a:128_3": "tasmā bhagavā.",
  "atk-s0503a:128_4": "Atha vā teyeva “veneyyasattasantānesu kathaṃ nu kho uppajjeyyu”nti vani abhipatthayīti bhagavā.",
  "atk-s0503a:128_5": "Atha vā bhagasaṅkhātaṃ issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā.",
  "atk-s0503a:128_6": "Tathā hi tathāgato hatthagataṃ cakkavattisiriṃ devalokādhipaccasadisaṃ cātuddīpissariyaṃ,",
  "atk-s0503a:128_7": "cakkavattisampattisannissayañca sattaratanasamujjalaṃ yasaṃ tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho,",
  "atk-s0503a:128_8": "tasmā ime siriādike bhage vamīti bhagavā.",
  "atk-s0503a:128_9": "Atha vā bhāni nāma nakkhattāni,",
  "atk-s0503a:128_10": "tehi samaṃ gacchanti pavattantīti bhagā.",
  "atk-s0503a:128_11": "Sineruyugandharauttarakuruhimavantādibhājanalokavisesasannissayasobhā kappaṭṭhitibhāvato,",
  "atk-s0503a:128_12": "tepi bhage vami,",
  "atk-s0503a:128_13": "tannivāsisattāvāsasamatikkamanato tappaṭibaddhachandarāgappahānena pajahīti.",
  "atk-s0503a:128_14": "Evampi bhage vamīti bhagavāti evamādinā nayena bhagavāti padassa attho veditabbo.",
  "atk-s0503a:129_0": "Ettāvatā cettha evaṃ me sutanti vacanena yathāsutaṃ dhammaṃ savanavasena bhāsanto bhagavato dhammasarīraṃ paccakkhaṃ karoti,",
  "atk-s0503a:129_1": "tena “nayidaṃ atikkantasatthukaṃ pāvacanaṃ,",
  "atk-s0503a:129_2": "ayaṃ vo satthā”ti satthu adassanena ukkaṇṭhitaṃ janaṃ samassāseti.",
  "atk-s0503a:129_3": "Vuttañhetaṃ bhagavatā “yo kho, ānanda,",
  "atk-s0503a:129_4": "mayā dhammo ca vinayo ca desito paññatto,",
  "atk-s0503a:129_5": "so vo mamaccayena satthā”ti.",
  "atk-s0503a:129_6": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti,",
  "atk-s0503a:129_7": "tena “evaṃvidhassa nāma dhammassa desetā dasabaladharo vajirasaṅghātasamānakāyo sopi bhagavā parinibbuto,",
  "atk-s0503a:129_8": "kenaññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0503a:129_9": "saddhamme cassa ussāhaṃ janeti.",
  "atk-s0503a:130_0": "Evanti ca bhaṇanto desanāsampattiṃ niddisati,",
  "atk-s0503a:130_1": "vakkhamānassa sakalasuttassa evanti nidassanato.",
  "atk-s0503a:130_2": "Me sutanti sāvakasampattiṃ savanasampattiñca niddisati,",
  "atk-s0503a:130_3": "paṭisambhidāpattena pañcasu ṭhānesu bhagavatā etadagge ṭhapitena dhammabhaṇḍāgārikena sutabhāvadīpanato “tañca kho mayāva sutaṃ,",
  "atk-s0503a:130_4": "na anussutikaṃ,",
  "atk-s0503a:130_5": "na paramparābhata”nti imassa catthassa dīpanato.",
  "atk-s0503a:130_6": "Ekaṃ samayanti kālasampattiṃ niddisati bhagavato uruvelāyaṃ viharaṇasamayabhāvena buddhuppādappaṭimaṇḍitabhāvadīpanato.",
  "atk-s0503a:130_7": "Buddhuppādaparamā hi kālasampadā.",
  "atk-s0503a:130_8": "Bhagavāti desakasampattiṃ niddisati guṇavisiṭṭhasattuttamagarubhāvadīpanato.",
  "atk-s0503a:131_0": "Uruvelāyanti mahāvelāyaṃ,",
  "atk-s0503a:131_1": "mahante vālukārāsimhīti attho.",
  "atk-s0503a:131_2": "Atha vā urūti vālukā vuccati,",
  "atk-s0503a:131_3": "velāti mariyādā.",
  "atk-s0503a:131_4": "Velātikkamanahetu ābhatā uru uruvelāti evampettha attho daṭṭhabbo.",
  "atk-s0503a:132_0": "Atīte kira anuppanne buddhe dasasahassatāpasā tasmiṃ padese viharantā “kāyakammavacīkammāni paresampi pākaṭāni honti,",
  "atk-s0503a:132_1": "manokammaṃ pana apākaṭaṃ.",
  "atk-s0503a:132_2": "Tasmā yo micchāvitakkaṃ vitakketi,",
  "atk-s0503a:132_3": "so attanāva attānaṃ codetvā pattapuṭena vālukaṃ āharitvā imasmiṃ ṭhāne ākiratu,",
  "atk-s0503a:132_4": "idamassa daṇḍakamma”nti katikavattaṃ katvā tato paṭṭhāya yo tādisaṃ vitakkaṃ vitakketi,",
  "atk-s0503a:132_5": "so tattha pattapuṭena vālukaṃ āharitvā ākirati.",
  "atk-s0503a:132_6": "Evaṃ tattha anukkamena mahāvālukārāsi jāto,",
  "atk-s0503a:132_7": "tato naṃ pacchimā janatā parikkhipitvā cetiyaṭṭhānamakāsi.",
  "atk-s0503a:132_8": "Taṃ sandhāya vuttaṃ –",
  "atk-s0503a:132_9": "“uruvelāyanti mahāvelāyaṃ,",
  "atk-s0503a:132_10": "mahante vālukārāsimhīti attho daṭṭhabbo”ti.",
  "atk-s0503a:133_0": "Viharatīti avisesena iriyāpathadibbabrahmaariyavihāresu aññataravihārasamaṅgitāparidīpanaṃ.",
  "atk-s0503a:133_1": "Idha pana ṭhānanisajjāgamanasayanappabhedesu iriyāpathesu āsanasaṅkhātairiyāpathasamāyogaparidīpanaṃ ariyavihārasamaṅgitāparidīpanañcāti veditabbaṃ.",
  "atk-s0503a:133_2": "Tattha yasmā ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "atk-s0503a:133_3": "tasmā viharatīti padassa iriyāpathavihāravasenettha attho veditabbo.",
  "atk-s0503a:133_4": "Yasmā pana bhagavā dibbavihārādīhi sattānaṃ vividhaṃ hitaṃ harati upaharati upaneti uppādeti,",
  "atk-s0503a:133_5": "tasmā tesampi vasena vividhaṃ haratīti evamattho veditabbo.",
  "atk-s0503a:134_0": "Najjāti nadati sandatīti nadī,",
  "atk-s0503a:134_1": "tassā najjā,",
  "atk-s0503a:134_2": "nadiyā ninnagāyāti attho.",
  "atk-s0503a:134_3": "Nerañjarāyāti nelaṃ jalamassāti “nelañjalāyā”ti vattabbe lakārassa rakāraṃ katvā “nerañjarāyā”ti vuttaṃ,",
  "atk-s0503a:134_4": "kaddamasevālapaṇakādidosarahitasalilāyāti attho.",
  "atk-s0503a:134_5": "Keci “nīlajalāyāti vattabbe nerañjarāyāti vutta”nti vadanti.",
  "atk-s0503a:134_6": "Nāmameva vā etaṃ etissā nadiyāti veditabbaṃ.",
  "atk-s0503a:134_7": "Tassā nadiyā tīre yattha bhagavā vihāsi,",
  "atk-s0503a:134_8": "taṃ dassetuṃ “bodhirukkhamūle”ti vuttaṃ.",
  "atk-s0503a:134_9": "Tattha “bodhi vuccati catūsu maggesu ñāṇa”nti ettha maggañāṇaṃ bodhīti vuttaṃ.",
  "atk-s0503a:134_10": "“Pappoti bodhiṃ varabhūrimedhaso”ti ettha sabbaññutaññāṇaṃ.",
  "atk-s0503a:134_11": "Tadubhayampi bodhiṃ bhagavā ettha pattoti rukkhopi bodhirukkhotveva nāmaṃ labhi.",
  "atk-s0503a:134_12": "Atha vā satta bojjhaṅge bujjhīti bhagavā bodhi,",
  "atk-s0503a:134_13": "tena bujjhantena sannissitattā so rukkhopi bodhirukkhoti nāmaṃ labhi,",
  "atk-s0503a:134_14": "tassa bodhirukkhassa.",
  "atk-s0503a:134_15": "Mūleti samīpe.",
  "atk-s0503a:134_16": "Ayañhi mūlasaddo “mūlāni uddhareyya antamaso usīranāḷamattānipī”tiādīsu mūlamūle dissati.",
  "atk-s0503a:134_17": "“Lobho akusalamūla”ntiādīsu asādhāraṇahetumhi.",
  "atk-s0503a:134_18": "“Yāvatā majjhanhike kāle chāyā pharati,",
  "atk-s0503a:134_19": "nivāte paṇṇāni patanti,",
  "atk-s0503a:134_20": "ettāvatā rukkhamūla”ntiādīsu samīpe.",
  "atk-s0503a:134_21": "Idhāpi samīpe adhippeto,",
  "atk-s0503a:134_22": "tasmā bodhirukkhassa mūle samīpeti evamettha attho daṭṭhabbo.",
  "atk-s0503a:135_0": "Paṭhamābhisambuddhoti paṭhamaṃ abhisambuddho hutvā,",
  "atk-s0503a:135_1": "sabbapaṭhamaṃyevāti attho.",
  "atk-s0503a:135_2": "Ettāvatā dhammabhaṇḍāgārikena udānadesanāya nidānaṃ ṭhapentena kāladesadesakāpadesā saha visesena pakāsitā honti.",
  "atk-s0503a:136_0": "Etthāha “kasmā dhammavinayasaṅgahe kayiramāne nidānavacanaṃ vuttaṃ,",
  "atk-s0503a:136_1": "nanu bhagavatā bhāsitavacanasseva saṅgaho kātabbo”ti? Vuccate –",
  "atk-s0503a:136_2": "desanāya ciraṭṭhitiasammosasaddheyyabhāvasampādanatthaṃ.",
  "atk-s0503a:136_3": "Kāladesadesakavatthuādīhi upanibandhitvā ṭhapitā hi desanā ciraṭṭhitikā hoti asammosā saddheyyā ca desakālakattuhetunimittehi",
  "atk-s0503a:136_4": "upanibaddho viya vohāravinicchayo.",
  "atk-s0503a:136_5": "Teneva ca āyasmatā mahākassapena “paṭhamaṃ,",
  "atk-s0503a:136_6": "āvuso ānanda,",
  "atk-s0503a:136_7": "udānaṃ kattha bhāsita”ntiādinā desādīsu pucchāya katāya vissajjanaṃ karontena dhammabhaṇḍāgārikena “evaṃ me suta”ntiādinā udānassa nidānaṃ bhāsitanti.",
  "atk-s0503a:137_0": "Apica satthu sampattipakāsanatthaṃ nidānavacanaṃ.",
  "atk-s0503a:137_1": "Tathāgatassa hi bhagavato pubbaracanānumānāgamatakkābhāvato sambuddhattasiddhi.",
  "atk-s0503a:137_2": "Na hi sammāsambuddhassa pubbaracanādīhi attho atthi sabbattha appaṭihatañāṇacāratāya ekappamāṇattā ñeyyadhammesu.",
  "atk-s0503a:137_3": "Tathā ācariyamuṭṭhidhammamacchariyasāsanasāvakānurāgābhāvato khīṇāsavattasiddhi.",
  "atk-s0503a:137_4": "Na hi sabbaso parikkhīṇāsavassa katthacipi ācariyamuṭṭhiādīnaṃ sambhavoti suvisuddhassa parānuggahappavatti.",
  "atk-s0503a:137_5": "Iti desakadosabhūtānaṃ diṭṭhisīlasampattidūsakānaṃ accantaṃ avijjātaṇhānaṃ abhāvasaṃsūcakehi ñāṇasampadāpahānasampadābhibyañjakehi",
  "atk-s0503a:137_6": "ca sambuddhavisuddhabhāvehi purimavesārajjadvayasiddhi,",
  "atk-s0503a:137_7": "tato ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo",
  "atk-s0503a:137_8": "attahitaparahitappaṭipatti ca nidānavacanena pakāsitā honti,",
  "atk-s0503a:137_9": "tattha tattha sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato.",
  "atk-s0503a:137_10": "Idha pana vimuttisukhappaṭisaṃvedanapaṭiccasamuppādamanasikārapakāsanenāti yojetabbaṃ.",
  "atk-s0503a:137_11": "Tena vuttaṃ –",
  "atk-s0503a:137_12": "“satthu sampattipakāsanatthaṃ nidānavacana”nti.",
  "atk-s0503a:138_0": "Tathā sāsanasampattipakāsanatthaṃ nidānavacanaṃ.",
  "atk-s0503a:138_1": "Ñāṇakaruṇāpariggahitasabbakiriyassa hi bhagavato natthi niratthakā paṭipatti attahitā vā.",
  "atk-s0503a:138_2": "Tasmā paresaṃyeva atthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "atk-s0503a:138_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ,",
  "atk-s0503a:138_4": "na kabbaracanā.",
  "atk-s0503a:138_5": "Tayidaṃ satthu caritaṃ kāladesadesakaparisāpadesādīhi saddhiṃ tattha tattha nidānavacanena yathārahaṃ pakāsīyati,",
  "atk-s0503a:138_6": "idha pana abhisambodhivimuttisukhappaṭisaṃvedanapaṭiccasamuppādamanasikārenāti yojetabbaṃ.",
  "atk-s0503a:138_7": "Tena vuttaṃ –",
  "atk-s0503a:138_8": "“sāsanasampattipakāsanatthaṃ nidānavacana”nti.",
  "atk-s0503a:139_0": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ.",
  "atk-s0503a:139_1": "Sā cassa pamāṇabhāvadassanatā heṭṭhā vuttanayānusārena veditabbā.",
  "atk-s0503a:139_2": "Bhagavāti hi iminā tathāgatassa rāgadosamohādisabbakilesamaladuccaritādidosappahānadīpanena,",
  "atk-s0503a:139_3": "sabbasattuttamabhāvadīpanena ca anaññasādhāraṇañāṇakaruṇādiguṇavisesayogaparidīpanena,",
  "atk-s0503a:139_4": "ayamattho sabbathā pakāsito hotīti idamettha nidānavacanappayojanassa mukhamattadassanaṃ.",
  "atk-s0503a:140_0": "Taṃ panetaṃ “evaṃ me suta”nti ārabhitvā yāva “imaṃ udānaṃ udānesī”ti padaṃ,",
  "atk-s0503a:140_1": "tāva imassa udānassa nidānanti veditabbaṃ.",
  "atk-s0503a:140_2": "Tathā hi taṃ yathā paṭipanno bhagavā imaṃ udānaṃ udānesi,",
  "atk-s0503a:140_3": "ādito paṭṭhāya tassa kāyikacetasikappaṭipattiyā pakāsanatthaṃ saṅgītikārehi saṅgītikāle bhāsitavacanaṃ.",
  "atk-s0503a:141_0": "Nanu ca “imasmiṃ sati idaṃ hotī”tiādi bhagavato eva vacanaṃ bhavituṃ arahati,",
  "atk-s0503a:141_1": "na hi satthāraṃ muñcitvā añño paṭiccasamuppādaṃ desetuṃ samattho hotīti?",
  "atk-s0503a:141_2": "Saccametaṃ,",
  "atk-s0503a:141_3": "yathā pana bhagavā bodhirukkhamūle dhammasabhāvapaccavekkhaṇavasena paṭiccasamuppādaṃ manasākāsi,",
  "atk-s0503a:141_4": "tatheva naṃ bodhaneyyabandhavānaṃ bodhanatthaṃ paṭiccasamuppādasīhanādasuttādīsu desitassa ca vacanānaṃ",
  "atk-s0503a:141_5": "desitākārassa anukaraṇavasena paṭiccasamuppādassa manasikāraṃ aṭṭhuppattiṃ katvā bhagavatā bhāsitassa",
  "atk-s0503a:141_6": "imassa udānassa dhammasaṅgāhakā mahātherā nidānaṃ saṅgāyiṃsūti yathāvuttavacanaṃ saṅgītikārānameva vacananti",
  "atk-s0503a:141_7": "niṭṭhamettha gantabbaṃ.",
  "atk-s0503a:141_8": "Ito paresupi suttantesu eseva nayo.",
  "atk-s0503a:142_0": "Ettha ca attajjhāsayo parajjhāsayo pucchāvasiko aṭṭhuppattikoti cattāro suttanikkhepā veditabbā.",
  "atk-s0503a:142_1": "Yathā hi anekasataanekasahassabhedānipi suttāni saṃkilesabhāgiyādipaṭṭhānanayena soḷasavidhataṃ nātivattanti,",
  "atk-s0503a:142_2": "evaṃ tāni sabbānipi attajjhāsayādisuttanikkhepavasena catubbidhabhāvaṃ nātivattanti.",
  "atk-s0503a:142_3": "Kāmañcettha attajjhāsayassa aṭṭhuppattiyā ca parajjhāsayapucchāvasikehi saddhiṃ saṃsaggabhedo sambhavati ajjhāsayānusandhipucchānusandhisambhavato,",
  "atk-s0503a:142_4": "attajjhāsayaaṭṭhuppattīnaṃ aññamaññaṃ saṃsaggo natthīti niravaseso paṭṭhānanayo na sambhavati.",
  "atk-s0503a:142_5": "Tadantogadhattā vā sambhavantānaṃ sesanikkhepānaṃ mūlanikkhepavasena cattāro suttanikkhepāti vuttaṃ.",
  "atk-s0503a:143_0": "Tatrāyaṃ vacanattho –",
  "atk-s0503a:143_1": "nikkhipanaṃ nikkhepo,",
  "atk-s0503a:143_2": "suttassa nikkhepo suttanikkhepo,",
  "atk-s0503a:143_3": "suttadesanāti attho.",
  "atk-s0503a:143_4": "Nikkhipīyatīti vā nikkhepo,",
  "atk-s0503a:143_5": "suttaṃ eva nikkhepo suttanikkhepo.",
  "atk-s0503a:143_6": "Attano ajjhāsayo attajjhāsayo,",
  "atk-s0503a:143_7": "so assa atthi kāraṇabhūtoti attajjhāsayo,",
  "atk-s0503a:143_8": "attano ajjhāsayo etassāti vā attajjhāsayo.",
  "atk-s0503a:143_9": "Parajjhāsayepi eseva nayo.",
  "atk-s0503a:143_10": "Pucchāya vaso pucchāvaso,",
  "atk-s0503a:143_11": "so etassa atthīti pucchāvasiko.",
  "atk-s0503a:143_12": "Suttadesanāya vatthubhūtassa atthassa uppatti atthuppatti,",
  "atk-s0503a:143_13": "atthuppatti eva aṭṭhuppatti,",
  "atk-s0503a:143_14": "sā etassa atthīti aṭṭhuppattiko.",
  "atk-s0503a:143_15": "Atha vā nikkhipīyati suttaṃ etenāti nikkhepo,",
  "atk-s0503a:143_16": "attajjhāsayādi eva.",
  "atk-s0503a:143_17": "Etasmiṃ pana atthavikappe attano ajjhāsayo attajjhāsayo.",
  "atk-s0503a:143_18": "Paresaṃ ajjhāsayo parajjhāsayo.",
  "atk-s0503a:143_19": "Pucchīyatīti pucchā,",
  "atk-s0503a:143_20": "pucchitabbo attho.",
  "atk-s0503a:143_21": "Pucchanavasena pavattaṃ dhammappaṭiggāhakānaṃ vacanaṃ pucchāvasaṃ,",
  "atk-s0503a:143_22": "tadeva nikkhepasaddāpekkhāya pucchāvasikoti pulliṅgavasena vuttaṃ.",
  "atk-s0503a:143_23": "Tathā atthuppattiyeva aṭṭhuppattikoti evamettha attho veditabbo.",
  "atk-s0503a:144_0": "Ettha ca paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo yutto",
  "atk-s0503a:144_1": "kevalaṃ attano ajjhāsayeneva dhammatantiṭhapanatthaṃ pavattitadesanattā,",
  "atk-s0503a:144_2": "parajjhāsayapucchāvasikānaṃ pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ kathamaṭṭhuppattiyā anavarodho,",
  "atk-s0503a:144_3": "pucchāvasikaaṭṭhuppattipubbakānaṃ vā parajjhāsayānurodhena pavattitānaṃ kathaṃ parajjhāsaye anavarodhoti?",
  "atk-s0503a:144_4": "Na codetabbametaṃ.",
  "atk-s0503a:144_5": "Paresañhi abhinīhāraparipucchādivinicchayādivinimuttasseva suttantadesanākāraṇuppādassa aṭṭhuppattibhāvena",
  "atk-s0503a:144_6": "gahitattā parajjhāsayapucchāvasikānaṃ visuṃ gahaṇaṃ.",
  "atk-s0503a:144_7": "Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ aṭṭhuppatti vuccati,",
  "atk-s0503a:144_8": "paresaṃ pucchāya vinā ajjhāsayameva nimittaṃ katvā desito parajjhāsayo,",
  "atk-s0503a:144_9": "pucchāvasena desito pucchāvasikoti pākaṭoyamatthoti.",
  "atk-s0503a:145_0": "Tattha paṭhamādīni tīṇi bodhisuttāni mucalindasuttaṃ,",
  "atk-s0503a:145_1": "āyusaṅkhārossajjanasuttaṃ,",
  "atk-s0503a:145_2": "paccavekkhaṇasuttaṃ,",
  "atk-s0503a:145_3": "papañcasaññāsuttanti imesaṃ udānānaṃ attajjhāsayo nikkhepo.",
  "atk-s0503a:145_4": "Huhuṅkasuttaṃ,",
  "atk-s0503a:145_5": "brāhmaṇajātikasuttaṃ,",
  "atk-s0503a:145_6": "bāhiyasuttanti imesaṃ udānānaṃ pucchāvasiko nikkhepo.",
  "atk-s0503a:145_7": "Rājasuttaṃ,",
  "atk-s0503a:145_8": "sakkārasuttaṃ,",
  "atk-s0503a:145_9": "ucchādanasuttaṃ,",
  "atk-s0503a:145_10": "piṇḍapātikasuttaṃ,",
  "atk-s0503a:145_11": "sippasuttaṃ,",
  "atk-s0503a:145_12": "gopālasuttaṃ,",
  "atk-s0503a:145_13": "sundarikasuttaṃ,",
  "atk-s0503a:145_14": "mātusuttaṃ,",
  "atk-s0503a:145_15": "saṅghabhedakasuttaṃ,",
  "atk-s0503a:145_16": "udapānasuttaṃ,",
  "atk-s0503a:145_17": "tathāgatuppādasuttaṃ,",
  "atk-s0503a:145_18": "moneyyasuttaṃ,",
  "atk-s0503a:145_19": "pāṭaligāmiyasuttaṃ,",
  "atk-s0503a:145_20": "dvepi dabbasuttānīti etesaṃ udānānaṃ aṭṭhuppattiko nikkhepo.",
  "atk-s0503a:145_21": "Pālileyyasuttaṃ,",
  "atk-s0503a:145_22": "piyasuttaṃ,",
  "atk-s0503a:145_23": "nāgasamālasuttaṃ,",
  "atk-s0503a:145_24": "visākhāsuttañcāti imesaṃ udānānaṃ attajjhāsayo parajjhāsayo ca nikkhepo.",
  "atk-s0503a:145_25": "Sesānaṃ ekapaññāsāya suttānaṃ parajjhāsayo nikkhepo.",
  "atk-s0503a:145_26": "Evametesaṃ udānānaṃ attajjhāsayādivasena nikkhepaviseso veditabbo.",
  "atk-s0503a:146_0": "Ettha ca yāni udānāni bhagavatā bhikkhūnaṃ sammukhā bhāsitāni,",
  "atk-s0503a:146_1": "tāni tehi yathābhāsitasuttāni vacasā paricitāni manasānupekkhitāni dhammabhaṇḍāgārikassa kathitāni.",
  "atk-s0503a:146_2": "Yāni pana bhagavatā bhikkhūnaṃ asammukhā bhāsitāni,",
  "atk-s0503a:146_3": "tānipi aparabhāge bhagavatā dhammabhaṇḍāgārikassa puna bhāsitāni.",
  "atk-s0503a:146_4": "Evaṃ sabbānipi tāni āyasmā ānando ekajjhaṃ katvā dhārento bhikkhūnañca vācento aparabhāge paṭhamamahāsaṅgītikāle",
  "atk-s0503a:146_5": "udānantveva saṅgahaṃ āropesīti veditabbaṃ.",
  "atk-s0503a:147_0": "Tena kho pana samayenātiādīsu tena samayenāti ca bhummatthe karaṇavacanaṃ,",
  "atk-s0503a:147_1": "kho panāti nipāto,",
  "atk-s0503a:147_2": "tasmiṃ samayeti attho.",
  "atk-s0503a:147_3": "Kasmiṃ pana samaye?",
  "atk-s0503a:147_4": "Yaṃ samayaṃ bhagavā uruvelāyaṃ viharati najjā nerañjarāya tīre bodhirukkhamūle paṭhamābhisambuddho.",
  "atk-s0503a:147_5": "Tasmiṃ samaye.",
  "atk-s0503a:147_6": "Sattāhanti satta ahāni sattāhaṃ,",
  "atk-s0503a:147_7": "accantasaṃyogatthe etaṃ upayogavacanaṃ.",
  "atk-s0503a:147_8": "Yasmā bhagavā taṃ sattāhaṃ nirantaratāya accantameva phalasamāpattisukhena vihāsi,",
  "atk-s0503a:147_9": "tasmā sattāhanti accantasaṃyogavasena upayogavacanaṃ vuttaṃ.",
  "atk-s0503a:147_10": "Ekapallaṅkenāti visākhāpuṇṇamāya anatthaṅgateyeva sūriye aparājitapallaṅkavare vajirāsane nisinnakālato",
  "atk-s0503a:147_11": "paṭṭhāya sakimpi anuṭṭhahitvā yathāābhujitena ekeneva pallaṅkena.",
  "atk-s0503a:148_0": "Vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno hotīti attho.",
  "atk-s0503a:148_1": "Tattha vimuttīti tadaṅgavimutti,",
  "atk-s0503a:148_2": "vikkhambhanavimutti,",
  "atk-s0503a:148_3": "samucchedavimutti,",
  "atk-s0503a:148_4": "paṭippassaddhivimutti,",
  "atk-s0503a:148_5": "nissaraṇavimuttīti pañca vimuttiyo.",
  "atk-s0503a:148_6": "Tāsu yaṃ deyyadhammapariccāgādīhi tehi tehi guṇaṅgehi nāmarūpaparicchedādīhi vipassanaṅgehi ca yāva tassa tassa aṅgassa aparihānivasena pavatti,",
  "atk-s0503a:148_7": "tāva taṃtaṃpaṭipakkhato vimuccanato vimuccanaṃ pahānaṃ.",
  "atk-s0503a:148_8": "Seyyathidaṃ?",
  "atk-s0503a:148_9": "Dānena macchariyalobhādito,",
  "atk-s0503a:148_10": "sīlena pāṇātipātādito,",
  "atk-s0503a:148_11": "nāmarūpavavatthānena sakkāyadiṭṭhito,",
  "atk-s0503a:148_12": "paccayapariggahena ahetuvisamahetudiṭṭhīhi,",
  "atk-s0503a:148_13": "tasseva aparabhāgena kaṅkhāvitaraṇena kathaṃkathībhāvato,",
  "atk-s0503a:148_14": "kalāpasammasanena “ahaṃ mamā”ti gāhato,",
  "atk-s0503a:148_15": "maggāmaggavavatthānena amagge maggasaññāya,",
  "atk-s0503a:148_16": "udayadassanena ucchedadiṭṭhiyā,",
  "atk-s0503a:148_17": "vayadassanena sassatadiṭṭhiyā,",
  "atk-s0503a:148_18": "bhayadassanena sabhaye abhayasaññāya,",
  "atk-s0503a:148_19": "ādīnavadassanena assādasaññāya,",
  "atk-s0503a:148_20": "nibbidānupassanena abhiratisaññāya,",
  "atk-s0503a:148_21": "muccitukamyatāñāṇena amuccitukamyatāya,",
  "atk-s0503a:148_22": "upekkhāñāṇena anupekkhāya,",
  "atk-s0503a:148_23": "anulomena dhammaṭṭhitiyaṃ nibbāne ca paṭilomabhāvato,",
  "atk-s0503a:148_24": "gotrabhunā saṅkhāranimittabhāvato vimuccanaṃ,",
  "atk-s0503a:148_25": "ayaṃ tadaṅgavimutti nāma.",
  "atk-s0503a:148_26": "Yaṃ pana upacārappanābhedena samādhinā yāvassa aparihānivasena pavatti,",
  "atk-s0503a:148_27": "tāva kāmacchandādīnaṃ nīvaraṇānañceva,",
  "atk-s0503a:148_28": "vitakkādīnañca paccanīkadhammānaṃ,",
  "atk-s0503a:148_29": "anuppattisaññitaṃ vimuccanaṃ,",
  "atk-s0503a:148_30": "ayaṃ vikkhambhanavimutti nāma.",
  "atk-s0503a:148_31": "Yaṃ catunnaṃ ariyamaggānaṃ bhāvitattā taṃtaṃmaggavato ariyassa santāne yathārahaṃ “diṭṭhigatānaṃ pahānāyā”tiādinā",
  "atk-s0503a:148_32": "nayena vuttassa samudayapakkhiyassa kilesagaṇassa puna accantaṃ appavattibhāvena samucchedappahānavasena",
  "atk-s0503a:148_33": "vimuccanaṃ,",
  "atk-s0503a:148_34": "ayaṃ samucchedavimutti nāma.",
  "atk-s0503a:148_35": "Yaṃ pana phalakkhaṇe paṭippassaddhattaṃ kilesānaṃ,",
  "atk-s0503a:148_36": "ayaṃ paṭippassaddhivimutti nāma.",
  "atk-s0503a:148_37": "Sabbasaṅkhatanissaṭattā pana sabbasaṅkhāravimuttaṃ nibbānaṃ,",
  "atk-s0503a:148_38": "ayaṃ nissaraṇavimutti nāma.",
  "atk-s0503a:148_39": "Idha pana bhagavato nibbānārammaṇā phalavimutti adhippetā.",
  "atk-s0503a:148_40": "Tena vuttaṃ –",
  "atk-s0503a:148_41": "“vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno hotīti attho”ti.",
  "atk-s0503a:149_0": "Vimuttīti ca upakkilesehi paṭippassaddhivasena cittassa vimuttabhāvo,",
  "atk-s0503a:149_1": "cittameva vā tathā vimuttaṃ veditabbaṃ,",
  "atk-s0503a:149_2": "tāya vimuttiyā jātaṃ sampayuttaṃ vā sukhaṃ vimuttisukhaṃ. “Yāyaṃ, bhante,",
  "atk-s0503a:149_3": "upekkhā sante sukhe vuttā bhagavatā”ti vacanato upekkhāpi cettha sukhamicceva veditabbā.",
  "atk-s0503a:149_4": "Tathā ca vuttaṃ sammohavinodaniyaṃ “upekkhā pana santattā,",
  "atk-s0503a:149_5": "sukhamicceva bhāsitā”ti.",
  "atk-s0503a:149_6": "Bhagavā hi catutthajjhānikaṃ arahattasamāpattiṃ samāpajjati,",
  "atk-s0503a:149_7": "na itaraṃ.",
  "atk-s0503a:149_8": "Atha vā “tesaṃ vūpasamo sukho”tiādīsu yathā saṅkhāradukkhūpasamo sukhoti vuccati,",
  "atk-s0503a:149_9": "evaṃ sakalakilesadukkhūpasamabhāvato aggaphale labbhamānā paṭippassaddhivimutti eva idha sukhanti veditabbā.",
  "atk-s0503a:149_10": "Tayidaṃ vimuttisukhaṃ maggavīthiyaṃ kālantareti phalacittassa pavattivibhāgena duvidhaṃ hoti.",
  "atk-s0503a:149_11": "Ekekassa hi ariyamaggassa anantarā tassa tasseva vipākabhūtāni nibbānārammaṇāni tīṇi dve vā phalacittāni",
  "atk-s0503a:149_12": "uppajjanti anantaravipākattā lokuttarakusalānaṃ.",
  "atk-s0503a:149_13": "Yasmiñhi javanavāre ariyamaggo uppajjati,",
  "atk-s0503a:149_14": "tattha yadā dve anulomāni,",
  "atk-s0503a:149_15": "tadā tatiyaṃ gotrabhu,",
  "atk-s0503a:149_16": "catutthaṃ maggacittaṃ,",
  "atk-s0503a:149_17": "tato paraṃ tīṇi phalacittāni honti.",
  "atk-s0503a:149_18": "Yadā pana tīṇi anulomāni,",
  "atk-s0503a:149_19": "tadā catutthaṃ gotrabhu,",
  "atk-s0503a:149_20": "pañcamaṃ maggacittaṃ,",
  "atk-s0503a:149_21": "tato paraṃ dve phalacittāni honti.",
  "atk-s0503a:149_22": "Evaṃ catutthaṃ pañcamaṃ appanāvasena pavattati,",
  "atk-s0503a:149_23": "na tato paraṃ bhavaṅgassa āsannattā.",
  "atk-s0503a:149_24": "Keci pana “chaṭṭhampi cittaṃ appetī”ti vadanti,",
  "atk-s0503a:149_25": "taṃ aṭṭhakathāsu paṭikkhittaṃ.",
  "atk-s0503a:149_26": "Evaṃ maggavīthiyaṃ phalaṃ veditabbaṃ.",
  "atk-s0503a:149_27": "Kālantare phalaṃ pana phalasamāpattivasena pavattaṃ,",
  "atk-s0503a:149_28": "nirodhā vuṭṭhahantassa uppajjamānañca eteneva saṅgahitaṃ.",
  "atk-s0503a:149_29": "Sā panāyaṃ phalasamāpatti atthato lokuttarakusalānaṃ vipākabhūtā nibbānārammaṇā appanāti daṭṭhabbā.",
  "atk-s0503a:150_0": "Ke taṃ samāpajjanti,",
  "atk-s0503a:150_1": "ke na samāpajjantīti?",
  "atk-s0503a:150_2": "Sabbepi puthujjanā na samāpajjanti anadhigatattā.",
  "atk-s0503a:150_3": "Tathā heṭṭhimā ariyā uparimaṃ,",
  "atk-s0503a:150_4": "uparimāpi ariyā heṭṭhimaṃ na samāpajjantiyeva puggalantarabhāvūpagamanena paṭippassaddhabhāvato.",
  "atk-s0503a:150_5": "Attano eva phalaṃ te te ariyā samāpajjanti.",
  "atk-s0503a:150_6": "Keci pana “sotāpannasakadāgāmino phalasamāpattiṃ na samāpajjanti,",
  "atk-s0503a:150_7": "uparimā dveyeva samāpajjanti samādhismiṃ paripūrakāribhāvato”ti vadanti.",
  "atk-s0503a:150_8": "Taṃ akāraṇaṃ puthujjanassāpi attanā paṭiladdhalokiyasamādhisamāpajjanato.",
  "atk-s0503a:150_9": "Kiṃ vā ettha kāraṇacintāya?",
  "atk-s0503a:150_10": "Vuttañhetaṃ paṭisambhidāyaṃ “katamā dasa saṅkhārupekkhā vipassanāvasena uppajjanti,",
  "atk-s0503a:150_11": "katame dasa gotrabhudhammā vipassanāvasena uppajjantī”ti imesaṃ pañhānaṃ vissajjane sotāpattiphalasamāpattatthāya",
  "atk-s0503a:150_12": "sakadāgāmiphalasamāpattatthāyāti tesampi ariyānaṃ phalasamāpattisamāpajjanaṃ vuttaṃ.",
  "atk-s0503a:150_13": "Tasmā sabbepi ariyā yathāsakaṃ phalaṃ samāpajjantīti niṭṭhamettha gantabbaṃ.",
  "atk-s0503a:151_0": "Kasmā pana te samāpajjantīti?",
  "atk-s0503a:151_1": "Diṭṭhadhammasukhavihāratthaṃ.",
  "atk-s0503a:151_2": "Yathā hi rājāno rajjasukhaṃ,",
  "atk-s0503a:151_3": "devatā dibbasukhaṃ anubhavanti,",
  "atk-s0503a:151_4": "evaṃ ariyā “lokuttarasukhaṃ anubhavissāmā”ti addhānaparicchedaṃ katvā icchitakkhaṇe phalasamāpattiṃ samāpajjanti.",
  "atk-s0503a:152_0": "Kathañcassā samāpajjanaṃ,",
  "atk-s0503a:152_1": "kathaṃ ṭhānaṃ,",
  "atk-s0503a:152_2": "kathaṃ vuṭṭhānanti?",
  "atk-s0503a:152_3": "Dvīhi tāva ākārehi assā samāpajjanaṃ hoti nibbānato aññassa ārammaṇassa amanasikārā,",
  "atk-s0503a:152_4": "nibbānassa ca manasikārā. Yathāha –",
  "atk-s0503a:153_0": "“Dve kho, āvuso,",
  "atk-s0503a:153_1": "paccayā animittāya cetovimuttiyā samāpattiyā,",
  "atk-s0503a:153_2": "sabbanimittānañca amanasikāro,",
  "atk-s0503a:153_3": "animittāya ca dhātuyā manasikāro”ti.",
  "atk-s0503a:154_0": "Ayaṃ panettha samāpajjanakkamo –",
  "atk-s0503a:154_1": "phalasamāpattitthikena ariyasāvakena rahogatena paṭisallīnena udayabbayādivasena saṅkhārā vipassitabbā.",
  "atk-s0503a:154_2": "Tassevaṃ pavattānupubbavipassanasseva saṅkhārārammaṇagotrabhuñāṇānantaraṃ phalasamāpattivasena nirodhe cittamappeti,",
  "atk-s0503a:154_3": "phalasamāpattininnabhāvena ca sekkhassāpi phalameva uppajjati, na maggo.",
  "atk-s0503a:154_4": "Ye pana vadanti “sotāpanno attano phalasamāpattiṃ samāpajjissāmīti vipassanaṃ vaḍḍhetvā sakadāgāmī hoti,",
  "atk-s0503a:154_5": "sakadāgāmī ca anāgāmī”ti.",
  "atk-s0503a:154_6": "Te vattabbā –",
  "atk-s0503a:154_7": "evaṃ sante anāgāmī arahā bhavissati,",
  "atk-s0503a:154_8": "arahā ca paccekabuddho,",
  "atk-s0503a:154_9": "paccekabuddho ca sambuddhoti āpajjeyya,",
  "atk-s0503a:154_10": "tasmā yathābhinivesaṃ yathājjhāsayaṃ vipassanā atthaṃ sādhetīti sekkhassāpi phalameva uppajjati, na maggo.",
  "atk-s0503a:154_11": "Phalampi tassa sace anena paṭhamajjhāniko maggo adhigato,",
  "atk-s0503a:154_12": "paṭhamajjhānikameva uppajjati.",
  "atk-s0503a:154_13": "Sace dutiyādīsu aññatarajjhāniko,",
  "atk-s0503a:154_14": "dutiyādīsu aññatarajjhānikamevāti.",
  "atk-s0503a:155_0": "Kasmā panettha gotrabhuñāṇaṃ maggañāṇapurecārikaṃ viya nibbānārammaṇaṃ na hotīti?",
  "atk-s0503a:155_1": "Phalañāṇānaṃ aniyyānikabhāvato.",
  "atk-s0503a:155_2": "Ariyamaggadhammāyeva hi niyyānikā.",
  "atk-s0503a:155_3": "Vuttañhetaṃ “katame dhammā niyyānikā?",
  "atk-s0503a:155_4": "Cattāro ariyamaggā apariyāpannā”ti.",
  "atk-s0503a:155_5": "Tasmā ekanteneva niyyānikabhāvassa ubhato vuṭṭhānabhāvena pavattamānassa anantarapaccayabhūtena ñāṇena",
  "atk-s0503a:155_6": "nimittato vuṭṭhiteneva bhavitabbanti tassa nibbānārammaṇatā yuttā,",
  "atk-s0503a:155_7": "na pana ariyamaggassa bhāvitattā tassa vipākabhāvena pavattamānānaṃ kilesānaṃ asamucchindanato aniyyānikattā",
  "atk-s0503a:155_8": "avuṭṭhānasabhāvānaṃ phalañāṇānaṃ purecārikañāṇassa kadācipi nibbānārammaṇatā ubhayattha anulomañāṇānaṃ",
  "atk-s0503a:155_9": "atulyākārato.",
  "atk-s0503a:155_10": "Ariyamaggavīthiyañhi anulomañāṇāni anibbiddhapubbānaṃ thūlathūlānaṃ lobhakkhandhādīnaṃ sātisayaṃ padālanena",
  "atk-s0503a:155_11": "lokiyañāṇena ukkaṃsapāramippattāni maggañāṇānukūlāni uppajjanti,",
  "atk-s0503a:155_12": "phalasamāpattivīthiyaṃ pana tāni tāni tena tena maggena tesaṃ tesaṃ kilesānaṃ samucchinnattā tattha nirussukkāni",
  "atk-s0503a:155_13": "kevalaṃ ariyānaṃ phalasamāpattisukhasamaṅgibhāvassa parikammamattāni hutvā uppajjantīti na tesaṃ kutoci",
  "atk-s0503a:155_14": "vuṭṭhānasambhavo,",
  "atk-s0503a:155_15": "yato tesaṃ pariyosāne ñāṇaṃ saṅkhāranimittaṃ vuṭṭhānato nibbānārammaṇaṃ siyā.",
  "atk-s0503a:155_16": "Evañca katvā sekkhassa attano phalasamāpattivaḷañjanatthāya udayabbayādivasena saṅkhāre sammasantassa vipassanāñāṇānupubbāya phalameva uppajjati,",
  "atk-s0503a:155_17": "na maggoti ayañca attho samatthito hoti.",
  "atk-s0503a:155_18": "Evaṃ tāva phalasamāpattiyā samāpajjanaṃ veditabbaṃ.",
  "atk-s0503a:156_0": "“Tayo kho, āvuso,",
  "atk-s0503a:156_1": "paccayā animittāya cetovimuttiyā ṭhitiyā,",
  "atk-s0503a:156_2": "sabbanimittānaṃ amanasikāro,",
  "atk-s0503a:156_3": "animittāya ca dhātuyā manasikāro,",
  "atk-s0503a:156_4": "pubbe ca abhisaṅkhāro”ti –",
  "atk-s0503a:157_0": "Vacanato panassā tīhākārehi ṭhānaṃ hoti.",
  "atk-s0503a:157_1": "Tattha pubbe ca abhisaṅkhāroti samāpattito pubbe kālaparicchedo.",
  "atk-s0503a:157_2": "“Asukasmiṃ nāma kāle vuṭṭhahissāmī”ti paricchinnattā hissā yāva so kālo nāgacchati,",
  "atk-s0503a:157_3": "tāva vuṭṭhānaṃ na hoti.",
  "atk-s0503a:158_0": "“Dve kho, āvuso,",
  "atk-s0503a:158_1": "paccayā animittāya cetovimuttiyā vuṭṭhānassa,",
  "atk-s0503a:158_2": "sabbanimittānañca manasikāro,",
  "atk-s0503a:158_3": "animittāya ca dhātuyā amanasikāro”ti –",
  "atk-s0503a:159_0": "Vacanato panassā dvīhākārehi vuṭṭhānaṃ hoti.",
  "atk-s0503a:159_1": "Tattha sabbanimittānanti rūpanimittavedanāsaññāsaṅkhāraviññāṇanimittānaṃ.",
  "atk-s0503a:159_2": "Kāmañca na sabbānevetāni ekato manasi karoti,",
  "atk-s0503a:159_3": "sabbasaṅgāhikavasena panevaṃ vuttaṃ.",
  "atk-s0503a:159_4": "Tasmā yaṃ bhavaṅgassa ārammaṇaṃ,",
  "atk-s0503a:159_5": "tassa manasikaraṇena phalasamāpattito vuṭṭhānaṃ hotīti evaṃ assā vuṭṭhānaṃ veditabbaṃ.",
  "atk-s0503a:159_6": "Tayidaṃ evamidha samāpajjanavuṭṭhānaṃ arahattaphalabhūtaṃ –",
  "atk-s0503a:160_0": "“Paṭippassaddhadarathaṃ, amatārammaṇaṃ subhaṃ;",
  "atk-s0503a:161_0": "Vantalokāmisaṃ santaṃ, sāmaññaphalamuttamaṃ”.",
  "atk-s0503a:162_0": "Iti vuttaṃ sātātisātaṃ vimuttisukhaṃ paṭisaṃvedesi.",
  "atk-s0503a:162_1": "Tena vuttaṃ –",
  "atk-s0503a:162_2": "“vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno hotīti attho”ti.",
  "atk-s0503a:163_0": "Athāti adhikāratthe nipāto.",
  "atk-s0503a:163_1": "Khoti padapūraṇe.",
  "atk-s0503a:163_2": "Tesu adhikāratthena athāti iminā vimuttisukhapaṭisaṃvedanato aññaṃ adhikāraṃ dasseti.",
  "atk-s0503a:163_3": "Ko panesoti?",
  "atk-s0503a:163_4": "Paṭiccasamuppādamanasikāro.",
  "atk-s0503a:163_5": "Athāti vā pacchāti etasmiṃ atthe nipāto,",
  "atk-s0503a:163_6": "tena “tassa sattāhassa accayenā”ti vakkhamānameva atthaṃ joteti.",
  "atk-s0503a:163_7": "Tassa sattāhassāti pallaṅkasattāhassa.",
  "atk-s0503a:163_8": "Accayenāti apagamena.",
  "atk-s0503a:163_9": "Tamhā samādhimhāti arahattaphalasamādhito.",
  "atk-s0503a:163_10": "Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṃsu.",
  "atk-s0503a:163_11": "Mayaṃ pana tāni khandhakapāṭhena imissā udānapāḷiyā avirodhadassanamukhena parato vaṇṇayissāma.",
  "atk-s0503a:163_12": "Rattiyāti avayavasambandhe sāmivacanaṃ.",
  "atk-s0503a:163_13": "Paṭhamanti accantasaṃyogatthe upayogavacanaṃ.",
  "atk-s0503a:163_14": "Bhagavā hi tassā rattiyā sakalampi paṭhamaṃ yāmaṃ teneva manasikārena yutto ahosīti.",
  "atk-s0503a:164_0": "Paṭiccasamuppādanti paccayadhammaṃ.",
  "atk-s0503a:164_1": "Avijjādayo hi paccayadhammā paṭiccasamuppādo.",
  "atk-s0503a:164_2": "Kathamidaṃ jānitabbanti ce?",
  "atk-s0503a:164_3": "Bhagavato vacanena.",
  "atk-s0503a:164_4": "Bhagavatā hi “tasmātihānanda,",
  "atk-s0503a:164_5": "eseva hetu,",
  "atk-s0503a:164_6": "etaṃ nidānaṃ,",
  "atk-s0503a:164_7": "esa samudayo,",
  "atk-s0503a:164_8": "esa paccayo jarāmaraṇassa,",
  "atk-s0503a:164_9": "yadidaṃ jāti…pe…",
  "atk-s0503a:164_10": "saṅkhārānaṃ,",
  "atk-s0503a:164_11": "yadidaṃ avijjā”ti evaṃ avijjādayo hetūti vuttā.",
  "atk-s0503a:164_12": "Yathā dvādasa paccayā dvādasa paṭiccasamuppādāti.",
  "atk-s0503a:165_0": "Tatrāyaṃ vacanattho –",
  "atk-s0503a:165_1": "aññamaññaṃ paṭicca paṭimukhaṃ katvā kāraṇasamavāyaṃ appaṭikkhipitvā sahite uppādetīti paṭiccasamuppādo.",
  "atk-s0503a:165_2": "Atha vā paṭicca paccetabbaṃ paccayārahataṃ paccayaṃ paṭigantvā na vinā tena sambandhassa uppādo paṭiccasamuppādo.",
  "atk-s0503a:165_3": "Paṭiccasamuppādoti cettha samuppādapadaṭṭhānavacanaviññeyyo phalassa uppādanasamatthatāyutto hetu,",
  "atk-s0503a:165_4": "na paṭiccasamuppattimattaṃ veditabbaṃ.",
  "atk-s0503a:165_5": "Atha vā paccetuṃ arahanti naṃ paṇḍitāti paṭicco,",
  "atk-s0503a:165_6": "sammā sayameva vā uppādetīti samuppādo,",
  "atk-s0503a:165_7": "paṭicco ca so samuppādo cāti paṭiccasamuppādoti evamettha attho daṭṭhabbo.",
  "atk-s0503a:166_0": "Anulomanti “avijjāpaccayā saṅkhārā”tiādinā nayena vutto avijjādiko paccayākāro attanā kattabbakiccakaraṇato anulomoti vuccati.",
  "atk-s0503a:166_1": "Atha vā ādito paṭṭhāya antaṃ pāpetvā vuttattā pavattiyā vā anulomato anulomo,",
  "atk-s0503a:166_2": "taṃ anulomaṃ.",
  "atk-s0503a:166_3": "Sādhukaṃ manasākāsīti sakkaccaṃ manasi akāsi.",
  "atk-s0503a:166_4": "Yo yo paccayadhammo yassa yassa paccayuppannadhammassa yathā yathā hetupaccayādinā paccayabhāvena paccayo hoti,",
  "atk-s0503a:166_5": "taṃ sabbaṃ aviparītaṃ aparihāpetvā anavasesato paccavekkhaṇavasena citte akāsīti attho.",
  "atk-s0503a:166_6": "Yathā pana bhagavā paṭiccasamuppādānulomaṃ manasākāsi,",
  "atk-s0503a:166_7": "taṃ saṅkhepena tāva dassetuṃ “iti imasmiṃ sati idaṃ hoti,",
  "atk-s0503a:166_8": "imassuppādā idaṃ uppajjatī”ti vuttaṃ.",
  "atk-s0503a:167_0": "Tattha itīti evaṃ,",
  "atk-s0503a:167_1": "anena pakārenāti attho.",
  "atk-s0503a:167_2": "Imasmiṃ sati idaṃ hotīti imasmiṃ avijjādike paccaye sati idaṃ saṅkhārādikaṃ phalaṃ hoti.",
  "atk-s0503a:167_3": "Imassuppādā idaṃ uppajjatīti imassa avijjādikassa paccayassa uppādā idaṃ saṅkhārādikaṃ phalaṃ uppajjatīti attho.",
  "atk-s0503a:167_4": "Imasmiṃ asati idaṃ na hoti,",
  "atk-s0503a:167_5": "imassa nirodhā idaṃ nirujjhatīti avijjādīnaṃ abhāve saṅkhārādīnaṃ abhāvassa avijjādīnaṃ nirodhe saṅkhārādīnaṃ",
  "atk-s0503a:167_6": "nirodhassa ca dutiyatatiyasuttavacanena etasmiṃ paccayalakkhaṇe niyamo dassito hoti –",
  "atk-s0503a:167_7": "imasmiṃ sati eva, nāsati.",
  "atk-s0503a:167_8": "Imassuppādā eva,",
  "atk-s0503a:167_9": "nānuppādā.",
  "atk-s0503a:167_10": "Anirodhā eva,",
  "atk-s0503a:167_11": "na nirodhāti.",
  "atk-s0503a:167_12": "Tenetaṃ lakkhaṇaṃ antogadhaniyamaṃ idha paṭiccasamuppādassa vuttanti daṭṭhabbaṃ.",
  "atk-s0503a:167_13": "Nirodhoti ca avijjādīnaṃ virāgādhigamena āyatiṃ anuppādo appavatti.",
  "atk-s0503a:167_14": "Tathā hi vuttaṃ –",
  "atk-s0503a:167_15": "“avijjāya tveva asesavirāganirodhā saṅkhāranirodho”tiādi.",
  "atk-s0503a:167_16": "Nirodhanirodhī ca uppādanirodhībhāvena vutto “imassa nirodhā idaṃ nirujjhatī”ti.",
  "atk-s0503a:168_0": "Tenetaṃ dasseti –",
  "atk-s0503a:168_1": "anirodho uppādo nāma,",
  "atk-s0503a:168_2": "so cettha atthibhāvotipi vuccatīti.",
  "atk-s0503a:168_3": "“Imasmiṃ sati idaṃ hotī”ti idameva hi lakkhaṇaṃ pariyāyantarena “imassa uppādā idaṃ uppajjatī”ti vadantena parena purimaṃ visesitaṃ hoti.",
  "atk-s0503a:168_4": "Tasmā na dharamānataṃyeva sandhāya “imasmiṃ satī”ti vuttaṃ,",
  "atk-s0503a:168_5": "atha kho maggena aniruddhabhāvañcāti viññāyati.",
  "atk-s0503a:168_6": "Yasmā ca “imasmiṃ asati idaṃ na hoti,",
  "atk-s0503a:168_7": "imassa nirodhā idaṃ nirujjhatī”ti dvidhāpi uddiṭṭhassa lakkhaṇassa niddesaṃ vadantena “avijjāya tveva",
  "atk-s0503a:168_8": "asesavirāganirodhā saṅkhāranirodho”tiādinā nirodho eva vutto,",
  "atk-s0503a:168_9": "tasmā natthibhāvopi nirodho evāti natthibhāvaviruddho atthibhāvo anirodhoti dassitaṃ hoti.",
  "atk-s0503a:168_10": "Tena anirodhasaṅkhātena atthibhāvena uppādaṃ viseseti.",
  "atk-s0503a:168_11": "Tato na idha atthibhāvamattaṃ uppādoti attho adhippeto,",
  "atk-s0503a:168_12": "atha kho anirodhasaṅkhāto atthibhāvo cāti ayamattho vibhāvitoti.",
  "atk-s0503a:168_13": "Evametaṃ lakkhaṇadvayavacanaṃ aññamaññavisesanavisesitabbabhāvena sātthakanti veditabbaṃ.",
  "atk-s0503a:169_0": "Ko panāyaṃ anirodho nāma,",
  "atk-s0503a:169_1": "yo “atthibhāvo,",
  "atk-s0503a:169_2": "uppādo”ti ca vuccatīti?",
  "atk-s0503a:169_3": "Appahīnabhāvo ca,",
  "atk-s0503a:169_4": "anibbattitaphalārahatāpahānehi phalānuppādanārahatā ca.",
  "atk-s0503a:169_5": "Ye hi pahātabbā akusalā dhammā,",
  "atk-s0503a:169_6": "tesaṃ ariyamaggena asamugghāṭitabhāvo ca.",
  "atk-s0503a:169_7": "Ye pana na pahātabbā kusalābyākatā dhammā,",
  "atk-s0503a:169_8": "yāni tesu saṃyojanāni akhīṇāsavānaṃ tesaṃ aparikkhīṇatā ca.",
  "atk-s0503a:169_9": "Asamugghāṭitānusayatāya hi sasaṃyojanā khandhappavatti paṭiccasamuppādo.",
  "atk-s0503a:169_10": "Tathā ca vuttaṃ –",
  "atk-s0503a:170_0": "“Yāya ca,",
  "atk-s0503a:170_1": "bhikkhave,",
  "atk-s0503a:170_2": "avijjāya nivutassa bālassa yāya ca taṇhāya sampayuttassa ayaṃ kāyo samudāgato,",
  "atk-s0503a:170_3": "sā ceva avijjā bālassa appahīnā,",
  "atk-s0503a:170_4": "sā ca taṇhā aparikkhīṇā.",
  "atk-s0503a:170_5": "Taṃ kissa hetu? Na,",
  "atk-s0503a:170_6": "bhikkhave,",
  "atk-s0503a:170_7": "bālo acari brahmacariyaṃ sammā dukkhakkhayāya,",
  "atk-s0503a:170_8": "tasmā bālo kāyassa bhedā kāyūpago hoti,",
  "atk-s0503a:170_9": "so kāyūpago samāno na parimuccati jātiyā jarāmaraṇenā”tiādi.",
  "atk-s0503a:171_0": "Khīṇasaṃyojanānaṃ pana avijjāya abhāvato saṅkhārānaṃ,",
  "atk-s0503a:171_1": "taṇhupādānānaṃ abhāvato upādānabhavānaṃ asambhavoti vaṭṭassa upacchedo paññāyissatīti.",
  "atk-s0503a:171_2": "Tenevāha –",
  "atk-s0503a:172_0": "“Channaṃ tveva, phagguṇa,",
  "atk-s0503a:172_1": "phassāyatanānaṃ asesavirāganirodhā phassanirodho,",
  "atk-s0503a:172_2": "phassanirodhā vedanānirodho”tiādi.",
  "atk-s0503a:173_0": "Na hi aggamaggādhigamato uddhaṃ yāva parinibbānā saḷāyatanādīnaṃ appavatti.",
  "atk-s0503a:173_1": "Atha kho natthitā nirodhasaddavacanīyatā khīṇasaṃyojanatāti nirodho vutto.",
  "atk-s0503a:173_2": "Apica cirakatampi kammaṃ anibbattitaphalatāya appahīnāhāratāya ca phalārahaṃ santaṃ eva nāma hoti,",
  "atk-s0503a:173_3": "na nibbattitaphalaṃ,",
  "atk-s0503a:173_4": "nāpi pahīnāhāranti.",
  "atk-s0503a:173_5": "Phaluppattipaccayānaṃ avijjāsaṅkhārādīnaṃ vuttanayeneva phalārahabhāvo anirodhoti veditabbo.",
  "atk-s0503a:173_6": "Evaṃ aniruddhabhāveneva hi yena vinā phalaṃ na sambhavati,",
  "atk-s0503a:173_7": "taṃ kāraṇaṃ atītantipi imasmiṃ satīti iminā vacanena vuttaṃ.",
  "atk-s0503a:173_8": "Tatoyeva ca avusitabrahmacariyassa appavattidhammataṃ anāpanno paccayuppādo kālabhedaṃ anāmasitvā anivattanāya eva imassa uppādāti vutto.",
  "atk-s0503a:173_9": "Atha vā avasesapaccayasamavāye avijjamānassapi vijjamānassa viya pageva vijjamānassa yā phaluppattiabhimukhatā,",
  "atk-s0503a:173_10": "sā imassa uppādāti vuttā.",
  "atk-s0503a:173_11": "Tathā hi tato phalaṃ uppajjatīti tadavatthaṃ kāraṇaṃ phalassa uppādanabhāvena uṭṭhitaṃ uppatitaṃ nāma hoti,",
  "atk-s0503a:173_12": "na vijjamānampi atadavatthanti tadavatthatā uppādoti veditabbo.",
  "atk-s0503a:174_0": "Tattha satīti iminā vijjamānatāmattena paccayabhāvaṃ vadanto abyāpārataṃ paṭiccasamuppādassa dasseti.",
  "atk-s0503a:174_1": "Uppādāti uppattidhammataṃ asabbakālabhāvitaṃ phaluppattiabhimukhatañca dīpento aniccataṃ paṭiccasamuppādassa dasseti. “Sati, nāsati, uppādā,",
  "atk-s0503a:174_2": "na nirodhā”ti pana hetuatthehi bhummanissakkavacanehi samatthitaṃ nidānasamudayajātipabhavabhāvaṃ paṭiccasamuppādassa dasseti.",
  "atk-s0503a:174_3": "Hetuatthatā cettha bhummavacane yassa bhāve tadavinābhāviphalassa bhāvo lakkhīyati,",
  "atk-s0503a:174_4": "tattha pavattiyā veditabbā yathā “adhanānaṃ dhane ananuppadīyamāne dāliddiyaṃ vepullaṃ agamāsī”ti ca “nipphannesu sassesu subhikkhaṃ jāyatī”ti ca.",
  "atk-s0503a:174_5": "Nissakkavacanassāpi hetuatthatā phalassa pabhave pakatiyañca pavattito yathā “kalalā hoti abbudaṃ,",
  "atk-s0503a:174_6": "abbudā jāyatī pesī”ti ca “himavatā gaṅgā pabhavanti,",
  "atk-s0503a:174_7": "siṅgato saro jāyatī”ti ca.",
  "atk-s0503a:174_8": "Avijjādibhāve ca tadavinābhāvena saṅkhārādibhāvo lakkhīyati,",
  "atk-s0503a:174_9": "avijjādīhi ca saṅkhārādayo pabhavanti pakariyanti cāti te tesaṃ pabhavo pakati ca,",
  "atk-s0503a:174_10": "tasmā tadatthadīpanatthaṃ “imasmiṃ sati imassa uppādā”ti hetuatthe bhummanissakkaniddesā katāti.",
  "atk-s0503a:175_0": "Yasmā cettha “imasmiṃ sati idaṃ hoti,",
  "atk-s0503a:175_1": "imassuppādā idaṃ uppajjatī”ti saṅkhepena uddiṭṭhassa paṭiccasamuppādassa “avijjāpaccayā saṅkhārā”tiādiko niddeso,",
  "atk-s0503a:175_2": "tasmā yathāvutto atthibhāvo uppādo ca tesaṃ tesaṃ paccayuppannadhammānaṃ paccayabhāvoti viññāyati.",
  "atk-s0503a:175_3": "Na hi aniruddhatāsaṅkhātaṃ atthibhāvaṃ uppādañca anivattasabhāvatāsaṅkhātaṃ udayāvatthatāsaṅkhātaṃ vā “sati eva, nāsati,",
  "atk-s0503a:175_4": "uppādā eva,",
  "atk-s0503a:175_5": "na nirodhā”ti antogadhaniyamehi vacanehi abhihitaṃ muñcitvā añño paccayabhāvo nāma atthi,",
  "atk-s0503a:175_6": "tasmā yathāvutto atthibhāvo uppādo ca paccayabhāvoti veditabbaṃ.",
  "atk-s0503a:175_7": "Yepi paṭṭhāne āgatā hetuādayo catuvīsati paccayā,",
  "atk-s0503a:175_8": "tepi etasseva paccayabhāvassa visesāti veditabbā.",
  "atk-s0503a:175_9": "Iti yathā vitthārena anulomaṃ paṭiccasamuppādaṃ manasi akāsi,",
  "atk-s0503a:175_10": "taṃ dassetuṃ,",
  "atk-s0503a:175_11": "“yadidaṃ avijjāpaccayā saṅkhārā”tiādi vuttaṃ.",
  "atk-s0503a:176_0": "Tattha yadidanti nipāto,",
  "atk-s0503a:176_1": "tassa yo ayanti attho.",
  "atk-s0503a:176_2": "Avijjāpaccayātiādīsu avindiyaṃ kāyaduccaritādiṃ vindatīti avijjā,",
  "atk-s0503a:176_3": "vindiyaṃ kāyasucaritādiṃ na vindatīti avijjā,",
  "atk-s0503a:176_4": "dhammānaṃ aviparītasabhāvaṃ aviditaṃ karotīti avijjā,",
  "atk-s0503a:176_5": "antavirahite saṃsāre bhavādīsu satte javāpetīti avijjā,",
  "atk-s0503a:176_6": "avijjamānesu javati vijjamānesu na javatīti avijjā,",
  "atk-s0503a:176_7": "vijjāya paṭipakkhāti avijjā,",
  "atk-s0503a:176_8": "sā “dukkhe aññāṇa”ntiādinā catubbidhā veditabbā.",
  "atk-s0503a:176_9": "Paṭicca na vinā phalaṃ eti uppajjati ceva pavattati cāti paccayo,",
  "atk-s0503a:176_10": "upakārakattho vā paccayo.",
  "atk-s0503a:176_11": "Avijjā ca sā paccayo cāti avijjāpaccayo,",
  "atk-s0503a:176_12": "tasmā avijjāpaccayā.",
  "atk-s0503a:176_13": "Saṅkharontīti saṅkhārā,",
  "atk-s0503a:176_14": "lokiyakusalākusalacetanā,",
  "atk-s0503a:176_15": "sā puññāpuññāneñjābhisaṅkhāravasena tividhā veditabbā.",
  "atk-s0503a:176_16": "Vijānātīti viññāṇaṃ,",
  "atk-s0503a:176_17": "taṃ lokiyavipākaviññāṇavasena dvattiṃsavidhaṃ.",
  "atk-s0503a:176_18": "Namatīti nāmaṃ,",
  "atk-s0503a:176_19": "vedanādikkhandhattayaṃ.",
  "atk-s0503a:176_20": "Ruppatīti rūpaṃ,",
  "atk-s0503a:176_21": "bhūtarūpaṃ cakkhādiupādārūpañca.",
  "atk-s0503a:176_22": "Āyatati āyatañca saṃsāradukkhaṃ nayatīti āyatanaṃ.",
  "atk-s0503a:176_23": "Phusatīti phasso.",
  "atk-s0503a:176_24": "Vedayatīti vedanā.",
  "atk-s0503a:176_25": "Idampi dvayaṃ dvāravasena chabbidhaṃ,",
  "atk-s0503a:176_26": "vipākavasena gahaṇe chattiṃsavidhaṃ.",
  "atk-s0503a:176_27": "Paritassatīti taṇhā,",
  "atk-s0503a:176_28": "sā kāmataṇhādivasena saṅkhepato tividhā,",
  "atk-s0503a:176_29": "vitthārato aṭṭhuttarasatavidhā ca.",
  "atk-s0503a:176_30": "Upādīyatīti upādānaṃ,",
  "atk-s0503a:176_31": "taṃ kāmupādānādivasena catubbidhaṃ.",
  "atk-s0503a:176_32": "Bhavati bhāvayati cāti bhavo,",
  "atk-s0503a:176_33": "so kammūpapattibhedato duvidho.",
  "atk-s0503a:176_34": "Jananaṃ jāti.",
  "atk-s0503a:176_35": "Jīraṇaṃ jarā.",
  "atk-s0503a:176_36": "Maranti tenāti maraṇaṃ.",
  "atk-s0503a:176_37": "Socanaṃ soko.",
  "atk-s0503a:176_38": "Paridevanaṃ paridevo.",
  "atk-s0503a:176_39": "Dukkhayatīti dukkhaṃ,",
  "atk-s0503a:176_40": "uppādaṭṭhitivasena dvedhā khaṇatīti dukkhaṃ.",
  "atk-s0503a:176_41": "Dumanassa bhāvo domanassaṃ.",
  "atk-s0503a:176_42": "Bhuso āyāso upāyāso.",
  "atk-s0503a:176_43": "Sambhavantīti nibbattanti.",
  "atk-s0503a:176_44": "Na kevalañca sokādīhiyeva,",
  "atk-s0503a:176_45": "atha kho sabbapadehi “sambhavantī”ti padassa yojanā kātabbā.",
  "atk-s0503a:176_46": "Evañhi “avijjāpaccayā saṅkhārā sambhavantī”ti paccayapaccayuppannavavatthānaṃ dassitaṃ hoti.",
  "atk-s0503a:176_47": "Esa nayo sabbattha.",
  "atk-s0503a:177_0": "Tattha aññāṇalakkhaṇā avijjā,",
  "atk-s0503a:177_1": "sammohanarasā,",
  "atk-s0503a:177_2": "chādanapaccupaṭṭhānā,",
  "atk-s0503a:177_3": "āsavapadaṭṭhānā.",
  "atk-s0503a:177_4": "Abhisaṅkharaṇalakkhaṇā saṅkhārā,",
  "atk-s0503a:177_5": "āyūhanarasā,",
  "atk-s0503a:177_6": "saṃvidahanapaccupaṭṭhānā,",
  "atk-s0503a:177_7": "avijjāpadaṭṭhānā.",
  "atk-s0503a:177_8": "Vijānanalakkhaṇaṃ viññāṇaṃ,",
  "atk-s0503a:177_9": "pubbaṅgamarasaṃ,",
  "atk-s0503a:177_10": "paṭisandhipaccupaṭṭhānaṃ,",
  "atk-s0503a:177_11": "saṅkhārapadaṭṭhānaṃ,",
  "atk-s0503a:177_12": "vatthārammaṇapadaṭṭhānaṃ vā.",
  "atk-s0503a:177_13": "Namanalakkhaṇaṃ nāmaṃ,",
  "atk-s0503a:177_14": "sampayogarasaṃ,",
  "atk-s0503a:177_15": "avinibbhogapaccupaṭṭhānaṃ,",
  "atk-s0503a:177_16": "viññāṇapadaṭṭhānaṃ.",
  "atk-s0503a:177_17": "Ruppanalakkhaṇaṃ rūpaṃ,",
  "atk-s0503a:177_18": "vikiraṇarasaṃ,",
  "atk-s0503a:177_19": "appaheyyabhāvapaccupaṭṭhānaṃ,",
  "atk-s0503a:177_20": "viññāṇapadaṭṭhānaṃ.",
  "atk-s0503a:177_21": "Āyatanalakkhaṇaṃ saḷāyatanaṃ,",
  "atk-s0503a:177_22": "dassanādirasaṃ,",
  "atk-s0503a:177_23": "vatthudvārabhāvapaccupaṭṭhānaṃ,",
  "atk-s0503a:177_24": "nāmarūpapadaṭṭhānaṃ.",
  "atk-s0503a:177_25": "Phusanalakkhaṇo phasso,",
  "atk-s0503a:177_26": "saṅghaṭṭanaraso,",
  "atk-s0503a:177_27": "saṅgatipaccupaṭṭhāno,",
  "atk-s0503a:177_28": "saḷāyatanapadaṭṭhāno.",
  "atk-s0503a:177_29": "Anubhavanalakkhaṇā vedanā,",
  "atk-s0503a:177_30": "visayarasasambhogarasā,",
  "atk-s0503a:177_31": "sukhadukkhapaccupaṭṭhānā,",
  "atk-s0503a:177_32": "phassapadaṭṭhānā.",
  "atk-s0503a:177_33": "Hetubhāvalakkhaṇā taṇhā,",
  "atk-s0503a:177_34": "abhinandanarasā,",
  "atk-s0503a:177_35": "atittibhāvapaccupaṭṭhānā,",
  "atk-s0503a:177_36": "vedanāpadaṭṭhānā.",
  "atk-s0503a:177_37": "Gahaṇalakkhaṇaṃ upādānaṃ,",
  "atk-s0503a:177_38": "amuñcanarasaṃ,",
  "atk-s0503a:177_39": "taṇhādaḷhattadiṭṭhipaccupaṭṭhānaṃ,",
  "atk-s0503a:177_40": "taṇhāpadaṭṭhānaṃ.",
  "atk-s0503a:177_41": "Kammakammaphalalakkhaṇo bhavo,",
  "atk-s0503a:177_42": "bhavanabhāvanaraso,",
  "atk-s0503a:177_43": "kusalākusalābyākatapaccupaṭṭhāno,",
  "atk-s0503a:177_44": "upādānapadaṭṭhāno.",
  "atk-s0503a:177_45": "Tattha tattha bhave paṭhamābhinibbattilakkhaṇā jāti,",
  "atk-s0503a:177_46": "niyyātanarasā,",
  "atk-s0503a:177_47": "atītabhavato idhuppannapaccupaṭṭhānā,",
  "atk-s0503a:177_48": "dukkhavicittatāpaccupaṭṭhānā vā.",
  "atk-s0503a:177_49": "Khandhaparipākalakkhaṇā jarā,",
  "atk-s0503a:177_50": "maraṇūpanayanarasā,",
  "atk-s0503a:177_51": "yobbanavināsapaccupaṭṭhānā.",
  "atk-s0503a:177_52": "Cutilakkhaṇaṃ maraṇaṃ,",
  "atk-s0503a:177_53": "visaṃyogarasaṃ,",
  "atk-s0503a:177_54": "gativippavāsapaccupaṭṭhānaṃ.",
  "atk-s0503a:177_55": "Antonijjhānalakkhaṇo soko,",
  "atk-s0503a:177_56": "cetaso nijjhānaraso,",
  "atk-s0503a:177_57": "anusocanapaccupaṭṭhāno.",
  "atk-s0503a:177_58": "Lālappanalakkhaṇo paridevo,",
  "atk-s0503a:177_59": "guṇadosaparikittanaraso,",
  "atk-s0503a:177_60": "sambhamapaccupaṭṭhāno.",
  "atk-s0503a:177_61": "Kāyapīḷanalakkhaṇaṃ dukkhaṃ,",
  "atk-s0503a:177_62": "duppaññānaṃ domanassakaraṇarasaṃ,",
  "atk-s0503a:177_63": "kāyikābādhapaccupaṭṭhānaṃ.",
  "atk-s0503a:177_64": "Cittapīḷanalakkhaṇaṃ domanassaṃ,",
  "atk-s0503a:177_65": "manovighātanarasaṃ,",
  "atk-s0503a:177_66": "mānasabyādhipaccupaṭṭhānaṃ.",
  "atk-s0503a:177_67": "Cittaparidahanalakkhaṇo upāyāso,",
  "atk-s0503a:177_68": "nitthunanaraso,",
  "atk-s0503a:177_69": "visādapaccupaṭṭhāno.",
  "atk-s0503a:177_70": "Evamete avijjādayo lakkhaṇāditopi veditabbāti.",
  "atk-s0503a:177_71": "Ayamettha saṅkhepo,",
  "atk-s0503a:177_72": "vitthāro pana sabbākārasampannaṃ vinicchayaṃ icchantena sammohavinodaniyā vibhaṅgaṭṭhakathāya gahetabbo.",
  "atk-s0503a:178_0": "Evanti niddiṭṭhassa nidassanaṃ,",
  "atk-s0503a:178_1": "tena avijjādīheva kāraṇehi,",
  "atk-s0503a:178_2": "na issaranimmānādīhīti dasseti.",
  "atk-s0503a:178_3": "Etassāti yathāvuttassa.",
  "atk-s0503a:178_4": "Kevalassāti asammissassa sakalassa vā.",
  "atk-s0503a:178_5": "Dukkhakkhandhassāti dukkhasamūhassa,",
  "atk-s0503a:178_6": "na sattassa,",
  "atk-s0503a:178_7": "nāpi jīvassa,",
  "atk-s0503a:178_8": "nāpi subhasukhādīnaṃ.",
  "atk-s0503a:178_9": "Samudayo hotīti nibbatti sambhavati.",
  "atk-s0503a:179_0": "Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa samudayo hotīti vutto,",
  "atk-s0503a:179_1": "sabbākārena etamatthaṃ viditvā.",
  "atk-s0503a:179_2": "Tāyaṃ velāyanti tāyaṃ tassa atthassa viditavelāyaṃ.",
  "atk-s0503a:179_3": "Imaṃ udānaṃ udānesīti imaṃ tasmiṃ atthe vidite hetuno ca hetusamuppannadhammassa ca pajānanāya ānubhāvadīpakaṃ",
  "atk-s0503a:179_4": "“yadā have pātubhavantī”tiādikaṃ somanassasampayuttañāṇasamuṭṭhānaṃ udānaṃ udānesi,",
  "atk-s0503a:179_5": "attamanavācaṃ nicchāresīti vuttaṃ hoti.",
  "atk-s0503a:180_0": "Tassattho –",
  "atk-s0503a:180_1": "yadāti yasmiṃ kāle.",
  "atk-s0503a:180_2": "Haveti byattanti imasmiṃ atthe nipāto.",
  "atk-s0503a:180_3": "Keci pana “haveti āhave yuddhe”ti atthaṃ vadanti,",
  "atk-s0503a:180_4": "“yodhetha māraṃ paññāvudhenā”ti vacanato kilesamārena yujjhanasamayeti tesaṃ adhippāyo.",
  "atk-s0503a:180_5": "Pātubhavantīti uppajjanti.",
  "atk-s0503a:180_6": "Dhammāti anulomapaccayākārapaṭivedhasādhakā bodhipakkhiyadhammā.",
  "atk-s0503a:180_7": "Atha vā pātubhavantīti pakāsenti,",
  "atk-s0503a:180_8": "abhisamayavasena byattā pākaṭā honti.",
  "atk-s0503a:180_9": "Dhammāti catuariyasaccadhammā,",
  "atk-s0503a:180_10": "ātāpo vuccati kilesasantāpanaṭṭhena vīriyaṃ.",
  "atk-s0503a:180_11": "Ātāpinoti sammappadhānavīriyavato.",
  "atk-s0503a:180_12": "Jhāyatoti ārammaṇūpanijjhānena lakkhaṇūpanijjhānena jhāyantassa.",
  "atk-s0503a:180_13": "Brāhmaṇassāti bāhitapāpassa khīṇāsavassa.",
  "atk-s0503a:180_14": "Athassa kaṅkhā vapayanti sabbāti athassa evaṃ pātubhūtadhammassa yā etā “ko nu kho, bhante,",
  "atk-s0503a:180_15": "phusatīti.",
  "atk-s0503a:180_16": "No kallo pañhoti bhagavā avocā”tiādinā nayena,",
  "atk-s0503a:180_17": "“katamaṃ nu kho, bhante,",
  "atk-s0503a:180_18": "jarāmaraṇaṃ,",
  "atk-s0503a:180_19": "kassa ca panidaṃ jarāmaraṇanti.",
  "atk-s0503a:180_20": "No kallo pañhoti bhagavā avocā”tiādinā nayena paccayākāre kaṅkhā vuttā,",
  "atk-s0503a:180_21": "yā ca paccayākārasseva appaṭividdhattā “ahosiṃ nu kho ahaṃ atītamaddhāna”ntiādinā soḷasa kaṅkhā āgatā.",
  "atk-s0503a:180_22": "Tā sabbā vapayanti apagacchanti nirujjhanti. Kasmā?",
  "atk-s0503a:180_23": "Yato pajānāti sahetudhammaṃ,",
  "atk-s0503a:180_24": "yasmā avijjādikena hetunā sahetukaṃ imaṃ saṅkhārādikaṃ kevalaṃ dukkhakkhandhadhammaṃ pajānāti aññāsi paṭivijjhīti.",
  "atk-s0503a:181_0": "Kadā panassa bodhipakkhiyadhammā catusaccadhammā vā pātubhavanti uppajjanti pakāsenti vā?",
  "atk-s0503a:181_1": "Vipassanāmaggañāṇesu.",
  "atk-s0503a:181_2": "Tattha vipassanāñāṇasampayuttā satiādayo vipassanāñāṇañca yathārahaṃ attano visayesu tadaṅgappahānavasena",
  "atk-s0503a:181_3": "subhasaññādike pajahantā kāyānupassanādivasena visuṃ visuṃ uppajjanti,",
  "atk-s0503a:181_4": "maggakkhaṇe pana te nibbānamālambitvā samucchedavasena paṭipakkhe pajahantā catūsupi ariyasaccesu asammohappaṭivedhasādhanavasena sakideva uppajjanti.",
  "atk-s0503a:181_5": "Evaṃ tāvettha bodhipakkhiyadhammānaṃ uppajjanaṭṭhena pātubhāvo veditabbo.",
  "atk-s0503a:182_0": "Ariyasaccadhammānaṃ pana lokiyānaṃ vipassanākkhaṇe vipassanāya ārammaṇakaraṇavasena,",
  "atk-s0503a:182_1": "lokuttarānaṃ tadadhimuttatāvasena,",
  "atk-s0503a:182_2": "maggakkhaṇe nirodhasaccassa ārammaṇābhisamayavasena,",
  "atk-s0503a:182_3": "sabbesampi kiccābhisamayavasena pākaṭabhāvato pakāsanaṭṭhena pātubhāvo veditabbo.",
  "atk-s0503a:183_0": "Iti bhagavā satipi sabbākārena sabbadhammānaṃ attano ñāṇassa pākaṭabhāve paṭiccasamuppādamukhena vipassanābhinivesassa",
  "atk-s0503a:183_1": "katattā nipuṇagambhīrasududdasatāya paccayākārassa taṃ paccavekkhitvā uppannabalavasomanasso paṭipakkhasamucchedavibhāvanena",
  "atk-s0503a:183_2": "saddhiṃ attano tadabhisamayānubhāvadīpakamevettha udānaṃ udānesīti.",
  "atk-s0503a:184_0": "Ayampi udāno vutto bhagavatā iti me sutanti ayaṃ pāḷi kesuciyeva potthakesu dissati.",
  "atk-s0503a:184_1": "Tattha ayampīti pisaddo “idampi buddhe ratanaṃ paṇītaṃ,",
  "atk-s0503a:184_2": "ayampi pārājiko hotī”tiādīsu viya sampiṇḍanattho,",
  "atk-s0503a:184_3": "tena uparimaṃ sampiṇḍeti.",
  "atk-s0503a:184_4": "Vuttoti ayaṃ vuttasaddo kesohāraṇavappanavāpasamīkaraṇajīvitavuttipamuttabhāvapāvacanabhāvena pavattana ajjhenakathanādīsu dissati.",
  "atk-s0503a:184_5": "Tathā hesa “kāpaṭiko māṇavo daharo vuttasiro”tiādīsu kesohāraṇe āgato.",
  "atk-s0503a:185_0": "“Gāvo tassa pajāyanti, khette vuttaṃ virūhati;",
  "atk-s0503a:186_0": "Vuttānaṃ phalamasnāti, yo mittānaṃ na dubbhatī”ti. –",
  "atk-s0503a:187_0": "Ādīsu vappane.",
  "atk-s0503a:187_1": "“No ca kho paṭivutta”ntiādīsu aṭṭhadaṇḍakādīhi vāpasamīkaraṇe.",
  "atk-s0503a:187_2": "“Pannalomo paradattavutto migabhūtena cetasā viharāmī”tiādīsu jīvitavuttiyaṃ.",
  "atk-s0503a:187_3": "“Paṇḍupalāso bandhanā pavutto abhabbo haritattāyā”tiādīsu bandhanato pamuttabhāve.",
  "atk-s0503a:187_4": "“Gītaṃ vuttaṃ samīhita”ntiādīsu pāvacanabhāvena pavattite.",
  "atk-s0503a:187_5": "“Vutto pārāyaṇo”tiādīsu ajjhene.",
  "atk-s0503a:187_6": "“Vuttaṃ kho panetaṃ bhagavatā ‘dhammadāyādā me,",
  "atk-s0503a:187_7": "bhikkhave, bhavatha,",
  "atk-s0503a:187_8": "mā āmisadāyādā”’tiādīsu kathane.",
  "atk-s0503a:187_9": "Idhāpi kathane eva daṭṭhabbo,",
  "atk-s0503a:187_10": "tena ayampi udāno bhāsitoti attho.",
  "atk-s0503a:187_11": "Itīti evaṃ.",
  "atk-s0503a:187_12": "Me sutanti padadvayassa attho nidānavaṇṇanāyaṃ sabbākārato vuttoyeva.",
  "atk-s0503a:187_13": "Pubbe “evaṃ me suta”nti nidānavasena vuttoyeva hi attho idha nigamanavasena “iti me suta”nti puna vutto.",
  "atk-s0503a:187_14": "Vuttasseva hi atthassa puna vacanaṃ nigamananti.",
  "atk-s0503a:187_15": "Itisaddassa atthuddhāro evaṃ-",
  "atk-s0503a:187_16": "saddena samānatthatāya “evaṃ me suta”nti ettha viya,",
  "atk-s0503a:187_17": "atthayojanā ca itivuttakavaṇṇanāya amhehi pakāsitāyevāti tattha vuttanayeneva veditabboti.",
  "atk-s0503a:188_0": "Paramatthadīpaniyā khuddakanikāyaṭṭhakathāya",
  "atk-s0503a:189_0": "Udānasaṃvaṇṇanāpaṭhamabodhisuttavaṇṇanā niṭṭhitā.",
  "atk-s0503a:190_0": "2. Dutiyabodhisuttavaṇṇanā",
  "atk-s0503a:191_0": "2.",
  "atk-s0503a:191_1": "Dutiye paṭilomanti “avijjānirodhā saṅkhāranirodho”tiādinā nayena vutto avijjādikoyeva paccayākāro anuppādanirodhena",
  "atk-s0503a:191_2": "nirujjhamāno attano kattabbakiccassa akaraṇato paṭilomoti vuccati.",
  "atk-s0503a:191_3": "Pavattiyā vā vilomanato paṭilomo,",
  "atk-s0503a:191_4": "antato pana majjhato vā paṭṭhāya ādiṃ pāpetvā avuttattā ito aññenatthenettha paṭilomatā na yujjati.",
  "atk-s0503a:191_5": "Paṭilomanti ca “visamaṃ candasūriyā parivattantī”tiādīsu viya bhāvanapuṃsakaniddeso.",
  "atk-s0503a:191_6": "Imasmiṃ asati idaṃ na hotīti imasmiṃ avijjādike paccaye asati maggena pahīne idaṃ saṅkhārādikaṃ phalaṃ na hoti nappavattati.",
  "atk-s0503a:191_7": "Imassa nirodhā idaṃ nirujjhatīti imassa avijjādikassa paccayassa nirodhā maggena anuppattidhammataṃ āpāditattā idaṃ saṅkhārādikaṃ phalaṃ nirujjhati,",
  "atk-s0503a:191_8": "nappavattatīti attho.",
  "atk-s0503a:191_9": "Idhāpi yathā “imasmiṃ sati idaṃ hoti,",
  "atk-s0503a:191_10": "imassuppādā idaṃ uppajjatī”ti ettha “imasmiṃ satiyeva, nāsati,",
  "atk-s0503a:191_11": "imassa uppādā eva,",
  "atk-s0503a:191_12": "na nirodhā”ti antogadhaniyamatā dassitā.",
  "atk-s0503a:191_13": "Evaṃ imasmiṃ asatiyeva, na sati,",
  "atk-s0503a:191_14": "imassa nirodhā eva,",
  "atk-s0503a:191_15": "na uppādāti antogadhaniyamatālakkhaṇā dassitāti veditabbaṃ.",
  "atk-s0503a:191_16": "Sesamettha yaṃ vattabbaṃ,",
  "atk-s0503a:191_17": "taṃ paṭhamabodhisuttavaṇṇanāya vuttanayānusārena veditabbaṃ.",
  "atk-s0503a:192_0": "Evaṃ yathā bhagavā paṭilomapaṭiccasamuppādaṃ manasi akāsi,",
  "atk-s0503a:192_1": "taṃ saṅkhepena dassetvā idāni vitthārena dassetuṃ “avijjānirodhā saṅkhāranirodho”tiādi vuttaṃ.",
  "atk-s0503a:192_2": "Tattha avijjānirodhāti ariyamaggena avijjāya anavasesanirodhā,",
  "atk-s0503a:192_3": "anusayappahānavasena aggamaggena avijjāya accantasamugghāṭatoti attho.",
  "atk-s0503a:192_4": "Yadipi heṭṭhimamaggehi pahīyamānā avijjā accantasamugghāṭavaseneva pahīyati,",
  "atk-s0503a:192_5": "tathāpi na anavasesato pahīyati.",
  "atk-s0503a:192_6": "Apāyagāminiyā hi avijjā paṭhamamaggena pahīyati.",
  "atk-s0503a:192_7": "Tathā sakideva imasmiṃ loke sabbattha ca anariyabhūmiyaṃ upapattipaccayabhūtā avijjā yathākkamaṃ dutiyatatiyamaggehi pahīyati,",
  "atk-s0503a:192_8": "na itarāti.",
  "atk-s0503a:192_9": "Arahattamaggeneva hi sā anavasesaṃ pahīyatīti.",
  "atk-s0503a:192_10": "Saṅkhāranirodhoti saṅkhārānaṃ anuppādanirodho hoti.",
  "atk-s0503a:192_11": "Evaṃ niruddhānaṃ pana saṅkhārānaṃ nirodhā viññāṇaṃ,",
  "atk-s0503a:192_12": "viññāṇādīnañca nirodhā nāmarūpādīni niruddhāni eva hontīti dassetuṃ “saṅkhāranirodhā viññāṇanirodho”tiādiṃ",
  "atk-s0503a:192_13": "vatvā “evametassa kevalassa dukkhakkhandhassa nirodho hotī”ti vuttaṃ.",
  "atk-s0503a:192_14": "Tattha yaṃ vattabbaṃ,",
  "atk-s0503a:192_15": "taṃ heṭṭhā vuttanayameva.",
  "atk-s0503a:193_0": "Apicettha kiñcāpi “avijjānirodhā saṅkhāranirodho,",
  "atk-s0503a:193_1": "saṅkhāranirodhā viññāṇanirodho”ti ettāvatāpi sakalassa dukkhakkhandhassa anavasesato nirodho vutto hoti,",
  "atk-s0503a:193_2": "tathāpi yathā anulome yassa yassa paccayadhammassa atthitāya yo yo paccayuppannadhammo na nirujjhati",
  "atk-s0503a:193_3": "pavattati evāti imassa atthassa dassanatthaṃ “avijjāpaccayā saṅkhārā…pe…",
  "atk-s0503a:193_4": "samudayo hotī”ti vuttaṃ.",
  "atk-s0503a:193_5": "Evaṃ tappaṭipakkhato tassa tassa paccayadhammassa abhāve so so paccayuppannadhammo nirujjhati nappavattatīti",
  "atk-s0503a:193_6": "dassanatthaṃ idha “avijjānirodhā saṅkhāranirodho,",
  "atk-s0503a:193_7": "saṅkhāranirodhā viññāṇanirodho…pe…",
  "atk-s0503a:193_8": "dukkhakkhandhassa nirodho hotī”ti vuttaṃ,",
  "atk-s0503a:193_9": "na pana anulome viya kālattayapariyāpannassa dukkhakkhandhassa nirodhadassanatthaṃ.",
  "atk-s0503a:193_10": "Anāgatasseva hi ariyamaggabhāvanāya asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.",
  "atk-s0503a:194_0": "Etamatthaṃ viditvāti yvāyaṃ “avijjānirodhādivasena saṅkhārādikassa dukkhakkhandhassa nirodho hotī”ti vutto,",
  "atk-s0503a:194_1": "sabbākārena etamatthaṃ viditvā.",
  "atk-s0503a:194_2": "Imaṃ udānaṃ udānesīti imasmiṃ atthe vidite “avijjānirodhā saṅkhāranirodho”ti evaṃ pakāsitassa avijjādīnaṃ",
  "atk-s0503a:194_3": "paccayānaṃ khayassa avabodhānubhāvadīpakaṃ udānaṃ udānesīti attho.",
  "atk-s0503a:195_0": "Tatrāyaṃ saṅkhepattho –",
  "atk-s0503a:195_1": "yasmā avijjādīnaṃ paccayānaṃ anuppādanirodhasaṅkhātaṃ khayaṃ avedi aññāsi paṭivijjhi,",
  "atk-s0503a:195_2": "tasmā etassa vuttanayena ātāpino jhāyato brāhmaṇassa vuttappakārā bodhipakkhiyadhammā catusaccadhammā vā pātubhavanti uppajjanti pakāsenti vā.",
  "atk-s0503a:195_3": "Atha yā paccayanirodhassa sammā aviditattā uppajjeyyuṃ pubbe vuttappabhedā kaṅkhā,",
  "atk-s0503a:195_4": "tā sabbāpi vapayanti nirujjhantīti.",
  "atk-s0503a:195_5": "Sesaṃ heṭṭhā vuttanayameva.",
  "atk-s0503a:196_0": "Dutiyabodhisuttavaṇṇanā niṭṭhitā.",
  "atk-s0503a:197_0": "3. Tatiyabodhisuttavaṇṇanā",
  "atk-s0503a:198_0": "3.",
  "atk-s0503a:198_1": "Tatiye anulomapaṭilomanti anulomañca paṭilomañca,",
  "atk-s0503a:198_2": "yathāvuttaanulomavasena ceva paṭilomavasena cāti attho.",
  "atk-s0503a:198_3": "Nanu ca pubbepi anulomavasena paṭilomavasena ca paṭiccasamuppāde manasikārappavatti suttadvaye vuttā,",
  "atk-s0503a:198_4": "idha kasmā punapi tadubhayavasena manasikārappavatti vuccatīti?",
  "atk-s0503a:198_5": "Tadubhayavasena tatiyavāraṃ tattha manasikārassa pavattitattā.",
  "atk-s0503a:198_6": "Kathaṃ pana tadubhayavasena manasikāro pavattito?",
  "atk-s0503a:198_7": "Na hi sakkā apubbaṃ acarimaṃ anulomapaṭilomaṃ paṭiccasamuppādassa manasikāraṃ pavattetunti?",
  "atk-s0503a:198_8": "Na kho panetaṃ evaṃ daṭṭhabbaṃ “tadubhayaṃ ekajjhaṃ manasākāsī”ti,",
  "atk-s0503a:198_9": "atha kho vārena.",
  "atk-s0503a:198_10": "Bhagavā hi paṭhamaṃ anulomavasena paṭiccasamuppādaṃ manasi karitvā tadanurūpaṃ paṭhamaṃ udānaṃ udānesi.",
  "atk-s0503a:198_11": "Dutiyampi paṭilomavasena taṃ manasi karitvā tadanurūpameva udānaṃ udānesi.",
  "atk-s0503a:198_12": "Tatiyavāre pana kālena anulomaṃ kālena paṭilomaṃ manasikaraṇavasena anulomapaṭilomaṃ manasi akāsi.",
  "atk-s0503a:198_13": "Tena vuttaṃ –",
  "atk-s0503a:198_14": "“anulomapaṭilomanti anulomañca paṭilomañca,",
  "atk-s0503a:198_15": "yathāvuttaanulomavasena ceva paṭilomavasena cā”ti.",
  "atk-s0503a:198_16": "Iminā manasikārassa paguṇabalavabhāvo ca vasībhāvo ca pakāsito hoti.",
  "atk-s0503a:198_17": "Ettha ca “anulomaṃ manasi karissāmi,",
  "atk-s0503a:198_18": "paṭilomaṃ manasi karissāmi,",
  "atk-s0503a:198_19": "anulomapaṭilomaṃ manasi karissāmī”ti evaṃ pavattānaṃ pubbābhogānaṃ vasena nesaṃ vibhāgo veditabbo.",
  "atk-s0503a:199_0": "Tattha avijjāya tvevāti avijjāya tu eva.",
  "atk-s0503a:199_1": "Asesavirāganirodhāti virāgasaṅkhātena maggena asesanirodhā,",
  "atk-s0503a:199_2": "aggamaggena anavasesaanuppādappahānāti attho.",
  "atk-s0503a:199_3": "Saṅkhāranirodhoti sabbesaṃ saṅkhārānaṃ anavasesaṃ anuppādanirodho.",
  "atk-s0503a:199_4": "Heṭṭhimena hi maggattayena keci saṅkhārā nirujjhanti,",
  "atk-s0503a:199_5": "keci na nirujjhanti avijjāya sāvasesanirodhā.",
  "atk-s0503a:199_6": "Aggamaggena panassā anavasesanirodhā na keci saṅkhārā na nirujjhantīti.",
  "atk-s0503a:200_0": "Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa samudayo nirodho ca avijjādīnaṃ samudayā nirodhā ca hotīti vutto,",
  "atk-s0503a:200_1": "sabbākārena etamatthaṃ viditvā.",
  "atk-s0503a:200_2": "Imaṃ udānaṃ udānesīti idaṃ yena maggena yo dukkhakkhandhassa samudayanirodhasaṅkhāto attho kiccavasena ārammaṇakiriyāya ca vidito,",
  "atk-s0503a:200_3": "tassa ariyamaggassa ānubhāvadīpakaṃ vuttappakāraṃ udānaṃ udānesīti attho.",
  "atk-s0503a:201_0": "Tatrāyaṃ saṅkhepattho –",
  "atk-s0503a:201_1": "yadā have pātubhavanti dhammā ātāpino jhāyato brāhmaṇassa,",
  "atk-s0503a:201_2": "tadā so brāhmaṇo tehi uppannehi bodhipakkhiyadhammehi yassa vā ariyamaggassa catusaccadhammā pātubhūtā,",
  "atk-s0503a:201_3": "tena ariyamaggena vidhūpayaṃ tiṭṭhati mārasenaṃ,",
  "atk-s0503a:201_4": "“kāmā te paṭhamā senā”tiādinā nayena vuttappakāraṃ mārasenaṃ vidhūpayanto vidhamento viddhaṃsento tiṭṭhati. Kathaṃ?",
  "atk-s0503a:201_5": "Sūriyova obhāsayamantalikkhaṃ,",
  "atk-s0503a:201_6": "yathā sūriyo abbhuggato attano pabhāya antalikkhaṃ obhāsentova andhakāraṃ vidhamento tiṭṭhati,",
  "atk-s0503a:201_7": "evaṃ sopi khīṇāsavabrāhmaṇo tehi dhammehi tena vā ariyamaggena saccāni paṭivijjhantova mārasenaṃ vidhūpayanto tiṭṭhatīti.",
  "atk-s0503a:202_0": "Evaṃ bhagavatā paṭhamaṃ paccayākārapajānanassa,",
  "atk-s0503a:202_1": "dutiyaṃ paccayakkhayādhigamassa,",
  "atk-s0503a:202_2": "tatiyaṃ ariyamaggassa ānubhāvappakāsanāni imāni tīṇi udānāni tīsu yāmesu bhāsitāni.",
  "atk-s0503a:202_3": "Katarāya rattiyā?",
  "atk-s0503a:202_4": "Abhisambodhito sattamāya rattiyā.",
  "atk-s0503a:202_5": "Bhagavā hi visākhapuṇṇamāya rattiyā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā",
  "atk-s0503a:202_6": "pacchimayāme paṭiccasamuppāde ñāṇaṃ otāretvā nānānayehi tebhūmakasaṅkhāre sammasitvā “idāni aruṇo uggamissatī”ti",
  "atk-s0503a:202_7": "sammāsambodhiṃ pāpuṇi,",
  "atk-s0503a:202_8": "sabbaññutappattisamanantarameva ca aruṇo uggacchīti.",
  "atk-s0503a:202_9": "Tato teneva pallaṅkena bodhirukkhamūle sattāhaṃ vītināmento sampattāya pāṭipadarattiyā tīsu yāmesu vuttanayena",
  "atk-s0503a:202_10": "paṭiccasamuppādaṃ manasi karitvā yathākkamaṃ imāni udānāni udānesi.",
  "atk-s0503a:203_0": "Khandhake pana tīsupi vāresu “paṭiccasamuppādaṃ anulomapaṭilomaṃ manasākāsī”ti āgatattā khandhakaṭṭhakathāyaṃ",
  "atk-s0503a:203_1": "“tīsupi yāmesu evaṃ manasi katvā paṭhamaṃ udānaṃ paccayākārapaccavekkhaṇavasena,",
  "atk-s0503a:203_2": "dutiyaṃ nibbānapaccavekkhaṇavasena,",
  "atk-s0503a:203_3": "tatiyaṃ maggapaccavekkhaṇavasenāti evaṃ imāni bhagavā udānāni udānesī”ti vuttaṃ,",
  "atk-s0503a:203_4": "tampi na virujjhati.",
  "atk-s0503a:203_5": "Bhagavā hi ṭhapetvā ratanagharasattāhaṃ sesesu chasu sattāhesu antarantarā dhammaṃ paccavekkhitvā yebhuyyena vimuttisukhapaṭisaṃvedī vihāsi,",
  "atk-s0503a:203_6": "ratanagharasattāhe pana abhidhammaparicayavaseneva vihāsīti.",
  "atk-s0503a:204_0": "Tatiyabodhisuttavaṇṇanā niṭṭhitā.",
  "atk-s0503a:205_0": "4. Huṃhuṅkasuttavaṇṇanā",
  "atk-s0503a:206_0": "4.",
  "atk-s0503a:206_1": "Catutthe ajapālanigrodheti tassa kira chāyāyaṃ ajapālā gantvā nisīdanti,",
  "atk-s0503a:206_2": "tenassa “ajapālanigrodho”tveva nāmaṃ udapādi.",
  "atk-s0503a:206_3": "Keci pana “yasmā tattha vede sajjhāyituṃ asamatthā mahallakabrāhmaṇā pākāraparikkhepayuttāni nivesanāni katvā sabbe vasiṃsu,",
  "atk-s0503a:206_4": "tasmā ajapālanigrodhoti nāmaṃ jāta”nti vadanti.",
  "atk-s0503a:206_5": "Tatrāyaṃ vacanattho –",
  "atk-s0503a:206_6": "na japantīti ajapā,",
  "atk-s0503a:206_7": "mantānaṃ anajjhāyakāti attho,",
  "atk-s0503a:206_8": "ajapā lanti ādiyanti nivāsaṃ etthāti ajapāloti.",
  "atk-s0503a:206_9": "Yasmā vā majjhanhike samaye anto paviṭṭhe aje attano chāyāya pāleti rakkhati,",
  "atk-s0503a:206_10": "tasmā ‘ajapālo’tissa nāmaṃ rūḷhanti apare.",
  "atk-s0503a:206_11": "Sabbathāpi nāmametaṃ tassa rukkhassa,",
  "atk-s0503a:206_12": "tassa samīpe.",
  "atk-s0503a:206_13": "Samīpatthe hi etaṃ bhummaṃ “ajapālanigrodhe”ti.",
  "atk-s0503a:207_0": "Vimuttisukhapaṭisaṃvedīti tatrapi dhammaṃ vicinanto vimuttisukhañca paṭisaṃvedento nisīdi.",
  "atk-s0503a:207_1": "Bodhirukkhato puratthimadisābhāge esa rukkho hoti.",
  "atk-s0503a:207_2": "Sattāhanti ca idaṃ na pallaṅkasattāhato anantarasattāhaṃ.",
  "atk-s0503a:207_3": "Bhagavā hi pallaṅkasattāhato aparānipi tīṇi sattāhāni bodhisamīpeyeva vītināmesi.",
  "atk-s0503a:208_0": "Tatrāyaṃ anupubbikathā –",
  "atk-s0503a:208_1": "bhagavati kira sammāsambodhiṃ patvā sattāhaṃ ekapallaṅkena nisinne “na bhagavā vuṭṭhāti,",
  "atk-s0503a:208_2": "kinnu kho aññepi buddhattakarā dhammā atthī”ti ekaccānaṃ devatānaṃ kaṅkhā udapādi.",
  "atk-s0503a:208_3": "Atha bhagavā aṭṭhame divase samāpattito vuṭṭhāya devatānaṃ kaṅkhaṃ ñatvā kaṅkhāvidhamanatthaṃ ākāse uppatitvā",
  "atk-s0503a:208_4": "yamakapāṭihāriyaṃ dassetvā tāsaṃ kaṅkhaṃ vidhametvā pallaṅkato īsakaṃ pācīnanissite uttaradisābhāge ṭhatvā",
  "atk-s0503a:208_5": "cattāri asaṅkhyeyyāni kappasatasahassañca upacitānaṃ pāramīnaṃ balādhigamaṭṭhānaṃ pallaṅkaṃ bodhirukkhañca",
  "atk-s0503a:208_6": "animisehi cakkhūhi olokayamāno sattāhaṃ vītināmesi,",
  "atk-s0503a:208_7": "taṃ ṭhānaṃ animisacetiyaṃ nāma jātaṃ.",
  "atk-s0503a:208_8": "Atha pallaṅkassa ca ṭhitaṭṭhānassa ca antarā puratthimato ca pacchimato ca āyate ratanacaṅkame caṅkamanto sattāhaṃ vītināmesi,",
  "atk-s0503a:208_9": "taṃ ratanacaṅkamacetiyaṃ nāma jātaṃ.",
  "atk-s0503a:208_10": "Tato pacchimadisābhāge devatā ratanagharaṃ māpayiṃsu,",
  "atk-s0503a:208_11": "tattha pallaṅkena nisīditvā abhidhammapiṭakaṃ visesato anantanayaṃ samantapaṭṭhānaṃ vicinanto sattāhaṃ vītināmesi,",
  "atk-s0503a:208_12": "taṃ ṭhānaṃ ratanagharacetiyaṃ nāma jātaṃ.",
  "atk-s0503a:208_13": "Evaṃ bodhisamīpeyeva cattāri sattāhāni vītināmetvā pañcame sattāhe bodhirukkhato ajapālanigrodhaṃ upasaṅkamitvā tassa mūle pallaṅkena nisīdi.",
  "atk-s0503a:209_0": "Tamhā samādhimhā vuṭṭhāsīti tato phalasamāpattisamādhito yathākālaparicchedaṃ vuṭṭhahi,",
  "atk-s0503a:209_1": "vuṭṭhahitvā ca pana tattha evaṃ nisinne bhagavati eko brāhmaṇo taṃ gantvā pañhaṃ pucchi.",
  "atk-s0503a:209_2": "Tena vuttaṃ “atha kho aññataro”tiādi.",
  "atk-s0503a:209_3": "Tattha aññataroti nāmagottavasena anabhiññāto apākaṭo eko.",
  "atk-s0503a:209_4": "Huṃhuṅkajātikoti so kira diṭṭhamaṅgaliko mānathaddho mānavasena kodhavasena ca sabbaṃ avokkhajātikaṃ",
  "atk-s0503a:209_5": "passitvā jigucchanto “huṃhu”nti karonto vicarati,",
  "atk-s0503a:209_6": "tasmā “huṃhuṅkajātiko”ti vuccati,",
  "atk-s0503a:209_7": "“huhukkajātiko”tipi pāṭho.",
  "atk-s0503a:209_8": "Brāhmaṇoti jātiyā brāhmaṇo.",
  "atk-s0503a:210_0": "Yena bhagavāti yassaṃ disāyaṃ bhagavā nisinno.",
  "atk-s0503a:210_1": "Bhummatthe hi etaṃ karaṇavacanaṃ.",
  "atk-s0503a:210_2": "Yena vā disābhāgena bhagavā upasaṅkamitabbo,",
  "atk-s0503a:210_3": "tena disābhāgena upasaṅkami.",
  "atk-s0503a:210_4": "Atha vā yenāti hetuatthe karaṇavacanaṃ,",
  "atk-s0503a:210_5": "yena kāraṇena bhagavā devamanussehi upasaṅkamitabbo,",
  "atk-s0503a:210_6": "tena kāraṇena upasaṅkamīti attho.",
  "atk-s0503a:210_7": "Kena ca kāraṇena bhagavā upasaṅkamitabbo?",
  "atk-s0503a:210_8": "Nānappakārarogadukkhābhipīḷitattā āturakāyehi mahājanehi mahānubhāvo bhisakko viya rogatikicchanatthaṃ,",
  "atk-s0503a:210_9": "nānāvidhakilesabyādhipīḷitattā āturacittehi devamanussehi kilesabyādhitikicchanatthaṃ dhammassavanapañhapucchanādikāraṇehi bhagavā upasaṅkamitabbo.",
  "atk-s0503a:210_10": "Tena ayampi brāhmaṇo attano kaṅkhaṃ chinditukāmo upasaṅkami.",
  "atk-s0503a:211_0": "Upasaṅkamitvāti upasaṅkamanapariyosānadīpanaṃ.",
  "atk-s0503a:211_1": "Atha vā yaṃ ṭhānaṃ upasaṅkami,",
  "atk-s0503a:211_2": "tatopi bhagavato samīpabhūtaṃ āsannataraṃ ṭhānaṃ upagantvāti attho.",
  "atk-s0503a:211_3": "Sammodīti samaṃ sammā vā modi,",
  "atk-s0503a:211_4": "bhagavā cānena,",
  "atk-s0503a:211_5": "sopi bhagavatā “kacci bhoto khamanīyaṃ kacci yāpanīya”ntiādinā paṭisanthārakaraṇavasena samappavattamodo ahosi.",
  "atk-s0503a:211_6": "Sammodanīyanti sammodanārahaṃ sammodajananayoggaṃ.",
  "atk-s0503a:211_7": "Kathanti kathāsallāpaṃ.",
  "atk-s0503a:211_8": "Sāraṇīyanti saritabbayuttaṃ sādhujanehi pavattetabbaṃ,",
  "atk-s0503a:211_9": "kālantare vā cintetabbaṃ.",
  "atk-s0503a:211_10": "Vītisāretvāti niṭṭhāpetvā.",
  "atk-s0503a:211_11": "Ekamantanti bhāvanapuṃsakaniddeso.",
  "atk-s0503a:211_12": "Ekasmiṃ ṭhāne,",
  "atk-s0503a:211_13": "atisammukhādike cha nisajjadose vajjetvā ekasmiṃ padeseti attho.",
  "atk-s0503a:211_14": "Etadavocāti etaṃ idāni vattabbaṃ “kittāvatā nu kho”tiādivacanaṃ avoca.",
  "atk-s0503a:212_0": "Tattha kittāvatāti kittakena pamāṇena.",
  "atk-s0503a:212_1": "Nūti saṃsayatthe nipāto.",
  "atk-s0503a:212_2": "Khoti padapūraṇe.",
  "atk-s0503a:212_3": "Bhoti brāhmaṇānaṃ jātisamudāgataṃ ālapanaṃ.",
  "atk-s0503a:212_4": "Tathā hi vuttaṃ –",
  "atk-s0503a:212_5": "“bhovādi nāma so hoti,",
  "atk-s0503a:212_6": "sace hoti sakiñcano”ti.",
  "atk-s0503a:212_7": "Gotamāti bhagavantaṃ gottena ālapati.",
  "atk-s0503a:212_8": "Kathaṃ panāyaṃ brāhmaṇo sampatisamāgato bhagavato gottaṃ jānātīti?",
  "atk-s0503a:212_9": "Nāyaṃ sampatisamāgato,",
  "atk-s0503a:212_10": "chabbassāni padhānakaraṇakāle upaṭṭhahantehi pañcavaggiyehi saddhiṃ caramānopi,",
  "atk-s0503a:212_11": "aparabhāge taṃ vataṃ chaḍḍetvā uruvelāyaṃ senanigame eko adutiyo hutvā piṇḍāya caramānopi tena brāhmaṇena diṭṭhapubbo ceva sallapitapubbo ca.",
  "atk-s0503a:212_12": "Tena so pubbe pañcavaggiyehi gayhamānaṃ bhagavato gottaṃ anussaranto,",
  "atk-s0503a:212_13": "“bho gotamā”ti bhagavantaṃ gottena ālapati.",
  "atk-s0503a:212_14": "Yato paṭṭhāya vā bhagavā mahābhinikkhamanaṃ nikkhamanto anomanadītīre pabbajito,",
  "atk-s0503a:212_15": "tato pabhuti “samaṇo gotamo”ti cando viya sūriyo viya ca pākaṭo paññāto,",
  "atk-s0503a:212_16": "na tassa gottajānane kāraṇaṃ gavesitabbaṃ.",
  "atk-s0503a:213_0": "Brāhmaṇakaraṇāti brāhmaṇaṃ karontīti brāhmaṇakaraṇā,",
  "atk-s0503a:213_1": "brāhmaṇabhāvakarāti attho.",
  "atk-s0503a:213_2": "Ettha ca kittāvatāti etena yehi dhammehi brāhmaṇo hoti,",
  "atk-s0503a:213_3": "tesaṃ dhammānaṃ parimāṇaṃ pucchati.",
  "atk-s0503a:213_4": "Katame ca panāti iminā tesaṃ sarūpaṃ pucchati.",
  "atk-s0503a:214_0": "Etamatthaṃ viditvāti etaṃ tena puṭṭhassa pañhassa sikhāpattaṃ atthaṃ viditvā tāyaṃ velāyaṃ imaṃ udānaṃ udānesi,",
  "atk-s0503a:214_1": "na pana tassa brāhmaṇassa dhammaṃ desesi. Kasmā?",
  "atk-s0503a:214_2": "Dhammadesanāya abhājanabhāvato.",
  "atk-s0503a:214_3": "Tathā hi tassa brāhmaṇassa imaṃ gāthaṃ sutvā na saccābhisamayo ahosi.",
  "atk-s0503a:214_4": "Yathā ca imassa,",
  "atk-s0503a:214_5": "evaṃ upakassa ājīvakassa buddhaguṇappakāsanaṃ.",
  "atk-s0503a:214_6": "Dhammacakkappavattanato hi pubbabhāge bhagavatā bhāsitaṃ paresaṃ suṇantānampi tapussabhallikānaṃ saraṇadānaṃ viya vāsanābhāgiyameva jātaṃ,",
  "atk-s0503a:214_7": "na sekkhabhāgiyaṃ,",
  "atk-s0503a:214_8": "na nibbedhabhāgiyaṃ.",
  "atk-s0503a:214_9": "Esā hi dhammatāti.",
  "atk-s0503a:215_0": "Tattha yo brāhmaṇoti yo bāhitapāpadhammatāya brāhmaṇo,",
  "atk-s0503a:215_1": "na diṭṭhamaṅgalikatāya huṃhuṅkārakasāvādipāpadhammayutto hutvā kevalaṃ jātimattakena brahmaññaṃ paṭijānāti.",
  "atk-s0503a:215_2": "So brāhmaṇo bāhitapāpadhammattā huṃhuṅkārappahānena nihuṃhuṅko,",
  "atk-s0503a:215_3": "rāgādikasāvābhāvena nikkasāvo,",
  "atk-s0503a:215_4": "bhāvanānuyogayuttacittatāya yatatto,",
  "atk-s0503a:215_5": "sīlasaṃyamena vā saṃyatacittatāya yatatto,",
  "atk-s0503a:215_6": "catumaggañāṇasaṅkhātehi vedehi antaṃ saṅkhārapariyosānaṃ nibbānaṃ,",
  "atk-s0503a:215_7": "vedānaṃ vā antaṃ gatattā vedantagū.",
  "atk-s0503a:215_8": "Maggabrahmacariyassa vusitattā vusitabrahmacariyo,",
  "atk-s0503a:215_9": "dhammena so brahmavādaṃ vadeyya “brāhmaṇo aha”nti etaṃ vādaṃ dhammena ñāyena vadeyya.",
  "atk-s0503a:215_10": "Yassa sakalalokasannivāsepi kuhiñci ekārammaṇepi rāgussado,",
  "atk-s0503a:215_11": "dosussado,",
  "atk-s0503a:215_12": "mohussado,",
  "atk-s0503a:215_13": "mānussado,",
  "atk-s0503a:215_14": "diṭṭhussadoti ime ussadā natthi,",
  "atk-s0503a:215_15": "anavasesaṃ pahīnāti attho.",
  "atk-s0503a:216_0": "Catutthasuttavaṇṇanā niṭṭhitā.",
  "atk-s0503a:217_0": "5. Brāhmaṇasuttavaṇṇanā",
  "atk-s0503a:218_0": "5.",
  "atk-s0503a:218_1": "Pañcame sāvatthiyanti evaṃnāmake nagare.",
  "atk-s0503a:218_2": "Tañhi savatthassa nāma isino nivāsaṭṭhāne māpitattā sāvatthīti vuccati,",
  "atk-s0503a:218_3": "yathā kākandī,",
  "atk-s0503a:218_4": "mākandīti.",
  "atk-s0503a:218_5": "Evaṃ tāva akkharacintakā.",
  "atk-s0503a:218_6": "Aṭṭhakathācariyā pana bhaṇanti –",
  "atk-s0503a:218_7": "yaṃkiñci manussānaṃ upabhogaparibhogaṃ sabbamettha atthīti sāvatthi.",
  "atk-s0503a:218_8": "Satthasamāyoge ca kimettha bhaṇḍamatthīti pucchite sabbamatthītipi vacanaṃ upādāya sāvatthīti.",
  "atk-s0503a:219_0": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0503a:220_0": "Tasmā sabbamupādāya, sāvatthīti pavuccatī”ti. ;",
  "atk-s0503a:221_0": "Tassaṃ sāvatthiyaṃ,",
  "atk-s0503a:221_1": "samīpatthe cetaṃ bhummavacanaṃ.",
  "atk-s0503a:221_2": "Jetavaneti attano paccatthike jinātīti jeto,",
  "atk-s0503a:221_3": "raññā vā paccatthikajane jite jātoti jeto,",
  "atk-s0503a:221_4": "maṅgalakamyatāya vā tassa evaṃ nāmameva katanti jeto.",
  "atk-s0503a:221_5": "Vanayatīti vanaṃ,",
  "atk-s0503a:221_6": "attano sampattiyā sattānaṃ attani bhattiṃ karoti uppādetīti attho.",
  "atk-s0503a:221_7": "Vanuke iti vā vanaṃ,",
  "atk-s0503a:221_8": "nānāvidhakusumagandhasammodamattakokilādivihaṅgavirutālāpehi mandamārutacalitarukkhasākhāpallavahatthehi",
  "atk-s0503a:221_9": "ca “etha maṃ paribhuñjathā”ti pāṇino yācati viyāti attho.",
  "atk-s0503a:221_10": "Jetassa vanaṃ jetavanaṃ.",
  "atk-s0503a:221_11": "Tañhi jetena kumārena ropitaṃ saṃvaddhitaṃ paripālitaṃ.",
  "atk-s0503a:221_12": "Sova tassa sāmī ahosi,",
  "atk-s0503a:221_13": "tasmā jetavananti vuccati,",
  "atk-s0503a:221_14": "tasmiṃ jetavane.",
  "atk-s0503a:222_0": "Anāthapiṇḍikassa ārāmeti mātāpitūhi gahitanāmavasena sudatto nāma so mahāseṭṭhi,",
  "atk-s0503a:222_1": "sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṃ anāthānaṃ piṇḍaṃ deti,",
  "atk-s0503a:222_2": "tasmā anāthapiṇḍikoti vuccati.",
  "atk-s0503a:222_3": "Āramanti ettha pāṇino visesena pabbajitāti ārāmo,",
  "atk-s0503a:222_4": "pupphaphalādisobhāya nātidūranāccāsannatādipañcavidhasenāsanaṅgasampattiyā ca tato tato āgamma ramanti abhiramanti anukkaṇṭhitā hutvā vasantīti attho.",
  "atk-s0503a:222_5": "Vuttappakārāya vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "atk-s0503a:222_6": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi koṭisanthārena",
  "atk-s0503a:222_7": "kiṇitvā aṭṭhārasahi hiraññakoṭīhi senāsanāni kārāpetvā aṭṭhārasahi hiraññakoṭīhi vihāramahaṃ niṭṭhāpetvā",
  "atk-s0503a:222_8": "evaṃ catupaññāsahiraññakoṭipariccāgena buddhappamukhassa saṅghassa niyyātito,",
  "atk-s0503a:222_9": "tasmā “anāthapiṇḍikassa ārāmo”ti vuccati.",
  "atk-s0503a:222_10": "Tasmiṃ anāthapiṇḍikassa ārāme.",
  "atk-s0503a:223_0": "Ettha ca “jetavane”ti vacanaṃ purimasāmiparikittanaṃ,",
  "atk-s0503a:223_1": "“anāthapiṇḍikassa ārāme”ti pacchimasāmiparikittanaṃ.",
  "atk-s0503a:223_2": "Ubhayampi dvinnaṃ pariccāgavisesaparidīpanena puññakāmānaṃ āyatiṃ diṭṭhānugatiāpajjanatthaṃ.",
  "atk-s0503a:223_3": "Tattha hi dvārakoṭṭhakapāsādakaraṇavasena bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa pariccāgo,",
  "atk-s0503a:223_4": "catupaññāsa koṭiyo anāthapiṇḍikassa.",
  "atk-s0503a:223_5": "Iti tesaṃ pariccāgaparikittanena “evaṃ puññakāmā puññāni karontī”ti dassento dhammabhaṇḍāgāriko aññepi",
  "atk-s0503a:223_6": "puññakāme tesaṃ diṭṭhānugatiāpajjane niyojetīti.",
  "atk-s0503a:224_0": "Tattha siyā –",
  "atk-s0503a:224_1": "yadi tāva bhagavā sāvatthiyaṃ viharati,",
  "atk-s0503a:224_2": "“jetavane”ti na vattabbaṃ.",
  "atk-s0503a:224_3": "Atha jetavane viharati,",
  "atk-s0503a:224_4": "“sāvatthiya”nti na vattabbaṃ.",
  "atk-s0503a:224_5": "Na hi sakkā ubhayattha ekaṃ samayaṃ viharitunti.",
  "atk-s0503a:224_6": "Na kho panetaṃ evaṃ daṭṭhabbaṃ,",
  "atk-s0503a:224_7": "nanu avocumhā “samīpatthe etaṃ bhummavacana”nti.",
  "atk-s0503a:224_8": "Tasmā yadidaṃ sāvatthiyā samīpe jetavanaṃ,",
  "atk-s0503a:224_9": "tattha viharanto “sāvatthiyaṃ viharati jetavane”ti vutto.",
  "atk-s0503a:224_10": "Gocaragāmanidassanatthaṃ hissa sāvatthivacanaṃ,",
  "atk-s0503a:224_11": "pabbajitānurūpanivāsaṭṭhānadassanatthaṃ sesavacananti.",
  "atk-s0503a:225_0": "Āyasmā ca sāriputtotiādīsu āyasmāti piyavacanaṃ.",
  "atk-s0503a:225_1": "Casaddo samuccayattho.",
  "atk-s0503a:225_2": "Rūpasāriyā nāma brāhmaṇiyā puttoti sāriputto.",
  "atk-s0503a:225_3": "Mahāmoggallānoti pūjāvacanaṃ.",
  "atk-s0503a:225_4": "Guṇavisesehi mahanto moggallānoti hi mahāmoggallāno.",
  "atk-s0503a:225_5": "Revatoti khadiravanikarevato,",
  "atk-s0503a:225_6": "na kaṅkhārevato.",
  "atk-s0503a:225_7": "Ekasmiñhi divase bhagavā rattasāṇiparikkhitto viya suvaṇṇayūpo,",
  "atk-s0503a:225_8": "pavāḷadhajaparivārito viya suvaṇṇapabbato,",
  "atk-s0503a:225_9": "navutihaṃsasahassaparivārito viya dhataraṭṭho haṃsarājā,",
  "atk-s0503a:225_10": "sattaratanasamujjalāya caturaṅginiyā senāya parivārito viya cakkavatti rājā,",
  "atk-s0503a:225_11": "mahābhikkhusaṅghaparivuto gaganamajjhe candaṃ uṭṭhāpento viya catunnaṃ parisānaṃ majjhe dhammaṃ desento nisinno hoti.",
  "atk-s0503a:225_12": "Tasmiṃ samaye ime aggasāvakā mahāsāvakā ca bhagavato pāde vandanatthāya upasaṅkamiṃsu.",
  "atk-s0503a:226_0": "Bhikkhū āmantesīti attānaṃ parivāretvā nisinnabhikkhū te āgacchante dassetvā abhāsi.",
  "atk-s0503a:226_1": "Bhagavā hi te āyasmante sīlasamādhipaññādiguṇasampanne paramena upasamena samannāgate paramāya ākappasampattiyā",
  "atk-s0503a:226_2": "yutte upasaṅkamante passitvā pasannamānaso tesaṃ guṇavisesaparikittanatthaṃ bhikkhū āmantesi “ete,",
  "atk-s0503a:226_3": "bhikkhave,",
  "atk-s0503a:226_4": "brāhmaṇā āgacchanti, ete,",
  "atk-s0503a:226_5": "bhikkhave,",
  "atk-s0503a:226_6": "brāhmaṇā āgacchantī”ti.",
  "atk-s0503a:226_7": "Pasādavasena etaṃ āmeḍitaṃ,",
  "atk-s0503a:226_8": "pasaṃsāvasenātipi vattuṃ yuttaṃ.",
  "atk-s0503a:226_9": "Evaṃ vutteti evaṃ bhagavatā te āyasmante “brāhmaṇā”ti vutte.",
  "atk-s0503a:226_10": "Aññataroti nāmagottena apākaṭo,",
  "atk-s0503a:226_11": "tassaṃ parisāyaṃ nisinno eko bhikkhu.",
  "atk-s0503a:226_12": "Brāhmaṇajātikoti brāhmaṇakule jāto.",
  "atk-s0503a:226_13": "So hi uḷārabhogā brāhmaṇamahāsālakulā pabbajito.",
  "atk-s0503a:226_14": "Tassa kira evaṃ ahosi “ime lokiyā ubhatosujātiyā brāhmaṇasikkhānipphattiyā ca brāhmaṇo hoti,",
  "atk-s0503a:226_15": "na aññathāti vadanti,",
  "atk-s0503a:226_16": "bhagavā ca ete āyasmante brāhmaṇāti vadati,",
  "atk-s0503a:226_17": "handāhaṃ bhagavantaṃ brāhmaṇalakkhaṇaṃ puccheyya”nti etadatthameva hi bhagavā tadā te there “brāhmaṇā”ti abhāsi.",
  "atk-s0503a:226_18": "Brahmaṃ aṇatīti brāhmaṇoti hi jātibrāhmaṇānaṃ nibbacanaṃ.",
  "atk-s0503a:226_19": "Ariyā pana bāhitapāpatāya brāhmaṇā.",
  "atk-s0503a:226_20": "Vuttañhetaṃ –",
  "atk-s0503a:226_21": "“bāhitapāpoti brāhmaṇo,",
  "atk-s0503a:226_22": "samacariyā samaṇoti vuccatī”ti.",
  "atk-s0503a:226_23": "Vakkhati ca “bāhitvā pāpake dhamme”ti.",
  "atk-s0503a:227_0": "Etamatthaṃ viditvāti etaṃ brāhmaṇasaddassa paramatthato sikhāpattamatthaṃ jānitvā.",
  "atk-s0503a:227_1": "Imaṃ udānanti imaṃ paramatthabrāhmaṇabhāvadīpakaṃ udānaṃ udānesi.",
  "atk-s0503a:228_0": "Tattha bāhitvāti bahi katvā,",
  "atk-s0503a:228_1": "attano santānato nīharitvā samucchedappahānavasena pajahitvāti attho.",
  "atk-s0503a:228_2": "Pāpake dhammeti lāmake dhamme,",
  "atk-s0503a:228_3": "duccaritavasena tividhaduccaritadhamme,",
  "atk-s0503a:228_4": "cittuppādavasena dvādasākusalacittuppāde,",
  "atk-s0503a:228_5": "kammapathavasena dasākusalakammapathe,",
  "atk-s0503a:228_6": "pavattibhedavasena anekabhedabhinne sabbepi akusaladhammeti attho.",
  "atk-s0503a:228_7": "Ye caranti sadā satāti ye sativepullappattatāya sabbakālaṃ rūpādīsu chasupi ārammaṇesu satatavihāravasena",
  "atk-s0503a:228_8": "satā satimanto hutvā catūhi iriyāpathehi caranti.",
  "atk-s0503a:228_9": "Satiggahaṇeneva cettha sampajaññampi gahitanti veditabbaṃ.",
  "atk-s0503a:228_10": "Khīṇasaṃyojanāti catūhipi ariyamaggehi dasavidhassa saṃyojanassa samucchinnattā parikkhīṇasaṃyojanā.",
  "atk-s0503a:228_11": "Buddhāti catusaccasambodhena buddhā.",
  "atk-s0503a:228_12": "Te ca pana sāvakabuddhā,",
  "atk-s0503a:228_13": "paccekabuddhā,",
  "atk-s0503a:228_14": "sammāsambuddhāti tividhā,",
  "atk-s0503a:228_15": "tesu idha sāvakabuddhā adhippetā.",
  "atk-s0503a:228_16": "Te ve lokasmi brāhmaṇāti te seṭṭhatthena brāhmaṇasaṅkhāte dhamme ariyāya jātiyā jātā,",
  "atk-s0503a:228_17": "brāhmaṇabhūtassa vā bhagavato orasaputtāti imasmiṃ sattaloke paramatthato brāhmaṇā nāma,",
  "atk-s0503a:228_18": "na jātigottamattehi,",
  "atk-s0503a:228_19": "na jaṭādhāraṇādimattena vāti attho.",
  "atk-s0503a:228_20": "Evaṃ imesu dvīsu suttesu brāhmaṇakarā dhammā arahattaṃ pāpetvā kathitā,",
  "atk-s0503a:228_21": "nānajjhāsayatāya pana sattānaṃ desanāvilāsena abhilāpanānattena desanānānattaṃ veditabbaṃ.",
  "atk-s0503a:229_0": "Pañcamasuttavaṇṇanā niṭṭhitā.",
  "atk-s0503a:230_0": "6. Mahākassapasuttavaṇṇanā",
  "atk-s0503a:231_0": "6.",
  "atk-s0503a:231_1": "Chaṭṭhe rājagaheti evaṃnāmake nagare.",
  "atk-s0503a:231_2": "Tañhi mahāmandhātumahāgovindādīhi pariggahitattā “rājagaha”nti vuccati.",
  "atk-s0503a:231_3": "“Durabhibhavanīyattā paṭirājūnaṃ gahabhūtanti rājagaha”ntiādinā aññenettha pakārena vaṇṇayanti. Kintehi?",
  "atk-s0503a:231_4": "Nāmametaṃ tassa nagarassa.",
  "atk-s0503a:231_5": "Taṃ panetaṃ buddhakāle cakkavattikāle ca nagaraṃ hoti,",
  "atk-s0503a:231_6": "sesakāle suññaṃ yakkhapariggahitaṃ tesaṃ vasanaṭṭhānaṃ hutvā tiṭṭhati.",
  "atk-s0503a:231_7": "Veḷuvane kalandakanivāpeti veḷuvananti tassa vihārassa nāmaṃ.",
  "atk-s0503a:231_8": "Taṃ kira aṭṭhārasahatthubbedhena pākārena parikkhittaṃ buddhassa bhagavato vasanānucchavikāya mahatiyā",
  "atk-s0503a:231_9": "gandhakuṭiyā aññehi ca pāsādakuṭileṇamaṇḍapacaṅkamadvārakoṭṭhakādīhi paṭimaṇḍitaṃ bahi veḷūhi parikkhittaṃ",
  "atk-s0503a:231_10": "ahosi nīlobhāsaṃ manoramaṃ,",
  "atk-s0503a:231_11": "tena “veḷuvana”nti vuccati.",
  "atk-s0503a:231_12": "Kalandakānañcettha nivāpaṃ adaṃsu,",
  "atk-s0503a:231_13": "tasmā “kalandakanivāpo”ti vuccati.",
  "atk-s0503a:231_14": "Pubbe kira aññataro rājā taṃ uyyānaṃ kīḷanatthaṃ paviṭṭho surāmadamatto divāseyyaṃ upagato supi,",
  "atk-s0503a:231_15": "parijanopissa “sutto rājā”ti pupphaphalādīhi palobhiyamāno ito cito ca pakkāmi.",
  "atk-s0503a:231_16": "Atha surāgandhena aññatarasmā rukkhasusirā kaṇhasappo nikkhamitvā rañño abhimukho āgacchati.",
  "atk-s0503a:231_17": "Taṃ disvā rukkhadevatā “rañño jīvitaṃ dassāmī”ti kalandakavesena gantvā kaṇṇamūle saddamakāsi.",
  "atk-s0503a:231_18": "Rājā paṭibujjhi,",
  "atk-s0503a:231_19": "kaṇhasappo nivatto.",
  "atk-s0503a:231_20": "So taṃ disvā “imāya kāḷakāya mama jīvitaṃ dinna”nti kāḷakānaṃ nivāpaṃ tattha paṭṭhapesi,",
  "atk-s0503a:231_21": "abhayaghosañca ghosāpesi.",
  "atk-s0503a:231_22": "Tasmā tato paṭṭhāya taṃ “kalandakanivāpa”nti saṅkhaṃ gataṃ.",
  "atk-s0503a:231_23": "Kalandakāti hi kāḷakānaṃ nāmaṃ,",
  "atk-s0503a:231_24": "tasmiṃ veḷuvane kalandakanivāpe.",
  "atk-s0503a:232_0": "Mahākassapoti mahantehi sīlakkhandhādīhi samannāgatattā mahanto kassapoti mahākassapo,",
  "atk-s0503a:232_1": "apica kumārakassapattheraṃ upādāya ayaṃ mahāthero “mahākassapo”ti vuccati.",
  "atk-s0503a:232_2": "Pippaliguhāyanti tassā kira guhāya dvārasamīpe eko pippalirukkho ahosi,",
  "atk-s0503a:232_3": "tena sā “pippaliguhā”ti paññāyittha.",
  "atk-s0503a:232_4": "Tassaṃ pippaliguhāyaṃ.",
  "atk-s0503a:232_5": "Ābādhikoti ābādho assa atthīti ābādhiko,",
  "atk-s0503a:232_6": "byādhikoti attho.",
  "atk-s0503a:232_7": "Dukkhitoti kāyasannissitaṃ dukkhaṃ sañjātaṃ assāti dukkhito,",
  "atk-s0503a:232_8": "dukkhappattoti attho.",
  "atk-s0503a:232_9": "Bāḷhagilānoti adhimattagelañño,",
  "atk-s0503a:232_10": "taṃ pana gelaññaṃ sato sampajāno hutvā adhivāsesi.",
  "atk-s0503a:232_11": "Athassa bhagavā taṃ pavattiṃ ñatvā tattha gantvā bojjhaṅgaparittaṃ abhāsi,",
  "atk-s0503a:232_12": "teneva therassa so ābādho vūpasami.",
  "atk-s0503a:232_13": "Vuttañhetaṃ bojjhaṅgasaṃyutte –",
  "atk-s0503a:233_0": "“Tena kho pana samayena āyasmā mahākassapo pippaliguhāyaṃ viharati ābādhiko dukkhito bāḷhagilāno.",
  "atk-s0503a:233_1": "Atha kho bhagavā sāyanhasamayaṃ paṭisallānā vuṭṭhito yenāyasmā mahākassapo tenupasaṅkami,",
  "atk-s0503a:233_2": "upasaṅkamitvā paññatte āsane nisīdi.",
  "atk-s0503a:233_3": "Nisajja kho bhagavā…pe…",
  "atk-s0503a:233_4": "etadavoca –",
  "atk-s0503a:233_5": "‘kacci te, kassapa,",
  "atk-s0503a:233_6": "khamanīyaṃ,",
  "atk-s0503a:233_7": "kacci yāpanīyaṃ,",
  "atk-s0503a:233_8": "kacci dukkhā vedanā paṭikkamanti,",
  "atk-s0503a:233_9": "no abhikkamanti,",
  "atk-s0503a:233_10": "paṭikkamosānaṃ paññāyati no abhikkamo’ti? ‘Na me, bhante,",
  "atk-s0503a:233_11": "khamanīyaṃ,",
  "atk-s0503a:233_12": "na yāpanīyaṃ,",
  "atk-s0503a:233_13": "bāḷhā me bhante,",
  "atk-s0503a:233_14": "dukkhā vedanā abhikkamanti no paṭikkamanti,",
  "atk-s0503a:233_15": "abhikkamosānaṃ paññāyati no paṭikkamo’ti.",
  "atk-s0503a:234_0": "“‘Sattime, kassapa,",
  "atk-s0503a:234_1": "bojjhaṅgā mayā sammadakkhātā bhāvitā bahulīkatā abhiññāya sambodhāya nibbānāya saṃvattanti.",
  "atk-s0503a:234_2": "Katame satta?",
  "atk-s0503a:234_3": "Satisambojjhaṅgo kho, kassapa,",
  "atk-s0503a:234_4": "mayā sammadakkhāto bhāvito bahulīkato abhiññāya sambodhāya nibbānāya saṃvattati…pe…",
  "atk-s0503a:234_5": "upekkhāsambojjhaṅgo kho, kassapa,",
  "atk-s0503a:234_6": "mayā sammadakkhāto bhāvito bahulīkato abhiññāya sambodhāya nibbānāya saṃvattati. Ime kho, kassapa,",
  "atk-s0503a:234_7": "satta bojjhaṅgā mayā sammadakkhātā bhāvitā bahūlīkatā abhiññāya sambodhāya nibbānāya saṃvattantī’ti.",
  "atk-s0503a:234_8": "‘Taggha bhagavā bojjhaṅgā, taggha, sugata,",
  "atk-s0503a:234_9": "bojjhaṅgā”’ti.",
  "atk-s0503a:235_0": "“Idamavoca bhagavā.",
  "atk-s0503a:235_1": "Attamano āyasmā mahākassapo bhagavato bhāsitaṃ abhinandi.",
  "atk-s0503a:235_2": "Vuṭṭhahi cāyasmā mahākassapo tamhā ābādhā,",
  "atk-s0503a:235_3": "tathā pahīno cāyasmato mahākassapassa so ābādho ahosī”ti.",
  "atk-s0503a:236_0": "Tena vuttaṃ – “atha kho āyasmā mahākassapo aparena samayena tamhā ābādhā vuṭṭhāsī”ti.",
  "atk-s0503a:237_0": "Etadahosīti pubbe gelaññadivasesu saddhivihārikehi upanītaṃ piṇḍapātaṃ paribhuñjitvā vihāre eva ahosi.",
  "atk-s0503a:237_1": "Athassa tamhā ābādhā vuṭṭhitassa etaṃ “yaṃnūnāhaṃ rājagahaṃ piṇḍāya paviseyya”nti parivitakko ahosi.",
  "atk-s0503a:237_2": "Pañcamattāni devatāsatānīti sakkassa devarañño paricārikā pañcasatā kakuṭapādiniyo accharāyo.",
  "atk-s0503a:237_3": "Ussukkaṃ āpannāni hontīti therassa piṇḍapātaṃ dassāmāti pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā, “bhante,",
  "atk-s0503a:237_4": "imaṃ piṇḍapātaṃ gaṇhatha,",
  "atk-s0503a:237_5": "saṅgahaṃ no karothā”ti vadamānā piṇḍapātadāne yuttappayuttāni honti.",
  "atk-s0503a:237_6": "Tena vuttaṃ “āyasmato mahākassapassa piṇḍapātappaṭilābhāyā”ti.",
  "atk-s0503a:238_0": "Sakko kira devarājā therassa cittappavattiṃ ñatvā tā accharāyo uyyojesi “gacchatha tumhe ayyassa mahākassapattherassa",
  "atk-s0503a:238_1": "piṇḍapātaṃ datvā attano patiṭṭhaṃ karothā”ti.",
  "atk-s0503a:238_2": "Evaṃ hissa ahosi “imāsu sabbāsu gatāsu kadāci ekissāpi hatthato piṇḍapātaṃ thero paṭiggaṇheyya,",
  "atk-s0503a:238_3": "taṃ tassā bhavissati dīgharattaṃ hitāya sukhāyā”ti.",
  "atk-s0503a:238_4": "Paṭikkhipi thero, “bhante,",
  "atk-s0503a:238_5": "mayhaṃ piṇḍapātaṃ gaṇhatha,",
  "atk-s0503a:238_6": "mayhaṃ piṇḍapātaṃ gaṇhathā”ti vadantiyo “gacchatha tumhe katapuññā mahābhogā,",
  "atk-s0503a:238_7": "ahaṃ duggatānaṃ saṅgahaṃ karissāmī”ti vatvā, “bhante,",
  "atk-s0503a:238_8": "mā no nāsetha,",
  "atk-s0503a:238_9": "saṅgahaṃ no karothā”ti vadantiyo punapi paṭikkhipitvā punapi apagantuṃ anicchamānā yācantiyo “na attano pamāṇaṃ jānātha,",
  "atk-s0503a:238_10": "apagacchathā”ti vatvā accharaṃ pahari.",
  "atk-s0503a:238_11": "Tā therassa accharāsaddaṃ sutvā santajjitā ṭhātuṃ asakkontiyo palāyitvā devalokameva gatā.",
  "atk-s0503a:238_12": "Tena vuttaṃ –",
  "atk-s0503a:238_13": "“pañcamattāni devatāsatāni paṭikkhipitvā”ti.",
  "atk-s0503a:239_0": "Pubbaṇhasamayanti pubbaṇhe ekaṃ samayaṃ,",
  "atk-s0503a:239_1": "ekasmiṃ kāle.",
  "atk-s0503a:239_2": "Nivāsetvāti vihāranivāsanaparivattanavasena nivāsanaṃ daḷhaṃ nivāsetvā.",
  "atk-s0503a:239_3": "Pattacīvaramādāyāti cīvaraṃ pārupitvā pattaṃ hatthena gahetvā.",
  "atk-s0503a:239_4": "Piṇḍāya pāvisīti piṇḍapātatthāya pāvisi.",
  "atk-s0503a:239_5": "Daliddavisikhāti duggatamanussānaṃ vasanokāso.",
  "atk-s0503a:239_6": "Kapaṇavisikhāti bhogapārijuññappattiyā dīnamanussānaṃ vāso.",
  "atk-s0503a:239_7": "Pesakāravisikhāti tantavāyavāso.",
  "atk-s0503a:239_8": "Addasā kho bhagavāti kathaṃ addasa?",
  "atk-s0503a:239_9": "“Ābādhā vuṭṭhito mama putto kassapo kinnu kho karotī”ti āvajjento veḷuvane nisinno eva bhagavā dibbacakkhunā addasa.",
  "atk-s0503a:240_0": "Etamatthaṃ viditvāti yāyaṃ āyasmato mahākassapassa pañcahi accharāsatehi upanītaṃ anekasūpaṃ anekabyañjanaṃ",
  "atk-s0503a:240_1": "dibbapiṇḍapātaṃ paṭikkhipitvā kapaṇajanānuggahappaṭipatti vuttā,",
  "atk-s0503a:240_2": "etamatthaṃ jānitvā.",
  "atk-s0503a:240_3": "Imaṃ udānanti imaṃ paramappicchatādassanamukhena khīṇāsavassa tādībhāvānubhāvadīpakaṃ udānaṃ udānesi.",
  "atk-s0503a:241_0": "Tattha anaññaposinti aññaṃ posetīti aññaposī,",
  "atk-s0503a:241_1": "na aññaposī anaññaposī,",
  "atk-s0503a:241_2": "attanā posetabbassa aññassa abhāvena adutiyo,",
  "atk-s0503a:241_3": "ekakoti attho.",
  "atk-s0503a:241_4": "Tena therassa subharataṃ dasseti.",
  "atk-s0503a:241_5": "Thero hi kāyaparihārikena cīvarena kucchiparihārikena ca piṇḍapātena attānameva posento paramappiccho hutvā viharati,",
  "atk-s0503a:241_6": "aññaṃ ñātimittādīsu kañci na poseti katthaci alaggabhāvato.",
  "atk-s0503a:241_7": "Atha vā aññena aññatarena posetabbatāya abhāvato anaññaposī.",
  "atk-s0503a:241_8": "Yo hi ekasmiṃyeva paccayadāyake paṭibaddhacatupaccayo so anaññaposī nāma na hoti ekāyattavuttito.",
  "atk-s0503a:241_9": "Thero pana “yathāpi bhamaro puppha”nti gāthāya vuttanayena jaṅghābalaṃ nissāya piṇḍāya caranto kulesu niccanavo hutvā missakabhattena yāpeti.",
  "atk-s0503a:241_10": "Tathā hi naṃ bhagavā candūpamappaṭipadāya thomesi.",
  "atk-s0503a:241_11": "Aññātanti abhiññātaṃ,",
  "atk-s0503a:241_12": "yathābhuccaguṇehi patthaṭayasaṃ,",
  "atk-s0503a:241_13": "teneva vā anaññaposibhāvena appicchatāsantuṭṭhitāhi ñātaṃ.",
  "atk-s0503a:241_14": "Atha vā aññātanti sabbaso pahīnataṇhatāya lābhasakkārasilokanikāmanahetu attānaṃ jānāpanavasena na ñātaṃ.",
  "atk-s0503a:241_15": "Avītataṇho hi pāpiccho kuhakatāya sambhāvanādhippāyena attānaṃ jānāpeti.",
  "atk-s0503a:241_16": "Dantanti chaḷaṅgupekkhāvasena indriyesu uttamadamanena dantaṃ.",
  "atk-s0503a:241_17": "Sāre patiṭṭhitanti vimuttisāre avaṭṭhitaṃ,",
  "atk-s0503a:241_18": "asekkhasīlakkhandhādike vā sīlādisāre patiṭṭhitaṃ.",
  "atk-s0503a:241_19": "Khīṇāsavaṃ vantadosanti kāmāsavādīnaṃ catunnaṃ āsavānaṃ anavasesaṃ pahīnattā khīṇāsavaṃ.",
  "atk-s0503a:241_20": "Tato eva rāgādidosānaṃ sabbaso vantattā vantadosaṃ.",
  "atk-s0503a:241_21": "Tamahaṃ brūmi brāhmaṇanti taṃ yathāvuttaguṇaṃ paramatthabrāhmaṇaṃ ahaṃ brāhmaṇanti vadāmīti.",
  "atk-s0503a:241_22": "Idhāpi heṭṭhā vuttanayeneva desanānānattaṃ veditabbaṃ.",
  "atk-s0503a:242_0": "Chaṭṭhasuttavaṇṇanā niṭṭhitā.",
  "atk-s0503a:243_0": "7. Ajakalāpakasuttavaṇṇanā",
  "atk-s0503a:244_0": "7.",
  "atk-s0503a:244_1": "Sattame pāvāyanti evaṃnāmake mallarājūnaṃ nagare.",
  "atk-s0503a:244_2": "Ajakalāpake cetiyeti ajakalāpakena nāma yakkhena pariggahitattā “ajakalāpaka”nti laddhanāme manussānaṃ cittīkataṭṭhāne.",
  "atk-s0503a:244_3": "So kira yakkho aje kalāpe katvā bandhanena ajakoṭṭhāsena saddhiṃ baliṃ paṭicchati,",
  "atk-s0503a:244_4": "na aññathā,",
  "atk-s0503a:244_5": "tasmā “ajakalāpako”ti paññāyittha.",
  "atk-s0503a:244_6": "Keci panāhu –",
  "atk-s0503a:244_7": "ajake viya satte lāpetīti ajakalāpakoti.",
  "atk-s0503a:244_8": "Tassa kira sattā baliṃ upanetvā yadā ajasaddaṃ katvā baliṃ upaharanti,",
  "atk-s0503a:244_9": "tadā so tussati,",
  "atk-s0503a:244_10": "tasmā “ajakalāpako”ti vuccatīti.",
  "atk-s0503a:244_11": "So pana yakkho ānubhāvasampanno kakkhaḷo pharuso tattha ca sannihito,",
  "atk-s0503a:244_12": "tasmā taṃ ṭhānaṃ manussā cittiṃ karonti,",
  "atk-s0503a:244_13": "kālena kālaṃ baliṃ upaharanti.",
  "atk-s0503a:244_14": "Tena vuttaṃ “ajakalāpake cetiye”ti.",
  "atk-s0503a:244_15": "Ajakalāpakassa yakkhassa bhavaneti tassa yakkhassa vimāne.",
  "atk-s0503a:245_0": "Tadā kira satthā taṃ yakkhaṃ dametukāmo sāyanhasamaye eko adutiyo pattacīvaraṃ ādāya ajakalāpakassa yakkhassa",
  "atk-s0503a:245_1": "bhavanadvāraṃ gantvā tassa dovārikaṃ bhavanapavisanatthāya yāci.",
  "atk-s0503a:245_2": "So “kakkhaḷo, bhante,",
  "atk-s0503a:245_3": "ajakalāpako yakkho,",
  "atk-s0503a:245_4": "samaṇoti vā brāhmaṇoti vā gāravaṃ na karoti,",
  "atk-s0503a:245_5": "tasmā tumhe eva jānātha,",
  "atk-s0503a:245_6": "mayhaṃ pana tassa anārocanaṃ na yutta”nti tāvadeva yakkhasamāgamaṃ gatassa ajakalāpakassa santikaṃ vātavegena agamāsi.",
  "atk-s0503a:245_7": "Satthā antobhavanaṃ pavisitvā ajakalāpakassa nisīdanamaṇḍape paññattāsane nisīdi.",
  "atk-s0503a:245_8": "Yakkhassa orodhā satthāraṃ upasaṅkamitvā vanditvā ekamantaṃ aṭṭhaṃsu.",
  "atk-s0503a:245_9": "Satthā tāsaṃ kālayuttaṃ dhammiṃ kathaṃ kathesi.",
  "atk-s0503a:245_10": "Tena vuttaṃ –",
  "atk-s0503a:245_11": "“pāvāyaṃ viharati ajakalāpake cetiye ajakalāpakassa yakkhassa bhavane”ti.",
  "atk-s0503a:246_0": "Tasmiṃ samaye sātāgirahemavatā ajakalāpakassa bhavanamatthakena yakkhasamāgamaṃ gacchantā attano gamane",
  "atk-s0503a:246_1": "asampajjamāne “kiṃ nu kho kāraṇa”nti āvajjentā satthāraṃ ajakalāpakassa bhavane nisinnaṃ disvā tattha",
  "atk-s0503a:246_2": "gantvā bhagavantaṃ vanditvā “mayaṃ, bhante,",
  "atk-s0503a:246_3": "yakkhasamāgamaṃ gamissāmā”ti āpucchitvā padakkhiṇaṃ katvā gatā yakkhasannipāte ajakalāpakaṃ disvā tuṭṭhiṃ pavedayiṃsu “lābhā te, āvuso,",
  "atk-s0503a:246_4": "ajakalāpaka,",
  "atk-s0503a:246_5": "yassa te bhavane sadevake loke aggapuggalo bhagavā nisinno,",
  "atk-s0503a:246_6": "upasaṅkamitvā bhagavantaṃ payirupāsassu,",
  "atk-s0503a:246_7": "dhammañca suṇāhī”ti.",
  "atk-s0503a:246_8": "So tesaṃ kathaṃ sutvā “ime tassa muṇḍakassa samaṇakassa mama bhavane nisinnabhāvaṃ kathentī”ti kodhābhibhūto",
  "atk-s0503a:246_9": "hutvā “ajja mayhaṃ tena samaṇena saddhiṃ saṅgāmo bhavissatī”ti cintetvā yakkhasannipātato uṭṭhahitvā",
  "atk-s0503a:246_10": "dakkhiṇaṃ pādaṃ ukkhipitvā saṭṭhiyojanamattaṃ pabbatakūṭaṃ akkami,",
  "atk-s0503a:246_11": "taṃ bhijjitvā dvidhā ahosi.",
  "atk-s0503a:246_12": "Sesaṃ ettha yaṃ vattabbaṃ,",
  "atk-s0503a:246_13": "taṃ āḷavakasuttavaṇṇanāyaṃ āgatanayeneva veditabbaṃ.",
  "atk-s0503a:247_0": "Ajakalāpakassa samāgamo hi āḷavakasamāgamasadisova ṭhapetvā pañhakaraṇaṃ vissajjanaṃ bhavanato tikkhattuṃ nikkhamanaṃ pavesanañca.",
  "atk-s0503a:247_1": "Ajakalāpako hi āgacchantoyeva “etehiyeva taṃ samaṇaṃ palāpessāmī”ti vātamaṇḍalādike navavasse samuṭṭhāpetvā",
  "atk-s0503a:247_2": "tehi bhagavato calanamattampi kātuṃ asakkonto nānāvidhappaharaṇahatthe ativiya bhayānakarūpe bhūtagaṇe",
  "atk-s0503a:247_3": "nimminitvā tehi saddhiṃ bhagavantaṃ upasaṅkamitvā antanteneva caranto sabbarattiṃ nānappakāraṃ vippakāraṃ",
  "atk-s0503a:247_4": "katvāpi bhagavato kiñci kesaggamattampi nisinnaṭṭhānato calanaṃ kātuṃ nāsakkhi.",
  "atk-s0503a:247_5": "Kevalaṃ pana “ayaṃ samaṇo maṃ anāpucchā mayhaṃ bhavanaṃ pavisitvā nisīdatī”ti kodhavasena pajjali.",
  "atk-s0503a:247_6": "Athassa bhagavā cittappavattiṃ ñatvā “seyyathāpi nāma caṇḍassa kukkurassa nāsāya pittaṃ bhindeyya,",
  "atk-s0503a:247_7": "evaṃ so bhiyyosomattāya caṇḍataro assa,",
  "atk-s0503a:247_8": "evamevāyaṃ yakkho mayi idha nisinne cittaṃ padūseti,",
  "atk-s0503a:247_9": "yaṃnūnāhaṃ bahi nikkhameyya”nti sayameva bhavanato nikkhamitvā abbhokāse nisīdi.",
  "atk-s0503a:247_10": "Tena vuttaṃ –",
  "atk-s0503a:247_11": "“tena kho pana samayena bhagavā rattandhakāratimisāyaṃ abbhokāse nisinno hotī”ti.",
  "atk-s0503a:248_0": "Tattha rattandhakāratimisāyanti rattiyaṃ andhakaraṇatamasi,",
  "atk-s0503a:248_1": "cakkhuviññāṇuppattivirahite bahalandhakāreti attho.",
  "atk-s0503a:248_2": "Caturaṅgasamannāgato kira tadā andhakāro pavattīti.",
  "atk-s0503a:248_3": "Devoti megho ekamekaṃ phusitakaṃ udakabinduṃ pāteti.",
  "atk-s0503a:248_4": "Atha yakkho “iminā saddena tāsetvā imaṃ samaṇaṃ palāpessāmī”ti bhagavato samīpaṃ gantvā “akkulo”tiādinā taṃ bhiṃsanaṃ akāsi.",
  "atk-s0503a:248_5": "Tena vuttaṃ “atha kho ajakalāpako”tiādi.",
  "atk-s0503a:248_6": "Tattha bhayanti cittutrāsaṃ,",
  "atk-s0503a:248_7": "chambhitattanti ūrutthambhakasarīrassa chambhitabhāvaṃ.",
  "atk-s0503a:248_8": "Lomahaṃsanti lomānaṃ pahaṭṭhabhāvaṃ,",
  "atk-s0503a:248_9": "tīhipi padehi bhayuppattimeva dasseti.",
  "atk-s0503a:248_10": "Upasaṅkamīti kasmā panāyaṃ evamadhippāyo upasaṅkami,",
  "atk-s0503a:248_11": "nanu pubbe attanā kātabbaṃ vippakāraṃ akāsīti?",
  "atk-s0503a:248_12": "Saccamakāsi,",
  "atk-s0503a:248_13": "taṃ panesa “antobhavane khemaṭṭhāne thirabhūmiyaṃ ṭhitassa na kiñci kātuṃ asakkhi,",
  "atk-s0503a:248_14": "idāni bahi ṭhitaṃ evaṃ bhiṃsāpetvā palāpetuṃ sakkā”ti maññamāno upasaṅkami.",
  "atk-s0503a:248_15": "Ayañhi yakkho attano bhavanaṃ “thirabhūmī”ti maññati,",
  "atk-s0503a:248_16": "“tattha ṭhitattā ayaṃ samaṇo na bhāyatī”ti ca.",
  "atk-s0503a:249_0": "Tikkhattuṃ “akkulo pakkulo”ti akkulapakkulikaṃ akāsīti tayo vāre “akkulo pakkulo”ti bhiṃsāpetukāmatāya evarūpaṃ saddaṃ akāsi.",
  "atk-s0503a:249_1": "Anukaraṇasaddo hi ayaṃ.",
  "atk-s0503a:249_2": "Tadā hi so yakkho sineruṃ ukkhipanto viya mahāpathaviṃ parivattento viya ca mahatā ussāhena asanisatasaddasaṅghāṭaṃ",
  "atk-s0503a:249_3": "viya ekasmiṃ ṭhāne puñjīkataṃ hutvā viniccharantaṃ disāgajānaṃ hatthigajjitaṃ,",
  "atk-s0503a:249_4": "kesarasīhānaṃ sīhaninnādaṃ,",
  "atk-s0503a:249_5": "yakkhānaṃ hiṃkārasaddaṃ,",
  "atk-s0503a:249_6": "bhūtānaṃ aṭṭahāsaṃ,",
  "atk-s0503a:249_7": "asurānaṃ apphoṭanaghosaṃ,",
  "atk-s0503a:249_8": "indassa devarañño vajiranigghātanigghosaṃ,",
  "atk-s0503a:249_9": "attano gambhīratāya vipphārikatāya bhayānakatāya ca avasesasaddaṃ avahasantamiva abhibhavantamiva ca",
  "atk-s0503a:249_10": "kappavuṭṭhānamahāvātamaṇḍalikāya vinigghosaṃ puthujjanānaṃ hadayaṃ phālentaṃ viya mahantaṃ paṭibhayanigghosaṃ",
  "atk-s0503a:249_11": "abyattakkharaṃ tikkhattuṃ attano yakkhagajjitaṃ gajji “etena imaṃ samaṇaṃ bhiṃsāpetvā palāpessāmī”ti.",
  "atk-s0503a:249_12": "Yaṃ yaṃ niccharati,",
  "atk-s0503a:249_13": "tena tena pabbatā papaṭikaṃ muñciṃsu,",
  "atk-s0503a:249_14": "vanappatijeṭṭhake upādāya sabbesu rukkhalatāgumbesu pattaphalapupphāni sīdayiṃsu,",
  "atk-s0503a:249_15": "tiyojanasahassavitthatopi himavantapabbatarājā saṅkampi sampakampi sampavedhi,",
  "atk-s0503a:249_16": "bhummadevatā ādiṃ katvā yebhuyyena devatānampi ahudeva bhayaṃ chambhitattaṃ lomahaṃso,",
  "atk-s0503a:249_17": "pageva manussānaṃ.",
  "atk-s0503a:249_18": "Aññesañca apadadvipadacatuppadānaṃ mahāpathaviyā undriyanakālo viya mahatī vibhiṃsanakā ahosi,",
  "atk-s0503a:249_19": "sakalasmiṃ jambudīpatale mahantaṃ kolāhalaṃ udapādi.",
  "atk-s0503a:249_20": "Bhagavā pana taṃ saddaṃ “kimī”ti amaññamāno niccalo nisīdi,",
  "atk-s0503a:249_21": "“mā kassaci iminā antarāyo hotū”ti adhiṭṭhāsi.",
  "atk-s0503a:250_0": "Yasmā pana so saddo “akkula pakkula” iti iminā ākārena sattānaṃ sotapathaṃ agamāsi,",
  "atk-s0503a:250_1": "tasmā tassa anukaraṇavasena “akkulo pakkulo”ti,",
  "atk-s0503a:250_2": "yakkhassa ca tassaṃ nigghosanicchāraṇāyaṃ akkulapakkulakaraṇaṃ atthīti katvā “akkulapakkulikaṃ akāsī”ti saṅgahaṃ āropayiṃsu.",
  "atk-s0503a:250_3": "Keci pana “ākulabyākula iti padadvayassa pariyāyābhidhānavasena akkulo bakkuloti ayaṃ saddo vutto”ti vadanti yathā “ekaṃ ekaka”nti.",
  "atk-s0503a:250_4": "Yasmā ekavāraṃ jāto paṭhamuppattivaseneva nibbattattā ākuloti ādiattho ākāro,",
  "atk-s0503a:250_5": "tassa ca kakārāgamaṃ katvā rassattaṃ katanti.",
  "atk-s0503a:250_6": "Dve vāre pana jāto bakkulo,",
  "atk-s0503a:250_7": "kulasaddo cettha jātipariyāyo kolaṃkolotiādīsu viya.",
  "atk-s0503a:250_8": "Vuttaadhippāyānuvidhāyī ca saddappayogoti paṭhamena padena jalābujasīhabyagghādayo,",
  "atk-s0503a:250_9": "dutiyena aṇḍajaāsīvisakaṇhasappādayo vuccanti,",
  "atk-s0503a:250_10": "tasmā sīhādiko viya āsīvisādiko viya ca “ahaṃ te jīvitahārako”ti imaṃ atthaṃ yakkho padadvayena dassetīti aññe.",
  "atk-s0503a:250_11": "Apare pana “akkhulo bhakkhulo”ti pāḷiṃ vatvā “akkhetuṃ khepetuṃ vināsetuṃ ulati pavattetīti akkhulo,",
  "atk-s0503a:250_12": "bhakkhituṃ khādituṃ ulatīti bhakkhulo.",
  "atk-s0503a:250_13": "Ko paneso?",
  "atk-s0503a:250_14": "Yakkharakkhasapisācasīhabyagghādīsu aññataro yo koci manussānaṃ anatthāvaho”ti tassa atthaṃ vadanti.",
  "atk-s0503a:250_15": "Idhāpi pubbe vuttanayeneva adhippāyayojanā veditabbā.",
  "atk-s0503a:251_0": "Eso te, samaṇa,",
  "atk-s0503a:251_1": "pisācoti “ambho, samaṇa,",
  "atk-s0503a:251_2": "tava pisitāsano pisāco upaṭṭhito”ti mahantaṃ bheravarūpaṃ abhinimminitvā bhagavato purato ṭhatvā attānaṃ sandhāya yakkho vadati.",
  "atk-s0503a:252_0": "Etamatthaṃ viditvāti etaṃ tena yakkhena kāyavācāhi pavattiyamānaṃ vippakāraṃ.",
  "atk-s0503a:252_1": "Tena ca attano anabhibhavanīyassa hetubhūtaṃ lokadhammesu nirupakkilesataṃ sabbākārato viditvā.",
  "atk-s0503a:252_2": "Tāyaṃ velāyanti tassaṃ vippakārakaraṇavelāyaṃ.",
  "atk-s0503a:252_3": "Imaṃ udānanti taṃ vippakāraṃ agaṇetvā assa agaṇanahetubhūtaṃ dhammānubhāvadīpakaṃ imaṃ udānaṃ udānesi.",
  "atk-s0503a:253_0": "Tattha yadā sakesu dhammesūti yasmiṃ kāle sakaattabhāvasaṅkhātesu pañcasu upādānakkhandhadhammesu.",
  "atk-s0503a:253_1": "Pāragūti pariññābhisamayapāripūrivasena pāraṅgato,",
  "atk-s0503a:253_2": "tatoyeva tesaṃ hetubhūte samudaye,",
  "atk-s0503a:253_3": "tadappavattilakkhaṇe nirodhe,",
  "atk-s0503a:253_4": "nirodhagāminiyā paṭipadāya ca pahānasacchikiriyābhāvanābhisamayapāripūrivasena pāragato.",
  "atk-s0503a:253_5": "Hoti brāhmaṇoti evaṃ sabbaso bāhitapāpattā brāhmaṇo nāma hoti,",
  "atk-s0503a:253_6": "sabbaso sakaattabhāvāvabodhanepi catusaccābhisamayo hoti.",
  "atk-s0503a:253_7": "Vuttañcetaṃ –",
  "atk-s0503a:253_8": "“imasmiṃyeva byāmamatte kaḷevare sasaññimhi samanake lokañca lokasamudayañca paññapemī”tiādi.",
  "atk-s0503a:253_9": "Atha vā sakesu dhammesūti attano dhammesu,",
  "atk-s0503a:253_10": "attano dhammā nāma atthakāmassa puggalassa sīlādidhammā.",
  "atk-s0503a:253_11": "Sīlasamādhipaññāvimuttiādayo hi vodānadhammā ekantahitasukhasampādanena purisassa attano dhammā nāma,",
  "atk-s0503a:253_12": "na anatthāvahā saṃkilesadhammā viya asakadhammā.",
  "atk-s0503a:253_13": "Pāragūti tesaṃ sīlādīnaṃ pāripūriyā pāraṃ pariyantaṃ gato.",
  "atk-s0503a:254_0": "Tattha sīlaṃ tāva lokiyalokuttaravasena duvidhaṃ.",
  "atk-s0503a:254_1": "Tesu lokiyaṃ pubbabhāgasīlaṃ.",
  "atk-s0503a:254_2": "Taṃ saṅkhepato pātimokkhasaṃvarādivasena catubbidhaṃ,",
  "atk-s0503a:254_3": "vitthārato pana anekappabhedaṃ.",
  "atk-s0503a:254_4": "Lokuttaraṃ maggaphalavasena duvidhaṃ,",
  "atk-s0503a:254_5": "atthato sammāvācāsammākammantasammāājīvā.",
  "atk-s0503a:254_6": "Yathā ca sīlaṃ,",
  "atk-s0503a:254_7": "tathā samādhipaññā ca lokiyalokuttaravasena duvidhā.",
  "atk-s0503a:254_8": "Tattha lokiyasamādhi saha upacārena aṭṭha samāpattiyo,",
  "atk-s0503a:254_9": "lokuttarasamādhi maggapariyāpanno.",
  "atk-s0503a:254_10": "Paññāpi lokiyā sutamayā,",
  "atk-s0503a:254_11": "cintāmayā,",
  "atk-s0503a:254_12": "bhāvanāmayā ca sāsavā,",
  "atk-s0503a:254_13": "lokuttarā pana maggasampayuttā phalasampayuttā ca.",
  "atk-s0503a:254_14": "Vimutti nāma phalavimutti nibbānañca,",
  "atk-s0503a:254_15": "tasmā sā lokuttarāva.",
  "atk-s0503a:254_16": "Vimuttiñāṇadassanaṃ lokiyameva,",
  "atk-s0503a:254_17": "taṃ ekūnavīsatividhaṃ paccavekkhaṇañāṇabhāvato.",
  "atk-s0503a:254_18": "Evaṃ etesaṃ sīlādidhammānaṃ attano santāne arahattaphalādhigamena anavasesato nibbattapāripūriyā pāraṃ pariyantaṃ gatoti sakesu dhammesu pāragū.",
  "atk-s0503a:255_0": "Atha vā sotāpattiphalādhigamena sīlasmiṃ pāragū.",
  "atk-s0503a:255_1": "So hi “sīlesu paripūrakārī”ti vutto,",
  "atk-s0503a:255_2": "sotāpannaggahaṇeneva cettha sakadāgāmīpi gahito hoti.",
  "atk-s0503a:255_3": "Anāgāmiphalādhigamena samādhismiṃ pāragū.",
  "atk-s0503a:255_4": "So hi “samādhismiṃ paripūrakārī”ti vutto.",
  "atk-s0503a:255_5": "Arahattaphalādhigamena itaresu tīsu pāragū.",
  "atk-s0503a:255_6": "Arahā hi paññāvepullappattiyā aggabhūtāya akuppāya cetovimuttiyā adhigatattā paccavekkhaṇañāṇassa ca",
  "atk-s0503a:255_7": "pariyosānagamanato paññāvimuttivimuttiñāṇadassanesu pāragū nāma hoti.",
  "atk-s0503a:255_8": "Evaṃ sabbathāpi catūsu ariyasaccesu catumaggavasena pariññādisoḷasavidhāya kiccanipphattiyā yathāvuttesu tasmiṃ tasmiṃ kāle sakesu dhammesu pāragato.",
  "atk-s0503a:256_0": "Hoti brāhmaṇoti tadā so bāhitapāpadhammatāya paramatthabrāhmaṇo hoti.",
  "atk-s0503a:256_1": "Atha etaṃ pisācañca,",
  "atk-s0503a:256_2": "pakkulañcātivattatīti tato yathāvuttapāragamanato atha pacchā,",
  "atk-s0503a:256_3": "ajakalāpaka,",
  "atk-s0503a:256_4": "etaṃ tayā dassitaṃ pisitāsanatthamāgataṃ pisācaṃ bhayajananatthaṃ samuṭṭhāpitaṃ akkulapakkulikañca ativattati,",
  "atk-s0503a:256_5": "atikkamati,",
  "atk-s0503a:256_6": "abhibhavati,",
  "atk-s0503a:256_7": "taṃ na bhāyatīti attho.",
  "atk-s0503a:257_0": "Ayampi gāthā arahattameva ullapitvā kathitā.",
  "atk-s0503a:257_1": "Atha ajakalāpako attanā katena tathārūpenapi paṭibhayarūpena vibhiṃsanena akampanīyassa bhagavato taṃ",
  "atk-s0503a:257_2": "tādibhāvaṃ disvā “aho acchariyamanussovatāya”nti pasannamānaso pothujjanikāya saddhāya attani niviṭṭhabhāvaṃ",
  "atk-s0503a:257_3": "vibhāvento satthu sammukhā upāsakattaṃ pavedesi.",
  "atk-s0503a:258_0": "Sattamasuttavaṇṇanā niṭṭhitā.",
  "atk-s0503a:259_0": "8. Saṅgāmajisuttavaṇṇanā",
  "atk-s0503a:260_0": "8.",
  "atk-s0503a:260_1": "Aṭṭhame saṅgāmajīti evaṃnāmo.",
  "atk-s0503a:260_2": "Ayañhi āyasmā sāvatthiyaṃ aññatarassa mahāvibhavassa seṭṭhino putto,",
  "atk-s0503a:260_3": "vayappattakāle mātāpitūhi patirūpena dārena niyojetvā sāpateyyaṃ niyyātetvā gharabandhanena baddho hoti.",
  "atk-s0503a:260_4": "So ekadivasaṃ sāvatthivāsino upāsake pubbaṇhasamayaṃ dānaṃ datvā sīlaṃ samādiyitvā sāyanhasamaye suddhavatthe",
  "atk-s0503a:260_5": "suddhuttarāsaṅge gandhamālādihatthe dhammassavanatthaṃ jetavanābhimukhe gacchante disvā “kattha tumhe",
  "atk-s0503a:260_6": "gacchathā”ti pucchitvā “dhammassavanatthaṃ jetavane satthu santika”nti vutte “tena hi ahampi gamissāmī”ti",
  "atk-s0503a:260_7": "tehi saddhiṃ jetavanaṃ agamāsi.",
  "atk-s0503a:260_8": "Tena ca samayena bhagavā kañcanaguhāyaṃ sīhanādaṃ nadanto kesarasīho viya saddhammamaṇḍape paññattavarabuddhāsane",
  "atk-s0503a:260_9": "nisīditvā catuparisamajjhe dhammaṃ deseti.",
  "atk-s0503a:261_0": "Atha kho te upāsakā bhagavantaṃ vanditvā ekamantaṃ nisīdiṃsu,",
  "atk-s0503a:261_1": "saṅgāmajipi kulaputto tassā parisāya pariyante dhammaṃ suṇanto nisīdi.",
  "atk-s0503a:261_2": "Bhagavā anupubbikathaṃ kathetvā cattāri saccāni pakāsesi,",
  "atk-s0503a:261_3": "saccapariyosāne anekesaṃ pāṇasahassānaṃ dhammābhisamayo ahosi.",
  "atk-s0503a:261_4": "Saṅgāmajipi kulaputto sotāpattiphalaṃ patvā parisāya vuṭṭhitāya bhagavantaṃ upasaṅkamitvā vanditvā pabbajjaṃ yāci “pabbājetha maṃ bhagavā”ti.",
  "atk-s0503a:261_5": "“Anuññātosi pana tvaṃ mātāpitūhi pabbajjāyā”ti? “Nāhaṃ, bhante,",
  "atk-s0503a:261_6": "anuññāto”ti. “Na kho,",
  "atk-s0503a:261_7": "saṅgāmaji,",
  "atk-s0503a:261_8": "tathāgatā mātāpitūhi ananuññātaṃ puttaṃ pabbājentī”ti. “Sohaṃ, bhante,",
  "atk-s0503a:261_9": "tathā karissāmi,",
  "atk-s0503a:261_10": "yathā maṃ mātāpitaro pabbajituṃ anujānantī”ti.",
  "atk-s0503a:261_11": "So bhagavantaṃ vanditvā padakkhiṇaṃ katvā mātāpitaro upasaṅkamitvā,",
  "atk-s0503a:261_12": "“ammatātā,",
  "atk-s0503a:261_13": "anujānātha maṃ pabbajitu”nti āha.",
  "atk-s0503a:261_14": "Tato paraṃ raṭṭhapālasutte āgatanayena veditabbaṃ.",
  "atk-s0503a:262_0": "Atha so “pabbajitvā attānaṃ dassessāmī”ti paṭiññaṃ datvā anuññāto mātāpitūhi bhagavantaṃ upasaṅkamitvā pabbajjaṃ yāci.",
  "atk-s0503a:262_1": "Alattha kho ca bhagavato santike pabbajjaṃ upasampadañca,",
  "atk-s0503a:262_2": "acirūpasampanno ca pana so uparimaggatthāya ghaṭento vāyamanto aññatarasmiṃ araññāvāse vassaṃ vasitvā",
  "atk-s0503a:262_3": "chaḷabhiñño hutvā vutthavasso bhagavantaṃ dassanāya mātāpitūnañca paṭissavamocanatthaṃ sāvatthiṃ agamāsi.",
  "atk-s0503a:262_4": "Tena vuttaṃ –",
  "atk-s0503a:262_5": "“tena kho pana samayena āyasmā saṅgāmaji sāvatthiṃ anuppatto hotī”ti.",
  "atk-s0503a:263_0": "So hāyasmā dhuragāme piṇḍāya caritvā pacchābhattaṃ piṇḍapātapaṭikkanto jetavanaṃ pavisitvā bhagavantaṃ",
  "atk-s0503a:263_1": "upasaṅkamitvā bhagavatā saddhiṃ katapaṭisanthāro aññaṃ byākaritvā puna bhagavantaṃ vanditvā padakkhiṇaṃ",
  "atk-s0503a:263_2": "katvā nikkhamitvā aññatarasmiṃ rukkhamūle divāvihāraṃ nisīdi.",
  "atk-s0503a:263_3": "Athassa mātāpitaro ñātimittā cassa āgamanaṃ sutvā,",
  "atk-s0503a:263_4": "“saṅgāmaji,",
  "atk-s0503a:263_5": "kira idhāgato”ti haṭṭhatuṭṭhā turitaturitā vihāraṃ gantvā pariyesantā naṃ tattha nisinnaṃ disvā upasaṅkamitvā",
  "atk-s0503a:263_6": "paṭisanthāraṃ katvā “mā aputtakaṃ sāpateyyaṃ rājāno hareyyuṃ,",
  "atk-s0503a:263_7": "appiyā dāyādā vā gaṇheyyuṃ,",
  "atk-s0503a:263_8": "nālaṃ pabbajjāya, ehi, tāta,",
  "atk-s0503a:263_9": "vibbhamā”ti yāciṃsu.",
  "atk-s0503a:263_10": "Taṃ sutvā thero “ime mayhaṃ kāmehi anatthikabhāvaṃ na jānanti,",
  "atk-s0503a:263_11": "gūthadhārī viya gūthapiṇḍe kāmesuyeva allīyanaṃ icchanti,",
  "atk-s0503a:263_12": "nayime sakkā dhammakathāya saññāpetu”nti assuṇanto viya nisīdi.",
  "atk-s0503a:263_13": "Te nānappakāraṃ yācitvā attano vacanaṃ aggaṇhantaṃ disvā gharaṃ pavisitvā puttena saddhiṃ tassa bhariyaṃ",
  "atk-s0503a:263_14": "saparivāraṃ uyyojesuṃ “mayaṃ nānappakāraṃ taṃ yācantāpi tassa manaṃ alabhitvā āgatā,",
  "atk-s0503a:263_15": "gaccha tvaṃ, bhadde,",
  "atk-s0503a:263_16": "tava bhattāraṃ puttasandassanena yācitvā saññāpehī”ti.",
  "atk-s0503a:263_17": "Tāya kira āpannasattāya ayamāyasmā pabbajito.",
  "atk-s0503a:263_18": "Sā “sādhū”ti sampaṭicchitvā dārakamādāya mahatā parivārena jetavanaṃ agamāsi.",
  "atk-s0503a:263_19": "Taṃ sandhāya vuttaṃ –",
  "atk-s0503a:263_20": "“assosi kho āyasmato saṅgāmajissā”tiādi.",
  "atk-s0503a:264_0": "Tattha purāṇadutiyikāti pubbe gihikāle pādaparicaraṇavasena dutiyikā,",
  "atk-s0503a:264_1": "bhariyāti attho.",
  "atk-s0503a:264_2": "Ayyoti “ayyaputto”ti vattabbe pabbajitānaṃ anucchavikavohārena vadati.",
  "atk-s0503a:264_3": "Kirāti anussavanatthe nipāto,",
  "atk-s0503a:264_4": "tassa anuppatto kirāti sambandho veditabbo.",
  "atk-s0503a:264_5": "Khuddaputtañhi samaṇa,",
  "atk-s0503a:264_6": "posa manti āpannasattameva maṃ chaḍḍetvā pabbajito,",
  "atk-s0503a:264_7": "sāhaṃ etarahi khuddaputtā,",
  "atk-s0503a:264_8": "tādisaṃ maṃ chaḍḍetvāva tava samaṇadhammakaraṇaṃ ayuttaṃ, tasmā, samaṇa,",
  "atk-s0503a:264_9": "puttadutiyaṃ maṃ ghāsacchādanādīhi bharassūti.",
  "atk-s0503a:264_10": "Āyasmā pana,",
  "atk-s0503a:264_11": "saṅgāmaji,",
  "atk-s0503a:264_12": "indriyāni ukkhipitvā taṃ neva oloketi,",
  "atk-s0503a:264_13": "nāpi ālapati.",
  "atk-s0503a:264_14": "Tena vuttaṃ –",
  "atk-s0503a:264_15": "“evaṃ vutte āyasmā saṅgāmaji tuṇhī ahosī”ti.",
  "atk-s0503a:265_0": "Sā tikkhattuṃ tatheva vatvā tuṇhībhūtameva taṃ disvā “purisā nāma bhariyāsu nirapekkhāpi puttesu sāpekkhā honti,",
  "atk-s0503a:265_1": "puttasineho pitu aṭṭhimiñjaṃ āhacca tiṭṭhati,",
  "atk-s0503a:265_2": "tasmā puttapemenāpi mayhaṃ vase vatteyyā”ti maññamānā puttaṃ therassa aṅke nikkhipitvā ekamantaṃ apakkamma “eso te, samaṇa, putto,",
  "atk-s0503a:265_3": "posa na”nti vatvā thokaṃ agamāsi.",
  "atk-s0503a:265_4": "Sā kira samaṇatejenassa sammukhe ṭhātuṃ nāsakkhi.",
  "atk-s0503a:265_5": "Thero dārakampi neva oloketi nāpi ālapati.",
  "atk-s0503a:265_6": "Atha sā itthī avidūre ṭhatvā mukhaṃ parivattetvā olokentī therassa ākāraṃ ñatvā paṭinivattitvā “puttenapi",
  "atk-s0503a:265_7": "ayaṃ samaṇo anatthiko”ti dārakaṃ gahetvā pakkāmi.",
  "atk-s0503a:265_8": "Tena vuttaṃ –",
  "atk-s0503a:265_9": "“atha kho āyasmato saṅgāmajissa purāṇadutiyikā”tiādi.",
  "atk-s0503a:266_0": "Tattha puttenapīti ayaṃ samaṇo attano orasaputtenapi anatthiko,",
  "atk-s0503a:266_1": "pageva aññehīti adhippāyo.",
  "atk-s0503a:266_2": "Dibbenāti ettha dibbasadisattā dibbaṃ.",
  "atk-s0503a:266_3": "Devatānañhi sucaritakammanibbattaṃ pittasemharuhirādīhi apalibuddhaṃ dūrepi ārammaṇasampaṭicchanasamatthaṃ dibbaṃ pasādacakkhu hoti.",
  "atk-s0503a:266_4": "Idampi catutthajjhānasamādhinibbattaṃ abhiññācakkhuṃ tādisanti dibbaṃ viyāti dibbaṃ,",
  "atk-s0503a:266_5": "dibbavihārasannissayena laddhattā vā dibbaṃ,",
  "atk-s0503a:266_6": "mahājutikattā mahāgatikattā vā dibbaṃ,",
  "atk-s0503a:266_7": "tena dibbena.",
  "atk-s0503a:266_8": "Visuddhenāti nīvaraṇādisaṃkilesavigamena suparisuddhena.",
  "atk-s0503a:266_9": "Atikkantamānusakenāti manussānaṃ visayātītena.",
  "atk-s0503a:266_10": "Imaṃ evarūpaṃ vippakāranti imaṃ evaṃ vippakāraṃ yathāvuttaṃ pabbajitesu asāruppaṃ aṅke puttaṭṭhapanasaṅkhātaṃ virūpakiriyaṃ.",
  "atk-s0503a:267_0": "Etamatthanti etaṃ āyasmato saṅgāmajissa puttadārādīsu sabbattha nirapekkhabhāvasaṅkhātaṃ atthaṃ sabbākārato viditvā.",
  "atk-s0503a:267_1": "Imaṃ udānanti imaṃ tassa iṭṭhāniṭṭhādīsu tādibhāvadīpakaṃ udānaṃ udānesi.",
  "atk-s0503a:268_0": "Tattha āyantinti āgacchantiṃ,",
  "atk-s0503a:268_1": "purāṇadutiyikanti adhippāyo.",
  "atk-s0503a:268_2": "Nābhinandatīti daṭṭhuṃ maṃ āgatāti na nandati na tussati.",
  "atk-s0503a:268_3": "Pakkamantinti sā ayaṃ mayā asammoditāva gacchatīti gacchantiṃ.",
  "atk-s0503a:268_4": "Na socatīti na cittasantāpamāpajjati.",
  "atk-s0503a:268_5": "Yena pana kāraṇena thero evaṃ nābhinandati na socati,",
  "atk-s0503a:268_6": "taṃ dassetuṃ “saṅgā saṅgāmajiṃ mutta”nti vuttaṃ.",
  "atk-s0503a:268_7": "Tattha saṅgāti rāgasaṅgo dosamohamānadiṭṭhisaṅgoti pañcavidhāpi saṅgā samucchedappaṭipassaddhivimuttīhi vimuttaṃ saṅgāmajiṃ bhikkhuṃ.",
  "atk-s0503a:268_8": "Tamahaṃ brūmi brāhmaṇanti taṃ tādibhāvappattaṃ khīṇāsavaṃ ahaṃ sabbaso bāhitapāpattā brāhmaṇanti vadāmīti.",
  "atk-s0503a:269_0": "Aṭṭhamasuttavaṇṇanā niṭṭhitā.",
  "atk-s0503a:270_0": "9. Jaṭilasuttavaṇṇanā",
  "atk-s0503a:271_0": "9.",
  "atk-s0503a:271_1": "Navame gayāyanti ettha gayāti gāmopi titthampi vuccati.",
  "atk-s0503a:271_2": "Gayāgāmassa hi avidūre viharanto bhagavā “gayāyaṃ viharatī”ti vuccati,",
  "atk-s0503a:271_3": "tathā gayātitthassa.",
  "atk-s0503a:271_4": "Gayātitthanti hi gayāgāmassa avidūre ekā pokkharaṇī atthi nadīpi,",
  "atk-s0503a:271_5": "tadubhayaṃ “pāpapavāhanatittha”nti lokiyamahājano samudācarati.",
  "atk-s0503a:271_6": "Gayāsīseti gajasīsasadisasikharo tattha eko pabbato gayāsīsanāmako,",
  "atk-s0503a:271_7": "yattha hatthikumbhasadiso piṭṭhipāsāṇo bhikkhusahassassa okāso pahoti,",
  "atk-s0503a:271_8": "tatra bhagavā viharati.",
  "atk-s0503a:271_9": "Tena vuttaṃ –",
  "atk-s0503a:271_10": "“gayāyaṃ viharati gayāsīse”ti.",
  "atk-s0503a:272_0": "Jaṭilāti tāpasā.",
  "atk-s0503a:272_1": "Te hi jaṭādhāritāya idha “jaṭilā”ti vuttā.",
  "atk-s0503a:272_2": "Antaraṭṭhake himapātasamayeti hemantassa utuno abbhantarabhūte māghamāsassa avasāne cattāro phagguṇamāsassa",
  "atk-s0503a:272_3": "ādimhi cattāroti aṭṭhadivasaparimāṇe himassa patanakāle.",
  "atk-s0503a:272_4": "Gayāyaṃ ummujjantīti keci tasmiṃ titthasammate udake paṭhamaṃ nimuggasakalasarīrā tato ummujjanti vuṭṭhahanti uppilavanti.",
  "atk-s0503a:272_5": "Nimujjantīti sasīsaṃ udake osīdanti.",
  "atk-s0503a:272_6": "Ummujjanimujjampi karontīti punappunaṃ ummujjananimujjanānipi karonti.",
  "atk-s0503a:273_0": "Tattha hi keci “ekummujjaneneva pāpasuddhi hotī”ti evaṃdiṭṭhikā,",
  "atk-s0503a:273_1": "te ummujjanameva katvā gacchanti.",
  "atk-s0503a:273_2": "Ummujjanaṃ pana nimujjanamantarena natthīti avinābhāvato nimujjanampi te karontiyeva.",
  "atk-s0503a:273_3": "Yepi “ekanimujjaneneva pāpasuddhi hotī”ti evaṃdiṭṭhikā,",
  "atk-s0503a:273_4": "tepi ekavārameva nimujjitvā vuttanayena avinābhāvato ummujjanampi katvā pakkamanti.",
  "atk-s0503a:273_5": "Ye pana “tasmiṃ titthe nimujjaneneva pāpasuddhi hotī”ti evaṃdiṭṭhikā,",
  "atk-s0503a:273_6": "te tattha nimujjitvā assāse sannirumbhitvā maruppapātapatitā viya tattheva jīvitakkhayaṃ pāpuṇanti.",
  "atk-s0503a:273_7": "Apare “punappunaṃ ummujjananimujjanāni katvā nhāte pāpasuddhi hotī”ti evaṃdiṭṭhikā,",
  "atk-s0503a:273_8": "te kālena kālaṃ ummujjananimujjanāni karonti.",
  "atk-s0503a:273_9": "Te sabbepi sandhāya vuttaṃ –",
  "atk-s0503a:273_10": "“ummujjantipi nimujjantipi ummujjanimujjampi karontī”ti.",
  "atk-s0503a:273_11": "Ettha ca kiñcāpi nimujjanapubbakaṃ ummujjanaṃ,",
  "atk-s0503a:273_12": "nimujjanameva pana karontā katipayā,",
  "atk-s0503a:273_13": "ummujjanaṃ tadubhayañca karontā bahūti tesaṃ yebhuyyabhāvadassanatthaṃ ummujjanaṃ paṭhamaṃ vuttaṃ.",
  "atk-s0503a:273_14": "Tathā sambahulā jaṭilāti jaṭilānaṃ yebhuyyatāya vuttaṃ,",
  "atk-s0503a:273_15": "muṇḍasikhaṇḍinopi ca brāhmaṇā udakasuddhikā tasmiṃ kāle tattha tathā karonti.",
  "atk-s0503a:274_0": "Osiñcantīti keci gayāya udakaṃ hatthena gahetvā attano sīse ca sarīre ca osiñcanti,",
  "atk-s0503a:274_1": "apare ghaṭehi udakaṃ gahetvā tīre ṭhatvā tathā karonti.",
  "atk-s0503a:274_2": "Aggiṃ juhantīti keci gayātīre vediṃ sajjetvā dhūmadabbhipūjādike upakaraṇe upanetvā aggihutaṃ juhanti aggihutaṃ paricaranti.",
  "atk-s0503a:274_3": "Iminā suddhīti iminā gayāyaṃ ummujjanādinā aggiparicaraṇena ca pāpamalato suddhi pāpapavāhanā saṃsārasuddhi eva vā hotīti evaṃdiṭṭhikā hutvāti attho.",
  "atk-s0503a:275_0": "Ummujjanādi cettha nidassanamattaṃ vuttanti daṭṭhabbaṃ.",
  "atk-s0503a:275_1": "Tesu hi keci udakavāsaṃ vasanti,",
  "atk-s0503a:275_2": "keci udakassañjaliṃ denti,",
  "atk-s0503a:275_3": "keci tasmiṃ udake ṭhatvā candimasūriye anuparivattanti,",
  "atk-s0503a:275_4": "keci anekasahassavāraṃ sāvittiādike japanti,",
  "atk-s0503a:275_5": "keci “inda āgacchā”tiādinā vijjājapaṃ avhāyanti,",
  "atk-s0503a:275_6": "keci mahatupaṭṭhānaṃ karonti,",
  "atk-s0503a:275_7": "evañca karontā keci otaranti,",
  "atk-s0503a:275_8": "keci uttaranti keci uttaritvā suddhikaācamanaṃ karonti,",
  "atk-s0503a:275_9": "keci antoudake ṭhitā tantī vādenti,",
  "atk-s0503a:275_10": "vīṇaṃ vādentīti evamādikā nānappakārakiriyā dassenti.",
  "atk-s0503a:275_11": "Yasmā vā te evarūpā vikārakiriyā karontāpi tasmiṃ udake nimujjanaummujjanapubbakameva karonti,",
  "atk-s0503a:275_12": "tasmā taṃ sabbaṃ nimujjanummujjanantogadhameva katvā “ummujjantī”tipiādi vuttaṃ.",
  "atk-s0503a:275_13": "Evaṃ tattha ākulabyākule vattamāne uparipabbate ṭhito bhagavā tesaṃ taṃ kolāhalaṃ sutvā “kinnu kho eta”nti olokento taṃ kiriyavikāraṃ addasa,",
  "atk-s0503a:275_14": "taṃ sandhāya vuttaṃ –",
  "atk-s0503a:275_15": "“addasā kho bhagavā…pe…",
  "atk-s0503a:275_16": "iminā suddhī”ti,",
  "atk-s0503a:275_17": "taṃ vuttatthameva.",
  "atk-s0503a:276_0": "Etamatthaṃ viditvāti etaṃ atthaṃ udakorohanādiasuddhimagge tesaṃ suddhimaggaparāmasanaṃ saccādike ca",
  "atk-s0503a:276_1": "suddhimagge attano aviparītāvabodhaṃ sabbākārato viditvā.",
  "atk-s0503a:276_2": "Imaṃ udānanti imaṃ udakasuddhiyā asuddhimaggabhāvadīpakaṃ saccādidhammānañca yāthāvato suddhimaggabhāvadīpakaṃ udānaṃ udānesi.",
  "atk-s0503a:277_0": "Tattha na udakena sucī hotīti ettha udakenāti udakummujjanādinā.",
  "atk-s0503a:277_1": "Udakummujjanādi hi idha uttarapadalopena “udaka”nti vuttaṃ yathā rūpabhavo rūpanti.",
  "atk-s0503a:277_2": "Atha vā udakenāti ummujjanādikiriyāya sādhanabhūtena udakena suci sattassa suddhi nāma na hoti,",
  "atk-s0503a:277_3": "natthīti attho.",
  "atk-s0503a:277_4": "Atha vā sucīti tena yathāvuttena udakena suci pāpamalato suddho nāma satto na hoti. Kasmā?",
  "atk-s0503a:277_5": "Bahvettha nhāyatī jano.",
  "atk-s0503a:277_6": "Yadi hi udakorohanādinā yathāvuttena pāpasuddhi nāma siyā,",
  "atk-s0503a:277_7": "bahu ettha udake jano nhāyati,",
  "atk-s0503a:277_8": "mātughātādipāpakammakārī añño ca gomahiṃsādiko antamaso macchakacchape upādāya,",
  "atk-s0503a:277_9": "tassa sabbassāpi pāpasuddhi siyā,",
  "atk-s0503a:277_10": "na panevaṃ hoti. Kasmā?",
  "atk-s0503a:277_11": "Nhānassa pāpahetūnaṃ appaṭipakkhabhāvato.",
  "atk-s0503a:277_12": "Yañhi yaṃ vināseti,",
  "atk-s0503a:277_13": "so tassa paṭipakkho yathā āloko andhakārassa,",
  "atk-s0503a:277_14": "vijjā ca avijjāya,",
  "atk-s0503a:277_15": "na evaṃ nhānaṃ pāpassa.",
  "atk-s0503a:277_16": "Tasmā niṭṭhamettha gantabbaṃ “na udakena suci hotī”ti.",
  "atk-s0503a:278_0": "Yena pana suci hoti,",
  "atk-s0503a:278_1": "taṃ dassetuṃ “yamhi saccañcā”tiādimāha.",
  "atk-s0503a:278_2": "Tattha yamhīti yasmiṃ puggale.",
  "atk-s0503a:278_3": "Saccanti vacīsaccañceva viratisaccañca.",
  "atk-s0503a:278_4": "Atha vā saccanti ñāṇasaccañceva paramatthasaccañca.",
  "atk-s0503a:278_5": "Dhammoti ariyamaggadhammo,",
  "atk-s0503a:278_6": "phaladhammo ca,",
  "atk-s0503a:278_7": "so sabbopi yasmiṃ puggale upalabbhati,",
  "atk-s0503a:278_8": "so sucī so ca brāhmaṇoti so ariyapuggalo visesato khīṇāsavo accantasuddhiyā suci ca brāhmaṇo cāti.",
  "atk-s0503a:278_9": "Kasmā panettha saccaṃ dhammato visuṃ katvā gahitaṃ?",
  "atk-s0503a:278_10": "Saccassa bahūpakārattā.",
  "atk-s0503a:278_11": "Tathā hi “saccaṃ ve amatā vācā,",
  "atk-s0503a:278_12": "saccaṃ have sādutaraṃ rasānaṃ,",
  "atk-s0503a:278_13": "sacce atthe ca dhamme ca,",
  "atk-s0503a:278_14": "āhu santo patiṭṭhitā,",
  "atk-s0503a:278_15": "sacce ṭhitā samaṇabrāhmaṇā cā”tiādinā anekesu suttapadesu saccaguṇā pakāsitā.",
  "atk-s0503a:278_16": "Saccavipariyassa ca “ekaṃ dhammaṃ atītassa,",
  "atk-s0503a:278_17": "musāvādissa jantuno,",
  "atk-s0503a:278_18": "abhūtavādī nirayaṃ upetī”ti ca ādinā pakāsitāti.",
  "atk-s0503a:279_0": "Navamasuttavaṇṇanā niṭṭhitā.",
  "atk-s0503a:280_0": "10. Bāhiyasuttavaṇṇanā",
  "atk-s0503a:281_0": "10.",
  "atk-s0503a:281_1": "Dasame bāhiyoti tassa nāmaṃ.",
  "atk-s0503a:281_2": "Dārucīriyoti dārumayacīro.",
  "atk-s0503a:281_3": "Suppāraketi evaṃnāmake paṭṭane vasati.",
  "atk-s0503a:281_4": "Ko panāyaṃ bāhiyo,",
  "atk-s0503a:281_5": "kathañca dārucīriyo ahosi,",
  "atk-s0503a:281_6": "kathaṃ suppārake paṭṭane paṭivasatīti?",
  "atk-s0503a:282_0": "Tatrāyaṃ anupubbīkathā –",
  "atk-s0503a:282_1": "ito kira kappasatasahassamatthake padumuttarasammāsambuddhakāle eko kulaputto haṃsavatīnagare dasabalassa",
  "atk-s0503a:282_2": "dhammadesanaṃ suṇanto satthāraṃ ekaṃ bhikkhuṃ khippābhiññānaṃ etadagge ṭhapentaṃ disvā “mahā vatāyaṃ bhikkhu,",
  "atk-s0503a:282_3": "yo satthārā evaṃ etadagge ṭhapīyati,",
  "atk-s0503a:282_4": "aho vatāhampi anāgate evarūpassa sammāsambuddhassa sāsane pabbajitvā satthārā edise ṭhāne etadagge ṭhapetabbo",
  "atk-s0503a:282_5": "bhaveyyaṃ yathāyaṃ bhikkhū”ti taṃ ṭhānantaraṃ patthetvā tadanurūpaṃ adhikārakammaṃ katvā yāvajīvaṃ puññaṃ",
  "atk-s0503a:282_6": "katvā saggaparāyaṇo hutvā devamanussesu saṃsaranto kassapadasabalassa sāsane pabbajitvā paripuṇṇasīlo",
  "atk-s0503a:282_7": "samaṇadhammaṃ karontova jīvitakkhayaṃ patvā devaloke nibbatti.",
  "atk-s0503a:282_8": "So ekaṃ buddhantaraṃ devaloke vasitvā imasmiṃ buddhuppāde bāhiyaraṭṭhe kulagehe paṭisandhiṃ gaṇhi,",
  "atk-s0503a:282_9": "taṃ bāhiyaraṭṭhe jātattā bāhiyoti sañjāniṃsu.",
  "atk-s0503a:282_10": "So vayappatto gharāvāsaṃ vasanto vaṇijjatthāya bahūnaṃ bhaṇḍānaṃ nāvaṃ pūretvā samuddaṃ pavisitvā aparāparaṃ",
  "atk-s0503a:282_11": "sañcaranto satta vāre saddhiṃyeva parisāya attano nagaraṃ upagañchi.",
  "atk-s0503a:283_0": "Aṭṭhame vāre pana “suvaṇṇabhūmiṃ gamissāmī”ti āropitabhaṇḍo nāvaṃ abhiruhi.",
  "atk-s0503a:283_1": "Nāvā mahāsamuddaṃ ajjhogāhetvā icchitadesaṃ apatvāva samuddamajjhe vipannā.",
  "atk-s0503a:283_2": "Mahājano macchakacchapabhakkho ahosi.",
  "atk-s0503a:283_3": "Bāhiyo pana ekaṃ nāvāphalakaṃ gahetvā taranto ūmivegena mandamandaṃ khipamāno bhassitvā samudde patitattā jātarūpeneva samuddatīre nipanno.",
  "atk-s0503a:283_4": "Parissamaṃ vinodetvā assāsamattaṃ labhitvā uṭṭhāya lajjāya gumbantaraṃ pavisitvā acchādanaṃ aññaṃ kiñci",
  "atk-s0503a:283_5": "apassanto akkanāḷāni chinditvā vākehi paliveṭhetvā nivāsanapāvuraṇāni katvā acchādesi.",
  "atk-s0503a:283_6": "Keci pana “dāruphalakāni vijjhitvā vākena āvuṇitvā nivāsanapāvuraṇaṃ katvā acchādesī”ti vadanti.",
  "atk-s0503a:283_7": "Evaṃ sabbathāpi dārumayacīradhāritāya “dārucīriyo”ti purimavohārena “bāhiyo”ti ca paññāyittha.",
  "atk-s0503a:284_0": "Taṃ ekaṃ kapālaṃ gahetvā vuttaniyāmena suppārakapaṭṭane piṇḍāya carantaṃ disvā manussā cintesuṃ “sace loke arahanto nāma honti,",
  "atk-s0503a:284_1": "evaṃvidhehi bhavitabbaṃ,",
  "atk-s0503a:284_2": "kinnu kho ayaṃ ayyo vatthaṃ diyyamānaṃ gaṇheyya,",
  "atk-s0503a:284_3": "udāhu appicchatāya na gaṇheyyā”ti vīmaṃsantā nānādisāhi vatthāni upanesuṃ.",
  "atk-s0503a:284_4": "So cintesi –",
  "atk-s0503a:284_5": "“sacāhaṃ iminā niyāmena nāgamissaṃ,",
  "atk-s0503a:284_6": "nayime evaṃ mayi pasīdeyyuṃ,",
  "atk-s0503a:284_7": "yaṃnūnāhaṃ imāni paṭikkhipitvā imināva nīhārena vihareyyaṃ,",
  "atk-s0503a:284_8": "evaṃ me lābhasakkāro uppajjissatī”ti.",
  "atk-s0503a:284_9": "So evaṃ cintetvā kohaññe ṭhatvā vatthāni na paṭiggaṇhi.",
  "atk-s0503a:284_10": "Manussā “aho appiccho vatāyaṃ ayyo”ti bhiyyosomattāya pasannamānasā mahantaṃ sakkārasammānaṃ kariṃsu.",
  "atk-s0503a:285_0": "Sopi bhattakiccaṃ katvā avidūraṭṭhāne ekaṃ devāyatanaṃ agamāsi.",
  "atk-s0503a:285_1": "Mahājano tena saddhiṃ eva gantvā taṃ devāyatanaṃ paṭijaggitvā adāsi.",
  "atk-s0503a:285_2": "So “ime mayhaṃ cīradhāraṇamatte pasīditvā evaṃvidhaṃ sakkārasammānaṃ karonti,",
  "atk-s0503a:285_3": "etesaṃ mayā ukkaṭṭhavuttinā bhavituṃ vaṭṭatī”ti sallahukaparikkhāro appicchova hutvā vihāsi.",
  "atk-s0503a:285_4": "“Arahā”ti pana tehi sambhāvīyamāno “arahā”ti attānaṃ amaññi,",
  "atk-s0503a:285_5": "uparūpari cassa sakkāragarukāro abhivaḍḍhi,",
  "atk-s0503a:285_6": "lābhī ca ahosi uḷārānaṃ paccayānaṃ.",
  "atk-s0503a:285_7": "Tena vuttaṃ –",
  "atk-s0503a:285_8": "“tena kho pana samayena bāhiyo dārucīriyo suppārake paṭivasati samuddatīre sakkato garukato”tiādi.",
  "atk-s0503a:286_0": "Tattha sakkatoti sakkaccaṃ ādarena upaṭṭhānavasena sakkato.",
  "atk-s0503a:286_1": "Garukatoti guṇavisesena yuttoti adhippāyena pāsāṇacchattaṃ viya garukaraṇavasena garukato.",
  "atk-s0503a:286_2": "Mānitoti manasā sambhāvanavasena mānito.",
  "atk-s0503a:286_3": "Pūjitoti pupphagandhādīhi pūjāvasena pūjito.",
  "atk-s0503a:286_4": "Apacitoti abhippasannacittehi maggadānaāsanābhiharaṇādivasena apacito.",
  "atk-s0503a:286_5": "Lābhī cīvara…pe…",
  "atk-s0503a:286_6": "parikkhārānanti paṇītapaṇītānaṃ uparūpari upanīyamānānaṃ cīvarādīnaṃ catunnaṃ paccayānaṃ labhanavasena lābhī.",
  "atk-s0503a:287_0": "Aparo nayo –",
  "atk-s0503a:287_1": "sakkatoti sakkārappatto.",
  "atk-s0503a:287_2": "Garukatoti garukārappatto.",
  "atk-s0503a:287_3": "Mānitoti bahumānito manasā piyāyito ca.",
  "atk-s0503a:287_4": "Pūjitoti catupaccayābhipūjāya pūjito.",
  "atk-s0503a:287_5": "Apacitoti apacāyanappatto.",
  "atk-s0503a:287_6": "Yassa hi cattāro paccaye sakkatvā suabhisaṅkhate paṇītapaṇīte denti,",
  "atk-s0503a:287_7": "so sakkato.",
  "atk-s0503a:287_8": "Yasmiṃ garubhāvaṃ paccupaṭṭhapetvā denti,",
  "atk-s0503a:287_9": "so garukato.",
  "atk-s0503a:287_10": "Yaṃ manasā piyāyanti bahumaññanti ca,",
  "atk-s0503a:287_11": "so mānito.",
  "atk-s0503a:287_12": "Yassa sabbampetaṃ pūjanavasena karonti,",
  "atk-s0503a:287_13": "so pūjito.",
  "atk-s0503a:287_14": "Yassa abhivādanapaccuṭṭhānañjalikammādivasena paramanipaccakāraṃ karonti,",
  "atk-s0503a:287_15": "so apacito.",
  "atk-s0503a:287_16": "Bāhiyassa pana te sabbametaṃ akaṃsu.",
  "atk-s0503a:287_17": "Tena vuttaṃ –",
  "atk-s0503a:287_18": "“bāhiyo dārucīriyo suppārake paṭivasati sakkato”tiādi.",
  "atk-s0503a:287_19": "Ettha ca cīvaraṃ so aggaṇhantopi “ehi, bhante,",
  "atk-s0503a:287_20": "imaṃ vatthaṃ paṭiggaṇhāhī”ti upanāmanavasena cīvarassāpi “lābhī”tveva vutto.",
  "atk-s0503a:288_0": "Rahogatassāti rahasi gatassa.",
  "atk-s0503a:288_1": "Paṭisallīnassāti ekībhūtassa bahūhi manussehi “arahā”ti vuccamānassa tassa idāni vuccamānākārena cetaso",
  "atk-s0503a:288_2": "parivitakko udapādi cittassa micchāsaṅkappo uppajji. Kathaṃ?",
  "atk-s0503a:288_3": "Ye kho keci loke arahanto vā arahattamaggaṃ vā samāpannā,",
  "atk-s0503a:288_4": "ahaṃ tesaṃ aññataroti.",
  "atk-s0503a:288_5": "Tassattho –",
  "atk-s0503a:288_6": "ye imasmiṃ sattaloke kilesārīnaṃ hatattā pūjāsakkārādīnañca arahabhāvena arahanto,",
  "atk-s0503a:288_7": "ye kilesārīnaṃ hananena arahattamaggaṃ samāpannā,",
  "atk-s0503a:288_8": "tesu ahaṃ ekoti.",
  "atk-s0503a:289_0": "Purāṇasālohitāti purimasmiṃ bhavesālohitā bandhusadisā ekato katasamaṇadhammā devatā.",
  "atk-s0503a:289_1": "Keci pana “purāṇasālohitāti purāṇakāle bhavantare sālohitā mātubhūtā ekā devatā”ti vadanti,",
  "atk-s0503a:289_2": "taṃ aṭṭhakathāyaṃ paṭikkhipitvā purimoyevattho gahito.",
  "atk-s0503a:290_0": "Pubbe kira kassapadasabalassa sāsane osakkamāne sāmaṇerādīnaṃ vippakāraṃ disvā satta bhikkhū saṃvegappattā “yāva sāsanaṃ na antaradhāyati,",
  "atk-s0503a:290_1": "tāva attano patiṭṭhaṃ karissāmā”ti suvaṇṇacetiyaṃ vanditvā araññaṃ paviṭṭhā ekaṃ pabbataṃ disvā “jīvite sālayā nivattantu,",
  "atk-s0503a:290_2": "nirālayā imaṃ pabbataṃ abhiruhantū”ti vatvā nisseṇiṃ bandhitvā sabbe taṃ pabbataṃ abhiruyha nisseṇiṃ pātetvā samaṇadhammaṃ kariṃsu.",
  "atk-s0503a:290_3": "Tesu saṅghatthero ekarattātikkameneva arahattaṃ pāpuṇi.",
  "atk-s0503a:290_4": "So uttarakuruto piṇḍapātaṃ ānetvā te bhikkhū, “āvuso,",
  "atk-s0503a:290_5": "ito piṇḍapātaṃ paribhuñjathā”ti āha.",
  "atk-s0503a:290_6": "Te “tumhe, bhante,",
  "atk-s0503a:290_7": "attano ānubhāvena evaṃ akattha,",
  "atk-s0503a:290_8": "mayampi sace tumhe viya visesaṃ nibbattessāma,",
  "atk-s0503a:290_9": "sayameva āharitvā bhuñjissāmā”ti bhuñjituṃ na icchiṃsu.",
  "atk-s0503a:290_10": "Tato dutiyadivase dutiyatthero anāgāmiphalaṃ pāpuṇi,",
  "atk-s0503a:290_11": "sopi tatheva piṇḍapātaṃ ādāya tattha gantvā itare nimantesi,",
  "atk-s0503a:290_12": "tepi tatheva paṭikkhipiṃsu.",
  "atk-s0503a:290_13": "Tesu arahattappatto parinibbāyi,",
  "atk-s0503a:290_14": "anāgāmī suddhāvāsabhūmiyaṃ nibbatti.",
  "atk-s0503a:290_15": "Itare pana pañca janā ghaṭentā vāyamantāpi visesaṃ nibbattetuṃ nāsakkhiṃsu.",
  "atk-s0503a:290_16": "Te asakkontā tattheva parisussitvā devaloke nibbattā.",
  "atk-s0503a:290_17": "Ekaṃ buddhantaraṃ devesuyeva saṃsaritvā imasmiṃ buddhuppāde devalokato cavitvā tattha tattha kulaghare nibbattiṃsu.",
  "atk-s0503a:290_18": "Tesu hi eko pakkusāti rājā ahosi,",
  "atk-s0503a:290_19": "eko kumārakassapo,",
  "atk-s0503a:290_20": "eko dabbo mallaputto,",
  "atk-s0503a:290_21": "eko sabhiyo paribbājako,",
  "atk-s0503a:290_22": "eko bāhiyo dārucīriyo.",
  "atk-s0503a:290_23": "Tattha yo so anāgāmī brahmaloke nibbatto,",
  "atk-s0503a:290_24": "taṃ sandhāyetaṃ vuttaṃ “purāṇasālohitā devatā”ti.",
  "atk-s0503a:290_25": "Devaputtopi hi devadhītā viya devo eva devatāti katvā devatāti vuccati “atha kho aññatarā devatā”tiādīsu viya.",
  "atk-s0503a:290_26": "Idha pana brahmā devatāti adhippeto.",
  "atk-s0503a:291_0": "Tassa hi brahmuno tattha nibbattasamanantarameva attano brahmasampattiṃ oloketvā āgataṭṭhānaṃ āvajjentassa",
  "atk-s0503a:291_1": "sattannaṃ janānaṃ pabbataṃ āruyha samaṇadhammakaraṇaṃ,",
  "atk-s0503a:291_2": "tatthekassa parinibbutabhāvo,",
  "atk-s0503a:291_3": "anāgāmiphalaṃ patvā attano ca ettha nibbattabhāvo upaṭṭhāsi.",
  "atk-s0503a:291_4": "So “kattha nu kho itare pañca janā”ti āvajjento kāmāvacaradevaloke tesaṃ nibbattabhāvaṃ ñatvā aparabhāge",
  "atk-s0503a:291_5": "kālānukālaṃ “kinnu kho karontī”ti tesaṃ pavattiṃ oloketiyeva.",
  "atk-s0503a:291_6": "Imasmiṃ pana kāle “kahaṃ nu kho”ti āvajjento bāhiyaṃ suppārakapaṭṭanaṃ upanissāya dārucīradhāriṃ kohaññena",
  "atk-s0503a:291_7": "jīvikaṃ kappentaṃ disvā “ayaṃ mayā saddhiṃ pubbe nisseṇiṃ bandhitvā pabbataṃ abhiruhitvā samaṇadhammaṃ",
  "atk-s0503a:291_8": "karonto atisallekhavuttiyā jīvite anapekkho arahatāpi ābhataṃ piṇḍapātaṃ aparibhuñjitvā idāni sambhāvanādhippāyo",
  "atk-s0503a:291_9": "anarahāva arahattaṃ paṭijānitvā vicarati lābhasakkārasilokaṃ nikāmayamāno,",
  "atk-s0503a:291_10": "dasabalassa ca nibbattabhāvaṃ na jānāti,",
  "atk-s0503a:291_11": "handa naṃ saṃvejetvā buddhuppādaṃ jānāpessāmī”ti tāvadeva brahmalokato otaritvā rattibhāge suppārakapaṭṭane dārucīriyassa sammukhe pāturahosi.",
  "atk-s0503a:291_12": "Bāhiyo attano vasanaṭṭhāne uḷāraṃ obhāsaṃ disvā “kiṃ nu kho eta”nti bahi nikkhamitvā olokento ākāse ṭhitaṃ",
  "atk-s0503a:291_13": "mahābrahmānaṃ disvā añjaliṃ paggayha “ke tumhe”ti pucchi.",
  "atk-s0503a:291_14": "Athassa so brahmā “ahaṃ te porāṇakasahāyo tadā anāgāmiphalaṃ patvā brahmaloke nibbatto,",
  "atk-s0503a:291_15": "tvaṃ pana kiñci visesaṃ nibbattetuṃ asakkonto tadā puthujjanakālakiriyaṃ katvā saṃsaranto idāni titthiyavesadhārī",
  "atk-s0503a:291_16": "anarahāva samāno ‘arahā aha’nti imaṃ laddhiṃ gahetvā vicarasīti ñatvā āgato,",
  "atk-s0503a:291_17": "neva kho tvaṃ, bāhiya, arahā,",
  "atk-s0503a:291_18": "paṭinissajjetaṃ pāpakaṃ diṭṭhigataṃ,",
  "atk-s0503a:291_19": "mā te ahosi dīgharattaṃ ahitāya dukkhāya,",
  "atk-s0503a:291_20": "sammāsambuddho loke uppanno.",
  "atk-s0503a:291_21": "So hi bhagavā arahā,",
  "atk-s0503a:291_22": "gaccha naṃ payirupāsassū”ti āha.",
  "atk-s0503a:291_23": "Tena vuttaṃ –",
  "atk-s0503a:291_24": "“atha kho bāhiyassa dārucīriyassa purāṇasālohitā devatā”tiādi.",
  "atk-s0503a:292_0": "Tattha anukampikāti anuggahasīlā karuṇādhikā.",
  "atk-s0503a:292_1": "Atthakāmāti hitakāmā mettādhikā.",
  "atk-s0503a:292_2": "Purimapadena cettha bāhiyassa dukkhāpanayanakāmataṃ tassā devatāya dasseti,",
  "atk-s0503a:292_3": "pacchimena hitūpasaṃhāraṃ.",
  "atk-s0503a:292_4": "Cetasāti attano cittena,",
  "atk-s0503a:292_5": "cetosīsena cettha cetopariyañāṇaṃ gahitanti veditabbaṃ.",
  "atk-s0503a:292_6": "Cetoparivitakkanti tassa cittappavattiṃ.",
  "atk-s0503a:292_7": "Aññāyāti jānitvā.",
  "atk-s0503a:292_8": "Tenupasaṅkamīti seyyathāpi nāma balavā puriso samiñjitaṃ vā bāhaṃ pasāreyya,",
  "atk-s0503a:292_9": "pasāritaṃ vā bāhaṃ samiñjeyya,",
  "atk-s0503a:292_10": "evameva brahmaloke antarahito bāhiyassa purato pātubhavanavasena upasaṅkami.",
  "atk-s0503a:292_11": "Etadavocāti “ye kho keci loke arahanto vā”tiādipavattamicchāparivitakkaṃ bāhiyaṃ sahoḍhaṃ coraṃ gaṇhanto viya “neva kho tvaṃ, bāhiya,",
  "atk-s0503a:292_12": "arahā”tiādikaṃ etaṃ idāni vuccamānavacanaṃ brahmā avoca.",
  "atk-s0503a:292_13": "Neva kho tvaṃ, bāhiya,",
  "atk-s0503a:292_14": "arahāti etena tadā bāhiyassa asekkhabhāvaṃ paṭikkhipati,",
  "atk-s0503a:292_15": "nāpi arahattamaggaṃ vā samāpannoti etena sekkhabhāvaṃ,",
  "atk-s0503a:292_16": "ubhayenapissa anariyabhāvameva dīpeti.",
  "atk-s0503a:292_17": "Sāpi te paṭipadā natthi,",
  "atk-s0503a:292_18": "yāya tvaṃ arahā vā assa arahattamaggaṃ vā samāpannoti iminā panassa kalyāṇaputhujjanabhāvampi paṭikkhipati.",
  "atk-s0503a:292_19": "Tattha paṭipadāti sīlavisuddhiādayo cha visuddhiyo.",
  "atk-s0503a:292_20": "Paṭipajjati etāya ariyamaggeti paṭipadā.",
  "atk-s0503a:292_21": "Assāti bhaveyyāsi.",
  "atk-s0503a:293_0": "Ayañcassa arahattādhimāno kiṃ nissāya uppannoti?",
  "atk-s0503a:293_1": "“Appicchatāya santuṭṭhitāya sallekhatāya dīgharattaṃ katādhikārattā tadaṅgappahānavasena kilesānaṃ vihatattā arahattādhimāno uppanno”ti keci vadanti.",
  "atk-s0503a:293_2": "Apare panāhu “bāhiyo paṭhamādijhānacatukkalābhī,",
  "atk-s0503a:293_3": "tasmāssa vikkhambhanappahānena kilesānaṃ asamudācārato arahattādhimāno uppajjatī”ti.",
  "atk-s0503a:293_4": "Tadubhayampi tesaṃ matimattameva “sambhāvanādhippāyo lābhasakkārasilokaṃ nikāmayamāno”ti ca aṭṭhakathāyaṃ āgatattā.",
  "atk-s0503a:293_5": "Tasmā vuttanayenevettha attho veditabbo.",
  "atk-s0503a:294_0": "Atha bāhiyo ākāse ṭhatvā kathentaṃ mahābrahmānaṃ oloketvā cintesi –",
  "atk-s0503a:294_1": "“aho bhāriyaṃ vata kammaṃ,",
  "atk-s0503a:294_2": "yamahaṃ arahāti cintesiṃ,",
  "atk-s0503a:294_3": "ayañca ‘arahattagāminī paṭipadāpi te natthī’ti vadati,",
  "atk-s0503a:294_4": "atthi nu kho loke koci arahā”ti?",
  "atk-s0503a:294_5": "Atha naṃ pucchi.",
  "atk-s0503a:294_6": "Tena vuttaṃ –",
  "atk-s0503a:294_7": "“atha ke carahi devate loke arahanto vā arahattamaggaṃ vā samāpannā”ti.",
  "atk-s0503a:295_0": "Tattha athāti pucchārambhe nipāto.",
  "atk-s0503a:295_1": "Ke carahīti ke etarahi.",
  "atk-s0503a:295_2": "Loketi okāsaloke.",
  "atk-s0503a:295_3": "Ayañhettha adhippāyo –",
  "atk-s0503a:295_4": "bhājanalokabhūte sakalasmiṃ jambudīpatale kasmiṃ ṭhāne arahanto vā arahattamaggaṃ vā samāpannā etarahi viharanti,",
  "atk-s0503a:295_5": "yattha mayaṃ te upasaṅkamitvā tesaṃ ovāde ṭhatvā vaṭṭadukkhato muccissāmāti.",
  "atk-s0503a:295_6": "Uttaresūti suppārakapaṭṭanato pubbuttaradisābhāgaṃ sandhāya vuttaṃ.",
  "atk-s0503a:296_0": "Arahanti ārakattā arahaṃ.",
  "atk-s0503a:296_1": "Ārakā hi so sabbakilesehi suvidūravidūre ṭhito maggena savāsanānaṃ kilesānaṃ viddhaṃsitattā.",
  "atk-s0503a:296_2": "Arīnaṃ vā hatattā arahaṃ.",
  "atk-s0503a:296_3": "Bhagavatā hi kilesārayo anavasesato ariyamaggena hatā samucchinnāti.",
  "atk-s0503a:296_4": "Arānaṃ vā hatattā arahaṃ.",
  "atk-s0503a:296_5": "Yañca avijjābhavataṇhāmayanābhi puññādiabhisaṅkhārāraṃ jarāmaraṇanemi āsavasamudayamayena akkhena vijjhitvā",
  "atk-s0503a:296_6": "tibhavarathe samāyojitaṃ anādikālappavattaṃ saṃsāracakkaṃ.",
  "atk-s0503a:296_7": "Tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakarañāṇapharasuṃ gahetvā sabbepi arā hatā vihatā viddhaṃsitāti.",
  "atk-s0503a:296_8": "Arahatīti vā arahaṃ.",
  "atk-s0503a:296_9": "Bhagavā hi sadevake loke aggadakkhiṇeyyattā uḷāre cīvarādipaccaye pūjāvisesañca arahati.",
  "atk-s0503a:296_10": "Rahābhāvato vā arahaṃ.",
  "atk-s0503a:296_11": "Tathāgato hi sabbaso samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti vuccati.",
  "atk-s0503a:297_0": "Sammā sāmañca sabbadhammānaṃ buddhattā sammāsambuddho.",
  "atk-s0503a:297_1": "Bhagavā hi abhiññeyye dhamme abhiññeyyato,",
  "atk-s0503a:297_2": "pariññeyye dhamme pariññeyyato,",
  "atk-s0503a:297_3": "pahātabbe dhamme pahātabbato,",
  "atk-s0503a:297_4": "sacchikātabbe dhamme sacchikātabbato,",
  "atk-s0503a:297_5": "bhāvetabbe dhamme bhāvetabbato abhisambujjhi.",
  "atk-s0503a:297_6": "Vuttañhetaṃ –",
  "atk-s0503a:298_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0503a:299_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0503a:300_0": "Apica kusale dhamme anavajjasukhavipākato,",
  "atk-s0503a:300_1": "akusale dhamme sāvajjadukkhavipākatotiādinā sabbattikadukādivasena ayamattho netabbo.",
  "atk-s0503a:300_2": "Iti aviparītaṃ sayambhuñāṇena sabbākārato sabbadhammānaṃ abhisambuddhattā sammāsambuddhoti ayamettha saṅkhepo.",
  "atk-s0503a:300_3": "Vitthāro pana visuddhimagge āgatanayeneva veditabbo.",
  "atk-s0503a:300_4": "Arahattāyāti aggaphalappaṭilābhāya.",
  "atk-s0503a:300_5": "Dhammaṃ desetīti ādikalyāṇādiguṇavisesayuttaṃ sīlādipaṭipadādhammaṃ samathavipassanādhammameva vā veneyyajjhāsayānurūpaṃ upadisati katheti.",
  "atk-s0503a:301_0": "Saṃvejitoti “dhiratthu vata, bho,",
  "atk-s0503a:301_1": "puthujjanabhāvassa,",
  "atk-s0503a:301_2": "yenāhaṃ anarahāva samāno arahāti amaññiṃ,",
  "atk-s0503a:301_3": "sammāsambuddhañca loke uppajjitvā dhammaṃ desentaṃ na jāniṃ,",
  "atk-s0503a:301_4": "dujjānaṃ kho panidaṃ jīvitaṃ,",
  "atk-s0503a:301_5": "dujjānaṃ maraṇa”nti saṃvegamāpādito,",
  "atk-s0503a:301_6": "devatāvacanena yathāvuttenākārena saṃviggamānasoti attho.",
  "atk-s0503a:301_7": "Tāvadevāti tasmiṃyeva khaṇe.",
  "atk-s0503a:301_8": "Suppārakā pakkāmīti buddhoti nāmamapi savanena uppannāya buddhārammaṇāya pītiyā saṃvegena ca codiyamānahadayo",
  "atk-s0503a:301_9": "suppārakapaṭṭanato sāvatthiṃ uddissa pakkanto.",
  "atk-s0503a:301_10": "Sabbattha ekarattiparivāsenāti sabbasmiṃ magge ekarattivāseneva agamāsi.",
  "atk-s0503a:301_11": "Suppārakapaṭṭanato hi sāvatthi vīsayojanasate hoti,",
  "atk-s0503a:301_12": "tañcāyaṃ ettakaṃ addhānaṃ ekarattivāsena agamāsi.",
  "atk-s0503a:301_13": "Yadā suppārakato nikkhanto,",
  "atk-s0503a:301_14": "tadaheva sāvatthiṃ sampattoti.",
  "atk-s0503a:302_0": "Kathaṃ panāyaṃ evaṃ agamāsīti?",
  "atk-s0503a:302_1": "Devatānubhāvena,",
  "atk-s0503a:302_2": "“buddhānubhāvenā”tipi vadanti.",
  "atk-s0503a:302_3": "“Sabbattha ekarattiparivāsenā”ti pana vuttattā maggassa ca vīsayojanasatikattā antarāmagge gāmanigamarājadhānīsu yattha yattha rattiyaṃ vasati,",
  "atk-s0503a:302_4": "tattha tattha dutiyaṃ aruṇaṃ anuṭṭhāpetvā sabbattha ekarattivāseneva sāvatthiṃ upasaṅkamīti ayamattho dīpito hotīti.",
  "atk-s0503a:302_5": "Nayidaṃ evaṃ daṭṭhabbaṃ.",
  "atk-s0503a:302_6": "Sabbasmiṃ vīsayojanasatike magge ekarattivāsenāti imassa atthassa adhippetattā.",
  "atk-s0503a:302_7": "Ekarattimattaṃ so sakalasmiṃ tasmiṃ magge vasitvā pacchimadivase pubbaṇhasamaye sāvatthiṃ anuppattoti.",
  "atk-s0503a:303_0": "Bhagavāpi bāhiyassa āgamanaṃ ñatvā “na tāvassa indriyāni paripākaṃ gatāni,",
  "atk-s0503a:303_1": "khaṇantare pana paripākaṃ gamissantī”ti tassa indriyānaṃ paripākaṃ āgamayamāno mahābhikkhusaṅghaparivuto tasmiṃ khaṇe sāvatthiṃ piṇḍāya pāvisi.",
  "atk-s0503a:303_2": "So ca jetavanaṃ pavisitvā bhuttapātarāse kāyālasiyavimocanatthaṃ abbhokāse caṅkamante sambahule bhikkhū",
  "atk-s0503a:303_3": "passitvā “kahaṃ nu kho etarahi bhagavā”ti pucchi.",
  "atk-s0503a:303_4": "Bhikkhū “bhagavā sāvatthiṃ piṇḍāya paviṭṭho”ti vatvā pucchiṃsu “tvaṃ pana kuto āgato”ti?",
  "atk-s0503a:303_5": "“Suppārakapaṭṭanato āgatomhī”ti.",
  "atk-s0503a:303_6": "“Dūrato āgatosi, nisīda,",
  "atk-s0503a:303_7": "tāva pāde dhovitvā makkhetvā thokaṃ vissamāhi,",
  "atk-s0503a:303_8": "āgatakāle satthāraṃ dakkhasī”ti. “Ahaṃ, bhante,",
  "atk-s0503a:303_9": "attano jīvitantarāyaṃ na jānāmi,",
  "atk-s0503a:303_10": "ekarattenevamhi katthacipi ciraṃ aṭṭhatvā anisīditvā vīsayojanasatikaṃ maggaṃ āgato,",
  "atk-s0503a:303_11": "satthāraṃ passitvāva vissamissāmī”ti vatvā taramānarūpo sāvatthiṃ pavisitvā anopamāya buddhasiriyā virocamānaṃ bhagavantaṃ passi.",
  "atk-s0503a:303_12": "Tena vuttaṃ “tena kho pana samayena sambahulā bhikkhū abbhokāse caṅkamanti.",
  "atk-s0503a:303_13": "Atha kho bāhiyo dārucīriyo yena te bhikkhū tenupasaṅkamī”tiādi.",
  "atk-s0503a:304_0": "Tattha kahanti kattha.",
  "atk-s0503a:304_1": "Nūti saṃsaye,",
  "atk-s0503a:304_2": "khoti padapūraṇe,",
  "atk-s0503a:304_3": "kasmiṃ nu kho padeseti attho.",
  "atk-s0503a:304_4": "Dassanakāmamhāti daṭṭhukāmā amha.",
  "atk-s0503a:304_5": "Mayañhi taṃ bhagavantaṃ andho viya cakkhuṃ,",
  "atk-s0503a:304_6": "badhiro viya sotaṃ,",
  "atk-s0503a:304_7": "mūgo viya kalyāṇavākkaraṇaṃ,",
  "atk-s0503a:304_8": "hatthapādavikalo viya hatthapāde,",
  "atk-s0503a:304_9": "daliddo viya dhanasampadaṃ,",
  "atk-s0503a:304_10": "kantāraddhānappaṭipanno viya khemantabhūmiṃ,",
  "atk-s0503a:304_11": "rogābhibhūto viya ārogyaṃ,",
  "atk-s0503a:304_12": "mahāsamudde bhinnanāvo viya mahākullaṃ passituṃ upasaṅkamituñca icchāmāti dasseti.",
  "atk-s0503a:304_13": "Taramānarūpoti taramānākāro.",
  "atk-s0503a:305_0": "Pāsādikanti bāttiṃsamahāpurisalakkhaṇaasītianubyañjanabyāmappabhāketumālālaṅkatāya samantapāsādikāya",
  "atk-s0503a:305_1": "attano sarīrasobhāsampattiyā rūpakāyadassanabyāvaṭassa janassa sabbabhāgato pasādāvahaṃ.",
  "atk-s0503a:305_2": "Pasādanīyanti dasabalacatuvesārajjachaasādhāraṇañāṇaaṭṭhārasāveṇika-",
  "atk-s0503a:305_3": "buddhadhammappabhutiaparimāṇaguṇagaṇasamannāgatāya dhammakāyasampattiyā sarikkhakajanassa pasādanīyaṃ pasīditabbayuttaṃ pasādārahaṃ vā.",
  "atk-s0503a:305_4": "Santindriyanti cakkhādipañcindriyalolabhāvāpagamanena vūpasantapañcindriyaṃ.",
  "atk-s0503a:305_5": "Santamānasanti chaṭṭhassa manindriyassa nibbisevanabhāvūpagamanena vūpasantamānasaṃ.",
  "atk-s0503a:305_6": "Uttamadamathasamathamanuppattanti lokuttarapaññāvimutticetovimuttisaṅkhātaṃ uttamaṃ damathaṃ samathañca anuppatvā adhigantvā ṭhitaṃ.",
  "atk-s0503a:305_7": "Dantanti suparisuddhakāyasamācāratāya ceva hatthapādakukkuccābhāvato davādiabhāvato ca kāyena dantaṃ.",
  "atk-s0503a:305_8": "Guttanti suparisuddhavacīsamācāratāya ceva niratthakavācābhāvato davādiabhāvato ca vācāya guttaṃ.",
  "atk-s0503a:305_9": "Yatindriyanti suparisuddhamanosamācāratāya ariyiddhiyogena abyāvaṭaappaṭisaṅkhānupekkhābhāvato ca manindriyavasena yatindriyaṃ.",
  "atk-s0503a:305_10": "Nāganti chandādivasena agamanato,",
  "atk-s0503a:305_11": "pahīnānaṃ rāgādikilesānaṃ punānāgamanato,",
  "atk-s0503a:305_12": "kassacipi āgussa sabbathāpi akaraṇato,",
  "atk-s0503a:305_13": "punabbhavassa ca agamanatoti imehi kāraṇehi nāgaṃ.",
  "atk-s0503a:305_14": "Ettha ca pāsādikanti iminā rūpakāyena bhagavato pamāṇabhūtataṃ dīpeti,",
  "atk-s0503a:305_15": "pasādanīyanti iminā dhammakāyena,",
  "atk-s0503a:305_16": "santindriyantiādinā sesehi pamāṇabhūtataṃ dīpeti.",
  "atk-s0503a:305_17": "Tena catuppamāṇike lokasannivāse anavasesato sattānaṃ bhagavato pamāṇabhāvo pakāsitoti veditabbo.",
  "atk-s0503a:306_0": "Evaṃbhūtañca bhagavantaṃ antaravīthiyaṃ gacchantaṃ disvā “cirassaṃ vata me sammāsambuddho diṭṭho”ti haṭṭhatuṭṭho",
  "atk-s0503a:306_1": "pañcavaṇṇāya pītiyā nirantaraṃ phuṭasarīro pītivipphāritavivaṭaniccalalocano diṭṭhaṭṭhānato paṭṭhāya",
  "atk-s0503a:306_2": "oṇatasarīro bhagavato sarīrappabhāvemajjhaṃ ajjhogāhetvā tattha nimujjanto bhagavato samīpaṃ upasaṅkamitvā",
  "atk-s0503a:306_3": "pañcapatiṭṭhitena vanditvā bhagavato pāde sambāhanto paricumbanto “desetu me, bhante,",
  "atk-s0503a:306_4": "bhagavā dhamma”nti āha.",
  "atk-s0503a:306_5": "Tena vuttaṃ –",
  "atk-s0503a:306_6": "“bhagavato pāde sirasā nipatitvā bhagavantaṃ etadavoca –",
  "atk-s0503a:306_7": "‘desetu me, bhante,",
  "atk-s0503a:306_8": "bhagavā dhammaṃ,",
  "atk-s0503a:306_9": "desetu sugato dhammaṃ,",
  "atk-s0503a:306_10": "yaṃ mamassa dīgharattaṃ hitāya sukhāyā”’ti.",
  "atk-s0503a:307_0": "Tattha sugatoti sobhanagamanattā,",
  "atk-s0503a:307_1": "sundaraṃ ṭhānaṃ gatattā,",
  "atk-s0503a:307_2": "sammā gatattā,",
  "atk-s0503a:307_3": "sammā gadattā sugato.",
  "atk-s0503a:307_4": "Gamanampi hi gatanti vuccati,",
  "atk-s0503a:307_5": "tañca bhagavato sobhanaṃ parisuddhaṃ anavajjaṃ.",
  "atk-s0503a:307_6": "Kiṃ pana tanti?",
  "atk-s0503a:307_7": "Ariyamaggo.",
  "atk-s0503a:307_8": "Tena hesa gamanena khemaṃ disaṃ asajjamāno gato,",
  "atk-s0503a:307_9": "aññepi gametīti sobhanagamanattā sugato.",
  "atk-s0503a:307_10": "Sundarañcesa ṭhānaṃ amataṃ nibbānaṃ gatoti sundaraṃ ṭhānaṃ gatattā sugato.",
  "atk-s0503a:307_11": "Sammā ca gatattā sugato tena tena maggena pahīne kilese puna apaccāgamanato.",
  "atk-s0503a:307_12": "Vuttañhetaṃ –",
  "atk-s0503a:308_0": "“Sotāpattimaggena ye kilesā pahīnā,",
  "atk-s0503a:308_1": "te kilese na puneti na pacceti na paccāgacchatīti sugato.",
  "atk-s0503a:308_2": "Sakadāgāmi…pe…",
  "atk-s0503a:308_3": "arahattamaggena…pe…",
  "atk-s0503a:308_4": "na paccāgacchatīti sugato”ti.",
  "atk-s0503a:309_0": "Atha vā sammā gatattāti tīsupi avatthāsu sammāpaṭipattiyā gatattā,",
  "atk-s0503a:309_1": "suppaṭipannattāti attho.",
  "atk-s0503a:309_2": "Dīpaṅkarapādamūlato hi paṭṭhāya yāva mahābodhimaṇḍā tāva samatiṃsapāramipūritāya sammāpaṭipattiyā ñātatthacariyāya",
  "atk-s0503a:309_3": "lokatthacariyāya buddhatthacariyāya koṭiṃ pāpuṇitvā sabbalokassa hitasukhameva paribrūhanto sassataṃ",
  "atk-s0503a:309_4": "ucchedaṃ kāmasukhaṃ attakilamathanti ime ante anupagacchantiyā anuttarāya bojjhaṅgabhāvanāsaṅkhātāya",
  "atk-s0503a:309_5": "majjhimāya paṭipadāya ariyasaccesu tato paraṃ samadhigatadhammādhipateyyo sabbasattesu avisayāya sammāpaṭipattiyā",
  "atk-s0503a:309_6": "ca gato paṭipannoti evampi sammā gatattā sugato.",
  "atk-s0503a:309_7": "Sammā cesa gadati yuttaṭṭhāne yuttameva vācaṃ bhāsatīti sugato.",
  "atk-s0503a:309_8": "Vuttampi cetaṃ –",
  "atk-s0503a:310_0": "“Kālavādī,",
  "atk-s0503a:310_1": "bhūtavādī,",
  "atk-s0503a:310_2": "atthavādī,",
  "atk-s0503a:310_3": "dhammavādī,",
  "atk-s0503a:310_4": "vinayavādī,",
  "atk-s0503a:310_5": "nidhānavatiṃ vācaṃ bhāsitā kālena sāpadesaṃ pariyantavatiṃ atthasaṃhita”nti.",
  "atk-s0503a:311_0": "Aparampi vuttaṃ –",
  "atk-s0503a:312_0": "“Yā sā vācā abhūtā atacchā anatthasaṃhitā,",
  "atk-s0503a:312_1": "yā ca paresaṃ appiyā amanāpā,",
  "atk-s0503a:312_2": "na taṃ tathāgato vācaṃ bhāsatī”tiādi.",
  "atk-s0503a:313_0": "Evaṃ sammā gadattāpi sugato.",
  "atk-s0503a:314_0": "Yaṃ mamassa dīgharattaṃ hitāya sukhāyāti yaṃ dhammassa upadisanaṃ cirakālaṃ mama jhānavimokkhādihitāya tadadhigantabbasukhāya ca siyā.",
  "atk-s0503a:314_1": "Akālo kho tāva bāhiyāti tava dhammadesanāya na tāva kāloti attho.",
  "atk-s0503a:314_2": "Kiṃ pana bhagavato sattahitapaṭipattiyā akālopi nāma atthi,",
  "atk-s0503a:314_3": "yato bhagavā kālavādīti? Vuccate –",
  "atk-s0503a:314_4": "kāloti cettha veneyyānaṃ indriyaparipākakālo adhippeto.",
  "atk-s0503a:314_5": "Yasmā pana tadā bāhiyassa attano indriyānaṃ paripakkāparipakkabhāvo dubbiññeyyo,",
  "atk-s0503a:314_6": "tasmā bhagavā taṃ avatvā attano antaravīthiyaṃ ṭhitabhāvamassa kāraṇaṃ apadisanto āha “antaragharaṃ paviṭṭhamhā”ti.",
  "atk-s0503a:314_7": "Dujjānanti dubbiññeyyaṃ.",
  "atk-s0503a:314_8": "Jīvitantarāyānanti jīvitassa antarāyakaradhammānaṃ vattanaṃ avattanaṃ vāti vattukāmo sambhamavasena “jīvitantarāyāna”nti āha.",
  "atk-s0503a:314_9": "Tathā hi anekapaccayappaṭibaddhavuttijīvitaṃ anekarūpā ca tadantarāyā.",
  "atk-s0503a:314_10": "Vuttañhi –",
  "atk-s0503a:315_0": "“Ajjeva kiccamātappaṃ, ko jaññā maraṇaṃ suve;",
  "atk-s0503a:316_0": "Na hi no saṅgaraṃ tena, mahāsenena maccunā”ti. ;",
  "atk-s0503a:317_0": "Kasmā panāyaṃ jīvitantarāyameva tāva purakkharoti?",
  "atk-s0503a:317_1": "“Nimittaññutāya adiṭṭhakosallena vā”ti keci.",
  "atk-s0503a:317_2": "Apare “devatāya santike jīvitantarāyassa sutattā”ti vadanti.",
  "atk-s0503a:317_3": "Antimabhavikattā pana upanissayasampattiyā codiyamāno evamāha.",
  "atk-s0503a:317_4": "Na hi tesaṃ appattaarahattānaṃ jīvitakkhayo hoti.",
  "atk-s0503a:317_5": "Kiṃ pana kāraṇā bhagavā tassa dhammaṃ desetukāmova dvikkhattuṃ paṭikkhipi?",
  "atk-s0503a:317_6": "Evaṃ kirassa ahosi “imassa maṃ diṭṭhakālato paṭṭhāya sakalasarīraṃ pītiyā nirantaraṃ phuṭaṃ,",
  "atk-s0503a:317_7": "atibalavā pītivego,",
  "atk-s0503a:317_8": "dhammaṃ sutvāpi na tāva sakkhissati paṭivijjhituṃ.",
  "atk-s0503a:317_9": "Yāva pana majjhattupekkhā saṇṭhāti,",
  "atk-s0503a:317_10": "tāva tiṭṭhatu,",
  "atk-s0503a:317_11": "vīsayojanasataṃ maggaṃ āgatattā darathopissa kāye balavā,",
  "atk-s0503a:317_12": "sopi tāva paṭippassambhatū”ti.",
  "atk-s0503a:317_13": "Tasmā dvikkhattuṃ paṭikkhipi.",
  "atk-s0503a:317_14": "Keci pana “dhammassavane ādarajananatthaṃ bhagavā evamakāsī”ti vadanti.",
  "atk-s0503a:317_15": "Tatiyavāraṃ yācito pana majjhattupekkhaṃ darathappaṭipassaddhiṃ paccupaṭṭhitañcassa jīvitantarāyaṃ disvā",
  "atk-s0503a:317_16": "“idāni dhammadesanāya kālo”ti cintetvā “tasmā tihā”tiādinā dhammadesanaṃ ārabhi.",
  "atk-s0503a:318_0": "Tattha tasmāti yasmā tvaṃ ussukkajāto hutvā ativiya maṃ yācasi,",
  "atk-s0503a:318_1": "yasmā vā jīvitantarāyānaṃ dujjānataṃ vadasi,",
  "atk-s0503a:318_2": "indriyāni ca te paripākaṃ gatāni, tasmā.",
  "atk-s0503a:318_3": "Tihāti nipātamattaṃ.",
  "atk-s0503a:318_4": "Teti tayā evanti idāni vattabbākāraṃ vadati.",
  "atk-s0503a:319_0": "Sikkhitabbanti adhisīlasikkhādīnaṃ tissannampi sikkhānaṃ vasena sikkhanaṃ kātabbaṃ.",
  "atk-s0503a:319_1": "Yathā pana sikkhitabbaṃ,",
  "atk-s0503a:319_2": "taṃ dassento “diṭṭhe diṭṭhamattaṃ bhavissatī”tiādimāha.",
  "atk-s0503a:320_0": "Tattha diṭṭhe diṭṭhamattanti rūpāyatane cakkhuviññāṇena diṭṭhamattaṃ.",
  "atk-s0503a:320_1": "Yathā hi cakkhuviññāṇaṃ rūpe rūpamattameva passati,",
  "atk-s0503a:320_2": "na aniccādisabhāvaṃ,",
  "atk-s0503a:320_3": "evameva sesaṃ.",
  "atk-s0503a:320_4": "Cakkhudvārikaviññāṇena hi me diṭṭhamattameva bhavissatīti sikkhitabbanti attho.",
  "atk-s0503a:320_5": "Atha vā diṭṭhe diṭṭhaṃ nāma cakkhuviññāṇena rūpavijānananti attho.",
  "atk-s0503a:320_6": "Mattanti pamāṇaṃ.",
  "atk-s0503a:320_7": "Diṭṭhā mattā etassāti diṭṭhamattaṃ,",
  "atk-s0503a:320_8": "cakkhuviññāṇamattameva cittaṃ bhavissatīti attho.",
  "atk-s0503a:320_9": "Idaṃ vuttaṃ hoti –",
  "atk-s0503a:320_10": "yathā āpāthagate rūpe cakkhuviññāṇaṃ na rajjati,",
  "atk-s0503a:320_11": "na dussati,",
  "atk-s0503a:320_12": "na muyhati,",
  "atk-s0503a:320_13": "evaṃ rāgādivirahena cakkhuviññāṇamattameva me javanaṃ bhavissati,",
  "atk-s0503a:320_14": "cakkhuviññāṇappamāṇeneva javanaṃ ṭhapessāmīti.",
  "atk-s0503a:321_0": "Atha vā diṭṭhaṃ nāma cakkhuviññāṇena diṭṭhaṃ rūpaṃ,",
  "atk-s0503a:321_1": "diṭṭhamattaṃ nāma tattheva uppannaṃ sampaṭicchanasantīraṇavoṭṭhabbanasaṅkhātaṃ cittattayaṃ.",
  "atk-s0503a:321_2": "Yathā taṃ na rajjati,",
  "atk-s0503a:321_3": "na dussati,",
  "atk-s0503a:321_4": "na muyhati,",
  "atk-s0503a:321_5": "evaṃ āpāthagate rūpe teneva sampaṭicchanādippamāṇena javanaṃ uppādessāmi,",
  "atk-s0503a:321_6": "nāhaṃ taṃ pamāṇaṃ atikkamitvā rajjanādivasena uppajjituṃ dassāmīti evamettha attho daṭṭhabbo.",
  "atk-s0503a:321_7": "Eseva nayo sutamute.",
  "atk-s0503a:321_8": "Mutanti tadārammaṇaviññāṇehi saddhiṃ gandharasaphoṭṭhabbāyatanaṃ veditabbaṃ.",
  "atk-s0503a:321_9": "Viññāte viññātamattanti ettha pana viññātaṃ nāma manodvārāvajjanena viññātārammaṇaṃ.",
  "atk-s0503a:321_10": "Tasmiṃ viññāte viññātamattanti āvajjanappamāṇaṃ.",
  "atk-s0503a:321_11": "Yathā āvajjanaṃ na rajjati,",
  "atk-s0503a:321_12": "na dussati,",
  "atk-s0503a:321_13": "na muyhati,",
  "atk-s0503a:321_14": "evaṃ rajjanādivasena ca uppajjituṃ adatvā āvajjanappamāṇeneva cittaṃ ṭhapessāmīti ayamettha attho.",
  "atk-s0503a:321_15": "Evañhi te, bāhiya,",
  "atk-s0503a:321_16": "sikkhitabbanti evaṃ imāya paṭipadāya tayā, bāhiya,",
  "atk-s0503a:321_17": "tissannaṃ sikkhānaṃ anuvattanavasena sikkhitabbaṃ.",
  "atk-s0503a:322_0": "Iti bhagavā bāhiyassa saṃkhittarucitāya chahi viññāṇakāyehi saddhiṃ chaḷārammaṇabhedabhinnaṃ vipassanāya",
  "atk-s0503a:322_1": "visayaṃ diṭṭhādīhi catūhi koṭṭhāsehi vibhajitvā tatthassa ñātatīraṇapariññaṃ dasseti. Kathaṃ?",
  "atk-s0503a:322_2": "Ettha hi rūpāyatanaṃ passitabbaṭṭhena diṭṭhaṃ nāma,",
  "atk-s0503a:322_3": "cakkhuviññāṇaṃ pana saddhiṃ taṃdvārikaviññāṇehi dassanaṭṭhena,",
  "atk-s0503a:322_4": "tadubhayampi yathāpaccayaṃ pavattamānaṃ dhammamattameva,",
  "atk-s0503a:322_5": "na ettha koci kattā vā kāretā vā,",
  "atk-s0503a:322_6": "yato taṃ hutvā abhāvaṭṭhena aniccaṃ,",
  "atk-s0503a:322_7": "udayabbayappaṭipīḷanaṭṭhena dukkhaṃ,",
  "atk-s0503a:322_8": "avasavattanaṭṭhena anattāti kuto tattha paṇḍitassa rajjanādīnaṃ okāsoti?",
  "atk-s0503a:322_9": "Ayamettha adhippāyo sutādīsupi.",
  "atk-s0503a:323_0": "Idāni ñātatīraṇapariññāsu patiṭṭhitassa upari saha maggaphalena pahānapariññaṃ dassetuṃ,",
  "atk-s0503a:323_1": "“yato kho te,",
  "atk-s0503a:323_2": "bāhiyā”tiādi āraddhaṃ.",
  "atk-s0503a:323_3": "Tattha yatoti yadā, yasmā vā.",
  "atk-s0503a:323_4": "Teti tava.",
  "atk-s0503a:323_5": "Tatoti tadā, tasmā vā.",
  "atk-s0503a:323_6": "Tenāti tena diṭṭhādinā,",
  "atk-s0503a:323_7": "diṭṭhādipaṭibaddhena rāgādinā vā.",
  "atk-s0503a:323_8": "Idaṃ vuttaṃ hoti – bāhiya,",
  "atk-s0503a:323_9": "tava yasmiṃ kāle yena vā kāraṇena diṭṭhādīsu mayā vuttavidhiṃ paṭipajjantassa aviparītasabhāvāvabodhena diṭṭhādimattaṃ bhavissati,",
  "atk-s0503a:323_10": "tasmiṃ kāle tena vā kāraṇena diṭṭhādipaṭibaddhena rāgādinā saha na bhavissasi,",
  "atk-s0503a:323_11": "ratto vā duṭṭho vā mūḷho vā na bhavissasi,",
  "atk-s0503a:323_12": "pahīnarāgādikattā tena vā diṭṭhādinā saha paṭibaddho na bhavissasīti.",
  "atk-s0503a:323_13": "Tato tvaṃ, bāhiya,",
  "atk-s0503a:323_14": "na tatthāti yadā yasmā vā tvaṃ tena rāgena vā ratto dosena vā duṭṭho mohena vā mūḷho na bhavissasi,",
  "atk-s0503a:323_15": "tadā tasmā vā tvaṃ tattha diṭṭhādike na bhavissasi,",
  "atk-s0503a:323_16": "tasmiṃ diṭṭhe vā sutamutaviññāte vā “etaṃ mama,",
  "atk-s0503a:323_17": "esohamasmi,",
  "atk-s0503a:323_18": "eso me attā”ti taṇhāmānadiṭṭhīhi allīno patiṭṭhito na bhavissasi.",
  "atk-s0503a:323_19": "Ettāvatā pahānapariññaṃ matthakaṃ pāpetvā khīṇāsavabhūmi dassitā.",
  "atk-s0503a:324_0": "Tato tvaṃ, bāhiya,",
  "atk-s0503a:324_1": "nevidha na huraṃ na ubhayamantarenāti yadā tvaṃ, bāhiya,",
  "atk-s0503a:324_2": "tena rāgādinā tattha diṭṭhādīsu paṭibaddho na bhavissasi,",
  "atk-s0503a:324_3": "tadā tvaṃ neva idhaloke na paraloke na ubhayatthāpi.",
  "atk-s0503a:324_4": "Esevanto dukkhassāti kilesadukkhassa ca vaṭṭadukkhassa ca ayameva hi anto ayaṃ parivaṭumabhāvoti ayameva hi ettha attho.",
  "atk-s0503a:324_5": "Ye pana “ubhayamantarenā”ti padaṃ gahetvā antarābhavaṃ nāma icchanti,",
  "atk-s0503a:324_6": "tesaṃ taṃ micchā.",
  "atk-s0503a:324_7": "Antarābhavassa hi bhāvo abhidhamme paṭikkhittoyeva.",
  "atk-s0503a:324_8": "Antarenāti vacanaṃ pana vikappantaradīpanaṃ,",
  "atk-s0503a:324_9": "tasmā ayamettha attho –",
  "atk-s0503a:324_10": "“neva idha na huraṃ,",
  "atk-s0503a:324_11": "aparo vikappo na ubhaya”nti.",
  "atk-s0503a:325_0": "Atha vā antarenāti vacanaṃ pana vikappantarābhāvadīpanaṃ.",
  "atk-s0503a:325_1": "Tassattho –",
  "atk-s0503a:325_2": "“neva idha na huraṃ,",
  "atk-s0503a:325_3": "ubhayamantare pana na aññaṭṭhānaṃ atthī”ti.",
  "atk-s0503a:325_4": "Yepi ca “antarāparinibbāyī sambhavesī”ti ca imesaṃ suttapadānaṃ atthaṃ ayoniso gahetvā “atthiyeva antarābhavo”ti vadanti,",
  "atk-s0503a:325_5": "tepi yasmā avihādīsu tattha tattha āyuvemajjhaṃ anatikkamitvā antarā aggamaggādhigamena anavasesakilesaparinibbānena",
  "atk-s0503a:325_6": "parinibbāyatīti antarāparinibbāyī,",
  "atk-s0503a:325_7": "na antarābhavabhūtoti purimassa suttapadassa attho.",
  "atk-s0503a:325_8": "Pacchimassa ca ye bhūtā eva,",
  "atk-s0503a:325_9": "na bhavissanti,",
  "atk-s0503a:325_10": "te khīṇāsavā purimapade bhūtāti vuttā.",
  "atk-s0503a:325_11": "Tabbiruddhatāya sambhavamesantīti sambhavesino,",
  "atk-s0503a:325_12": "appahīnabhavasaṃyojanattā sekhā puthujjanā ca.",
  "atk-s0503a:325_13": "Catūsu vā yonīsu aṇḍajajalābujasattā yāva aṇḍakosaṃ vatthikosañca na bhindanti,",
  "atk-s0503a:325_14": "tāva sambhavesī nāma,",
  "atk-s0503a:325_15": "aṇḍakosato vatthikosato ca bahi nikkhantā bhūtā nāma.",
  "atk-s0503a:325_16": "Saṃsedajā opapātikā ca paṭhamacittakkhaṇe sambhavesī nāma,",
  "atk-s0503a:325_17": "dutiyacittakkhaṇato paṭṭhāya bhūtā nāma.",
  "atk-s0503a:325_18": "Yena vā iriyāpathena jāyanti,",
  "atk-s0503a:325_19": "yāva tato aññaṃ na pāpuṇanti,",
  "atk-s0503a:325_20": "tāva sambhavesino,",
  "atk-s0503a:325_21": "tato paraṃ bhūtāti attho.",
  "atk-s0503a:325_22": "Tasmā natthīti paṭikkhipitabbā.",
  "atk-s0503a:325_23": "Sati hi ujuke pāḷianugate atthe kiṃ aniddhāritasāmatthiyena antarābhavena parikappitena payojananti.",
  "atk-s0503a:326_0": "Ye pana “santānavasena pavattamānānaṃ dhammānaṃ avicchedena desantaresu pātubhāvo diṭṭho,",
  "atk-s0503a:326_1": "yathā taṃ vīhiādiaviññāṇakasantāne,",
  "atk-s0503a:326_2": "evaṃ saviññāṇakasantānepi avicchedena desantaresu pātubhāvena bhavitabbaṃ.",
  "atk-s0503a:326_3": "Ayañca nayo sati antarābhave yujjati,",
  "atk-s0503a:326_4": "na aññathā”ti yuttiṃ vadanti.",
  "atk-s0503a:326_5": "Tena hi iddhimato cetovasippattassa cittānugatikaṃ kāyaṃ adhiṭṭhahantassa khaṇena brahmalokato idhūpasaṅkamane ito vā brahmalokagamane yutti vattabbā.",
  "atk-s0503a:326_6": "Yadi sabbattheva avicchinnadese dhammānaṃ pavatti icchitā,",
  "atk-s0503a:326_7": "yadipi siyā iddhimantānaṃ iddhivisayo acinteyyoti.",
  "atk-s0503a:326_8": "Taṃ idhāpi samānaṃ “kammavipāko acinteyyo”ti vacanato.",
  "atk-s0503a:326_9": "Tasmā taṃ tesaṃ matimattameva.",
  "atk-s0503a:326_10": "Acinteyyasabhāvā hi sabhāvadhammā,",
  "atk-s0503a:326_11": "te katthaci paccayavasena vicchinnadese pātubhavanti,",
  "atk-s0503a:326_12": "katthaci avicchinnadese.",
  "atk-s0503a:326_13": "Tathā hi mukhaghosādīhi paccayehi aññasmiṃ dese ādāsapabbatappadesādike paṭibimbapaṭighosādikaṃ paccayuppannaṃ nibbattamānaṃ dissati,",
  "atk-s0503a:326_14": "tasmā na sabbaṃ sabbattha upanetabbanti ayamettha saṅkhepo.",
  "atk-s0503a:326_15": "Vitthāro pana paṭibimbassa udāharaṇabhāvasādhanādiko antarābhavakathāvicāro kathāvatthupakaraṇassa ṭīkāyaṃ gahetabbo.",
  "atk-s0503a:327_0": "Apare pana “idhāti kāmabhavo,",
  "atk-s0503a:327_1": "huranti arūpabhavo,",
  "atk-s0503a:327_2": "ubhayamantarenāti rūpabhavo vutto”ti.",
  "atk-s0503a:327_3": "Aññe “idhāti ajjhattikāyatanāni,",
  "atk-s0503a:327_4": "huranti bāhirāyatanāni,",
  "atk-s0503a:327_5": "ubhayamantarenāti cittacetasikā”ti.",
  "atk-s0503a:327_6": "“Idhāti vā paccayadhammā,",
  "atk-s0503a:327_7": "huranti paccayuppannadhammā,",
  "atk-s0503a:327_8": "ubhayamantarenāti paṇṇattidhammā vuttā”ti vadanti.",
  "atk-s0503a:327_9": "Taṃ sabbaṃ aṭṭhakathāsu natthi.",
  "atk-s0503a:327_10": "Evaṃ tāva “diṭṭhe diṭṭhamattaṃ bhavissatī”tiādinā diṭṭhādivasena catudhā tebhūmakadhammā saṅgahetabbā.",
  "atk-s0503a:327_11": "Tattha subhasukhaniccaattaggāhaparivajjanamukhena asubhadukkhāniccānattānupassanā dassitāti heṭṭhimāhi",
  "atk-s0503a:327_12": "visuddhīhi saddhiṃ saṅkhepeneva vipassanā kathitā.",
  "atk-s0503a:327_13": "“Tato tvaṃ, bāhiya,",
  "atk-s0503a:327_14": "na tenā”ti iminā rāgādīnaṃ samucchedassa adhippetattā maggo.",
  "atk-s0503a:327_15": "“Tato tvaṃ, bāhiya,",
  "atk-s0503a:327_16": "na tatthā”ti iminā phalaṃ.",
  "atk-s0503a:327_17": "“Nevidhā”tiādinā anupādisesā parinibbānadhātu kathitāti daṭṭhabbaṃ.",
  "atk-s0503a:327_18": "Tena vuttaṃ –",
  "atk-s0503a:327_19": "“atha kho bāhiyassa…pe…",
  "atk-s0503a:327_20": "āsavehi cittaṃ vimuccī”ti.",
  "atk-s0503a:328_0": "Imāya saṃkhittapadāya desanāya tāvadevāti tasmiṃyeva khaṇe,",
  "atk-s0503a:328_1": "na kālantare.",
  "atk-s0503a:328_2": "Anupādāyāti aggahetvā.",
  "atk-s0503a:328_3": "Āsavehīti ābhavaggaṃ āgotrabhuṃ savanato pavattanato cirapārivāsiyaṭṭhena madirādiāsavasadisatāya ca “āsavā”ti laddhanāmehi kāmarāgādīhi.",
  "atk-s0503a:328_4": "Vimuccīti samucchedavimuttiyā paṭippassaddhivimuttiyā ca vimucci nissajji.",
  "atk-s0503a:328_5": "So hi satthu dhammaṃ suṇanto eva sīlāni sodhetvā yathāladdhaṃ cittasamādhiṃ nissāya vipassanaṃ paṭṭhapetvā",
  "atk-s0503a:328_6": "khippābhiññatāya tāvadeva sabbāsave khepetvā saha paṭisambhidāhi arahattaṃ pāpuṇi.",
  "atk-s0503a:328_7": "So saṃsārasotaṃ chinditvā katavaṭṭapariyanto antimadehadharo hutvā ekūnavīsatiyā paccavekkhaṇāsu pavattāsu",
  "atk-s0503a:328_8": "dhammatāya codiyamāno bhagavantaṃ pabbajjaṃ yāci.",
  "atk-s0503a:328_9": "“Paripuṇṇaṃ te pattacīvara”nti puṭṭho “na paripuṇṇa”nti āha.",
  "atk-s0503a:328_10": "Atha naṃ satthā “tena hi pattacīvaraṃ pariyesā”ti vatvā pakkāmi.",
  "atk-s0503a:328_11": "Tena vuttaṃ –",
  "atk-s0503a:328_12": "“atha kho bhagavā…pe…",
  "atk-s0503a:328_13": "pakkāmī”ti.",
  "atk-s0503a:329_0": "So kira kassapadasabalassa sāsane vīsavassasahassāni samaṇadhammaṃ karonto “bhikkhunā nāma attanā paccaye",
  "atk-s0503a:329_1": "labhitvā yathādānaṃ karontena attanāva paribhuñjituṃ vaṭṭatī”ti ekassa bhikkhussapi pattena vā cīvarena",
  "atk-s0503a:329_2": "vā saṅgahaṃ nākāsi,",
  "atk-s0503a:329_3": "tenassa ehibhikkhuupasampadāya upanissayo nāhosi.",
  "atk-s0503a:329_4": "Keci panāhu –",
  "atk-s0503a:329_5": "“so kira buddhasuññe loke coro hutvā dhanukalāpaṃ sannayhitvā araññe corikaṃ karonto ekaṃ paccekabuddhaṃ",
  "atk-s0503a:329_6": "disvā pattacīvaralobhena taṃ usunā vijjhitvā pattacīvaraṃ gaṇhi,",
  "atk-s0503a:329_7": "tenassa iddhimayapattacīvaraṃ na uppajjissatīti,",
  "atk-s0503a:329_8": "satthā taṃ ñatvā ehibhikkhubhāvena pabbajjaṃ na adāsī”ti.",
  "atk-s0503a:329_9": "Tampi pattacīvarapariyesanaṃ caramānaṃ ekā dhenu vegena āpatantī paharitvā jīvitakkhayaṃ pāpesi.",
  "atk-s0503a:329_10": "Taṃ sandhāya vuttaṃ “atha kho acirapakkantassa bhagavato bāhiyaṃ dārucīriyaṃ gāvī taruṇavacchā adhipatitvā jīvitā voropesī”ti.",
  "atk-s0503a:330_0": "Tattha acirapakkantassāti na ciraṃ pakkantassa bhagavato.",
  "atk-s0503a:330_1": "Gāvī taruṇavacchāti ekā yakkhinī taruṇavacchadhenurūpā.",
  "atk-s0503a:330_2": "Adhipatitvāti abhibhavitvā madditvā.",
  "atk-s0503a:330_3": "Jīvitā voropesīti purimasmiṃ attabhāve laddhāghātatāya diṭṭhamatteneva vericittaṃ uppādetvā siṅgena paharitvā jīvitā voropesi.",
  "atk-s0503a:331_0": "Satthā piṇḍāya caritvā katabhattakicco sambahulehi bhikkhūhi saddhiṃ nagarato nikkhamanto bāhiyassa sarīraṃ",
  "atk-s0503a:331_1": "saṅkāraṭṭhāne patitaṃ disvā bhikkhū āṇāpesi –",
  "atk-s0503a:331_2": "“bhikkhave,",
  "atk-s0503a:331_3": "ekasmiṃ gharadvāre ṭhatvā mañcakaṃ āharāpetvā idaṃ sarīraṃ nagarato nīharitvā jhāpetvā thūpaṃ karothā”ti,",
  "atk-s0503a:331_4": "bhikkhū tathā akaṃsu.",
  "atk-s0503a:331_5": "Katvā ca pana vihāraṃ gantvā satthāraṃ upasaṅkamitvā attanā katakiccaṃ ārocetvā tassa abhisamparāyaṃ pucchiṃsu.",
  "atk-s0503a:331_6": "Atha nesaṃ bhagavā tassa parinibbutabhāvaṃ ācikkhi.",
  "atk-s0503a:331_7": "Bhikkhū “tumhe, bhante,",
  "atk-s0503a:331_8": "‘bāhiyo dārucīriyo arahattaṃ patto’ti vadatha,",
  "atk-s0503a:331_9": "kadā so arahattaṃ patto”ti pucchiṃsu.",
  "atk-s0503a:331_10": "“Mama dhammaṃ sutakāle”ti ca vutte “kadā panassa tumhehi dhammo kathito”ti?",
  "atk-s0503a:331_11": "“Piṇḍāya carantena ajjeva antaravīthiyaṃ ṭhatvā”ti.",
  "atk-s0503a:331_12": "“Appamattako so, bhante,",
  "atk-s0503a:331_13": "tumhehi antaravīthiyaṃ ṭhatvā kathitadhammo,",
  "atk-s0503a:331_14": "kathaṃ so tāvatakena visesaṃ nibbattesī”ti? “Kiṃ,",
  "atk-s0503a:331_15": "bhikkhave,",
  "atk-s0503a:331_16": "mama dhammaṃ ‘appaṃ vā bahuṃ vā’ti pamiṇatha,",
  "atk-s0503a:331_17": "anekāni gāthāsahassānipi anatthasaṃhitāni na seyyo,",
  "atk-s0503a:331_18": "atthanissitaṃ pana ekampi gāthāpadaṃ seyyo”ti dassento –",
  "atk-s0503a:332_0": "“Sahassamapi ce gāthā, anatthapadasañhitā;",
  "atk-s0503a:333_0": "Ekaṃ gāthāpadaṃ seyyo, yaṃ sutvā upasammatī”ti. –",
  "atk-s0503a:334_0": "Dhammapade imaṃ gāthaṃ vatvā “na kevalaṃ so parinibbānamattena,",
  "atk-s0503a:334_1": "atha kho mama sāvakānaṃ bhikkhūnaṃ khippābhiññānaṃ aggabhāvenapi pūjāraho”ti dassento “etadaggaṃ,",
  "atk-s0503a:334_2": "bhikkhave,",
  "atk-s0503a:334_3": "mama sāvakānaṃ bhikkhūnaṃ khippābhiññānaṃ,",
  "atk-s0503a:334_4": "yadidaṃ bāhiyo dārucīriyo”ti taṃ āyasmantaṃ etadagge ṭhapesi.",
  "atk-s0503a:334_5": "Taṃ sandhāya vuttaṃ –",
  "atk-s0503a:334_6": "“atha kho bhagavā sāvatthiyaṃ piṇḍāya caritvā…pe…",
  "atk-s0503a:334_7": "parinibbuto,",
  "atk-s0503a:334_8": "bhikkhave,",
  "atk-s0503a:334_9": "bāhiyo dārucīriyo”ti.",
  "atk-s0503a:335_0": "Tattha pacchābhattanti bhattakiccato pacchā.",
  "atk-s0503a:335_1": "Piṇḍapātapaṭikkantoti piṇḍapātapariyesanato paṭinivatto.",
  "atk-s0503a:335_2": "Padadvayenāpi katabhattakiccoti vuttaṃ hoti.",
  "atk-s0503a:335_3": "Nīharitvāti nagarato bahi netvā.",
  "atk-s0503a:335_4": "Jhāpethāti dahatha.",
  "atk-s0503a:335_5": "Thūpañcassa karothāti assa bāhiyassa sarīradhātuyo gahetvā cetiyañca karotha.",
  "atk-s0503a:335_6": "Tattha kāraṇamāha –",
  "atk-s0503a:335_7": "“sabrahmacārī vo,",
  "atk-s0503a:335_8": "bhikkhave,",
  "atk-s0503a:335_9": "kālakato”ti.",
  "atk-s0503a:335_10": "Tassattho –",
  "atk-s0503a:335_11": "yaṃ tumhe seṭṭhaṭṭhena brahmaṃ adhisīlādipaṭipattidhammaṃ sandiṭṭhaṃ caratha,",
  "atk-s0503a:335_12": "taṃ so tumhehi samānaṃ brahmaṃ acarīti sabrahmacārī maraṇakālassa pattiyāva kālakato,",
  "atk-s0503a:335_13": "tasmā taṃ mañcakena nīharitvā jhāpetha,",
  "atk-s0503a:335_14": "thūpañcassa karothāti.",
  "atk-s0503a:336_0": "Tassa kā gatīti pañcasu gatīsu tassa katamā gati upapatti bhavabhūtā,",
  "atk-s0503a:336_1": "gatīti nipphatti,",
  "atk-s0503a:336_2": "ariyo puthujjano vāti kā niṭṭhāti attho.",
  "atk-s0503a:336_3": "Abhisamparāyoti pecca bhavuppatti bhavanirodho vā.",
  "atk-s0503a:336_4": "Kiñcāpi tassa thūpakaraṇāṇattiyāva parinibbutabhāvo atthato pakāsito hoti,",
  "atk-s0503a:336_5": "ye pana bhikkhū tattakena na jāniṃsu,",
  "atk-s0503a:336_6": "te “tassa kā gatī”ti pucchiṃsu.",
  "atk-s0503a:336_7": "Pākaṭataraṃ vā kārāpetukāmā tathā bhagavantaṃ pucchiṃsu.",
  "atk-s0503a:337_0": "Paṇḍitoti aggamaggapaññāya adhigatattā paṇḍena ito gato pavattoti paṇḍito.",
  "atk-s0503a:337_1": "Paccapādīti paṭipajji.",
  "atk-s0503a:337_2": "Dhammassāti lokuttaradhammassa.",
  "atk-s0503a:337_3": "Anudhammanti sīlavisuddhiādipaṭipadādhammaṃ.",
  "atk-s0503a:337_4": "Atha vā dhammassāti nibbānadhammassa.",
  "atk-s0503a:337_5": "Anudhammanti ariyamaggaphaladhammaṃ.",
  "atk-s0503a:337_6": "Na ca maṃ dhammādhikaraṇanti dhammadesanāhetu na ca maṃ vihesesi yathānusiṭṭhaṃ paṭipannattā.",
  "atk-s0503a:337_7": "Yo hi satthu santike dhammaṃ sutvā kammaṭṭhānaṃ vā gahetvā yathānusiṭṭhaṃ na paṭipajjati,",
  "atk-s0503a:337_8": "so satthāraṃ viheseti nāma.",
  "atk-s0503a:337_9": "Yaṃ sandhāya vuttaṃ –",
  "atk-s0503a:337_10": "“vihiṃsasaññī paguṇaṃ na bhāsiṃ,",
  "atk-s0503a:337_11": "dhammaṃ paṇītaṃ manujesu brahme”ti.",
  "atk-s0503a:337_12": "Atha vā na ca maṃ dhammādhikaraṇanti na ca imaṃ dhammādhikaraṇaṃ.",
  "atk-s0503a:337_13": "Idaṃ vuttaṃ hoti –",
  "atk-s0503a:337_14": "vaṭṭadukkhato niyyānahetubhūtaṃ imaṃ mama sāsanadhammaṃ suppaṭipannattā na viheseti.",
  "atk-s0503a:337_15": "Duppaṭipanno hi sāsanaṃ bhindanto satthu dhammasarīre pahāraṃ deti nāma.",
  "atk-s0503a:337_16": "Ayaṃ pana sammāpaṭipattiṃ matthakaṃ pāpetvā anupādisesāya nibbānadhātuyā parinibbāyi.",
  "atk-s0503a:337_17": "Tena vuttaṃ –",
  "atk-s0503a:337_18": "“parinibbuto,",
  "atk-s0503a:337_19": "bhikkhave,",
  "atk-s0503a:337_20": "bāhiyo dārucīriyo”ti.",
  "atk-s0503a:338_0": "Etamatthaṃ viditvāti etaṃ therassa bāhiyassa anupādisesāya nibbānadhātuyā parinibbutabhāvaṃ,",
  "atk-s0503a:338_1": "tathā parinibbutānañca khīṇāsavānaṃ gatiyā pacurajanehi dubbiññeyyabhāvaṃ sabbākārato viditvā.",
  "atk-s0503a:338_2": "Imaṃ udānanti imaṃ appatiṭṭhitaparinibbānānubhāvadīpakaṃ udānaṃ udānesi.",
  "atk-s0503a:339_0": "Tattha yatthāti yasmiṃ nibbāne āpo ca na gādhati,",
  "atk-s0503a:339_1": "pathavī ca tejo ca vāyo ca na gādhati,",
  "atk-s0503a:339_2": "na patiṭṭhāti. Kasmā?",
  "atk-s0503a:339_3": "Nibbānassa asaṅkhatasabhāvattā.",
  "atk-s0503a:339_4": "Na hi tattha saṅkhatadhammānaṃ lesopi sambhavati.",
  "atk-s0503a:339_5": "Sukkāti sukkavaṇṇatāya sukkāti laddhanāmā gahanakkhattatārakā.",
  "atk-s0503a:339_6": "Na jotantīti na bhāsanti.",
  "atk-s0503a:339_7": "Ādicco nappakāsatīti tīsu dīpesu ekasmiṃ khaṇe ālokapharaṇasamattho ādiccopi ābhāvasena na dibbati.",
  "atk-s0503a:339_8": "Na tattha candimā bhātīti satipi bhāsurabhāve kantasītalakiraṇo candopi tasmiṃ nibbāne abhāvato eva attano juṇhāvibhāsanena na virocati.",
  "atk-s0503a:339_9": "Yadi tattha candimasūriyādayo natthi,",
  "atk-s0503a:339_10": "lokantaro viya niccandhakārameva taṃ bhaveyyāti āsaṅkaṃ sandhāyāha “tamo tattha na vijjatī”ti.",
  "atk-s0503a:339_11": "Sati hi rūpābhāve tamo nāma na siyā.",
  "atk-s0503a:340_0": "Yadā ca attanā vedi,",
  "atk-s0503a:340_1": "muni monena brāhmaṇoti catusaccamunanato monanti laddhanāmena maggañāṇena kāyamoneyyādīhi ca samannāgatattā",
  "atk-s0503a:340_2": "“munī”ti laddhanāmo ariyasāvakabrāhmaṇo teneva monasaṅkhātena paṭivedhañāṇena yadā yasmiṃ kāle aggamaggakkhaṇe",
  "atk-s0503a:340_3": "attanā sayameva anussavādike pahāya attapaccakkhaṃ katvā nibbānaṃ vedi paṭivijjhi.",
  "atk-s0503a:340_4": "“Avedī”tipi pāṭho,",
  "atk-s0503a:340_5": "aññāsīti attho.",
  "atk-s0503a:340_6": "Atha rūpā arūpā ca,",
  "atk-s0503a:340_7": "sukhadukkhā pamuccatīti athāti tassa nibbānassa jānanato pacchā.",
  "atk-s0503a:340_8": "Rūpāti rūpadhammā,",
  "atk-s0503a:340_9": "tena pañcavokārabhavo ekavokārabhavo ca gahito hoti.",
  "atk-s0503a:340_10": "Arūpāti arūpadhammā,",
  "atk-s0503a:340_11": "tena rūpenāmissīkato arūpabhavo gahito hoti.",
  "atk-s0503a:340_12": "So “catuvokārabhavo”tipi vuccati.",
  "atk-s0503a:340_13": "Sukhadukkhāti sabbattha uppajjanakasukhadukkhatopi vaṭṭato.",
  "atk-s0503a:340_14": "Atha vā rūpāti rūpalokapaṭisandhito.",
  "atk-s0503a:340_15": "Arūpāti arūpalokapaṭisandhito.",
  "atk-s0503a:340_16": "Sukhadukkhāti kāmāvacarapaṭisandhito.",
  "atk-s0503a:340_17": "Kāmabhavo hi byāmissasukhadukkho.",
  "atk-s0503a:340_18": "Evametasmā sakalatopi vaṭṭato accantameva muccatīti gāthādvayenapi bhagavā “mayhaṃ puttassa bāhiyassa evarūpā nibbānagatī”ti dasseti.",
  "atk-s0503a:341_0": "Dasamasuttavaṇṇanā niṭṭhitā.",
  "atk-s0503a:342_0": "Niṭṭhitā ca bodhivaggavaṇṇanā.",
  "atk-s0503a:343_0": "2. Mucalindavaggo",
  "atk-s0503a:344_0": "1. Mucalindasuttavaṇṇanā",
  "atk-s0503a:345_0": "11.",
  "atk-s0503a:345_1": "Mucalindavaggassa paṭhame mucalindamūleti ettha mucalindo vuccati nīparukkho.",
  "atk-s0503a:345_2": "So “niculo”tipi vuccati,",
  "atk-s0503a:345_3": "tassa samīpe.",
  "atk-s0503a:345_4": "Keci pana “mucaloti tassa rukkhassa nāmaṃ,",
  "atk-s0503a:345_5": "taṃ vanajeṭṭhakatāya pana mucalindoti vutta”nti vadanti.",
  "atk-s0503a:345_6": "Mahā akālameghoti asampatte vassakāle uppannamahāmegho.",
  "atk-s0503a:345_7": "So hi gimhānaṃ pacchime māse sakalacakkavāḷagabbhaṃ pūrento udapādi.",
  "atk-s0503a:345_8": "Sattāhavaddalikāti tasmiṃ uppanne sattāhaṃ avicchinnavuṭṭhikā ahosi.",
  "atk-s0503a:345_9": "Sītavātaduddinīti sā ca sattāhavaddalikā udakaphusitasammissena sītavātena samantato paribbhamantena dusitadivasattā duddinī nāma ahosi.",
  "atk-s0503a:345_10": "Mucalindo nāma nāgarājāti tasseva mucalindarukkhassa samīpe pokkharaṇiyā heṭṭhā nāgabhavanaṃ atthi,",
  "atk-s0503a:345_11": "tattha nibbatto mahānubhāvo nāgarājā.",
  "atk-s0503a:345_12": "Sakabhavanāti attano nāgabhavanato.",
  "atk-s0503a:345_13": "Sattakkhattuṃ bhogehi parikkhipitvāti sattavāre attano sarīrabhogehi bhagavato kāyaṃ parivāretvā.",
  "atk-s0503a:345_14": "Uparimuddhani mahantaṃ phaṇaṃ vihaccāti bhagavato muddhappadesassa upari attano mahantaṃ phaṇaṃ pasāretvā.",
  "atk-s0503a:345_15": "“Phaṇaṃ karitvā”tipi pāṭho,",
  "atk-s0503a:345_16": "so evattho.",
  "atk-s0503a:346_0": "Tassa kira nāgarājassa etadahosi “bhagavā ca mayhaṃ bhavanasamīpe rukkhamūle nisinno,",
  "atk-s0503a:346_1": "ayañca sattāhavaddalikā vattati,",
  "atk-s0503a:346_2": "vāsāgāramassa laddhuṃ vaṭṭatī”ti.",
  "atk-s0503a:346_3": "So sattaratanamayaṃ pāsādaṃ nimminituṃ sakkontopi “evaṃ kate kāyasāro gahito na bhavissati,",
  "atk-s0503a:346_4": "dasabalassa kāyaveyyāvaccaṃ karissāmī”ti mahantaṃ attabhāvaṃ katvā satthāraṃ sattakkhattuṃ bhogehi parikkhipitvā upari phaṇaṃ katvā dhāresi.",
  "atk-s0503a:346_5": "“Parikkhepabbhantaraṃ lohapāsāde bhaṇḍāgāragabbhappamāṇaṃ ahosī”ti khandhakaṭṭhakathāyaṃ vuttaṃ.",
  "atk-s0503a:346_6": "Majjhimaṭṭhakathāyaṃ pana “heṭṭhālohapāsādappamāṇa”nti.",
  "atk-s0503a:346_7": "“Icchiticchitena iriyāpathena satthā viharissatī”ti kira nāgarājassa ajjhāsayo.",
  "atk-s0503a:346_8": "Bhagavā pana yathānisinnova sattāhaṃ vītināmesi.",
  "atk-s0503a:346_9": "Tañca ṭhānaṃ supihitavātapānaṃ suphusitaaggaḷadvāraṃ kūṭāgāraṃ viya ahosi.",
  "atk-s0503a:346_10": "Mā bhagavantaṃ sītantiādi tassa tathā karitvā ṭhānakāraṇaparidīpanaṃ.",
  "atk-s0503a:346_11": "So hi “mā bhagavantaṃ sītaṃ bādhayittha, mā uṇhaṃ,",
  "atk-s0503a:346_12": "mā ḍaṃsādisamphasso bādhayitthā”ti tathā karitvā aṭṭhāsi.",
  "atk-s0503a:347_0": "Tattha kiñcāpi sattāhavaddalikāya uṇhameva natthi,",
  "atk-s0503a:347_1": "sace pana antarantarā megho vigaccheyya,",
  "atk-s0503a:347_2": "uṇhaṃ bhaveyya,",
  "atk-s0503a:347_3": "tampi mā bādhayitthāti evaṃ tassa cintetuṃ yuttaṃ.",
  "atk-s0503a:347_4": "Keci panettha vadanti “uṇhaggahaṇaṃ bhogaparikkhepassa vipulabhāvakaraṇe kāraṇakittanaṃ.",
  "atk-s0503a:347_5": "Khuddake hi tasmiṃ bhagavantaṃ nāgassa sarīrasambhūtā usmā bādheyya,",
  "atk-s0503a:347_6": "vipulabhāvakaraṇena pana tādisaṃ ‘mā uṇhaṃ bādhayitthā’ti tathā karitvā aṭṭhāsī”ti.",
  "atk-s0503a:348_0": "Viddhanti ubbiddhaṃ,",
  "atk-s0503a:348_1": "meghavigamena dūrībhūtanti attho.",
  "atk-s0503a:348_2": "Vigatavalāhakanti apagatameghaṃ.",
  "atk-s0503a:348_3": "Devanti ākāsaṃ.",
  "atk-s0503a:348_4": "Viditvāti “idāni vigatavalāhako ākāso,",
  "atk-s0503a:348_5": "natthi bhagavato sītādiupaddavo”ti ñatvā.",
  "atk-s0503a:348_6": "Viniveṭhetvāti apanetvā.",
  "atk-s0503a:348_7": "Sakavaṇṇanti attano nāgarūpaṃ.",
  "atk-s0503a:348_8": "Paṭisaṃharitvāti antaradhāpetvā.",
  "atk-s0503a:348_9": "Māṇavakavaṇṇanti kumārakarūpaṃ.",
  "atk-s0503a:349_0": "Etamatthanti vivekasukhappaṭisaṃvedino yattha katthaci sukhameva hotīti etamatthaṃ sabbākārena jānitvā.",
  "atk-s0503a:349_1": "Imaṃ udānanti imaṃ vivekasukhānubhāvadīpakaṃ udānaṃ udānesi.",
  "atk-s0503a:350_0": "Tattha sukho vivekoti nibbānasaṅkhāto upadhiviveko sukho.",
  "atk-s0503a:350_1": "Tuṭṭhassāti catumaggañāṇasantosena tuṭṭhassa.",
  "atk-s0503a:350_2": "Sutadhammassāti pakāsitadhammassa vissutadhammassa.",
  "atk-s0503a:350_3": "Passatoti taṃ vivekaṃ,",
  "atk-s0503a:350_4": "yaṃ vā kiñci passitabbaṃ nāma,",
  "atk-s0503a:350_5": "taṃ sabbaṃ attano vīriyabalādhigatena ñāṇacakkhunā passantassa.",
  "atk-s0503a:350_6": "Abyāpajjanti akuppanabhāvo,",
  "atk-s0503a:350_7": "etena mettāpubbabhāgo dassito.",
  "atk-s0503a:350_8": "Pāṇabhūtesu saṃyamoti sattesu ca saṃyamo avihiṃsanabhāvo sukhoti attho.",
  "atk-s0503a:350_9": "Etena karuṇāpubbabhāgo dassito.",
  "atk-s0503a:351_0": "Sukhā virāgatā loketi vigatarāgatāpi loke sukhā. Kīdisī?",
  "atk-s0503a:351_1": "Kāmānaṃ samatikkamoti,",
  "atk-s0503a:351_2": "yā kāmānaṃ samatikkamoti vuccati,",
  "atk-s0503a:351_3": "sā vigatarāgatāpi sukhāti attho,",
  "atk-s0503a:351_4": "etena anāgāmimaggo kathito.",
  "atk-s0503a:351_5": "Asmimānassa yo vinayoti iminā pana arahattaṃ kathitaṃ.",
  "atk-s0503a:351_6": "Arahattañhi asmimānassa paṭippassaddhivinayoti vuccati,",
  "atk-s0503a:351_7": "ito parañca sukhaṃ nāma natthi,",
  "atk-s0503a:351_8": "tenāha “etaṃ ve paramaṃ sukha”nti.",
  "atk-s0503a:351_9": "Evaṃ arahattena desanāya kūṭaṃ gaṇhīti.",
  "atk-s0503a:352_0": "Paṭhamasuttavaṇṇanā niṭṭhitā.",
  "atk-s0503a:353_0": "2. Rājasuttavaṇṇanā",
  "atk-s0503a:354_0": "12.",
  "atk-s0503a:354_1": "Dutiye sambahulānanti vinayapariyāyena tayo janā “sambahulā”ti vuccanti,",
  "atk-s0503a:354_2": "tato paraṃ saṅgho.",
  "atk-s0503a:354_3": "Suttantapariyāyena pana tayo tayo eva,",
  "atk-s0503a:354_4": "tato uddhaṃ sambahulā.",
  "atk-s0503a:354_5": "Tasmā idhāpi suttantapariyāyena sambahulāti veditabbā.",
  "atk-s0503a:354_6": "Upaṭṭhānasālāyanti dhammasabhāmaṇḍape.",
  "atk-s0503a:354_7": "Sā hi dhammaṃ desetuṃ āgatassa tathāgatassa bhikkhūnaṃ upaṭṭhānakaraṇaṭṭhānanti “upaṭṭhānasālā”ti vuccati.",
  "atk-s0503a:354_8": "Atha vā yattha bhikkhū vinayaṃ vinicchinanti,",
  "atk-s0503a:354_9": "dhammaṃ kathenti,",
  "atk-s0503a:354_10": "sākacchaṃ samāpajjanti,",
  "atk-s0503a:354_11": "sannipatanavasena pakatiyā upatiṭṭhanti,",
  "atk-s0503a:354_12": "sā sālāpi maṇḍapopi “upaṭṭhānasālā”tveva vuccati.",
  "atk-s0503a:354_13": "Tatthāpi hi buddhāsanaṃ niccaṃ paññattameva hoti.",
  "atk-s0503a:354_14": "Idañhi buddhānaṃ dharamānakāle bhikkhūnaṃ cārittaṃ.",
  "atk-s0503a:354_15": "Sannisinnānanti nisajjanavasena saṅgamma nisinnānaṃ.",
  "atk-s0503a:354_16": "Sannipatitānanti tato tato āgantvā sannipatanavasena sannipatitānaṃ.",
  "atk-s0503a:354_17": "Atha vā buddhāsanaṃ purato katvā satthu sammukhe viya ādaruppattiyā sakkaccaṃ nisīdanavasena sannisinnānaṃ,",
  "atk-s0503a:354_18": "samānajjhāsayattā aññamaññasmiṃ ajjhāsayena suṭṭhu sammā ca nipatanavasena sannipatitānaṃ.",
  "atk-s0503a:354_19": "Ayanti idāni vuccamānaṃ niddisati.",
  "atk-s0503a:354_20": "Antarākathāti kammaṭṭhānamanasikārauddesaparipucchādīnaṃ antarā aññā ekā kathā,",
  "atk-s0503a:354_21": "atha vā majjhanhike laddhassa sugatovādassa,",
  "atk-s0503a:354_22": "sāyaṃ labhitabbassa dhammassavanassa ca antarā pavattattā antarākathā,",
  "atk-s0503a:354_23": "samaṇasamācārasseva vā antarā pavattā aññā ekā kathāti antarākathā.",
  "atk-s0503a:354_24": "Udapādīti uppannā.",
  "atk-s0503a:355_0": "Imesaṃ dvinnaṃ rājūnanti niddhāraṇe sāmivacanaṃ.",
  "atk-s0503a:355_1": "Mahaddhanataro vātiādīsu pathaviyaṃ nikhaṇitvā ṭhapitaṃ sattaratananicayasaṅkhātaṃ mahantaṃ dhanaṃ etassāti mahaddhano,",
  "atk-s0503a:355_2": "dvīsu ayaṃ atisayena mahaddhanoti mahaddhanataro.",
  "atk-s0503a:355_3": "Vāsaddo vikappattho.",
  "atk-s0503a:355_4": "Sesapadesupi eseva nayo.",
  "atk-s0503a:355_5": "Ayaṃ pana viseso –",
  "atk-s0503a:355_6": "niccaparibbayavasena mahanto bhogo etassāti mahābhogo.",
  "atk-s0503a:355_7": "Devasikaṃ pavisanaāyabhūto mahanto koso etassāti mahākoso.",
  "atk-s0503a:355_8": "Apare pana “devasikaṃ pavisanaāyabhūtaṃ maṇisārapheggugumbādibhedabhinnaṃ pariggahavatthu dhanaṃ,",
  "atk-s0503a:355_9": "tadeva sāragabbhādīsu nihitaṃ koso”ti vadanti. Vajiro, mahānīlo, indanīlo, marakato, veḷuriyo,",
  "atk-s0503a:355_10": "padumarāgo,",
  "atk-s0503a:355_11": "phussarāgo,",
  "atk-s0503a:355_12": "kakketano, pulāko, vimalo,",
  "atk-s0503a:355_13": "lohitaṅko, phaliko, pavāḷo, jotiraso,",
  "atk-s0503a:355_14": "gomuttako, gomedako,",
  "atk-s0503a:355_15": "sogandhiko, muttā, saṅkho,",
  "atk-s0503a:355_16": "añjanamūlo,",
  "atk-s0503a:355_17": "rājapaṭṭo,",
  "atk-s0503a:355_18": "amataṃsako, piyako,",
  "atk-s0503a:355_19": "brāhmaṇī cāti catubbīsati maṇi nāma.",
  "atk-s0503a:355_20": "Satta lohāni kahāpaṇo ca sāro nāma.",
  "atk-s0503a:355_21": "Sayanacchādanapāvuraṇagajadantasilādīni pheggu nāma.",
  "atk-s0503a:355_22": "Candanāgarukuṅkumatagarakappūrādi gumbā nāma.",
  "atk-s0503a:355_23": "Tattha purimena ādisaddena sālivīhiādimuggamāsādipubbaṇṇāparaṇṇabhedaṃ dhaññavikatiṃ ādiṃ katvā yaṃ sattānaṃ upabhogaparibhogabhūtaṃ vatthu,",
  "atk-s0503a:355_24": "taṃ sabbaṃ saṅgayhati.",
  "atk-s0503a:355_25": "Mahantaṃ vijitaṃ raṭṭhaṃ etassāti mahāvijito.",
  "atk-s0503a:355_26": "Mahanto hatthiassādivāhano etassāti mahāvāhano.",
  "atk-s0503a:355_27": "Mahantaṃ senābalañceva thāmabalañca etassāti mahabbalo.",
  "atk-s0503a:355_28": "Icchitanibbattisaṅkhātā puññakammanipphannā mahatī iddhi etassāti mahiddhiko.",
  "atk-s0503a:355_29": "Tejasaṅkhāto ussāhamantapabhusattisaṅkhāto vā mahanto ānubhāvo etassāti mahānubhāvo.",
  "atk-s0503a:356_0": "Ettha ca paṭhamena āyasampadā,",
  "atk-s0503a:356_1": "dutiyena vittūpakaraṇasampadā,",
  "atk-s0503a:356_2": "tatiyena vibhavasampadā,",
  "atk-s0503a:356_3": "catutthena janapadasampadā,",
  "atk-s0503a:356_4": "pañcamena yānasampadā,",
  "atk-s0503a:356_5": "chaṭṭhena parivārasampadāya saddhiṃ attasampadā,",
  "atk-s0503a:356_6": "sattamena puññakammasampadā,",
  "atk-s0503a:356_7": "aṭṭhamena pabhāvasampadā tesaṃ rājūnaṃ pakāsitā hoti.",
  "atk-s0503a:356_8": "Tena yā sā sāmisampatti,",
  "atk-s0503a:356_9": "amaccasampatti,",
  "atk-s0503a:356_10": "senāsampatti,",
  "atk-s0503a:356_11": "raṭṭhasampatti,",
  "atk-s0503a:356_12": "vibhavasampatti,",
  "atk-s0503a:356_13": "mittasampatti,",
  "atk-s0503a:356_14": "duggasampattīti satta pakatisampadā rājūnaṃ icchitabbā.",
  "atk-s0503a:356_15": "Tā sabbā yathārahaṃ paridīpitāti veditabbā.",
  "atk-s0503a:357_0": "Dānādīhi catūhi saṅgahavatthūhi parisaṃ rañjetīti rājā.",
  "atk-s0503a:357_1": "Magadhānaṃ issaroti māgadho.",
  "atk-s0503a:357_2": "Mahatiyā senāya samannāgatattā seniyagottattā vā seniyo.",
  "atk-s0503a:357_3": "Bimbi vuccati suvaṇṇaṃ,",
  "atk-s0503a:357_4": "tasmā sārabimbivaṇṇatāya bimbisāro.",
  "atk-s0503a:357_5": "Keci pana “nāmamevetaṃ tassa rañño”ti vadanti.",
  "atk-s0503a:357_6": "Paccāmittaṃ parasenaṃ jinātīti pasenadi.",
  "atk-s0503a:357_7": "Kosalaraṭṭhassa adhipatīti kosalo.",
  "atk-s0503a:357_8": "Ayañcarahīti ettha carahīti nipātamattaṃ.",
  "atk-s0503a:357_9": "Vippakatāti apariyositā.",
  "atk-s0503a:357_10": "Ayaṃ tesaṃ bhikkhūnaṃ antarākathā aniṭṭhitāti attho.",
  "atk-s0503a:358_0": "Sāyanhasamayanti sāyanhe ekaṃ samayaṃ.",
  "atk-s0503a:358_1": "Paṭisallānā vuṭṭhitoti tato tato rūpādiārammaṇato cittassa paṭisaṃharaṇato paṭisallānasaṅkhātāya phalasamāpattito yathākālaparicchedaṃ vuṭṭhito.",
  "atk-s0503a:358_2": "Bhagavā hi pubbaṇhasamayaṃ bhikkhusaṅghaparivuto sāvatthiṃ pavisitvā bhikkhūnaṃ sulabhapiṇḍapātaṃ katvā",
  "atk-s0503a:358_3": "katabhattakicco bhikkhūhi saddhiṃ sāvatthito nikkhamitvā vihāraṃ pavisitvā gandhakuṭippamukhe ṭhatvā",
  "atk-s0503a:358_4": "vattaṃ dassetvā ṭhitānaṃ bhikkhūnaṃ yathāsamuṭṭhitaṃ sugatovādaṃ datvā tesu araññarukkhamūlādidivāṭṭhānaṃ",
  "atk-s0503a:358_5": "uddissa gatesu gandhakuṭiṃ pavisitvā phalasamāpattisukhena divasabhāgaṃ vītināmetvā yathākālaparicchede",
  "atk-s0503a:358_6": "samāpattito vuṭṭhāya,",
  "atk-s0503a:358_7": "“mayhaṃ upagamanaṃ āgamayamānā catasso parisā sakalavihāraṃ paripūrentiyo nisinnā,",
  "atk-s0503a:358_8": "idāni me dhammadesanatthaṃ dhammasabhāmaṇḍalaṃ upagantuṃ kālo”ti āsanato vuṭṭhāya,",
  "atk-s0503a:358_9": "kesarasīho viya kañcanaguhāya surabhigandhakuṭito nikkhamitvā yūthaṃ upasaṅkamanto mattavaravāraṇo viya",
  "atk-s0503a:358_10": "akāyacāpallena cāruvikkantagamano asītianubyañjanappaṭimaṇḍitabāttiṃsamahāpurisalakkhaṇasamujjalāya byāmappabhāya",
  "atk-s0503a:358_11": "parikkhepavilāsasampannāya pabhassaraketumālālaṅkatāya nīlapītalohitodātamañjiṭṭhapabhassarānaṃ vasena",
  "atk-s0503a:358_12": "chabbaṇṇabuddharaṃsiyo vissajjentiyā acinteyyānubhāvāya anupamāya buddhalīlāya samannāgatāya rūpakāyasampattiyā",
  "atk-s0503a:358_13": "sakalavihāraṃ ekālokaṃ kurumāno upaṭṭhānasālaṃ upasaṅkami.",
  "atk-s0503a:358_14": "Tena vuttaṃ –",
  "atk-s0503a:358_15": "“atha kho bhagavā…pe…",
  "atk-s0503a:358_16": "tenupasaṅkamī”ti.",
  "atk-s0503a:359_0": "Evaṃ upasaṅkamitvā vattaṃ dassetvā nisinne te bhikkhū tuṇhībhūte disvā “mayi akathente ime bhikkhū buddhagāravena",
  "atk-s0503a:359_1": "kappampi na kathessantī”ti kathāsamuṭṭhāpanatthaṃ “kāya nuttha,",
  "atk-s0503a:359_2": "bhikkhave”tiādimāha.",
  "atk-s0503a:359_3": "Tattha kāya nutthāti katamāya nu bhavatha.",
  "atk-s0503a:359_4": "“Kāya notthā”tipi pāḷi,",
  "atk-s0503a:359_5": "so evattho,",
  "atk-s0503a:359_6": "“kāya nvetthā”tipi paṭhanti,",
  "atk-s0503a:359_7": "tassa katamāya nu etthāti attho.",
  "atk-s0503a:359_8": "Tatrāyaṃ saṅkhepattho –",
  "atk-s0503a:359_9": "bhikkhave,",
  "atk-s0503a:359_10": "katamāya nāma kathāya idha sannisinnā bhavatha,",
  "atk-s0503a:359_11": "katamā ca tumhākaṃ kathā mamāgamanapaccayā aniṭṭhitā,",
  "atk-s0503a:359_12": "taṃ niṭṭhāpessāmīti evaṃ sabbaññupavāraṇāya pavāresi.",
  "atk-s0503a:360_0": "Na khvetanti na kho etaṃ,",
  "atk-s0503a:360_1": "ayameva vā pāṭho.",
  "atk-s0503a:360_2": "“Na khota”ntipi paṭhanti,",
  "atk-s0503a:360_3": "na kho etaṃ icceva padavibhāgo.",
  "atk-s0503a:360_4": "Kulaputtānanti jātiācārakulaputtānaṃ.",
  "atk-s0503a:360_5": "Saddhāti saddhāya,",
  "atk-s0503a:360_6": "kammaphalasaddhāya ratanattayasaddhāya ca.",
  "atk-s0503a:360_7": "Agārasmāti gharato,",
  "atk-s0503a:360_8": "gahaṭṭhabhāvāti attho.",
  "atk-s0503a:360_9": "Anagāriyanti pabbajjaṃ.",
  "atk-s0503a:360_10": "Pabbajitānanti upagatānaṃ.",
  "atk-s0503a:360_11": "Yanti kiriyāparāmasanaṃ.",
  "atk-s0503a:360_12": "Tatthāyaṃ padayojanā –",
  "atk-s0503a:360_13": "“bhikkhave,",
  "atk-s0503a:360_14": "tumhe neva rājābhinītā na corābhinītā na iṇaṭṭā na jīvitapakatā pabbajitā,",
  "atk-s0503a:360_15": "atha kho saddhāya agārato nikkhamitvā mama sāsane pabbajitā,",
  "atk-s0503a:360_16": "tumhe etarahi evarūpiṃ rājappaṭisaṃyuttaṃ tiracchānakathaṃ katheyyātha,",
  "atk-s0503a:360_17": "yaṃ evarūpāya kathāya kathanaṃ,",
  "atk-s0503a:360_18": "etaṃ tumhākaṃ na kho patirūpaṃ na yuttamevā”ti.",
  "atk-s0503a:361_0": "Evaṃ sannipatitānaṃ pabbajitānaṃ appatirūpaṃ paṭikkhipitvā idāni nesaṃ patirūpaṃ paṭipattiṃ anujānanto “sannipatitānaṃ vo,",
  "atk-s0503a:361_1": "bhikkhave,",
  "atk-s0503a:361_2": "dvayaṃ karaṇīyaṃ dhammī vā kathā ariyo vā tuṇhībhāvo”ti āha.",
  "atk-s0503a:361_3": "Tattha voti tumhākaṃ.",
  "atk-s0503a:361_4": "Karaṇīyanti hi padaṃ apekkhitvā kattari sāmivacanametaṃ,",
  "atk-s0503a:361_5": "tasmā tumhehīti attho.",
  "atk-s0503a:361_6": "Dvayaṃ karaṇīyanti dve kātabbā.",
  "atk-s0503a:361_7": "Dhammī kathāti catusaccadhammato anapetā kathā,",
  "atk-s0503a:361_8": "pavattinivattiparidīpinī dhammadesanāti attho.",
  "atk-s0503a:361_9": "Dasakathāvatthusaṅkhātāpi hi dhammakathā tadekadesā evāti.",
  "atk-s0503a:361_10": "Ariyoti ekantahitāvahattā ariyo,",
  "atk-s0503a:361_11": "visuddho uttamoti vā ariyo.",
  "atk-s0503a:361_12": "Tuṇhībhāvoti samathavipassanābhāvanābhūtaṃ akathanaṃ.",
  "atk-s0503a:361_13": "Keci pana “vacīsaṅkhārapaṭipakkhabhāvato dutiyajjhānaṃ ariyo tuṇhībhāvo”ti vadanti.",
  "atk-s0503a:361_14": "Apare “catutthajjhānaṃ ariyo tuṇhībhāvo”ti vadanti.",
  "atk-s0503a:361_15": "Ayaṃ panettha attho –",
  "atk-s0503a:361_16": "“bhikkhave,",
  "atk-s0503a:361_17": "cittavivekassa paribrūhanatthaṃ vivekaṭṭhakāyā suññāgāre viharantā sace kadāci sannipatatha,",
  "atk-s0503a:361_18": "evaṃ sannipatitehi tumhehi ‘assutaṃ sāveti sutaṃ vā pariyodapetī’ti vuttanayena aññamaññassūpakārāya",
  "atk-s0503a:361_19": "khandhādīnaṃ aniccatādipaṭisaṃyuttā dhammakathā vā pavattetabbā,",
  "atk-s0503a:361_20": "aññamaññaṃ abyābādhanatthaṃ jhānasamāpattiyā vā viharitabba”nti.",
  "atk-s0503a:362_0": "Tattha purimena karaṇīyavacanena anotiṇṇānaṃ sāsane otaraṇūpāyaṃ dasseti,",
  "atk-s0503a:362_1": "pacchimena otiṇṇānaṃ saṃsārato nissaraṇūpāyaṃ.",
  "atk-s0503a:362_2": "Purimena vā āgamaveyyattiye niyojeti,",
  "atk-s0503a:362_3": "pacchimena adhigamaveyyattiye.",
  "atk-s0503a:362_4": "Atha vā purimena sammādiṭṭhiyā paṭhamaṃ uppattihetuṃ dīpeti,",
  "atk-s0503a:362_5": "dutiyena dutiyaṃ.",
  "atk-s0503a:362_6": "Vuttañhetaṃ –",
  "atk-s0503a:363_0": "“Dveme,",
  "atk-s0503a:363_1": "bhikkhave,",
  "atk-s0503a:363_2": "hetū dve paccayā sammādiṭṭhiyā uppādāya parato ca ghoso,",
  "atk-s0503a:363_3": "paccattañca yoniso manasikāro”ti.",
  "atk-s0503a:364_0": "Purimena vā lokiyasammādiṭṭhiyā mūlakāraṇaṃ vibhāveti,",
  "atk-s0503a:364_1": "pacchimena lokuttarasammādiṭṭhiyā mūlakāraṇanti evamādinā ettha yojanā veditabbā.",
  "atk-s0503a:365_0": "Etamatthaṃ viditvāti tehi bhikkhūhi kittitakāmasampattito jhānādisampatti santatarā ceva paṇītatarā cāti etamatthaṃ sabbākārato viditvā.",
  "atk-s0503a:365_1": "Imaṃ udānanti imaṃ ariyavihārasukhānubhāvadīpakaṃ udānaṃ udānesi.",
  "atk-s0503a:366_0": "Tattha yañca kāmasukhaṃ loketi lokasaddo “khandhaloko āyatanaloko dhātuloko”tiādīsu saṅkhāresu āgato.",
  "atk-s0503a:367_0": "“Yāvatā candimasūriyā pariharanti,",
  "atk-s0503a:368_0": "Disā bhanti virocanā;",
  "atk-s0503a:369_0": "Tāva sahassadhā loko,",
  "atk-s0503a:370_0": "Ettha te vattatī vaso”ti. –",
  "atk-s0503a:371_0": "Ādīsu okāse āgato.",
  "atk-s0503a:371_1": "“Addasā kho bhagavā buddhacakkhunā lokaṃ volokento”tiādīsu sattesu.",
  "atk-s0503a:371_2": "Idha pana sattaloke okāsaloke ca veditabbo.",
  "atk-s0503a:371_3": "Tasmā avīcito paṭṭhāya upari brahmalokato heṭṭhā etasmiṃ loke yaṃ vatthukāme paṭicca kilesakāmavasena uppajjanato kāmasahagataṃ sukhaṃ.",
  "atk-s0503a:371_4": "Yañcidaṃ diviyaṃ sukhanti yañca idaṃ divi bhavaṃ dibbavihāravasena ca laddhabbaṃ brahmānaṃ manussānañca rūpasamāpattisukhaṃ.",
  "atk-s0503a:371_5": "Taṇhakkhayasukhassāti yaṃ āgamma taṇhā khīyati,",
  "atk-s0503a:371_6": "taṃ nibbānaṃ ārammaṇaṃ katvā taṇhāya ca paṭipassambhanavasena pavattaphalasamāpattisukhaṃ taṇhakkhayasukhaṃ nāma,",
  "atk-s0503a:371_7": "tassa taṇhakkhayasukhassa.",
  "atk-s0503a:371_8": "Eteti liṅgavipallāsena niddeso,",
  "atk-s0503a:371_9": "etāni sukhānīti attho.",
  "atk-s0503a:371_10": "Keci ubhayampi sukhasāmaññena gahetvā “eta”nti paṭhanti,",
  "atk-s0503a:371_11": "tesaṃ “kalaṃ nāgghatī”ti pāṭhena bhavitabbaṃ.",
  "atk-s0503a:372_0": "Soḷasinti soḷasannaṃ pūraṇiṃ.",
  "atk-s0503a:372_1": "Ayañhettha saṅkhepattho –",
  "atk-s0503a:372_2": "cakkavattisukhaṃ ādiṃ katvā sabbasmiṃ manussaloke manussasukhaṃ,",
  "atk-s0503a:372_3": "nāgasupaṇṇādiloke nāgādīhi anubhavitabbaṃ sukhaṃ,",
  "atk-s0503a:372_4": "cātumahārājikādidevaloke chabbidhaṃ kāmasukhanti yaṃ ekādasavidhe kāmaloke uppajjantaṃ kāmasukhaṃ,",
  "atk-s0503a:372_5": "yañca idaṃ rūpārūpadevesu dibbavihārabhūtesu rūpārūpajjhānesu ca uppannattā “diviya”nti laddhanāmaṃ lokiyajjhānasukhaṃ,",
  "atk-s0503a:372_6": "sakalampi tadubhayaṃ taṇhakkhayasukhasaṅkhātaṃ phalasamāpattisukhaṃ soḷasa bhāge katvā tato ekabhāgaṃ",
  "atk-s0503a:372_7": "soḷasabhāgaguṇe laddhaṃ ekabhāgasaṅkhātaṃ kalaṃ na agghatīti.",
  "atk-s0503a:373_0": "Ayañca atthavaṇṇanā phalasamāpattisāmaññena vuttā.",
  "atk-s0503a:373_1": "Pāḷiyaṃ avisesena taṇhakkhayassa āgatattā paṭhamaphalasamāpattisukhassāpi kalaṃ lokiyaṃ na agghati eva.",
  "atk-s0503a:373_2": "Tathā hi vuttaṃ –",
  "atk-s0503a:374_0": "“Pathabyā ekarajjena, saggassa gamanena vā;",
  "atk-s0503a:375_0": "Sabbalokādhipaccena, sotāpattiphalaṃ vara”nti. ;",
  "atk-s0503a:376_0": "Sotāpattisaṃyuttepi vuttaṃ –",
  "atk-s0503a:377_0": "“Kiñcāpi,",
  "atk-s0503a:377_1": "bhikkhave,",
  "atk-s0503a:377_2": "rājā cakkavattī catunnaṃ dīpānaṃ issariyādhipaccaṃ rajjaṃ kāretvā kāyassa bhedā paraṃ maraṇā sugatiṃ",
  "atk-s0503a:377_3": "saggaṃ lokaṃ upapajjati devānaṃ tāvatiṃsānaṃ sahabyataṃ,",
  "atk-s0503a:377_4": "so tattha nandane vane accharāsaṅghaparivuto dibbehi ca pañcahi kāmaguṇehi samappito samaṅgībhūto paricāreti,",
  "atk-s0503a:377_5": "so catūhi dhammehi asamannāgato.",
  "atk-s0503a:377_6": "Atha kho so aparimuttova nirayā,",
  "atk-s0503a:377_7": "aparimutto tiracchānayoniyā,",
  "atk-s0503a:377_8": "aparimutto pettivisayā,",
  "atk-s0503a:377_9": "aparimutto apāyaduggativinipātā. Kiñcāpi,",
  "atk-s0503a:377_10": "bhikkhave,",
  "atk-s0503a:377_11": "ariyasāvako piṇḍiyālopena yāpeti,",
  "atk-s0503a:377_12": "nantakāni ca dhāreti,",
  "atk-s0503a:377_13": "so catūhi dhammehi samannāgato,",
  "atk-s0503a:377_14": "atha kho so parimutto nirayā,",
  "atk-s0503a:377_15": "parimutto tiracchānayoniyā,",
  "atk-s0503a:377_16": "parimutto pettivisayā,",
  "atk-s0503a:377_17": "parimutto apāyaduggativinipātā.",
  "atk-s0503a:378_0": "“Katamehi catūhi? Idha,",
  "atk-s0503a:378_1": "bhikkhave,",
  "atk-s0503a:378_2": "ariyasāvako buddhe aveccappasādena samannāgato hoti ‘itipi so bhagavā arahaṃ…pe...",
  "atk-s0503a:378_3": "buddho bhagavā’ti.",
  "atk-s0503a:378_4": "Dhamme aveccappasādena…pe…",
  "atk-s0503a:378_5": "viññūhī’ti.",
  "atk-s0503a:378_6": "Saṅghe aveccappasādena…pe…",
  "atk-s0503a:378_7": "puññakkhettaṃ lokassā’ti.",
  "atk-s0503a:378_8": "Ariyakantehi sīlehi samannāgato hoti akhaṇḍehi…pe…",
  "atk-s0503a:378_9": "samādhisaṃvattanikehi.",
  "atk-s0503a:378_10": "Imehi catūhi dhammehi samannāgato hoti. Yo ca,",
  "atk-s0503a:378_11": "bhikkhave,",
  "atk-s0503a:378_12": "catunnaṃ dīpānaṃ paṭilābho,",
  "atk-s0503a:378_13": "yo catunnaṃ dhammānaṃ paṭilābho,",
  "atk-s0503a:378_14": "catunnaṃ dīpānaṃ paṭilābho catunnaṃ dhammānaṃ paṭilābhassa kalaṃ nāgghati soḷasi”nti.",
  "atk-s0503a:379_0": "Evaṃ bhagavā sabbattha lokiyasukhaṃ sauttaraṃ sātisayaṃ,",
  "atk-s0503a:379_1": "lokuttarasukhameva anuttaranti atisayanti bhājesīti.",
  "atk-s0503a:380_0": "Dutiyasuttavaṇṇanā niṭṭhitā.",
  "atk-s0503a:381_0": "3. Daṇḍasuttavaṇṇanā",
  "atk-s0503a:382_0": "13.",
  "atk-s0503a:382_1": "Tatiye kumārakāti dārakā.",
  "atk-s0503a:382_2": "Antarā ca sāvatthiṃ antarā ca jetavananti antarāsaddo “tadantaraṃ ko jāneyya,",
  "atk-s0503a:382_3": "aññatra tathāgatā”ti,",
  "atk-s0503a:382_4": "“janā saṅgamma mantenti,",
  "atk-s0503a:382_5": "mañca tvañca kimantara”ntiādīsu kāraṇe āgato.",
  "atk-s0503a:382_6": "“Addasā maṃ, bhante,",
  "atk-s0503a:382_7": "aññatarā itthī vijjantarikāya bhājanaṃ dhovantī”tiādīsu khaṇe.",
  "atk-s0503a:382_8": "“Yassantarato na santi kopā”tiādīsu citte.",
  "atk-s0503a:382_9": "“Antarā vosānamāpādī”tiādīsu vemajjhe.",
  "atk-s0503a:382_10": "“Apicāyaṃ,",
  "atk-s0503a:382_11": "bhikkhave,",
  "atk-s0503a:382_12": "tapodā dvinnaṃ mahānirayānaṃ antarikāya āgacchatī”tiādīsu vivare.",
  "atk-s0503a:382_13": "Svāyamidhāpi vivare veditabbo.",
  "atk-s0503a:382_14": "Tasmā sāvatthiyā ca jetavanassa ca vivareti,",
  "atk-s0503a:382_15": "evamettha attho veditabbo.",
  "atk-s0503a:382_16": "Antarāsaddayogato cettha upayogavacanaṃ “antarā ca sāvatthiṃ antarā ca jetavana”nti.",
  "atk-s0503a:382_17": "Īdisesu ṭhānesu akkharacintakā “antarā gāmañca nadiñca gacchatī”ti ekameva antarāsaddaṃ payujjanti,",
  "atk-s0503a:382_18": "so dutiyapadenapi yojetabbo hoti.",
  "atk-s0503a:382_19": "Idha pana yojetvā vutto.",
  "atk-s0503a:383_0": "Ahiṃ daṇḍena hanantīti bilato nikkhamitvā gocarāya gacchantaṃ kaṇhasappaṃ chātajjhattaṃ anubandhitvā yaṭṭhīhi pothenti.",
  "atk-s0503a:383_1": "Tena ca samayena bhagavā sāvatthiṃ piṇḍāya gacchanto antarāmagge te dārake ahiṃ daṇḍena hanante disvā",
  "atk-s0503a:383_2": "“kasmā kumārakā imaṃ ahiṃ daṇḍena hanathā”ti pucchitvā “ḍaṃsanabhayena,",
  "atk-s0503a:383_3": "bhante”ti ca vutte “ime attano sukhaṃ karissāmāti imaṃ paharantā nibbattaṭṭhāne dukkhaṃ anubhavissanti,",
  "atk-s0503a:383_4": "aho avijjāya nikatikosalla”nti dhammasaṃvegaṃ uppādesi.",
  "atk-s0503a:383_5": "Teneva ca dhammasaṃvegena udānaṃ udānesi.",
  "atk-s0503a:383_6": "Tena vuttaṃ “atha kho bhagavā”tiādi.",
  "atk-s0503a:384_0": "Tattha etamatthaṃ viditvāti “ime dārakā attasukhāya paradukkhaṃ karontā sayaṃ parattha sukhaṃ na labhissantī”ti etamatthaṃ jānitvāti evameke vaṇṇenti.",
  "atk-s0503a:384_1": "Aññesaṃ duppaṭipannānaṃ sukhapariyesanaṃ āyatiṃ dukkhāya saṃvattati,",
  "atk-s0503a:384_2": "suppaṭipannānaṃ ekantena sukhāya saṃvattati.",
  "atk-s0503a:384_3": "Tasmā “paravihesāvinimuttā accantameva sukhabhāgino vata mayhaṃ ovādappaṭikarā”ti somanassavasenevetampi satthā udānaṃ udānesīti vadanti.",
  "atk-s0503a:384_4": "Apare pana bhaṇanti “evaṃ tehi kumārakehi pavattitaṃ paraviheṭhanaṃ sabbākārena ādīnavato viditvā paravihesāya",
  "atk-s0503a:384_5": "parānukampāya ca yathākkamaṃ ādīnavānisaṃsavibhāvanaṃ imaṃ udānaṃ udānesī”ti.",
  "atk-s0503a:385_0": "Tattha sukhakāmānīti ekanteneva attano sukhassa icchanato sukhānugiddhāni.",
  "atk-s0503a:385_1": "Bhūtānīti pāṇino.",
  "atk-s0503a:385_2": "Yo daṇḍena vihiṃsatīti ettha daṇḍenāti desanāmattaṃ,",
  "atk-s0503a:385_3": "daṇḍena vā leḍḍusatthapāṇippahārādīhi vāti attho.",
  "atk-s0503a:385_4": "Atha vā daṇḍenāti daṇḍanena.",
  "atk-s0503a:385_5": "Idaṃ vuttaṃ hoti –",
  "atk-s0503a:385_6": "yo sukhakāmāni sabbabhūtāni jātiādinā ghaṭṭanavasena vacīdaṇḍena vā pāṇimuggarasatthādīhi pothanatāḷanacchedanādivasena",
  "atk-s0503a:385_7": "sarīradaṇḍena vā sataṃ vā sahassaṃ vā ṭhāpanavasena dhanadaṇḍena vāti imesu daṇḍesu yena kenaci daṇḍena",
  "atk-s0503a:385_8": "vihiṃsati viheṭheti dukkhaṃ pāpeti,",
  "atk-s0503a:385_9": "attano sukhamesāno,",
  "atk-s0503a:385_10": "pecca so na labhate sukhanti so puggalo attano sukhaṃ esanto gavesanto patthento pecca paraloke manussasukhaṃ",
  "atk-s0503a:385_11": "dibbasukhaṃ nibbānasukhanti tividhampi sukhaṃ na labhati,",
  "atk-s0503a:385_12": "aññadatthu tena daṇḍena dukkhameva labhatīti attho.",
  "atk-s0503a:386_0": "Pecca so labhate sukhanti yo khantimettānuddayasampanno “yathāhaṃ sukhakāmo dukkhappaṭikūlo,",
  "atk-s0503a:386_1": "evaṃ sabbepī”ti cintetvā sampattaviratiādīsu ṭhito vuttanayena kenaci daṇḍena sabbānipi bhūtāni na hiṃsati na bādhati,",
  "atk-s0503a:386_2": "so puggalo paraloke manussabhūto manussasukhaṃ,",
  "atk-s0503a:386_3": "devabhūto dibbasukhaṃ,",
  "atk-s0503a:386_4": "ubhayaṃ atikkamanto nibbānasukhaṃ labhatīti.",
  "atk-s0503a:386_5": "Ettha ca tādisassa puggalassa avassaṃbhāvitāya taṃ sukhaṃ paccuppannaṃ viya hotīti dassanatthaṃ “labhate”ti vuttaṃ.",
  "atk-s0503a:386_6": "Purimagāthāyapi eseva nayo.",
  "atk-s0503a:387_0": "Tatiyasuttavaṇṇanā niṭṭhitā.",
  "atk-s0503a:388_0": "4. Sakkārasuttavaṇṇanā",
  "atk-s0503a:389_0": "14.",
  "atk-s0503a:389_1": "Catutthe tena kho pana samayena bhagavā sakkato hotīti kappānaṃ satasahassādhikesu catūsu asaṅkhyeyyesu",
  "atk-s0503a:389_2": "paripūritassa puññasambhāravisesassa phalabhūtena “ito paraṃ mayhaṃ okāso natthī”ti ussahajātena viya",
  "atk-s0503a:389_3": "uparūpari vaḍḍhamānena sakkārādinā bhagavā sakkato hoti.",
  "atk-s0503a:389_4": "Sabbadisāsu hi yamakamahāmegho vuṭṭhahitvā mahoghaṃ viya sabbapāramiyo “ekasmiṃ attabhāve vipākaṃ dassāmā”ti",
  "atk-s0503a:389_5": "sampiṇḍitā viya bhagavato lābhasakkāramahoghaṃ nibbattayiṃsu.",
  "atk-s0503a:389_6": "Tato annapānavatthayānamālāgandhavilepanādihatthā khattiyabrāhmaṇādayo āgantvā “kahaṃ buddho,",
  "atk-s0503a:389_7": "kahaṃ bhagavā,",
  "atk-s0503a:389_8": "kahaṃ devadevo,",
  "atk-s0503a:389_9": "kahaṃ narāsabho,",
  "atk-s0503a:389_10": "kahaṃ purisasīho”ti bhagavantaṃ pariyesanti.",
  "atk-s0503a:389_11": "Sakaṭasatehi paccaye āharitvā okāsaṃ alabhamānā samantā gāvutappamāṇepi sakaṭadhurena sakaṭadhuraṃ āhacca",
  "atk-s0503a:389_12": "tiṭṭhanti ceva anubandhanti ca andhakavindabrāhmaṇādayo viya.",
  "atk-s0503a:389_13": "Sabbaṃ taṃ khandhake tesu tesu ca suttesu āgatanayena veditabbaṃ.",
  "atk-s0503a:389_14": "Yathā ca bhagavato,",
  "atk-s0503a:389_15": "evaṃ bhikkhusaṅghassāti.",
  "atk-s0503a:389_16": "Vuttañhetaṃ –",
  "atk-s0503a:390_0": "“Yāvatā kho, cunda,",
  "atk-s0503a:390_1": "etarahi saṅghā vā gaṇā vā loke uppannā, nāhaṃ, cunda,",
  "atk-s0503a:390_2": "aññaṃ ekasaṅghampi samanupassāmi evaṃ lābhaggayasaggappattaṃ,",
  "atk-s0503a:390_3": "yatharivāyaṃ, cunda,",
  "atk-s0503a:390_4": "bhikkhusaṅgho”ti.",
  "atk-s0503a:391_0": "Svāyaṃ bhagavato ca bhikkhusaṅghassa ca uppanno lābhasakkāro ekato hutvā dvinnaṃ mahānadīnaṃ udakogho viya appameyyo ahosi.",
  "atk-s0503a:391_1": "Tena vuttaṃ –",
  "atk-s0503a:391_2": "“tena kho pana samayena bhagavā sakkato hoti…pe…",
  "atk-s0503a:391_3": "parikkhārānaṃ,",
  "atk-s0503a:391_4": "bhikkhusaṅghopi sakkato…pe…",
  "atk-s0503a:391_5": "parikkhārāna”nti.",
  "atk-s0503a:392_0": "Titthiyā pana pubbe akatapuññatāya ca duppaṭipannatāya ca asakkatā agarukatā,",
  "atk-s0503a:392_1": "buddhuppādena pana visesato vipannasobhā sūriyuggamane khajjopanakā viya nippabhā nittejā hatalābhasakkārā ahesuṃ.",
  "atk-s0503a:392_2": "Te tādisaṃ bhagavato saṅghassa ca lābhasakkāraṃ asahamānā issāpakatā “evaṃ ime pharusāhi vācāhi ghaṭṭetvāva",
  "atk-s0503a:392_3": "palāpessāmā”ti usūyā visuggāraṃ uggirantā tattha tattha bhikkhū akkosantā paribhāsantā vicariṃsu.",
  "atk-s0503a:392_4": "Tena vuttaṃ –",
  "atk-s0503a:392_5": "“aññatitthiyā pana paribbājakā asakkatā honti…pe…",
  "atk-s0503a:392_6": "parikkhārānaṃ.",
  "atk-s0503a:392_7": "Atha kho te aññatitthiyā paribbājakā bhagavato sakkāraṃ asahamānā bhikkhusaṅghassa ca gāme ca araññe",
  "atk-s0503a:392_8": "ca bhikkhū disvā asabbhāhi pharusāhi vācāhi akkosanti paribhāsanti rosenti vihesentī”ti.",
  "atk-s0503a:393_0": "Tattha asabbhāhīti asabhāyoggāhi sabhāyaṃ sādhujanasamūhe vattuṃ ayuttāhi,",
  "atk-s0503a:393_1": "duṭṭhullāhīti attho.",
  "atk-s0503a:393_2": "Pharusāhīti kakkhaḷāhi mammacchedikāhi.",
  "atk-s0503a:393_3": "Akkosantīti jātiādīhi akkosavatthūhi khuṃsenti.",
  "atk-s0503a:393_4": "Paribhāsantīti bhaṇḍanavasena bhayaṃ uppādentā tajjenti.",
  "atk-s0503a:393_5": "Rosentīti yathā parassa roso hoti,",
  "atk-s0503a:393_6": "evaṃ anuddhaṃsanavasena rosaṃ uppādenti.",
  "atk-s0503a:393_7": "Vihesentīti viheṭhenti,",
  "atk-s0503a:393_8": "vividhehi ākārehi aphāsuṃ karonti.",
  "atk-s0503a:394_0": "Kathaṃ panete samantapāsādike bhagavati bhikkhusaṅghe ca akkosādīni pavattesunti?",
  "atk-s0503a:394_1": "Bhagavato uppādato pahīnalābhasakkāratāya upahatacittā pathaviṃ khaṇitvā pakkhalantā viya avaṇe veḷuriyamaṇimhi",
  "atk-s0503a:394_2": "vaṇaṃ uppādentā viya ca sundarikaṃ nāma paribbājikaṃ saññāpetvā tāya satthu bhikkhūnañca avaṇṇaṃ vuṭṭhāpetvā",
  "atk-s0503a:394_3": "akkosādīni pavattesuṃ.",
  "atk-s0503a:394_4": "Taṃ panetaṃ sundarīvatthu parato sundarīsutte pāḷiyaṃyeva āgamissati,",
  "atk-s0503a:394_5": "tasmā yamettha vattabbaṃ,",
  "atk-s0503a:394_6": "taṃ tattheva vaṇṇayissāma.",
  "atk-s0503a:395_0": "Bhikkhū bhagavato santikaṃ upasaṅkamitvā taṃ pavattimārocesuṃ.",
  "atk-s0503a:395_1": "Tena vuttaṃ –",
  "atk-s0503a:395_2": "“atha kho sambahulā bhikkhū yena bhagavā tenupasaṅkamiṃsu…pe…",
  "atk-s0503a:395_3": "vihesentī”ti.",
  "atk-s0503a:395_4": "Taṃ vuttatthameva.",
  "atk-s0503a:396_0": "Etamatthaṃ viditvāti etaṃ issāpakatānaṃ titthiyānaṃ vippaṭipattiṃ sabbākārato viditvā.",
  "atk-s0503a:396_1": "Imaṃ udānanti imaṃ tehi kate vippakāre pasannacittehi ca parehi kate upakāre tādibhāvānubhāvadīpakaṃ udānaṃ udānesi.",
  "atk-s0503a:397_0": "Tattha gāme araññe sukhadukkhaphuṭṭhoti gāme vā araññe vā yattha katthaci sukhena dukkhena ca phuṭṭho sukhadukkhāni anubhavanto,",
  "atk-s0503a:397_1": "tesaṃ vā paccayehi samaṅgībhūto.",
  "atk-s0503a:397_2": "Nevattato no parato dahethāti “ahaṃ sukhito,",
  "atk-s0503a:397_3": "ahaṃ dukkhito,",
  "atk-s0503a:397_4": "mama sukhaṃ,",
  "atk-s0503a:397_5": "mama dukkhaṃ,",
  "atk-s0503a:397_6": "parenidaṃ mayhaṃ sukhadukkhaṃ uppādita”nti ca neva attato na parato taṃ sukhadukkhaṃ ṭhapetha. Kasmā?",
  "atk-s0503a:397_7": "Na hettha khandhapañcake ahanti vā mamanti vā paroti vā parassāti vā passitabbayuttakaṃ kiñci atthi,",
  "atk-s0503a:397_8": "kevalaṃ saṅkhārā eva pana yathāpaccayaṃ uppajjitvā khaṇe khaṇe bhijjantīti.",
  "atk-s0503a:397_9": "Sukhadukkhaggahaṇañcettha desanāsīsaṃ,",
  "atk-s0503a:397_10": "sabbassāpi lokadhammassa vasena attho veditabbo.",
  "atk-s0503a:397_11": "Iti bhagavā “nāhaṃ kvacani,",
  "atk-s0503a:397_12": "kassaci kiñcanatasmiṃ,",
  "atk-s0503a:397_13": "na ca mama kvacani,",
  "atk-s0503a:397_14": "katthaci kiñcanatatthī”ti catukoṭikaṃ suññataṃ vibhāvesi.",
  "atk-s0503a:398_0": "Idāni tassa attato parato ca adahanassa kāraṇaṃ dasseti “phusanti phassā upadhiṃ paṭiccā”ti.",
  "atk-s0503a:398_1": "Ete sukhavedanīyā dukkhavedanīyā ca phassā nāma khandhapañcakasaṅkhātaṃ upadhiṃ paṭicca tasmiṃ sati yathāsakaṃ visayaṃ phusanti,",
  "atk-s0503a:398_2": "tattha pavattantiyeva.",
  "atk-s0503a:398_3": "Adukkhamasukhā hi vedanā santasabhāvatāya sukhe eva saṅgahaṃ gacchatīti duvidhasamphassavasenevāyaṃ atthavaṇṇanā katā.",
  "atk-s0503a:399_0": "Yathā pana te phassā na phusanti,",
  "atk-s0503a:399_1": "taṃ dassetuṃ “nirupadhiṃ kena phuseyyuṃ phassā”ti vuttaṃ.",
  "atk-s0503a:399_2": "Sabbaso hi khandhūpadhiyā asati kena kāraṇena te phassā phuseyyuṃ,",
  "atk-s0503a:399_3": "na taṃ kāraṇaṃ atthi.",
  "atk-s0503a:399_4": "Yadi hi tumhe akkosādivasena uppajjanasukhadukkhaṃ na icchatha,",
  "atk-s0503a:399_5": "sabbaso nirupadhibhāveyeva yogaṃ kareyyāthāti anupādisesanibbānadhātuyā gāthaṃ niṭṭhapesi.",
  "atk-s0503a:399_6": "Evaṃ iminā udānena vaṭṭavivaṭṭaṃ kathitaṃ.",
  "atk-s0503a:400_0": "Catutthasuttavaṇṇanā niṭṭhitā.",
  "atk-s0503a:401_0": "5. Upāsakasuttavaṇṇanā",
  "atk-s0503a:402_0": "15.",
  "atk-s0503a:402_1": "Pañcame icchānaṅgalakoti icchānaṅgalanāmako kosalesu eko brāhmaṇagāmo,",
  "atk-s0503a:402_2": "taṃnivāsitāya tattha vā jāto bhavoti vā icchānaṅgalako.",
  "atk-s0503a:402_3": "Upāsakoti tīhi saraṇagamanehi bhagavato santike upāsakabhāvassa paveditattā upāsako pañcasikkhāpadiko buddhamāmako,",
  "atk-s0503a:402_4": "dhammamāmako,",
  "atk-s0503a:402_5": "saṅghamāmako.",
  "atk-s0503a:402_6": "Kenacideva karaṇīyenāti uddhārasodhāpanādinā kenacideva kattabbena.",
  "atk-s0503a:402_7": "Tīretvāti niṭṭhāpetvā.",
  "atk-s0503a:402_8": "Ayaṃ kira upāsako pubbe abhiṇhaṃ bhagavantaṃ upasaṅkamitvā payirupāsati,",
  "atk-s0503a:402_9": "so katipayaṃ kālaṃ bahukaraṇīyatāya satthu dassanaṃ nābhisambhosi.",
  "atk-s0503a:402_10": "Tenāha bhagavā –",
  "atk-s0503a:402_11": "“cirassaṃ kho tvaṃ, upāsaka,",
  "atk-s0503a:402_12": "imaṃ pariyāyamakāsi,",
  "atk-s0503a:402_13": "yadidaṃ idhāgamanāyā”ti.",
  "atk-s0503a:403_0": "Tattha cirassanti cirena.",
  "atk-s0503a:403_1": "Pariyāyanti vāraṃ.",
  "atk-s0503a:403_2": "Yadidanti nipāto,",
  "atk-s0503a:403_3": "yo ayanti attho.",
  "atk-s0503a:403_4": "Idaṃ vuttaṃ hoti –",
  "atk-s0503a:403_5": "idha mama santike āgamanāya yo ayaṃ ajja kato vāro,",
  "atk-s0503a:403_6": "taṃ imaṃ cirena papañcaṃ katvā akāsīti.",
  "atk-s0503a:403_7": "Cirapaṭikāhanti cirapaṭiko ahaṃ,",
  "atk-s0503a:403_8": "cirakālato paṭṭhāya ahaṃ upasaṅkamitukāmoti sambandho.",
  "atk-s0503a:403_9": "Kehici kehicīti ekaccehi ekaccehi.",
  "atk-s0503a:403_10": "Atha vā kehici kehicīti yehi vā tehi vā.",
  "atk-s0503a:403_11": "Tattha gāravaṃ dasseti.",
  "atk-s0503a:403_12": "Satthari abhippasannassa hi satthudassanadhammassavanesu viya na aññattha ādaro hoti.",
  "atk-s0503a:403_13": "Kiccakaraṇīyehīti ettha avassaṃ kātabbaṃ kiccaṃ,",
  "atk-s0503a:403_14": "itaraṃ karaṇīyaṃ.",
  "atk-s0503a:403_15": "Paṭhamaṃ vā kātabbaṃ kiccaṃ,",
  "atk-s0503a:403_16": "pacchā kātabbaṃ karaṇīyaṃ.",
  "atk-s0503a:403_17": "Khuddakaṃ vā kiccaṃ,",
  "atk-s0503a:403_18": "mahantaṃ karaṇīyaṃ.",
  "atk-s0503a:403_19": "Byāvaṭoti ussukko.",
  "atk-s0503a:403_20": "Evāhanti evaṃ iminā pakārena ahaṃ nāsakkhiṃ upasaṅkamituṃ,",
  "atk-s0503a:403_21": "na agāravādināti adhippāyo.",
  "atk-s0503a:404_0": "Etamatthaṃ viditvāti dullabhe buddhuppāde manussattalābhe ca sattānaṃ sakiñcanabhāvena kiccapasutatāya kusalantarāyo hoti,",
  "atk-s0503a:404_1": "na akiñcanassāti etamatthaṃ sabbākārato viditvā.",
  "atk-s0503a:404_2": "Imaṃ udānanti tadatthaparidīpanameva imaṃ udānaṃ udānesi.",
  "atk-s0503a:405_0": "Tattha sukhaṃ vata tassa na hoti kiñcīti yassa puggalassa kiñci rūpādīsu ekavatthumpi “mameta”nti taṇhāya",
  "atk-s0503a:405_1": "pariggahitabhāvena na hoti natthi na vijjati,",
  "atk-s0503a:405_2": "sukhaṃ vata tassa puggalassa,",
  "atk-s0503a:405_3": "aho sukhamevāti attho.",
  "atk-s0503a:405_4": "“Na hosī”tipi pāṭho,",
  "atk-s0503a:405_5": "tassa atītakālavasena attho veditabbo.",
  "atk-s0503a:405_6": "Keci pana na hoti kiñcīti padassa “rāgādikiñcanaṃ yassa na hotī”ti atthaṃ vaṇṇenti,",
  "atk-s0503a:405_7": "taṃ na sundaraṃ pariggahadhammavasena desanāya āgatattā.",
  "atk-s0503a:405_8": "Rāgādikiñcananti pariggahetabbassāpi saṅgahe sati yuttameva vuttaṃ siyā atha vā yassa puggalassa kiñci",
  "atk-s0503a:405_9": "appampi kiñcanaṃ palibodhajātaṃ rāgādikiñcanābhāvato eva na hoti,",
  "atk-s0503a:405_10": "taṃ tassa akiñcanattaṃ sukhassa paccayabhāvato sukhaṃ vataṃ,",
  "atk-s0503a:405_11": "aho sukhanti attho.",
  "atk-s0503a:405_12": "Kassa pana na hoti kiñcananti ce,",
  "atk-s0503a:405_13": "āha “saṅkhātadhammassa bahussutassā”ti.",
  "atk-s0503a:405_14": "Yo catūhipi maggasaṅkhāhi soḷasakiccanipphattiyā saṅkhātadhammo katakicco,",
  "atk-s0503a:405_15": "tato eva paṭivedhabāhusaccena bahussuto, tassa.",
  "atk-s0503a:406_0": "Iti bhagavā akiñcanabhāve ānisaṃsaṃ dassetvā sakiñcanabhāve ādīnavaṃ dassetuṃ “sakiñcanaṃ passā”tiādimāha.",
  "atk-s0503a:406_1": "Tassattho –",
  "atk-s0503a:406_2": "rāgādikiñcanānaṃ āmisakiñcanānañca atthitāya sakiñcanaṃ,",
  "atk-s0503a:406_3": "sakiñcanattā eva aladdhānañca laddhānañca kāmānaṃ pariyesanārakkhaṇahetu kiccakaraṇīyavasena “ahaṃ mamā”ti",
  "atk-s0503a:406_4": "gahaṇavasena ca vihaññamānaṃ vighātaṃ āpajjamānaṃ passāti dhammasaṃvegappatto satthā attano cittaṃ vadati.",
  "atk-s0503a:406_5": "Jano janasmiṃ paṭibandharūpoti sayaṃ añño jano samāno aññasmiṃ jane “ahaṃ imassa,",
  "atk-s0503a:406_6": "mama aya”nti taṇhāvasena paṭibandhasabhāvo hutvā vihaññati vighātaṃ āpajjati.",
  "atk-s0503a:406_7": "“Paṭibaddhacitto”tipi pāṭho.",
  "atk-s0503a:406_8": "Ayañca attho –",
  "atk-s0503a:407_0": "“Puttā matthi dhanammatthi, iti bālo vihaññati;",
  "atk-s0503a:408_0": "Attā hi attano natthi, kuto puttā kuto dhana”nti. –",
  "atk-s0503a:409_0": "Ādīhi suttapadehi dīpetabboti.",
  "atk-s0503a:410_0": "Pañcamasuttavaṇṇanā niṭṭhitā.",
  "atk-s0503a:411_0": "6. Gabbhinīsuttavaṇṇanā",
  "atk-s0503a:412_0": "16.",
  "atk-s0503a:412_1": "Chaṭṭhe aññatarassa paribbājakassāti ekassa kuṭumbikassa paribbājakassa.",
  "atk-s0503a:412_2": "Daharāti taruṇī.",
  "atk-s0503a:412_3": "Māṇavikāti brāhmaṇadhītāya vohāro.",
  "atk-s0503a:412_4": "Pajāpatīti bhariyā.",
  "atk-s0503a:412_5": "Gabbhinīti āpannasattā.",
  "atk-s0503a:412_6": "Upavijaññāti ajja suveti paccupaṭṭhitavijāyanakālā hotīti sambandho.",
  "atk-s0503a:412_7": "So kira brāhmaṇajātiko sabhariyo vādapatthassame ṭhito,",
  "atk-s0503a:412_8": "tena naṃ sapajāpatikaṃ paribbājakavohārena samudācaranti.",
  "atk-s0503a:412_9": "Bhariyā panassa brāhmaṇajātikattā brāhmaṇāti ālapati.",
  "atk-s0503a:412_10": "Telanti tilatelaṃ.",
  "atk-s0503a:412_11": "Telasīsena cettha yaṃ yaṃ vijātāya pasavadukkhappaṭikāratthaṃ icchitabbaṃ,",
  "atk-s0503a:412_12": "taṃ sabbaṃ sappiloṇādiṃ āharāti āṇāpeti.",
  "atk-s0503a:412_13": "Yaṃ me vijātāya bhavissatīti yaṃ telādi mayhaṃ vijātāya bahinikkhantagabbhāya upakārāya bhavissati.",
  "atk-s0503a:412_14": "“Paribbājikāyā”tipi pāṭho.",
  "atk-s0503a:412_15": "Kutoti kasmā ṭhānā,",
  "atk-s0503a:412_16": "yato ñātikulā vā mittakulā vā telādiṃ āhareyyaṃ,",
  "atk-s0503a:412_17": "taṃ ṭhānaṃ me natthīti adhippāyo.",
  "atk-s0503a:412_18": "Telaṃ āharāmīti vattamānasamīpatāya vattamānaṃ katvā vuttaṃ,",
  "atk-s0503a:412_19": "telaṃ āharissāmīti attho.",
  "atk-s0503a:412_20": "Samaṇassa vā brāhmaṇassa vā sappissa vā telassa vāti ca samuccayattho vā-",
  "atk-s0503a:412_21": "saddo “aggito vā udakato vā mithubhedā vā”tiādīsu viya.",
  "atk-s0503a:412_22": "Sappissa vā telassa vāti paccatte sāmivacanaṃ,",
  "atk-s0503a:412_23": "sappi ca telañca yāvadatthaṃ pātuṃ pivituṃ dīyatīti attho.",
  "atk-s0503a:412_24": "Apare pana “sappissa vā telassa vāti avayavasambandhe sāmivacanaṃ.",
  "atk-s0503a:412_25": "Sappitelasamudāyassa hi avayavo idha yāvadatthasaddena vuccatī”ti vadanti.",
  "atk-s0503a:412_26": "No nīharitunti bhājanena vā hatthena vā bahi netuṃ no dīyati,",
  "atk-s0503a:412_27": "ucchadditvānāti vamitvā,",
  "atk-s0503a:412_28": "yaṃnūna dadeyyanti sambandho.",
  "atk-s0503a:412_29": "Evaṃ kirassa ahosi “ahaṃ rañño koṭṭhāgāraṃ gantvā telaṃ kaṇṭhamattaṃ pivitvā tāvadeva gharaṃ āgantvā",
  "atk-s0503a:412_30": "ekasmiṃ bhājane yathāpītaṃ vamitvā uddhanaṃ āropetvā pacissāmi,",
  "atk-s0503a:412_31": "yaṃ pittasemhādimissitaṃ,",
  "atk-s0503a:412_32": "taṃ agginā jhāyissati,",
  "atk-s0503a:412_33": "telaṃ pana gahetvā imissā paribbājikāya kamme upanessāmī”ti.",
  "atk-s0503a:413_0": "Uddhaṃ kātunti vamanavasena uddhaṃ nīharituṃ.",
  "atk-s0503a:413_1": "Na pana adhoti viriñcanavasena heṭṭhā nīharituṃ na pana sakkoti.",
  "atk-s0503a:413_2": "So hi “adhikaṃ pītaṃ sayameva mukhato niggamissatī”ti pivitvā āsayassa arittatāya aniggate vamanavirecanayogaṃ",
  "atk-s0503a:413_3": "ajānanto alabhanto vā kevalaṃ dukkhāhi vedanāhi phuṭṭho āvaṭṭati ca parivaṭṭati ca.",
  "atk-s0503a:413_4": "Dukkhāhīti dukkhamāhi.",
  "atk-s0503a:413_5": "Tibbāhīti bahalāhi tikhiṇāhi vā.",
  "atk-s0503a:413_6": "Kharāhīti kakkhaḷāhi.",
  "atk-s0503a:413_7": "Kaṭukāhīti ativiya aniṭṭhabhāvena dāruṇāhi.",
  "atk-s0503a:413_8": "Āvaṭṭatīti ekasmiṃyeva ṭhāne anipajjitvā attano sarīraṃ ito cito ākaḍḍhanto āvaṭṭati.",
  "atk-s0503a:413_9": "Parivaṭṭatīti ekasmiṃ padese nipannopi aṅgapaccaṅgāni parito khipanto vaṭṭati,",
  "atk-s0503a:413_10": "abhimukhaṃ vā vaṭṭanto āvaṭṭati,",
  "atk-s0503a:413_11": "samantato vaṭṭanto parivaṭṭati.",
  "atk-s0503a:414_0": "Etamatthaṃ viditvāti “sakiñcanassa appaṭisaṅkhāparibhogahetukā ayaṃ dukkhuppatti,",
  "atk-s0503a:414_1": "akiñcanassa pana sabbaso ayaṃ natthī”ti etamatthaṃ sabbākārato jānitvā tadatthappakāsanaṃ imaṃ udānaṃ udānesi.",
  "atk-s0503a:415_0": "Tattha sukhino vatāti sukhino vata sappurisā.",
  "atk-s0503a:415_1": "Ke pana teti?",
  "atk-s0503a:415_2": "Ye akiñcanā,",
  "atk-s0503a:415_3": "ye rāgādikiñcanassa pariggahakiñcanassa ca abhāvena akiñcanā,",
  "atk-s0503a:415_4": "kesaṃ panidaṃ kiñcanaṃ natthīti āha –",
  "atk-s0503a:415_5": "“vedaguno hi janā akiñcanā”ti,",
  "atk-s0503a:415_6": "ye ariyamaggañāṇasaṅkhātaṃ vedaṃ gatā adhigatā,",
  "atk-s0503a:415_7": "tena vā vedena nibbānaṃ gatāti vedaguno,",
  "atk-s0503a:415_8": "te ariyajanā khīṇāsavapuggalā anavasesarāgādikiñcanānaṃ aggamaggena samucchinnattā akiñcanā nāma.",
  "atk-s0503a:415_9": "Asati hi rāgādikiñcane kuto pariggahakiñcanassa sambhavo.",
  "atk-s0503a:415_10": "Evaṃ gāthāya purimabhāgena arahante pasaṃsitvā aparabhāgena andhaputhujjane garahanto “sakiñcanaṃ passā”tiādimāha.",
  "atk-s0503a:415_11": "Taṃ purimasutte vuttatthameva.",
  "atk-s0503a:415_12": "Evaṃ imāyapi gāthāya vaṭṭavivaṭṭaṃ kathitaṃ.",
  "atk-s0503a:416_0": "Chaṭṭhasuttavaṇṇanā niṭṭhitā.",
  "atk-s0503a:417_0": "7. Ekaputtakasuttavaṇṇanā",
  "atk-s0503a:418_0": "17.",
  "atk-s0503a:418_1": "Sattame ekaputtakoti eko putto,",
  "atk-s0503a:418_2": "so ca anukampitabbaṭṭhena ekaputtako,",
  "atk-s0503a:418_3": "piyāyitabbaṭṭhena piyo,",
  "atk-s0503a:418_4": "manassa vaḍḍhanaṭṭhena manāpo.",
  "atk-s0503a:418_5": "Sarīrasobhāsampattiyā vā dassanīyaṭṭhena piyo,",
  "atk-s0503a:418_6": "sīlācārasampattiyā kalyāṇadhammatāya manāpo.",
  "atk-s0503a:418_7": "Kaleti satte khepetīti kālo, maraṇaṃ.",
  "atk-s0503a:418_8": "Taṃ kato pattoti kālaṅkato,",
  "atk-s0503a:418_9": "kālena vā maccunā kato naṭṭho adassanaṃ gatoti kālaṅkato,",
  "atk-s0503a:418_10": "matoti attho.",
  "atk-s0503a:419_0": "Sambahulā upāsakāti sāvatthivāsino bahū upāsakā mataputtaupāsakassa sahasokībhāvena yāva āḷāhanā pacchato",
  "atk-s0503a:419_1": "gantvā matasarīrassa kattabbaṃ kāretvā paṭinivattā yathānivatthāva udakaṃ otaritvā sīsaṃnhātā vatthāni",
  "atk-s0503a:419_2": "pīḷetvā anotāpetvāva ekaṃ nivāsetvā ekaṃ uttarāsaṅgaṃ katvā upāsakaṃ purato katvā “sokavinodanaṃ dhammaṃ",
  "atk-s0503a:419_3": "satthu santike sossāmā”ti bhagavantaṃ upasaṅkamiṃsu.",
  "atk-s0503a:419_4": "Tena vuttaṃ “allakesā”tiādi.",
  "atk-s0503a:420_0": "Tattha allavatthāti udakena tintavatthā.",
  "atk-s0503a:420_1": "Divā divassāti divasassapi divā,",
  "atk-s0503a:420_2": "majjhanhike kāleti attho.",
  "atk-s0503a:420_3": "Yasmā jānantāpi tathāgatā pucchanti,",
  "atk-s0503a:420_4": "jānantāpi na pucchanti.",
  "atk-s0503a:420_5": "Kālaṃ viditvā pucchanti,",
  "atk-s0503a:420_6": "kālaṃ viditvā na pucchanti,",
  "atk-s0503a:420_7": "tasmā jānantoyeva bhagavā kathāsamuṭṭhāpanatthaṃ pucchanto “kiṃ nu kho tumhe upāsakā”tiādimāha.",
  "atk-s0503a:420_8": "Tassattho –",
  "atk-s0503a:420_9": "tumhe upāsakā aññesu divasesu mama santikaṃ āgacchantā otāpitasuddhavatthā sāyanhe āgacchatha,",
  "atk-s0503a:420_10": "ajja pana allavatthā allakesā ṭhitamajjhanhike kāle idhāgatā,",
  "atk-s0503a:420_11": "taṃ kiṃ kāraṇanti.",
  "atk-s0503a:420_12": "Tena mayanti tena puttaviyogajanitacittasantāpena balavasokābhibhūtatāya evaṃbhūtā mayaṃ idhūpasaṅkamantāti.",
  "atk-s0503a:421_0": "Etamatthaṃ viditvāti piyavatthusambhavā sokadukkhadomanassādayo,",
  "atk-s0503a:421_1": "asati piyavatthusmiṃ sabbaso ete na santīti etamatthaṃ sabbākārato jānitvā tadatthappakāsanaṃ imaṃ udānaṃ udānesi.",
  "atk-s0503a:422_0": "Tattha piyarūpassādagadhitāseti piyasabhāvesu rūpakkhandhādīsu sukhavedanassādena gadhitā paṭibaddhacittā.",
  "atk-s0503a:422_1": "Gadhitāseti hi gadhitāiccevattho.",
  "atk-s0503a:422_2": "Seti vā nipātamattaṃ.",
  "atk-s0503a:422_3": "Piyarūpā nāma cakkhādayo puttadārādayo ca.",
  "atk-s0503a:422_4": "Vuttañhetaṃ –",
  "atk-s0503a:422_5": "“kiñca loke piyarūpaṃ sātarūpaṃ cakkhu loke …pe…",
  "atk-s0503a:422_6": "dhammataṇhā loke piyarūpaṃ sātarūpa”nti.",
  "atk-s0503a:423_0": "“Khettaṃ vatthuṃ hiraññaṃ vā, gavassaṃ dāsaporisaṃ;",
  "atk-s0503a:424_0": "Thiyo bandhū puthu kāme, yo naro anugijjhatī”ti ca. ;",
  "atk-s0503a:425_0": "Tasmā tesu piyarūpesu assādena giddhā mucchitā ajjhāpannāti attho.",
  "atk-s0503a:425_1": "Ke pana te piyarūpassādagadhitāti te dasseti “devakāyā puthumanussā cā”ti,",
  "atk-s0503a:425_2": "cātumahārājikādayo bahudevasamūhā ceva jambudīpakādikā bahumanussā ca.",
  "atk-s0503a:425_3": "Aghāvinoti kāyikacetasikadukkhena dukkhitā.",
  "atk-s0503a:425_4": "Parijunnāti jarārogādivipattiyā yobbanārogyādisampattito parihīnā.",
  "atk-s0503a:425_5": "Yathālābhavasena vāyamattho devamanussesu veditabbo.",
  "atk-s0503a:425_6": "Atha vā kāmañcekantasukhasamappitānaṃ devānaṃ dukkhajarārogā na sambhavanti,",
  "atk-s0503a:425_7": "tadanativattasabhāvatāya pana tepi “aghāvino”ti “parijunnā”ti ca vuttā.",
  "atk-s0503a:425_8": "Tesampi vā pubbanimittuppattiyā paṭicchannajarāya cetasikarogassa ca vasena dukkhādīnaṃ sambhavo veditabbo.",
  "atk-s0503a:425_9": "Maccurājassa vasaṃ gacchantīti piyavatthuvisayāya taṇhāya appahīnattā punappunaṃ gabbhūpagamanato dhātuttayissaratāya",
  "atk-s0503a:425_10": "maccurājasaṅkhātassa maraṇassa vasaṃ hatthameva gacchanti.",
  "atk-s0503a:426_0": "Ettāvatā vaṭṭaṃ dassetvā idāni “ye ve divā”tiādinā vivaṭṭaṃ dasseti.",
  "atk-s0503a:426_1": "Tattha ye ve divā ca ratto ca appamattāti “divasaṃ caṅkamena nisajjāya āvaraṇīyehi dhammehi cittaṃ parisodhetī”tiādinā",
  "atk-s0503a:426_2": "vuttanayena divasabhāge rattibhāge ca daḷhaṃ appamattā appamādappaṭipadaṃ pūrenti.",
  "atk-s0503a:426_3": "Jahanti piyarūpanti catusaccakammaṭṭhānabhāvanaṃ ussukkāpetvā ariyamaggādhigamena piyarūpaṃ piyajātikaṃ",
  "atk-s0503a:426_4": "cakkhādipiyavatthuṃ tappaṭibaddhachandarāgajahanena jahanti.",
  "atk-s0503a:426_5": "Te ve khaṇanti aghamūlaṃ,",
  "atk-s0503a:426_6": "maccuno āmisaṃ durativattanti te ariyapuggalā aghassa vaṭṭadukkhassa mūlabhūtaṃ,",
  "atk-s0503a:426_7": "maccunā maraṇena āmasitabbato āmisaṃ,",
  "atk-s0503a:426_8": "ito bahiddhā kehicipi samaṇabrāhmaṇehi nivattituṃ asakkuṇeyyatāya durativattaṃ,",
  "atk-s0503a:426_9": "saha avijjāya taṇhaṃ ariyamaggañāṇakudālena khaṇanti,",
  "atk-s0503a:426_10": "lesamattampi anavasesantā ummūlayantīti.",
  "atk-s0503a:426_11": "Svāyamattho –",
  "atk-s0503a:427_0": "“Appamādo amatapadaṃ, pamādo maccuno padaṃ;",
  "atk-s0503a:428_0": "Appamattā na mīyanti, ye pamattā yathā matā”ti. –",
  "atk-s0503a:429_0": "Ādīhi suttapadehi vitthāretabboti.",
  "atk-s0503a:430_0": "Sattamasuttavaṇṇanā niṭṭhitā.",
  "atk-s0503a:431_0": "8. Suppavāsāsuttavaṇṇanā",
  "atk-s0503a:432_0": "18.",
  "atk-s0503a:432_1": "Aṭṭhame kuṇḍikāyanti evaṃnāmake koliyānaṃ nagare.",
  "atk-s0503a:432_2": "Kuṇḍadhānavaneti tassa nagarassa avidūre kuṇḍadhānasaṅkhāte vane.",
  "atk-s0503a:433_0": "Pubbe kira kuṇḍo nāma eko yakkho tasmiṃ vanasaṇḍe vāsaṃ kappesi,",
  "atk-s0503a:433_1": "kuṇḍadhānamissakena ca balikammena tussatīti tassa tathā tattha baliṃ upaharanti,",
  "atk-s0503a:433_2": "tenetaṃ vanasaṇḍaṃ kuṇḍadhānavanantveva paññāyittha.",
  "atk-s0503a:433_3": "Tassa avidūre ekā gāmapatikā ahosi,",
  "atk-s0503a:433_4": "sāpi tassa yakkhassa āṇāpavattiṭṭhāne niviṭṭhattā teneva paripālitattā kuṇḍikāti voharīyittha.",
  "atk-s0503a:433_5": "Aparabhāge tattha koliyarājāno nagaraṃ kāresuṃ,",
  "atk-s0503a:433_6": "tampi purimavohārena kuṇḍikātveva vuccati.",
  "atk-s0503a:433_7": "Tasmiñca vanasaṇḍe koliyarājāno bhagavato bhikkhusaṅghassa ca vasanatthāya vihāraṃ patiṭṭhāpesuṃ,",
  "atk-s0503a:433_8": "tampi kuṇḍadhānavanantveva paññāyittha.",
  "atk-s0503a:433_9": "Atha bhagavā janapadacārikaṃ caranto anukkamena taṃ vihāraṃ patvā tattha vihāsi.",
  "atk-s0503a:433_10": "Tena vuttaṃ –",
  "atk-s0503a:433_11": "“ekaṃ samayaṃ bhagavā kuṇḍikāyaṃ viharati kuṇḍadhānavane”ti.",
  "atk-s0503a:434_0": "Suppavāsāti tassā upāsikāya nāmaṃ.",
  "atk-s0503a:434_1": "Koliyadhītāti koliyarājaputtī.",
  "atk-s0503a:434_2": "Sā hi bhagavato aggupaṭṭhāyikā paṇītadāyikānaṃ sāvikānaṃ etadagge ṭhapitā sotāpannā ariyasāvikā.",
  "atk-s0503a:434_3": "Yañhi kiñci bhagavato yuttarūpaṃ khādanīyaṃ bhojanīyaṃ bhesajjaṃ vā na tattha aññāhi saṃvidhātabbaṃ atthi,",
  "atk-s0503a:434_4": "sabbaṃ taṃ sayameva attano paññāya vicāretvā sakkaccaṃ sampādetvā upaneti.",
  "atk-s0503a:434_5": "Devasikañca aṭṭhasataṃ saṅghabhattapāṭipuggalikabhattāni deti.",
  "atk-s0503a:434_6": "Yo koci bhikkhu vā bhikkhunī vā taṃ kulaṃ piṇḍāya paviṭṭho rittahattho na gacchati.",
  "atk-s0503a:434_7": "Evaṃ muttacāgā payatapāṇī vossaggaratā yācayogā dānasaṃvibhāgaratā.",
  "atk-s0503a:434_8": "Assā kucchiyaṃ purimabuddhesu katādhikāro pacchimabhaviko sāvakabodhisatto paṭisandhiṃ gaṇhi.",
  "atk-s0503a:434_9": "Sā taṃ gabbhaṃ kenacideva pāpakammena satta vassāni kucchinā parihari,",
  "atk-s0503a:434_10": "sattāhañca mūḷhagabbhā ahosi.",
  "atk-s0503a:434_11": "Tena vuttaṃ –",
  "atk-s0503a:434_12": "“satta vassāni gabbhaṃ dhāreti sattāhaṃ mūḷhagabbhā”ti.",
  "atk-s0503a:435_0": "Tattha satta vassānīti satta saṃvaccharāni,",
  "atk-s0503a:435_1": "accantasaṃyoge ca idaṃ upayogavacanaṃ.",
  "atk-s0503a:435_2": "Gabbhaṃ dhāretīti gabbhaṃ vahati,",
  "atk-s0503a:435_3": "gabbhinī hotīti attho.",
  "atk-s0503a:435_4": "Sattāhaṃ mūḷhagabbhāti satta ahāni byākulagabbhā.",
  "atk-s0503a:435_5": "Gabbho hi paripakko sampajjamāno vijāyanakāle kammajavātehi sañcāletvā parivattito uddhaṃpādo adhosiro hutvā yonimukhābhimukho hoti,",
  "atk-s0503a:435_6": "evaṃ so katthaci alaggo bahi nikkhamati.",
  "atk-s0503a:435_7": "Vipajjamāno pana viparivattanavasena yonimaggaṃ pidahitvā tiriyaṃ nipajjati,",
  "atk-s0503a:435_8": "sayameva vā yonimaggo pidahati,",
  "atk-s0503a:435_9": "so tattha kammajavātehi aparāparaṃ parivattamāno byākulo mūḷhagabbhoti vuccati.",
  "atk-s0503a:435_10": "Tassāpi satta divase evaṃ ahosi,",
  "atk-s0503a:435_11": "tena vuttaṃ “sattāhaṃ mūḷhagabbhā”ti.",
  "atk-s0503a:436_0": "Ayañca gabbho sīvalitthero.",
  "atk-s0503a:436_1": "Tassa kathaṃ satta vassāni gabbhavāsadukkhaṃ,",
  "atk-s0503a:436_2": "sattāhaṃ mūḷhagabbhabhāvappatti,",
  "atk-s0503a:436_3": "mātu cassāpi sotāpannāya ariyasāvikāya tathā dukkhānubhavanaṃ jātanti? Vuccate –",
  "atk-s0503a:436_4": "atīte kāsikarāje bārāṇasiyaṃ rajjaṃ kārente eko kosalarājā mahantena balenāgantvā bārāṇasiṃ gahetvā taṃ",
  "atk-s0503a:436_5": "rājānaṃ māretvā tassa aggamahesiṃ attano aggamahesiṃ akāsi.",
  "atk-s0503a:436_6": "Bārāṇasirañño pana putto pitu maraṇakāle niddhamanadvārena palāyitvā attano ñātimittabandhave ekajjhaṃ",
  "atk-s0503a:436_7": "katvā anukkamena balaṃ saṃharitvā bārāṇasiṃ āgantvā avidūre mahantaṃ khandhāvāraṃ bandhitvā tassa rañño",
  "atk-s0503a:436_8": "paṇṇaṃ pesesi “rajjaṃ vā detu,",
  "atk-s0503a:436_9": "yuddhaṃ vā”ti.",
  "atk-s0503a:436_10": "Rājakumārassa mātā sāsanaṃ sutvā “yuddhena kammaṃ natthi,",
  "atk-s0503a:436_11": "sabbadisāsu sañcāraṃ pacchinditvā bārāṇasinagaraṃ parivāretu,",
  "atk-s0503a:436_12": "tato dārūdakabhattaparikkhayena kilantā nagare manussā vināva yuddhena rājānaṃ gahetvā dassantī”ti paṇṇaṃ pesesi.",
  "atk-s0503a:436_13": "So mātu sāsanaṃ sutvā cattāri mahādvārāni rakkhanto satta vassāni nagaraṃ uparundhi,",
  "atk-s0503a:436_14": "nagare manussā cūḷadvārena nikkhamitvā dārūdakāni āharanti,",
  "atk-s0503a:436_15": "sabbakiccāni karonti.",
  "atk-s0503a:437_0": "Atha rājakumārassa mātā taṃ pavattiṃ sutvā “bālo mama putto upāyaṃ na jānāti,",
  "atk-s0503a:437_1": "gacchatha,",
  "atk-s0503a:437_2": "assa cūḷadvārāni pidhāya nagaraṃ uparundhatūti vadethā”ti puttassa gūḷhasāsanaṃ pahiṇi.",
  "atk-s0503a:437_3": "So mātu sāsanaṃ sutvā satta divase tathā akāsi.",
  "atk-s0503a:437_4": "Nāgarā bahi nikkhamituṃ alabhantā sattame divase tassa rañño sīsaṃ gahetvā kumārassa adaṃsu.",
  "atk-s0503a:437_5": "Kumāro nagaraṃ pavisitvā rajjaṃ aggahesi.",
  "atk-s0503a:437_6": "So tadā satta vassāni nagararundhanakammanissandena etarahi satta vassāni mātukucchisaṅkhātāya lohitakumbhiyā vasi,",
  "atk-s0503a:437_7": "avasesato pana sattāhaṃ nagarūparundhanena sattāhaṃ mūḷhagabbhabhāvaṃ āpajji.",
  "atk-s0503a:437_8": "Jātakaṭṭhakathāyaṃ pana “satta divasāni nagaraṃ rundhitvā gahitakammanissandena sattavassāni lohitakumbhiyaṃ",
  "atk-s0503a:437_9": "vasitvā sattāhaṃ mūḷhagabbhabhāvaṃ āpajjī”ti vuttaṃ.",
  "atk-s0503a:437_10": "Yaṃ pana so padumuttarasammāsambuddhapādamūle “lābhīnaṃ aggo bhaveyya”nti mahādānaṃ datvā patthanaṃ akāsi,",
  "atk-s0503a:437_11": "yañca vipassissa bhagavato kāle nāgarehi saddhiṃ sahassagghanikaṃ guḷadadhiṃ datvā patthanaṃ akāsi,",
  "atk-s0503a:437_12": "tassānubhāvena lābhīnaṃ aggo jāto.",
  "atk-s0503a:437_13": "Suppavāsāpi “nagaraṃ rundhitvā gaṇha,",
  "atk-s0503a:437_14": "tātā”ti pesitabhāvena satta vassāni kucchinā gabbhaṃ pariharitvā sattāhaṃ mūḷhagabbhājātā.",
  "atk-s0503a:437_15": "Evaṃ te mātāputtā attano kammassa anurūpaṃ īdisaṃ dukkhaṃ paṭisaṃvediṃsu.",
  "atk-s0503a:438_0": "Tīhi vitakkehīti ratanattayaguṇānussatipaṭisaṃyuttehi tīhi sammāvitakkehi.",
  "atk-s0503a:438_1": "Adhivāsetīti mūḷhagabbhatāya uppannadukkhaṃ sahati.",
  "atk-s0503a:438_2": "Sā hi bhagavato sambuddhabhāvaṃ,",
  "atk-s0503a:438_3": "ariyasaṅghassa suppaṭipattiṃ,",
  "atk-s0503a:438_4": "nibbānassa ca dukkhanissaraṇabhāvaṃ anussarantī attano uppajjamānadukkhaṃ amanasikaraṇeneva abhibhavitvā khamati.",
  "atk-s0503a:438_5": "Tena vuttaṃ “tīhi vitakkehi adhivāsetī”ti.",
  "atk-s0503a:439_0": "Sammāsambuddho vatātiādi tesaṃ vitakkānaṃ pavattiākāradassanaṃ.",
  "atk-s0503a:439_1": "Tassattho –",
  "atk-s0503a:439_2": "yo bhagyavantatādīhi kāraṇehi bhagavā lokanātho sammā aviparītaṃ sāmaṃ sayameva sabbadhamme aho vata buddho,",
  "atk-s0503a:439_3": "so bhagavā evarūpassa etarahi mayā anubhaviyamānassa aññassa ca evaṃjātikassa sakalassa vaṭṭadukkhassa",
  "atk-s0503a:439_4": "pahānāya accantaṃ anuppādanirodhāya dhammaṃ katheti,",
  "atk-s0503a:439_5": "aviparītadhammaṃ katheti.",
  "atk-s0503a:439_6": "Aviparītadhammadesanatāya hi satthu sammāsambodhisiddhi.",
  "atk-s0503a:439_7": "Tassa yathāvuttaguṇassa bhagavato dhammassavanante jātattā sīladiṭṭhisāmaññena saṃhatattā ca sāvakasaṅghoti",
  "atk-s0503a:439_8": "laddhanāmo aṭṭhaariyapuggalasamūho suppaṭipanno vata aho vata sammā paṭipanno,",
  "atk-s0503a:439_9": "yo ariyasaṅgho evarūpassa īdisassa vaṭṭadukkhassa pahānāya anuppādanirodhāya anivattipaṭipadaṃ paṭipanno.",
  "atk-s0503a:439_10": "Susukhaṃ vata aho vata suṭṭhu sukhaṃ sabbasaṅkhatanissaṭaṃ nibbānaṃ,",
  "atk-s0503a:439_11": "yasmiṃ nibbāne īdisaṃ vaṭṭadukkhaṃ na upalabbhatīti.",
  "atk-s0503a:439_12": "Ettha ca paṭipajjamānāpi paṭipannā icceva vuttā paṭipattiyā anivattibhāvato.",
  "atk-s0503a:439_13": "Atha vā uppannasaddo viya paṭipannasaddo vattamānatthopi veditabbo.",
  "atk-s0503a:439_14": "Tenevāha “sotāpattiphalasacchikiriyāya paṭipanno”ti.",
  "atk-s0503a:440_0": "Sāmikanti attano patiṃ koliyarājaputtaṃ.",
  "atk-s0503a:440_1": "Āmantesīti abhāsi.",
  "atk-s0503a:440_2": "Mama vacanena bhagavato pāde sirasā vandāhīti mayhaṃ vacanena cakkalakkhaṇappaṭimaṇḍitāni vikasitapadumasassirīkāni",
  "atk-s0503a:440_3": "bhagavato caraṇāni tava sirasā vandāhi,",
  "atk-s0503a:440_4": "uttamaṅgena abhivādanaṃ karohīti attho.",
  "atk-s0503a:440_5": "Appābādhantiādīsu ābādhoti visabhāgavedanā vuccati,",
  "atk-s0503a:440_6": "yā ekadese uppajjitvāpi sakalasarīraṃ ayapaṭṭena ābandhitvā viya gaṇhati.",
  "atk-s0503a:440_7": "Ātaṅkoti kicchajīvitakaro rogo.",
  "atk-s0503a:440_8": "Atha vā yāpetabbarogo ātaṅko,",
  "atk-s0503a:440_9": "itaro ābādho.",
  "atk-s0503a:440_10": "Khuddako vā rogo ātaṅko,",
  "atk-s0503a:440_11": "balavā ābādho.",
  "atk-s0503a:440_12": "Keci pana “ajjhattasamuṭṭhāno ābādho,",
  "atk-s0503a:440_13": "bahiddhāsamuṭṭhāno ātaṅko”ti vadanti.",
  "atk-s0503a:440_14": "Tadubhayassāpi abhāvaṃ pucchāti vadati.",
  "atk-s0503a:440_15": "Gilānasseva ca uṭṭhānaṃ nāma garukaṃ hoti,",
  "atk-s0503a:440_16": "kāye balaṃ na hoti,",
  "atk-s0503a:440_17": "tasmā niggelaññatāya lahuparivattisaṅkhātaṃ kāyassa lahuṭṭhānaṃ sarīrabalañca pucchāti vadati.",
  "atk-s0503a:440_18": "Phāsuvihāranti ṭhānanisinnagamanasayanasaṅkhātesu catūsu iriyāpathesu sukhavihārañca pucchāti vadati.",
  "atk-s0503a:440_19": "Athassa pucchitabbākāraṃ dassentī “suppavāsā,",
  "atk-s0503a:440_20": "bhante”tiādimāha.",
  "atk-s0503a:440_21": "Evañca vadehīti idāni vattabbākāraṃ nidasseti.",
  "atk-s0503a:441_0": "Paramanti vacanasampaṭicchanaṃ.",
  "atk-s0503a:441_1": "Tena sādhu, bhadde,",
  "atk-s0503a:441_2": "yathā vuttaṃ,",
  "atk-s0503a:441_3": "tathā paṭipajjāmīti dasseti.",
  "atk-s0503a:441_4": "Koliyaputtoti suppavāsāya sāmiko koliyarājaputto.",
  "atk-s0503a:441_5": "Sukhinī hotūti sadevake loke aggadakkhiṇeyyo satthā suppavāsāya pesitavandanaṃ sampaṭicchitvā tadanantaraṃ",
  "atk-s0503a:441_6": "attano mettāvihārasaṃsūcakaṃ buddhāciṇṇaṃ sukhūpasaṃhāraṃ tassā sāmaññato pakāsetvā puna tassā puttassa",
  "atk-s0503a:441_7": "ca gabbhavipattimūlakadukkhuppattipaṭikkhepamukhena sukhūpasaṃhāraṃ nidassento “sukhinī…pe… arogā,",
  "atk-s0503a:441_8": "arogaṃ puttaṃ vijāyatū”ti āha.",
  "atk-s0503a:442_0": "Saha vacanāti bhagavato vacanena saheva.",
  "atk-s0503a:442_1": "Yasmiṃ kāle bhagavā tathā avoca,",
  "atk-s0503a:442_2": "tasmiṃyeva kāle tampi kammaṃ parikkhayaṃ agamāsi.",
  "atk-s0503a:442_3": "Tassa parikkhīṇabhāvaṃ oloketvā satthā tathā abhāsi.",
  "atk-s0503a:442_4": "Apare pana vadanti –",
  "atk-s0503a:442_5": "sace tathā satthā nācikkhissā,",
  "atk-s0503a:442_6": "tato parampi kiñci kālaṃ tassā taṃ dukkhaṃ anubandhissā.",
  "atk-s0503a:442_7": "Yasmā pana bhagavatā “sukhinī arogā arogañca puttaṃ vijāyatū”ti vuttaṃ,",
  "atk-s0503a:442_8": "tasmā tassa vacanasamakālameva so gabbho byākulabhāvaṃ vijahitvā sukheneva bahi nikkhami,",
  "atk-s0503a:442_9": "evaṃ tesaṃ mātāputtānaṃ sotthi ahosi.",
  "atk-s0503a:442_10": "Acinteyyo hi buddhānaṃ buddhānubhāvo.",
  "atk-s0503a:442_11": "Yathā hi paṭācārāya piyavippayogasambhūtena sokena ummādaṃ patvā –",
  "atk-s0503a:443_0": "“Ubho puttā kālakatā, panthe mayhaṃ patī mato;",
  "atk-s0503a:444_0": "Mātā pitā ca bhātā ca, ekacitakamhi jhāyare”ti. –",
  "atk-s0503a:445_0": "Vatvā jātarūpeneva carantiyā “satiṃ paṭilabhāhi bhaginī”ti bhagavato vacanasamanantarameva ummādo vūpasami,",
  "atk-s0503a:445_1": "tathā suppiyāpi upāsikā attanāva attano ūruyaṃ katena mahāvaṇena vuṭṭhātuṃ asakkontī sayanapiṭṭhe nipannā",
  "atk-s0503a:445_2": "“āgantvā maṃ vandatū”ti vacanasamanantarameva vaṇe pākatike jāte sayameva gantvā bhagavantaṃ vandīti",
  "atk-s0503a:445_3": "evamādīni vatthūni idha udāharitabbānīti.",
  "atk-s0503a:446_0": "Evaṃ, bhanteti, bhante,",
  "atk-s0503a:446_1": "yathā bhagavā saputtāya mātuyā arogabhāvaṃ āsīsanto āha –",
  "atk-s0503a:446_2": "“sukhinī arogā arogaṃ puttaṃ vijāyatū”ti,",
  "atk-s0503a:446_3": "taṃ evameva.",
  "atk-s0503a:446_4": "Na hi kadāci buddhānaṃ bhagavantānaṃ vacanassa aññathābhāvoti adhippāyo.",
  "atk-s0503a:446_5": "Keci pana “evamatthū”ti vadanti,",
  "atk-s0503a:446_6": "apare “hotū”ti padassa atthaṃ ānetvā vaṇṇayanti.",
  "atk-s0503a:446_7": "Abhinanditvāti karavīkarutamañjunā brahmassarena bhagavatā vuccamāne tasmiṃ vacane pītisomanassapaṭilābhato abhimukhabhāvena nanditvā.",
  "atk-s0503a:446_8": "Anumoditvāti tato pacchāpi sammodanaṃ uppādetvā,",
  "atk-s0503a:446_9": "cittena vā abhinanditvā vācāya anumoditvā,",
  "atk-s0503a:446_10": "vacanasampattiyā vā abhinanditvā atthasampattiyā anumoditvā.",
  "atk-s0503a:446_11": "Sakaṃ gharaṃ paccāyāsīti attano gharaṃ paṭigacchi.",
  "atk-s0503a:446_12": "Ye pana “yena sakaṃ ghara”nti paṭhanti,",
  "atk-s0503a:446_13": "tesaṃ yadipi ya- ta-",
  "atk-s0503a:446_14": "saddānaṃ sambandhabhāvato “tenā”ti padaṃ vuttameva hoti,",
  "atk-s0503a:446_15": "tathāpi “paṭiyāyitvā”ti pāṭhaseso yojetabbo hoti.",
  "atk-s0503a:447_0": "Vijātanti pajātaṃ,",
  "atk-s0503a:447_1": "pasutanti attho.",
  "atk-s0503a:447_2": "Acchariyanti andhassa pabbatārohanaṃ viya niccaṃ na hotīti acchariyaṃ,",
  "atk-s0503a:447_3": "ayaṃ tāva saddanayo.",
  "atk-s0503a:447_4": "Aṭṭhakathāsu pana “accharāyoggaṃ acchariya”nti vuttaṃ,",
  "atk-s0503a:447_5": "accharaṃ paharituṃ yuttanti attho.",
  "atk-s0503a:447_6": "Vatāti sambhāvane,",
  "atk-s0503a:447_7": "aho acchariyanti attho.",
  "atk-s0503a:447_8": "Bhoti dhammālapanaṃ.",
  "atk-s0503a:447_9": "Abhūtapubbaṃ bhūtanti abbhutaṃ.",
  "atk-s0503a:448_0": "Tathāgatassāti aṭṭhahi kāraṇehi bhagavā tathāgato –",
  "atk-s0503a:448_1": "tathā āgatoti tathāgato,",
  "atk-s0503a:448_2": "tathā gatoti tathāgato,",
  "atk-s0503a:448_3": "tathalakkhaṇaṃ āgatoti tathāgato,",
  "atk-s0503a:448_4": "tathadhamme yāthāvato abhisambuddhoti tathāgato,",
  "atk-s0503a:448_5": "tathadassitāya tathāgato,",
  "atk-s0503a:448_6": "tathavāditāya tathāgato,",
  "atk-s0503a:448_7": "tathākāritāya tathāgato,",
  "atk-s0503a:448_8": "abhibhavanaṭṭhena tathāgato.",
  "atk-s0503a:449_0": "Kathaṃ bhagavā tathā āgatoti tathāgato?",
  "atk-s0503a:449_1": "Yathā sabbalokahitāya ussukkamāpannā purimakā sammāsambuddhā āgatāti.",
  "atk-s0503a:449_2": "Kiṃ vuttaṃ hoti?",
  "atk-s0503a:449_3": "Yena abhinīhārena te bhagavanto āgatā,",
  "atk-s0503a:449_4": "tena aṭṭhaguṇasamannāgatena ayampi bhagavā āgato.",
  "atk-s0503a:449_5": "Yathā ca te bhagavanto dānapāramiṃ pūretvā sīlanekkhammapaññāvīriyakhantisaccaadhiṭṭhānamettāupekkhāpāramīti imā dasa pāramiyo,",
  "atk-s0503a:449_6": "dasa upapāramiyo,",
  "atk-s0503a:449_7": "dasa paramatthapāramiyoti samatiṃsa pāramiyo pūretvā pañca mahāpariccāge pariccajitvā pubbayogapubbacariyadhammakkhānañātatthacariyādayo",
  "atk-s0503a:449_8": "pūretvā buddhicariyāya koṭiṃ patvā āgatā,",
  "atk-s0503a:449_9": "tathā ayampi bhagavā āgato.",
  "atk-s0503a:449_10": "Yathā ca te bhagavanto cattāro satipaṭṭhāne…pe…",
  "atk-s0503a:449_11": "ariyaṃ aṭṭhaṅgikaṃ maggaṃ bhāvetvā brūhetvā āgatā,",
  "atk-s0503a:449_12": "tathā ayampi bhagavā āgato.",
  "atk-s0503a:449_13": "Evaṃ tathā āgatoti tathāgato.",
  "atk-s0503a:450_0": "Kathaṃ tathā gatoti tathāgato?",
  "atk-s0503a:450_1": "Yathā sampatijātā te bhagavanto samehi pādehi pathaviyaṃ patiṭṭhāya uttarābhimukhā sattapadavītihārena gatā,",
  "atk-s0503a:450_2": "setacchatte dhāriyamāne sabbāva disā anuvilokesuṃ,",
  "atk-s0503a:450_3": "āsabhiñca vācaṃ bhāsiṃsu loke attano jeṭṭhaseṭṭhabhāvaṃ pakāsentā,",
  "atk-s0503a:450_4": "tañca nesaṃ gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena,",
  "atk-s0503a:450_5": "tathā ayampi bhagavā gato,",
  "atk-s0503a:450_6": "tañcassa gamanaṃ kathaṃ ahosi avitathaṃ tesaññeva visesādhigamānaṃ pubbanimittabhāvena.",
  "atk-s0503a:450_7": "Evaṃ tathā gatoti tathāgato.",
  "atk-s0503a:451_0": "Yathā vā te bhagavanto nekkhammena kāmacchandaṃ pahāya gatā,",
  "atk-s0503a:451_1": "abyāpādena byāpādaṃ,",
  "atk-s0503a:451_2": "ālokasaññāya thinamiddhaṃ,",
  "atk-s0503a:451_3": "avikkhepena uddhaccakukkuccaṃ,",
  "atk-s0503a:451_4": "dhammavavatthānena vicikicchaṃ pahāya gatā,",
  "atk-s0503a:451_5": "ñāṇena avijjaṃ padāletvā,",
  "atk-s0503a:451_6": "pāmojjena aratiṃ vinodetvā,",
  "atk-s0503a:451_7": "aṭṭhasamāpattīhi aṭṭhārasahi mahāvipassanāhi catūhi ca ariyamaggehi taṃ taṃ paṭipakkhaṃ pahāya gatā,",
  "atk-s0503a:451_8": "evaṃ ayampi bhagavā gato.",
  "atk-s0503a:451_9": "Evampi tathā gatoti tathāgato.",
  "atk-s0503a:452_0": "Kathaṃ tathalakkhaṇaṃ āgatoti tathāgato?",
  "atk-s0503a:452_1": "Pathavīdhātuyā kakkhaḷalakkhaṇaṃ,",
  "atk-s0503a:452_2": "āpodhātuyā paggharaṇalakkhaṇaṃ,",
  "atk-s0503a:452_3": "tejodhātuyā uṇhattalakkhaṇaṃ,",
  "atk-s0503a:452_4": "vāyodhātuyā vitthambhanalakkhaṇaṃ,",
  "atk-s0503a:452_5": "ākāsadhātuyā asamphuṭṭhalakkhaṇaṃ,",
  "atk-s0503a:452_6": "rūpassa ruppanalakkhaṇaṃ,",
  "atk-s0503a:452_7": "vedanāya vedayitalakkhaṇaṃ,",
  "atk-s0503a:452_8": "saññāya sañjānanalakkhaṇaṃ,",
  "atk-s0503a:452_9": "saṅkhārānaṃ abhisaṅkharaṇalakkhaṇaṃ,",
  "atk-s0503a:452_10": "viññāṇassa vijānanalakkhaṇanti evaṃ pañcannaṃ khandhānaṃ,",
  "atk-s0503a:452_11": "dvādasannaṃ āyatanānaṃ,",
  "atk-s0503a:452_12": "aṭṭhārasannaṃ dhātūnaṃ,",
  "atk-s0503a:452_13": "bāvīsatiyā indriyānaṃ,",
  "atk-s0503a:452_14": "catunnaṃ saccānaṃ,",
  "atk-s0503a:452_15": "dvādasapadikassa paccayākārassa,",
  "atk-s0503a:452_16": "catunnaṃ satipaṭṭhānānaṃ,",
  "atk-s0503a:452_17": "catunnaṃ sammappadhānānaṃ,",
  "atk-s0503a:452_18": "catunnaṃ iddhipādānaṃ,",
  "atk-s0503a:452_19": "pañcannaṃ indriyānaṃ,",
  "atk-s0503a:452_20": "pañcannaṃ balānaṃ,",
  "atk-s0503a:452_21": "sattannaṃ bojjhaṅgānaṃ,",
  "atk-s0503a:452_22": "ariyassa aṭṭhaṅgikassa maggassa,",
  "atk-s0503a:452_23": "sattannaṃ visuddhīnaṃ,",
  "atk-s0503a:452_24": "amatogadhassa nibbānassāti evaṃ tassa tassa dhammassa yaṃ sabhāvasarasalakkhaṇaṃ,",
  "atk-s0503a:452_25": "taṃ tathaṃ avitathaṃ anaññathaṃ lakkhaṇaṃ ñāṇagatiyā āgato avirajjhitvā patto adhigatoti tathāgato.",
  "atk-s0503a:452_26": "Evaṃ tathalakkhaṇaṃ āgatoti tathāgato.",
  "atk-s0503a:453_0": "Kathaṃ tathadhamme yāthāvato abhisambuddhoti tathāgato?",
  "atk-s0503a:453_1": "Tathadhammā nāma cattāri ariyasaccāni. Yathāha –",
  "atk-s0503a:453_2": "“cattārimāni,",
  "atk-s0503a:453_3": "bhikkhave,",
  "atk-s0503a:453_4": "tathāni avitathāni anaññathāni.",
  "atk-s0503a:453_5": "Katamāni cattāri?",
  "atk-s0503a:453_6": "Idaṃ dukkhanti,",
  "atk-s0503a:453_7": "bhikkhave,",
  "atk-s0503a:453_8": "tathametaṃ avitathametaṃ anaññathameta”nti vitthāro.",
  "atk-s0503a:453_9": "Tāni ca bhagavā abhisambuddho,",
  "atk-s0503a:453_10": "tasmā tathānaṃ abhisambuddhattā tathāgato.",
  "atk-s0503a:454_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0503a:454_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho,",
  "atk-s0503a:454_2": "tathā avijjāya saṅkhārānaṃ paccayaṭṭho…pe...",
  "atk-s0503a:454_3": "jātiyā jarāmaraṇassa paccayaṭṭho tatho avitatho anaññatho,",
  "atk-s0503a:454_4": "taṃ sabbaṃ bhagavā abhisambuddho,",
  "atk-s0503a:454_5": "tasmāpi tathānaṃ abhisambuddhattā tathāgato.",
  "atk-s0503a:454_6": "Abhisambuddhattho hi ettha gatasaddoti.",
  "atk-s0503a:454_7": "Evaṃ tathadhamme yāthāvato abhisambuddhoti tathāgato.",
  "atk-s0503a:455_0": "Kathaṃ tathadassitāya tathāgato?",
  "atk-s0503a:455_1": "Yaṃ sadevake…pe…",
  "atk-s0503a:455_2": "sadevamanussāya pajāya aparimāṇāsu lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma atthi,",
  "atk-s0503a:455_3": "taṃ bhagavā sabbākārato jānāti passati.",
  "atk-s0503a:455_4": "Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ,",
  "atk-s0503a:455_5": "yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0503a:455_6": "anekehi nāmehi terasahi vārehi dvipaññāsāya nayehi vibhajjamānaṃ tathameva hoti,",
  "atk-s0503a:455_7": "vitathaṃ natthi.",
  "atk-s0503a:455_8": "Esa nayo sotadvārādīsu āpāthamāgacchantesu saddādīsu.",
  "atk-s0503a:455_9": "Vuttañhetaṃ bhagavatā –",
  "atk-s0503a:456_0": "“Yaṃ,",
  "atk-s0503a:456_1": "bhikkhave,",
  "atk-s0503a:456_2": "sadevakassa lokassa…pe…",
  "atk-s0503a:456_3": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0503a:456_4": "tamahaṃ jānāmi,",
  "atk-s0503a:456_5": "tamahaṃ abbhaññāsiṃ,",
  "atk-s0503a:456_6": "taṃ tathāgatassa viditaṃ,",
  "atk-s0503a:456_7": "taṃ tathāgato na upaṭṭhāsī”ti.",
  "atk-s0503a:457_0": "Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.",
  "atk-s0503a:458_0": "Kathaṃ tathavāditāya tathāgato?",
  "atk-s0503a:458_1": "Yaṃ rattiṃ bhagavā anuttaraṃ sammāsambodhiṃ abhisambuddho,",
  "atk-s0503a:458_2": "yañca rattiṃ anupādisesāya nibbānadhātuyā parinibbāyi,",
  "atk-s0503a:458_3": "etthantare pañcacattālīsavassaparimāṇakālaṃ yaṃ bhagavatā bhāsitaṃ lapitaṃ suttageyyādi,",
  "atk-s0503a:458_4": "sabbaṃ taṃ parisuddhaṃ paripuṇṇaṃ rāgamadādinimmathanaṃ ekasadisaṃ tathaṃ avitathaṃ. Tenāha –",
  "atk-s0503a:459_0": "“Yañca, cunda,",
  "atk-s0503a:459_1": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0503a:459_2": "yañca rattiṃ anupādisesāya nibbānadhātuyā parinibbāyati,",
  "atk-s0503a:459_3": "yaṃ etasmiṃ antare bhāsati lapati niddisati,",
  "atk-s0503a:459_4": "sabbaṃ taṃ tatheva hoti,",
  "atk-s0503a:459_5": "no aññathā,",
  "atk-s0503a:459_6": "tasmā ‘tathāgato’ti vuccatī”ti.",
  "atk-s0503a:460_0": "Gadaattho ettha gatasaddo. Evaṃ tathavāditāya tathāgato.",
  "atk-s0503a:461_0": "Apica āgadanaṃ āgado,",
  "atk-s0503a:461_1": "vacananti attho.",
  "atk-s0503a:461_2": "Tatho avitatho aviparīto āgado assāti dakārassa takāraṃ katvā tathāgatoti evamettha padasiddhi veditabbā.",
  "atk-s0503a:462_0": "Kathaṃ tathākāritāya tathāgato?",
  "atk-s0503a:462_1": "Bhagavato hi vācāya kāyo anulometi,",
  "atk-s0503a:462_2": "kāyassapi vācā,",
  "atk-s0503a:462_3": "tasmā yathāvādī tathākārī,",
  "atk-s0503a:462_4": "yathākārī tathāvādī ca hoti.",
  "atk-s0503a:462_5": "Evaṃbhūtassa cassa yathāvācā,",
  "atk-s0503a:462_6": "kāyopi tathā gato pavattoti attho.",
  "atk-s0503a:462_7": "Yathā ca kāyo,",
  "atk-s0503a:462_8": "vācāpi tathā gatā pavattāti tathāgato. Tenāha –",
  "atk-s0503a:463_0": "“Yathāvādī,",
  "atk-s0503a:463_1": "bhikkhave,",
  "atk-s0503a:463_2": "tathāgato tathākārī,",
  "atk-s0503a:463_3": "yathākārī tathāvādī.",
  "atk-s0503a:463_4": "Iti yathāvādī tathākārī,",
  "atk-s0503a:463_5": "yathākārī tathāvādī.",
  "atk-s0503a:463_6": "Tasmā ‘tathāgato’ti vuccatī”ti.",
  "atk-s0503a:464_0": "Evaṃ tathākāritāya tathāgato.",
  "atk-s0503a:465_0": "Kathaṃ abhibhavanaṭṭhena tathāgato?",
  "atk-s0503a:465_1": "Yasmā upari bhavaggaṃ heṭṭhā avīciṃ pariyantaṃ karitvā tiriyaṃ aparimāṇāsu lokadhātūsu sabbasatte abhibhavati",
  "atk-s0503a:465_2": "sīlenapi samādhināpi paññāyapi vimuttiyāpi vimuttiñāṇadassanenapi,",
  "atk-s0503a:465_3": "na tassa tulā vā pamāṇaṃ vā atthi,",
  "atk-s0503a:465_4": "atha kho atulo appameyyo anuttaro devadevo sakkānaṃ atisakko,",
  "atk-s0503a:465_5": "brahmānaṃ atibrahmā sabbasattuttamo,",
  "atk-s0503a:465_6": "tasmā tathāgato. Tenāha –",
  "atk-s0503a:466_0": "“Sadevake,",
  "atk-s0503a:466_1": "bhikkhave, loke…pe…",
  "atk-s0503a:466_2": "sadevamanussāya tathāgato abhibhū anabhibhūto aññadatthudaso vasavatti,",
  "atk-s0503a:466_3": "tasmā ‘tathāgato’ti vuccatī”ti.",
  "atk-s0503a:467_0": "Tatrāyaṃ padasiddhi –",
  "atk-s0503a:467_1": "agado viya agado,",
  "atk-s0503a:467_2": "desanāvilāso ceva puññussayo ca.",
  "atk-s0503a:467_3": "Tena so mahānubhāvo bhisakko viya dibbāgadena sappe sabbaparappavādino sadevakañca lokaṃ abhibhavati.",
  "atk-s0503a:467_4": "Iti sabbalokābhibhavane tatho avitatho aviparīto yathāvuttova agado etassāti dakārassa takāraṃ katvā tathāgatoti veditabbo.",
  "atk-s0503a:467_5": "Evaṃ abhibhavanaṭṭhena tathāgato.",
  "atk-s0503a:468_0": "Apica tathāya gatoti tathāgato,",
  "atk-s0503a:468_1": "tathaṃ gatoti tathāgato.",
  "atk-s0503a:468_2": "Tattha sakalalokaṃ tīraṇapariññāya tathāya gato avagatoti tathāgato.",
  "atk-s0503a:468_3": "Lokasamudayaṃ pahānapariññāya tathāya gato atītoti tathāgato.",
  "atk-s0503a:468_4": "Lokanirodhaṃ sacchikiriyāya tathāya gato adhigatoti tathāgato.",
  "atk-s0503a:468_5": "Lokanirodhagāminiṃ paṭipadaṃ tathaṃ gato paṭipannoti tathāgato.",
  "atk-s0503a:468_6": "Vuttañhetaṃ bhagavatā –",
  "atk-s0503a:469_0": "“Loko,",
  "atk-s0503a:469_1": "bhikkhave,",
  "atk-s0503a:469_2": "tathāgatena abhisambuddho,",
  "atk-s0503a:469_3": "lokasmā tathāgato visaṃyutto.",
  "atk-s0503a:469_4": "Lokasamudayo,",
  "atk-s0503a:469_5": "bhikkhave,",
  "atk-s0503a:469_6": "tathāgatena abhisambuddho,",
  "atk-s0503a:469_7": "lokasamudayo tathāgatassa pahīno,",
  "atk-s0503a:469_8": "lokanirodho,",
  "atk-s0503a:469_9": "bhikkhave,",
  "atk-s0503a:469_10": "tathāgatena abhisambuddho,",
  "atk-s0503a:469_11": "lokanirodho tathāgatassa sacchikato.",
  "atk-s0503a:469_12": "Lokanirodhagāminī paṭipadā,",
  "atk-s0503a:469_13": "bhikkhave,",
  "atk-s0503a:469_14": "tathāgatena abhisambuddhā,",
  "atk-s0503a:469_15": "lokanirodhagāminī paṭipadā tathāgatassa bhāvitā. Yaṃ,",
  "atk-s0503a:469_16": "bhikkhave,",
  "atk-s0503a:469_17": "sadevakassa lokassa…pe…",
  "atk-s0503a:469_18": "sabbaṃ taṃ tathāgatena abhisambuddhaṃ.",
  "atk-s0503a:469_19": "Tasmā ‘tathāgato’ti vuccatī”ti.",
  "atk-s0503a:470_0": "Aparehipi aṭṭhahi kāraṇehi bhagavā tathāgato –",
  "atk-s0503a:470_1": "tathāya āgatoti tathāgato,",
  "atk-s0503a:470_2": "tathāya gatoti tathāgato,",
  "atk-s0503a:470_3": "tathāni āgatoti tathāgato,",
  "atk-s0503a:470_4": "tathā gatoti tathāgato,",
  "atk-s0503a:470_5": "tathāvidhoti tathāgato,",
  "atk-s0503a:470_6": "tathā pavattitoti tathāgato,",
  "atk-s0503a:470_7": "tathehi agatoti tathāgato,",
  "atk-s0503a:470_8": "tathā gatabhāvena tathāgato.",
  "atk-s0503a:471_0": "Kathaṃ tathāya āgatoti tathāgato? Yā sā bhagavatā sumedhabhūtena dīpaṅkaradasabalassa pādamūle –",
  "atk-s0503a:472_0": "“Manussattaṃ liṅgasampatti, hetu satthāradassanaṃ,",
  "atk-s0503a:473_0": "Pabbajjā guṇasampatti, adhikāro ca chandatā;",
  "atk-s0503a:474_0": "Aṭṭhadhammasamodhānā, abhinīhāro samijjhatī”ti. –",
  "atk-s0503a:475_0": "Evaṃ vuttaṃ aṭṭhaṅgasamannāgataṃ abhinīhāraṃ sampādentena “ahaṃ sadevakaṃ lokaṃ tiṇṇo tāressāmi,",
  "atk-s0503a:475_1": "mutto mocessāmi,",
  "atk-s0503a:475_2": "danto damessāmi,",
  "atk-s0503a:475_3": "santo samessāmi,",
  "atk-s0503a:475_4": "assattho assāsessāmi,",
  "atk-s0503a:475_5": "parinibbuto parinibbāpessāmi,",
  "atk-s0503a:475_6": "buddho bodhessāmī”ti mahāpaṭiññā pavattitā.",
  "atk-s0503a:475_7": "Vuttañhetaṃ –",
  "atk-s0503a:476_0": "“Kiṃ me ekena tiṇṇena, purisena thāmadassinā;",
  "atk-s0503a:477_0": "Sabbaññutaṃ pāpuṇitvā, santāressaṃ sadevakaṃ.",
  "atk-s0503a:478_0": "“Iminā me adhikārena, katena purisuttame;",
  "atk-s0503a:479_0": "Sabbaññutaṃ pāpuṇitvā, tāremi janataṃ bahuṃ.",
  "atk-s0503a:480_0": "“Saṃsārasotaṃ chinditvā, viddhaṃsetvā tayo bhave;",
  "atk-s0503a:481_0": "Dhammanāvaṃ samāruyha, santāressaṃ sadevakaṃ.",
  "atk-s0503a:482_0": "“Kiṃ me aññātavesena, dhammaṃ sacchikatenidha;",
  "atk-s0503a:483_0": "Sabbaññutaṃ pāpuṇitvā, buddho hessaṃ sadevake”ti. ;",
  "atk-s0503a:484_0": "Taṃ panetaṃ mahāpaṭiññaṃ sakalassāpi buddhakaradhammasamudāyassa pavicaya paccavekkhaṇasamādānānaṃ kāraṇabhūtaṃ",
  "atk-s0503a:484_1": "avisaṃvādetvā lokanāyako yasmā mahākappānaṃ satasahassādhikāni cattāri asaṅkhyeyyāni sakkaccaṃ nirantaraṃ",
  "atk-s0503a:484_2": "niravasesato dānapāramiādayo samatiṃsapāramiyo pūretvā,",
  "atk-s0503a:484_3": "aṅgapariccāgādayo pañca mahāpariccāge pariccajitvā,",
  "atk-s0503a:484_4": "saccādhiṭṭhānādīni cattāri adhiṭṭhānāni paribrūhetvā,",
  "atk-s0503a:484_5": "puññañāṇasambhāre sambharitvā,",
  "atk-s0503a:484_6": "pubbayogapubbacariyadhammakkhānañātatthacariyādayo ukkaṃsāpetvā,",
  "atk-s0503a:484_7": "buddhicariyaṃ paramakoṭiṃ pāpetvā,",
  "atk-s0503a:484_8": "anuttaraṃ sammāsambodhiṃ abhisambujjhi,",
  "atk-s0503a:484_9": "tasmā tasseva sā mahāpaṭiññā tathā avitathā anaññathā,",
  "atk-s0503a:484_10": "na tassa vālaggamattampi vitathaṃ atthi.",
  "atk-s0503a:484_11": "Tathā hi dīpaṅkaradasabalo koṇḍañño maṅgalo…pe…",
  "atk-s0503a:484_12": "kassapo bhagavāti ime catuvīsati sammāsambuddhā paṭipāṭiyā uppannā “buddho bhavissatī”ti byākariṃsu.",
  "atk-s0503a:484_13": "Evaṃ catuvīsatiyā buddhānaṃ santike laddhabyākaraṇo ye te katābhinīhārehi bodhisattehi laddhabbā ānisaṃsā,",
  "atk-s0503a:484_14": "te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṃ āgato adhigatoti tathāgato.",
  "atk-s0503a:484_15": "Evaṃ tathāya āgatoti tathāgato.",
  "atk-s0503a:485_0": "Kathaṃ tathāya gatoti tathāgato?",
  "atk-s0503a:485_1": "Yāya mahākaruṇāya lokanātho mahādukkhasambādhappaṭipannaṃ sattanikāyaṃ disvā “tassa natthañño koci paṭissaraṇaṃ,",
  "atk-s0503a:485_2": "ahameva namito saṃsāradukkhato mutto mocessāmī”ti samussāhitamānaso mahābhinīhāramakāsi.",
  "atk-s0503a:485_3": "Katvā ca yathāpaṇidhānaṃ sakalalokahitasampādanāya ussukkamāpanno attano kāyajīvitanirapekkho paresaṃ",
  "atk-s0503a:485_4": "sotapathāgamanamattenapi cittutrāsasamuppādikā atidukkarā dukkaracariyā samācaranto yathā mahābodhiyā",
  "atk-s0503a:485_5": "paṭipatti hānabhāgiyā saṃkilesabhāgiyā ṭhitibhāgiyā vā na hoti,",
  "atk-s0503a:485_6": "atha kho uttaruttari visesabhāgiyāva hoti,",
  "atk-s0503a:485_7": "tathā paṭipajjamāno anupubbena niravasese bodhisambhāre sampādetvā abhisambodhiṃ pāpuṇi.",
  "atk-s0503a:485_8": "Tato parañca tāyeva mahākaruṇāya sañcoditamānaso pavivekaratiṃ paramañca santaṃ vimokkhasukhaṃ pahāya",
  "atk-s0503a:485_9": "bālajanabahule loke tehi samuppāditaṃ sammānāvamānavippakāraṃ agaṇetvā vineyyajanassa vinayanena niravasesaṃ",
  "atk-s0503a:485_10": "buddhakiccaṃ niṭṭhapesi.",
  "atk-s0503a:485_11": "Tattha yo bhagavato sattesu mahākaruṇāya samokkamanākāro,",
  "atk-s0503a:485_12": "so parato āvibhavissati.",
  "atk-s0503a:485_13": "Yathā ca buddhabhūtassa lokanāthassa sattesu mahākaruṇā,",
  "atk-s0503a:485_14": "evaṃ bodhisattabhūtassapi mahābhinīhārakālādīsūti sabbattha sabbadā ca ekasadisatāya tathā avitathā anaññathā,",
  "atk-s0503a:485_15": "tasmā tīsupi avatthāsu sabbasattesu samānarasāya tathāya mahākaruṇāya sakalalokahitāya gato paṭipannoti tathāgato.",
  "atk-s0503a:485_16": "Evaṃ tathāya gatoti tathāgato.",
  "atk-s0503a:486_0": "Kathaṃ tathāni āgatoti tathāgato?",
  "atk-s0503a:486_1": "Tathāni nāma cattāri ariyamaggañāṇāni.",
  "atk-s0503a:486_2": "Tāni hi idaṃ dukkhaṃ,",
  "atk-s0503a:486_3": "ayaṃ dukkhasamudayo,",
  "atk-s0503a:486_4": "ayaṃ dukkhanirodho,",
  "atk-s0503a:486_5": "ayaṃ dukkhanirodhagāminī paṭipadāti evaṃ sabbañeyyadhammasaṅgāhakānaṃ pavattinivattitadubhayahetubhūtānaṃ",
  "atk-s0503a:486_6": "catunnaṃ ariyasaccānaṃ dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "atk-s0503a:486_7": "samudayassa āyūhanaṭṭho nidānaṭṭho saṃyogaṭṭho palibodhaṭṭho,",
  "atk-s0503a:486_8": "nirodhassa nissaraṇaṭṭho vivekaṭṭho asaṅkhataṭṭho amataṭṭho,",
  "atk-s0503a:486_9": "maggassa niyyānaṭṭho hetvaṭṭho dassanaṭṭho ādhipateyyaṭṭhotiādīnaṃ tabbibhāgānañca yathābhūtasabhāvāvabodhavibandhakassa",
  "atk-s0503a:486_10": "saṃkilesapakkhassa samucchindanena paṭiladdhāya tattha asammohābhisamayasaṅkhātāya aviparītākārappavattiyā",
  "atk-s0503a:486_11": "dhammānaṃ sabhāvasarasalakkhaṇassa avisaṃvādanato tathāni avitathāni anaññathāni,",
  "atk-s0503a:486_12": "tāni bhagavā anaññaneyyo sayameva āgato adhigato,",
  "atk-s0503a:486_13": "tasmā tathāni āgatoti tathāgato.",
  "atk-s0503a:487_0": "Yathā ca maggañāṇāni,",
  "atk-s0503a:487_1": "evaṃ bhagavato tīsu kālesu appaṭihatañāṇāni catupaṭisambhidāñāṇāni catuvesārajjañāṇāni pañcagatiparicchedañāṇāni",
  "atk-s0503a:487_2": "chaasādhāraṇañāṇāni sattabojjhaṅgavibhāvanañāṇāni aṭṭhamaggaṅgavibhāvanañāṇāni navānupubbavihārasamāpattiñāṇāni",
  "atk-s0503a:487_3": "dasabalañāṇāni ca tathabhāve veditabbāni.",
  "atk-s0503a:488_0": "Tatrāyaṃ vibhāvanā –",
  "atk-s0503a:488_1": "yañhi kiñci aparimāṇāsu lokadhātūsu aparimāṇānaṃ sattānaṃ hīnādibhedabhinnāsu atītāsu khandhāyatanadhātūsu",
  "atk-s0503a:488_2": "sabhāvakiccādi avatthāvisesādi khandhappaṭibaddhanāmagottādi ca jānitabbaṃ.",
  "atk-s0503a:488_3": "Anindriyabaddhesu ca atisukhumatirohitavidūradesesupi rūpadhammesu yo taṃtaṃpaccayavisesehi saddhiṃ paccayuppannānaṃ",
  "atk-s0503a:488_4": "vaṇṇasaṇṭhānagandharasaphassādiviseso,",
  "atk-s0503a:488_5": "tattha sabbattheva hatthatale ṭhapitaāmalake viya paccakkhato appaṭihataṃ bhagavato ñāṇaṃ pavattati,",
  "atk-s0503a:488_6": "tathā anāgatāsu paccuppannāsu cāti imāni tīsu kālesu appaṭihatañāṇāni nāma. Yathāha –",
  "atk-s0503a:489_0": "“Atītaṃse buddhassa bhagavato appaṭihataṃ ñāṇaṃ,",
  "atk-s0503a:489_1": "anāgataṃse buddhassa bhagavato appaṭihataṃ ñāṇaṃ,",
  "atk-s0503a:489_2": "paccuppannaṃse buddhassa bhagavato appaṭihataṃ ñāṇa”nti.",
  "atk-s0503a:490_0": "Tāni panetāni tattha tattha dhammānaṃ sabhāvasarasalakkhaṇassa avisaṃvādanato tathāni avitathāni anaññathāni,",
  "atk-s0503a:490_1": "tāni bhagavā sayambhūñāṇena adhigañchīti.",
  "atk-s0503a:490_2": "Evampi tathāni āgatoti tathāgato.",
  "atk-s0503a:491_0": "Tathā atthappaṭisambhidā dhammappaṭisambhidā niruttippaṭisambhidā paṭibhānappaṭisambhidāti catasso paṭisambhidā.",
  "atk-s0503a:491_1": "Tattha atthappabhedassa sallakkhaṇavibhāvanavavatthānakaraṇasamatthaṃ atthappabhedagataṃ ñāṇaṃ atthappaṭisambhidā.",
  "atk-s0503a:491_2": "Dhammappabhedassa sallakkhaṇavibhāvanavavatthānakaraṇasamatthaṃ dhammappabhedagataṃ ñāṇaṃ dhammappaṭisambhidā.",
  "atk-s0503a:491_3": "Niruttippabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttippaṭisambhidā.",
  "atk-s0503a:491_4": "Paṭibhānappabhedassa sallakkhaṇavibhāvanavavatthānakaraṇasamatthaṃ paṭibhānappabhedagataṃ ñāṇaṃ paṭibhānappaṭisambhidā.",
  "atk-s0503a:491_5": "Vuttañhetaṃ –",
  "atk-s0503a:492_0": "“Atthe ñāṇaṃ atthappaṭisambhidā,",
  "atk-s0503a:492_1": "dhamme ñāṇaṃ dhammappaṭisambhidā,",
  "atk-s0503a:492_2": "tatra dhammaniruttābhilāpe ñāṇaṃ niruttippaṭisambhidā,",
  "atk-s0503a:492_3": "ñāṇesu ñāṇaṃ paṭibhānappaṭisambhidā”ti.",
  "atk-s0503a:493_0": "Ettha ca hetuanusārena araṇīyato adhigantabbato ca saṅkhepato hetuphalaṃ attho nāma.",
  "atk-s0503a:493_1": "Pabhedato pana yaṃ kiñci paccayuppannaṃ, nibbānaṃ,",
  "atk-s0503a:493_2": "bhāsitattho, vipāko,",
  "atk-s0503a:493_3": "kiriyāti ime pañca dhammā attho.",
  "atk-s0503a:493_4": "Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthappaṭisambhidā.",
  "atk-s0503a:493_5": "Dhammoti saṅkhepato paccayo.",
  "atk-s0503a:493_6": "So hi yasmā taṃ taṃ atthaṃ vidahati pavatteti ceva pāpeti ca,",
  "atk-s0503a:493_7": "tasmā dhammoti vuccati,",
  "atk-s0503a:493_8": "pabhedato pana yo koci phalanibbattanako hetu ariyamaggo bhāsitaṃ kusalaṃ akusalanti ime pañca dhammā dhammo,",
  "atk-s0503a:493_9": "taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammappaṭisambhidā.",
  "atk-s0503a:493_10": "Vuttampi cetaṃ –",
  "atk-s0503a:494_0": "“Dukkhe ñāṇaṃ atthappaṭisambhidā,",
  "atk-s0503a:494_1": "dukkhasamudaye ñāṇaṃ dhammappaṭisambhidā,",
  "atk-s0503a:494_2": "dukkhanirodhe ñāṇaṃ atthappaṭisambhidā,",
  "atk-s0503a:494_3": "dukkhanirodhagāminiyā paṭipadāya ñāṇaṃ dhammappaṭisambhidā”ti.",
  "atk-s0503a:495_0": "Atha vā hetumhi ñāṇaṃ dhammappaṭisambhidā,",
  "atk-s0503a:495_1": "hetuphale ñāṇaṃ atthappaṭisambhidā.",
  "atk-s0503a:495_2": "Ye dhammā jātā bhūtā sañjātā nibbattā abhinibbattā pātubhūtā,",
  "atk-s0503a:495_3": "imesu dhammesu ñāṇaṃ atthappaṭisambhidā.",
  "atk-s0503a:495_4": "Yamhā dhammā te dhammā jātā bhūtā sañjātā nibbattā abhinibbattā pātubhūtā,",
  "atk-s0503a:495_5": "tesu dhammesu ñāṇaṃ dhammappaṭisambhidā.",
  "atk-s0503a:495_6": "Jarāmaraṇe ñāṇaṃ atthappaṭisambhidā,",
  "atk-s0503a:495_7": "jarāmaraṇasamudaye ñāṇaṃ dhammappaṭisambhidā.",
  "atk-s0503a:495_8": "Jarāmaraṇanirodhe ñāṇaṃ atthappaṭisambhidā,",
  "atk-s0503a:495_9": "jarāmaraṇanirodhagāminiyā paṭipadāya ñāṇaṃ dhammappaṭisambhidā. Jātiyā, bhave, upādāne, taṇhāya, vedanāya, phasse,",
  "atk-s0503a:495_10": "saḷāyatane, nāmarūpe, viññāṇe,",
  "atk-s0503a:495_11": "saṅkhāresu ñāṇaṃ atthappaṭisambhidā,",
  "atk-s0503a:495_12": "saṅkhārasamudaye ñāṇaṃ dhammappaṭisambhidā.",
  "atk-s0503a:495_13": "Saṅkhāranirodhe ñāṇaṃ atthappaṭisambhidā,",
  "atk-s0503a:495_14": "saṅkhāranirodhagāminiyā paṭipadāya ñāṇaṃ dhammappaṭisambhidā.",
  "atk-s0503a:496_0": "“Idha bhikkhu dhammaṃ jānāti suttaṃ geyyaṃ…pe… vedallaṃ,",
  "atk-s0503a:496_1": "ayaṃ vuccati dhammappaṭisambhidā.",
  "atk-s0503a:496_2": "So tassa tasseva bhāsitassa atthaṃ jānāti ‘ayaṃ imassa bhāsitassa attho,",
  "atk-s0503a:496_3": "ayaṃ imassa bhāsitassa attho’ti,",
  "atk-s0503a:496_4": "ayaṃ vuccati atthappaṭisambhidā.",
  "atk-s0503a:497_0": "“Katame dhammā kusalā?",
  "atk-s0503a:497_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "atk-s0503a:497_2": "dhammārammaṇaṃ vā yaṃ yaṃ vā panārabbha,",
  "atk-s0503a:497_3": "tasmiṃ samaye phasso hoti…pe…",
  "atk-s0503a:497_4": "avikkhepo hoti…pe…",
  "atk-s0503a:497_5": "ime dhammā kusalā.",
  "atk-s0503a:497_6": "Imesu dhammesu ñāṇaṃ dhammappaṭisambhidā,",
  "atk-s0503a:497_7": "tesaṃ vipāke ñāṇaṃ atthappaṭisambhidā”tiādi vitthāro.",
  "atk-s0503a:498_0": "Yā panetasmiṃ atthe ca dhamme ca sabhāvanirutti abyabhicāravohāro abhilāpo,",
  "atk-s0503a:498_1": "tasmiṃ sabhāvaniruttābhilāpe māgadhikāya sabbasattānaṃ mūlabhāsāya “ayaṃ sabhāvanirutti,",
  "atk-s0503a:498_2": "ayaṃ asabhāvaniruttī”ti pabhedagataṃ ñāṇaṃ niruttippaṭisambhidā.",
  "atk-s0503a:498_3": "Yathāvuttesu tesu ñāṇesu gocarakiccato vitthārato pavattaṃ sabbampi taṃ ñāṇaṃ ārammaṇaṃ katvā paccavekkhantassa",
  "atk-s0503a:498_4": "tasmiṃ ñāṇe pabhedagataṃ ñāṇaṃ paṭibhānappaṭisambhidā.",
  "atk-s0503a:498_5": "Iti imāni cattāri paṭisambhidāñāṇāni sayameva bhagavatā adhigatāni atthadhammādike tasmiṃ tasmiṃ attano",
  "atk-s0503a:498_6": "visaye avisaṃvādanavasena aviparītākārappavattiyā tathāni avitathāni anaññathāni.",
  "atk-s0503a:498_7": "Evampi bhagavā tathāni āgatoti tathāgato.",
  "atk-s0503a:499_0": "Tathā yaṃkiñci ñeyyaṃ nāma,",
  "atk-s0503a:499_1": "sabbaṃ taṃ bhagavatā sabbākārena ñātaṃ diṭṭhaṃ adhigataṃ abhisambuddhaṃ.",
  "atk-s0503a:499_2": "Tathā hissa abhiññeyyā dhammā abhiññeyyato buddhā,",
  "atk-s0503a:499_3": "pariññeyyā dhammā pariññeyyato,",
  "atk-s0503a:499_4": "pahātabbā dhammā pahātabbato,",
  "atk-s0503a:499_5": "sacchikātabbā dhammā sacchikātabbato,",
  "atk-s0503a:499_6": "bhāvetabbā dhammā bhāvetabbato,",
  "atk-s0503a:499_7": "yato naṃ koci samaṇo vā brāhmaṇo vā devo vā māro vā brahmā vā “ime nāma te dhammā anabhisambuddhā”ti saha dhammena anuyuñjituṃ samattho natthi.",
  "atk-s0503a:500_0": "Yaṃkiñci pahātabbaṃ nāma,",
  "atk-s0503a:500_1": "sabbaṃ taṃ bhagavato anavasesato bodhimūleyeva pahīnaṃ anuppattidhammaṃ,",
  "atk-s0503a:500_2": "na tassa pahānāya uttari karaṇīyaṃ atthi.",
  "atk-s0503a:500_3": "Tathā hissa lobhadosamohaviparītamanasikāraahirikānottappathinamiddhakodhūpanāha-",
  "atk-s0503a:500_4": "makkhapalāsaissāmacchariyamāyāsāṭheyyathambhasārambhamānātimānamadappamādatividhā-",
  "atk-s0503a:500_5": "kusalamūladuccaritavisamaviparītasaññā-",
  "atk-s0503a:500_6": "malavitakkapapañcaesanātaṇhācatubbidhavipariyesaāsavagantha-",
  "atk-s0503a:500_7": "oghayogāgatitaṇhupādānapañcābhinandananīvaraṇacetokhilacetasovinibandha-",
  "atk-s0503a:500_8": "chavivādamūlasattānusayaaṭṭhamicchattanavaāghātavatthutaṇhā-",
  "atk-s0503a:500_9": "mūlakadasaakusalakammapathaekavīsati anesanadvāsaṭṭhidiṭṭhigataaṭṭhasatataṇhāvicaritādippabhedaṃ diyaḍḍhakilesasahassaṃ",
  "atk-s0503a:500_10": "saha vāsanāya pahīnaṃ samucchinnaṃ samūhataṃ,",
  "atk-s0503a:500_11": "yato naṃ koci samaṇo vā…pe…",
  "atk-s0503a:500_12": "brahmā vā “ime nāma te kilesā appahīnā”ti saha dhammena anuyuñjituṃ samattho natthi.",
  "atk-s0503a:501_0": "Ye cime bhagavatā kammavipākakilesūpavādaāṇāvītikkamappabhedā antarāyikā vuttā,",
  "atk-s0503a:501_1": "alameva te paṭisevato ekantena antarāyāya.",
  "atk-s0503a:501_2": "Yato naṃ koci samaṇo vā…pe…",
  "atk-s0503a:501_3": "brahmā vā “nālaṃ te paṭisevato antarāyāyā”ti saha dhammena anuyuñjituṃ samattho natthi.",
  "atk-s0503a:502_0": "Yo ca bhagavatā niravasesavaṭṭadukkhanissaraṇāya sīlasamādhipaññāya saṅgaho sattakoṭṭhāsiko sattatiṃsappabhedo",
  "atk-s0503a:502_1": "ariyamaggapubbaṅgamo anuttaro niyyāniko dhammo desito,",
  "atk-s0503a:502_2": "so ekanteneva niyyāti,",
  "atk-s0503a:502_3": "paṭipannassa vaṭṭadukkhato mokkhāya hoti,",
  "atk-s0503a:502_4": "yato naṃ koci samaṇo vā…pe…",
  "atk-s0503a:502_5": "brahmā vā “niyyāniko dhammoti tayā desito na niyyātī”ti saha dhammena anuyuñjituṃ samattho natthīti.",
  "atk-s0503a:502_6": "Vuttañhetaṃ –",
  "atk-s0503a:502_7": "“sammāsambuddhassa te paṭijānato ime dhammā anabhisambuddhā”ti vitthāro.",
  "atk-s0503a:502_8": "Evametāni attano ñāṇappahānadesanāvisesānaṃ avitathabhāvāvabodhanato aviparītākārappavattitāni bhagavato",
  "atk-s0503a:502_9": "catuvesārajjañāṇāni tathāni avitathāni anaññathāni.",
  "atk-s0503a:502_10": "Evampi bhagavā tathāni āgatoti tathāgato.",
  "atk-s0503a:503_0": "Tathā nirayagati,",
  "atk-s0503a:503_1": "tiracchānagati, petagati,",
  "atk-s0503a:503_2": "manussagati,",
  "atk-s0503a:503_3": "devagatīti pañca gatiyo,",
  "atk-s0503a:503_4": "tāsu sañjīvādayo aṭṭha mahānirayā,",
  "atk-s0503a:503_5": "kukkuḷādayo soḷasa ussadanirayā,",
  "atk-s0503a:503_6": "lokantarikanirayoti sabbepime ekantadukkhatāya nirassādaṭṭhena nirayā,",
  "atk-s0503a:503_7": "yathākammunā gantabbato gati cāti nirayagati,",
  "atk-s0503a:503_8": "tibbandhakārasītanarakāpi etesveva antogadhā.",
  "atk-s0503a:503_9": "Kimikīṭasarīsapapakkhisoṇasiṅgālādayo tiriyaṃ añchitabhāvena tiracchānā,",
  "atk-s0503a:503_10": "te eva gatīti tiracchānagati.",
  "atk-s0503a:503_11": "Khuppipāsitattā paradattūpajīvinijjhāmataṇhikādayo dukkhabahulatāya pākaṭasukhato itā vigatāti petā,",
  "atk-s0503a:503_12": "te eva gatīti petagati,",
  "atk-s0503a:503_13": "kālakañcikādiasurāpi etesvevantogadhā.",
  "atk-s0503a:503_14": "Parittadīpavāsīhi saddhiṃ jambudīpādicatumahādīpavāsino manaso ussannatāya manussā,",
  "atk-s0503a:503_15": "te eva gatīti manussagati.",
  "atk-s0503a:503_16": "Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā dibbanti attano iddhānubhāvena kīḷanti jotanti cāti devā,",
  "atk-s0503a:503_17": "te eva gatīti devagati.",
  "atk-s0503a:504_0": "Tā panetā gatiyo yasmā taṃtaṃkammanibbatto upapattibhavaviseso,",
  "atk-s0503a:504_1": "tasmā atthato vipākakkhandhā kaṭattā ca rūpaṃ.",
  "atk-s0503a:504_2": "Tattha “ayaṃ nāma gati iminā nāma kammunā jāyati,",
  "atk-s0503a:504_3": "tassa ca kammassa paccayavisesehi evaṃ vibhāgabhinnattā visuṃ ete sattanikāyā evaṃ vibhāgabhinnā”ti yathāsakaṃ",
  "atk-s0503a:504_4": "hetuphalavibhāgaparicchindanavasena ṭhānaso hetuso bhagavato ñāṇaṃ pavattati.",
  "atk-s0503a:504_5": "Tenāha bhagavā –",
  "atk-s0503a:505_0": "“Pañca kho imā,",
  "atk-s0503a:505_1": "sāriputta, gatiyo.",
  "atk-s0503a:505_2": "Katamā pañca? Nirayo,",
  "atk-s0503a:505_3": "tiracchānayoni,",
  "atk-s0503a:505_4": "pettivisayo, manussā, devā.",
  "atk-s0503a:505_5": "Nirayañcāhaṃ,",
  "atk-s0503a:505_6": "sāriputta,",
  "atk-s0503a:505_7": "pajānāmi nirayagāmiñca maggaṃ nirayagāminiñca paṭipadaṃ,",
  "atk-s0503a:505_8": "yathā paṭipanno ca kāyassa bhedā parammaraṇā apāyaṃ duggatiṃ vinipātaṃ nirayaṃ upapajjati,",
  "atk-s0503a:505_9": "tañca pajānāmī”tiādi.",
  "atk-s0503a:506_0": "Tāni panetāni bhagavato ñāṇāni tasmiṃ tasmiṃ visaye aviparītākārappavattiyā avisaṃvādanato tathāni avitathāni anaññathāni.",
  "atk-s0503a:506_1": "Evampi bhagavā tathāni āgatoti tathāgato.",
  "atk-s0503a:507_0": "Tathā yaṃ sattānaṃ saddhādiyogavikalāvikalabhāvāvabodhanena apparajakkhamahārajakkhatādivisesavibhāvanaṃ",
  "atk-s0503a:507_1": "paññāsāya ākārehi pavattaṃ bhagavato indriyaparopariyattañāṇaṃ.",
  "atk-s0503a:507_2": "Vuttañhetaṃ –",
  "atk-s0503a:507_3": "“saddho puggalo apparajakkho,",
  "atk-s0503a:507_4": "assaddho puggalo mahārajakkho”ti vitthāro.",
  "atk-s0503a:508_0": "Yañca “ayaṃ puggalo apparajakkho,",
  "atk-s0503a:508_1": "ayaṃ sassatadiṭṭhiko,",
  "atk-s0503a:508_2": "ayaṃ ucchedadiṭṭhiko,",
  "atk-s0503a:508_3": "ayaṃ anulomikāyaṃ khantiyaṃ ṭhito,",
  "atk-s0503a:508_4": "ayaṃ yathābhūtañāṇe ṭhito,",
  "atk-s0503a:508_5": "ayaṃ kāmāsayo,",
  "atk-s0503a:508_6": "na nekkhammādiāsayo,",
  "atk-s0503a:508_7": "ayaṃ nekkhammāsayo,",
  "atk-s0503a:508_8": "na kāmādiāsayo”tiādinā “imassa kāmarāgo ativiya thāmagato,",
  "atk-s0503a:508_9": "na paṭighādiko,",
  "atk-s0503a:508_10": "imassa paṭigho ativiya thāmagato,",
  "atk-s0503a:508_11": "na kāmarāgādiko”tiādinā “imassa puññābhisaṅkhāro adhiko,",
  "atk-s0503a:508_12": "na apuññābhisaṅkhāro na āneñjābhisaṅkhāro,",
  "atk-s0503a:508_13": "imassa apuññābhisaṅkhāro adhiko,",
  "atk-s0503a:508_14": "na puññābhisaṅkhāro na āneñjābhisaṅkhāro,",
  "atk-s0503a:508_15": "imassa āneñjābhisaṅkhāro adhiko,",
  "atk-s0503a:508_16": "na puññābhisaṅkhāro na apuññābhisaṅkhāro.",
  "atk-s0503a:508_17": "Imassa kāyasucaritaṃ adhikaṃ,",
  "atk-s0503a:508_18": "imassa vacīsucaritaṃ,",
  "atk-s0503a:508_19": "imassa manosucaritaṃ,",
  "atk-s0503a:508_20": "ayaṃ hīnādhimuttiko,",
  "atk-s0503a:508_21": "ayaṃ paṇītādhimuttiko,",
  "atk-s0503a:508_22": "ayaṃ kammāvaraṇena samannāgato,",
  "atk-s0503a:508_23": "ayaṃ kilesāvaraṇena samannāgato,",
  "atk-s0503a:508_24": "ayaṃ vipākāvaraṇena samannāgato,",
  "atk-s0503a:508_25": "ayaṃ na kammāvaraṇena samannāgato,",
  "atk-s0503a:508_26": "na kilesāvaraṇena samannāgato,",
  "atk-s0503a:508_27": "na vipākāvaraṇena samannāgato”tiādinā ca sattānaṃ āsayādīnaṃ yathābhūtaṃ vibhāvanākārappavattaṃ bhagavato āsayānusayañāṇaṃ.",
  "atk-s0503a:508_28": "Yaṃ sandhāya vuttaṃ –",
  "atk-s0503a:509_0": "“Idha tathāgato sattānaṃ āsayaṃ jānāti,",
  "atk-s0503a:509_1": "anusayaṃ jānāti,",
  "atk-s0503a:509_2": "caritaṃ jānāti,",
  "atk-s0503a:509_3": "adhimuttiṃ jānāti,",
  "atk-s0503a:509_4": "bhabbābhabbe satte jānātī”tiādi.",
  "atk-s0503a:510_0": "Yañca uparimaheṭṭhimapurimapacchimakāyehi dakkhiṇavāmaakkhikaṇṇasotanāsikasotaaṃsakūṭahatthapādehi aṅguliaṅgulantarehi",
  "atk-s0503a:510_1": "lomakūpehi ca aggikkhandhūdakadhārāpavattanaṃ anaññasādhāraṇaṃ vividhavikubbaniddhinimmāpanakaṃ bhagavato",
  "atk-s0503a:510_2": "yamakapāṭihāriyañāṇaṃ.",
  "atk-s0503a:510_3": "Yaṃ sandhāya vuttaṃ –",
  "atk-s0503a:511_0": "“Idha tathāgato yamakapāṭihāriyaṃ karoti asādhāraṇaṃ sāvakehi,",
  "atk-s0503a:511_1": "uparimakāyato aggikkhandho pavattati,",
  "atk-s0503a:511_2": "heṭṭhimakāyato udakadhārā pavattati.",
  "atk-s0503a:511_3": "Heṭṭhimakāyato aggikkhandho pavattati,",
  "atk-s0503a:511_4": "uparimakāyato udakadhārā pavattatī”tiādi.",
  "atk-s0503a:512_0": "Yañca rāgādīhi jātiādīhi ca anekehi dukkhadhammehi upaddutaṃ sattanikāyaṃ tato nīharitukāmatāvasena nānānayehi",
  "atk-s0503a:512_1": "pavattassa bhagavato mahākaruṇokkamanassa paccayabhūtaṃ mahākaruṇāsamāpattiñāṇaṃ. Yathāha –",
  "atk-s0503a:513_0": "“Katamaṃ tathāgatassa mahākaruṇāsamāpattiyā ñāṇaṃ?",
  "atk-s0503a:513_1": "Bahukehi ākārehi passantānaṃ buddhānaṃ bhagavantānaṃ sattesu mahākaruṇā okkamati,",
  "atk-s0503a:513_2": "āditto lokasannivāsoti passantānaṃ buddhānaṃ bhagavantānaṃ sattesu mahākaruṇā okkamati. Uyyutto, payāto,",
  "atk-s0503a:513_3": "kummaggappaṭipanno,",
  "atk-s0503a:513_4": "upanīyati loko addhuvo,",
  "atk-s0503a:513_5": "atāṇo loko anabhissaro,",
  "atk-s0503a:513_6": "assako loko,",
  "atk-s0503a:513_7": "sabbaṃ pahāya gamanīyaṃ,",
  "atk-s0503a:513_8": "ūno loko atitto taṇhādāsoti passantānaṃ buddhānaṃ bhagavantānaṃ sattesu mahākaruṇā okkamati.",
  "atk-s0503a:514_0": "“Atāyano lokasannivāso, aleṇo, asaraṇo,",
  "atk-s0503a:514_1": "asaraṇībhūto.",
  "atk-s0503a:514_2": "Uddhato loko avūpasanto,",
  "atk-s0503a:514_3": "sasallo lokasannivāso viddho puthusallehi,",
  "atk-s0503a:514_4": "avijjandhakārāvaraṇo kilesapañjarapakkhitto,",
  "atk-s0503a:514_5": "avijjāgato lokasannivāso aṇḍabhūto pariyonaddho tantākulakajāto kulaguṇḍikajāto muñjapabbajabhūto apāyaṃ duggatiṃ vinipātaṃ saṃsāraṃ nātivattati,",
  "atk-s0503a:514_6": "avijjāvisadosasaṃlitto,",
  "atk-s0503a:514_7": "kilesakalalībhūto,",
  "atk-s0503a:514_8": "rāgadosamohajaṭājaṭito.",
  "atk-s0503a:515_0": "“Taṇhāsaṅghāṭapaṭimukko,",
  "atk-s0503a:515_1": "taṇhājālena otthaṭo,",
  "atk-s0503a:515_2": "taṇhāsotena vuyhati,",
  "atk-s0503a:515_3": "taṇhāsaññojanena saṃyutto,",
  "atk-s0503a:515_4": "taṇhānusayena anusaṭo,",
  "atk-s0503a:515_5": "taṇhāsantāpena santappati,",
  "atk-s0503a:515_6": "taṇhāpariḷāhena pariḍayhati.",
  "atk-s0503a:516_0": "“Diṭṭhisaṅghāṭapaṭimukko,",
  "atk-s0503a:516_1": "diṭṭhijālena otthaṭo,",
  "atk-s0503a:516_2": "diṭṭhisotena vuyhati,",
  "atk-s0503a:516_3": "diṭṭhisaññojanena saṃyutto,",
  "atk-s0503a:516_4": "diṭṭhānusayena anusaṭo,",
  "atk-s0503a:516_5": "diṭṭhisantāpena santappati,",
  "atk-s0503a:516_6": "diṭṭhipariḷāhena pariḍayhati.",
  "atk-s0503a:517_0": "“Jātiyā anugato, jarāya anusaṭo, byādhinā abhibhūto, maraṇena abbhāhato, dukkhe patiṭṭhito.",
  "atk-s0503a:518_0": "“Taṇhāya uḍḍito,",
  "atk-s0503a:518_1": "jarāpākāraparikkhitto,",
  "atk-s0503a:518_2": "maccupāsena parikkhitto,",
  "atk-s0503a:518_3": "mahābandhanabaddho,",
  "atk-s0503a:518_4": "rāgabandhanena dosamohamānadiṭṭhikilesaduccaritabandhanena baddho,",
  "atk-s0503a:518_5": "mahāsambādhappaṭipanno,",
  "atk-s0503a:518_6": "mahāpalibodhena palibuddho,",
  "atk-s0503a:518_7": "mahāpapāte patito,",
  "atk-s0503a:518_8": "mahākantārappaṭipanno,",
  "atk-s0503a:518_9": "mahāsaṃsārappaṭipanno,",
  "atk-s0503a:518_10": "mahāvidugge samparivattati,",
  "atk-s0503a:518_11": "mahāpalipe palipanno.",
  "atk-s0503a:519_0": "“Abbhāhato lokasannivāso,",
  "atk-s0503a:519_1": "āditto lokasannivāso rāgagginā dosagginā mohagginā jātiyā jarāya maraṇena sokehi paridevehi dukkhehi domanassehi upāyāsehi,",
  "atk-s0503a:519_2": "unnītako lokasannivāso haññati niccamatāṇo pattadaṇḍo takkaro,",
  "atk-s0503a:519_3": "vajjabandhanabaddho āghātanapaccupaṭṭhito,",
  "atk-s0503a:519_4": "anātho lokasannivāso paramakāruññappatto,",
  "atk-s0503a:519_5": "dukkhābhitunno cirarattaṃ pīḷito,",
  "atk-s0503a:519_6": "gadhito niccaṃ pipāsito.",
  "atk-s0503a:520_0": "“Andho acakkhuko, hatanetto apariṇāyako, vipathapakkhando añjasāparaddho, mahoghapakkhando.",
  "atk-s0503a:521_0": "“Dvīhi diṭṭhigatehi pariyuṭṭhito,",
  "atk-s0503a:521_1": "tīhi duccaritehi vippaṭipanno,",
  "atk-s0503a:521_2": "catūhi yogehi yojito,",
  "atk-s0503a:521_3": "catūhi ganthehi ganthito,",
  "atk-s0503a:521_4": "catūhi upādānehi upādiyati,",
  "atk-s0503a:521_5": "pañcagatisamāruḷho,",
  "atk-s0503a:521_6": "pañcahi kāmaguṇehi rajjati,",
  "atk-s0503a:521_7": "pañcahi nīvaraṇehi otthaṭo,",
  "atk-s0503a:521_8": "chahi vivādamūlehi vivadati,",
  "atk-s0503a:521_9": "chahi taṇhākāyehi rajjati,",
  "atk-s0503a:521_10": "chahi diṭṭhigatehi pariyuṭṭhito,",
  "atk-s0503a:521_11": "sattahi anusayehi anusaṭo,",
  "atk-s0503a:521_12": "sattahi saññojanehi saṃyutto,",
  "atk-s0503a:521_13": "sattahi mānehi unnato,",
  "atk-s0503a:521_14": "aṭṭhahi lokadhammehi samparivattati,",
  "atk-s0503a:521_15": "aṭṭhahi micchattehi niyyāto,",
  "atk-s0503a:521_16": "aṭṭhahi purisadosehi dussati,",
  "atk-s0503a:521_17": "navahi āghātavatthūhi āghātito,",
  "atk-s0503a:521_18": "navavidhamānehi unnato,",
  "atk-s0503a:521_19": "navahi taṇhāmūlakehi dhammehi rajjati,",
  "atk-s0503a:521_20": "dasahi kilesavatthūhi kilissati,",
  "atk-s0503a:521_21": "dasahi āghātavatthūhi āghātito,",
  "atk-s0503a:521_22": "dasahi akusalakammapathehi samannāgato,",
  "atk-s0503a:521_23": "dasahi saṃyojanehi saṃyutto,",
  "atk-s0503a:521_24": "dasahi micchattehi niyyāto,",
  "atk-s0503a:521_25": "dasavatthukāya micchādiṭṭhiyā samannāgato,",
  "atk-s0503a:521_26": "dasavatthukāya antaggāhikāya diṭṭhiyā samannāgato,",
  "atk-s0503a:521_27": "aṭṭhasatataṇhāpapañcehi papañcito,",
  "atk-s0503a:521_28": "dvāsaṭṭhiyā diṭṭhigatehi pariyuṭṭhito,",
  "atk-s0503a:521_29": "lokasannivāsoti passantānaṃ buddhānaṃ bhagavantānaṃ sattesu mahākaruṇā okkamati.",
  "atk-s0503a:522_0": "“Ahañcamhi tiṇṇo,",
  "atk-s0503a:522_1": "loko ca atiṇṇo.",
  "atk-s0503a:522_2": "Ahañcamhi mutto,",
  "atk-s0503a:522_3": "loko ca amutto.",
  "atk-s0503a:522_4": "Ahañcamhi danto,",
  "atk-s0503a:522_5": "loko ca adanto.",
  "atk-s0503a:522_6": "Ahañcamhi santo,",
  "atk-s0503a:522_7": "loko ca asanto.",
  "atk-s0503a:522_8": "Ahañcamhi assattho,",
  "atk-s0503a:522_9": "loko ca anassattho.",
  "atk-s0503a:522_10": "Ahañcamhi parinibbuto,",
  "atk-s0503a:522_11": "loko ca aparinibbuto.",
  "atk-s0503a:522_12": "Pahomi khvāhaṃ tiṇṇo tāretuṃ,",
  "atk-s0503a:522_13": "mutto mocetuṃ,",
  "atk-s0503a:522_14": "danto dametuṃ,",
  "atk-s0503a:522_15": "santo sametuṃ,",
  "atk-s0503a:522_16": "assattho assāsetuṃ,",
  "atk-s0503a:522_17": "parinibbuto parinibbāpetunti passantānaṃ buddhānaṃ bhagavantānaṃ sattesu mahākaruṇā okkamatī”ti.",
  "atk-s0503a:523_0": "Evaṃ ekūnanavutiyā ākārehi vibhajanaṃ kataṃ.",
  "atk-s0503a:524_0": "Yaṃ pana yāvatā dhammadhātuyā yattakaṃ ñātabbaṃ saṅkhatāsaṅkhatādikassa sabbassa paropadesanirapekkhaṃ",
  "atk-s0503a:524_1": "sabbākārena paṭivijjhanasamatthaṃ ākaṅkhamattappaṭibaddhavuttianaññasādhāraṇaṃ bhagavato ñāṇaṃ sabbathā",
  "atk-s0503a:524_2": "anavasesasaṅkhatāsaṅkhatasammutisaccāvabodhato sabbaññutaññāṇaṃ tatthāvaraṇābhāvato nissaṅgappavattimupādāya",
  "atk-s0503a:524_3": "anāvaraṇañāṇanti vuccati.",
  "atk-s0503a:524_4": "Ekameva hi taṃ ñāṇaṃ visayappavattimukhena aññehi asādhāraṇabhāvadassanatthaṃ duvidhena uddiṭṭhaṃ.",
  "atk-s0503a:524_5": "Aññathā sabbaññutānāvaraṇañāṇānaṃ sādhāraṇatā sabbavisayatā āpajjeyyuṃ,",
  "atk-s0503a:524_6": "na ca taṃ yuttaṃ kiñcāpi imāya yuttiyā.",
  "atk-s0503a:524_7": "Ayañhettha pāḷi –",
  "atk-s0503a:525_0": "“Sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,",
  "atk-s0503a:525_1": "tattha āvaraṇaṃ natthīti anāvaraṇañāṇaṃ.",
  "atk-s0503a:525_2": "Atītaṃ sabbaṃ jānātīti sabbaññutaññāṇaṃ,",
  "atk-s0503a:525_3": "tattha āvaraṇaṃ natthīti anāvaraṇañāṇaṃ.",
  "atk-s0503a:525_4": "Anāgataṃ sabbaṃ jānātīti sabbaññutaññāṇaṃ,",
  "atk-s0503a:525_5": "tattha āvaraṇaṃ natthīti anāvaraṇañāṇaṃ.",
  "atk-s0503a:525_6": "Paccuppannaṃ sabbaṃ jānātīti sabbaññutaññāṇaṃ,",
  "atk-s0503a:525_7": "tattha āvaraṇaṃ natthīti anāvaraṇañāṇa”nti vitthāro.",
  "atk-s0503a:526_0": "Evametāni bhagavato chaasādhāraṇañāṇāni aviparītākārappavattiyā yathāsakavisayassa avisaṃvādanato tathāni avitathāni anaññathāni.",
  "atk-s0503a:526_1": "Evampi bhagavā tathāni āgatoti tathāgato.",
  "atk-s0503a:527_0": "Tathā –",
  "atk-s0503a:528_0": "“Sattime,",
  "atk-s0503a:528_1": "bhikkhave,",
  "atk-s0503a:528_2": "bojjhaṅgā –",
  "atk-s0503a:528_3": "satisambojjhaṅgo,",
  "atk-s0503a:528_4": "dhammavicayasambojjhaṅgo,",
  "atk-s0503a:528_5": "vīriyasambojjhaṅgo,",
  "atk-s0503a:528_6": "pītisambojjhaṅgo,",
  "atk-s0503a:528_7": "passaddhisambojjhaṅgo,",
  "atk-s0503a:528_8": "samādhisambojjhaṅgo,",
  "atk-s0503a:528_9": "upekkhāsambojjhaṅgo”ti evaṃ sarūpato,",
  "atk-s0503a:528_10": "“yāyaṃ lokuttaramaggakkhaṇe uppajjamānā līnuddhaccapatiṭṭhānāyūhanakāmasukhallikattakilamathānuyogaucchedasassatābhinivesādīnaṃ",
  "atk-s0503a:528_11": "anekesaṃ upaddavānaṃ paṭipakkhabhūtā satiādibhedā dhammasāmaggī,",
  "atk-s0503a:528_12": "yāya ariyasāvako bujjhati kilesaniddāya uṭṭhahati,",
  "atk-s0503a:528_13": "cattāri vā ariyasaccāni paṭivijjhati,",
  "atk-s0503a:528_14": "nibbānameva vā sacchikarotīti,",
  "atk-s0503a:528_15": "sā dhammasāmaggī bodhīti vuccati.",
  "atk-s0503a:528_16": "Tassā ‘bodhiyā aṅgāti bojjhaṅgā,",
  "atk-s0503a:528_17": "ariyasāvako vā yathāvuttāya dhammasāmaggiyā bujjhatīti katvā bodhīti vuccati,",
  "atk-s0503a:528_18": "tassa bodhissa aṅgātipi bojjhaṅgā”ti evaṃ sāmaññalakkhaṇato.",
  "atk-s0503a:528_19": "“Upaṭṭhānalakkhaṇo satisambojjhaṅgo,",
  "atk-s0503a:528_20": "pavicayalakkhaṇo dhammavicayasambojjhaṅgo,",
  "atk-s0503a:528_21": "paggahalakkhaṇo vīriyasambojjhaṅgo,",
  "atk-s0503a:528_22": "pharaṇalakkhaṇo pītisambojjhaṅgo,",
  "atk-s0503a:528_23": "upasamalakkhaṇo passaddhisambojjhaṅgo,",
  "atk-s0503a:528_24": "avikkhepalakkhaṇo samādhisambojjhaṅgo,",
  "atk-s0503a:528_25": "paṭisaṅkhānalakkhaṇo upekkhāsambojjhaṅgo”ti evaṃ visesalakkhaṇato.",
  "atk-s0503a:529_0": "“Tattha katamo satisambojjhaṅgo? Idha, bhikkhu,",
  "atk-s0503a:529_1": "satimā hoti paramena satinepakkena samannāgato,",
  "atk-s0503a:529_2": "cirakatampi cirabhāsitampi saritā hoti anussaritā”tiādinā sattannaṃ bojjhaṅgānaṃ aññamaññopakāravasena ekakkhaṇe pavattidassanato,",
  "atk-s0503a:529_3": "“tattha katamo satisambojjhaṅgo?",
  "atk-s0503a:529_4": "Atthi ajjhattaṃ,",
  "atk-s0503a:529_5": "bhikkhave,",
  "atk-s0503a:529_6": "dhammesu sati,",
  "atk-s0503a:529_7": "atthi bahiddhā dhammesu satī”tiādinā tesaṃ visayavibhāgena pavattidassanato.",
  "atk-s0503a:529_8": "“Tattha katamo satisambojjhaṅgo? Idha,",
  "atk-s0503a:529_9": "bhikkhave,",
  "atk-s0503a:529_10": "bhikkhu satisambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmi”ntiādinā bhāvanāvidhidassanato.",
  "atk-s0503a:529_11": "“Tattha katame satta bojjhaṅgā?",
  "atk-s0503a:529_12": "Idha bhikkhu yasmiṃ samaye lokuttaraṃ jhānaṃ bhāveti…pe…",
  "atk-s0503a:529_13": "tasmiṃ samaye satta bojjhaṅgā honti satisambojjhaṅgo…pe…",
  "atk-s0503a:529_14": "upekkhāsambojjhaṅgo.",
  "atk-s0503a:529_15": "Tattha katamo satisambojjhaṅgo?",
  "atk-s0503a:529_16": "Yā sati…pe…",
  "atk-s0503a:529_17": "anussatī”tiādinā channavutiyā nayasahassavibhāgehīti evaṃ nānākārato pavattāni bhagavato sambojjhaṅgavibhāvanañāṇāni",
  "atk-s0503a:529_18": "tassa tassa atthassa avisaṃvādanato tathāni avitathāni anaññathāni.",
  "atk-s0503a:529_19": "Evampi bhagavā tathāni āgatoti tathāgato.",
  "atk-s0503a:530_0": "Tathā –",
  "atk-s0503a:531_0": "“Tattha katamaṃ dukkhanirodhagāminī paṭipadā ariyasaccaṃ?",
  "atk-s0503a:531_1": "Ayameva ariyo aṭṭhaṅgiko maggo.",
  "atk-s0503a:531_2": "Seyyathidaṃ,",
  "atk-s0503a:531_3": "sammādiṭṭhi…pe…",
  "atk-s0503a:531_4": "sammāsamādhī”ti evaṃ sarūpato.",
  "atk-s0503a:531_5": "Sabbakilesehi ārakattā ariyabhāvakarattā ariyaphalappaṭilābhakarattā ca ariyo,",
  "atk-s0503a:531_6": "aṭṭhavidhattā nibbānādhigamāya ekantakāraṇattā ca aṭṭhaṅgiko.",
  "atk-s0503a:531_7": "Kilese mārento gacchati,",
  "atk-s0503a:531_8": "nibbānatthikehi maggīyati,",
  "atk-s0503a:531_9": "sayaṃ vā nibbānaṃ maggatīti maggoti evaṃ sāmaññalakkhaṇato.",
  "atk-s0503a:531_10": "“Sammā dassanalakkhaṇā sammādiṭṭhi,",
  "atk-s0503a:531_11": "sammā abhiniropanalakkhaṇo sammāsaṅkappo,",
  "atk-s0503a:531_12": "sammā pariggahaṇalakkhaṇā sammāvācā,",
  "atk-s0503a:531_13": "sammā samuṭṭhānalakkhaṇo sammākammanto,",
  "atk-s0503a:531_14": "sammā vodānalakkhaṇo sammāājīvo,",
  "atk-s0503a:531_15": "sammā paggahalakkhaṇo sammāvāyāmo,",
  "atk-s0503a:531_16": "sammā upaṭṭhānalakkhaṇā sammāsati,",
  "atk-s0503a:531_17": "sammā avikkhepalakkhaṇo sammāsamādhī”ti evaṃ visesalakkhaṇato.",
  "atk-s0503a:531_18": "Sammādiṭṭhi aññehipi attano paccanīkakilesehi saddhiṃ micchādiṭṭhiṃ pajahati,",
  "atk-s0503a:531_19": "nibbānaṃ ārammaṇaṃ karoti,",
  "atk-s0503a:531_20": "tappaṭicchādakamohavidhamanena asammohato sampayuttadhamme ca passati.",
  "atk-s0503a:531_21": "Tathā sammāsaṅkappādayopi micchāsaṅkappādīni pajahanti,",
  "atk-s0503a:531_22": "nibbānañca ārammaṇaṃ karonti,",
  "atk-s0503a:531_23": "sahajātadhammānaṃ sammāabhiniropanapariggahaṇasamuṭṭhānavodānapaggahaupaṭṭhānasamādahanāni ca karontīti evaṃ kiccavibhāgato.",
  "atk-s0503a:531_24": "Sammādiṭṭhi pubbabhāge nānakkhaṇā visuṃ visuṃ dukkhādiārammaṇā hutvā maggakāle ekakkhaṇā nibbānameva",
  "atk-s0503a:531_25": "ārammaṇaṃ katvā kiccato “dukkhe ñāṇa”ntiādīni cattāri nāmāni labhati,",
  "atk-s0503a:531_26": "sammāsaṅkappādayopi pubbabhāge nānakkhaṇā nānārammaṇā maggakāle ekakkhaṇā ekārammaṇā.",
  "atk-s0503a:532_0": "Tesu sammāsaṅkappo kiccato nekkhammasaṅkappotiādīni tīṇi nāmāni labhati,",
  "atk-s0503a:532_1": "sammāvācādayo tayo pubbabhāge musāvādāveramaṇītiādivibhāgā viratiyopi cetanāyopi hutvā maggakkhaṇe viratiyova,",
  "atk-s0503a:532_2": "sammāvāyāmasatiyo kiccato sammappadhānasatipaṭṭhānavasena cattāri nāmāni labhanti.",
  "atk-s0503a:532_3": "Sammāsamādhi pana maggakkhaṇepi paṭhamajjhānādivasena nānā evāti evaṃ pubbabhāgaparabhāgesu pavattivibhāgato, “idha,",
  "atk-s0503a:532_4": "bhikkhave,",
  "atk-s0503a:532_5": "bhikkhu sammādiṭṭhiṃ bhāveti vivekanissita”ntiādinā bhāvanāvidhito,",
  "atk-s0503a:532_6": "“tattha katamo aṭṭhaṅgiko maggo? Idha, bhikkhu,",
  "atk-s0503a:532_7": "yasmiṃ samaye lokuttaraṃ jhānaṃ bhāveti…pe…",
  "atk-s0503a:532_8": "dukkhāpaṭipadaṃ dandhābhiññaṃ,",
  "atk-s0503a:532_9": "tasmiṃ samaye aṭṭhaṅgiko maggo hoti sammādiṭṭhi sammāsaṅkappo”tiādinā caturāsītiyā nayasahassavibhāgehīti",
  "atk-s0503a:532_10": "evaṃ anekākārato pavattāni bhagavato ariyamaggavibhāvanañāṇāni atthassa avisaṃvādanato sabbānipi tathāni",
  "atk-s0503a:532_11": "avitathāni anaññathāni.",
  "atk-s0503a:532_12": "Evampi bhagavā tathāni āgatoti tathāgato.",
  "atk-s0503a:533_0": "Tathā paṭhamajjhānasamāpatti yā ca nirodhasamāpattīti etāsu anupaṭipāṭiyā viharitabbaṭṭhena samāpajjitabbaṭṭhena",
  "atk-s0503a:533_1": "ca anupubbavihārasamāpattīsu sampādanapaccavekkhaṇādivasena yathārahaṃ sampayogavasena ca pavattāni bhagavato",
  "atk-s0503a:533_2": "ñāṇāni tadatthasiddhiyā tathāni avitathāni anaññathāni.",
  "atk-s0503a:533_3": "Tathā “idaṃ imassa ṭhānaṃ,",
  "atk-s0503a:533_4": "idaṃ aṭṭhāna”nti aviparītaṃ tassa tassa phalassa kāraṇākāraṇajānanaṃ,",
  "atk-s0503a:533_5": "tesaṃ tesaṃ sattānaṃ atītādibhedabhinnassa kammasamādānassa anavasesato yathābhūtaṃ vipākantarajānanaṃ,",
  "atk-s0503a:533_6": "āyūhanakkhaṇeyeva tassa tassa sattassa “ayaṃ nirayagāminī paṭipadā…pe…",
  "atk-s0503a:533_7": "ayaṃ nibbānagāminī paṭipadā”ti yāthāvato sāsavānāsavakammavibhāgajānanaṃ,",
  "atk-s0503a:533_8": "0.khandhāyatanādīnaṃ upādinnānupādinnādianekasabhāvaṃ nānāsabhāvañca tassa lokassa “imāya nāma dhātuyā",
  "atk-s0503a:533_9": "ussannattā imasmiṃ dhammappabandhe ayaṃ viseso jāyatī”tiādinā nayena yathābhūtaṃ dhātunānattajānanaṃ,",
  "atk-s0503a:533_10": "anavasesato sattānaṃ hīnādiajjhāsayādhimuttijānanaṃ,",
  "atk-s0503a:533_11": "saddhādiindriyānaṃ tikkhamudutājānanaṃ,",
  "atk-s0503a:533_12": "saṃkilesādīhi saddhiṃ jhānavimokkhādivisesajānanaṃ,",
  "atk-s0503a:533_13": "sattānaṃ aparimāṇāsu jātīsu tappaṭibandhena saddhiṃ anavasesato pubbenivutthakkhandhasantatijānanaṃ,",
  "atk-s0503a:533_14": "hīnādivibhāgehi saddhiṃ cutipaṭisandhijānanaṃ,",
  "atk-s0503a:533_15": "“idaṃ dukkha”ntiādinā heṭṭhā vuttanayeneva catusaccajānananti imāni bhagavato dasabalañāṇāni avirajjhitvā",
  "atk-s0503a:533_16": "yathāsakaṃ visayāvagāhanato yathādhippetatthasādhanato ca yathābhūtavuttiyā tathāni avitathāni anaññathāni.",
  "atk-s0503a:533_17": "Vuttañhetaṃ –",
  "atk-s0503a:534_0": "“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānātī”tiādi.",
  "atk-s0503a:535_0": "Evampi bhagavā tathāni āgatoti tathāgato.",
  "atk-s0503a:536_0": "Yathā cetesaṃ ñāṇānaṃ vasena,",
  "atk-s0503a:536_1": "evaṃ yathāvuttānaṃ satipaṭṭhānasammappadhānavibhāvanañāṇādīnaṃ anantāparimeyyabhedānaṃ anaññasādhāraṇānaṃ",
  "atk-s0503a:536_2": "paññāvisesānaṃ vasena bhagavā tathāni ñāṇāni āgato adhigatoti tathāgato.",
  "atk-s0503a:536_3": "Evampi tathāni āgatoti tathāgato.",
  "atk-s0503a:537_0": "Kathaṃ tathā gatoti tathāgato?",
  "atk-s0503a:537_1": "Yā sā bhagavato abhijāti abhisambodhi dhammavinayapaññāpanā anupādisesanibbānadhātu, sā tathā.",
  "atk-s0503a:537_2": "Kiṃ vuttaṃ hoti?",
  "atk-s0503a:537_3": "Yadatthaṃ lokanāthena abhisambodhi patthitā pavattitā ca,",
  "atk-s0503a:537_4": "tadatthassa ekantasiddhiyā avisaṃvādanato aviparītatthavuttiyā tathā avitathā anaññathā.",
  "atk-s0503a:537_5": "Tathā hi ayaṃ bhagavā bodhisattabhūto samatiṃsapāramiparipūraṇādikaṃ vuttappabhedaṃ sabbaṃ buddhattahetuṃ",
  "atk-s0503a:537_6": "sampādetvā tusitapure ṭhitova buddhakolāhalaṃ sutvā dasasahassacakkavāḷadevatāhi ekato sannipatitāhi",
  "atk-s0503a:537_7": "upasaṅkamitvā –",
  "atk-s0503a:538_0": "“Kālo deva mahāvīra, uppajja mātukucchiyaṃ;",
  "atk-s0503a:539_0": "Sadevakaṃ tārayanto, bujjhassu amataṃ pada”nti. –",
  "atk-s0503a:540_0": "Āyācito uppannapubbanimitto pañca mahāvilokanāni viloketvā “idānāhaṃ manussayoniyaṃ uppajjitvā abhisambujjhissāmī”ti",
  "atk-s0503a:540_1": "āsāḷhipuṇṇamāya sakyarājakule mahāmāyāya deviyā kucchimhi paṭisandhiṃ gahetvā dasa māse devamanussehi",
  "atk-s0503a:540_2": "mahatā parihārena parihariyamāno visākhapuṇṇamāya paccūsasamaye abhijātiṃ pāpuṇi.",
  "atk-s0503a:541_0": "Abhijātikkhaṇe panassa paṭisandhiggahaṇakkhaṇe viya dvattiṃsapubbanimittāni pāturahesuṃ.",
  "atk-s0503a:541_1": "Ayañhi dasasahassī lokadhātu kampi saṅkampi sampakampi sampavedhi,",
  "atk-s0503a:541_2": "dasasu cakkavāḷasahassesu appamāṇo obhāso phari,",
  "atk-s0503a:541_3": "tassa taṃ siriṃ daṭṭhukāmā viya jaccandhā cakkhūni paṭilabhiṃsu,",
  "atk-s0503a:541_4": "badhirā saddaṃ suṇiṃsu.",
  "atk-s0503a:541_5": "Mūgā samālapiṃsu,",
  "atk-s0503a:541_6": "khujjā ujugattā ahesuṃ,",
  "atk-s0503a:541_7": "paṅgulā padasā gamanaṃ paṭilabhiṃsu,",
  "atk-s0503a:541_8": "bandhanagatā sabbasattā andubandhanādīhi mucciṃsu,",
  "atk-s0503a:541_9": "sabbanirayesu aggi nibbāyi,",
  "atk-s0503a:541_10": "pettivisaye khuppipāsā vūpasami,",
  "atk-s0503a:541_11": "tiracchānānaṃ bhayaṃ nāhosi,",
  "atk-s0503a:541_12": "sabbasattānaṃ rogo vūpasami,",
  "atk-s0503a:541_13": "sabbasattā piyaṃvadā ahesuṃ,",
  "atk-s0503a:541_14": "madhurenākārena assā hasiṃsu,",
  "atk-s0503a:541_15": "vāraṇā gajjiṃsu,",
  "atk-s0503a:541_16": "sabbatūriyāni sakaṃ sakaṃ ninnādaṃ muñciṃsu,",
  "atk-s0503a:541_17": "aghaṭṭitāni eva manussānaṃ hatthūpagādīni ābharaṇāni madhurenākārena raviṃsu,",
  "atk-s0503a:541_18": "sabbadisā vippasannā ahesuṃ,",
  "atk-s0503a:541_19": "sattānaṃ sukhaṃ uppādayamāno mudusītalavāto vāyi,",
  "atk-s0503a:541_20": "akālamegho vassi,",
  "atk-s0503a:541_21": "pathavitopi udakaṃ ubbhijjitvā vissandi,",
  "atk-s0503a:541_22": "pakkhino ākāsagamanaṃ vijahiṃsu,",
  "atk-s0503a:541_23": "nadiyo asandamānā aṭṭhaṃsu,",
  "atk-s0503a:541_24": "mahāsamudde madhuraṃ udakaṃ ahosi,",
  "atk-s0503a:541_25": "upakkilesavimutte sūriye dissamāne eva ākāsagatā sabbā jotiyo jaliṃsu,",
  "atk-s0503a:541_26": "ṭhapetvā arūpāvacare deve avasesā sabbe devā sabbepi nerayikā dissamānarūpā ahesuṃ,",
  "atk-s0503a:541_27": "tarukuṭṭakavāṭaselādayo anāvaraṇabhūtā ahesuṃ,",
  "atk-s0503a:541_28": "sattānaṃ cutūpapātā nāhesuṃ,",
  "atk-s0503a:541_29": "sabbaṃ aniṭṭhagandhaṃ abhibhavitvā dibbagandho vāyi,",
  "atk-s0503a:541_30": "sabbe phalūpagā rukkhā phaladharā sampajjiṃsu,",
  "atk-s0503a:541_31": "mahāsamuddo sabbatthakameva pañcavaṇṇehi padumehi sañchannatalo ahosi,",
  "atk-s0503a:541_32": "thalajajalajādīni sabbapupphāni pupphiṃsu,",
  "atk-s0503a:541_33": "rukkhānaṃ khandhesu khandhapadumāni,",
  "atk-s0503a:541_34": "sākhāsu sākhapadumāni,",
  "atk-s0503a:541_35": "latāsu latāpadumāni pupphiṃsu,",
  "atk-s0503a:541_36": "mahītale silātalāni bhinditvā uparūpari satta satta hutvā daṇḍapadumāni nāma nikkhamiṃsu,",
  "atk-s0503a:541_37": "ākāse olambakapadumāni nibbattiṃsu,",
  "atk-s0503a:541_38": "samantato pupphavassaṃ vassi,",
  "atk-s0503a:541_39": "ākāse dibbatūriyāni vajjiṃsu,",
  "atk-s0503a:541_40": "sakaladasasahassī lokadhātu vaṭṭetvā vissaṭṭhamālāguḷaṃ viya uppīḷetvā baddhamālākalāpo viya alaṅkatappaṭiyattaṃ",
  "atk-s0503a:541_41": "mālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā paramasobhaggappattā ahosi,",
  "atk-s0503a:541_42": "tāni ca pubbanimittāni upari adhigatānaṃ anekesaṃ visesādhigamānaṃ nimittabhūtāni eva ahesuṃ.",
  "atk-s0503a:541_43": "Evaṃ anekacchariyapātubhāvappaṭimaṇḍitā cāyaṃ abhijāti yadatthaṃ anena abhisambodhi patthitā,",
  "atk-s0503a:541_44": "tassā abhisambodhiyā ekantasiddhiyā tathāva ahosi avitathā anaññathā.",
  "atk-s0503a:542_0": "Tathā ye buddhaveneyyā bodhaneyyabandhavā,",
  "atk-s0503a:542_1": "te sabbepi anavasesato sayameva bhagavatā vinītā.",
  "atk-s0503a:542_2": "Ye ca sāvakaveneyyā dhammaveneyyā ca,",
  "atk-s0503a:542_3": "tepi sāvakādīhi vinītā vinayaṃ gacchanti gamissanti cāti yadatthaṃ bhagavatā abhisambodhi abhipatthitā,",
  "atk-s0503a:542_4": "tadatthassa ekantasiddhiyā abhisambodhi tathā avitathā anaññathā.",
  "atk-s0503a:543_0": "Apica yassa yassa ñeyyadhammassa yo yo sabhāvo bujjhitabbo,",
  "atk-s0503a:543_1": "so so hatthatale ṭhapitaāmalakaṃ viya āvajjanamattappaṭibaddhena attano ñāṇena aviparītaṃ anavasesato",
  "atk-s0503a:543_2": "bhagavatā abhisambuddhoti evampi abhisambodhi tathā avitathā anaññathā.",
  "atk-s0503a:544_0": "Tathā tesaṃ tesaṃ dhammānaṃ tathā tathā desetabbappakāraṃ tesaṃ tesañca sattānaṃ āsayānusayacaritādhimuttiṃ",
  "atk-s0503a:544_1": "sammadeva oloketvā dhammataṃ avijahanteneva paññattinayavohāramaggaṃ anatidhāvanteneva ca dhammataṃ vibhāvantena",
  "atk-s0503a:544_2": "yathāparādhaṃ yathājjhāsayaṃ yathādhammañca anusāsantena bhagavatā veneyyā vinītā ariyabhūmiṃ sampāpitāti",
  "atk-s0503a:544_3": "dhammavinayapaññāpanāpissa tadatthasiddhiyā yathābhūtavuttiyā ca tathā avitathā anaññathā.",
  "atk-s0503a:545_0": "Tathā yā sā bhagavatā anuppattā pathaviyādiphassavedanādirūpārūpasabhāvavinimuttā lujjanabhāvābhāvato",
  "atk-s0503a:545_1": "lokasabhāvātītā tamasā visaṃsaṭṭhattā kenaci anobhāsanīyā lokasabhāvābhāvato eva gatiādibhāvarahitā appatiṭṭhā",
  "atk-s0503a:545_2": "anārammaṇā amatamahānibbānadhātu khandhasaṅkhātānaṃ upādīnaṃ lesamattassapi abhāvato anupādisesāti vuccati,",
  "atk-s0503a:545_3": "yaṃ sandhāya vuttaṃ –",
  "atk-s0503a:546_0": "“Atthi,",
  "atk-s0503a:546_1": "bhikkhave,",
  "atk-s0503a:546_2": "tadāyatanaṃ,",
  "atk-s0503a:546_3": "yattha neva pathavī na āpo na tejo na vāyo na ākāsānañcāyatanaṃ na viññāṇañcāyatanaṃ na ākiñcaññāyatanaṃ",
  "atk-s0503a:546_4": "na nevasaññānāsaññāyatanaṃ nāyaṃ loko na paro loko na ca ubho candimasūriyā,",
  "atk-s0503a:546_5": "tatrāpāhaṃ,",
  "atk-s0503a:546_6": "bhikkhave,",
  "atk-s0503a:546_7": "neva āgatiṃ vadāmi na gatiṃ na ṭhitiṃ na cutiṃ na upapattiṃ,",
  "atk-s0503a:546_8": "appatiṭṭhaṃ appavattaṃ anārammaṇamevetaṃ,",
  "atk-s0503a:546_9": "esevanto dukkhassā”ti.",
  "atk-s0503a:547_0": "Sā sabbesampi upādānakkhandhānaṃ atthaṅgamo,",
  "atk-s0503a:547_1": "sabbasaṅkhārānaṃ samatho,",
  "atk-s0503a:547_2": "sabbūpadhīnaṃ paṭinissaggo,",
  "atk-s0503a:547_3": "sabbadukkhānaṃ vūpasamo,",
  "atk-s0503a:547_4": "sabbālayānaṃ samugghāto,",
  "atk-s0503a:547_5": "sabbavaṭṭānaṃ upacchedo,",
  "atk-s0503a:547_6": "accantasantilakkhaṇoti yathāvuttasabhāvassa kadācipi avisaṃvādanato tathā avitathā anaññathā.",
  "atk-s0503a:547_7": "Evametā abhijātiādikā tathā gato upagato adhigato paṭipanno pattoti tathāgato.",
  "atk-s0503a:547_8": "Evaṃ bhagavā tathā gatoti tathāgato.",
  "atk-s0503a:548_0": "Kathaṃ tathāvidhoti tathāgato?",
  "atk-s0503a:548_1": "Yathāvidhā purimakā sammāsambuddhā,",
  "atk-s0503a:548_2": "ayampi bhagavā tathāvidho.",
  "atk-s0503a:548_3": "Kiṃ vuttaṃ hoti?",
  "atk-s0503a:548_4": "Yathāvidhā te bhagavanto maggasīlena phalasīlena sabbenapi lokiyalokuttarasīlena,",
  "atk-s0503a:548_5": "maggasamādhinā phalasamādhinā sabbenapi lokiyalokuttarasamādhinā,",
  "atk-s0503a:548_6": "maggapaññāya phalapaññāya sabbāyapi lokiyalokuttarapaññāya,",
  "atk-s0503a:548_7": "devasikaṃ valañjitabbehi catuvīsatikoṭisatasahassasamāpattivihārehi,",
  "atk-s0503a:548_8": "tadaṅgavimuttiyā,",
  "atk-s0503a:548_9": "vikkhambhanavimuttiyā,",
  "atk-s0503a:548_10": "samucchedavimuttiyā,",
  "atk-s0503a:548_11": "paṭippassaddhivimuttiyā,",
  "atk-s0503a:548_12": "nissaraṇavimuttiyāti saṅkhepato.",
  "atk-s0503a:548_13": "Vitthārato pana anantāparimāṇabhedehi acinteyyānubhāvehi sakalasabbaññuguṇehi,",
  "atk-s0503a:548_14": "ayampi amhākaṃ bhagavā tathāvidho.",
  "atk-s0503a:548_15": "Sabbesañhi sammāsambuddhānaṃ āyuvemattaṃ,",
  "atk-s0503a:548_16": "sarīrappamāṇavemattaṃ,",
  "atk-s0503a:548_17": "kulavemattaṃ,",
  "atk-s0503a:548_18": "dukkaracariyāvemattaṃ,",
  "atk-s0503a:548_19": "rasmivemattanti,",
  "atk-s0503a:548_20": "imehi pañcahi vemattehi siyā vemattaṃ,",
  "atk-s0503a:548_21": "na pana sīlavisuddhiyādīsu visuddhīsu samathavipassanāpaṭipattiyaṃ attanā paṭiladdhaguṇesu ca kiñci nānākaraṇaṃ atthi.",
  "atk-s0503a:548_22": "Atha kho majjhe bhinnasuvaṇṇaṃ viya aññamaññaṃ nibbisesā te buddhā bhagavanto.",
  "atk-s0503a:548_23": "Tasmā yathāvidhā purimakā sammāsambuddhā,",
  "atk-s0503a:548_24": "ayampi bhagavā tathāvidho.",
  "atk-s0503a:548_25": "Evaṃ tathāvidhoti tathāgato.",
  "atk-s0503a:548_26": "Vidhattho cettha gatasaddo,",
  "atk-s0503a:548_27": "tathā hi lokiyā vidhayuttagatasadde pakāratthe vadanti.",
  "atk-s0503a:549_0": "Kathaṃ tathā pavattitoti tathāgato?",
  "atk-s0503a:549_1": "Anaññasādhāraṇena iddhānubhāvena samannāgatattā atthappaṭisambhidādīnaṃ ukkaṃsapāramippattiyā anāvaraṇañāṇappaṭilābhena",
  "atk-s0503a:549_2": "ca bhagavato kāyappavattiyādīnaṃ katthaci paṭighātābhāvato yathā ruci tathā gataṃ gati gamanaṃ kāyavacīcittappavatti",
  "atk-s0503a:549_3": "etassāti tathāgato.",
  "atk-s0503a:549_4": "Evaṃ tathā pavattitoti tathāgato.",
  "atk-s0503a:550_0": "Kathaṃ tathehi agatoti tathāgato?",
  "atk-s0503a:550_1": "Bodhisambhārasambharaṇe tappaṭipakkhappavattisaṅkhātaṃ natthi etassa gatanti agato.",
  "atk-s0503a:550_2": "So panassa agatabhāvo maccheradānapāramiādīsu aviparītaṃ ādīnavānisaṃsapaccavekkhaṇādinayappavattehi ñāṇehīti tathehi ñāṇehi agatoti tathāgato.",
  "atk-s0503a:551_0": "Atha vā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi gatīsu gataṃ gamanaṃ etassa natthīti agato.",
  "atk-s0503a:551_1": "Saupādisesaanupādisesanibbānappattiyā svāyamassa agatabhāvo tathehi ariyamaggañāṇehīti evampi bhagavā tathehi agatoti tathāgato.",
  "atk-s0503a:552_0": "Kathaṃ tathā gatabhāvena tathāgato?",
  "atk-s0503a:552_1": "Tathā gatabhāvenāti ca tathāgatassa sabbhāvena atthitāyāti attho.",
  "atk-s0503a:552_2": "Ko panesa tathāgato,",
  "atk-s0503a:552_3": "yassa atthitāya bhagavā tathāgatoti vuccatīti?",
  "atk-s0503a:552_4": "Saddhammo.",
  "atk-s0503a:552_5": "Saddhammo hi ariyamaggo tāva yathā yuganaddhasamathavipassanābalena anavasesato kilesapakkhaṃ samūhanantena samucchedappahānavasena gantabbaṃ,",
  "atk-s0503a:552_6": "tathā gato.",
  "atk-s0503a:552_7": "Phaladhammo yathā attano maggānurūpaṃ paṭippassaddhipahānavasena gantabbaṃ,",
  "atk-s0503a:552_8": "tathā gato pavatto.",
  "atk-s0503a:552_9": "Nibbānadhammo pana yathā gato paññāya paṭividdho sakalavaṭṭadukkhavūpasamāya sampajjati,",
  "atk-s0503a:552_10": "buddhādīhi tathā gato sacchikatoti tathāgato.",
  "atk-s0503a:552_11": "Pariyattidhammopi yathā purimabuddhehi suttageyyādivasena pavattiādippakāsanavasena ca veneyyānaṃ āsayādianurūpaṃ pavattito,",
  "atk-s0503a:552_12": "amhākampi bhagavatā tathā gato gadito pavattitoti vā tathāgato.",
  "atk-s0503a:552_13": "Yathā bhagavatā desito,",
  "atk-s0503a:552_14": "tathā bhagavato sāvakehi gato avagatoti tathāgato.",
  "atk-s0503a:552_15": "Evaṃ sabbopi saddhammo tathāgato.",
  "atk-s0503a:552_16": "Tenāha sakko devānamindo –",
  "atk-s0503a:552_17": "“tathāgataṃ devamanussapūjitaṃ,",
  "atk-s0503a:552_18": "dhammaṃ namassāma suvatthi hotū”ti.",
  "atk-s0503a:552_19": "Svāssa atthīti bhagavā tathāgato.",
  "atk-s0503a:553_0": "Yathā ca dhammo,",
  "atk-s0503a:553_1": "evaṃ ariyasaṅghopi yathā attahitāya parahitāya ca paṭipannehi suvisuddhaṃ pubbabhāgasamathavipassanāpaṭipadaṃ",
  "atk-s0503a:553_2": "purakkhatvā tena tena maggena gantabbaṃ,",
  "atk-s0503a:553_3": "taṃ taṃ tathā gatoti tathāgato.",
  "atk-s0503a:553_4": "Yathā vā bhagavatā saccapaṭiccasamuppādādayo desitā,",
  "atk-s0503a:553_5": "tathāva buddhattā tathā gadanato ca tathāgato.",
  "atk-s0503a:553_6": "Tenāha sakko devarājā –",
  "atk-s0503a:553_7": "“tathāgataṃ devamanussapūjitaṃ,",
  "atk-s0503a:553_8": "saṅghaṃ namassāma suvatthi hotū”ti.",
  "atk-s0503a:553_9": "Svāssa sāvakabhūto atthīti bhagavā tathāgato.",
  "atk-s0503a:553_10": "Evaṃ tathāgatabhāvena tathāgatoti.",
  "atk-s0503a:554_0": "Idampi ca tathāgatassa tathāgatabhāvadīpane mukhamattakameva,",
  "atk-s0503a:554_1": "sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0503a:554_2": "Idañhi tathāgatapadaṃ mahatthaṃ mahāgatikaṃ mahāvisayaṃ,",
  "atk-s0503a:554_3": "tassa appamādapadassa viya tepiṭakampi buddhavacanaṃ yuttito atthabhāvena āharanto “atitthena dhammakathiko pakkhando”ti na vattabboti.",
  "atk-s0503a:555_0": "Tatthetaṃ vuccati –",
  "atk-s0503a:556_0": "“Yatheva loke purimā mahesino,",
  "atk-s0503a:557_0": "Sabbaññubhāvaṃ munayo idhāgatā;",
  "atk-s0503a:558_0": "Tathā ayaṃ sakyamunīpi āgato,",
  "atk-s0503a:559_0": "Tathāgato vuccati tena cakkhumā.",
  "atk-s0503a:560_0": "“Pahāya kāmādimale asesato,",
  "atk-s0503a:561_0": "Samādhiñāṇehi yathā gatā jinā;",
  "atk-s0503a:562_0": "Purātanā sakyamunī jutindharo,",
  "atk-s0503a:563_0": "Tathā gato tena tathāgato mato.",
  "atk-s0503a:564_0": "“Tathañca dhātāyatanādilakkhaṇaṃ,",
  "atk-s0503a:565_0": "Sabhāvasāmaññavibhāgabhedato;",
  "atk-s0503a:566_0": "Sayambhuñāṇena jinoyamāgato,",
  "atk-s0503a:567_0": "Tathāgato vuccati sakyapuṅgavo.",
  "atk-s0503a:568_0": "“Tathāni saccāni samantacakkhunā,",
  "atk-s0503a:569_0": "Tathā idappaccayatā ca sabbaso;",
  "atk-s0503a:570_0": "Anaññaneyyā nayato vibhāvitā,",
  "atk-s0503a:571_0": "Tathā gato tena jino tathāgato.",
  "atk-s0503a:572_0": "“Anekabhedāsupi lokadhātusu,",
  "atk-s0503a:573_0": "Jinassa rūpāyatanādigocare;",
  "atk-s0503a:574_0": "Vicittabhede tathameva dassanaṃ,",
  "atk-s0503a:575_0": "Tathāgato tena samantalocano.",
  "atk-s0503a:576_0": "“Yato ca dhammaṃ tathameva bhāsati,",
  "atk-s0503a:577_0": "Karoti vācāya nurūpamattano;",
  "atk-s0503a:578_0": "Guṇehi lokaṃ abhibhuyyirīyati,",
  "atk-s0503a:579_0": "Tathāgato tenapi lokanāyako.",
  "atk-s0503a:580_0": "“Tathā pariññāya tathāya sabbaso,",
  "atk-s0503a:581_0": "Avedi lokaṃ pabhavaṃ atikkami;",
  "atk-s0503a:582_0": "Gato ca paccakkhakiriyāya nibbutiṃ,",
  "atk-s0503a:583_0": "Arīyamaggañca gato tathāgato.",
  "atk-s0503a:584_0": "“Tathā paṭiññāya tathāya sabbaso,",
  "atk-s0503a:585_0": "Hitāya lokassa yatoyamāgato;",
  "atk-s0503a:586_0": "Tathāya nātho karuṇāya sabbadā,",
  "atk-s0503a:587_0": "Gato ca tenāpi jino tathāgato.",
  "atk-s0503a:588_0": "“Tathāni ñāṇāni yatoyamāgato,",
  "atk-s0503a:589_0": "Yathāsabhāvaṃ visayāvabodhato;",
  "atk-s0503a:590_0": "Tathābhijātippabhutī tathāgato,",
  "atk-s0503a:591_0": "Tadatthasampādanato tathāgato.",
  "atk-s0503a:592_0": "“Yathāvidhā te purimā mahesino,",
  "atk-s0503a:593_0": "Tathāvidhoyampi tathā yathāruci;",
  "atk-s0503a:594_0": "Pavattavācā tanucittabhāvato,",
  "atk-s0503a:595_0": "Tathāgato vuccati aggapuggalo.",
  "atk-s0503a:596_0": "“Sambodhisambhāravipakkhato pure,",
  "atk-s0503a:597_0": "Gataṃ na saṃsāragatampi tassa vā;",
  "atk-s0503a:598_0": "Na catthi nāthassa bhavantadassino,",
  "atk-s0503a:599_0": "Tathehi tasmā agato tathāgato.",
  "atk-s0503a:600_0": "“Tathāgato dhammavaro mahesinā,",
  "atk-s0503a:601_0": "Yathā pahātabbamalaṃ pahīyati;",
  "atk-s0503a:602_0": "Tathāgato ariyagaṇopi satthuno,",
  "atk-s0503a:603_0": "Tathāgato tena samaṅgibhāvato”ti.",
  "atk-s0503a:604_0": "Mahiddhikatāti paramena cittavasībhāvena ca iddhividhayogena dhammānubhāvaññathattanipphādanasamatthatāsaṅkhātāya",
  "atk-s0503a:604_1": "mahatiyā iddhiyā samannāgamo mahiddhikatā.",
  "atk-s0503a:604_2": "Cirakālasambhūtena suvidūrappaṭipakkhena icchitatthanipphattihetubhūtena mahājutikena puññatejena samannāgamo mahānubhāvatā.",
  "atk-s0503a:604_3": "Yatrāti acchariyapasaṃsākotuhalahāsapasādiko paccattatthe nipāto.",
  "atk-s0503a:604_4": "Tena yuttattā vijāyissatīti anāgatakālavacanaṃ,",
  "atk-s0503a:604_5": "attho pana atītakāloyeva.",
  "atk-s0503a:604_6": "Ayañhettha attho –",
  "atk-s0503a:604_7": "yā hi nāma ayaṃ suppavāsā tathā dukkhanimuggā kicchāpannā bhagavato vacanasamakālameva sukhinī arogā arogaṃ puttaṃ vijāyīti.",
  "atk-s0503a:604_8": "Attamanoti sakamano,",
  "atk-s0503a:604_9": "bhagavati pasādena kilesarahitacittoti attho.",
  "atk-s0503a:604_10": "Kilesapariyuṭṭhitañhi cittaṃ vase avattanato attamanoti na sakkā vattunti.",
  "atk-s0503a:604_11": "Attamanoti vā pītisomanassehi gahitamano.",
  "atk-s0503a:604_12": "Pamuditoti pāmojjena yutto.",
  "atk-s0503a:604_13": "Pītisomanassajātoti jātabalavapītisomanasso.",
  "atk-s0503a:604_14": "Athāti pacchā,",
  "atk-s0503a:604_15": "tato katipāhassa accayena.",
  "atk-s0503a:604_16": "Sattabhattānīti sattasu divasesu dātabbabhattāni.",
  "atk-s0503a:604_17": "Svātanāyāti svātanapuññatthaṃ,",
  "atk-s0503a:604_18": "yaṃ sve buddhappamukhassa saṅghassa dānavasena payirupāsanavasena ca bhavissati puññaṃ tadatthaṃ.",
  "atk-s0503a:605_0": "Atha kho bhagavā āyasmantaṃ mahāmoggallānaṃ āmantesīti kasmā āmantesi?",
  "atk-s0503a:605_1": "Suppavāsāya sāmikassa pasādarakkhaṇatthaṃ.",
  "atk-s0503a:605_2": "Suppavāsā pana acalappasādāva,",
  "atk-s0503a:605_3": "upāsakassa pana pasādarakkhaṇaṃ mahāmoggallānattherassa bhāro.",
  "atk-s0503a:605_4": "Tenāha “tuyheso upaṭṭhāko”ti.",
  "atk-s0503a:605_5": "Tattha tuyhesoti tuyhaṃ eso.",
  "atk-s0503a:605_6": "Tiṇṇaṃ dhammānaṃ pāṭibhogoti mama bhogādīnaṃ tiṇṇaṃ dhammānaṃ ahāniyā avināsāya ayyo mahāmoggallāno yadi pāṭibhogo yadi patibhū,",
  "atk-s0503a:605_7": "ito satta divase atikkamitvā mama sakkā dānaṃ dātunti yadi ayyena ñātanti dīpeti.",
  "atk-s0503a:605_8": "Theropi tassa tesu divasesu bhogānaṃ jīvitassa ca anupaddavaṃ passitvā āha –",
  "atk-s0503a:605_9": "“dvinnaṃ kho nesaṃ, āvuso,",
  "atk-s0503a:605_10": "dhammānaṃ pāṭibhogo bhogānañca jīvitassa cā”ti.",
  "atk-s0503a:605_11": "Saddhā panassa cittappaṭibaddhāti tasseva bhāraṃ karonto “saddhāya pana tvaññeva pāṭibhogo”ti āha.",
  "atk-s0503a:605_12": "Api ca so upāsako diṭṭhasacco,",
  "atk-s0503a:605_13": "tassa saddhāya aññathābhāvo natthīti tathā vuttaṃ.",
  "atk-s0503a:605_14": "Teneva ca kāraṇena bhagavatā “pacchāpi tvaṃ karissasīti saññāpehī”ti vuttaṃ.",
  "atk-s0503a:605_15": "Upāsakopi satthari there ca gāravena subbacatāya tassā ca puññena vaḍḍhiṃ icchanto “karotu suppavāsā koliyadhītā satta bhattāni,",
  "atk-s0503a:605_16": "pacchāhaṃ karissāmī”ti anujāni.",
  "atk-s0503a:606_0": "Tañca dārakanti vijātadivasato paṭṭhāya ekādasamaṃ divasaṃ atikkamitvā tato paraṃ sattāhaṃ buddhappamukhaṃ",
  "atk-s0503a:606_1": "bhikkhusaṅghaṃ bhojetvā sattame divase taṃ sattavassikaṃ dārakaṃ bhagavantaṃ bhikkhusaṅghañca vandāpesi.",
  "atk-s0503a:606_2": "Satta me vassānīti satta me saṃvaccharāni,",
  "atk-s0503a:606_3": "accantasaṃyogavasena cetaṃ upayogavacanaṃ.",
  "atk-s0503a:606_4": "Lohitakumbhiyaṃ vutthānīti mātukucchiyaṃ attano gabbhavāsadukkhaṃ sandhāya vadati.",
  "atk-s0503a:606_5": "Aññānipi evarūpāni satta puttānīti “aññepi evarūpe satta putte”ti vattabbe liṅgavipallāsavasena vuttaṃ “evarūpānī”ti.",
  "atk-s0503a:606_6": "Evaṃ satta vassāni gabbhadhāraṇavasena sattāhaṃ mūḷhagabbhatāya ca mahantaṃ dukkhaṃ pāpetvā uppajjanakaputteti attho.",
  "atk-s0503a:606_7": "Etena mātugāmānaṃ puttalolatāya puttalābhena titti natthīti dasseti.",
  "atk-s0503a:607_0": "Etamatthaṃ viditvāti etaṃ sattadivasādhikāni satta saṃvaccharāni gabbhadhāraṇādivasena pavattaṃ mahantaṃ",
  "atk-s0503a:607_1": "dukkhaṃ ekapade visaritvā puttalolatāvasena tāya vuttamatthaṃ viditvā.",
  "atk-s0503a:607_2": "Imaṃ udānanti imaṃ cittasukhappamatto viya pamattapuggale iṭṭhākārena vañcetvā taṇhāsinehassa mahānatthakarabhāvadīpakaṃ udānaṃ udānesi.",
  "atk-s0503a:608_0": "Tattha asātanti amadhuraṃ asundaraṃ aniṭṭhaṃ.",
  "atk-s0503a:608_1": "Sātarūpenāti iṭṭhasabhāvena.",
  "atk-s0503a:608_2": "Piyarūpenāti piyāyitabbabhāvena.",
  "atk-s0503a:608_3": "Sukhassa rūpenāti sukhasabhāvena.",
  "atk-s0503a:608_4": "Idaṃ vuttaṃ hoti –",
  "atk-s0503a:608_5": "yasmā asātaṃ appiyaṃ dukkhameva samānaṃ sakalampi vaṭṭagataṃ saṅkhārajātaṃ appahīnavipallāsattā ayonisomanasikārena",
  "atk-s0503a:608_6": "iṭṭhaṃ viya piyaṃ viya sukhaṃ viya ca hutvā upaṭṭhahamānaṃ sativippavāsena pamattapuggalaṃ ativattati",
  "atk-s0503a:608_7": "abhibhavati ajjhottharati,",
  "atk-s0503a:608_8": "tasmā imampi suppavāsaṃ punapi sattakkhattuṃ evarūpaṃ asātaṃ appiyaṃ dukkhaṃ sātādipatirūpakena dukkhena",
  "atk-s0503a:608_9": "puttasaṅkhātapemavatthusukhena ajjhottharatīti.",
  "atk-s0503a:609_0": "Aṭṭhamasuttavaṇṇanā niṭṭhitā.",
  "atk-s0503a:610_0": "9. Visākhāsuttavaṇṇanā",
  "atk-s0503a:611_0": "19.",
  "atk-s0503a:611_1": "Navame pubbārāmeti sāvatthiyā pācīnadisābhāge anurādhapurassa uttamadevīvihārasadise ṭhāne kārite ārāme.",
  "atk-s0503a:611_2": "Migāramātupāsādeti migāramātuyā pāsāde.",
  "atk-s0503a:612_0": "Tatrāyaṃ anupubbikathā –",
  "atk-s0503a:612_1": "atīte satasahassakappamatthake padumuttaradasabalaṃ ekā upāsikā aññataraṃ upāsikaṃ attano aggupaṭṭhāyikaṭṭhāne",
  "atk-s0503a:612_2": "ṭhapentaṃ disvā bhagavantaṃ nimantetvā buddhappamukhassa bhikkhusatasahassassa dānaṃ datvā bhagavato",
  "atk-s0503a:612_3": "nipaccakāraṃ katvā “anāgate tumhādisassa buddhassa aggupaṭṭhāyikā bhaveyya”nti patthanaṃ akāsi.",
  "atk-s0503a:612_4": "Sā kappasatasahassaṃ devesu ca manussesu ca saṃsaritvā amhākaṃ bhagavato kāle bhaddiyanagare meṇḍakaseṭṭhiputtassa",
  "atk-s0503a:612_5": "dhanañjayaseṭṭhino gehe sumanadeviyā kucchismiṃ paṭisandhiṃ gaṇhi.",
  "atk-s0503a:612_6": "Jātakāle cassā visākhāti nāmaṃ akaṃsu.",
  "atk-s0503a:612_7": "Sā yadā bhagavā bhaddiyanagaraṃ agamāsi,",
  "atk-s0503a:612_8": "tadā pañcahi dārikāsatehi saddhiṃ bhagavato paccuggamanaṃ katvā paṭhamadassaneneva sotāpannā ahosi.",
  "atk-s0503a:613_0": "Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā,",
  "atk-s0503a:613_1": "tattha naṃ sasuro migāraseṭṭhi upakāravasena mātuṭṭhāne ṭhapesi.",
  "atk-s0503a:613_2": "Tasmā migāramātāti vuccati.",
  "atk-s0503a:613_3": "Sā attano mahallatāpasādhanaṃ vissajjetvā navakoṭīhi bhagavato bhikkhusaṅghassa ca vasanatthāya karīsamatte",
  "atk-s0503a:613_4": "bhūmibhāge uparibhūmiyaṃ pañcagabbhasatāni heṭṭhābhūmiyaṃ pañcagabbhasatānīti gabbhasahassehi paṭimaṇḍitaṃ",
  "atk-s0503a:613_5": "pāsādaṃ kāresi.",
  "atk-s0503a:613_6": "Tena vuttaṃ “migāramātupāsāde”ti.",
  "atk-s0503a:614_0": "Kocideva atthoti kiñcideva payojanaṃ.",
  "atk-s0503a:614_1": "Raññeti rājini.",
  "atk-s0503a:614_2": "Paṭibaddhoti āyatto.",
  "atk-s0503a:614_3": "Visākhāya ñātikulato maṇimuttādiracitaṃ tādisaṃ bhaṇḍajātaṃ tassā paṇṇākāratthāya pesitaṃ,",
  "atk-s0503a:614_4": "taṃ nagaradvārappattaṃ suṅkikā tattha suṅkaṃ gaṇhantā tadanurūpaṃ aggahetvā atirekaṃ gaṇhiṃsu.",
  "atk-s0503a:614_5": "Taṃ sutvā visākhā rañño tamatthaṃ nivedetukāmā patirūpaparivārena rājanivesanaṃ agamāsi,",
  "atk-s0503a:614_6": "tasmiṃ khaṇe rājā mallikāya deviyā saddhiṃ antepuraṃ gato hoti.",
  "atk-s0503a:614_7": "Visākhā okāsaṃ alabhamānā “idāni labhissāmi,",
  "atk-s0503a:614_8": "idāni labhissāmī”ti bhojanavelaṃ atikkamitvā chinnabhattā hutvā pakkāmi.",
  "atk-s0503a:614_9": "Evaṃ dvīhatīhaṃ gantvāpi okāsaṃ na labhiyeva.",
  "atk-s0503a:614_10": "Iti rājā aniveditopi tassa atthavinicchayassa okāsākaraṇena “yathādhippāyaṃ na tīretī”ti vutto.",
  "atk-s0503a:614_11": "Tattha yathādhippāyanti adhippāyānurūpaṃ.",
  "atk-s0503a:614_12": "Na tīretīti na niṭṭhāpeti.",
  "atk-s0503a:614_13": "Mahāupāsikāya hi rājāyattasuṅkameva rañño datvā itaraṃ vissajjāpetuṃ adhippāyo,",
  "atk-s0503a:614_14": "so raññā na diṭṭhattā eva na tīrito.",
  "atk-s0503a:614_15": "Handāti vossaggatthe nipāto.",
  "atk-s0503a:614_16": "Divā divassāti divasassa divā,",
  "atk-s0503a:614_17": "majjhanhike kāleti attho.",
  "atk-s0503a:614_18": "Kenacideva karaṇīyena dvīhatīhaṃ rājanivesanadvāraṃ gacchantī tassa atthassa aniṭṭhitattā niratthakameva upasaṅkamiṃ,",
  "atk-s0503a:614_19": "bhagavati upasaṅkamanameva pana dassanānuttariyādippaṭilābhakāraṇattā sātthakanti evāhaṃ, bhante,",
  "atk-s0503a:614_20": "imāya velāya idhāgatāti imamatthaṃ dassentī mahāupāsikā “idha me,",
  "atk-s0503a:614_21": "bhante”tiādimāha.",
  "atk-s0503a:615_0": "Etamatthanti etaṃ parāyattatāya adhippāyāsamijjhanasaṅkhātaṃ atthaṃ viditvā.",
  "atk-s0503a:615_1": "Imaṃ udānanti imaṃ parādhīnāparādhīnavuttīsu ādīnavānisaṃsaparidīpakaṃ udānaṃ udānesi.",
  "atk-s0503a:616_0": "Tattha sabbaṃ paravasaṃ dukkhanti yaṃ kiñci atthajātaṃ payojanaṃ paravasaṃ parāyattaṃ attano icchāya",
  "atk-s0503a:616_1": "nipphādetuṃ asakkuṇeyyatāya dukkhaṃ dukkhāvahaṃ hotīti attho.",
  "atk-s0503a:616_2": "Sabbaṃ issariyaṃ sukhanti duvidhaṃ issariyaṃ lokiyaṃ lokuttarañca.",
  "atk-s0503a:616_3": "Tattha lokiyaṃ rājissariyādi ceva lokiyajjhānābhiññānibbattaṃ cittissariyañca,",
  "atk-s0503a:616_4": "lokuttaraṃ maggaphalādhigamanimittaṃ nirodhissariyaṃ.",
  "atk-s0503a:616_5": "Tesu yaṃ cakkavattibhāvapariyosānaṃ manussesu issariyaṃ,",
  "atk-s0503a:616_6": "yañca sakkādīnaṃ tasmiṃ tasmiṃ devanikāye ādhipaccabhūtaṃ issariyaṃ,",
  "atk-s0503a:616_7": "tadubhayaṃ yadipi kammānubhāvena yathicchitanipphattiyā sukhanimittatāya sukhaṃ,",
  "atk-s0503a:616_8": "vipariṇāmadukkhatāya pana sabbathā dukkhameva.",
  "atk-s0503a:616_9": "Tathā aniccantikatāya lokiyajjhānanibbattaṃ cittissariyaṃ,",
  "atk-s0503a:616_10": "nirodhissariyameva pana lokadhammehi akampanīyato anivattisabhāvattā ca ekantasukhaṃ nāma.",
  "atk-s0503a:616_11": "Yaṃ panettha sabbattheva aparādhīnatāya labhati cittasukhaṃ,",
  "atk-s0503a:616_12": "taṃ sandhāya satthā “sabbaṃ issariyaṃ sukha”nti āha.",
  "atk-s0503a:617_0": "Sādhāraṇe vihaññantīti idaṃ “sabbaṃ paravasaṃ dukkha”nti imassa padassa atthavivaraṇaṃ.",
  "atk-s0503a:617_1": "Ayañhettha attho –",
  "atk-s0503a:617_2": "sādhāraṇe payojane sādhetabbe sati tassa parādhīnatāya yathādhippāyaṃ anipphādanato ime sattā vihaññanti vighātaṃ āpajjanti kilamanti. Kasmā?",
  "atk-s0503a:617_3": "Yogā hi duratikkamāti yasmā kāmayogabhavayogadiṭṭhiyogaavijjāyogā anādikālabhāvitā anupacitakusalasambhārehi pajahituṃ asakkuṇeyyatāya duratikkamā.",
  "atk-s0503a:617_4": "Etesu diṭṭhiyogo paṭhamamaggena atikkamitabbo,",
  "atk-s0503a:617_5": "kāmayogo tatiyamaggena.",
  "atk-s0503a:617_6": "Itare aggamaggena.",
  "atk-s0503a:617_7": "Iti ariyamaggānaṃ duradhigamanīyattā ime yogā duratikkamā.",
  "atk-s0503a:617_8": "Tasmā kāmayogādivasena icchitālābhahetu sattā vihaññanti,",
  "atk-s0503a:617_9": "asādhāraṇe pana cittissariye nirodhissariye ca sati na kadācipi vighātassa sambhavoti adhippāyo.",
  "atk-s0503a:618_0": "Atha vā sabbaṃ paravasanti yaṃ attano aññappaṭibaddhavuttisaṅkhātaṃ,",
  "atk-s0503a:618_1": "taṃ sabbaṃ aniccasabhāvatāya dukkhaṃ.",
  "atk-s0503a:618_2": "“Yadaniccaṃ taṃ dukkha”nti hi vuttaṃ.",
  "atk-s0503a:618_3": "Sabbaṃ issariyanti yaṃ sabbasaṅkhatanissaṭaṃ issariyaṭṭhānatāya issariyanti laddhanāmaṃ nibbānaṃ,",
  "atk-s0503a:618_4": "taṃ upādisesādivibhāgaṃ sabbaṃ sukhaṃ.",
  "atk-s0503a:618_5": "“Nibbānaṃ paramaṃ sukha”nti hi vuttaṃ.",
  "atk-s0503a:618_6": "Sādhāraṇeti evaṃ dukkhasukhe vavatthite ime sattā bahusādhāraṇe dukkhakāraṇe nimuggā hutvā vihaññanti. Kasmā?",
  "atk-s0503a:618_7": "Yogā hi duratikkamāti yasmā te sabbattha nimujjanassa hetubhūtā kāmayogādayo duratikkamā,",
  "atk-s0503a:618_8": "tasmā tvampi visākhe parāyattamatthaṃ patthetvā alabhamānā vihaññasīti adhippāyo.",
  "atk-s0503a:619_0": "Navamasuttavaṇṇanā niṭṭhitā.",
  "atk-s0503a:620_0": "10. Bhaddiyasuttavaṇṇanā",
  "atk-s0503a:621_0": "20.",
  "atk-s0503a:621_1": "Dasame anupiyāyanti evaṃ nāmake nagare.",
  "atk-s0503a:621_2": "Ambavaneti tassa nagarassa avidūre mallarājūnaṃ ekaṃ ambavanaṃ ahosi,",
  "atk-s0503a:621_3": "tattha mallarājūhi bhagavato vihāro kārito,",
  "atk-s0503a:621_4": "so “ambavana”ntveva vuccati.",
  "atk-s0503a:621_5": "Anupiyaṃ gocaragāmaṃ katvā tattha bhagavā viharati,",
  "atk-s0503a:621_6": "tena vuttaṃ “anupiyāyaṃ viharati ambavane”ti.",
  "atk-s0503a:621_7": "Bhaddiyoti tassa therassa nāmaṃ.",
  "atk-s0503a:621_8": "Kāḷīgodhāya puttoti kāḷīgodhā nāma sākiyānī sakyarājadevī ariyasāvikā āgataphalā viññātasāsanā,",
  "atk-s0503a:621_9": "tassā ayaṃ putto.",
  "atk-s0503a:621_10": "Tassa pabbajjāvidhi khandhake āgatova.",
  "atk-s0503a:621_11": "So pabbajitvā vipassanaṃ paṭṭhapetvā na cirasseva chaḷabhiñño ahosi,",
  "atk-s0503a:621_12": "terasapi dhutaṅgāni samādāya vattati.",
  "atk-s0503a:621_13": "Bhagavatā ca “etadaggaṃ,",
  "atk-s0503a:621_14": "bhikkhave,",
  "atk-s0503a:621_15": "mama sāvakānaṃ bhikkhūnaṃ uccakulikānaṃ,",
  "atk-s0503a:621_16": "yadidaṃ bhaddiyo kāḷīgodhāya putto”ti uccakulikabhāve etadagge ṭhapito asītiyā sāvakānaṃ abbhantaro.",
  "atk-s0503a:622_0": "Suññāgāragatoti “ṭhapetvā gāmañca gāmūpacārañca avasesaṃ arañña”nti vuttaṃ araññaṃ rukkhamūlañca ṭhapetvā",
  "atk-s0503a:622_1": "aññaṃ pabbatakandarādi pabbajitasāruppaṃ nivāsaṭṭhānaṃ janasambādhābhāvato idha suññāgāranti adhippetaṃ.",
  "atk-s0503a:622_2": "Atha vā jhānakaṇṭakānaṃ saddānaṃ abhāvato vivittaṃ yaṃ kiñci agārampi suññāgāranti veditabbaṃ.",
  "atk-s0503a:622_3": "Taṃ suññāgāraṃ upagato.",
  "atk-s0503a:622_4": "Abhikkhaṇanti bahulaṃ.",
  "atk-s0503a:622_5": "Udānaṃ udānesīti so hi āyasmā araññe divāvihāraṃ upagatopi rattivāsūpagatopi yebhuyyena phalasamāpattisukhena nirodhasukhena ca vītināmeti,",
  "atk-s0503a:622_6": "tasmā taṃ sukhaṃ sandhāya pubbe attanā anubhūtaṃ sabhayaṃ sapariḷāhaṃ rajjasukhaṃ jigucchitvā “aho sukhaṃ",
  "atk-s0503a:622_7": "aho sukha”nti somanassasahitaṃ ñāṇasamuṭṭhānaṃ pītisamuṭṭhānaṃ samuggirati.",
  "atk-s0503a:623_0": "Sutvāna nesaṃ etadahosīti nesaṃ sambahulānaṃ bhikkhūnaṃ tassa āyasmato “aho sukhaṃ,",
  "atk-s0503a:623_1": "aho sukha”nti udānentassa udānaṃ sutvā “nissaṃsayaṃ esa anabhirato brahmacariyaṃ caratī”ti evaṃ parivitakkitaṃ ahosi.",
  "atk-s0503a:623_2": "Te bhikkhū puthujjanā tassa āyasmato vivekasukhaṃ sandhāya udānaṃ ajānantā evaṃ amaññiṃsu,",
  "atk-s0503a:623_3": "tena vuttaṃ “nissaṃsaya”ntiādi.",
  "atk-s0503a:623_4": "Tattha nissaṃsayanti asandehena ekantenāti attho.",
  "atk-s0503a:623_5": "“Yaṃ so pubbe agāriyabhūto samāno”ti pāḷiṃ vatvā “anubhavī”ti vacanasesena keci atthaṃ vaṇṇenti,",
  "atk-s0503a:623_6": "apare “yaṃ sā”ti paṭhanti,",
  "atk-s0503a:623_7": "“yaṃsa pubbe agāriyabhūtassā”ti pana pāḷi.",
  "atk-s0503a:623_8": "Tattha yaṃsāti yaṃ assa,",
  "atk-s0503a:623_9": "sandhivasena hi akārasakāralopo “evaṃsa te,",
  "atk-s0503a:623_10": "pupphaṃsā uppajjī”tiādīsu viya.",
  "atk-s0503a:623_11": "Tassattho –",
  "atk-s0503a:623_12": "assa āyasmato bhaddiyassa pabbajitato pubbe agāriyabhūtassa gahaṭṭhassa sato yaṃ rajjasukhaṃ anubhūtaṃ.",
  "atk-s0503a:623_13": "Sā tamanussaramānoti so taṃ sukhaṃ etarahi ukkaṇṭhanavasena anussaranto.",
  "atk-s0503a:624_0": "Te bhikkhū bhagavantaṃ etadavocunti te sambahulā bhikkhū ullapanasabhāvasaṇṭhitā tassa anuggahaṇādhippāyena bhagavantaṃ etadavocuṃ,",
  "atk-s0503a:624_1": "na ujjhānavasena.",
  "atk-s0503a:624_2": "Aññataranti nāmagottena apākaṭaṃ ekaṃ bhikkhuṃ.",
  "atk-s0503a:624_3": "Āmantesīti āṇāpesi te bhikkhū saññāpetukāmo.",
  "atk-s0503a:624_4": "Evanti vacanasampaṭiggahe,",
  "atk-s0503a:624_5": "sādhūti attho.",
  "atk-s0503a:624_6": "Puna evanti paṭiññāya.",
  "atk-s0503a:624_7": "Abhikkhaṇaṃ “aho sukhaṃ,",
  "atk-s0503a:624_8": "aho sukha”nti imaṃ udānaṃ udānesīti yathā te bhikkhū vadanti,",
  "atk-s0503a:624_9": "taṃ evaṃ tathevāti attano udānaṃ paṭijānāti.",
  "atk-s0503a:624_10": "Kiṃ pana tvaṃ bhaddiyāti kasmā bhagavā pucchati,",
  "atk-s0503a:624_11": "kiṃ tassa cittaṃ na jānātīti?",
  "atk-s0503a:624_12": "No na jānāti,",
  "atk-s0503a:624_13": "teneva pana tamatthaṃ vadāpetvā te bhikkhū saññāpetuṃ pucchati.",
  "atk-s0503a:624_14": "Vuttañhetaṃ –",
  "atk-s0503a:624_15": "“jānantāpi tathāgatā pucchanti,",
  "atk-s0503a:624_16": "jānantāpi na pucchantī”tiādi.",
  "atk-s0503a:624_17": "Atthavasanti kāraṇaṃ.",
  "atk-s0503a:625_0": "Antepureti itthāgārassa sañcaraṇaṭṭhānabhūte rājagehassa abbhantare,",
  "atk-s0503a:625_1": "yattha rājā nhānabhojanasayanādiṃ kappeti.",
  "atk-s0503a:625_2": "Rakkhā susaṃvihitāti ārakkhādikatapurisehi gutti suṭṭhu samantato vihitā.",
  "atk-s0503a:625_3": "Bahipi antepureti aḍḍakaraṇaṭṭhānādike antepurato bahibhūte rājagehe.",
  "atk-s0503a:625_4": "Evaṃ rakkhito gopito santoti evaṃ rājageharājadhānirajjadesesu anto ca bahi ca anekesu ṭhānesu anekasatehi",
  "atk-s0503a:625_5": "susaṃvihitarakkhāvaraṇaguttiyā mameva nibbhayatthaṃ phāsuvihāratthaṃ rakkhito gopito samāno.",
  "atk-s0503a:625_6": "Bhītotiādīni padāni aññamaññavevacanāni.",
  "atk-s0503a:625_7": "Atha vā bhītoti pararājūhi bhāyamāno.",
  "atk-s0503a:625_8": "Ubbiggoti sakarajjepi pakatito uppajjanakabhayubbegena ubbiggo calito.",
  "atk-s0503a:625_9": "Ussaṅkīti “raññā nāma sabbakālaṃ avissatthena bhavitabba”nti vacanena sabbattha avissāsavasena tesaṃ",
  "atk-s0503a:625_10": "tesaṃ kiccakaraṇīyānaṃ paccayaparisaṅkāya ca uddhamukhaṃ saṅkamāno.",
  "atk-s0503a:625_11": "Utrāsīti “santikāvacarehipi ajānantasseva me kadāci anattho bhaveyyā”ti uppannena sarīrakampaṃ uppādanasamatthena tāsena utrāsī.",
  "atk-s0503a:625_12": "“Utrasto”tipi paṭhanti.",
  "atk-s0503a:625_13": "Vihāsinti evaṃbhūto hutvā vihariṃ.",
  "atk-s0503a:626_0": "Etarahīti idāni pabbajitakālato paṭṭhāya.",
  "atk-s0503a:626_1": "Ekoti asahāyo,",
  "atk-s0503a:626_2": "tena vūpakaṭṭhakāyataṃ dasseti.",
  "atk-s0503a:626_3": "Abhītotiādīnaṃ padānaṃ vuttavipariyāyena attho veditabbo.",
  "atk-s0503a:626_4": "Bhayādinimittassa pariggahassa taṃ nimittassa ca kilesassa abhāvenevassa abhītāditāti.",
  "atk-s0503a:626_5": "Etena cittavivekaṃ dasseti.",
  "atk-s0503a:626_6": "Appossukkoti sarīraguttiyaṃ nirussukko.",
  "atk-s0503a:626_7": "Pannalomoti lomahaṃsuppādakassa chambhitattassa abhāvena anuggatalomo.",
  "atk-s0503a:626_8": "Padadvayenapi serivihāraṃ dasseti.",
  "atk-s0503a:626_9": "Paradattavuttoti parehi dinnena cīvarādinā vattamāno,",
  "atk-s0503a:626_10": "etena sabbaso saṅgābhāvadīpanamukhena anavasesabhayahetuvirahaṃ dasseti.",
  "atk-s0503a:626_11": "Migabhūtena cetasāti vissatthavihāritāya migassa viya jātena cittena.",
  "atk-s0503a:626_12": "Migo hi amanussapathe araññe vasamāno vissattho tiṭṭhati, nisīdati,",
  "atk-s0503a:626_13": "nipajjati,",
  "atk-s0503a:626_14": "yenakāmañca pakkamati appaṭihatacāro,",
  "atk-s0503a:626_15": "evaṃ ahampi viharāmīti dasseti.",
  "atk-s0503a:626_16": "Vuttañhetaṃ paccekabuddhena –",
  "atk-s0503a:627_0": "“Migo araññamhi yathā abaddho,",
  "atk-s0503a:628_0": "Yenicchakaṃ gacchati gocarāya;",
  "atk-s0503a:629_0": "Viññū naro seritaṃ pekkhamāno,",
  "atk-s0503a:630_0": "Eko care khaggavisāṇakappo”ti. ;",
  "atk-s0503a:631_0": "Imaṃ kho ahaṃ, bhante,",
  "atk-s0503a:631_1": "atthavasanti, bhante,",
  "atk-s0503a:631_2": "bhagavā yadidaṃ mama etarahi paramaṃ vivekasukhaṃ phalasamāpattisukhaṃ,",
  "atk-s0503a:631_3": "idameva kāraṇaṃ sampassamāno “aho sukhaṃ,",
  "atk-s0503a:631_4": "aho sukha”nti udānaṃ udānesinti.",
  "atk-s0503a:632_0": "Etamatthanti etaṃ bhaddiyattherassa puthujjanavisayātītaṃ vivekasukhasaṅkhātamatthaṃ sabbākārato viditvā.",
  "atk-s0503a:632_1": "Imaṃ udānanti idaṃ sahetukabhayasokavigamānubhāvadīpakaṃ udānaṃ udānesi.",
  "atk-s0503a:633_0": "Tattha yassantarato na santi kopāti yassa ariyapuggalassa antarato abbhantare attano citte cittakālussiyakaraṇato",
  "atk-s0503a:633_1": "cittappakopā rāgādayo āghātavatthuādikāraṇabhedato anekabhedā dosakopā eva kopā na santi maggena pahīnattā",
  "atk-s0503a:633_2": "na vijjanti.",
  "atk-s0503a:633_3": "Ayañhi antarasaddo kiñcāpi “mañca tvañca kimantara”ntiādīsu kāraṇe dissati,",
  "atk-s0503a:633_4": "“antaraṭṭhake himapātasamaye”tiādīsu vemajjhe,",
  "atk-s0503a:633_5": "“antarā ca jetavanaṃ antarā ca sāvatthi”ntiādīsu vivare,",
  "atk-s0503a:633_6": "“bhayamantarato jāta”ntiādīsu citte,",
  "atk-s0503a:633_7": "idhāpi citte eva daṭṭhabbo.",
  "atk-s0503a:633_8": "Tena vuttaṃ “antarato attano citte”ti.",
  "atk-s0503a:634_0": "Itibhavābhavatañca vītivattoti yasmā bhavoti sampatti,",
  "atk-s0503a:634_1": "abhavoti vipatti.",
  "atk-s0503a:634_2": "Tathā bhavoti vuddhi,",
  "atk-s0503a:634_3": "abhavoti hāni.",
  "atk-s0503a:634_4": "Bhavoti vā sassataṃ,",
  "atk-s0503a:634_5": "abhavoti ucchedo.",
  "atk-s0503a:634_6": "Bhavoti vā puññaṃ,",
  "atk-s0503a:634_7": "abhavoti pāpaṃ.",
  "atk-s0503a:634_8": "Bhavoti vā sugati,",
  "atk-s0503a:634_9": "abhavoti duggati.",
  "atk-s0503a:634_10": "Bhavoti vā khuddako,",
  "atk-s0503a:634_11": "abhavoti mahanto.",
  "atk-s0503a:634_12": "Tasmā yā sā sampattivipattivuḍḍhihānisassatucchedapuññapāpasugatiduggati-",
  "atk-s0503a:634_13": "khuddakamahantaupapattibhavānaṃ vasena iti anekappakārā bhavābhavatā vuccati.",
  "atk-s0503a:634_14": "Catūhipi ariyamaggehi yathāsambhavaṃ tena tena nayena taṃ itibhavābhavatañca vītivatto atikkanto hoti.",
  "atk-s0503a:634_15": "Atthavasena vibhatti vipariṇāmetabbā.",
  "atk-s0503a:634_16": "Taṃ vigatabhayanti taṃ evarūpaṃ yathāvuttaguṇasamannāgataṃ khīṇāsavaṃ cittakopābhāvato itibhavābhavasamatikkamato ca bhayahetuvigamena vigatabhayaṃ,",
  "atk-s0503a:634_17": "vivekasukhena aggaphalasukhena ca sukhiṃ,",
  "atk-s0503a:634_18": "vigatabhayattā eva asokaṃ.",
  "atk-s0503a:634_19": "Devā nānubhavanti dassanāyāti adhigatamagge ṭhapetvā sabbepi upapattidevā vāyamantāpi cittacāradassanavasena",
  "atk-s0503a:634_20": "dassanāya daṭṭhuṃ nānubhavanti na abhisambhuṇanti na sakkonti,",
  "atk-s0503a:634_21": "pageva manussā.",
  "atk-s0503a:634_22": "Sekkhāpi hi puthujjanā viya arahato cittappavattiṃ na jānanti.",
  "atk-s0503a:635_0": "Dasamasuttavaṇṇanā niṭṭhitā.",
  "atk-s0503a:636_0": "Niṭṭhitā ca mucalindavaggavaṇṇanā.",
  "atk-s0503a:637_0": "3. Nandavaggo",
  "atk-s0503a:638_0": "1. Kammavipākajasuttavaṇṇanā",
  "atk-s0503a:639_0": "21.",
  "atk-s0503a:639_1": "Nandavaggassa paṭhame aññataro bhikkhūti nāmagottena apākaṭo eko khīṇāsavabhikkhu.",
  "atk-s0503a:639_2": "So kira rājagahavāsī kulaputto moggallānattherena saṃvejito saṃsāradosaṃ disvā satthu santike pabbajitvā",
  "atk-s0503a:639_3": "sīlāni sodhetvā catusaccakammaṭṭhānaṃ gahetvā na cirasseva vipassanaṃ ussukkāpetvā arahattaṃ pāpuṇi.",
  "atk-s0503a:639_4": "Tassa aparabhāge kharo ābādho uppajji,",
  "atk-s0503a:639_5": "so paccavekkhaṇāya adhivāsento viharati.",
  "atk-s0503a:639_6": "Khīṇāsavānañhi cetasikadukkhaṃ nāma natthi,",
  "atk-s0503a:639_7": "kāyikadukkhaṃ pana hotiyeva.",
  "atk-s0503a:639_8": "So ekadivasaṃ bhagavato dhammaṃ desentassa nātidūre ṭhāne dukkhaṃ adhivāsento pallaṅkena nisīdi.",
  "atk-s0503a:639_9": "Tena vuttaṃ “bhagavato avidūre nisinno hotī”tiādi.",
  "atk-s0503a:640_0": "Tattha pallaṅkanti samantato ūrubaddhāsanaṃ.",
  "atk-s0503a:640_1": "Ābhujitvāti bandhitvā.",
  "atk-s0503a:640_2": "Ujuṃ kāyaṃ paṇidhāyāti uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0503a:640_3": "Evañhi nisinnassa cammamaṃsanhārūni na namanti,",
  "atk-s0503a:640_4": "tasmā so tathā nisinno hoti.",
  "atk-s0503a:640_5": "Purāṇakammavipākajanti pubbe katassa kammassa vipākabhāvena jātaṃ,",
  "atk-s0503a:640_6": "purāṇakammavipāke vā sukhadukkhappakāre vipākavaṭṭasamudāye tadekadesabhāvena jātaṃ. Kiṃ taṃ? Dukkhaṃ.",
  "atk-s0503a:640_7": "Purāṇakammavipākajanti ca iminā tassa ābādhassa kammasamuṭṭhānataṃ dassento opakkamikautuvipariṇāmajādibhāvaṃ paṭikkhipati.",
  "atk-s0503a:640_8": "Dukkhanti pacurajanehi khamituṃ asakkuṇeyyaṃ.",
  "atk-s0503a:640_9": "Tibbanti tikhiṇaṃ,",
  "atk-s0503a:640_10": "abhibhavitvā pavattiyā bahalaṃ vā.",
  "atk-s0503a:640_11": "Kharanti kakkhaḷaṃ.",
  "atk-s0503a:640_12": "Kaṭukanti asātaṃ.",
  "atk-s0503a:640_13": "Adhivāsentoti upari vāsento sahanto khamanto.",
  "atk-s0503a:641_0": "Sato sampajānoti vedanāpariggāhakānaṃ satisampajaññānaṃ vasena satimā sampajānanto ca.",
  "atk-s0503a:641_1": "Idaṃ vuttaṃ hoti –",
  "atk-s0503a:641_2": "“ayaṃ vedanā nāma hutvā abhāvaṭṭhena aniccā,",
  "atk-s0503a:641_3": "aniṭṭhārammaṇādipaccaye paṭicca uppannattā paṭiccasamuppannā,",
  "atk-s0503a:641_4": "uppajjitvā ekantena bhijjanasabhāvattā khayadhammā vayadhammā virāgadhammā nirodhadhammā”ti vedanāya aniccatāsallakkhaṇavasena satokāritāya sato,",
  "atk-s0503a:641_5": "aviparītasabhāvapaṭivijjhanavasena sampajāno ca hutvā.",
  "atk-s0503a:641_6": "Atha vā sativepullapattiyā sabbattheva kāyavedanācittadhammesu suṭṭhu upaṭṭhitasatitāya sato,",
  "atk-s0503a:641_7": "tathā paññāvepullappattiyā pariggahitasaṅkhāratāya sampajāno.",
  "atk-s0503a:641_8": "Avihaññamānoti “assutavā,",
  "atk-s0503a:641_9": "bhikkhave,",
  "atk-s0503a:641_10": "puthujjano aññataraññatarena dukkhadhammena phuṭṭho samāno socati kilamati paridevati urattāḷiṃ kandati",
  "atk-s0503a:641_11": "sammohaṃ āpajjatī”ti vuttanayena andhaputhujjano viya na vihaññamāno maggeneva samugghātitattā cetodukkhaṃ",
  "atk-s0503a:641_12": "anuppādento kevalaṃ kammavipākajaṃ sarīradukkhaṃ adhivāsento samāpattiṃ samāpanno viya nisinno hoti.",
  "atk-s0503a:641_13": "Addasāti taṃ āyasmantaṃ adhivāsanakhantiyā tathā nisinnaṃ addakkhi.",
  "atk-s0503a:642_0": "Etamatthanti etaṃ tādisassapi rogassa vejjādīhi tikicchanatthaṃ anussukkāpajjanakāraṇaṃ khīṇāsavānaṃ",
  "atk-s0503a:642_1": "lokadhammehi anupalepitasaṅkhātaṃ atthaṃ sabbākārato viditvā.",
  "atk-s0503a:642_2": "Imaṃ udānanti imaṃ saṅkhatadhammānaṃ yehi kehici dukkhadhammehi avighātapattivibhāvanaṃ udānaṃ udānesi.",
  "atk-s0503a:643_0": "Tattha sabbakammajahassāti pahīnasabbakammassa.",
  "atk-s0503a:643_1": "Aggamaggassa hi uppannakālato paṭṭhāya arahato sabbāni kusalākusalakammāni pahīnāni nāma honti paṭisandhiṃ dātuṃ asamatthabhāvato,",
  "atk-s0503a:643_2": "yato ariyamaggañāṇaṃ kammakkhayakaranti vuccati.",
  "atk-s0503a:643_3": "Bhikkhunoti bhinnakilesatāya bhikkhuno.",
  "atk-s0503a:643_4": "Dhunamānassa pure kataṃ rajanti arahattappattito pubbe kataṃ rāgarajādimissatāya rajanti laddhanāmaṃ",
  "atk-s0503a:643_5": "dukkhavedanīyaṃ kammaṃ vipākapaṭisaṃvedanena taṃ dhunantassa viddhaṃsentassa,",
  "atk-s0503a:643_6": "arahattappattiyā parato pana sāvajjakiriyāya sambhavoyeva natthi,",
  "atk-s0503a:643_7": "anavajjakiriyā ca bhavamūlassa samucchinnattā samucchinnamūlatāya pupphaṃ viya phaladānasamatthatāya abhāvato kiriyamattāva hoti.",
  "atk-s0503a:644_0": "Amamassāti rūpādīsu katthaci mamanti gahaṇābhāvato amamassa mamaṅkārarahitassa.",
  "atk-s0503a:644_1": "Yassa hi mamaṅkāro atthi,",
  "atk-s0503a:644_2": "so attasinehena vejjādīhi sarīraṃ paṭijaggāpeti.",
  "atk-s0503a:644_3": "Arahā pana amamo,",
  "atk-s0503a:644_4": "tasmā so sarīrajagganepi udāsīnadhātukova.",
  "atk-s0503a:644_5": "Ṭhitassāti catubbidhampi oghaṃ taritvā nibbānathale ṭhitassa,",
  "atk-s0503a:644_6": "paṭisandhiggahaṇavasena vā sandhāvanassa abhāvena ṭhitassa.",
  "atk-s0503a:644_7": "Sekkhaputhujjanā hi kilesābhisaṅkhārānaṃ appahīnattā cutipaṭisandhivasena saṃsāre dhāvanti nāma,",
  "atk-s0503a:644_8": "arahā pana tadabhāvato ṭhitoti vuccati.",
  "atk-s0503a:644_9": "Atha vā dasavidhe khīṇāsavasaṅkhāte ariyadhamme ṭhitassa.",
  "atk-s0503a:644_10": "Tādinoti “paṭikūle appaṭikūlasaññī viharatī”tiādinā nayena vuttāya pañcavidhāya ariyiddhiyā aṭṭhahi lokadhammehi",
  "atk-s0503a:644_11": "akampaniyāya chaḷaṅgupekkhāya ca samannāgatena iṭṭhādīsu ekasadisatāsaṅkhātena tādībhāvena tādino.",
  "atk-s0503a:644_12": "Attho natthi janaṃ lapetaveti “mama bhesajjādīni karothā”ti janaṃ lapituṃ kathetuṃ payojanaṃ natthi sarīre nirapekkhabhāvato.",
  "atk-s0503a:644_13": "Paṇḍupalāso viya hi bandhanā pavutto sayamevāyaṃ kāyo bhijjitvā patatūti khīṇāsavānaṃ ajjhāsayo.",
  "atk-s0503a:644_14": "Vuttañhetaṃ –",
  "atk-s0503a:645_0": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0503a:646_0": "Kālañca paṭikaṅkhāmi, nibbisaṃ bhatako yathā”ti. ;",
  "atk-s0503a:647_0": "Atha vā yaṃkiñci nimittaṃ dassetvā “kiṃ ayyassa icchitabba”nti janaṃ lapetave paccayehi nimantanavasena",
  "atk-s0503a:647_1": "lapāpetuṃ khīṇāsavassa attho natthi tādisassa micchājīvassa maggeneva samugghātitattāti attho.",
  "atk-s0503a:647_2": "Iti bhagavā “kissāyaṃ thero attano rogaṃ vejjehi atikicchāpetvā bhagavato avidūre nisīdatī”ti cintentānaṃ tassa atikicchāpane kāraṇaṃ pakāsesi.",
  "atk-s0503a:648_0": "Paṭhamasuttavaṇṇanā niṭṭhitā.",
  "atk-s0503a:649_0": "2. Nandasuttavaṇṇanā",
  "atk-s0503a:650_0": "22.",
  "atk-s0503a:650_1": "Dutiye nandoti tassa nāmaṃ.",
  "atk-s0503a:650_2": "So hi cakkavattilakkhaṇūpetattā mātāpitaro saparijanaṃ sakalañca ñātiparivaṭṭaṃ nandayanto jātoti “nando”ti nāmaṃ labhi.",
  "atk-s0503a:650_3": "Bhagavato bhātāti bhagavato ekapituputtatāya bhātā.",
  "atk-s0503a:650_4": "Na hi bhagavato sahodarā uppajjanti,",
  "atk-s0503a:650_5": "tena vuttaṃ “mātucchāputto”ti,",
  "atk-s0503a:650_6": "cūḷamātuputtoti attho.",
  "atk-s0503a:650_7": "Mahāpajāpatigotamiyā hi so putto.",
  "atk-s0503a:650_8": "Anabhiratoti na abhirato.",
  "atk-s0503a:650_9": "Brahmacariyanti brahmaṃ seṭṭhaṃ uttamaṃ cariyaṃ ekāsanaṃ ekaseyyaṃ methunaviratiṃ.",
  "atk-s0503a:650_10": "Sandhāretunti paṭhamacittato yāvacarimakacittaṃ sammā paripuṇṇaṃ parisuddhaṃ dhāretuṃ pavattetuṃ.",
  "atk-s0503a:650_11": "Dutiyena cettha brahmacariyapadena maggabrahmacariyassāpi saṅgaho veditabbo.",
  "atk-s0503a:650_12": "Sikkhaṃ paccakkhāyāti upasampadakāle bhikkhubhāvena saddhiṃ samādinnaṃ nibbattetabbabhāvena anuṭṭhitaṃ tividhampi sikkhaṃ paṭikkhipitvā,",
  "atk-s0503a:650_13": "vissajjetvāti attho.",
  "atk-s0503a:650_14": "Hīnāyāti gihibhāvāya.",
  "atk-s0503a:650_15": "Āvattissāmīti nivattissāmi.",
  "atk-s0503a:651_0": "Kasmā panāyaṃ evamārocesīti?",
  "atk-s0503a:651_1": "Etthāyaṃ anupubbikathā –",
  "atk-s0503a:651_2": "bhagavā pavattavaradhammacakko rājagahaṃ gantvā veḷuvane viharanto “puttaṃ me ānetvā dassethā”ti suddhodanamahārājena",
  "atk-s0503a:651_3": "pesitesu sahassasahassaparivāresu dasasu dūtesu saha parivārena arahattaṃ pattesu sabbapacchā gantvā",
  "atk-s0503a:651_4": "arahattappattena kāḷudāyittherena gamanakālaṃ ñatvā maggavaṇṇanaṃ vaṇṇetvā jātibhūmigamanāya yācito vīsatisahassakhīṇāsavaparivutto",
  "atk-s0503a:651_5": "kapilavatthunagaraṃ gantvā ñātisamāgame pokkharavassaṃ aṭṭhuppattiṃ katvā vessantarajātakaṃ kathetvā",
  "atk-s0503a:651_6": "punadivase piṇḍāya paviṭṭho “uttiṭṭhe nappamajjeyyā”ti gāthāya pitaraṃ sotāpattiphale patiṭṭhāpetvā nivesanaṃ",
  "atk-s0503a:651_7": "gantvā “dhammañcare”ti gāthāya mahāpajāpatiṃ sotāpattiphale,",
  "atk-s0503a:651_8": "rājānaṃ sakadāgāmiphale patiṭṭhāpesi.",
  "atk-s0503a:652_0": "Bhattakiccāvasāne pana rāhulamātuguṇakathaṃ nissāya candakinnarījātakaṃ kathetvā tatiyadivase nandakumārassa",
  "atk-s0503a:652_1": "abhisekagehappavesanavivāhamaṅgalesu vattamānesu piṇḍāya pavisitvā nandakumārassa hatthe pattaṃ datvā",
  "atk-s0503a:652_2": "maṅgalaṃ vatvā uṭṭhāyāsanā pakkamanto kumārassa hatthato pattaṃ na gaṇhi.",
  "atk-s0503a:652_3": "Sopi tathāgate gāravena “pattaṃ te, bhante,",
  "atk-s0503a:652_4": "gaṇhathā”ti vattuṃ nāsakkhi.",
  "atk-s0503a:652_5": "Evaṃ pana cintesi,",
  "atk-s0503a:652_6": "“sopānasīse pattaṃ gaṇhissatī”ti,",
  "atk-s0503a:652_7": "satthā tasmiṃ ṭhāne na gaṇhi.",
  "atk-s0503a:652_8": "Itaro “sopānamūle gaṇhissatī”ti cintesi,",
  "atk-s0503a:652_9": "satthā tatthapi na gaṇhi.",
  "atk-s0503a:652_10": "Itaro “rājaṅgaṇe gaṇhissatī”ti cintesi,",
  "atk-s0503a:652_11": "satthā tatthapi na gaṇhi.",
  "atk-s0503a:652_12": "Kumāro nivattitukāmo anicchāya gacchanto gāravena “pattaṃ gaṇhathā”ti vattuṃ na sakkoti,",
  "atk-s0503a:652_13": "“idha gaṇhissati,",
  "atk-s0503a:652_14": "ettha gaṇhissatī”ti cintento gacchati.",
  "atk-s0503a:653_0": "Tasmiṃ khaṇe janapadakalyāṇiyā ācikkhiṃsu,",
  "atk-s0503a:653_1": "“ayye bhagavā,",
  "atk-s0503a:653_2": "nandarājānaṃ gahetvā gacchati,",
  "atk-s0503a:653_3": "tumhehi vinā karissatī”ti.",
  "atk-s0503a:653_4": "Sā udakabindūhi paggharantehi aḍḍhullikhitehi kesehi vegena pāsādaṃ āruyha sīhapañjaradvāre ṭhatvā “tuvaṭaṃ kho,",
  "atk-s0503a:653_5": "ayyaputta,",
  "atk-s0503a:653_6": "āgaccheyyāsī”ti āha.",
  "atk-s0503a:653_7": "Taṃ tassā vacanaṃ tassa hadaye tiriyaṃ patitvā viya ṭhitaṃ.",
  "atk-s0503a:653_8": "Satthāpissa hatthato pattaṃ aggahetvāva taṃ vihāraṃ netvā “pabbajissasi nandā”ti āha.",
  "atk-s0503a:653_9": "So buddhagāravena “na pabbajissāmī”ti avatvā, “āma,",
  "atk-s0503a:653_10": "pabbajissāmī”ti āha.",
  "atk-s0503a:653_11": "Satthā tena hi nandaṃ pabbājethāti kapilavatthupuraṃ gantvā tatiyadivase taṃ pabbājesi.",
  "atk-s0503a:653_12": "Sattame divase mātarā alaṅkaritvā pesitaṃ “dāyajjaṃ me, samaṇa,",
  "atk-s0503a:653_13": "dehī”ti vatvā attanā saddhiṃ ārāmāgataṃ rāhulakumāraṃ pabbājesi.",
  "atk-s0503a:653_14": "Punekadivasaṃ mahādhammapālajātakaṃ kathetvā rājānaṃ anāgāmiphale patiṭṭhāpesi.",
  "atk-s0503a:654_0": "Iti bhagavā mahāpajāpatiṃ sotāpattiphale,",
  "atk-s0503a:654_1": "pitaraṃ tīsu phalesu patiṭṭhāpetvā bhikkhusaṅghaparivuto punadeva rājagahaṃ gantvā tato anāthapiṇḍikena",
  "atk-s0503a:654_2": "sāvatthiṃ āgamanatthāya gahitapaṭiñño niṭṭhite jetavanamahāvihāre tattha gantvā vāsaṃ kappesi.",
  "atk-s0503a:654_3": "Evaṃ satthari jetavane viharante āyasmā nando attano anicchāya pabbajito kāmesu anādīnavadassāvī janapadakalyāṇiyā",
  "atk-s0503a:654_4": "vuttavacanamanussaranto ukkaṇṭhito hutvā bhikkhūnaṃ attano anabhiratiṃ ārocesi.",
  "atk-s0503a:654_5": "Tena vuttaṃ “tena kho pana samayena āyasmā nando…pe…",
  "atk-s0503a:654_6": "hīnāyāvattissāmī”ti.",
  "atk-s0503a:655_0": "Kasmā pana naṃ bhagavā evaṃ pabbājesīti?",
  "atk-s0503a:655_1": "“Puretarameva ādīnavaṃ dassetvā kāmehi naṃ vivecetuṃ na sakkā,",
  "atk-s0503a:655_2": "pabbājetvā pana upāyena tato vivecetvā uparivisesaṃ nibbattessāmī”ti veneyyadamanakusalo satthā evaṃ naṃ paṭhamaṃ pabbājesi.",
  "atk-s0503a:656_0": "Sākiyānīti sakyarājadhītā.",
  "atk-s0503a:656_1": "Janapadakalyāṇīti janapadamhi kalyāṇī rūpena uttamā chasarīradosarahitā,",
  "atk-s0503a:656_2": "pañcakalyāṇasamannāgatā.",
  "atk-s0503a:656_3": "Sā hi yasmā nātidīghā nātirassā nātikisā nātithūlā nātikāḷikā naccodātā atikkantā mānusakavaṇṇaṃ appattā dibbavaṇṇaṃ,",
  "atk-s0503a:656_4": "tasmā chasarīradosarahitā.",
  "atk-s0503a:656_5": "Chavikalyāṇaṃ maṃsakalyāṇaṃ nakhakalyāṇaṃ aṭṭhikalyāṇaṃ vayakalyāṇanti imehi pañcahi kalyāṇehi samannāgatā.",
  "atk-s0503a:657_0": "Tattha attano sarīrobhāsena dasadvādasahatthe ṭhāne ālokaṃ karoti,",
  "atk-s0503a:657_1": "piyaṅgusamā vā suvaṇṇasamā vā hoti,",
  "atk-s0503a:657_2": "ayamassā chavikalyāṇatā.",
  "atk-s0503a:657_3": "Cattāro panassā hatthapādā mukhapariyosānañca lākhārasaparikammakataṃ viya rattapavāḷarattakambalena sadisaṃ hoti,",
  "atk-s0503a:657_4": "ayamassā maṃsakalyāṇatā.",
  "atk-s0503a:657_5": "Vīsati nakhapattāni maṃsato amuttaṭṭhāne lākhārasaparikitāni viya muttaṭṭhāne khīradhārāsadisāni honti,",
  "atk-s0503a:657_6": "ayamassā nakhakalyāṇatā.",
  "atk-s0503a:657_7": "Dvattiṃsadantā suphusitā parisuddhapavāḷapantisadisā vajirapantī viya khāyanti,",
  "atk-s0503a:657_8": "ayamassā aṭṭhikalyāṇatā.",
  "atk-s0503a:657_9": "Vīsativassasatikāpi samānā soḷasavassuddesikā viya hoti nippalitā,",
  "atk-s0503a:657_10": "ayamassā vayakalyāṇatā.",
  "atk-s0503a:657_11": "Sundarī ca hoti evarūpaguṇasamannāgatā,",
  "atk-s0503a:657_12": "tena vuttaṃ “janapadakalyāṇī”ti.",
  "atk-s0503a:658_0": "Gharā nikkhamantassāti anādare sāmivacanaṃ,",
  "atk-s0503a:658_1": "gharato nikkhamatoti attho.",
  "atk-s0503a:658_2": "“Gharā nikkhamanta”ntipi paṭhanti.",
  "atk-s0503a:658_3": "Upaḍḍhullikhitehi kesehīti itthambhūtalakkhaṇe karaṇavacanaṃ,",
  "atk-s0503a:658_4": "vippakatullikhitehi kesehi upalakkhitāti attho.",
  "atk-s0503a:658_5": "“Aḍḍhullikhitehī”tipi paṭhanti.",
  "atk-s0503a:658_6": "Ullikhananti ca phaṇakādīhi kesasaṇṭhāpanaṃ,",
  "atk-s0503a:658_7": "“aḍḍhakāravidhāna”ntipi vadanti.",
  "atk-s0503a:658_8": "Apaloketvāti sineharasavipphārasaṃsūcakena aḍḍhakkhinā ābandhantī viya oloketvā. Maṃ,",
  "atk-s0503a:658_9": "bhanteti pubbepi “ma”nti vatvā ukkaṇṭhākulacittatāya puna “maṃ etadavocā”ti āha.",
  "atk-s0503a:658_10": "Tuvaṭanti sīghaṃ.",
  "atk-s0503a:658_11": "Tamanussaramānoti taṃ tassā vacanaṃ,",
  "atk-s0503a:658_12": "taṃ vā tassā ākārasahitaṃ vacanaṃ anussaranto.",
  "atk-s0503a:659_0": "Bhagavā tassa vacanaṃ sutvā “upāyenassa rāgaṃ vūpasamessāmī”ti iddhibalena naṃ tāvatiṃsabhavanaṃ nento",
  "atk-s0503a:659_1": "antarāmagge ekasmiṃ jhāmakhette jhāmakhāṇumatthake nisinnaṃ chinnakaṇṇanāsānaṅguṭṭhaṃ ekaṃ paluṭṭhamakkaṭiṃ",
  "atk-s0503a:659_2": "dassetvā tāvatiṃsabhavanaṃ nesi.",
  "atk-s0503a:659_3": "Pāḷiyaṃ pana ekakkhaṇeneva satthārā tāvatiṃsabhavanaṃ gataṃ viya vuttaṃ,",
  "atk-s0503a:659_4": "taṃ gamanaṃ avatvā tāvatiṃsabhavanaṃ sandhāya vuttaṃ.",
  "atk-s0503a:659_5": "Gacchantoyeva hi bhagavā āyasmato nandassa antarāmagge taṃ paluṭṭhamakkaṭiṃ dasseti.",
  "atk-s0503a:659_6": "Yadi evaṃ kathaṃ samiñjanādinidassanaṃ?",
  "atk-s0503a:659_7": "Taṃ antaradhānanidassananti gahetabbaṃ.",
  "atk-s0503a:659_8": "Evaṃ satthā taṃ tāvatiṃsabhavanaṃ netvā sakkassa devarañño upaṭṭhānaṃ āgatāni kakuṭapādāni pañca accharāsatāni",
  "atk-s0503a:659_9": "attānaṃ vanditvā ṭhitāni dassetvā janapadakalyāṇiyā tāsaṃ pañcannaṃ accharāsatānaṃ rūpasampattiṃ paṭicca",
  "atk-s0503a:659_10": "visesaṃ pucchi.",
  "atk-s0503a:659_11": "Tena vuttaṃ –",
  "atk-s0503a:659_12": "“atha kho bhagavā āyasmantaṃ nandaṃ bāhāyaṃ gahetvā…pe…",
  "atk-s0503a:659_13": "kakuṭapādānī”ti.",
  "atk-s0503a:660_0": "Tattha bāhāyaṃ gahetvāti bāhumhi gahetvā viya.",
  "atk-s0503a:660_1": "Bhagavā hi tadā tādisaṃ iddhābhisaṅkhāraṃ abhisaṅkhāresi,",
  "atk-s0503a:660_2": "yathā āyasmā nando bhuje gahetvā bhagavatā nīyamāno viya ahosi.",
  "atk-s0503a:660_3": "Tattha ca bhagavatā sace tassa āyasmato tāvatiṃsadevalokassa dassanaṃ pavesanameva vā icchitaṃ siyā,",
  "atk-s0503a:660_4": "yathānisinnasseva tassa taṃ devalokaṃ dasseyya lokavivaraṇiddhikāle viya,",
  "atk-s0503a:660_5": "tameva vā iddhiyā tattha peseyya.",
  "atk-s0503a:660_6": "Yasmā panassa dibbattabhāvato manussattabhāvassa yo nihīnajigucchanīyabhāvo,",
  "atk-s0503a:660_7": "tassa sukhaggahaṇatthaṃ antarāmagge taṃ makkaṭiṃ dassetukāmo,",
  "atk-s0503a:660_8": "devalokasirivibhavasampattiyo ca ogāhetvā dassetukāmo ahosi,",
  "atk-s0503a:660_9": "tasmā taṃ gahetvā tattha nesi.",
  "atk-s0503a:660_10": "Evañhissa tadatthaṃ brahmacariyavāse visesato abhirati bhavissatīti.",
  "atk-s0503a:661_0": "Kakuṭapādānīti rattavaṇṇatāya pārāvatasadisapādāni.",
  "atk-s0503a:661_1": "Tā kira sabbāpi kassapassa bhagavato sāvakānaṃ pādamakkhanateladānena tādisā sukumārapādā ahesuṃ.",
  "atk-s0503a:661_2": "Passasi noti passasi nu.",
  "atk-s0503a:661_3": "Abhirūpatarāti visiṭṭharūpatarā.",
  "atk-s0503a:661_4": "Dassanīyatarāti divasampi passantānaṃ atittikaraṇaṭṭhena passitabbatarā.",
  "atk-s0503a:661_5": "Pāsādikatarāti sabbāvayavasobhāya samantato pasādāvahatarā.",
  "atk-s0503a:662_0": "Kasmā pana bhagavā avassutacittaṃ āyasmantaṃ nandaṃ accharāyo olokāpesi?",
  "atk-s0503a:662_1": "Sukhenevassa kilese nīharituṃ.",
  "atk-s0503a:662_2": "Yathā hi kusalo vejjo ussannadosaṃ puggalaṃ tikicchanto sinehapānādinā paṭhamaṃ dose ukkiledetvā pacchā vamanavirecanehi sammadeva nīharāpeti,",
  "atk-s0503a:662_3": "evaṃ vineyyadamanakusalo bhagavā ussannarāgaṃ āyasmantaṃ nandaṃ devaccharāyo dassetvā ukkiledesi ariyamaggabhesajjena",
  "atk-s0503a:662_4": "anavasesato nīharitukāmoti veditabbaṃ.",
  "atk-s0503a:663_0": "Paluṭṭhamakkaṭīti jhāmaṅgapaccaṅgamakkaṭī.",
  "atk-s0503a:663_1": "Evameva khoti yathā sā, bhante,",
  "atk-s0503a:663_2": "tumhehi mayhaṃ dassitā chinnakaṇṇanāsā paluṭṭhamakkaṭī janapadakalyāṇiṃ upādāya,",
  "atk-s0503a:663_3": "evameva janapadakalyāṇī imāni pañca accharāsatāni upādāyāti attho.",
  "atk-s0503a:663_4": "Pañcannaṃ accharāsatānanti upayoge sāmivacanaṃ,",
  "atk-s0503a:663_5": "pañca accharāsatānīti attho.",
  "atk-s0503a:663_6": "Avayavasambandhe vā etaṃ sāmivacanaṃ,",
  "atk-s0503a:663_7": "tena pañcannaṃ accharāsatānaṃ rūpasampattiṃ upanidhāyāti adhippāyo.",
  "atk-s0503a:663_8": "Upanidhāyāti ca samīpe ṭhapetvā,",
  "atk-s0503a:663_9": "upādāyāti attho.",
  "atk-s0503a:663_10": "Saṅkhyanti itthīti gaṇanaṃ.",
  "atk-s0503a:663_11": "Kalabhāganti kalāyapi bhāgaṃ,",
  "atk-s0503a:663_12": "ekaṃ soḷasakoṭṭhāse katvā tato ekakoṭṭhāsaṃ gahetvā soḷasadhā gaṇite tattha yo ekeko koṭṭhāso,",
  "atk-s0503a:663_13": "so kalabhāgoti adhippeto,",
  "atk-s0503a:663_14": "tampi kalabhāgaṃ na upetīti vadati.",
  "atk-s0503a:663_15": "Upanidhinti “imāya ayaṃ sadisī”ti upamābhāvena gahetvā samīpe ṭhapanampi.",
  "atk-s0503a:664_0": "Yatthāyaṃ anabhirato,",
  "atk-s0503a:664_1": "taṃ brahmacariyaṃ pubbe vuttaṃ pākaṭañcāti taṃ anāmasitvā tattha abhiratiyaṃ ādarajananatthaṃ abhirama, nanda, abhirama,",
  "atk-s0503a:664_2": "nandā”ti āmeḍitavasena vuttaṃ.",
  "atk-s0503a:664_3": "Ahaṃ te pāṭibhogoti kasmā bhagavā tassa brahmacariyavāsaṃ icchanto abrahmacariyavāsassa pāṭibhogaṃ upagañchi?",
  "atk-s0503a:664_4": "Yatthassa ārammaṇe rāgo daḷhaṃ nipati,",
  "atk-s0503a:664_5": "taṃ āgantukārammaṇe saṅkāmetvā sukhena sakkā jahāpetunti pāṭibhogaṃ upagañchi.",
  "atk-s0503a:664_6": "Anupubbikathāyaṃ saggakathā imassa atthassa nidassanaṃ.",
  "atk-s0503a:665_0": "Assosunti kathamassosuṃ?",
  "atk-s0503a:665_1": "Bhagavā hi tadā āyasmante nande vattaṃ dassetvā attano divāṭṭhānaṃ gate upaṭṭhānaṃ āgatānaṃ bhikkhūnaṃ",
  "atk-s0503a:665_2": "taṃ pavattiṃ kathetvā yathā nāma kusalo puriso anikkhantaṃ āṇiṃ aññāya āṇiyā nīharitvā puna taṃ hatthādīhi",
  "atk-s0503a:665_3": "sañcāletvā apaneti,",
  "atk-s0503a:665_4": "evameva āciṇṇavisaye tassa rāgaṃ āgantukavisayena nīharitvā puna tadapi brahmacariyamaggahetuṃ katvā apanetukāmo “etha tumhe,",
  "atk-s0503a:665_5": "bhikkhave,",
  "atk-s0503a:665_6": "nandaṃ bhikkhuṃ bhatakavādena ca upakkitakavādena ca samudācarathā”ti āṇāpesi,",
  "atk-s0503a:665_7": "evaṃ bhikkhū assosuṃ.",
  "atk-s0503a:665_8": "Keci pana “bhagavā tathārūpaṃ iddhābhisaṅkhāraṃ abhisaṅkhāresi,",
  "atk-s0503a:665_9": "yathā te bhikkhū tamatthaṃ jāniṃsū”ti vadanti.",
  "atk-s0503a:666_0": "Bhatakavādenāti bhatakoti vādena.",
  "atk-s0503a:666_1": "Yo hi bhatiyā kammaṃ karoti,",
  "atk-s0503a:666_2": "so bhatakoti vuccati,",
  "atk-s0503a:666_3": "ayampi āyasmā accharāsambhoganimittaṃ brahmacariyaṃ caranto bhatako viya hotīti vuttaṃ “bhatakavādenā”ti.",
  "atk-s0503a:666_4": "Upakkitakavādenāti yo kahāpaṇādīhi kiñci kiṇāti,",
  "atk-s0503a:666_5": "so upakkitakoti vuccati,",
  "atk-s0503a:666_6": "ayampi āyasmā accharānaṃ hetu attano brahmacariyaṃ kiṇāti,",
  "atk-s0503a:666_7": "tasmā “upakkitako”ti evaṃ vacanena.",
  "atk-s0503a:666_8": "Atha vā bhagavato āṇāya accharāsambhogasaṅkhātāya bhatiyā brahmacariyavāsasaṅkhātaṃ jīvitaṃ pavattento",
  "atk-s0503a:666_9": "tāya bhatiyā yāpane bhagavatā bhariyamāno viya hotīti “bhatako”ti vutto,",
  "atk-s0503a:666_10": "tathā accharāsambhogasaṅkhātaṃ vikkayaṃ ādātabbaṃ katvā bhagavato āṇattiyaṃ tiṭṭhanto tena vikkayena",
  "atk-s0503a:666_11": "bhagavatā upakkito viya hotīti vuttaṃ “upakkitako”ti.",
  "atk-s0503a:667_0": "Aṭṭīyamānoti pīḷiyamāno dukkhāpiyamāno.",
  "atk-s0503a:667_1": "Harāyamānoti lajjamāno.",
  "atk-s0503a:667_2": "Jigucchamānoti pāṭikulyato dahanto.",
  "atk-s0503a:667_3": "Ekoti asahāyo.",
  "atk-s0503a:667_4": "Vūpakaṭṭhoti vatthukāmehi kilesakāmehi ca kāyena ceva cittena ca vūpakaṭṭho.",
  "atk-s0503a:667_5": "Appamattoti kammaṭṭhāne satiṃ avijahanto.",
  "atk-s0503a:667_6": "Ātāpīti kāyikacetasikavīriyātāpena ātāpavā,",
  "atk-s0503a:667_7": "ātāpeti kileseti ātāpo, vīriyaṃ.",
  "atk-s0503a:667_8": "Pahitattoti kāye ca jīvite ca anapekkhatāya pesitatto vissaṭṭhaattabhāvo,",
  "atk-s0503a:667_9": "nibbāne vā pesitacitto.",
  "atk-s0503a:667_10": "Na cirassevāti kammaṭṭhānārambhato na cireneva.",
  "atk-s0503a:667_11": "Yassatthāyāti yassa atthāya.",
  "atk-s0503a:667_12": "Kulaputtāti duvidhā kulaputtā jātikulaputtā ca ācārakulaputtā ca,",
  "atk-s0503a:667_13": "ayaṃ pana ubhayathāpi kulaputto.",
  "atk-s0503a:667_14": "Sammadevāti hetunā ca kāraṇena ca.",
  "atk-s0503a:667_15": "Agārasmāti gharato.",
  "atk-s0503a:667_16": "Anagāriyanti pabbajjaṃ.",
  "atk-s0503a:667_17": "Kasivaṇijjādikammañhi agārassa hitanti agāriyaṃ nāma,",
  "atk-s0503a:667_18": "taṃ ettha natthīti pabbajjā anagāriyāti vuccati.",
  "atk-s0503a:667_19": "Pabbajantīti upagacchanti.",
  "atk-s0503a:667_20": "Tadanuttaranti taṃ anuttaraṃ.",
  "atk-s0503a:667_21": "Brahmacariyapariyosānanti maggabrahmacariyassa pariyosānabhūtaṃ arahattaphalaṃ.",
  "atk-s0503a:667_22": "Tassa hi atthāya kulaputtā idha pabbajanti.",
  "atk-s0503a:667_23": "Diṭṭheva dhammeti tasmiṃyeva attabhāve.",
  "atk-s0503a:667_24": "Sayaṃ abhiññā sacchikatvāti attanāyeva paññāya paccakkhaṃ katvā,",
  "atk-s0503a:667_25": "aparappaccayena ñatvāti attho.",
  "atk-s0503a:667_26": "Upasampajja vihāsīti pāpuṇitvā sampādetvā vā vihāsi.",
  "atk-s0503a:667_27": "Evaṃ viharantova khīṇā jāti…pe…",
  "atk-s0503a:667_28": "abbhaññāsīti.",
  "atk-s0503a:667_29": "Iminā assa paccavekkhaṇabhūmi dassitā.",
  "atk-s0503a:668_0": "Tattha khīṇā jātīti na tāvassa atītā jāti khīṇā pubbeva khīṇattā,",
  "atk-s0503a:668_1": "na anāgatā anāgatattā eva,",
  "atk-s0503a:668_2": "na paccuppannā vijjamānattā.",
  "atk-s0503a:668_3": "Maggassa pana abhāvitattā yā ekacatupañcavokārabhavesu ekacatupañcakkhandhappabhedā jāti uppajjeyya,",
  "atk-s0503a:668_4": "sā maggassa bhāvitattā anuppādadhammataṃ āpajjanena khīṇā.",
  "atk-s0503a:668_5": "Taṃ so maggabhāvanāya pahīnakilese paccavekkhitvā kilesābhāvena vijjamānampi kammaṃ āyatiṃ appaṭisandhikaṃ hotīti jānanena abbhaññāsi.",
  "atk-s0503a:668_6": "Vusitanti vutthaṃ parivutthaṃ kataṃ caritaṃ,",
  "atk-s0503a:668_7": "niṭṭhāpitanti attho.",
  "atk-s0503a:668_8": "Brahmacariyanti maggabrahmacariyaṃ.",
  "atk-s0503a:668_9": "Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma,",
  "atk-s0503a:668_10": "khīṇāsavo vutthavāso,",
  "atk-s0503a:668_11": "tasmā so attano brahmacariyavāsaṃ paccavekkhanto “vusitaṃ brahmacariya”nti abbhaññāsi.",
  "atk-s0503a:668_12": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena soḷasavidhampi kiccaṃ niṭṭhāpitaṃ.",
  "atk-s0503a:668_13": "Puthujjanakalyāṇakādayo hi taṃ kiccaṃ karonti nāma,",
  "atk-s0503a:668_14": "khīṇāsavo katakaraṇīyo,",
  "atk-s0503a:668_15": "tasmā so attano karaṇīyaṃ paccavekkhanto “kataṃ karaṇīya”nti abbhaññāsi.",
  "atk-s0503a:668_16": "Nāparaṃ itthattāyāti “idāni puna itthabhāvāya evaṃ soḷasakiccabhāvāya kilesakkhayāya vā maggabhāvanāya kiccaṃ me natthī”ti abbhaññāsi.",
  "atk-s0503a:668_17": "Nāparaṃ itthattāyāti vā “itthabhāvato imasmā evaṃpakārā vattamānakkhandhasantānā aparaṃ khandhasantānaṃ mayhaṃ natthi,",
  "atk-s0503a:668_18": "ime pana pañcakkhandhā pariññātā tiṭṭhanti chinnamūlakā viya rukkhā,",
  "atk-s0503a:668_19": "te carimakacittanirodhena anupādāno viya jātavedo nibbāyissanti,",
  "atk-s0503a:668_20": "apaṇṇattikabhāvaṃ gamissantī”ti abbhaññāsi.",
  "atk-s0503a:668_21": "Aññataroti eko.",
  "atk-s0503a:668_22": "Arahatanti bhagavato sāvakānaṃ arahantānaṃ abbhantaro eko mahāsāvako ahosīti attho.",
  "atk-s0503a:669_0": "Aññatarā devatāti adhigatamaggā ekā brahmadevatā.",
  "atk-s0503a:669_1": "Sā hi sayaṃ asekkhattā asekkhavisayaṃ abbhaññāsi.",
  "atk-s0503a:669_2": "Sekkhā hi taṃ taṃ sekkhavisayaṃ,",
  "atk-s0503a:669_3": "puthujjanā ca attano puthujjanavisayameva jānanti.",
  "atk-s0503a:669_4": "Abhikkantāya rattiyāti parikkhīṇāya rattiyā,",
  "atk-s0503a:669_5": "majjhimayāmeti attho.",
  "atk-s0503a:669_6": "Abhikkantavaṇṇāti atiuttamavaṇṇā.",
  "atk-s0503a:669_7": "Kevalakappanti anavasesena samantato.",
  "atk-s0503a:669_8": "Obhāsetvāti attano pabhāya cando viya sūriyo viya ca jetavanaṃ ekobhāsaṃ katvā.",
  "atk-s0503a:669_9": "Tenupasaṅkamīti āyasmato nandassa arahattappattiṃ viditvā pītisomanassajātā “taṃ bhagavato paṭivedessāmī”ti upasaṅkami.",
  "atk-s0503a:670_0": "Āsavānaṃ khayāti ettha āsavantīti āsavā,",
  "atk-s0503a:670_1": "cakkhudvārādīhi pavattantīti attho.",
  "atk-s0503a:670_2": "Atha vā āgotrabhuṃ ābhavaggaṃ vā savantīti āsavā,",
  "atk-s0503a:670_3": "ete dhamme etañca okāsaṃ anto karitvā pavattantīti attho.",
  "atk-s0503a:670_4": "Cirapārivāsiyaṭṭhena madirādiāsavā viyāti āsavā. “Purimā,",
  "atk-s0503a:670_5": "bhikkhave,",
  "atk-s0503a:670_6": "koṭi na paññāyati avijjāyā”tiādivacanehi nesaṃ cirapārivāsiyatā veditabbā.",
  "atk-s0503a:670_7": "Atha vā āyataṃ saṃsāradukkhaṃ savanti pasavantītipi, āsavā.",
  "atk-s0503a:670_8": "Purimo cettha attho kilesesu yujjati,",
  "atk-s0503a:670_9": "pacchimo kammepi.",
  "atk-s0503a:670_10": "Na kevalañca kammakilesā eva āsavā,",
  "atk-s0503a:670_11": "atha kho nānappakārā upaddavāpi.",
  "atk-s0503a:670_12": "Tathā hi “nāhaṃ, cunda,",
  "atk-s0503a:670_13": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "atk-s0503a:671_0": "“Yena devūpapatyassa, gandhabbo vā vihaṅgamo;",
  "atk-s0503a:672_0": "Yakkhattaṃ yena gaccheyya, manussattañca abbaje;",
  "atk-s0503a:673_0": "Te mayhaṃ āsavā khīṇā, viddhastā vinalīkatā”ti. –",
  "atk-s0503a:674_0": "Ettha tebhūmikaṃ kammaṃ avasesā ca akusalā dhammā āsavāti āgatā.",
  "atk-s0503a:674_1": "“Diṭṭhadhammikānaṃ āsavānaṃ saṃvarāya,",
  "atk-s0503a:674_2": "samparāyikānaṃ āsavānaṃ paṭighātāyā”ti parūpaghātavippaṭisāravadhabandhādayo ceva apāyadukkhabhūtā ca nānappakārā upaddavā.",
  "atk-s0503a:675_0": "Te panete āsavā vinaye –",
  "atk-s0503a:675_1": "“diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti dvidhā āgatā.",
  "atk-s0503a:675_2": "Saḷāyatane “tayome, āvuso, āsavā – kāmāsavo,",
  "atk-s0503a:675_3": "bhavāsavo,",
  "atk-s0503a:675_4": "avijjāsavo”ti tidhā āgatā,",
  "atk-s0503a:675_5": "tathā aññesu ca suttantesu.",
  "atk-s0503a:675_6": "Abhidhamme teyeva diṭṭhāsavena saddhiṃ catudhā āgatā.",
  "atk-s0503a:675_7": "Nibbedhikapariyāye “atthi,",
  "atk-s0503a:675_8": "bhikkhave,",
  "atk-s0503a:675_9": "āsavā nirayagāminiyā”tiādinā pañcadhā āgatā.",
  "atk-s0503a:675_10": "Chakkanipāte “atthi,",
  "atk-s0503a:675_11": "bhikkhave,",
  "atk-s0503a:675_12": "āsavā saṃvarāya pahātabbā”tiādinā nayena chadhā āgatā.",
  "atk-s0503a:675_13": "Sabbāsavapariyāye teyeva dassanapahātabbehi saddhiṃ sattadhā āgatā.",
  "atk-s0503a:675_14": "Idha pana abhidhammanayena cattāro āsavā veditabbā.",
  "atk-s0503a:676_0": "Khayāti ettha pana “yo āsavānaṃ khayo bhedo paribhedo”tiādīsu āsavānaṃ sarasabhedo āsavakkhayoti vutto.",
  "atk-s0503a:676_1": "“Jānato ahaṃ,",
  "atk-s0503a:676_2": "bhikkhave,",
  "atk-s0503a:676_3": "passato āsavānaṃ khayaṃ vadāmī”tiādīsu āsavānaṃ āyatiṃ anuppādo āsavakkhayoti vutto.",
  "atk-s0503a:677_0": "“Sekkhassa sikkhamānassa, ujumaggānusārino;",
  "atk-s0503a:678_0": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0503a:679_0": "Ādīsu maggo āsavakkhayoti vutto. “Āsavānaṃ khayā samaṇo hotī”tiādīsu phalaṃ.",
  "atk-s0503a:680_0": "“Paravajjānupassissa, niccaṃ ujjhānasaññino;",
  "atk-s0503a:681_0": "Āsavā tassa vaḍḍhanti, ārā so āsavakkhayā”ti. –",
  "atk-s0503a:682_0": "Ādīsu nibbānaṃ. Idha pana āsavānaṃ accantakhayo anuppādo vā maggo vā “āsavānaṃ khayo”ti vutto.",
  "atk-s0503a:683_0": "Anāsavanti paṭipassaddhivasena sabbaso pahīnāsavaṃ.",
  "atk-s0503a:683_1": "Cetovimuttinti arahattaphalasamādhiṃ.",
  "atk-s0503a:683_2": "Paññāvimuttinti arahattaphalapaññaṃ.",
  "atk-s0503a:683_3": "Ubhayavacanaṃ magge viya phalepi samathavipassanānaṃ yuganandhabhāvadassanatthaṃ.",
  "atk-s0503a:683_4": "Ñāṇanti sabbaññutaññāṇaṃ.",
  "atk-s0503a:683_5": "Devatāya vacanasamanantarameva “kathaṃ nu kho”ti āvajjentassa bhagavato ñāṇaṃ uppajji “nandena arahattaṃ sacchikata”nti.",
  "atk-s0503a:683_6": "So hi āyasmā sahāyabhikkhūhi tathā uppaṇḍiyamāno “bhāriyaṃ vata mayā kataṃ,",
  "atk-s0503a:683_7": "yohaṃ evaṃ svākkhāte dhammavinaye pabbajitvā accharānaṃ paṭilābhāya satthāraṃ pāṭibhogaṃ akāsi”nti uppannasaṃvego",
  "atk-s0503a:683_8": "hirottappaṃ paccupaṭṭhapetvā ghaṭento vāyamanto arahattaṃ patvā cintesi –",
  "atk-s0503a:683_9": "“yaṃnūnāhaṃ bhagavantaṃ etasmā paṭissavā moceyya”nti.",
  "atk-s0503a:683_10": "So bhagavantaṃ upasaṅkamitvā attano adhippāyaṃ satthu ārocesi.",
  "atk-s0503a:683_11": "Tena vuttaṃ –",
  "atk-s0503a:683_12": "“atha kho āyasmā nando…pe…",
  "atk-s0503a:683_13": "etasmā paṭissavā”ti.",
  "atk-s0503a:683_14": "Tattha paṭissavāti pāṭibhogappaṭissavā,",
  "atk-s0503a:683_15": "“accharānaṃ paṭilābhāya ahaṃ paṭibhūto”ti paṭiññāya.",
  "atk-s0503a:684_0": "Athassa bhagavā “yasmā tayā aññā ārādhitāti ñātametaṃ mayā,",
  "atk-s0503a:684_1": "devatāpi me ārocesi,",
  "atk-s0503a:684_2": "tasmā nāhaṃ paṭissavā idāni mocetabbo arahattappattiyāva mocitattā”ti āha.",
  "atk-s0503a:684_3": "Tena vuttaṃ “yadeva kho te nandā”tiādi.",
  "atk-s0503a:684_4": "Tattha yadevāti yadā eva.",
  "atk-s0503a:684_5": "Teti tava.",
  "atk-s0503a:684_6": "Muttoti pamutto.",
  "atk-s0503a:684_7": "Idaṃ vuttaṃ hoti –",
  "atk-s0503a:684_8": "yasmiṃyeva kāle āsavehi tava cittaṃ vimuttaṃ,",
  "atk-s0503a:684_9": "atha anantaramevāhaṃ tato pāṭibhogato muttoti.",
  "atk-s0503a:685_0": "Sopi āyasmā vipassanākāleyeva “yadevāhaṃ indriyāsaṃvaraṃ nissāya imaṃ vippakāraṃ patto,",
  "atk-s0503a:685_1": "tameva suṭṭhu niggahessāmī”ti ussāhajāto balavahirottappo tattha ca katādhikārattā indriyasaṃvare ukkaṭṭhapaṭipadampi agamāsi.",
  "atk-s0503a:685_2": "Vuttañhetaṃ –",
  "atk-s0503a:686_0": "“Sace,",
  "atk-s0503a:686_1": "bhikkhave,",
  "atk-s0503a:686_2": "nandassa puratthimā disā āloketabbā hoti,",
  "atk-s0503a:686_3": "sabbaṃ cetaso samannāharitvā nando puratthimaṃ disaṃ āloketi ‘evaṃ me puratthimaṃ disaṃ ālokayato na",
  "atk-s0503a:686_4": "abhijjhādomanassā pāpakā akusalā dhammā anvāssaveyyu’nti,",
  "atk-s0503a:686_5": "itiha tattha sampajāno hoti.",
  "atk-s0503a:687_0": "“Sace,",
  "atk-s0503a:687_1": "bhikkhave,",
  "atk-s0503a:687_2": "nandassa pacchimā…pe… uttarā… dakkhiṇā… uddhaṃ… adho…",
  "atk-s0503a:687_3": "anudisā āloketabbā hoti,",
  "atk-s0503a:687_4": "sabbaṃ cetaso samannāharitvā nando anudisaṃ āloketi ‘evaṃ me…pe…",
  "atk-s0503a:687_5": "sampajāno hotī”’ti.",
  "atk-s0503a:688_0": "Teneva taṃ āyasmantaṃ satthā “etadaggaṃ,",
  "atk-s0503a:688_1": "bhikkhave,",
  "atk-s0503a:688_2": "mama sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.",
  "atk-s0503a:689_0": "Etamatthaṃ viditvāti etaṃ āyasmato nandassa sabbāsave khepetvā sukhādīsu tādibhāvappattisaṅkhātaṃ atthaṃ sabbākārato viditvā.",
  "atk-s0503a:689_1": "Imaṃ udānanti tadatthavibhāvanaṃ imaṃ udānaṃ udānesi.",
  "atk-s0503a:690_0": "Tattha yassa nittiṇṇo paṅkoti yena ariyapuggalena ariyamaggasetunā sabbo diṭṭhipaṅko saṃsārapaṅko eva vā nibbānapāragamanena tiṇṇo.",
  "atk-s0503a:690_1": "Maddito kāmakaṇḍakoti yena sattānaṃ vijjhanato.",
  "atk-s0503a:690_2": "“Kāmakaṇḍako”ti laddhanāmo sabbo kilesakāmo sabbo kāmavisūko aggañāṇadaṇḍena maddito bhaggo anavasesato mathito.",
  "atk-s0503a:690_3": "Mohakkhayaṃ anuppattoti evaṃbhūto ca dukkhādivisayassa sabbassa sammohassa khepanena mohakkhayaṃ patto,",
  "atk-s0503a:690_4": "arahattaphalaṃ nibbānañca anuppatto.",
  "atk-s0503a:690_5": "Sukhadukkhesu na vedhatī sa bhikkhūti so bhinnakileso bhikkhu iṭṭhārammaṇasamāyogato uppannesu sukhesu",
  "atk-s0503a:690_6": "aniṭṭhārammaṇasamāyogato uppannesu dukkhesu ca na vedhati na kampati,",
  "atk-s0503a:690_7": "taṃ nimittaṃ cittavikāraṃ nāpajjati.",
  "atk-s0503a:690_8": "“Sukhadukkhesū”ti ca desanāmattaṃ,",
  "atk-s0503a:690_9": "sabbesupi lokadhammesu na vedhatīti veditabbaṃ.",
  "atk-s0503a:691_0": "Dutiyasuttavaṇṇanā niṭṭhitā.",
  "atk-s0503a:692_0": "3. Yasojasuttavaṇṇanā",
  "atk-s0503a:693_0": "23.",
  "atk-s0503a:693_1": "Tatiye yasojappamukhānīti ettha yasojoti tassa therassa nāmaṃ,",
  "atk-s0503a:693_2": "taṃ pubbaṅgamaṃ katvā pabbajitattā vicaraṇato ca tāni pañca bhikkhusatāni “yasojappamukhānī”ti vuttāni.",
  "atk-s0503a:694_0": "Tesaṃ ayaṃ pubbayogo –",
  "atk-s0503a:694_1": "atīte kira kassapadasabalassa sāsane aññataro bhikkhu āraññako araññe piṭṭhipāsāṇe katapaṇṇakuṭiyaṃ viharati.",
  "atk-s0503a:694_2": "Tasmiñca samaye pañcasatā corā gāmaghātakādīni katvā corikāya jīvantā corakammaṃ katvā janapadamanussehi",
  "atk-s0503a:694_3": "anubaddhā palāyamānā araññaṃ pavisitvā tattha kiñci gahaṇaṃ vā paṭisaraṇaṃ vā apassantā avidūre taṃ bhikkhuṃ",
  "atk-s0503a:694_4": "pāsāṇe nisinnaṃ disvā vanditvā taṃ pavattiṃ ācikkhitvā “amhākaṃ, bhante,",
  "atk-s0503a:694_5": "paṭisaraṇaṃ hothā”ti yāciṃsu.",
  "atk-s0503a:694_6": "Thero “tumhākaṃ sīlasadisaṃ paṭisaraṇaṃ natthi,",
  "atk-s0503a:694_7": "sabbe pañca sīlāni samādiyathā”ti āha.",
  "atk-s0503a:694_8": "Te “sādhū”ti sampaṭicchitvā sīlāni samādiyiṃsu.",
  "atk-s0503a:694_9": "Thero “tumhe idāni sīlesu patiṭṭhitā,",
  "atk-s0503a:694_10": "attano jīvitaṃ vināsayantesupi mā manaṃ padosayitthā”ti kakacūpamavidhiṃ ācikkhi.",
  "atk-s0503a:694_11": "Te “sādhū”ti sampaṭicchiṃsu.",
  "atk-s0503a:694_12": "Atha te jānapadā taṃ sampattā ito cito ca gavesantā te core disvā sabbeva jīvitā voropesuṃ.",
  "atk-s0503a:694_13": "Te tesu manopadosamattampi akatvā akkhaṇḍasīlā kālaṃ katvā kāmāvacaradevesu nibbattiṃsu.",
  "atk-s0503a:694_14": "Tesu jeṭṭhacoro jeṭṭhadevaputto ahosi,",
  "atk-s0503a:694_15": "itare tasseva parivārā.",
  "atk-s0503a:695_0": "Te aparāparaṃ saṃsarantā ekaṃ buddhantaraṃ devaloke khepetvā amhākaṃ bhagavato kāle devalokato cavitvā",
  "atk-s0503a:695_1": "jeṭṭhadevaputto sāvatthinagaradvāre kevaṭṭagāme pañcasatakulagāmajeṭṭhakassa kevaṭṭassa putto hutvā nibbatti,",
  "atk-s0503a:695_2": "yasojotissa nāmaṃ akaṃsu.",
  "atk-s0503a:695_3": "Itarepi avasesakevaṭṭānaṃ puttā hutvā nibbattiṃsu.",
  "atk-s0503a:695_4": "Te pubbasannivāsena sabbepi sahāyakā hutvā sahapaṃsukīḷitaṃ kīḷantā anupubbena vayappattā ahesuṃ,",
  "atk-s0503a:695_5": "yasojo tesaṃ aggo ahosi.",
  "atk-s0503a:695_6": "Te sabbeva ekato hutvā jālāni gahetvā naditaḷākādīsu macche bandhantā vicaranti.",
  "atk-s0503a:696_0": "Athekadivasaṃ aciravatiyā nadiyā jāle khitte suvaṇṇavaṇṇo maccho antojāle pāvisi.",
  "atk-s0503a:696_1": "Taṃ disvā sabbepi kevaṭṭā “amhākaṃ puttā macche bandhantā suvaṇṇavaṇṇaṃ macchaṃ bandhiṃsū”ti haṭṭhatuṭṭhā ahesuṃ.",
  "atk-s0503a:696_2": "Atha te pañcasatāpi sahāyakā macchaṃ nāvāya pakkhipitvā nāvaṃ ukkhipitvā rañño dassesuṃ.",
  "atk-s0503a:696_3": "Rājā taṃ disvā “bhagavā etassa suvaṇṇavaṇṇakāraṇaṃ jānissatī”ti macchaṃ gāhāpetvā bhagavato dassesi.",
  "atk-s0503a:696_4": "Satthā “ayaṃ kassapasammāsambuddhassa sāsane osakkamāne pabbajitvā micchā paṭipajjanto sāsanaṃ osakkāpetvā",
  "atk-s0503a:696_5": "niraye nibbatto ekaṃ buddhantaraṃ niraye paccitvā tato cuto aciravatiyaṃ maccho hutvā nibbatto”ti vatvā",
  "atk-s0503a:696_6": "tassa mātubhaginīnañca niraye nibbattabhāvaṃ,",
  "atk-s0503a:696_7": "tassa bhātikattherassa parinibbutabhāvañca teneva kathāpetvā imissā aṭṭhuppattiyā kapilasuttaṃ desesi.",
  "atk-s0503a:697_0": "Satthu desanaṃ sutvā te pañcasatā kevaṭṭaputtā saṃvegajātā hutvā bhagavato santike pabbajitvā,",
  "atk-s0503a:697_1": "upasampannā hutvā vivekavāsaṃ vasantā bhagavantaṃ dassanāya āgamaṃsu.",
  "atk-s0503a:697_2": "Tena vuttaṃ –",
  "atk-s0503a:697_3": "“tena kho pana samayena yasojappamukhāni pañcamattāni bhikkhusatānī”tiādi.",
  "atk-s0503a:698_0": "Tattha tedhāti te idha.",
  "atk-s0503a:698_1": "Nevāsikehīti nibaddhavāsaṃ vasamānehi.",
  "atk-s0503a:698_2": "Paṭisammodamānāti nevāsikabhikkhūhi “kaccāvuso,",
  "atk-s0503a:698_3": "khamanīya”ntiādinā paṭisanthāravasena sammodanāya katāya “āmāvuso,",
  "atk-s0503a:698_4": "khamanīya”ntiādinā,",
  "atk-s0503a:698_5": "puna sammodamānā tehi saddhiṃ samappavattamodā.",
  "atk-s0503a:698_6": "Senāsanāni paññāpayamānāti ācariyupajjhāyānaṃ attano ca pāpuṇakāni senāsanāni pucchitvā tehi nevāsikehi tesaṃ “idaṃ tumhākaṃ ācariyānaṃ,",
  "atk-s0503a:698_7": "idaṃ tumhākaṃ upajjhāyānaṃ,",
  "atk-s0503a:698_8": "idaṃ tumhākaṃ pāpuṇātī”ti senāsanāni saṃvidhāpetvā attanā ca tattha gantvā,",
  "atk-s0503a:698_9": "dvārakavāṭāni vivaritvā,",
  "atk-s0503a:698_10": "mañcapīṭhakaṭasārakādīni nīharitvā papphoṭetvā yathāṭhānaṃ ṭhapanādivasena paññāpentā ca.",
  "atk-s0503a:699_0": "Pattacīvarāni paṭisāmayamānāti, “bhante,",
  "atk-s0503a:699_1": "imaṃ me pattaṃ ṭhapetha,",
  "atk-s0503a:699_2": "idaṃ cīvaraṃ,",
  "atk-s0503a:699_3": "idaṃ thālakaṃ,",
  "atk-s0503a:699_4": "idaṃ udakatumbaṃ,",
  "atk-s0503a:699_5": "idaṃ me kattarayaṭṭhi”nti evaṃ samaṇaparikkhāraṃ saṃgopayamānā.",
  "atk-s0503a:699_6": "Uccāsaddā mahāsaddāti uddhaṃ gataṭṭhena ucco saddo yesante uccāsaddā akārassa ākāraṃ katvā.",
  "atk-s0503a:699_7": "Samantato patthaṭaṭṭhena mahanto saddo yesante mahāsaddā.",
  "atk-s0503a:699_8": "Kevaṭṭā maññe macchavilopeti kevaṭṭā viya macchavilumpane.",
  "atk-s0503a:699_9": "Yathā nāma kevaṭṭā udake vaṭṭanato macchaggahaṇatthaṃ pavattanato “kevaṭṭā”ti laddhanāmā macchabandhā",
  "atk-s0503a:699_10": "macchaggahaṇatthaṃ jale jālaṃ pakkhipitvā “paviṭṭho na paviṭṭho,",
  "atk-s0503a:699_11": "gahito na gahito”tiādinā uccāsaddamahāsaddā honti.",
  "atk-s0503a:699_12": "Yathā ca te macchapacchiādīni ṭhapitaṭṭhāne mahājane gantvā “mayhaṃ ekaṃ macchaṃ detha,",
  "atk-s0503a:699_13": "mayhaṃ ekaṃ macchaphālaṃ detha,",
  "atk-s0503a:699_14": "amukassa dinno mahanto,",
  "atk-s0503a:699_15": "mayhaṃ khuddako”tiādīni vatvā vilumpamāne tesaṃ paṭisedhanādivasena uccāsaddamahāsaddā ca honti,",
  "atk-s0503a:699_16": "evamete bhikkhūti dasseti.",
  "atk-s0503a:699_17": "Teteti te ete.",
  "atk-s0503a:699_18": "Kiṃnūti kissa nu,",
  "atk-s0503a:699_19": "kimatthaṃ nūti attho.",
  "atk-s0503a:699_20": "Temeti te ime.",
  "atk-s0503a:699_21": "Paṇāmemīti nīharāmi.",
  "atk-s0503a:699_22": "Voti tumhe.",
  "atk-s0503a:699_23": "Na vo mama santike vatthabbanti tumhehi mayhaṃ santike na vasitabbaṃ.",
  "atk-s0503a:699_24": "Ye tumhe mādisassa buddhassa vasanaṭṭhānaṃ āgantvā evaṃ mahāsaddaṃ karotha,",
  "atk-s0503a:699_25": "attano dhammatāya vasantā kiṃ nāma sāruppaṃ karissatha,",
  "atk-s0503a:699_26": "tumhādisānaṃ mama santike vasanakiccaṃ natthīti dīpeti.",
  "atk-s0503a:699_27": "Evaṃ paṇāmitesu ca bhagavatā tesu ekabhikkhupi “bhagavā tumhe mahāsaddamattakena amhe paṇāmethā”ti vā",
  "atk-s0503a:699_28": "aññaṃ vā kiñci paṭivacanaṃ avatvā buddhagāravena sabbe bhagavato vacanaṃ sampaṭicchantā “evaṃ,",
  "atk-s0503a:699_29": "bhante”ti vatvā nikkhamiṃsu.",
  "atk-s0503a:699_30": "Evaṃ pana tesaṃ ahosi “mayaṃ satthāraṃ passissāma,",
  "atk-s0503a:699_31": "dhammaṃ sossāma,",
  "atk-s0503a:699_32": "satthu santike vasissāmāti āgatā,",
  "atk-s0503a:699_33": "evarūpassa pana garuno satthu santikaṃ āgantvā mahāsaddaṃ karimhā,",
  "atk-s0503a:699_34": "amhākameva dosoyaṃ,",
  "atk-s0503a:699_35": "paṇāmitamhā tato,",
  "atk-s0503a:699_36": "na laddhaṃ satthu santike vatthuṃ,",
  "atk-s0503a:699_37": "samantapāsādikaṃ suvaṇṇavaṇṇaṃ sarīraṃ oloketuṃ,",
  "atk-s0503a:699_38": "madhurassarena desitaṃ dhammaṃ sotu”nti.",
  "atk-s0503a:699_39": "Te balavadomanassajātā hutvā pakkamiṃsu.",
  "atk-s0503a:700_0": "Saṃsāmetvāti suguttaṃ katvā.",
  "atk-s0503a:700_1": "Vajjīti evaṃnāmako janapado,",
  "atk-s0503a:700_2": "vajjī nāma jānapadino rājakumārā,",
  "atk-s0503a:700_3": "tesaṃ nivāso ekopi janapado ruḷhīvasena “vajjī”tveva vuccati.",
  "atk-s0503a:700_4": "Tena vuttaṃ “vajjīsū”ti.",
  "atk-s0503a:700_5": "Vaggumudāti evaṃnāma lokassa puññasammatā ekā nadī.",
  "atk-s0503a:700_6": "“Vaggamudā”tipi pāṭho.",
  "atk-s0503a:700_7": "Atthakāmenāti kiñci payojanaṃ anapekkhitvā atthameva icchantena.",
  "atk-s0503a:700_8": "Hitesināti atthaṃ icchantena,",
  "atk-s0503a:700_9": "“kinti me sāvakā vaṭṭadukkhā parimucceyyu”nti tassa atthasaṅkhātassa atthassa vā hetubhūtassa hitassa esanasīlena.",
  "atk-s0503a:700_10": "Tato eva attano sarīrakhedaṃ agaṇetvā dūrepi veneyyasantikaṃ gantvā anukampanato anukampakena.",
  "atk-s0503a:700_11": "Tameva anukampaṃ upādāya mayaṃ paṇāmitā,",
  "atk-s0503a:700_12": "na attano veyyāvaccādipaccāsīsāya.",
  "atk-s0503a:700_13": "Yasmā dhammagaruno buddhā bhagavanto sammāpaṭipattiyāva pūjetabbā,",
  "atk-s0503a:700_14": "ye uccāsaddakaraṇamattepi paṇāmenti,",
  "atk-s0503a:700_15": "tasmā handa mayaṃ, āvuso,",
  "atk-s0503a:700_16": "tathā vihāraṃ kappema sabbattha satisampajaññayogena apaṇṇakappaṭipadaṃ pūrentā yathāgahitakammaṭṭhānaṃ",
  "atk-s0503a:700_17": "matthakaṃ pāpentā catuiriyāpathavihāraṃ kappema viharāma.",
  "atk-s0503a:700_18": "Yathā no viharatanti yathā amhesu viharantesu,",
  "atk-s0503a:700_19": "bhagavā attamano assa,",
  "atk-s0503a:700_20": "sammāpaṭipattiyā pūjāya ārādhito bhaveyyāti attho.",
  "atk-s0503a:701_0": "Tenevantaravassenāti tasmiṃyeva antaravasse mahāpavāraṇaṃ anatikkamitvāva.",
  "atk-s0503a:701_1": "Sabbeva tisso vijjā sacchākaṃsūti sabbeyeva te pañcasatā bhikkhū pubbenivāsānussatiñāṇaṃ dibbacakkhuñāṇaṃ",
  "atk-s0503a:701_2": "āsavakkhayañāṇanti imā tisso pubbenivutthakkhandhappaṭicchādakamohakkhandhādīnaṃ vinivijjhanaṭṭhena vijjā",
  "atk-s0503a:701_3": "attapaccakkhā akaṃsu.",
  "atk-s0503a:701_4": "Lokiyābhiññāsu imāyeva dve abhiññā āsavakkhayañāṇassa bahūpakārā,",
  "atk-s0503a:701_5": "na tathā dibbasotacetopariyaiddhividhañāṇānīti dassanatthaṃ vijjattayamevettha tesaṃ bhikkhūnaṃ adhigamadassanavasena uddhaṭaṃ.",
  "atk-s0503a:701_6": "Tathā hi verañjasutte bhagavā verañjabrāhmaṇassa attano adhigamaṃ dassento vijjattayameva desesi,",
  "atk-s0503a:701_7": "na dibbasotañāṇādīnaṃ abhāvato.",
  "atk-s0503a:701_8": "Evaṃ tesampi bhikkhūnaṃ vijjamānānipi dibbasotañāṇādīni na uddhaṭāni.",
  "atk-s0503a:701_9": "Chaḷabhiññā hi te bhikkhū.",
  "atk-s0503a:701_10": "Evañca katvā “vaggumudāya nadiyā tīre antarahitā mahāvane kūṭāgārasālāyaṃ bhagavato sammukhe pāturahesu”nti tesaṃ bhikkhūnaṃ iddhivaḷañjanaṃ vakkhati.",
  "atk-s0503a:702_0": "Yathābhirantanti yathābhiratiṃ yathājjhāsayaṃ.",
  "atk-s0503a:702_1": "Buddhānañhi ekasmiṃ ṭhāne vasantānaṃ chāyūdakavipattiṃ vā aphāsukasenāsanaṃ vā manussānaṃ assaddhādibhāvaṃ vā āgamma anabhirati nāma natthi,",
  "atk-s0503a:702_2": "tesaṃ sampattiyā “phāsuṃ viharāmā”ti ciravihāropi natthi.",
  "atk-s0503a:702_3": "Yattha pana bhagavati viharante manussā saraṇesu vā patiṭṭhahanti,",
  "atk-s0503a:702_4": "sīlāni vā samādiyanti pabbajanti,",
  "atk-s0503a:702_5": "sotāpattimaggādīni vā pāpuṇanti,",
  "atk-s0503a:702_6": "satthā tāsu sampattīsu tesaṃ patiṭṭhāpanatthaṃ vasati,",
  "atk-s0503a:702_7": "tadabhāve pakkamati.",
  "atk-s0503a:702_8": "Tadā hi sāvatthiyaṃ kattabbabuddhakiccaṃ nāhosi.",
  "atk-s0503a:702_9": "Tena vuttaṃ –",
  "atk-s0503a:702_10": "“atha kho bhagavā sāvatthiyaṃ yathābhirantaṃ viharitvā yena vesālī tena cārikaṃ pakkāmī”ti.",
  "atk-s0503a:703_0": "Cārikaṃ caramānoti addhānagamanaṃ gacchanto.",
  "atk-s0503a:703_1": "Cārikā ca nāmesā bhagavato duvidhā turitacārikā aturitacārikāti.",
  "atk-s0503a:703_2": "Tattha dūrepi bodhaneyyapuggalaṃ disvā tassa bodhanatthaṃ sahasā gamanaṃ turitacārikā nāma,",
  "atk-s0503a:703_3": "sā mahākassapapaccuggamanādīsu daṭṭhabbā.",
  "atk-s0503a:703_4": "Yā pana gāmanigamarājadhānīpaṭipāṭiyā devasikaṃ yojanaddhayojanavasena piṇḍapātacariyādīhi lokaṃ anuggaṇhanto gacchati,",
  "atk-s0503a:703_5": "ayaṃ aturitacārikā nāma,",
  "atk-s0503a:703_6": "ayameva idhādhippetā.",
  "atk-s0503a:703_7": "Tadavasarīti tena avasari,",
  "atk-s0503a:703_8": "taṃ vā avasari,",
  "atk-s0503a:703_9": "tattha avasari,",
  "atk-s0503a:703_10": "pāvisīti attho.",
  "atk-s0503a:704_0": "Tatrāti tassaṃ.",
  "atk-s0503a:704_1": "Sudanti nipātamattaṃ.",
  "atk-s0503a:704_2": "Vesāliyanti tikkhattuṃ visālībhūtattā “vesālī”ti laddhanāme licchavirājūnaṃ nagare.",
  "atk-s0503a:704_3": "Mahāvaneti mahāvanaṃ nāma sayaṃjātaṃ aropimaṃ saparicchedaṃ mahantaṃ vanaṃ.",
  "atk-s0503a:704_4": "Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ.",
  "atk-s0503a:704_5": "Idaṃ tādisaṃ na hoti,",
  "atk-s0503a:704_6": "saparicchedaṃ mahantaṃ vananti mahāvanaṃ.",
  "atk-s0503a:704_7": "Kūṭāgārasālāyanti tasmiṃ mahāvane bhagavantaṃ uddissa kate ārāme kūṭāgāraṃ anto katvā haṃsavaṭṭakacchannena",
  "atk-s0503a:704_8": "katā sabbākārasampannā buddhassa bhagavato gandhakuṭi kūṭāgārasālā nāma,",
  "atk-s0503a:704_9": "tassaṃ kūṭāgārasālāyaṃ.",
  "atk-s0503a:704_10": "Vaggumudātīriyānanti vaggumudātīravāsīnaṃ.",
  "atk-s0503a:704_11": "Cetasā ceto paricca manasi karitvāti attano cittena tesaṃ cittaṃ paricchijja manasi karitvā,",
  "atk-s0503a:704_12": "cetopariyañāṇena vā sabbaññutaññāṇena vā tehi adhigatavisesaṃ jānitvāti attho.",
  "atk-s0503a:705_0": "Ālokajātā viyāti sañjātālokā viya.",
  "atk-s0503a:705_1": "Itaraṃ tasseva vevacanaṃ,",
  "atk-s0503a:705_2": "candasahassasūriyasahassehi obhāsitā viyāti attho.",
  "atk-s0503a:705_3": "Yasmā te yasojappamukhā pañcasatā bhikkhū sabbaso avijjandhakāravidhamanena ālokabhūtā obhāsabhūtā hutvā viharanti,",
  "atk-s0503a:705_4": "tasmā bhagavā tehi ṭhitadisāya “ālokajātā viya me, ānanda,",
  "atk-s0503a:705_5": "esā disā”tiādinā vaṇṇabhaṇanāpadesena te bhikkhū pasaṃsati.",
  "atk-s0503a:705_6": "Tena vuttaṃ –",
  "atk-s0503a:705_7": "“yassaṃ disāyaṃ vaggumudātīriyā bhikkhū viharantī”ti.",
  "atk-s0503a:705_8": "Appaṭikūlāti na paṭikūlā,",
  "atk-s0503a:705_9": "manāpā manoharāti attho.",
  "atk-s0503a:705_10": "Yasmiñhi padese sīlādiguṇasampannā mahesino viharanti,",
  "atk-s0503a:705_11": "taṃ kiñcāpi ukkūlavikūlavisamaduggākāraṃ,",
  "atk-s0503a:705_12": "atha kho manuññaṃ ramaṇīyameva.",
  "atk-s0503a:705_13": "Vuttañhetaṃ –",
  "atk-s0503a:706_0": "“Gāme vā yadi vāraññe, ninne vā yadi vā thale;",
  "atk-s0503a:707_0": "Yattha arahanto viharanti, taṃ bhūmirāmaṇeyyaka”nti. ;",
  "atk-s0503a:708_0": "Pahiṇeyyāsīti peseyyāsi.",
  "atk-s0503a:708_1": "Satthā āyasmantānaṃ dassanakāmoti tesaṃ bhikkhūnaṃ santike paheṇākāradassanaṃ.",
  "atk-s0503a:708_2": "Iti bhagavā yadatthaṃ te bhikkhū paṇāmesi,",
  "atk-s0503a:708_3": "tamatthaṃ matthakappattaṃ disvā āraddhacitto tesaṃ dassanakāmataṃ therassa ārocesi.",
  "atk-s0503a:708_4": "Evaṃ kirassa ahosi “ahaṃ ime uccāsaddamahāsaddakaraṇe paṇāmessāmi,",
  "atk-s0503a:708_5": "atha te bhadro assājānīyo viya kasābhighātena,",
  "atk-s0503a:708_6": "tena coditā saṃvegappattā mamārādhanatthaṃ araññaṃ pavisitvā ghaṭentā vāyamantā khippameva arahattaṃ sacchikarissantī”ti.",
  "atk-s0503a:708_7": "Idāni te aggaphalappatte disvā tāya arahattappattiyā ārādhitacitto tesaṃ dassanakāmo hutvā evaṃ dhammabhaṇḍāgārikaṃ āṇāpesi.",
  "atk-s0503a:709_0": "So bhikkhūti ānandattherena tathā āṇatto chaḷabhiñño eko bhikkhu.",
  "atk-s0503a:709_1": "Pamukheti sammukhe.",
  "atk-s0503a:709_2": "Āneñjasamādhināti catutthajjhānapādakena aggaphalasamādhinā,",
  "atk-s0503a:709_3": "“arūpajjhānapādakenā”tipi vadanti.",
  "atk-s0503a:709_4": "“Āneñjena samādhinā”tipi pāṭho.",
  "atk-s0503a:709_5": "Kasmā pana bhagavā tesaṃ bhikkhūnaṃ āgamanaṃ jānanto paṭisanthāraṃ akatvā samāpattiṃyeva samāpajji?",
  "atk-s0503a:709_6": "Tesaṃ attanā samāpannasamāpattiṃ jānitvā samāpajjanatthaṃ,",
  "atk-s0503a:709_7": "tesaṃ pubbe paṇāmitānaṃ idāni attanā samānasambhogadassanatthaṃ,",
  "atk-s0503a:709_8": "ānubhāvadīpanatthaṃ,",
  "atk-s0503a:709_9": "vinā vacībhedena aññabyākaraṇadīpanatthañca.",
  "atk-s0503a:709_10": "Apare panāhu “pubbe paṇāmitānaṃ idāni attano santikaṃ āgatānaṃ anuttarasukhuppādanena anaññasādhāraṇapaṭisanthārakaraṇattha”nti.",
  "atk-s0503a:709_11": "Tepi āyasmanto bhagavato ajjhāsayaṃ ñatvā taṃyeva samāpattiṃ samāpajjiṃsu.",
  "atk-s0503a:709_12": "Tena vuttaṃ –",
  "atk-s0503a:709_13": "“katamena nu kho bhagavā vihārena etarahi viharatī”tiādi.",
  "atk-s0503a:710_0": "Ettha ca rūpāvacaracatutthajjhānaṃ kosajjādīnaṃ pāripantikadhammānaṃ suvidūrabhāvato iddhiyā mūlabhūtehi",
  "atk-s0503a:710_1": "anoṇamanādīhi soḷasahi vodānadhammehi samannāgamanato āneñjappattaṃ sayaṃ aniñjanaṭṭhena āneñjanti vuccati.",
  "atk-s0503a:710_2": "Vuttañhetaṃ –",
  "atk-s0503a:711_0": "“Anoṇataṃ cittaṃ kosajje na iñjatīti āneñjaṃ.",
  "atk-s0503a:711_1": "Anuṇṇataṃ cittaṃ uddhacce na iñjatīti āneñjaṃ.",
  "atk-s0503a:711_2": "Anabhirataṃ cittaṃ rāge na iñjatīti āneñjaṃ.",
  "atk-s0503a:711_3": "Anapanataṃ cittaṃ byāpāde na iñjatīti āneñjaṃ.",
  "atk-s0503a:711_4": "Anissitaṃ cittaṃ diṭṭhiyā na iñjatīti āneñjaṃ.",
  "atk-s0503a:711_5": "Appaṭibaddhaṃ cittaṃ chandarāge na iñjatīti āneñjaṃ.",
  "atk-s0503a:711_6": "Vippamuttaṃ cittaṃ kāmarāge na iñjatīti āneñjaṃ.",
  "atk-s0503a:711_7": "Visaṃyuttaṃ cittaṃ kilese na iñjatīti āneñjaṃ.",
  "atk-s0503a:711_8": "Vimariyādikataṃ cittaṃ kilesamariyādāya na iñjatīti āneñjaṃ.",
  "atk-s0503a:711_9": "Ekattagataṃ cittaṃ nānattakilese na iñjatīti āneñjaṃ.",
  "atk-s0503a:711_10": "Saddhāya pariggahitaṃ cittaṃ assaddhiye na iñjatīti āneñjaṃ.",
  "atk-s0503a:711_11": "Vīriyena pariggahitaṃ cittaṃ kosajje na iñjatīti āneñjaṃ.",
  "atk-s0503a:711_12": "Satiyā pariggahitaṃ cittaṃ pamāde na iñjatīti āneñjaṃ.",
  "atk-s0503a:711_13": "Samādhinā pariggahitaṃ cittaṃ uddhacce na iñjatīti āneñjaṃ.",
  "atk-s0503a:711_14": "Paññāya pariggahitaṃ cittaṃ avijjāya na iñjatīti āneñjaṃ.",
  "atk-s0503a:711_15": "Obhāsagataṃ cittaṃ avijjandhakāre na iñjatīti āneñja”nti.",
  "atk-s0503a:712_0": "Rūpāvacaracatutthajjhānameva ca rūpavirāgabhāvanāvasena pavattitaṃ,",
  "atk-s0503a:712_1": "ārammaṇavibhāgena catubbidhaṃ arūpāvacarajjhānanti etesaṃ pañcannaṃ jhānānaṃ āneñjavohāro.",
  "atk-s0503a:712_2": "Tesaṃ yaṃ kiñci pādakaṃ katvā samāpannā arahattaphalasamāpatti āneñjasamādhīti porāṇā.",
  "atk-s0503a:713_0": "Abhikkantāyāti atītāya.",
  "atk-s0503a:713_1": "Nikkhanteti niggate,",
  "atk-s0503a:713_2": "apagateti attho.",
  "atk-s0503a:713_3": "Tuṇhī ahosīti bhagavā ariyena tuṇhībhāvena tuṇhī ahosi.",
  "atk-s0503a:713_4": "Uddhaste aruṇeti uggate aruṇe,",
  "atk-s0503a:713_5": "aruṇo nāma puratthimadisāya sūriyodayato puretarameva uṭṭhitobhāso.",
  "atk-s0503a:713_6": "Nandimukhiyāti rattiyā aruṇassa uggatattā eva aruṇappabhāya sūriyālokūpajīvino satte nandāpanamukhiyā viya rattiyā jātāya,",
  "atk-s0503a:713_7": "vibhāyamānāyāti attho.",
  "atk-s0503a:714_0": "Tamhā samādhimhā vuṭṭhahitvāti yathāparicchedaṃ tato āneñjasamādhito arahattaphalasamāpattito uṭṭhāya.",
  "atk-s0503a:714_1": "Sace kho tvaṃ, ānanda,",
  "atk-s0503a:714_2": "jāneyyāsīti bhagavā “ime ca bhikkhū ettakaṃ kālaṃ iminā nāma samāpattisukhena vītināmentī”ti, ānanda,",
  "atk-s0503a:714_3": "yadi tvaṃ jāneyyāsi.",
  "atk-s0503a:714_4": "Ettakampi te nappaṭibhāseyyāti lokiyapaṭisammodanaṃ sandhāya yadidaṃ te “abhikkantā, bhante,",
  "atk-s0503a:714_5": "rattī”tiādinā tikkhattuṃ paṭibhānaṃ upaṭṭhitaṃ,",
  "atk-s0503a:714_6": "tayidaṃ ettakampi te na upaṭṭhaheyya.",
  "atk-s0503a:714_7": "Yasmā ca kho tvaṃ, ānanda,",
  "atk-s0503a:714_8": "sekkho asekkhaṃ samāpattivihāraṃ na jānāsi,",
  "atk-s0503a:714_9": "tasmā maṃ imesaṃ bhikkhūnaṃ lokiyapaṭisammodanaṃ kāretuṃ ussukkaṃ āpajji.",
  "atk-s0503a:714_10": "Ahaṃ pana imehi bhikkhūhi saddhiṃ lokuttarapaṭisammodaneneva tiyāmarattiṃ vītināmesinti dassento bhagavā āha – “ahañca, ānanda,",
  "atk-s0503a:714_11": "imāni ca pañca bhikkhusatāni sabbeva āneñjasamādhinā nisīdimhā”ti.",
  "atk-s0503a:715_0": "Etamatthaṃ viditvāti etaṃ tesaṃ bhikkhūnaṃ attanā samaṃ āneñjasamādhisamāpajjanasamatthatāsaṅkhātaṃ vasībhāvatthaṃ sabbākārato viditvā.",
  "atk-s0503a:715_1": "Imaṃ udānanti imaṃ tesaṃ bhikkhūnaṃ anavasesarāgādippahānasaṃsiddhitādisabhāvadīpanaṃ udānaṃ udānesi.",
  "atk-s0503a:716_0": "Tattha yassa jito kāmakaṇḍakoti kusalapakkhavijjhanaṭṭhena kaṇḍakabhūto kilesakāmo yena ariyapuggalena anavasesaṃ jito pahīno,",
  "atk-s0503a:716_1": "etenassa anunayābhāvaṃ dasseti.",
  "atk-s0503a:716_2": "“Gāmakaṇṭako”tipi pāṭho.",
  "atk-s0503a:716_3": "Tassattho –",
  "atk-s0503a:716_4": "gāme kaṇṭako kaṇṭakaṭṭhāniyo sakalo vatthukāmo yassa jitoti.",
  "atk-s0503a:716_5": "Jayo cassa tappaṭibaddhachandarāgappahāneneva veditabbo,",
  "atk-s0503a:716_6": "tena tesaṃ anāgāmimaggo vutto hoti.",
  "atk-s0503a:716_7": "Akkoso ca jitoti sambandho.",
  "atk-s0503a:716_8": "Vadho ca bandhanañcāti etthāpi eseva nayo.",
  "atk-s0503a:716_9": "Tesu akkosajayena vacīduccaritābhāvo,",
  "atk-s0503a:716_10": "itarena kāyaduccaritābhāvo dassito.",
  "atk-s0503a:716_11": "Tena taṃnimittakassa byāpādassa anavasesappahānena tatiyamaggo vutto hoti.",
  "atk-s0503a:716_12": "Atha vā akkosādijayavacanena tatiyamaggo vutto hoti,",
  "atk-s0503a:716_13": "akkosādīnaṃ accantakhamanaṃ tattha pakāsitaṃ hoti,",
  "atk-s0503a:716_14": "ubhayathāpi nesaṃ virodhābhāvaṃ dasseti.",
  "atk-s0503a:716_15": "Pabbato viya so ṭhito anejoti ejā vuccati calanakilesaparipantho,",
  "atk-s0503a:716_16": "ejāhetūnaṃ avasesakilesānaṃ abhāvena anejo,",
  "atk-s0503a:716_17": "anejattāyeva sabbakilesehi paravādavātehi ca akampanīyattā ṭhito ekagghanapabbatasadiso.",
  "atk-s0503a:716_18": "Sukhadukkhesu na vedhati sa bhikkhūti so bhinnakileso bhikkhu sukhadukkhanimittaṃ na kampatīti heṭṭhā vuttanayeneva attho veditabbo.",
  "atk-s0503a:716_19": "Iti bhagavā tesaṃ pañcasatānaṃ bhikkhūnaṃ arahattādhigamena tādibhāvappattiṃ ekajjhaṃ katvā ekapuggalādhiṭṭhānaṃ udānaṃ udānesīti.",
  "atk-s0503a:717_0": "Tatiyasuttavaṇṇanā niṭṭhitā.",
  "atk-s0503a:718_0": "4. Sāriputtasuttavaṇṇanā",
  "atk-s0503a:719_0": "24.",
  "atk-s0503a:719_1": "Catutthe parimukhaṃ satiṃ upaṭṭhapetvāti ārammaṇābhimukhaṃ satiṃ ṭhapayitvā mukhasamīpe katvā.",
  "atk-s0503a:719_2": "Tathā hi vibhaṅge vuttaṃ –",
  "atk-s0503a:720_0": "“Ayaṃ sati upaṭṭhitā hoti supaṭṭhitā nāsikagge vā mukhanimitte vā,",
  "atk-s0503a:720_1": "tena vuccati parimukhaṃ satiṃ upaṭṭhapetvā”ti.",
  "atk-s0503a:721_0": "Atha vā “parīti pariggahaṭṭho,",
  "atk-s0503a:721_1": "mukhanti niyyānaṭṭho,",
  "atk-s0503a:721_2": "satīti upaṭṭhānaṭṭho,",
  "atk-s0503a:721_3": "tena vuccati ‘parimukhaṃ sati”’nti.",
  "atk-s0503a:721_4": "Evaṃ paṭisambhidāyaṃ vuttanayenapettha attho veditabbo.",
  "atk-s0503a:721_5": "Tatrāyaṃ saṅkhepattho –",
  "atk-s0503a:721_6": "pariggahitaniyyānasatiṃ katvāti.",
  "atk-s0503a:721_7": "Niyyānanti ca satiyā ogāhitabbaṃ ārammaṇaṃ daṭṭhabbaṃ.",
  "atk-s0503a:721_8": "Ettha ca purimo pacchimo ca attho sabbasaṅgāhakavasena,",
  "atk-s0503a:721_9": "itaro samāpattiyā pubbabhāgasamannāhāravasena daṭṭhabbo.",
  "atk-s0503a:721_10": "Satīti vā satisīsena jhānaṃ vuttaṃ “ye kāyagatāsatiṃ paribhuñjantī”tiādīsu viya.",
  "atk-s0503a:721_11": "Katamaṃ pana taṃ jhānanti?",
  "atk-s0503a:721_12": "Rūpāvacaracatutthajjhānaṃ pādakaṃ katvā samāpannaṃ arahattaphalajjhānaṃ.",
  "atk-s0503a:721_13": "Kathaṃ panetaṃ jānitabbanti?",
  "atk-s0503a:721_14": "Āneñjasamādhiyogena therassa savisesaṃ niccalabhāvaṃ kenaci akampanīyatañca pabbatopamāya pakāsento bhagavā",
  "atk-s0503a:721_15": "imaṃ udānaṃ abhāsīti gāthāya eva ayamattho viññāyati.",
  "atk-s0503a:721_16": "Na cāyaṃ nisajjā therassa saccappaṭivedhāya,",
  "atk-s0503a:721_17": "atha kho diṭṭhadhammasukhavihārāya.",
  "atk-s0503a:721_18": "Pubbeyeva hi sūkarakhataleṇe attano bhāgineyyassa dīghanakhaparibbājakassa bhagavati dhammaṃ desente",
  "atk-s0503a:721_19": "ayaṃ mahāthero saccappaṭivedhakiccaṃ matthakaṃ pāpesīti.",
  "atk-s0503a:722_0": "Etamatthanti etaṃ therassa āneñjasamādhiyogena tādibhāvappattiyā ca kenaci akampanīyatāsaṅkhātaṃ atthaṃ",
  "atk-s0503a:722_1": "sabbākārato viditvā tadatthavibhāvanaṃ imaṃ udānaṃ udānesi.",
  "atk-s0503a:723_0": "Tattha yathāpi pabbato seloti yathā silāmayo ekagghanasilāpabbato,",
  "atk-s0503a:723_1": "na paṃsupabbato na missakapabbatoti attho.",
  "atk-s0503a:723_2": "Acalo suppatiṭṭhitoti suppatiṭṭhitamūlo pakativātehi acalo akampanīyo hoti.",
  "atk-s0503a:723_3": "Evaṃ mohakkhayā bhikkhu,",
  "atk-s0503a:723_4": "pabbatova na vedhatīti mohassa anavasesappahānā mohamūlakattā ca sabbākusalānaṃ pahīnasabbākusalo bhikkhu,",
  "atk-s0503a:723_5": "yathā so pabbato pakativātehi,",
  "atk-s0503a:723_6": "evaṃ lokadhammehi na vedhati na kampati.",
  "atk-s0503a:723_7": "Mohakkhayoti vā yasmā nibbānaṃ arahattañca vuccati,",
  "atk-s0503a:723_8": "tasmā mohakkhayassa hetu nibbānassa arahattassa vā adhigatattā catūsu ariyasaccesu suppatiṭṭhito asamāpannakālepi",
  "atk-s0503a:723_9": "yathāvuttapabbato viya na kenaci vedhati,",
  "atk-s0503a:723_10": "pageva samāpannakāleti adhippāyo.",
  "atk-s0503a:724_0": "Catutthasuttavaṇṇanā niṭṭhitā.",
  "atk-s0503a:725_0": "5. Mahāmoggallānasuttavaṇṇanā",
  "atk-s0503a:726_0": "25.",
  "atk-s0503a:726_1": "Pañcame kāyagatāya satiyāti kāyānupassanāvasena kāye gatāya kāyārammaṇāya satiyā,",
  "atk-s0503a:726_2": "itthambhūtalakkhaṇe idaṃ karaṇavacanaṃ.",
  "atk-s0503a:726_3": "Ajjhattanti idha ajjhattaṃ nāma niyakajjhattaṃ,",
  "atk-s0503a:726_4": "tasmā attani attasantāneti attho.",
  "atk-s0503a:726_5": "Atha vā yasmā kammaṭṭhānabhūto kesādiko dvattiṃsakoṭṭhāsasamudāyo idha kāyoti adhippeto,",
  "atk-s0503a:726_6": "tasmā ajjhattanti padassa gocarajjhattanti attho veditabbo.",
  "atk-s0503a:726_7": "Sūpaṭṭhitāyāti niyakajjhattabhūte gocarajjhattabhūte vā kāye suṭṭhu upaṭṭhitāya.",
  "atk-s0503a:726_8": "Kā panāyaṃ sati,",
  "atk-s0503a:726_9": "yā “ajjhattaṃ sūpaṭṭhitā”ti vuttā?",
  "atk-s0503a:726_10": "Yvāyaṃ bhagavatā “atthi imasmiṃ kāye kesā lomā”tiādinā ajjhattakesādiko dvattiṃsākāro kāyo vutto,",
  "atk-s0503a:726_11": "tattha yā paṭikūlamanasikāraṃ pavattentassa upacārappanāvasena kāye upaṭṭhitā sati,",
  "atk-s0503a:726_12": "sā “kāyagatā satī”ti vuccati.",
  "atk-s0503a:726_13": "Yathā cāyaṃ,",
  "atk-s0503a:726_14": "evaṃ ānāpānacatuiriyāpathasatisampajaññānaṃ vasena uddhumātakavinīlakādivasena ca manasikāraṃ pavattentassa",
  "atk-s0503a:726_15": "yathārahaṃ upacārappanāvasena kāye upaṭṭhitā sati “kāyagatā satī”ti vuccati.",
  "atk-s0503a:726_16": "Idha pana ajjhattaṃ kāyagatā sati pathavīādikā catasso dhātuyo sasambhārasaṅkhepādīsu catūsu yena kenaci",
  "atk-s0503a:726_17": "ekenākārena vavatthapetvā tesaṃ aniccādilakkhaṇasallakkhaṇavasena upaṭṭhitā vipassanāsampayuttā sati",
  "atk-s0503a:726_18": "“kāyagatā satī”ti adhippetā.",
  "atk-s0503a:726_19": "Thero pana tathā vipassitvā attano phalasamāpattimeva samāpajjitvā nisīdi.",
  "atk-s0503a:726_20": "Idhāpi gāthāya evaṃ imassa atthassa viññātabbatā “na cāyaṃ nisajjā”tiādinā vuttanayānusārena yojetabbā.",
  "atk-s0503a:727_0": "Etamatthanti etaṃ therassa catudhātuvavatthānamukhena kāyānupassanāsatipaṭṭhānena vipassanaṃ ogāhetvā",
  "atk-s0503a:727_1": "phalasamāpattisamāpajjanasaṅkhātaṃ atthaṃ viditvā.",
  "atk-s0503a:727_2": "Imaṃ udānanti imaṃ satipaṭṭhānabhāvanāya nibbānādhigamadīpakaṃ udānaṃ udānesi.",
  "atk-s0503a:728_0": "Tattha sati kāyagatā upaṭṭhitāti pubbe vuttalakkhaṇā sati saddhāpubbaṅgamānaṃ samādhivīriyapaññānaṃ yathāsakaṃ",
  "atk-s0503a:728_1": "kiccanipphādanena sahāyabhāvaṃ āpannattā pahīnappaṭipakkhā tato eva tikkhavisadabhūtā ca yathāvuttakāyasaṃvaraṇavasena",
  "atk-s0503a:728_2": "ekatthasamosaraṇavasena ca aviparītasabhāvaṃ sallakkhentī upagantvā ṭhitā hoti,",
  "atk-s0503a:728_3": "etena kāyasaṅkhātānaṃ catunnaṃ dhātūnaṃ tannissitānañca upādārūpānaṃ sallakkhaṇavasena,",
  "atk-s0503a:728_4": "paccaye vavatthapetvā tato paraṃ tesaṃ aniccādilakkhaṇasallakkhaṇavasena ca pavattaṃ ñāṇaparamparāgataṃ satiṃ dasseti,",
  "atk-s0503a:728_5": "satisīsena vā taṃsampayuttaṃ pariññāttayapariyāpannañāṇaparamparameva dasseti.",
  "atk-s0503a:728_6": "Chasu phassāyatanesu saṃvutoti yathāvuttāya kāye upaṭṭhitāya satiyā samannāgato cakkhādīsu phassassa",
  "atk-s0503a:728_7": "kāraṇabhūtesu chasu dvāresu kāyānupassanāya abhāvitāya uppajjanārahānaṃ abhijjhādīnaṃ tassā bhāvitattā",
  "atk-s0503a:728_8": "ñāṇappavattiṃ paṭivedhento te pidahanto “tattha saṃvuto”ti vuccati,",
  "atk-s0503a:728_9": "etena ñāṇasaṃvaraṃ dasseti.",
  "atk-s0503a:729_0": "Satataṃ bhikkhu samāhitoti so bhikkhu evaṃ upaṭṭhitassati sabbattha ca saṃvuto puthuttārammaṇe cittaṃ",
  "atk-s0503a:729_1": "avissajjetvā aniccādivasena sammasanto vipassanaṃ ussukkāpetvā ñāṇe tikkhe sūre vahante vipassanāsamādhinā",
  "atk-s0503a:729_2": "tāva satataṃ nirantaraṃ samāhito anulomañāṇānantaraṃ gotrabhuñāṇodayato paṭṭhāya.",
  "atk-s0503a:729_3": "Jaññā nibbānamattanoti aññesaṃ puthujjanānaṃ supinantepi agocarabhāvato,",
  "atk-s0503a:729_4": "ariyānaṃ pana tassa tasseva āveṇikattā attasadisattā ca “attā”ti laddhavohārassa maggaphalañāṇassa sātisayavisayabhāvato",
  "atk-s0503a:729_5": "ekantasukhāvahaṃ nibbānaṃ asaṅkhatadhātu “attano”ti vuttaṃ,",
  "atk-s0503a:729_6": "taṃ nibbānaṃ jaññā jāneyya,",
  "atk-s0503a:729_7": "maggaphalañāṇehi paṭivijjheyya,",
  "atk-s0503a:729_8": "sacchikareyyāti attho.",
  "atk-s0503a:729_9": "Etena ariyānaṃ nibbāne adhimuttataṃ dasseti.",
  "atk-s0503a:729_10": "Ariyā hi adhicittappavattikālepi ekanteneva nibbāne ninnapoṇapabbhārabhāvena viharanti.",
  "atk-s0503a:729_11": "Ettha ca yassa sati kāyagatā upaṭṭhitā,",
  "atk-s0503a:729_12": "so bhikkhu chasu phassāyatanesu saṃvuto,",
  "atk-s0503a:729_13": "tato eva satataṃ samāhito attapaccakkhakaraṇena nibbānaṃ attano jāneyyāti evaṃ gāthāpadānaṃ sambandho veditabbo.",
  "atk-s0503a:729_14": "Evaṃ kāyānupassanāsatipaṭṭhānamukhena yāva arahattā ekassa bhikkhuno niyyānamaggaṃ dasseti dhammarājā.",
  "atk-s0503a:730_0": "Aparo nayo –",
  "atk-s0503a:730_1": "sati kāyagatā upaṭṭhitāti etena kāyānupassanāsatipaṭṭhānaṃ dasseti.",
  "atk-s0503a:730_2": "Chasu phassāyatanesu saṃvutoti phasso āyatanaṃ kāraṇaṃ etesanti phassāyatanāni,",
  "atk-s0503a:730_3": "tesu phassāyatanesu.",
  "atk-s0503a:730_4": "Phassahetukesu phassapaccayā nibbattesu chasu cakkhusamphassajādivedayitesu taṇhādīnaṃ appavattiyā saṃvuto,",
  "atk-s0503a:730_5": "etena vedanānupassanāsatipaṭṭhānaṃ dasseti.",
  "atk-s0503a:730_6": "Satataṃ bhikkhu samāhitoti satataṃ niccakālaṃ nirantaraṃ vikkhepābhāvato samāhito bhikkhu.",
  "atk-s0503a:730_7": "So cāyaṃ avikkhepo sabbaso satipaṭṭhānabhāvanāya matthakappattāya hoti.",
  "atk-s0503a:730_8": "Sammasanto hi atītādibhedabhinnesu pañcupādānakkhandhesu anavasesatova pariggahetvā sammasatīti.",
  "atk-s0503a:730_9": "Etena sesasatipaṭṭhāne dasseti.",
  "atk-s0503a:730_10": "Jaññā nibbānamattanoti evaṃ catusatipaṭṭhānabhāvanaṃ matthakaṃ pāpetvā ṭhito bhinnakileso bhikkhu attano",
  "atk-s0503a:730_11": "kilesanibbānaṃ paccavekkhaṇañāṇena sayameva jāneyyāti attho.",
  "atk-s0503a:731_0": "Atha vā sati kāyagatā upaṭṭhitāti attano paresañca kāyassa yathāsabhāvapariññādīpanena therassa sativepullappatti dīpitā.",
  "atk-s0503a:731_1": "Chasu phassāyatanesu saṃvutoti cakkhādīsu chasu dvāresu accantasaṃvaradīpanena satatavihārivasena therassa",
  "atk-s0503a:731_2": "sampajaññappakāsinī paññāvepullappatti dīpitā.",
  "atk-s0503a:731_3": "Satataṃ bhikkhu samāhitoti samāpattibahulatādassanena navānupubbavihārasamāpattiyo dassitā.",
  "atk-s0503a:731_4": "Evaṃbhūto pana bhikkhu jaññā nibbānamattanoti katakiccattā uttari karaṇīyābhāvato kevalaṃ attano anupādisesanibbānameva jāneyya cinteyya,",
  "atk-s0503a:731_5": "aññampi tassa cintetabbaṃ natthīti adhippāyo.",
  "atk-s0503a:732_0": "Pañcamasuttavaṇṇanā niṭṭhitā.",
  "atk-s0503a:733_0": "6. Pilindavacchasuttavaṇṇanā",
  "atk-s0503a:734_0": "26.",
  "atk-s0503a:734_1": "Chaṭṭhe pilindavacchoti pilindātissa nāmaṃ,",
  "atk-s0503a:734_2": "vacchoti gottavasena theraṃ sañjānanti.",
  "atk-s0503a:734_3": "Vasalavādena samudācaratīti “ehi, vasala, apehi,",
  "atk-s0503a:734_4": "vasalā”tiādinā bhikkhū vasalavādena voharati ālapati.",
  "atk-s0503a:734_5": "Sambahulā bhikkhūti bahū bhikkhū.",
  "atk-s0503a:734_6": "Te theraṃ tathā samudācarantaṃ disvā “arahāva samāno appahīnavāsanattā evaṃ bhaṇatī”ti ajānantā “dosantaro",
  "atk-s0503a:734_7": "maññe ayaṃ thero evaṃ samudācaratī”ti cintetvā ullapanādhippāyā taṃ tato vuṭṭhāpetuṃ bhagavato ārocesuṃ.",
  "atk-s0503a:734_8": "Tena vuttaṃ – “āyasmā, bhante,",
  "atk-s0503a:734_9": "pilindavaccho bhikkhū vasalavādena samudācaratī”ti.",
  "atk-s0503a:734_10": "Keci panāhu –",
  "atk-s0503a:734_11": "“imaṃ theraṃ bhikkhū ‘arahā’ti sañjānanti,",
  "atk-s0503a:734_12": "ayañca bhikkhū pharusavacanena evaṃ samudācarati,",
  "atk-s0503a:734_13": "‘abhūto eva nu kho imasmiṃ uttarimanussadhammo’ti vāsanāvasena tassa tathā samudācāraṃ ajānantā ariyabhāvañcassa",
  "atk-s0503a:734_14": "asaddahantā ujjhānasaññino bhagavato tamatthaṃ ārocesu”nti.",
  "atk-s0503a:734_15": "Bhagavā therassa dosantarābhāvaṃ pakāsetukāmo ekena bhikkhunā taṃ pakkosāpetvā sammukhā tassa “pubbāciṇṇavasenāyaṃ tathā samudācarati,",
  "atk-s0503a:734_16": "na pharusavacanādhippāyo”ti āha.",
  "atk-s0503a:734_17": "Tena vuttaṃ –",
  "atk-s0503a:734_18": "“atha kho bhagavā aññataraṃ bhikkhuṃ āmantesī”tiādi.",
  "atk-s0503a:735_0": "Tattha pubbenivāsaṃ manasi karitvāti satthā “saccaṃ kira tvaṃ, vaccha,",
  "atk-s0503a:735_1": "bhikkhū vasalavādena samudācarasī”ti theraṃ pucchitvā tena “evaṃ,",
  "atk-s0503a:735_2": "bhante”ti vutte “ayaṃ vaccho kilesavāsanāya vasalavādaṃ na pariccajati,",
  "atk-s0503a:735_3": "kiṃ nu kho atītesupi attabhāvesu brāhmaṇajātiko ahosī”ti āvajjento pubbenivāsañāṇena sabbaññutaññāṇena",
  "atk-s0503a:735_4": "vā tassa pubbenivāsaṃ atītāsu jātīsu nivutthakkhandhasantānaṃ manasi karitvā hatthatale ṭhapitaṃ āmalakaṃ",
  "atk-s0503a:735_5": "viya paccakkhakaraṇavasena attano manasi katvā.",
  "atk-s0503a:735_6": "Bhikkhū āmantesīti te bhikkhū saññāpetuṃ ālapi, abhāsi.",
  "atk-s0503a:735_7": "Tena vuttaṃ “mā kho tumhe,",
  "atk-s0503a:735_8": "bhikkhave”tiādi.",
  "atk-s0503a:736_0": "Tattha māti paṭisedhe nipāto,",
  "atk-s0503a:736_1": "tassa “ujjhāyitthā”ti iminā sambandho.",
  "atk-s0503a:736_2": "Mā ujjhāyitthāti mā heṭṭhā katvā cintayittha,",
  "atk-s0503a:736_3": "olokayitthāti attho.",
  "atk-s0503a:736_4": "Vacchassa bhikkhunoti ca ujjhāyanassa usūyanatthattā sampadānavacanaṃ.",
  "atk-s0503a:736_5": "Idānissa anujjhāyitabbe kāraṇaṃ dassento “na,",
  "atk-s0503a:736_6": "bhikkhave,",
  "atk-s0503a:736_7": "vaccho dosantaro bhikkhū vasalavādena samudācaratī”ti āha.",
  "atk-s0503a:736_8": "Tassattho –",
  "atk-s0503a:736_9": "bhikkhave,",
  "atk-s0503a:736_10": "ayaṃ vaccho dosantaro dosacitto dosena byāpādena dūsitacitto hutvā bhikkhū vasalavādena na samudācarati,",
  "atk-s0503a:736_11": "maggeneva cassa byāpādo samugghātito.",
  "atk-s0503a:736_12": "Evaṃ adosantarattepi tassa tathā samudācārassa purimajātisiddhaṃ kāraṇaṃ dassento “vacchassa,",
  "atk-s0503a:736_13": "bhikkhave”tiādimāha.",
  "atk-s0503a:737_0": "Tattha abbokiṇṇānīti khattiyādijātiantarehi avomissāni anantaritāni.",
  "atk-s0503a:737_1": "Pañca jātisatāni brāhmaṇakule paccājātānīti sabbāni tāni vacchassa pañca jātisatāni paṭipāṭiyā brāhmaṇakule eva jātāni,",
  "atk-s0503a:737_2": "ahesunti attho.",
  "atk-s0503a:737_3": "So tassa vasalavādo dīgharattaṃ samudāciṇṇoti yo etarahi khīṇāsavenapi satā pavattiyati,",
  "atk-s0503a:737_4": "so tassa vacchassa bhikkhuno vasalavādo dīgharattaṃ ito jātito paṭṭhāya uddhaṃ ārohanavasena pañcajātisatamattaṃ",
  "atk-s0503a:737_5": "kālaṃ brāhmaṇajātikattā samudāciṇṇo samudācarito ahosi.",
  "atk-s0503a:737_6": "Brāhmaṇā hi jātisiddhena mānena thaddhā aññaṃ vasalavādena samudācaranti.",
  "atk-s0503a:737_7": "“Ajjhāciṇṇo”tipi paṭhanti,",
  "atk-s0503a:737_8": "so eva attho.",
  "atk-s0503a:737_9": "Tenāti tena dīgharattaṃ tathā samudāciṇṇabhāvena,",
  "atk-s0503a:737_10": "etenassa tathā samudācārassa kāraṇaṃ vāsanāti dasseti.",
  "atk-s0503a:737_11": "Kā panāyaṃ vāsanā nāma?",
  "atk-s0503a:737_12": "Yaṃ kilesarahitassāpi santāne appahīnakilesānaṃ samācārasadisasamācārahetubhūtaṃ,",
  "atk-s0503a:737_13": "anādikālabhāvitehi kilesehi āhitaṃ sāmatthiyamattaṃ,",
  "atk-s0503a:737_14": "tathārūpā adhimuttīti vadanti.",
  "atk-s0503a:737_15": "Taṃ panetaṃ abhinīhārasampattiyā ñeyyāvaraṇappahānavasena yattha kilesā pahīnā,",
  "atk-s0503a:737_16": "tattha bhagavato santāne natthi.",
  "atk-s0503a:737_17": "Yattha pana tathā kilesā na pahīnā,",
  "atk-s0503a:737_18": "tattha sāvakānaṃ paccekabuddhānañca santāne atthi,",
  "atk-s0503a:737_19": "tato tathāgatova anāvaraṇañāṇadassano.",
  "atk-s0503a:738_0": "Etamatthaṃ viditvāti etaṃ āyasmato pilindavacchassa satipi vasalasamudācāre dosantarābhāvasaṅkhātaṃ atthaṃ viditvā.",
  "atk-s0503a:738_1": "Imaṃ udānanti tassa aggaphalādhigamavibhāvanaṃ imaṃ udānaṃ udānesi.",
  "atk-s0503a:739_0": "Tattha yamhi na māyā vasati na mānoti yasmiṃ ariyapuggale santadosappaṭicchādanalakkhaṇā māyā,",
  "atk-s0503a:739_1": "“seyyohamasmī”tiādinā sampaggahavasena pavatto uṇṇatilakkhaṇo māno ca na vasati,",
  "atk-s0503a:739_2": "maggena samugghātitattā na pavattati na uppajjati.",
  "atk-s0503a:739_3": "Yo vītalobho amamo nirāsoti yo ca rāgādipariyāyavasena pavattassa ārammaṇaggahaṇalakkhaṇassa lobhassa sabbathā vigatattā vītalobho,",
  "atk-s0503a:739_4": "tato eva rūpādīsu katthaci mamāyanābhāvato amamo apariggaho,",
  "atk-s0503a:739_5": "anāgatānampi bhavādīnaṃ anāsīsanato nirāso.",
  "atk-s0503a:739_6": "Panuṇṇakodhoti kujjhanalakkhaṇassa kodhassa anāgāmimaggena sabbaso pahīnattā panuṇṇakodho samucchinnāghāto.",
  "atk-s0503a:739_7": "Abhinibbutattoti yo evaṃ māyāmānalobhakodhānaṃ samugghātena tadekaṭṭhatāya sabbassa saṃkilesapakkhassa",
  "atk-s0503a:739_8": "suppahīnattā sabbaso kilesaparinibbānena abhinibbutacitto sītibhūto.",
  "atk-s0503a:739_9": "So brāhmaṇo so samaṇo sa bhikkhūti so evarūpo khīṇāsavo sabbaso bāhitapāpattā brāhmaṇo,",
  "atk-s0503a:739_10": "so eva samitapāpattā samacariyāya ca samaṇo,",
  "atk-s0503a:739_11": "so eva ca sabbaso bhinnakilesattā bhikkhu nāma.",
  "atk-s0503a:739_12": "Evaṃbhūto ca,",
  "atk-s0503a:739_13": "bhikkhave,",
  "atk-s0503a:739_14": "vaccho so kathaṃ dosantaro kiñci kāyakammādiṃ pavatteyya,",
  "atk-s0503a:739_15": "kevalaṃ pana vāsanāya appahīnattā vasalavādena samudācaratīti.",
  "atk-s0503a:740_0": "Chaṭṭhasuttavaṇṇanā niṭṭhitā.",
  "atk-s0503a:741_0": "7. Sakkudānasuttavaṇṇanā",
  "atk-s0503a:742_0": "27.",
  "atk-s0503a:742_1": "Sattame sattāhaṃ ekapallaṅkena nisinno hoti aññataraṃ samādhiṃ samāpajjitvāti ettha keci tāva āhu “arahattaphalasamādhi",
  "atk-s0503a:742_2": "idha ‘aññataro samādhī’ti adhippeto”ti.",
  "atk-s0503a:742_3": "Tañhi so āyasmā bahulaṃ samāpajjati diṭṭhadhammasukhavihāratthaṃ,",
  "atk-s0503a:742_4": "pahoti ca sattāhampi phalasamāpattiyā vītināmetuṃ.",
  "atk-s0503a:742_5": "Tathā hi bhagavatā –",
  "atk-s0503a:743_0": "“Ahaṃ,",
  "atk-s0503a:743_1": "bhikkhave,",
  "atk-s0503a:743_2": "yāvade ākaṅkhāmi vivicceva kāmehi,",
  "atk-s0503a:743_3": "vivicca akusalehi dhammehi…pe… viharāmi.",
  "atk-s0503a:743_4": "Kassapopi,",
  "atk-s0503a:743_5": "bhikkhave,",
  "atk-s0503a:743_6": "yāvade ākaṅkhati vivicceva kāmehi…pe…",
  "atk-s0503a:743_7": "viharatī”ti –",
  "atk-s0503a:744_0": "Ādinā navānupubbavihārachaḷabhiññādibhede uttarimanussadhamme attanā samasamaṭṭhāne ṭhapito,",
  "atk-s0503a:744_1": "na cettha “yadi evaṃ thero yamakapāṭihāriyampi kareyyā”ti vattabbaṃ sāvakasādhāraṇānaṃyeva jhānādīnaṃ adhippetattāti.",
  "atk-s0503a:745_0": "Porāṇā panāhu –",
  "atk-s0503a:745_1": "aññataraṃ samādhiṃ samāpajjitvāti nirodhasamāpattiṃ samāpajjitvā.",
  "atk-s0503a:745_2": "Kathaṃ pana nirodhasamāpatti samādhīti vuttā?",
  "atk-s0503a:745_3": "Samādhānaṭṭhena.",
  "atk-s0503a:745_4": "Ko panāyaṃ samādhānaṭṭho?",
  "atk-s0503a:745_5": "Sammadeva ādhātabbatā.",
  "atk-s0503a:745_6": "Yā hi esā paccanīkadhammehi akampanīyā balappattiyā samathabalaṃ vipassanābalanti imehi dvīhi balehi,",
  "atk-s0503a:745_7": "aniccadukkhānattanibbidāvirāganirodhapaṭinissaggavivaṭṭānupassanā cattāri maggañāṇāni cattāri ca phalañāṇānīti",
  "atk-s0503a:745_8": "imesaṃ soḷasannaṃ ñāṇānaṃ vasena soḷasahi ñāṇacariyāhi,",
  "atk-s0503a:745_9": "paṭhamajjhānasamādhiādayo aṭṭha samādhī ekajjhaṃ katvā gahito tesaṃ upacārasamādhi cāti imesaṃ navannaṃ",
  "atk-s0503a:745_10": "samādhīnaṃ vasena navahi samādhicariyāhi kāyasaṅkhāro vacīsaṅkhāro cittasaṅkhāroti imesaṃ tiṇṇaṃ saṅkhārānaṃ",
  "atk-s0503a:745_11": "tattha tattha paṭippassaddhiyā tathā viharitukāmena yathāvuttesu ṭhānesu vasībhāvappattena arahatā anāgāminā",
  "atk-s0503a:745_12": "vā yathādhippetaṃ kālaṃ cittacetasikasantānassa sammadeva appavatti ādhātabbā,",
  "atk-s0503a:745_13": "tassā tathā samādhātabbatā idha samādhānaṭṭho,",
  "atk-s0503a:745_14": "tenāyaṃ vihāro samādhīti vutto,",
  "atk-s0503a:745_15": "na avikkhepaṭṭhena.",
  "atk-s0503a:745_16": "Etenassa samāpattiatthopi vuttoti veditabbo.",
  "atk-s0503a:745_17": "Imañhi nirodhasamāpattiṃ sandhāya paṭisambhidāmagge –",
  "atk-s0503a:746_0": "“Kathaṃ dvīhi balehi samannāgatattā tiṇṇaṃ saṅkhārānaṃ paṭippassaddhiyā soḷasahi ñāṇacariyāhi navahi",
  "atk-s0503a:746_1": "samādhicariyāhi vasībhāvatāya saññānirodhasamāpattiyā ñāṇa”nti –",
  "atk-s0503a:747_0": "Pucchitvā “dvīhi balehī”ti dve balāni samathabalaṃ vipassanābalanti vitthāro.",
  "atk-s0503a:747_1": "Sāyaṃ nirodhasamāpattikathā visuddhimagge saṃvaṇṇitāva.",
  "atk-s0503a:747_2": "Kasmā panāyaṃ thero phalasamāpattiṃ asamāpajjitvā nirodhaṃ samāpajji?",
  "atk-s0503a:747_3": "Sattesu anukampāya.",
  "atk-s0503a:747_4": "Ayañhi mahāthero sabbāpi samāpattiyo vaḷañjeti,",
  "atk-s0503a:747_5": "sattānuggahena pana yebhuyyena nirodhaṃ samāpajjati.",
  "atk-s0503a:747_6": "Tañhi samāpajjitvā vuṭṭhitassa kato appakopi sakkāro visesato mahapphalo mahānisaṃso hotīti.",
  "atk-s0503a:748_0": "Vuṭṭhāsīti arahattaphalacittuppattiyā vuṭṭhāsi.",
  "atk-s0503a:748_1": "Nirodhaṃ samāpanno hi arahā ce arahattaphalassa,",
  "atk-s0503a:748_2": "anāgāmī ce anāgāmiphalassa uppādena vuṭṭhito nāma hoti.",
  "atk-s0503a:749_0": "Tena kho pana samayena sakko devānamindo āyasmato mahākassapassa piṇḍapātaṃ dātukāmo hotīti kathaṃ tassa dātukāmatā jātā?",
  "atk-s0503a:749_1": "Yāni “tāni pañcamattāni devatāsatānī”ti vuttāni,",
  "atk-s0503a:749_2": "tā sakkassa devarañño paricārikā kakuṭapādiniyo pubbe “ayyo mahākassapo rājagahaṃ piṇḍāya pavisati,",
  "atk-s0503a:749_3": "gacchatha therassa dānaṃ dethā”ti sakkena pesitā upagantvā dibbāhāraṃ dātukāmā ṭhitā therena paṭikkhittā devalokameva gatā.",
  "atk-s0503a:749_4": "Idāni purimappaṭikkhepaṃ cintetvā “kadāci gaṇheyyā”ti samāpattito vuṭṭhitassa therassa dānaṃ dātukāmā",
  "atk-s0503a:749_5": "sakkassa anārocetvā sayameva āgantvā dibbabhojanāni upanentiyo purimanayeneva therena paṭikkhittā devalokaṃ",
  "atk-s0503a:749_6": "gantvā sakkena “kahaṃ gatatthā”ti puṭṭhā tamatthaṃ ārocetvā “dinno vo therassa piṇḍapāto”ti sakkena vutte",
  "atk-s0503a:749_7": "“gaṇhituṃ na icchatī”ti.",
  "atk-s0503a:749_8": "“Kiṃ kathesī”ti?",
  "atk-s0503a:749_9": "“‘Duggatānaṃ saṅgahaṃ karissāmī’ti āha, devā”ti.",
  "atk-s0503a:749_10": "“Tumhe kenākārena gatā”ti? “Imināva, devā”ti.",
  "atk-s0503a:749_11": "Sakko “tumhādisiyo therassa piṇḍapātaṃ kiṃ dassantī”ti?",
  "atk-s0503a:749_12": "Sayaṃ dātukāmo,",
  "atk-s0503a:749_13": "jarājiṇṇo khaṇḍadanto palitakeso obhaggasarīro mahallako tantavāyo hutvā,",
  "atk-s0503a:749_14": "sujampi asuradhītaraṃ tathārūpimeva mahallikaṃ katvā,",
  "atk-s0503a:749_15": "ekaṃ pesakāravīthiṃ māpetvā tantaṃ pasārento acchi,",
  "atk-s0503a:749_16": "sujā tasaraṃ pūreti.",
  "atk-s0503a:749_17": "Tena vuttaṃ –",
  "atk-s0503a:749_18": "“tena kho pana samayena sakko devānamindo…pe…",
  "atk-s0503a:749_19": "tasaraṃ pūretī”ti.",
  "atk-s0503a:750_0": "Tattha tantaṃ vinātīti pasāritatantaṃ vinanto viya hoti.",
  "atk-s0503a:750_1": "Tasaraṃ pūretīti tasaravaṭṭiṃ vaḍḍhentī viya.",
  "atk-s0503a:750_2": "Yena sakkassa devānamindassa nivesanaṃ tenupasaṅkamīti thero nivāsetvā pattacīvaramādāya “duggatajanasaṅgahaṃ",
  "atk-s0503a:750_3": "karissāmī”ti nagarābhimukho gacchanto bahinagare sakkena māpitaṃ pesakāravīthiṃ paṭipajjitvā olokento",
  "atk-s0503a:750_4": "addasa oluggaviluggajiṇṇasālaṃ tattha ca te jāyampatike yathāvuttarūpe tantavāyakammaṃ karonte disvā cintesi –",
  "atk-s0503a:750_5": "“ime mahallakakālepi kammaṃ karonti.",
  "atk-s0503a:750_6": "Imasmiṃ nagare imehi duggatatarā natthi maññe.",
  "atk-s0503a:750_7": "Imehi dinnaṃ sākamattampi gahetvā imesaṃ saṅgahaṃ karissāmī”ti.",
  "atk-s0503a:750_8": "So tesaṃ gehābhimukho agamāsi.",
  "atk-s0503a:750_9": "Sakko taṃ āgacchantaṃ disvā sujaṃ āha – “bhadde,",
  "atk-s0503a:750_10": "mayhaṃ ayyo ito āgacchati,",
  "atk-s0503a:750_11": "taṃ tvaṃ apassantī viya tuṇhī hutvā nisīda.",
  "atk-s0503a:750_12": "Khaṇeneva vañcetvā piṇḍapātaṃ dassāmā”ti thero gantvā gehadvāre aṭṭhāsi.",
  "atk-s0503a:750_13": "Tepi apassantā viya attano kammameva karontā thokaṃ āgamayiṃsu.",
  "atk-s0503a:750_14": "Atha sakko “gehadvāre ṭhito eko thero viya khāyati,",
  "atk-s0503a:750_15": "upadhārehi tāvā”ti āha.",
  "atk-s0503a:750_16": "“Tumhe gantvā upadhāretha, sāmī”ti.",
  "atk-s0503a:750_17": "So gehā nikkhamitvā theraṃ pañcapatiṭṭhitena vanditvā ubhohi hatthehi jaṇṇukāni olumbitvā nitthunanto",
  "atk-s0503a:750_18": "uṭṭhāya “kataratthero nu kho ayyo”ti thokaṃ osakkitvā “akkhīni me dhūmāyantī”ti vatvā nalāṭe hatthaṃ",
  "atk-s0503a:750_19": "ṭhapetvā uddhaṃ ulloketvā “aho dukkhaṃ ayyo no mahākassapattherova cirassaṃ me kuṭidvāraṃ āgato.",
  "atk-s0503a:750_20": "Atthi nu kho kiñci gehe”ti āha.",
  "atk-s0503a:750_21": "Sujā thokaṃ ākulā viya hutvā “atthi,",
  "atk-s0503a:750_22": "sāmī”ti paṭivacanaṃ adāsi. Sakko, “bhante,",
  "atk-s0503a:750_23": "lūkhaṃ vā paṇītaṃ vāti acintetvā saṅgahaṃ no karothā”ti pattaṃ gaṇhi.",
  "atk-s0503a:750_24": "Thero pattaṃ dento “imesaṃ eva duggatānaṃ jarājiṇṇānaṃ mayā saṅgaho kātabbo”ti cintesi.",
  "atk-s0503a:750_25": "So anto pavisitvā ghaṭiodanaṃ nāma ghaṭito uddharitvā,",
  "atk-s0503a:750_26": "pattaṃ pūretvā,",
  "atk-s0503a:750_27": "therassa hatthe ṭhapesi.",
  "atk-s0503a:750_28": "Tena vuttaṃ –",
  "atk-s0503a:750_29": "“addasā kho sakko devānamindo…pe… adāsī”ti.",
  "atk-s0503a:751_0": "Tattha ghaṭiyāti bhattaghaṭito.",
  "atk-s0503a:751_1": "“Ghaṭiodana”ntipi pāṭho,",
  "atk-s0503a:751_2": "tassa ghaṭiodanaṃ nāma devānaṃ koci āhāravisesoti atthaṃ vadanti.",
  "atk-s0503a:751_3": "Uddharitvāti kutoci bhājanato uddharitvā.",
  "atk-s0503a:751_4": "Anekasūpo so eva āhāro patte pakkhipitvā therassa hatthe ṭhapanakāle kapaṇānaṃ upakappanakalūkhāhāro viya paññāyittha,",
  "atk-s0503a:751_5": "hatthe ṭhapitamatte pana attano dibbasabhāveneva aṭṭhāsi.",
  "atk-s0503a:751_6": "Anekasūpoti muggamāsādisūpehi ceva khajjavikatīhi ca anekavidhasūpo.",
  "atk-s0503a:751_7": "Anekabyañjanoti nānāvidhauttaribhaṅgo.",
  "atk-s0503a:751_8": "Anekarasabyañjanoti anekehi sūpehi ceva byañjanehi ca madhurādimūlarasānañceva sambhinnarasānañca abhibyañjako,",
  "atk-s0503a:751_9": "nānaggarasasūpabyañjanoti attho.",
  "atk-s0503a:752_0": "So kira piṇḍapāto therassa hatthe ṭhapitakāle rājagahanagaraṃ attano dibbagandhena ajjhotthari,",
  "atk-s0503a:752_1": "tato thero cintesi –",
  "atk-s0503a:752_2": "“ayaṃ puriso appesakkho,",
  "atk-s0503a:752_3": "piṇḍapāto ativiya paṇīto sakkassa bhojanasadiso.",
  "atk-s0503a:752_4": "Ko nu kho eso”ti?",
  "atk-s0503a:752_5": "Atha naṃ “sakko”ti ñatvā āha –",
  "atk-s0503a:752_6": "“bhāriyaṃ te, kosiya,",
  "atk-s0503a:752_7": "kammaṃ kataṃ duggatānaṃ sampattiṃ vilumpantena,",
  "atk-s0503a:752_8": "ajja mayhaṃ dānaṃ datvā kocideva duggato senāpatiṭṭhānaṃ vā seṭṭhiṭṭhānaṃ vā labheyyā”ti.",
  "atk-s0503a:752_9": "“Ko mayā duggatataro atthi,",
  "atk-s0503a:752_10": "bhante”ti?",
  "atk-s0503a:752_11": "“Kathaṃ tvaṃ duggato devarajjasiriṃ anubhavanto”ti? “Bhante,",
  "atk-s0503a:752_12": "evaṃ nāmetaṃ,",
  "atk-s0503a:752_13": "mayā pana anuppanne buddhe kalyāṇakammaṃ kataṃ,",
  "atk-s0503a:752_14": "buddhuppāde pana vattamāne puññakammaṃ katvā cūḷarathadevaputto mahārathadevaputto anekavaṇṇadevaputtoti",
  "atk-s0503a:752_15": "ime tayo devaputtā mamāsannaṭṭhāne nibbattā mahātejavantatarā.",
  "atk-s0503a:752_16": "Ahaṃ tesu devaputtesu ‘nakkhattaṃ kīḷissāmā’ti paricārikāyo gahetvā antaravīthiṃ otiṇṇesu palāyitvā gehaṃ pavisāmi.",
  "atk-s0503a:752_17": "Tesañhi sarīrato tejo mama sarīraṃ ottharati,",
  "atk-s0503a:752_18": "mama sarīrato tejo tesaṃ sarīraṃ na ottharati.",
  "atk-s0503a:752_19": "Ko mayā duggatataro,",
  "atk-s0503a:752_20": "bhante”ti?",
  "atk-s0503a:752_21": "“Evaṃ santepi ito paṭṭhāya mayhaṃ mā evaṃ vañcetvā dānamadāsī”ti.",
  "atk-s0503a:752_22": "“Vañcetvā tumhākaṃ dāne dinne mayhaṃ kusalaṃ atthi natthī”ti? “Atthi, āvuso”ti.",
  "atk-s0503a:752_23": "“Evaṃ sante kusalakaraṇaṃ nāma mayhaṃ bhāro,",
  "atk-s0503a:752_24": "bhante”ti vatvā theraṃ vanditvā sujaṃ ādāya theraṃ padakkhiṇaṃ katvā,",
  "atk-s0503a:752_25": "vehāsaṃ abbhuggantvā “aho dānaṃ paramadānaṃ,",
  "atk-s0503a:752_26": "kassape suppatiṭṭhita”nti tikkhattuṃ udānaṃ udānesi.",
  "atk-s0503a:752_27": "Tena vuttaṃ “atha kho āyasmato mahākassapassa etadahosī”tiādi.",
  "atk-s0503a:753_0": "Tattha kosiyāti sakkaṃ devānamindaṃ gottena ālapati.",
  "atk-s0503a:753_1": "Puññena atthoti puññena payojanaṃ.",
  "atk-s0503a:753_2": "Atthīti vacanaseso.",
  "atk-s0503a:753_3": "Vehāsaṃ abbhuggantvāti pathavito vehāsaṃ abhiuggantvā.",
  "atk-s0503a:753_4": "Ākāse antalikkheti ākāsameva pariyāyasaddena antalikkheti vadanti.",
  "atk-s0503a:753_5": "Atha vā antalikkhasaṅkhāte ākāse na kasiṇugghāṭimādiākāseti visesento vadati.",
  "atk-s0503a:753_6": "Aho dānanti ettha ahoti acchariyatthe nipāto.",
  "atk-s0503a:753_7": "Sakko hi devānamindo,",
  "atk-s0503a:753_8": "“yasmā nirodhā vuṭṭhitassa ayyassa mahākassapattherassa sakkaccaṃ sahatthena cittīkatvā anapaviddhaṃ kālena paresaṃ anupahacca,",
  "atk-s0503a:753_9": "sammādiṭṭhiṃ purakkhatvā idamīdisaṃ mayā dibbabhojanadānaṃ dinnaṃ,",
  "atk-s0503a:753_10": "tasmā khettasampatti deyyadhammasampatti cittasampattīti,",
  "atk-s0503a:753_11": "tividhāyapi sampattiyā samannāgatattā sabbaṅgasampannaṃ vata mayā dānaṃ pavattita”nti acchariyabbhutacittajāto",
  "atk-s0503a:753_12": "tadā attano hadayabbhantaragataṃ pītisomanassaṃ samuggiranto “aho dāna”nti vatvā tassa dānassa vuttanayena",
  "atk-s0503a:753_13": "uttamadānabhāvaṃ khettaṅgatabhāvañca pakāsento “paramadānaṃ kassape suppatiṭṭhita”nti udānaṃ udānesi.",
  "atk-s0503a:754_0": "Evaṃ pana sakkassa udānentassa bhagavā vihāre ṭhitoyeva dibbasotena saddaṃ sutvā “passatha,",
  "atk-s0503a:754_1": "bhikkhave,",
  "atk-s0503a:754_2": "sakkaṃ devānamindaṃ udānaṃ udānetvā ākāsena gacchanta”nti bhikkhūnaṃ vatvā tehi “kiṃ pana, bhante,",
  "atk-s0503a:754_3": "tena kata”nti puṭṭho “mama puttassa kassapassa vañcetvā dānaṃ adāsi,",
  "atk-s0503a:754_4": "tena ca attamano udānesī”ti āha.",
  "atk-s0503a:754_5": "Tena vuttaṃ “assosi kho bhagavā dibbāya sotadhātuyā”tiādi.",
  "atk-s0503a:755_0": "Tattha dibbāya sotadhātuyāti dibbasadisattā dibbā.",
  "atk-s0503a:755_1": "Devatānañhi sucaritakammanibbattā pittasemharuhirādīhi apalibuddhā upakkilesavinimuttatāya dūrepi ārammaṇaṃ",
  "atk-s0503a:755_2": "gahetuṃ samatthā dibbapasādasotadhātu hoti.",
  "atk-s0503a:755_3": "Ayañcāpi bhagavato vīriyabhāvanābalanibbattā ñāṇamayā sotadhātu tādisā evāti dibbasadisattā dibbā.",
  "atk-s0503a:755_4": "Api ca dibbavihāravasena paṭiladdhattā attanā ca dibbavihārasannissitattāpi dibbā.",
  "atk-s0503a:755_5": "Savanaṭṭhena ca sabhāvadhāraṇaṭṭhena ca sotadhātu,",
  "atk-s0503a:755_6": "sotadhātuyāpi kiccakaraṇena sotadhātu viyāti sotadhātu,",
  "atk-s0503a:755_7": "tāya dibbāya sotadhātuyā.",
  "atk-s0503a:755_8": "Visuddhāyāti parisuddhāya nirupakkilesāya.",
  "atk-s0503a:755_9": "Atikkantamānusikāyāti manussūpacāraṃ atikkamitvā saddassavanena mānusikamaṃsasotadhātuṃ atikkamitvā ṭhitāya.",
  "atk-s0503a:756_0": "Etamatthaṃ viditvāti “sammāpaṭipattiyā guṇavisese patiṭṭhitaṃ purisātisayaṃ devāpi manussāpi ādarajātā",
  "atk-s0503a:756_1": "ativiya pihayantī”ti imamatthaṃ viditvā tadatthadīpanaṃ imaṃ udānaṃ udānesi.",
  "atk-s0503a:757_0": "Tatra piṇḍapātikaṅgasaṅkhātaṃ dhutaṅgaṃ samādāya tassa paripūraṇena piṇḍapātikassa.",
  "atk-s0503a:757_1": "Nanu cāyaṃ gāthā āyasmantaṃ mahākassapaṃ nimittaṃ katvā bhāsitā,",
  "atk-s0503a:757_2": "thero ca sabbesaṃ dhutavādānaṃ aggo terasadhutaṅgadharo,",
  "atk-s0503a:757_3": "so kasmā ekeneva dhutaṅgena kittitoti?",
  "atk-s0503a:757_4": "Aṭṭhuppattivasenāyaṃ niddeso.",
  "atk-s0503a:757_5": "Atha vā desanāmattametaṃ,",
  "atk-s0503a:757_6": "iminā desanāsīsena sabbepissa dhutaṅgā vuttāti veditabbā.",
  "atk-s0503a:757_7": "Atha vā “yathāpi bhamaro puppha”nti gāthāya vuttanayena paramappicchatāya kulānuddayatāya cassa sabbaṃ",
  "atk-s0503a:757_8": "piṇḍapātikavattaṃ akkhaṇḍetvā tattha sātisayaṃ paṭipattiyā pakāsanatthaṃ “piṇḍapātikassā”ti vuttaṃ.",
  "atk-s0503a:757_9": "Piṇḍapātikassāti ca pihayantīti padaṃ apekkhitvā sampadānavacanaṃ,",
  "atk-s0503a:757_10": "taṃ upayogatthe daṭṭhabbaṃ.",
  "atk-s0503a:757_11": "Attabharassāti “appāni ca tāni sulabhāni anavajjānī”ti evaṃ vuttehi appānavajjasulabharūpehi catūhi paccayehi attānameva bharantassa.",
  "atk-s0503a:757_12": "Anaññaposinoti āmisasaṅgaṇhanena aññe sissādike posetuṃ anussukkatāya anaññaposino.",
  "atk-s0503a:757_13": "Padadvayenassa kāyaparihārikena cīvarena kucchiparihārikena piṇḍapātena vicaraṇato sallahukavuttitaṃ subharataṃ paramañca santuṭṭhiṃ dasseti.",
  "atk-s0503a:757_14": "Atha vā attabharassāti ekavacanicchāya attabhāvasaṅkhātaṃ ekaṃyeva imaṃ attānaṃ bharati,",
  "atk-s0503a:757_15": "na ito paraṃ aññanti attabharo,",
  "atk-s0503a:757_16": "tato eva attanā aññassa posetabbassa abhāvato anaññaposī,",
  "atk-s0503a:757_17": "tassa attabharassa anaññaposino.",
  "atk-s0503a:757_18": "Padadvayenapi khīṇāsavabhāvena āyatiṃ anādānataṃ dasseti.",
  "atk-s0503a:758_0": "Devā pihayanti…pe…",
  "atk-s0503a:758_1": "satīmatoti taṃ aggaphalādhigamena sabbakilesadarathapariḷāhānaṃ vūpasamena paṭippassaddhiyā upasantaṃ,",
  "atk-s0503a:758_2": "sativepullappattiyā niccakālaṃ satokāritāya satimantaṃ,",
  "atk-s0503a:758_3": "tato eva iṭṭhāniṭṭhādīsu tādilakkhaṇappattaṃ khīṇāsavaṃ sakkādayo devā pihayanti patthenti,",
  "atk-s0503a:758_4": "tassa sīlādiguṇavisesesu bahumānaṃ uppādentā ādaraṃ janenti,",
  "atk-s0503a:758_5": "pageva manussāti.",
  "atk-s0503a:759_0": "Sattamasuttavaṇṇanā niṭṭhitā.",
  "atk-s0503a:760_0": "8. Piṇḍapātikasuttavaṇṇanā",
  "atk-s0503a:761_0": "28.",
  "atk-s0503a:761_1": "Aṭṭhame pacchābhattanti ekāsanikakhalupacchābhattikānaṃ pātova bhuttānaṃ antomajjhanhikopi pacchābhattameva,",
  "atk-s0503a:761_2": "idha pana pakatibhattasseva pacchato pacchābhattanti veditabbaṃ.",
  "atk-s0503a:761_3": "Piṇḍapātapaṭikkantānanti piṇḍapātato paṭikkantānaṃ,",
  "atk-s0503a:761_4": "piṇḍapātaṃ pariyesitvā bhattakiccassa niṭṭhāpanavasena tato nivattānaṃ.",
  "atk-s0503a:761_5": "Karerimaṇḍalamāḷeti ettha karerīti varuṇarukkhassa nāmaṃ.",
  "atk-s0503a:761_6": "So kira gandhakuṭiyā maṇḍapassa sālāya ca antare hoti,",
  "atk-s0503a:761_7": "tena gandhakuṭīpi “karerikuṭikā”ti vuccati,",
  "atk-s0503a:761_8": "maṇḍapopi sālāpi “karerimaṇḍalamāḷo”ti.",
  "atk-s0503a:761_9": "Tasmā karerirukkhassa avidūre kate nisīdanasālasaṅkhāte maṇḍalamāḷe.",
  "atk-s0503a:761_10": "Tiṇapaṇṇacchadanaṃ anovassakaṃ “maṇḍalamāḷo”ti vadanti,",
  "atk-s0503a:761_11": "atimuttakādilatāmaṇḍapo “maṇḍalamāḷo”ti apare.",
  "atk-s0503a:762_0": "Kālena kālanti kāle kāle antarantarā,",
  "atk-s0503a:762_1": "tasmiṃ tasmiṃ samayeti attho.",
  "atk-s0503a:762_2": "Manāpiketi manavaḍḍhake,",
  "atk-s0503a:762_3": "piyarūpe iṭṭheti attho.",
  "atk-s0503a:762_4": "Iṭṭhāniṭṭhabhāvo ca puggalavasena ca dvāravasena ca gahetabbo.",
  "atk-s0503a:762_5": "Ekaccassa hi iṭṭhābhimato ekaccassa aniṭṭho hoti,",
  "atk-s0503a:762_6": "ekaccassa aniṭṭhābhimato ekaccassa iṭṭho.",
  "atk-s0503a:762_7": "Tathā ekassa dvārassa iṭṭho aññassa aniṭṭho.",
  "atk-s0503a:762_8": "Vipākavasena panettha vinicchayo veditabbo.",
  "atk-s0503a:762_9": "Kusalavipāko hi ekantena iṭṭho,",
  "atk-s0503a:762_10": "akusalavipāko aniṭṭho evāti.",
  "atk-s0503a:762_11": "Cakkhunā rūpe passitunti gāmaṃ piṇḍāya paviṭṭho upāsakehi gehaṃ pavesetvā pūjāsakkārakaraṇatthaṃ upanītesu",
  "atk-s0503a:762_12": "āsanavitānādīsu nānāvirāgasamujjalavaṇṇasaṅkhāte rajanīye aññe ca saviññāṇakarūpe cakkhudvārikaviññāṇehi passituṃ.",
  "atk-s0503a:762_13": "Saddeti tatheva issarajanānaṃ gehaṃ paviṭṭho tesaṃ payutte gītavāditasadde sotuṃ.",
  "atk-s0503a:762_14": "Gandheti tathā tehi pūjāsakkāravasena upanīte pupphadhūmādigandhe ghāyituṃ.",
  "atk-s0503a:762_15": "Raseti tehi dinnāhāraparibhoge nānaggarase sāyituṃ.",
  "atk-s0503a:762_16": "Phoṭṭhabbeti mahagghapaccattharaṇesu āsanesu nisinnakāle sukhasamphasse phoṭṭhabbe phusituṃ.",
  "atk-s0503a:762_17": "Evañca pañcadvārikaiṭṭhārammaṇappaṭilābhaṃ kittetvā idāni manodvārikaiṭṭhārammaṇappaṭilābhaṃ dassetuṃ “sakkato”tiādi vuttaṃ.",
  "atk-s0503a:762_18": "Taṃ heṭṭhā vuttatthameva.",
  "atk-s0503a:763_0": "Kiṃ pana apiṇḍapātikānaṃ ayaṃ nayo na labbhatīti? Labbhati.",
  "atk-s0503a:763_1": "Tesampi hi nimantanasalākabhattādiatthaṃ gāmaṃ gatakāle uḷāravibhavā upāsakā tathā sakkārasammānaṃ karontiyeva,",
  "atk-s0503a:763_2": "taṃ pana aniyataṃ.",
  "atk-s0503a:763_3": "Piṇḍapātikānaṃ pana tadā niccameva tattha pūjāsakkāraṃ kariyamānaṃ disvā,",
  "atk-s0503a:763_4": "sakkāragarutāya anissaraṇamagge ṭhatvā,",
  "atk-s0503a:763_5": "ayonisomanasikāravasena te bhikkhū evamāhaṃsu.",
  "atk-s0503a:763_6": "Tenevāha –",
  "atk-s0503a:763_7": "“handāvuso,",
  "atk-s0503a:763_8": "mayampi piṇḍapātikā homā”tiādi.",
  "atk-s0503a:764_0": "Tattha handāti vossaggatthe nipāto.",
  "atk-s0503a:764_1": "Lacchāmāti labhissāma.",
  "atk-s0503a:764_2": "Tenupasaṅkamīti tattha surabhigandhakuṭiyaṃ nisinno tesaṃ taṃ kathāsallāpaṃ sutvā “ime bhikkhū mādisassa",
  "atk-s0503a:764_3": "nāma buddhassa sāsane pabbajitvā mayā saddhiṃ ekavihāre vasantāpi evaṃ ayonisomanasikāravasena kathaṃ",
  "atk-s0503a:764_4": "pavattenti,",
  "atk-s0503a:764_5": "sallekhe na vattanti,",
  "atk-s0503a:764_6": "handa te tato nivāretvā sallekhavihāre niyojessāmī”ti maṇḍalamāḷaṃ upasaṅkami.",
  "atk-s0503a:764_7": "Sesaṃ heṭṭhā vuttanayameva.",
  "atk-s0503a:765_0": "Etamatthaṃ viditvāti “appicchatāsantuṭṭhitāsallekhānaṃ vasena kilese dhunituṃ taṇhaṃ visosetuṃ paṭipannoti piṇḍapātikassa sato devā pihayanti,",
  "atk-s0503a:765_1": "tassa paṭipattiyā ādarajātā piyāyanti,",
  "atk-s0503a:765_2": "na ito aññathā”ti imamatthaṃ viditvā tadatthadīpanaṃ imaṃ udānaṃ udānesi.",
  "atk-s0503a:766_0": "Tattha no ce saddasilokanissitoti “aho ayyo appiccho santuṭṭho paramasallekhavuttī”tiādinā parehi kittitabbasaddasaṅkhātaṃ silokaṃ.",
  "atk-s0503a:766_1": "Taṇhāya nissito na hoti ceti attho.",
  "atk-s0503a:766_2": "Saddo vā sammukhā vaṇṇabhaṇanathutighoso,",
  "atk-s0503a:766_3": "siloko parammukhabhūtā pasaṃsā patthaṭayasatā vā.",
  "atk-s0503a:766_4": "Sesaṃ anantarasutte vuttanayameva.",
  "atk-s0503a:767_0": "Aṭṭhamasuttavaṇṇanā niṭṭhitā.",
  "atk-s0503a:768_0": "9. Sippasuttavaṇṇanā",
  "atk-s0503a:769_0": "29.",
  "atk-s0503a:769_1": "Navame ko nu kho, āvuso,",
  "atk-s0503a:769_2": "sippaṃ jānātīti, āvuso,",
  "atk-s0503a:769_3": "amhesu idha sannipatitesu ko nu jīvitanimittaṃ sikkhitabbaṭṭhena “sippa”nti laddhanāmaṃ yaṃkiñci ājīvaṃ vijānāti?",
  "atk-s0503a:769_4": "Ko kiṃ sippaṃ sikkhīti ko dīgharattaṃ sippācariyakulaṃ payirupāsitvā āgamato payogato ca hatthisippādīsu kiṃ sippaṃ sikkhi?",
  "atk-s0503a:769_5": "Kataraṃ sippaṃ sippānaṃ agganti sabbasippānaṃ agārayhatāya mahapphalatāya akicchasiddhiyā ca kataraṃ sippaṃ aggaṃ uttamaṃ?",
  "atk-s0503a:769_6": "Yaṃ nissāya sukhena sakkā jīvitunti adhippāyo.",
  "atk-s0503a:769_7": "Tatthekacceti tesu bhikkhūsu ekacce bhikkhū.",
  "atk-s0503a:769_8": "Ye hatthācariyakulā pabbajitā te.",
  "atk-s0503a:769_9": "Evamāhaṃsūti te evaṃ bhaṇiṃsu.",
  "atk-s0503a:769_10": "Ito parampi “ekacce”ti vuttaṭṭhāne eseva nayo.",
  "atk-s0503a:769_11": "Hatthisippanti yaṃ hatthīnaṃ pariggaṇhanadamanasāraṇarogatikicchādibhedaṃ kattabbaṃ,",
  "atk-s0503a:769_12": "taṃ uddissa pavattaṃ sabbampi sippaṃ idha “hatthisippa”nti adhippetaṃ.",
  "atk-s0503a:769_13": "Assasippanti etthāpi eseva nayo.",
  "atk-s0503a:769_14": "Rathasippaṃ pana rathayoggānaṃ damanasāraṇādividhānavasena ceva rathassa karaṇavasena ca veditabbaṃ.",
  "atk-s0503a:769_15": "Dhanusippanti issāsasippaṃ,",
  "atk-s0503a:769_16": "yo dhanubbedhoti vuccati.",
  "atk-s0503a:769_17": "Tharusippanti sesaāvudhasippaṃ.",
  "atk-s0503a:769_18": "Muddāsippanti hatthamuddāya gaṇanasippaṃ.",
  "atk-s0503a:769_19": "Gaṇanasippanti acchiddakagaṇanasippaṃ.",
  "atk-s0503a:769_20": "Saṅkhānasippanti saṅkalanapaṭuppādanādivasena piṇḍagaṇanasippaṃ.",
  "atk-s0503a:769_21": "Taṃ yassa paguṇaṃ hoti,",
  "atk-s0503a:769_22": "so rukkhampi disvā “ettakāni ettha paṇṇānī”ti gaṇituṃ jānāti.",
  "atk-s0503a:769_23": "Lekhāsippanti nānākārehi akkharalikhanasippaṃ,",
  "atk-s0503a:769_24": "lipiñāṇaṃ vā.",
  "atk-s0503a:769_25": "Kāveyyasippanti attano cintāvasena vā parato paṭiladdhasutavasena vā,",
  "atk-s0503a:769_26": "“imassa ayamattho,",
  "atk-s0503a:769_27": "evaṃ naṃ yojessāmī”ti evaṃ atthavasena vā,",
  "atk-s0503a:769_28": "kiñcideva kabbaṃ disvā,",
  "atk-s0503a:769_29": "“tappaṭibhāgaṃ kabbaṃ karissāmī”ti ṭhānuppattikapaṭibhānavasena vā cintākaviādīnaṃ catunnaṃ kavīnaṃ kabbakaraṇasippaṃ.",
  "atk-s0503a:769_30": "Vuttañhetaṃ bhagavatā –",
  "atk-s0503a:770_0": "“Cattārome, bhikkhave, kavī – cintākavi, sutakavi, atthakavi, paṭibhānakavī”ti.",
  "atk-s0503a:771_0": "Lokāyatasippanti “kāko seto aṭṭhīnaṃ setattā,",
  "atk-s0503a:771_1": "balākā rattā lohitassa rattattā”ti evamādinayappavattaṃ paralokanibbānānaṃ paṭisedhakaṃ vitaṇḍasatthasippaṃ.",
  "atk-s0503a:771_2": "Khattavijjāsippanti abbheyyamāsurakkhādinītisatthasippaṃ.",
  "atk-s0503a:771_3": "Imāni kira dvādasa mahāsippāni nāma.",
  "atk-s0503a:771_4": "Tenevāha tattha tattha “sippānaṃ agga”nti.",
  "atk-s0503a:772_0": "Etamatthaṃ viditvāti etaṃ sabbasippāyatanānaṃ jīvikatthatāya vaṭṭadukkhato anissaraṇabhāvaṃ,",
  "atk-s0503a:772_1": "sīlādīnaṃyeva pana suparisuddhānaṃ nissaraṇabhāvaṃ,",
  "atk-s0503a:772_2": "taṃ samaṅginoyeva ca bhikkhubhāvaṃ sabbākārato viditvā tadatthavibhāvanaṃ imaṃ udānaṃ udānesi.",
  "atk-s0503a:773_0": "Tattha asippajīvīti catunnaṃ taṇhuppādānaṃ samucchedavikkhambhanena paccayāsāya visositattā yaṃkiñci",
  "atk-s0503a:773_1": "sippaṃ upanissāya jīvikaṃ na kappetīti asippajīvī,",
  "atk-s0503a:773_2": "etena ājīvapārisuddhisīlaṃ dasseti.",
  "atk-s0503a:773_3": "Lahūti appakiccatāya sallahukavuttitāya ca lahu abahulasambhāro,",
  "atk-s0503a:773_4": "etena catupaccayasantosasiddhaṃ subharataṃ dasseti.",
  "atk-s0503a:773_5": "Atthakāmoti sadevakassa lokassa atthameva kāmetīti atthakāmo,",
  "atk-s0503a:773_6": "etena sattānaṃ anatthaparivajjanassa pakāsitattā pātimokkhasaṃvarasīlaṃ dasseti pāṇātipātādianatthaviramaṇaparidīpanato.",
  "atk-s0503a:773_7": "Yatindriyoti cakkhādīnaṃ channaṃ indriyānaṃ abhijjhādyappavattito saṃyamena yatindriyo,",
  "atk-s0503a:773_8": "etena indriyasaṃvarasīlaṃ vuttaṃ.",
  "atk-s0503a:773_9": "Sabbadhi vippamuttoti evaṃ suparisuddhasīlo catupaccayasantose avaṭṭhito sappaccayaṃ nāmarūpaṃ pariggahetvā",
  "atk-s0503a:773_10": "aniccādivasena saṅkhāre sammasanto vipassanaṃ ussukkāpetvā tato paraṃ paṭipāṭiyā pavattitehi catūhi ariyamaggehi",
  "atk-s0503a:773_11": "saṃyojanānaṃ pahīnattā sabbadhi sabbattha bhavādīsu vippamutto.",
  "atk-s0503a:774_0": "Anokasārī amamo nirāsoti tathā sabbadhi vippamuttattā eva okasaṅkhātesu chasupi āyatanesu taṇhābhisaraṇassa abhāvena anokasārī,",
  "atk-s0503a:774_1": "rūpādīsu katthaci mamaṅkārābhāvato amamo,",
  "atk-s0503a:774_2": "sabbena sabbaṃ anāsīsanato nirāso.",
  "atk-s0503a:774_3": "Hitvā mānaṃ ekacaro sa bhikkhūti evaṃbhūto ca so arahattamaggappattisamakālameva anavasesaṃ mānaṃ hitvā",
  "atk-s0503a:774_4": "pajahitvā ime bhikkhū viya gaṇasaṅgaṇikaṃ akatvā pavivekakāmatāya taṇhāsahāyavirahena ca sabbiriyāpathesu ekacaro,",
  "atk-s0503a:774_5": "so sabbaso bhinnakilesattā paramatthato bhikkhu nāma.",
  "atk-s0503a:774_6": "Ettha ca “asippajīvī”tiādinā lokiyaguṇā kathitā,",
  "atk-s0503a:774_7": "“sabbadhi vippamutto”tiādinā lokuttaraguṇā kathitā.",
  "atk-s0503a:774_8": "Tattha asippajīvītiādi “vibhave ṭhitasseva ayaṃ dhammo,",
  "atk-s0503a:774_9": "na sippaṃ nissāya micchājīvena jīvikaṃ kappentassa,",
  "atk-s0503a:774_10": "tasmā sippesu sāraggahaṇaṃ vissajjetvā adhisīlādīsuyeva tumhehi sikkhitabba”nti dasseti.",
  "atk-s0503a:775_0": "Navamasuttavaṇṇanā niṭṭhitā.",
  "atk-s0503a:776_0": "10. Lokasuttavaṇṇanā",
  "atk-s0503a:777_0": "30.",
  "atk-s0503a:777_1": "Dasame buddhacakkhunāti ettha āsayānusayañāṇaṃ indriyaparopariyattañāṇañca buddhacakkhu nāma. Yathāha –",
  "atk-s0503a:778_0": "“Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye”tiādi.",
  "atk-s0503a:779_0": "Lokanti tayo lokā – okāsaloko, saṅkhāraloko, sattalokoti. Tattha –",
  "atk-s0503a:780_0": "“Yāvatā candimasūriyā pariharanti,",
  "atk-s0503a:781_0": "Disā bhanti virocanā;",
  "atk-s0503a:782_0": "Tāva sahassadhā loko,",
  "atk-s0503a:783_0": "Ettha te vattatī vaso”ti. –",
  "atk-s0503a:784_0": "Ādīsu okāsaloko.",
  "atk-s0503a:784_1": "“Eko loko –",
  "atk-s0503a:784_2": "sabbe sattā āhāraṭṭhitikā,",
  "atk-s0503a:784_3": "dve lokā –",
  "atk-s0503a:784_4": "nāmañca rūpañca,",
  "atk-s0503a:784_5": "tayo lokā –",
  "atk-s0503a:784_6": "tisso vedanā,",
  "atk-s0503a:784_7": "cattāro lokā –",
  "atk-s0503a:784_8": "cattāro āhārā,",
  "atk-s0503a:784_9": "pañca lokā –",
  "atk-s0503a:784_10": "pañcupādānakkhandhā,",
  "atk-s0503a:784_11": "cha lokā –",
  "atk-s0503a:784_12": "cha ajjhattikāni āyatanāni,",
  "atk-s0503a:784_13": "satta lokā –",
  "atk-s0503a:784_14": "satta viññāṇaṭṭhitiyo,",
  "atk-s0503a:784_15": "aṭṭha lokā –",
  "atk-s0503a:784_16": "aṭṭha lokadhammā,",
  "atk-s0503a:784_17": "nava lokā –",
  "atk-s0503a:784_18": "nava sattāvāsā,",
  "atk-s0503a:784_19": "dasa lokā –",
  "atk-s0503a:784_20": "dasāyatanāni,",
  "atk-s0503a:784_21": "dvādasa lokā –",
  "atk-s0503a:784_22": "dvādasāyatanāni,",
  "atk-s0503a:784_23": "aṭṭhārasa lokā –",
  "atk-s0503a:784_24": "aṭṭhārasa dhātuyo”tiādīsu saṅkhāraloko.",
  "atk-s0503a:784_25": "“Sassato loko,",
  "atk-s0503a:784_26": "asassato loko”tiādīsu sattaloko vutto.",
  "atk-s0503a:784_27": "Idhāpi sattaloko veditabbo.",
  "atk-s0503a:785_0": "Tattha lokīyati vicittākārato dissatīti cakkavāḷasaṅkhāto loko okāsaloko,",
  "atk-s0503a:785_1": "saṅkhāro lujjati palujjatīti loko,",
  "atk-s0503a:785_2": "lokīyati ettha puññapāpaṃ tabbipāko cāti sattaloko.",
  "atk-s0503a:785_3": "Tesu bhagavā mahākaruṇāya anukampamāno saṃsāradukkhato mocetukāmo sattalokaṃ olokesi.",
  "atk-s0503a:785_4": "Katamassa pana sattāhassa accayena olokesi?",
  "atk-s0503a:785_5": "Paṭhamassa sattāhassa.",
  "atk-s0503a:785_6": "Bhagavā hi pallaṅkasattāhassa pariyosāne pacchimayāmāvasāne “yadā have pātubhavanti dhammā…pe…",
  "atk-s0503a:785_7": "sūriyova obhāsayamantalikkha”nti imaṃ ariyamaggānubhāvadīpakaṃ udānaṃ udānetvā,",
  "atk-s0503a:785_8": "“ahaṃ tāva evaṃ suduttaraṃ saṃsāramahoghaṃ imāya dhammanāvāya samuttaritvā nibbānapāre ṭhito,",
  "atk-s0503a:785_9": "handa dāni lokampi tāressāmi,",
  "atk-s0503a:785_10": "kīdiso nu kho loko”ti lokaṃ volokesi.",
  "atk-s0503a:785_11": "Taṃ sandhāya vuttaṃ –",
  "atk-s0503a:785_12": "“atha kho bhagavā tassa sattāhassa accayena tamhā samādhimhā vuṭṭhahitvā buddhacakkhunā lokaṃ volokesī”ti.",
  "atk-s0503a:786_0": "Tattha volokesīti vividhehi ākārehi passi,",
  "atk-s0503a:786_1": "hatthatale ṭhapitaāmalakaṃ viya attano ñāṇena paccakkhaṃ akāsi.",
  "atk-s0503a:786_2": "Anekehi santāpehītiādi volokitākāradassanaṃ.",
  "atk-s0503a:786_3": "Anekehi santāpehīti anekehi dukkhehi.",
  "atk-s0503a:786_4": "Dukkhañhi santāpanapīḷanaṭṭhena santāpoti vuccati. Yathāha –",
  "atk-s0503a:786_5": "“dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho”ti.",
  "atk-s0503a:786_6": "Tañca dukkhadukkhādivasena ceva jātiādivasena ca anekappakāraṃ.",
  "atk-s0503a:786_7": "Tena vuttaṃ “anekehi santāpehī”ti.",
  "atk-s0503a:786_8": "Anekehi dukkhehi santappamāne pīḷiyamāne bādhiyamāne.",
  "atk-s0503a:786_9": "Pariḷāhehīti paridāhehi.",
  "atk-s0503a:786_10": "Pariḍayhamāneti indhanaṃ viya agginā samantato ḍayhamāne.",
  "atk-s0503a:786_11": "Rāgajehīti rāgasambhūtehi.",
  "atk-s0503a:786_12": "Esa nayo sesesupi.",
  "atk-s0503a:786_13": "Rāgādayo hi yasmiṃ santāne uppajjanti,",
  "atk-s0503a:786_14": "taṃ niddahantā viya vibādhenti,",
  "atk-s0503a:786_15": "tena vuttaṃ – “tayome,",
  "atk-s0503a:786_16": "bhikkhave, aggī – rāgaggi, dosaggi,",
  "atk-s0503a:786_17": "mohaggī”ti.",
  "atk-s0503a:786_18": "Yato te cittaṃ kāyañca kilesentīti kilesāti vuccanti.",
  "atk-s0503a:786_19": "Ettha ca pariḍayhamāneti etena bhagavā rāgādikilesānaṃ pavattidukkhataṃ,",
  "atk-s0503a:786_20": "tena ca sattānaṃ abhibhūtataṃ dasseti.",
  "atk-s0503a:786_21": "Santappamāneti iminā pana tesaṃ kālantaradukkhataṃ,",
  "atk-s0503a:786_22": "tena nirantaropaddavatañca dasseti.",
  "atk-s0503a:787_0": "Bhagavā hi bodhirukkhamūle aparājitapallaṅke nisinno paṭhamayāme pubbenivāsaṃ anussaritvā majjhimayāme",
  "atk-s0503a:787_1": "dibbacakkhuṃ visodhetvā pacchimayāme paṭiccasamuppāde ñāṇaṃ otāretvā kilesamūlakaṃ vaṭṭadukkhaṃ abhiññāya",
  "atk-s0503a:787_2": "saṅkhāre pariggahetvā sammasanto anukkamena vipassanaṃ vaḍḍhetvā ariyamaggādhigamena sayaṃ vigataviddhastakileso",
  "atk-s0503a:787_3": "abhisambuddho hutvā paccavekkhaṇānantaraṃ anavasesānaṃ kilesānaṃ pahīnattā attano vaṭṭadukkhassa parikkhīṇabhāvadīpakaṃ",
  "atk-s0503a:787_4": "sabbabuddhānaṃ avijahitaṃ “anekajātisaṃsāra”nti udānaṃ udānetvā teneva pallaṅkena sattāhaṃ vimuttisukhapaṭisaṃvedī",
  "atk-s0503a:787_5": "nisinno sattamāya rattiyā tīsu yāmesu vuttanayena tīṇi udānāni udānetvā tatiyaudānānantaraṃ buddhacakkhunā",
  "atk-s0503a:787_6": "lokaṃ volokento “sakalamidaṃ sattānaṃ vaṭṭadukkhaṃ kilesamūlakaṃ,",
  "atk-s0503a:787_7": "kilesā nāmete pavattidukkhā āyatimpi dukkhahetubhūtā,",
  "atk-s0503a:787_8": "tehi ime sattā santappanti pariḍayhanti cā”ti passi.",
  "atk-s0503a:787_9": "Tena vuttaṃ “addasā kho bhagavā…pe…",
  "atk-s0503a:787_10": "mohajehipī”ti.",
  "atk-s0503a:788_0": "Etamatthaṃ viditvāti etaṃ lokassa yathāvuttasantāpapariḷāhehi abhibhuyyamānataṃ sabbākārato viditvā.",
  "atk-s0503a:788_1": "Imaṃ udānanti imaṃ sabbasantāpapariḷāhato parinibbānavibhāvanaṃ mahāudānaṃ udānesi.",
  "atk-s0503a:789_0": "Tattha ayaṃ loko santāpajātoti ayaṃ sabbopi loko jarārogamaraṇehi ceva nānāvidhabyasanehi ca kilesapariyuṭṭhānehi ca jātasantāpo,",
  "atk-s0503a:789_1": "uppannakāyikacetasikadukkhābhibhavoti attho.",
  "atk-s0503a:789_2": "Phassaparetoti tato eva anekehi dukkhasamphassehi parihato upadduto.",
  "atk-s0503a:789_3": "Atha vā phassaparetoti sukhādisaṅkhātānaṃ tissannaṃ dukkhatānaṃ paccayabhūtehi chahi phassehi abhibhūto,",
  "atk-s0503a:789_4": "tato tato dvārato tasmiṃ tasmiṃ ārammaṇe pavattivasena upassaṭṭho.",
  "atk-s0503a:789_5": "Rogaṃ vadati attatoti phassapaccayā uppajjamānaṃ vedanāsaṅkhātaṃ rogaṃ dukkhaṃ,",
  "atk-s0503a:789_6": "khandhapañcakameva vā yathābhūtaṃ ajānanto “aha”nti saññāya diṭṭhigāhavasena “ahaṃ sukhito dukkhito”ti attato vadati.",
  "atk-s0503a:789_7": "“Attano”tipi paṭhanti.",
  "atk-s0503a:789_8": "Tassattho –",
  "atk-s0503a:789_9": "yvāyaṃ loko kenaci dukkhadhammena phuṭṭho abhāvitattatāya adhivāsetuṃ asakkonto “aho dukkhaṃ,",
  "atk-s0503a:789_10": "īdisaṃ dukkhaṃ mayhaṃ attanopi mā hotū”tiādinā vippalapanto kevalaṃ attano rogaṃ vadati,",
  "atk-s0503a:789_11": "tassa pana pahānāya na paṭipajjatīti adhippāyo.",
  "atk-s0503a:789_12": "Atha vā taṃ yathāvuttaṃ dukkhaṃ yathābhūtaṃ ajānanto taṇhāgāhavasena “mama”nti saññāya attato vadati,",
  "atk-s0503a:789_13": "“mama ida”nti vācaṃ nicchāreti.",
  "atk-s0503a:790_0": "Yena yena hi maññatīti evamimaṃ rogabhūtaṃ khandhapañcakaṃ attato attano vā vadanto loko yena yena rūpavedanādinā kāraṇabhūtena,",
  "atk-s0503a:790_1": "yena vā sassatādinā pakārena diṭṭhimānataṇhāmaññanāhi maññati.",
  "atk-s0503a:790_2": "Tato taṃ hoti aññathāti tato attanā parikappitākārato taṃ maññanāya vatthubhūtaṃ khandhapañcakaṃ aññathā anattānattaniyameva hoti.",
  "atk-s0503a:790_3": "Vase vattetuṃ asakkuṇeyyatāya ahaṅkāramamaṅkārattaṃ na nipphādetīti attho.",
  "atk-s0503a:790_4": "Atha vā tatoti tasmā maññanāmattabhāvato taṃ khandhapañcakaṃ niccādivasena maññitaṃ aññathā aniccādisabhāvameva hoti.",
  "atk-s0503a:790_5": "Na hi maññanā bhāvaññathattaṃ vā lakkhaṇaññathattaṃ vā kātuṃ sakkoti.",
  "atk-s0503a:791_0": "Aññathābhāvī bhavasattoti asambhave vaḍḍhiyaṃ hitasukhe satto laggo sattaloko maññanāya yathāruci cintiyamānopi",
  "atk-s0503a:791_1": "viparītappaṭipattiyā tato aññathābhāvī ahitadukkhabhāvī vighātaṃyeva pāpuṇāti.",
  "atk-s0503a:791_2": "Bhavamevābhinandatīti evaṃ santepi taṃ maññanāparikappitaṃ avijjamānaṃ bhavaṃ vaḍḍhiṃ abhinandati eva abhikaṅkhati eva.",
  "atk-s0503a:791_3": "Atha vā aññathābhāvīti “nicco me attā”tiādinā maññanāya parikappitākārato sayaṃ aññathābhāvī samāno anicco adhuvoti attho.",
  "atk-s0503a:791_4": "Bhavasattoti kāmādibhavesu bhavataṇhāya satto laggo gadhito.",
  "atk-s0503a:791_5": "Bhavamevābhinandatīti aniccādisabhāvaṃ bhavameva niccādivasena parāmasitvā,",
  "atk-s0503a:791_6": "tattha vā adhimuttisaññaṃ taṇhādiṭṭhābhinandanāhi abhinandati,",
  "atk-s0503a:791_7": "na tattha nibbindati.",
  "atk-s0503a:791_8": "Yadabhinandati taṃ bhayanti yaṃ vaḍḍhisaṅkhātaṃ bhavaṃ kāmādibhavaṃ vā abhinandati,",
  "atk-s0503a:791_9": "taṃ aniccādivipariṇāmasabhāvattā anekabyasanānubandhattā ca bhavahetubhāvato ativiya bhayānakaṭṭhena bhayaṃ.",
  "atk-s0503a:791_10": "Yassa bhāyatīti yato jarāmaraṇādito bhāyati,",
  "atk-s0503a:791_11": "taṃ jarāmaraṇādi dukkhādhiṭṭhānabhāvato dukkhadukkhabhāvato ca dukkhaṃ.",
  "atk-s0503a:791_12": "Atha vā yassa bhāyatīti bhavābhinandanena yassa vibhavassa bhāyati,",
  "atk-s0503a:791_13": "so ucchedasaṅkhāto vibhavo,",
  "atk-s0503a:791_14": "tato bhāyanañca dukkhavatthubhāvato jātiādidukkhassa anativattanato ca dukkhaṃ dukkhasabhāvamevāti attho.",
  "atk-s0503a:791_15": "Atha vā yassa bhāyati taṃ dukkhanti yassa aniccādikassa bhāyati taṃ nissaraṇaṃ ajānanto,",
  "atk-s0503a:791_16": "taṃ bhayaṃ tassa dukkhaṃ hoti,",
  "atk-s0503a:791_17": "dukkhaṃ āvahatīti attho.",
  "atk-s0503a:792_0": "Ettakena vaṭṭaṃ dassetvā idāni vivaṭṭaṃ dassetuṃ,",
  "atk-s0503a:792_1": "“bhavavippahānāya kho panidaṃ brahmacariyaṃ vussatī”ti āha.",
  "atk-s0503a:792_2": "Tattha bhavavippahānāyāti kāmādibhavassa pajahanatthāya.",
  "atk-s0503a:792_3": "Khoti avadhāraṇe,",
  "atk-s0503a:792_4": "panāti padapūraṇe nipāto.",
  "atk-s0503a:792_5": "Idanti āsannapaccakkhavacanaṃ.",
  "atk-s0503a:792_6": "Brahmacariyanti maggabrahmacariyaṃ.",
  "atk-s0503a:792_7": "Vussatīti pūressati.",
  "atk-s0503a:792_8": "Idaṃ vuttaṃ hoti –",
  "atk-s0503a:792_9": "ekanteneva kāmādibhavassa samudayappahānena anavasesapajahanatthāya idaṃ mayā satasahassakappādhikāni",
  "atk-s0503a:792_10": "cattāri asaṅkhyeyyāni atidukkarāni ācaritvā pāramiyo pūretvā bodhimaṇḍe tiṇṇaṃ mārānaṃ matthakaṃ madditvā",
  "atk-s0503a:792_11": "adhigataṃ sīlādikkhandhattayasaṅgahaṃ aṭṭhaṅgikamaggabrahmacariyaṃ cariyati bhāviyatīti.",
  "atk-s0503a:793_0": "Evaṃ ariyamaggassa ekaṃseneva niyyānikabhāvaṃ dassetvā idāni aññamaggassa tadabhāvaṃ dassento “ye hi kecī”tiādimāha.",
  "atk-s0503a:793_1": "Tattha yeti aniyamaniddeso.",
  "atk-s0503a:793_2": "Hīti nipātamattaṃ.",
  "atk-s0503a:793_3": "Kecīti ekacce.",
  "atk-s0503a:793_4": "Padadvayenāpi tathāvādino diṭṭhigatike aniyamato pariyādiyati.",
  "atk-s0503a:793_5": "Samaṇāti pabbajjūpagamanamattena samaṇā,",
  "atk-s0503a:793_6": "na samitapāpā.",
  "atk-s0503a:793_7": "Brāhmaṇāti jātimattena brāhmaṇā,",
  "atk-s0503a:793_8": "na bāhitapāpā.",
  "atk-s0503a:793_9": "Vāsaddo vikappattho.",
  "atk-s0503a:793_10": "Bhavena bhavassa vippamokkhamāhaṃsūti ekacce kāmabhavena rūpabhavena vā sabbabhavato vimuttiṃ saṃsārasuddhiṃ kathayiṃsu.",
  "atk-s0503a:794_0": "Ke panevaṃ vadantīti?",
  "atk-s0503a:794_1": "Diṭṭhadhammanibbānavādino tesu hi keci “uḷārehi pañcahi kāmaguṇehi samappito attā diṭṭheva dhamme paramaṃ nibbutiṃ patto hotī”ti vadanti.",
  "atk-s0503a:794_2": "Keci “rūpāvacarajjhānesu paṭhamajjhānasamaṅgī…pe…",
  "atk-s0503a:794_3": "keci “dutiyatatiyacatutthajjhānasamaṅgī attā diṭṭheva dhamme paramaṃ nibbutiṃ patto hotī”ti vadanti. Yathāha –",
  "atk-s0503a:795_0": "“Idha,",
  "atk-s0503a:795_1": "bhikkhave,",
  "atk-s0503a:795_2": "ekacco samaṇo vā brāhmaṇo vā evaṃvādī hoti evaṃdiṭṭhi ‘yato kho bho ayaṃ attā pañcahi kāmaguṇehi samappito”’ti vitthāro.",
  "atk-s0503a:796_0": "Te pana yasmā yāvadatthaṃ pītattā suhitāya jalūkāya viya ruhirapipāsā kāmādisukhehi samappitassa tassa attano kāmesanādayo na bhavissanti,",
  "atk-s0503a:796_1": "tadabhāve ca bhavassa abhāvoyeva,",
  "atk-s0503a:796_2": "yasmiṃ yasmiñca bhave ṭhitassa ayaṃ nayo labbhati,",
  "atk-s0503a:796_3": "tena tena bhavena sabbabhavato vimutti hotīti vadanti,",
  "atk-s0503a:796_4": "tasmā “bhavena bhavassa vippamokkhamāhaṃsū”ti vuttā.",
  "atk-s0503a:796_5": "Yesañca “ettakaṃ nāma kālaṃ saṃsaritvā bālā ca paṇḍitā ca pariyosānabhave ṭhatvā saṃsārato vimuccantī”ti laddhi,",
  "atk-s0503a:796_6": "tepi bhavena bhavassa vippamokkhaṃ vadanti nāma.",
  "atk-s0503a:796_7": "Vuttañhetaṃ –",
  "atk-s0503a:797_0": "“Cullāsīti mahākappino satasahassāni yāni bāle ca paṇḍite ca sandhāvitvā saṃsaritvā dukkhassantaṃ karissantī”ti.",
  "atk-s0503a:798_0": "Atha vā bhavenāti bhavadiṭṭhiyā.",
  "atk-s0503a:798_1": "Bhavati sassataṃ tiṭṭhatīti pavattanato sassatadiṭṭhi bhavadiṭṭhīti vuccati,",
  "atk-s0503a:798_2": "bhavadiṭṭhi evettha uttarapadalopena bhavataṇhātiādīsu viya bhavoti vutto.",
  "atk-s0503a:798_3": "Bhavadiṭṭhivasena ca ekacce bhavavisesaṃyeva kilesānaṃ vūpasantavuttiyā āyuno ca dīghāvāsatāya niccādisabhāvaṃ bhavavimokkhaṃ maññanti,",
  "atk-s0503a:798_4": "seyyathāpi bako brahmā “idaṃ niccaṃ,",
  "atk-s0503a:798_5": "idaṃ dhuvaṃ,",
  "atk-s0503a:798_6": "idaṃ sassataṃ,",
  "atk-s0503a:798_7": "idaṃ avipariṇāmadhamma”nti avoca.",
  "atk-s0503a:798_8": "Tesamevaṃ viparītagāhīnaṃ anissaraṇe nissaraṇadiṭṭhīnaṃ kuto bhavavimokkho.",
  "atk-s0503a:798_9": "Tenāha bhagavā –",
  "atk-s0503a:798_10": "“sabbe te ‘avippamuttā bhavasmā’ti vadāmī”ti.",
  "atk-s0503a:799_0": "Vibhavenāti ucchedena.",
  "atk-s0503a:799_1": "Bhavassa nissaraṇamāhaṃsūti sabbabhavato niggamanaṃ nikkhantiṃ saṃsārasuddhiṃ vadiṃsu.",
  "atk-s0503a:799_2": "Te hi “bhavena bhavassa vippamokkho”ti vadantānaṃ vādaṃ ananujānantā bhavūpacchedena nissaraṇaṃ paṭijāniṃsu.",
  "atk-s0503a:799_3": "Vibhavenāti vā ucchedadiṭṭhiyā.",
  "atk-s0503a:799_4": "Vibhavati vinassati ucchijjati attā ca loko cāti pavattanato ucchedadiṭṭhi vuttanayena “vibhavo”ti vuccati.",
  "atk-s0503a:799_5": "Ucchedadiṭṭhivasena hi sattā adhimuccitvā tattha tattha uppannā ucchijjanti,",
  "atk-s0503a:799_6": "sā eva saṃsārasuddhīti ucchedavādino.",
  "atk-s0503a:799_7": "Vuttañhetaṃ –",
  "atk-s0503a:800_0": "“Yato kho bho ayaṃ attā rūpī cātumahābhūtiko…pe…",
  "atk-s0503a:800_1": "nevasaññānāsaññāyatanaṃ upasampajja viharati,",
  "atk-s0503a:800_2": "ettāvatā kho bho ayaṃ attā sammā samucchinno hotī”ti.",
  "atk-s0503a:801_0": "Tathā –",
  "atk-s0503a:802_0": "“Natthi, mahārāja, dinnaṃ,",
  "atk-s0503a:802_1": "natthi yiṭṭhaṃ natthi hutaṃ…pe…",
  "atk-s0503a:802_2": "bāle ca paṇḍite ca kāyassa bhedā ucchijjanti vinassanti na honti paraṃ maraṇā”ti ca.",
  "atk-s0503a:803_0": "Tesampi evaṃ viparītagāhīnaṃ kuto bhavanissaraṇaṃ.",
  "atk-s0503a:803_1": "Tenāha bhagavā –",
  "atk-s0503a:803_2": "“sabbe te ‘anissaṭā bhavasmā’ti vadāmī”ti.",
  "atk-s0503a:803_3": "Na hi ariyamaggabhāvanāya anavasesakilesaṃ asamugghātetvā kadācipi bhavato nissaraṇavimutti sambhavati.",
  "atk-s0503a:803_4": "Tathā hi tesaṃ samaṇabrāhmaṇānaṃ yathābhūtāvabodhābhāvato “atthi natthī”ti antadvayanipatitānaṃ taṇhādiṭṭhivasena samparitasitavipphanditamattaṃ,",
  "atk-s0503a:803_5": "yato te diṭṭhigatikā pavattihetūsupi sammūḷhā sakkāyabhūmiyaṃ sunikhāte viparītadassanathambhe taṇhābandhanena",
  "atk-s0503a:803_6": "baddhā gaddūlabandhanā viya sā na vijahanti bandhanaṭṭhānaṃ,",
  "atk-s0503a:803_7": "kuto nesaṃ vimokkho?",
  "atk-s0503a:804_0": "Ye pana catusaccavibhāvanena pavattiādīsu asammohato taṃ antadvayaṃ anupagamma majjhimaṃ paṭipadaṃ samāruḷhā,",
  "atk-s0503a:804_1": "tesaṃyeva bhavavippamokkho nissaraṇañcāti dassento satthā “upadhiṃ hī”tiādimāha.",
  "atk-s0503a:804_2": "Tattha upadhinti khandhādiupadhiṃ.",
  "atk-s0503a:804_3": "Hīti nipātamattaṃ.",
  "atk-s0503a:804_4": "Paṭiccāti nissāya,",
  "atk-s0503a:804_5": "paccayaṃ katvā.",
  "atk-s0503a:804_6": "Dukkhanti jātiādi dukkhaṃ.",
  "atk-s0503a:804_7": "Kiṃ vuttaṃ hoti?",
  "atk-s0503a:804_8": "Yatthime diṭṭhigatikā vimokkhasaññino,",
  "atk-s0503a:804_9": "tattha khandhakilesābhisaṅkhārūpadhayo adhigatā,",
  "atk-s0503a:804_10": "kuto tattha dukkhanissaraṇaṃ?",
  "atk-s0503a:804_11": "Yatra hi kilesā,",
  "atk-s0503a:804_12": "tatrābhisaṅkhārasambhavato bhavapabandhassa avicchedoyevāti vaṭṭadukkhassa anivatti.",
  "atk-s0503a:804_13": "Tena vuttaṃ –",
  "atk-s0503a:804_14": "“upadhiñhi paṭicca dukkhamidaṃ sambhotī”ti.",
  "atk-s0503a:805_0": "Idāni yaṃ paramatthato dukkhassa nissaraṇaṃ,",
  "atk-s0503a:805_1": "taṃ dassetuṃ,",
  "atk-s0503a:805_2": "“sabbupādānakkhayā natthi dukkhassa sambhavo”ti vuttaṃ.",
  "atk-s0503a:805_3": "Tattha sabbupādānakkhayāti kāmupādānaṃ diṭṭhupādānaṃ sīlabbatupādānaṃ attavādupādānanti sabbesaṃ imesaṃ",
  "atk-s0503a:805_4": "catunnampi upādānānaṃ ariyamaggādhigamena anavasesappahānato.",
  "atk-s0503a:805_5": "Tattha diṭṭhupādānaṃ sīlabbatupādānaṃ attavādupādānanti imāni tīṇi upādānāni sotāpattimaggena khīyanti,",
  "atk-s0503a:805_6": "anuppattidhammataṃ āpajjanti.",
  "atk-s0503a:805_7": "Kāmupādānaṃ apāyagamanīyaṃ paṭhamena,",
  "atk-s0503a:805_8": "kāmarāgabhūtaṃ bahalaṃ dutiyena,",
  "atk-s0503a:805_9": "sukhumaṃ tatiyena,",
  "atk-s0503a:805_10": "rūparāgārūparāgappahānaṃ catutthenāti catūhipi maggehi khīyati,",
  "atk-s0503a:805_11": "anuppattidhammataṃ āpajjatīti veditabbaṃ.",
  "atk-s0503a:805_12": "Natthi dukkhassa sambhavoti evaṃ sabbaso upādānakkhayā tadekaṭṭhatāya sabbassapi kilesagaṇassa anuppādanato",
  "atk-s0503a:805_13": "appamattakassapi vaṭṭadukkhassa sambhavo pātubhāvo natthi.",
  "atk-s0503a:806_0": "Evaṃ bhagavā hetunā saddhiṃ pavattiṃ nivattiñca dassetvā “imaṃ nayaṃ ajānanto ayaṃ sattaloko vaṭṭatopi",
  "atk-s0503a:806_1": "sīsaṃ na ukkhipatī”ti dassento “lokamimaṃ passā”tiādimāha.",
  "atk-s0503a:806_2": "Tattha lokamimaṃ passāti attano buddhacakkhunā paccakkhato visayabhāvassa upagatattā “lokamimaṃ passā”ti",
  "atk-s0503a:806_3": "bhagavādassanakiriyāya niyojento attānamevālapati.",
  "atk-s0503a:806_4": "Puthūti bahū,",
  "atk-s0503a:806_5": "visuṃ visuṃ vā.",
  "atk-s0503a:806_6": "Avijjāya paretāti “dukkhe aññāṇa”ntiādinā nayena vuttāya catusaccapaṭicchādikāya avijjāya abhibhūtā.",
  "atk-s0503a:806_7": "Bhūtāti kammakilesehi jātā nibbattā.",
  "atk-s0503a:806_8": "Bhūtaratāti bhūtesu mātāpituputtadārādisaññāya aññasattesu taṇhāya ratā,",
  "atk-s0503a:806_9": "bhūte vā khandhapañcake aniccāsubhadukkhānattasabhāve taṃsabhāvānavabodhato itthipurisādiparikappavasena",
  "atk-s0503a:806_10": "niccādivasena attattaniyagāhavasena ca abhiratā.",
  "atk-s0503a:806_11": "Bhavā aparimuttāti yathāvuttena taṇhādiṭṭhigāhena bhavato saṃsārato na parimuttā.",
  "atk-s0503a:807_0": "Ettha ca “lokamima”nti paṭhamaṃ tāva sakalampi sattanikāyaṃ sāmaññato ekattaṃ upanento ekavacanena anodhiso",
  "atk-s0503a:807_1": "gahaṇaṃ dīpetvā “svāyaṃ loko bhavayonigatiṭhitisattāvāsādivasena ceva tatthāpi taṃtaṃsattanikāyādivasena",
  "atk-s0503a:807_2": "ca anekabhedabhinno paccekaṃ mayā volokito”ti attano buddhacakkhuñāṇānubhāvaṃ pakāsento satthā puna vacanabhedaṃ",
  "atk-s0503a:807_3": "katvā bahuvacanena odhiso gahaṇaṃ dīpeti “puthū avijjāya paretā bhūtā”tiādinā.",
  "atk-s0503a:807_4": "Evañca katvā “lokamima”nti upayogavacanaṃ katvā “avijjāya paretā”tiādinā paccattabahuvacananiddesopi aviruddho hoti bhinnavākyattā.",
  "atk-s0503a:807_5": "Keci pana ekavākyatādhippāyena “avijjāya paretaṃ bhūtaṃ bhūtarataṃ bhavā aparimutta”nti paṭhanti,",
  "atk-s0503a:807_6": "vibhattibhedavaseneva pana purāṇapāṭho.",
  "atk-s0503a:808_0": "Idāni yena upāyena bhavavippamokkho hoti,",
  "atk-s0503a:808_1": "taṃ sabbaṃ titthiyānaṃ avisayabhūtaṃ buddhagocaraṃ vipassanāvīthiṃ dassento “ye hi kecī”tiādimāha.",
  "atk-s0503a:808_2": "Tattha ye hi keci bhavāti kāmabhavādi saññībhavādi ekavokārabhavādivibhāgena nānābhedabhinnā sātavanto",
  "atk-s0503a:808_3": "vā asātavanto vā dīghāyukā vā ittarakkhaṇā vā ye hi keci bhavā.",
  "atk-s0503a:808_4": "Sabbadhīti uddhaṃ adho tiriyanti ādivibhāgena sabbattha.",
  "atk-s0503a:808_5": "Sabbatthatāyāti saggāpāyamanussādivibhāgena.",
  "atk-s0503a:808_6": "Sabbe tetiādīsu sabbepi te bhavā rūpavedanādidhammā hutvā abhāvaṭṭhena aniccā,",
  "atk-s0503a:808_7": "udayabbayapaṭipīḷitattā dukkhā,",
  "atk-s0503a:808_8": "jarāya maraṇena cāti dvidhā vipariṇāmetabbatāya vipariṇāmadhammā.",
  "atk-s0503a:808_9": "Itisaddo ādiattho pakārattho vā,",
  "atk-s0503a:808_10": "tena anattalakkhaṇampi saṅgahetvā avasavattanaṭṭhena anattā,",
  "atk-s0503a:808_11": "vipariṇāmadhammatāya vā avasavattanaṭṭhena anattāti vuttā.",
  "atk-s0503a:809_0": "Evaṃ lakkhaṇattayapaṭivijjhanākārena etaṃ bhavasaṅkhātaṃ khandhapañcakaṃ yathābhūtaṃ aviparītaṃ sammappaññāya",
  "atk-s0503a:809_1": "sammā ñāyena vipassanāsahitāya maggapaññāya passato pariññābhisamayādivasena paṭivijjhato “bhavo nicco”ti",
  "atk-s0503a:809_2": "ādinayappavattā bhavesu taṇhā pahīyati,",
  "atk-s0503a:809_3": "aggamaggappattisamakālameva anavasesaṃ nirujjhati,",
  "atk-s0503a:809_4": "ucchedadiṭṭhiyā sabbaso pahīnattā vibhavaṃ vicchedaṃ nābhinandati na pattheti.",
  "atk-s0503a:809_5": "Evaṃbhūtassa tassa yā kāmataṇhādivasena aṭṭhasatabhedā avatthādivibhāgena anantabhedā ca,",
  "atk-s0503a:809_6": "tāsaṃ sabbaso sabbappakārena taṇhānaṃ khayā pahānā,",
  "atk-s0503a:809_7": "tadekaṭṭhatāya sabbassapi saṃkilesapakkhassa asesaṃ nissesaṃ virāgena ariyamaggena yo anuppādanirodho,",
  "atk-s0503a:809_8": "taṃ nibbānanti.",
  "atk-s0503a:810_0": "Evaṃ taṇhāya pahānamukhena saupādisesanibbānaṃ dassetvā idāni anupādisesanibbānaṃ dassento “tassa nibbutassā”tiādimāha.",
  "atk-s0503a:810_1": "Tassattho –",
  "atk-s0503a:810_2": "yo so sabbaso taṇhānaṃ khayā kilesaparinibbānena nibbuto vuttanayena bhinnakileso khīṇāsavabhikkhu,",
  "atk-s0503a:810_3": "tassa nibbutassa bhikkhuno anupādā upādānābhāvato kilesābhisaṅkhāramārānaṃ vā aggahaṇato punabbhavo na hoti,",
  "atk-s0503a:810_4": "āyatiṃ paṭisandhivasena upapattibhavo natthi.",
  "atk-s0503a:810_5": "Evaṃbhūtena ca tena abhibhūto māro,",
  "atk-s0503a:810_6": "ariyamaggakkhaṇe kilesamāro abhisaṅkhāramāro devaputtamāro ca carimakacittakkhaṇe khandhamāro maccumāro cāti pañcavidho māro abhibhūto parājito,",
  "atk-s0503a:810_7": "puna sīsaṃ ukkhipituṃ appadānena nibbisevano kato,",
  "atk-s0503a:810_8": "yato tena vijito saṅgāmo mārehi tattha tattha pavattito.",
  "atk-s0503a:810_9": "Evaṃ vijitasaṅgāmo pana iṭṭhādīsu sabbesu vikārābhāvena tādilakkhaṇappattiyā tādī arahā sabbabhavāni",
  "atk-s0503a:810_10": "yathāvuttabhede sabbepi bhave upaccagā samatikkanto,",
  "atk-s0503a:810_11": "na yattha katthaci saṅkhaṃ upeti,",
  "atk-s0503a:810_12": "aññadatthu anupādāno viya jātavedo parinibbānato uddhaṃ apaññattikova hotīti.",
  "atk-s0503a:810_13": "Iti bhagavā imaṃ mahāudānaṃ anupādisesāya nibbānadhātuyā kūṭaṃ gahetvā niṭṭhapesi.",
  "atk-s0503a:811_0": "Dasamasuttavaṇṇanā niṭṭhitā.",
  "atk-s0503a:812_0": "Niṭṭhitā ca nandavaggavaṇṇanā.",
  "atk-s0503a:813_0": "4. Meghiyavaggo",
  "atk-s0503a:814_0": "1. Meghiyasuttavaṇṇanā",
  "atk-s0503a:815_0": "31.",
  "atk-s0503a:815_1": "Meghiyavaggassa paṭhame cālikāyanti evaṃ nāmake nagare.",
  "atk-s0503a:815_2": "Tassa kira nagarassa dvāraṭṭhānaṃ muñcitvā samantato calapaṅkaṃ hoti,",
  "atk-s0503a:815_3": "taṃ calapaṅkaṃ nissāya ṭhitattā olokentānaṃ calamānaṃ viya upaṭṭhāti,",
  "atk-s0503a:815_4": "tasmā “cālikā”ti vuccati.",
  "atk-s0503a:815_5": "Cālike pabbateti tassa nagarassa avidūre eko pabbato,",
  "atk-s0503a:815_6": "sopi sabbasetattā kālapakkhauposathe olokentānaṃ calamāno viya upaṭṭhāti,",
  "atk-s0503a:815_7": "tasmā “cālikapabbato”ti saṅkhaṃ gato.",
  "atk-s0503a:815_8": "Tattha bhagavato mahantaṃ vihāraṃ kārayiṃsu,",
  "atk-s0503a:815_9": "bhagavā tadā taṃ nagaraṃ gocaragāmaṃ katvā tasmiṃ cālikapabbatamahāvihāre viharati.",
  "atk-s0503a:815_10": "Tena vuttaṃ –",
  "atk-s0503a:815_11": "“cālikāyaṃ viharati cālike pabbate”ti.",
  "atk-s0503a:815_12": "Meghiyoti tassa therassa nāmaṃ.",
  "atk-s0503a:815_13": "Upaṭṭhāko hotīti paricārako hoti.",
  "atk-s0503a:815_14": "Bhagavato hi paṭhamabodhiyaṃ upaṭṭhākā anibaddhā ahesuṃ,",
  "atk-s0503a:815_15": "ekadā nāgasamālo,",
  "atk-s0503a:815_16": "ekadā nāgito,",
  "atk-s0503a:815_17": "ekadā upavāno,",
  "atk-s0503a:815_18": "ekadā sunakkhatto,",
  "atk-s0503a:815_19": "tadāpi meghiyattherova upaṭṭhāko. Tenāha –",
  "atk-s0503a:815_20": "“tena kho pana samayena āyasmā meghiyo bhagavato upaṭṭhāko hotī”ti.",
  "atk-s0503a:816_0": "Jantugāmanti evaṃ nāmakaṃ tasseva vihārassa aparaṃ gocaragāmaṃ.",
  "atk-s0503a:816_1": "“Jattugāma”ntipi pāṭho.",
  "atk-s0503a:816_2": "Kimikāḷāyāti kāḷakimīnaṃ bahulatāya “kimikāḷā”ti laddhanāmāya nadiyā.",
  "atk-s0503a:816_3": "Jaṅghavihāranti ciranisajjāya jaṅghāsu uppannakilamathavinodanatthaṃ vicaraṇaṃ.",
  "atk-s0503a:816_4": "Pāsādikanti aviraḷarukkhatāya siniddhapattatāya ca passantānaṃ pasādamāvahatīti pāsādikaṃ.",
  "atk-s0503a:816_5": "Sandacchāyatāya manuññabhūmibhāgatāya ca manuññaṃ.",
  "atk-s0503a:816_6": "Anto paviṭṭhānaṃ pītisomanassajananaṭṭhena cittaṃ rametīti ramaṇīyaṃ.",
  "atk-s0503a:816_7": "Alanti pariyattaṃ,",
  "atk-s0503a:816_8": "yuttantipi attho.",
  "atk-s0503a:816_9": "Padhānatthikassāti yogena bhāvanāya atthikassa.",
  "atk-s0503a:816_10": "Padhānāyāti samaṇadhammakaraṇāya.",
  "atk-s0503a:816_11": "Āgaccheyyāhanti āgaccheyyaṃ ahaṃ.",
  "atk-s0503a:816_12": "Therena kira pubbe taṃ ṭhānaṃ anupaṭipāṭiyā pañca jātisatāni raññā eva satā anubhūtaṃ uyyānaṃ ahosi,",
  "atk-s0503a:816_13": "tenassa diṭṭhamatteyeva tattha viharituṃ cittaṃ nami.",
  "atk-s0503a:816_14": "Āgamehi tāvāti satthā therassa vacanaṃ sutvā upadhārento “na tāvassa ñāṇaṃ paripākaṃ gata”nti ñatvā paṭikkhipanto evamāha.",
  "atk-s0503a:816_15": "Ekakamhi tāvāti idaṃ panassa “evamayaṃ gantvāpi kamme anipphajjamāne nirāsaṅko hutvā pemavasena puna āgacchissatī”ti cittamaddavajananatthaṃ āha.",
  "atk-s0503a:816_16": "Yāva aññopi koci bhikkhu āgacchatīti añño koci bhikkhu mama santikaṃ yāva āgacchati,",
  "atk-s0503a:816_17": "tāva āgamehīti attho.",
  "atk-s0503a:816_18": "“Koci bhikkhu dissatī”tipi pāṭho.",
  "atk-s0503a:816_19": "“Āgacchatū”tipi paṭhanti,",
  "atk-s0503a:816_20": "tathā “dissatū”ti.",
  "atk-s0503a:817_0": "Natthi kiñci uttari karaṇīyanti catūsu saccesu catūhi maggehi pariññādīnaṃ soḷasannaṃ kiccānaṃ katattā,",
  "atk-s0503a:817_1": "abhisambodhiyā vā adhigatattā tato aññaṃ uttari karaṇīyaṃ nāma natthi.",
  "atk-s0503a:817_2": "Natthi katassa vā paticayoti katassa vā puna paticayopi natthi.",
  "atk-s0503a:817_3": "Na hi bhāvitamaggo puna bhāvīyati,",
  "atk-s0503a:817_4": "pahīnakilesānaṃ vā puna pahānena kiccaṃ atthi.",
  "atk-s0503a:817_5": "Atthi katassa paticayoti mayhaṃ santāne nipphāditassa sīlādidhammassa ariyamaggassa anadhigatattā tadatthaṃ puna vaḍḍhanasaṅkhāto paticayo atthi,",
  "atk-s0503a:817_6": "icchitabboti attho.",
  "atk-s0503a:817_7": "Padhānanti kho meghiya vadamānaṃ kinti vadeyyāmāti “samaṇadhammaṃ karomī”ti taṃ vadamānaṃ mayaṃ aññaṃ kiṃ nāma vadeyyāma?",
  "atk-s0503a:818_0": "Divāvihāraṃ nisīdīti divāvihāratthāya nisīdi.",
  "atk-s0503a:818_1": "Nisinno ca yasmiṃ maṅgalasilāpaṭṭe pubbe anupaṭipāṭiyā pañca jātisatāni rājā hutvā uyyānakīḷaṃ kīḷanto vividhanāṭakaparivāro nisinnapubbo,",
  "atk-s0503a:818_2": "tasmiṃyeva ṭhāne nisīdi.",
  "atk-s0503a:818_3": "Athassa nisinnakālato paṭṭhāya samaṇabhāvo vigato viya ahosi,",
  "atk-s0503a:818_4": "rājavesaṃ gahetvā nāṭakaparivāraparivuto setacchattassa heṭṭhā mahārahe pallaṅke nisinno viya jāto.",
  "atk-s0503a:818_5": "Athassa taṃ sampattiṃ assādayato kāmavitakko udapādi.",
  "atk-s0503a:818_6": "So tasmiṃyeva khaṇe sahoḍḍhaṃ gahite dve core ānetvā purato ṭhapite viya addasa.",
  "atk-s0503a:818_7": "Tesu ekassa vadhaṃ āṇāpanavasena byāpādavitakko uppajji,",
  "atk-s0503a:818_8": "ekassa bandhanaṃ āṇāpanavasena vihiṃsāvitakko,",
  "atk-s0503a:818_9": "evaṃ so latājālena rukkho viya madhumakkhikāhi madhughātako viya ca akusalavitakkehi parikkhitto samparikiṇṇo ahosi.",
  "atk-s0503a:818_10": "Taṃ sandhāya “atha kho āyasmato meghiyassā”tiādi vuttaṃ.",
  "atk-s0503a:819_0": "Acchariyaṃ vata bhoti garahaṇacchariyaṃ nāma kiretaṃ yathā āyasmā ānando bhagavato valiyagattaṃ disvā avoca “acchariyaṃ, bhante, abbhutaṃ,",
  "atk-s0503a:819_1": "bhante”ti.",
  "atk-s0503a:819_2": "Apare pana “tasmiṃ samaye pupphaphalapallavādīsu lobhavasena kāmavitakko,",
  "atk-s0503a:819_3": "kharassarānaṃ pakkhiādīnaṃ saddassavanena byāpādavitakko,",
  "atk-s0503a:819_4": "leḍḍuādīhi tesaṃ paṭibāhanādhippāyena vihiṃsāvitakko,",
  "atk-s0503a:819_5": "‘idhevāhaṃ vaseyya’nti tattha sāpekkhatāvasena kāmavitakko,",
  "atk-s0503a:819_6": "vanacarake tattha tattha disvā tesu cittadubbhanena byāpādavitakko,",
  "atk-s0503a:819_7": "tesaṃ viheṭhanādhippāyena vihiṃsāvitakko tassa uppajjī”tipi vadanti.",
  "atk-s0503a:819_8": "Yathā vā tathā vā tassa micchāvitakkuppattiyeva acchariyakāraṇaṃ.",
  "atk-s0503a:819_9": "Anvāsattāti anulaggā vokiṇṇā.",
  "atk-s0503a:819_10": "Attani garumhi ca ekattepi bahuvacanaṃ dissati.",
  "atk-s0503a:819_11": "“Anusanto”tipi pāṭho.",
  "atk-s0503a:820_0": "Yena bhagavā tenupasaṅkamīti evaṃ micchāvitakkehi samparikiṇṇo kammaṭṭhānasappāyaṃ kātuṃ asakkonto “idaṃ",
  "atk-s0503a:820_1": "vata disvā dīghadassī bhagavā paṭisedhesī”ti sallakkhetvā “imaṃ kāraṇaṃ dasabalassa ārocessāmī”ti nisinnāsanato",
  "atk-s0503a:820_2": "vuṭṭhāya yena bhagavā tenupasaṅkami.",
  "atk-s0503a:820_3": "Upasaṅkamitvā ca “idha mayhaṃ,",
  "atk-s0503a:820_4": "bhante”tiādinā attano pavattiṃ ārocesi.",
  "atk-s0503a:821_0": "Tattha yebhuyyenāti bahulaṃ abhikkhaṇaṃ.",
  "atk-s0503a:821_1": "Pāpakāti lāmakā.",
  "atk-s0503a:821_2": "Akusalāti akosallasambhūtā.",
  "atk-s0503a:821_3": "Duggatisampāpanaṭṭhena vā pāpakā,",
  "atk-s0503a:821_4": "kusalapaṭipakkhatāya akusalā.",
  "atk-s0503a:821_5": "Vitakketi ūhati ārammaṇaṃ cittaṃ abhiniropetīti vitakko,",
  "atk-s0503a:821_6": "kāmasahagato vitakko kāmavitakko,",
  "atk-s0503a:821_7": "kilesakāmasampayutto vatthukāmārammaṇo vitakkoti attho.",
  "atk-s0503a:821_8": "Byāpādasahagato vitakko byāpādavitakko.",
  "atk-s0503a:821_9": "Vihiṃsāsahagato vitakko vihiṃsāvitakko.",
  "atk-s0503a:821_10": "Tesu kāmānaṃ abhinandanavasena pavatto nekkhammapaṭipakkho kāmavitakko,",
  "atk-s0503a:821_11": "“ime sattā haññantu vā vinassantu vā mā vā ahesu”nti sattesu sampadussanavasena pavatto mettāpaṭipakkho byāpādavitakko,",
  "atk-s0503a:821_12": "pāṇileḍḍudaṇḍādīhi sattānaṃ viheṭhetukāmatāvasena pavatto karuṇāpaṭipakkho vihiṃsāvitakko.",
  "atk-s0503a:822_0": "Kasmā panassa bhagavā tattha gamanaṃ anujāni?",
  "atk-s0503a:822_1": "“Ananuññātopi cāyaṃ maṃ ohāya gacchissateva,",
  "atk-s0503a:822_2": "‘paricārakāmatāya maññe bhagavā gantuṃ na detī’ti cassa siyā aññathattaṃ.",
  "atk-s0503a:822_3": "Tadassa dīgharattaṃ ahitāya dukkhāya saṃvatteyyā”ti anujāni.",
  "atk-s0503a:823_0": "Evaṃ tasmiṃ attano pavattiṃ ārocetvā nisinne athassa bhagavā sappāyaṃ dhammaṃ desento “aparipakkāya, meghiya,",
  "atk-s0503a:823_1": "cetovimuttiyā”tiādimāha.",
  "atk-s0503a:823_2": "Tattha aparipakkāyāti paripākaṃ appattāya.",
  "atk-s0503a:823_3": "Cetovimuttiyāti kilesehi cetaso vimuttiyā.",
  "atk-s0503a:823_4": "Pubbabhāge hi tadaṅgavasena ceva vikkhambhanavasena ca kilesehi cetaso vimutti hoti,",
  "atk-s0503a:823_5": "aparabhāge samucchedavasena ceva paṭipassaddhivasena ca.",
  "atk-s0503a:823_6": "Sāyaṃ vimutti heṭṭhā vitthārato kathitāva,",
  "atk-s0503a:823_7": "tasmā tattha vuttanayena veditabbā.",
  "atk-s0503a:823_8": "Tattha vimuttiparipācanīyehi dhammehi āsaye paripācite pabodhite vipassanāya maggagabbhaṃ gaṇhantiyā",
  "atk-s0503a:823_9": "paripākaṃ gacchantiyā cetovimutti paripakkā nāma hoti,",
  "atk-s0503a:823_10": "tadabhāve aparipakkā.",
  "atk-s0503a:824_0": "Katame pana vimuttiparipācanīyā dhammā?",
  "atk-s0503a:824_1": "Saddhindriyādīnaṃ visuddhikaraṇavasena pannarasa dhammā veditabbā.",
  "atk-s0503a:824_2": "Vuttañhetaṃ –",
  "atk-s0503a:825_0": "“Assaddhe puggale parivajjayato,",
  "atk-s0503a:825_1": "saddhe puggale sevato bhajato payirupāsato,",
  "atk-s0503a:825_2": "pasādanīye suttante paccavekkhato –",
  "atk-s0503a:825_3": "imehi tīhākārehi saddhindriyaṃ visujjhati.",
  "atk-s0503a:826_0": "“Kusīte puggale parivajjayato,",
  "atk-s0503a:826_1": "āraddhavīriye puggale sevato bhajato payirupāsato,",
  "atk-s0503a:826_2": "sammappadhāne paccavekkhato –",
  "atk-s0503a:826_3": "imehi tīhākārehi vīriyindriyaṃ visujjhati.",
  "atk-s0503a:827_0": "“Muṭṭhassatī puggale parivajjayato,",
  "atk-s0503a:827_1": "upaṭṭhitassatī puggale sevato bhajato payirupāsato,",
  "atk-s0503a:827_2": "satipaṭṭhāne paccavekkhato –",
  "atk-s0503a:827_3": "imehi tīhākārehi satindriyaṃ visujjhati.",
  "atk-s0503a:828_0": "“Asamāhite puggale parivajjayato,",
  "atk-s0503a:828_1": "samāhite puggale sevato bhajato payirupāsato,",
  "atk-s0503a:828_2": "jhānavimokkhe paccavekkhato –",
  "atk-s0503a:828_3": "imehi tīhākārehi samādhindriyaṃ visujjhati.",
  "atk-s0503a:829_0": "“Duppaññe puggale parivajjayato,",
  "atk-s0503a:829_1": "paññavante puggale sevato bhajato payirupāsato,",
  "atk-s0503a:829_2": "gambhīrañāṇacariyaṃ paccavekkhato –",
  "atk-s0503a:829_3": "imehi tīhākārehi paññindriyaṃ visujjhati.",
  "atk-s0503a:830_0": "“Iti ime pañca puggale parivajjayato,",
  "atk-s0503a:830_1": "pañca puggale sevato bhajato payirupāsato,",
  "atk-s0503a:830_2": "pañca suttante paccavekkhato –",
  "atk-s0503a:830_3": "imehi pannarasahi ākārehi,",
  "atk-s0503a:830_4": "imāni pañcindriyāni visujjhantī”ti.",
  "atk-s0503a:831_0": "Aparepi pannarasa dhammā vimuttiparipācanīyā –",
  "atk-s0503a:831_1": "saddhāpañcamāni indriyāni,",
  "atk-s0503a:831_2": "aniccasaññā dukkhasaññā anattasaññā pahānasaññā virāgasaññāti imā pañca nibbedhabhāgiyā saññā,",
  "atk-s0503a:831_3": "kalyāṇamittatā sīlasaṃvaro abhisallekhatā vīriyārambho nibbedhikapaññāti.",
  "atk-s0503a:831_4": "Tesu vineyyadamanakusalo satthā vineyyassa meghiyattherassa ajjhāsayavasena idha kalyāṇamittatādayo vimuttiparipācanīye",
  "atk-s0503a:831_5": "dhamme dassento “pañca dhammā paripākāya saṃvattantī”ti vatvā te vitthārento “idha, meghiya,",
  "atk-s0503a:831_6": "bhikkhu kalyāṇamitto hotī”tiādimāha.",
  "atk-s0503a:832_0": "Tattha kalyāṇamittoti kalyāṇo bhaddo sundaro mitto etassāti kalyāṇamitto.",
  "atk-s0503a:832_1": "Yassa sīlādiguṇasampanno “aghassa ghātā,",
  "atk-s0503a:832_2": "hitassa vidhātā”ti evaṃ sabbākārena upakāro mitto hoti,",
  "atk-s0503a:832_3": "so puggalo kalyāṇamittova.",
  "atk-s0503a:832_4": "Yathāvuttehi kalyāṇapuggaleheva sabbiriyāpathesu saha ayati pavattati,",
  "atk-s0503a:832_5": "na vinā tehīti kalyāṇasahāyo.Kalyāṇapuggalesu eva cittena ceva kāyena ca ninnapoṇapabbhārabhāvena pavattatīti kalyāṇasampavaṅko.",
  "atk-s0503a:832_6": "Padattayena kalyāṇamittasaṃsagge ādaraṃ uppādeti.",
  "atk-s0503a:833_0": "Tatridaṃ kalyāṇamittalakkhaṇaṃ –",
  "atk-s0503a:833_1": "idha kalyāṇamitto saddhāsampanno hoti sīlasampanno sutasampanno cāgasampanno vīriyasampanno satisampanno samādhisampanno paññāsampanno.",
  "atk-s0503a:833_2": "Tattha saddhāsampattiyā saddahati tathāgatassa bodhiṃ kammaphalañca,",
  "atk-s0503a:833_3": "tena sammāsambodhihetubhūtaṃ sattesu hitesitaṃ na pariccajati.",
  "atk-s0503a:833_4": "Sīlasampattiyā sabrahmacārīnaṃ piyo hoti manāpo garu bhāvanīyo codako pāpagarahī vattā vacanakkhamo,",
  "atk-s0503a:833_5": "sutasampattiyā saccapaṭiccasamuppādādipaṭisaṃyuttānaṃ gambhīrānaṃ kathānaṃ kattā hoti,",
  "atk-s0503a:833_6": "cāgasampattiyā appiccho hoti santuṭṭho pavivitto asaṃsaṭṭho,",
  "atk-s0503a:833_7": "vīriyasampattiyā āraddhavīriyo hoti sattānaṃ hitappaṭipattiyā,",
  "atk-s0503a:833_8": "satisampattiyā upaṭṭhitassati hoti,",
  "atk-s0503a:833_9": "samādhisampattiyā avikkhitto hoti samāhitacitto,",
  "atk-s0503a:833_10": "paññāsampattiyā aviparītaṃ jānāti.",
  "atk-s0503a:833_11": "So satiyā kusalānaṃ dhammānaṃ gatiyo samanvesamāno paññāya sattānaṃ hitāhitaṃ yathābhūtaṃ jānitvā,",
  "atk-s0503a:833_12": "samādhinā tattha ekaggacitto hutvā,",
  "atk-s0503a:833_13": "vīriyena satte ahitā nisedhetvā hite niyojeti. Tenāha –",
  "atk-s0503a:834_0": "“Piyo garu bhāvanīyo, vattā ca vacanakkhamo;",
  "atk-s0503a:835_0": "Gambhīrañca kathaṃ kattā, no caṭṭhāne niyojaye”ti. ;",
  "atk-s0503a:836_0": "Ayaṃ paṭhamo dhammo paripākāya saṃvattatīti,",
  "atk-s0503a:836_1": "ayaṃ kalyāṇamittatāsaṅkhāto brahmacariyavāsassa ādibhāvato,",
  "atk-s0503a:836_2": "sabbesañca kusalānaṃ dhammānaṃ bahukāratāya padhānabhāvato ca imesu pañcasu dhammesu ādito vuttattā paṭhamo",
  "atk-s0503a:836_3": "anavajjadhammo avisuddhānaṃ saddhādīnaṃ visuddhikaraṇavasena cetovimuttiyā paripākāya saṃvattati.",
  "atk-s0503a:836_4": "Ettha ca kalyāṇamittassa bahukāratā padhānatā ca “upaḍḍhamidaṃ, bhante,",
  "atk-s0503a:836_5": "brahmacariyassa yadidaṃ kalyāṇamittatā”ti vadantaṃ dhammabhaṇḍāgārikaṃ,",
  "atk-s0503a:836_6": "“mā hevaṃ,",
  "atk-s0503a:836_7": "ānandā”ti dvikkhattuṃ paṭisedhetvā,",
  "atk-s0503a:836_8": "“sakalameva hidaṃ, ānanda,",
  "atk-s0503a:836_9": "brahmacariyaṃ,",
  "atk-s0503a:836_10": "yadidaṃ kalyāṇamittatā kalyāṇasahāyatā”tiādisuttapadehi veditabbā.",
  "atk-s0503a:837_0": "Puna caparanti puna ca aparaṃ dhammajātaṃ.",
  "atk-s0503a:837_1": "Sīlavāti ettha kenaṭṭhena sīlaṃ?",
  "atk-s0503a:837_2": "Sīlanaṭṭhena sīlaṃ.",
  "atk-s0503a:837_3": "Kimidaṃ sīlanaṃ nāma?",
  "atk-s0503a:837_4": "Samādhānaṃ,",
  "atk-s0503a:837_5": "kāyakammādīnaṃ susīlyavasena avippakiṇṇatāti attho.",
  "atk-s0503a:837_6": "Atha vā upadhāraṇaṃ,",
  "atk-s0503a:837_7": "jhānādikusalānaṃ dhammānaṃ patiṭṭhānavasena ādhārabhāvoti attho.",
  "atk-s0503a:837_8": "Tasmā sīleti sīlatīti vā sīlaṃ.",
  "atk-s0503a:837_9": "Ayaṃ tāva saddalakkhaṇanayena sīlattho.",
  "atk-s0503a:837_10": "Apare pana “siraṭṭho sītalaṭṭho sīlaṭṭho saṃvaraṭṭho”ti niruttinayena atthaṃ vaṇṇenti.",
  "atk-s0503a:837_11": "Tayidaṃ pāripūrito atisayato vā sīlaṃ assa atthīti sīlavā,",
  "atk-s0503a:837_12": "sīlasampannoti attho.",
  "atk-s0503a:838_0": "Yathā ca sīlavā hoti sīlasampanno,",
  "atk-s0503a:838_1": "taṃ dassetuṃ “pātimokkhasaṃvarasaṃvuto”tiādimāha.",
  "atk-s0503a:838_2": "Tattha pātimokkhanti sikkhāpadasīlaṃ.",
  "atk-s0503a:838_3": "Tañhi yo naṃ pāti rakkhati,",
  "atk-s0503a:838_4": "taṃ mokkheti moceti āpāyikādīhi dukkhehīti pātimokkhaṃ.",
  "atk-s0503a:838_5": "Saṃvaraṇaṃ saṃvaro,",
  "atk-s0503a:838_6": "kāyavācāhi avītikkamo.",
  "atk-s0503a:838_7": "Pātimokkhameva saṃvaro pātimokkhasaṃvaro,",
  "atk-s0503a:838_8": "tena saṃvuto pihitakāyavācoti pātimokkhasaṃvarasaṃvuto,",
  "atk-s0503a:838_9": "idamassa tasmiṃ sīle patiṭṭhitabhāvaparidīpanaṃ.",
  "atk-s0503a:838_10": "Viharatīti tadanurūpavihārasamaṅgibhāvaparidīpanaṃ.",
  "atk-s0503a:838_11": "Ācāragocarasampannoti heṭṭhā pātimokkhasaṃvarassa,",
  "atk-s0503a:838_12": "upari visesānaṃ yogassa ca upakārakadhammaparidīpanaṃ.",
  "atk-s0503a:838_13": "Aṇumattesu vajjesu bhayadassāvīti pātimokkhasīlato acavanadhammatāparidīpanaṃ.",
  "atk-s0503a:838_14": "Samādāyāti sikkhāpadānaṃ anavasesato ādānaparidīpanaṃ.",
  "atk-s0503a:838_15": "Sikkhatīti sikkhāya samaṅgibhāvaparidīpanaṃ.",
  "atk-s0503a:838_16": "Sikkhāpadesūti sikkhitabbadhammaparidīpanaṃ.",
  "atk-s0503a:839_0": "Aparo nayo –",
  "atk-s0503a:839_1": "kilesānaṃ balavabhāvato,",
  "atk-s0503a:839_2": "pāpakiriyāya sukarabhāvato,",
  "atk-s0503a:839_3": "puññakiriyāya ca dukkarabhāvato bahukkhattuṃ apāyesu patanasīloti pātī,",
  "atk-s0503a:839_4": "puthujjano.",
  "atk-s0503a:839_5": "Aniccatāya vā bhavādīsu kammavegakkhitto ghaṭīyantaṃ viya anavaṭṭhānena paribbhamanato gamanasīloti pātī,",
  "atk-s0503a:839_6": "maraṇavasena vā tamhi tamhi sattanikāye attabhāvassa patanasīloti vā pātī,",
  "atk-s0503a:839_7": "sattasantāno cittameva vā.",
  "atk-s0503a:839_8": "Taṃ pātinaṃ saṃsāradukkhato mokkhetīti pātimokkhaṃ.",
  "atk-s0503a:839_9": "Cittassa hi vimokkhena satto “vimutto”ti vuccati.",
  "atk-s0503a:839_10": "Vuttañhi “cittavodānā sattā visujjhantī”ti,",
  "atk-s0503a:839_11": "“anupādāya āsavehi cittaṃ vimutta”nti ca.",
  "atk-s0503a:840_0": "Atha vā avijjādihetunā saṃsāre patati gacchati pavattatīti pāti,",
  "atk-s0503a:840_1": "“avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "atk-s0503a:840_2": "Tassa pātino sattassa taṇhādisaṃkilesattayato mokkho etenāti pātimokkho,",
  "atk-s0503a:840_3": "“kaṇṭhekālo”tiādīnaṃ viya samāsasiddhi veditabbā.",
  "atk-s0503a:841_0": "Atha vā pāteti vinipāteti dukkhehīti pāti, cittaṃ.",
  "atk-s0503a:841_1": "Vuttañhi “cittena niyyatī loko,",
  "atk-s0503a:841_2": "cittena parikassatī”ti.",
  "atk-s0503a:841_3": "Tassa pātino mokkho etenāti pātimokkho.",
  "atk-s0503a:841_4": "Patati vā etena apāyadukkhe saṃsāradukkhe cāti pāti,",
  "atk-s0503a:841_5": "taṇhādisaṃkilesā.",
  "atk-s0503a:841_6": "Vuttañhi –",
  "atk-s0503a:841_7": "“taṇhā janeti purisaṃ,",
  "atk-s0503a:841_8": "taṇhādutiyo puriso”ti cādi.",
  "atk-s0503a:841_9": "Tato pātito mokkhoti pātimokkho.",
  "atk-s0503a:842_0": "Atha vā patati etthāti pāti,",
  "atk-s0503a:842_1": "cha ajjhattikabāhirāni āyatanāni.",
  "atk-s0503a:842_2": "Vuttañhi –",
  "atk-s0503a:842_3": "“chasu loko samuppanno,",
  "atk-s0503a:842_4": "chasu kubbati santhava”nti.",
  "atk-s0503a:842_5": "Tato cha ajjhattikabāhirāyatanasaṅkhātapātito mokkhoti pātimokkho.",
  "atk-s0503a:842_6": "Atha vā pāto vinipāto assa atthīti pātī, saṃsāro.",
  "atk-s0503a:842_7": "Tato mokkhoti pātimokkho.",
  "atk-s0503a:843_0": "Atha vā sabbalokādhipatibhāvato dhammissaro bhagavā patīti vuccati,",
  "atk-s0503a:843_1": "muccati etenāti mokkho.",
  "atk-s0503a:843_2": "Patino mokkho tena paññattattāti patimokkho,",
  "atk-s0503a:843_3": "patimokkho eva pātimokkho.",
  "atk-s0503a:843_4": "Sabbaguṇānaṃ vā tammūlabhāvato uttamaṭṭhena pati ca,",
  "atk-s0503a:843_5": "so yathāvuttaṭṭhena mokkho cāti patimokkho,",
  "atk-s0503a:843_6": "patimokkho eva pātimokkho.",
  "atk-s0503a:843_7": "Tathā hi vuttaṃ “pātimokkhantiādimetaṃ mukhameta”nti vitthāro.",
  "atk-s0503a:844_0": "Atha vā paiti pakāre,",
  "atk-s0503a:844_1": "atīti accantatthe nipāto,",
  "atk-s0503a:844_2": "tasmā pakārehi accantaṃ mokkhetīti pātimokkhaṃ.",
  "atk-s0503a:844_3": "Idañhi sīlaṃ sayaṃ tadaṅgavasena,",
  "atk-s0503a:844_4": "samādhisahitaṃ paññāsahitañca vikkhambhanavasena samucchedavasena ca accantaṃ mokkheti mocetīti pātimokkhaṃ.",
  "atk-s0503a:844_5": "Pati mokkhoti vā patimokkho,",
  "atk-s0503a:844_6": "tamhā tamhā vītikkamadosato paccekaṃ mokkhoti attho.",
  "atk-s0503a:844_7": "Patimokkho eva pātimokkho.",
  "atk-s0503a:844_8": "Mokkhoti vā nibbānaṃ,",
  "atk-s0503a:844_9": "tassa mokkhassa paṭibimbabhūtoti patimokkho.",
  "atk-s0503a:844_10": "Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo ca yathārahaṃ saṃkilesanibbāpanato.",
  "atk-s0503a:844_11": "Patimokkho eva pātimokkho.",
  "atk-s0503a:844_12": "Pativattati mokkheti dukkhanti vā patimokkhaṃ,",
  "atk-s0503a:844_13": "patimokkhameva pātimokkhanti evaṃ tāvettha pātimokkhasaddassa attho veditabbo.",
  "atk-s0503a:845_0": "Saṃvarati pidahati etenāti saṃvaro,",
  "atk-s0503a:845_1": "pātimokkhameva saṃvaro pātimokkhasaṃvaro.",
  "atk-s0503a:845_2": "Atthato pana tato tato vītikkamitabbato viratiyo cetanā ca.",
  "atk-s0503a:845_3": "Tena pātimokkhasaṃvarena upeto samannāgato pātimokkhasaṃvarasaṃvutoti vutto.",
  "atk-s0503a:845_4": "Vuttañhetaṃ vibhaṅge –",
  "atk-s0503a:846_0": "“Iminā pātimokkhasaṃvarena upeto hoti samupeto upāgato samupāgato upapanno samupapanno samannāgato,",
  "atk-s0503a:846_1": "tena vuccati pātimokkhasaṃvarasaṃvuto”ti.",
  "atk-s0503a:847_0": "Viharatīti iriyāpathavihārena viharati irīyati vattati.",
  "atk-s0503a:848_0": "Ācāragocarasampannoti veḷudānādimicchājīvassa kāyapāgabbhiyādīnañca akaraṇena sabbaso anācāraṃ vajjetvā",
  "atk-s0503a:848_1": "“kāyiko avītikkamo vācasiko avītikkamo kāyikavācasiko avītikkamo”ti evaṃ vuttabhikkhusāruppaācārasampattiyā,",
  "atk-s0503a:848_2": "vesiyādiagocaraṃ vajjetvā piṇḍapātādiatthaṃ upasaṅkamituṃ yuttaṭṭhānasaṅkhātena gocarena ca sampannattā ācāragocarasampanno.",
  "atk-s0503a:849_0": "Apica yo bhikkhu satthari sagāravo sappatisso sabrahmacārīsu sagāravo sappatisso hirottappasampanno sunivattho",
  "atk-s0503a:849_1": "supāruto pāsādikena abhikkantena paṭikkantena ālokitena vilokitena samiñjitena pasāritena iriyāpathasampanno",
  "atk-s0503a:849_2": "indriyesu guttadvāro bhojane mattaññū jāgariyamanuyutto satisampajaññena samannāgato appiccho santuṭṭho",
  "atk-s0503a:849_3": "pavivitto asaṃsaṭṭho ābhisamācārikesu sakkaccakārī garucittīkārabahulo viharati,",
  "atk-s0503a:849_4": "ayaṃ vuccati ācārasampanno.",
  "atk-s0503a:850_0": "Gocaro pana upanissayagocaro ārakkhagocaro upanibandhagocaroti tividho.",
  "atk-s0503a:850_1": "Tattha yo dasakathāvatthuguṇasamannāgato vuttalakkhaṇo kalyāṇamitto,",
  "atk-s0503a:850_2": "yaṃ nissāya asutaṃ suṇāti,",
  "atk-s0503a:850_3": "sutaṃ pariyodāpeti,",
  "atk-s0503a:850_4": "kaṅkhaṃ vitarati,",
  "atk-s0503a:850_5": "diṭṭhiṃ ujuṃ karoti,",
  "atk-s0503a:850_6": "cittaṃ pasādeti,",
  "atk-s0503a:850_7": "yañca anusikkhanto saddhāya vaḍḍhati, sīlena, sutena, cāgena,",
  "atk-s0503a:850_8": "paññāya vaḍḍhati,",
  "atk-s0503a:850_9": "ayaṃ vuccati upanissayagocaro.",
  "atk-s0503a:851_0": "Yo bhikkhu antaragharaṃ paviṭṭho vīthiṃ paṭipanno okkhittacakkhu yugamattadassāvī cakkhundriyasaṃvutova gacchati,",
  "atk-s0503a:851_1": "na hatthiṃ olokento, na assaṃ,",
  "atk-s0503a:851_2": "na rathaṃ,",
  "atk-s0503a:851_3": "na pattiṃ,",
  "atk-s0503a:851_4": "na itthiṃ,",
  "atk-s0503a:851_5": "na purisaṃ olokento,",
  "atk-s0503a:851_6": "na uddhaṃ olokento,",
  "atk-s0503a:851_7": "na adho olokento,",
  "atk-s0503a:851_8": "na disāvidisaṃ pekkhamāno gacchati,",
  "atk-s0503a:851_9": "ayaṃ ārakkhagocaro.",
  "atk-s0503a:852_0": "Upanibandhagocaro pana cattāro satipaṭṭhānā,",
  "atk-s0503a:852_1": "yattha bhikkhu attano cittaṃ upanibandhati,",
  "atk-s0503a:852_2": "vuttañhetaṃ bhagavatā –",
  "atk-s0503a:853_0": "“Ko ca, bhikkhave, bhikkhuno gocaro sako pettiko visayo, yadidaṃ cattāro satipaṭṭhānā”ti.",
  "atk-s0503a:854_0": "Tattha upanissayagocarassa pubbe vuttattā itaresaṃ vasenettha gocaro veditabbo.",
  "atk-s0503a:854_1": "Iti yathāvuttāya ācārasampattiyā,",
  "atk-s0503a:854_2": "imāya ca gocarasampattiyā samannāgatattā ācāragocarasampanno.",
  "atk-s0503a:855_0": "Aṇumattesu vajjesu bhayadassāvīti appamattakattā aṇuppamāṇesu assatiyā asañcicca āpannasekhiyaakusalacittuppādādibhedesu vajjesu bhayadassanasīlo.",
  "atk-s0503a:855_1": "Yo hi bhikkhu paramāṇumattaṃ vajjaṃ aṭṭhasaṭṭhiyojanapamāṇādhikayojanasatasahassubbedhasinerupabbatarājasadisaṃ katvā passati,",
  "atk-s0503a:855_2": "yopi sabbalahukaṃ dubbhāsitamattaṃ pārājikasadisaṃ katvā passati,",
  "atk-s0503a:855_3": "ayampi aṇumattesu vajjesu bhayadassāvī nāma.",
  "atk-s0503a:855_4": "Samādāya sikkhati sikkhāpadesūti yaṃkiñci sikkhāpadesu sikkhitabbaṃ,",
  "atk-s0503a:855_5": "taṃ sabbena sabbaṃ sabbathā sabbaṃ anavasesaṃ sammā ādiyitvā sikkhati,",
  "atk-s0503a:855_6": "pavattati paripūretīti attho.",
  "atk-s0503a:856_0": "Abhisallekhikāti ativiya kilesānaṃ sallekhanī,",
  "atk-s0503a:856_1": "tesaṃ tanubhāvāya pahānāya yuttarūpā.",
  "atk-s0503a:856_2": "Cetovivaraṇasappāyāti cetaso paṭicchādakānaṃ nīvaraṇānaṃ dūrībhāvakaraṇena cetovivaraṇasaṅkhātānaṃ samathavipassanānaṃ sappāyā,",
  "atk-s0503a:856_3": "samathavipassanācittasseva vā vivaraṇāya pākaṭīkaraṇāya vā sappāyā upakārikāti cetovivaraṇasappāyā.",
  "atk-s0503a:857_0": "Idāni yena nibbidādiāvahanena ayaṃ kathā abhisallekhikā cetovivaraṇasappāyā ca nāma hoti,",
  "atk-s0503a:857_1": "taṃ dassetuṃ “ekantanibbidāyā”tiādi vuttaṃ.",
  "atk-s0503a:857_2": "Tattha ekantanibbidāyāti ekaṃseneva vaṭṭadukkhato nibbindanatthāya.",
  "atk-s0503a:857_3": "Virāgāya nirodhāyāti tasseva virajjanatthāya ca nirujjhanatthāya ca.",
  "atk-s0503a:857_4": "Upasamāyāti sabbakilesūpasamāya.",
  "atk-s0503a:857_5": "Abhiññāyāti sabbassāpi abhiññeyyassa abhijānanāya.",
  "atk-s0503a:857_6": "Sambodhāyāti catumaggasambodhāya.",
  "atk-s0503a:857_7": "Nibbānāyāti anupādisesanibbānāya.",
  "atk-s0503a:857_8": "Etesu hi ādito tīhi padehi vipassanā vuttā,",
  "atk-s0503a:857_9": "dvīhi maggo,",
  "atk-s0503a:857_10": "dvīhi nibbānaṃ vuttaṃ.",
  "atk-s0503a:857_11": "Samathavipassanā ādiṃ katvā nibbānapariyosāno ayaṃ sabbo uttarimanussadhammo dasakathāvatthulābhino sijjhatīti dasseti.",
  "atk-s0503a:858_0": "Idāni taṃ kathaṃ vibhajitvā dassento “appicchakathā”tiādimāha.",
  "atk-s0503a:858_1": "Tattha appicchoti na iccho,",
  "atk-s0503a:858_2": "tassa kathā appicchakathā,",
  "atk-s0503a:858_3": "appicchabhāvappaṭisaṃyuttā kathā vā appicchakathā.",
  "atk-s0503a:858_4": "Ettha ca atriccho pāpiccho mahiccho appicchoti icchāvasena cattāro puggalā.",
  "atk-s0503a:858_5": "Tesu attanā yathāladdhena lābhena atitto uparūpari lābhaṃ icchanto atriccho nāma.",
  "atk-s0503a:858_6": "Yaṃ sandhāya vuttaṃ –",
  "atk-s0503a:859_0": "“Catubbhi aṭṭhajjhagamā, aṭṭhabhi cāpi soḷasa;",
  "atk-s0503a:860_0": "Soḷasabhi ca dvattiṃsa, atricchaṃ cakkamāsado;",
  "atk-s0503a:861_0": "Icchāhatassa posassa, cakkaṃ bhamati matthake”ti. ;",
  "atk-s0503a:862_0": "“Atricchā atilobhena, atilobhamadena cā”ti ca. ;",
  "atk-s0503a:863_0": "Lābhasakkārasilokanikāmayatāya asantaguṇasambhāvanādhippāyo pāpiccho. Yaṃ sandhāya vuttaṃ –",
  "atk-s0503a:864_0": "“Tattha katamā kuhanā?",
  "atk-s0503a:864_1": "Lābhasakkārasilokasannissitassa pāpicchassa icchāpakatassa paccayappaṭisevanasaṅkhātena vā sāmantajappitena vā iriyāpathassa vā aṭhapanā”tiādi.",
  "atk-s0503a:865_0": "Santaguṇasambhāvanādhippāyo paṭiggahaṇe amattaññū mahiccho. Yaṃ sandhāya vuttaṃ –",
  "atk-s0503a:866_0": "“Idhekacco saddho samāno ‘saddhoti maṃ jano jānātū’ti icchati,",
  "atk-s0503a:866_1": "sīlavā samāno ‘sīlavāti maṃ jano jānātū’ti icchatī”tiādi.",
  "atk-s0503a:867_0": "Duttappiyatāya hissa vijātamātāpi cittaṃ gahetuṃ na sakkoti. Tenetaṃ vuccati –",
  "atk-s0503a:868_0": "“Aggikkhandho samuddo ca, mahiccho cāpi puggalo;",
  "atk-s0503a:869_0": "Sakaṭehi paccaye dentu, tayopete atappiyā”ti.",
  "atk-s0503a:870_0": "Ete pana atricchatādayo dose ārakā parivajjetvā santaguṇanigūhanādhippāyo paṭiggahaṇe ca mattaññū appiccho.",
  "atk-s0503a:870_1": "So attani vijjamānampi guṇaṃ paṭicchādetukāmatāya saddho samāno “saddhoti maṃ jano jānātū”ti na icchati, sīlavā,",
  "atk-s0503a:870_2": "bahussuto,",
  "atk-s0503a:870_3": "pavivitto,",
  "atk-s0503a:870_4": "āraddhavīriyo,",
  "atk-s0503a:870_5": "upaṭṭhitassati, samāhito,",
  "atk-s0503a:870_6": "paññavā samāno “paññavāti maṃ jano jānātū”ti na icchati.",
  "atk-s0503a:871_0": "Svāyaṃ paccayappiccho dhutaṅgappiccho pariyattiappiccho adhigamappicchoti catubbidho.",
  "atk-s0503a:871_1": "Tattha catūsu paccayesu appiccho paccayadāyakaṃ deyyadhammaṃ attano thāmañca oloketvā sacepi hi deyyadhammo bahu hoti,",
  "atk-s0503a:871_2": "dāyako appaṃ dātukāmo,",
  "atk-s0503a:871_3": "dāyakassa vasena appameva gaṇhāti.",
  "atk-s0503a:871_4": "Deyyadhammo ce appo,",
  "atk-s0503a:871_5": "dāyako bahuṃ dātukāmo,",
  "atk-s0503a:871_6": "deyyadhammassa vasena appameva gaṇhāti.",
  "atk-s0503a:871_7": "Deyyadhammopi ce bahu,",
  "atk-s0503a:871_8": "dāyakopi bahuṃ dātukāmo,",
  "atk-s0503a:871_9": "attano thāmaṃ ñatvā pamāṇayuttameva gaṇhāti.",
  "atk-s0503a:871_10": "Evarūpo hi bhikkhu anuppannaṃ lābhaṃ uppādeti,",
  "atk-s0503a:871_11": "uppannaṃ lābhaṃ thāvaraṃ karoti,",
  "atk-s0503a:871_12": "dāyakānaṃ cittaṃ ārādheti.",
  "atk-s0503a:871_13": "Dhutaṅgasamādānassa pana attani atthibhāvaṃ na jānāpetukāmo dhutaṅgappiccho.",
  "atk-s0503a:871_14": "Yo attano bahussutabhāvaṃ jānāpetuṃ na icchati,",
  "atk-s0503a:871_15": "ayaṃ pariyattiappiccho.",
  "atk-s0503a:871_16": "Yo pana sotāpannādīsu aññataro hutvā sabrahmacārīnampi attano sotāpannādibhāvaṃ jānāpetuṃ na icchati,",
  "atk-s0503a:871_17": "ayaṃ adhigamappiccho.",
  "atk-s0503a:871_18": "Evametesaṃ appicchānaṃ yā appicchatā,",
  "atk-s0503a:871_19": "tassā saddhiṃ sandassanādividhinā anekākāravokāraānisaṃsavibhāvanavasena,",
  "atk-s0503a:871_20": "tappaṭipakkhassa atricchādibhedassa icchācārassa ādīnavavibhāvanavasena ca pavattā kathā appicchakathā.",
  "atk-s0503a:872_0": "Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi.",
  "atk-s0503a:872_1": "Atha vā visamaṃ paccayicchaṃ pahāya samaṃ tuṭṭhi,",
  "atk-s0503a:872_2": "santuṭṭhi.",
  "atk-s0503a:872_3": "Santena vā vijjamānena tuṭṭhi santuṭṭhi.",
  "atk-s0503a:872_4": "Vuttañcetaṃ –",
  "atk-s0503a:873_0": "“Atītaṃ nānusocanto, nappajappamanāgataṃ;",
  "atk-s0503a:874_0": "Paccuppannena yāpento, santuṭṭhoti pavuccatī”ti.",
  "atk-s0503a:875_0": "Sammā vā ñāyena bhagavatā anuññātavidhinā paccayehi tuṭṭhi santuṭṭhi.",
  "atk-s0503a:875_1": "Atthato itarītarapaccayasantoso,",
  "atk-s0503a:875_2": "so dvādasavidho hoti. Kathaṃ?",
  "atk-s0503a:875_3": "Cīvare yathālābhasantoso,",
  "atk-s0503a:875_4": "yathābalasantoso,",
  "atk-s0503a:875_5": "yathāsāruppasantosoti tividho,",
  "atk-s0503a:875_6": "evaṃ piṇḍapātādīsu.",
  "atk-s0503a:876_0": "Tatrāyaṃ pabhedavaṇṇanā –",
  "atk-s0503a:876_1": "idha bhikkhu cīvaraṃ labhati sundaraṃ vā asundaraṃ vā,",
  "atk-s0503a:876_2": "so teneva yāpeti,",
  "atk-s0503a:876_3": "aññaṃ na pattheti,",
  "atk-s0503a:876_4": "labhantopi na gaṇhāti,",
  "atk-s0503a:876_5": "ayamassa cīvare yathālābhasantoso.",
  "atk-s0503a:876_6": "Atha pana pakatidubbalo vā hoti ābādhajarābhibhūto vā,",
  "atk-s0503a:876_7": "garuṃ cīvaraṃ pārupanto kilamati,",
  "atk-s0503a:876_8": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "atk-s0503a:876_9": "ayamassa cīvare yathābalasantoso.",
  "atk-s0503a:876_10": "Aparo paṭṭacīvarādīnaṃ aññataraṃ mahagghacīvaraṃ labhitvā “idaṃ therānaṃ cirapabbajitānaṃ,",
  "atk-s0503a:876_11": "idaṃ bahussutānaṃ anurūpaṃ,",
  "atk-s0503a:876_12": "idaṃ gilānānaṃ dubbalānaṃ,",
  "atk-s0503a:876_13": "idaṃ appalābhīnaṃ vā hotū”ti tesaṃ datvā attanā saṅkārakūṭādito nantakāni uccinitvā saṅghāṭiṃ katvā tesaṃ",
  "atk-s0503a:876_14": "vā purāṇacīvarāni gahetvā dhārentopi santuṭṭhova hoti,",
  "atk-s0503a:876_15": "ayamassa cīvare yathāsāruppasantoso.",
  "atk-s0503a:877_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0503a:877_1": "so teneva yāpeti,",
  "atk-s0503a:877_2": "aññaṃ na pattheti,",
  "atk-s0503a:877_3": "labhantopi na gaṇhāti,",
  "atk-s0503a:877_4": "ayamassa piṇḍapāte yathālābhasantoso.",
  "atk-s0503a:877_5": "Atha pana ābādhiko hoti,",
  "atk-s0503a:877_6": "lūkhaṃ pakativiruddhaṃ vā byādhiviruddhaṃ vā piṇḍapātaṃ bhuñjitvā gāḷhaṃ rogātaṅkaṃ pāpuṇāti,",
  "atk-s0503a:877_7": "so sabhāgassa bhikkhuno datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti,",
  "atk-s0503a:877_8": "ayamassa piṇḍapāte yathābalasantoso.",
  "atk-s0503a:877_9": "Aparo bhikkhu paṇītaṃ piṇḍapātaṃ labhati,",
  "atk-s0503a:877_10": "so “ayaṃ piṇḍapāto cirapabbajitādīnaṃ anurūpo”ti cīvaraṃ viya tesaṃ datvā,",
  "atk-s0503a:877_11": "tesaṃ vā santakaṃ gahetvā,",
  "atk-s0503a:877_12": "attanā piṇḍāya caritvā,",
  "atk-s0503a:877_13": "missakāhāraṃ vā paribhuñjantopi santuṭṭhova hoti.",
  "atk-s0503a:877_14": "Ayamassa piṇḍapāte yathāsāruppasantoso.",
  "atk-s0503a:878_0": "Idha pana bhikkhuno senāsanaṃ pāpuṇāti manāpaṃ vā amanāpaṃ vā antamaso tiṇakuṭikāpi tiṇasanthārakampi,",
  "atk-s0503a:878_1": "so teneva santussati,",
  "atk-s0503a:878_2": "puna aññaṃ sundarataraṃ vā pāpuṇāti,",
  "atk-s0503a:878_3": "taṃ na gaṇhāti,",
  "atk-s0503a:878_4": "ayamassa senāsane yathālābhasantoso.",
  "atk-s0503a:878_5": "Atha pana ābādhiko hoti dubbalo vā,",
  "atk-s0503a:878_6": "so byādhiviruddhaṃ vā pakativiruddhaṃ vā senāsanaṃ labhati,",
  "atk-s0503a:878_7": "yatthassa vasato aphāsu hoti,",
  "atk-s0503a:878_8": "so taṃ sabhāgassa bhikkhuno datvā tassa santake sappāyasenāsane vasitvā samaṇadhammaṃ karontopi santuṭṭhova hoti,",
  "atk-s0503a:878_9": "ayamassa senāsane yathābalasantoso.",
  "atk-s0503a:878_10": "Aparo sundaraṃ senāsanaṃ pattampi na sampaṭicchati “paṇītasenāsanaṃ pamādaṭṭhāna”nti,",
  "atk-s0503a:878_11": "mahāpuññatāya vā leṇamaṇḍapakūṭāgārādīni paṇītasenāsanāni labhati,",
  "atk-s0503a:878_12": "so tāni cīvarādīni viya cirapabbajitādīnaṃ datvā yattha katthaci vasantopi santuṭṭhova hoti,",
  "atk-s0503a:878_13": "ayamassa senāsane yathāsāruppasantoso.",
  "atk-s0503a:879_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "atk-s0503a:879_1": "so teneva tussati,",
  "atk-s0503a:879_2": "aññaṃ na pattheti,",
  "atk-s0503a:879_3": "labhantopi na gaṇhāti,",
  "atk-s0503a:879_4": "ayamassa gilānapaccaye yathālābhasantoso.",
  "atk-s0503a:879_5": "Atha pana telena atthiko phāṇitaṃ labhati,",
  "atk-s0503a:879_6": "so taṃ sabhāgassa bhikkhuno datvā,",
  "atk-s0503a:879_7": "tassa hatthato telaṃ gahetvā,",
  "atk-s0503a:879_8": "bhesajjaṃ katvā samaṇadhammaṃ karontopi santuṭṭhova hoti,",
  "atk-s0503a:879_9": "ayamassa gilānapaccaye yathābalasantoso.",
  "atk-s0503a:879_10": "Aparo mahāpuñño bahuṃ telamadhuphāṇitādipaṇītabhesajjaṃ labhati,",
  "atk-s0503a:879_11": "so taṃ cīvarādīni viya cirapabbajitādīnaṃ datvā tesaṃ ābhatena yena kenaci bhesajjaṃ karontopi santuṭṭhova hoti.",
  "atk-s0503a:879_12": "Yo pana ekasmiṃ bhājane muttaharītakaṃ,",
  "atk-s0503a:879_13": "ekasmiṃ catumadhuraṃ ṭhapetvā “gaṇhatha, bhante,",
  "atk-s0503a:879_14": "yadicchasī”ti vuccamāno sacassa tesu aññatarenapi rogo vūpasammati,",
  "atk-s0503a:879_15": "“muttaharītakaṃ nāma buddhādīhi vaṇṇitaṃ,",
  "atk-s0503a:879_16": "pūtimuttabhesajjaṃ nissāya pabbajjā,",
  "atk-s0503a:879_17": "tattha te yāvajīvaṃ ussāho karaṇīyo”ti vacanamanussaranto catumadhuraṃ paṭikkhipitvā muttaharītakena bhesajjaṃ karonto paramasantuṭṭhova hoti,",
  "atk-s0503a:879_18": "ayamassa gilānapaccaye yathāsāruppasantoso.",
  "atk-s0503a:880_0": "So evaṃpabhedo sabbopi santoso santuṭṭhīti pavuccati.",
  "atk-s0503a:880_1": "Tena vuttaṃ “atthato itarītarapaccayasantoso”ti.",
  "atk-s0503a:880_2": "Itarītarasantuṭṭhiyā saddhiṃ sandassanādividhinā ānisaṃsavibhāvanavasena,",
  "atk-s0503a:880_3": "tappaṭipakkhassa atricchatādibhedassa icchāpakatattassa ādīnavavibhāvanavasena ca pavattā kathā santuṭṭhikathā.",
  "atk-s0503a:880_4": "Ito parāsupi kathāsu eseva nayo,",
  "atk-s0503a:880_5": "visesamattameva vakkhāma.",
  "atk-s0503a:881_0": "Pavivekakathāti ettha kāyaviveko cittaviveko upadhivivekoti tayo vivekā.",
  "atk-s0503a:881_1": "Tesu eko gacchati,",
  "atk-s0503a:881_2": "eko tiṭṭhati,",
  "atk-s0503a:881_3": "eko nisīdati,",
  "atk-s0503a:881_4": "eko seyyaṃ kappeti,",
  "atk-s0503a:881_5": "eko gāmaṃ piṇḍāya pavisati,",
  "atk-s0503a:881_6": "eko paṭikkamati,",
  "atk-s0503a:881_7": "eko abhikkamati,",
  "atk-s0503a:881_8": "eko caṅkamaṃ adhiṭṭhāti,",
  "atk-s0503a:881_9": "eko carati,",
  "atk-s0503a:881_10": "eko viharatīti evaṃ sabbiriyāpathesu sabbakiccesu gaṇasaṅgaṇikaṃ pahāya vivittavāso kāyaviveko nāma.",
  "atk-s0503a:881_11": "Aṭṭha samāpattiyo pana cittaviveko nāma.",
  "atk-s0503a:881_12": "Nibbānaṃ upadhiviveko nāma.",
  "atk-s0503a:881_13": "Vuttañhetaṃ –",
  "atk-s0503a:882_0": "“Kāyaviveko ca vivekaṭṭhakāyānaṃ nekkhammābhiratānaṃ,",
  "atk-s0503a:882_1": "cittaviveko ca parisuddhacittānaṃ paramavodānappattānaṃ,",
  "atk-s0503a:882_2": "upadhiviveko ca nirupadhīnaṃ puggalānaṃ visaṅkhāragatāna”nti.",
  "atk-s0503a:883_0": "Vivekoyeva paviveko, pavivekappaṭisaṃyuttā kathā pavivekakathā.",
  "atk-s0503a:884_0": "Asaṃsaggakathāti ettha savanasaṃsaggo dassanasaṃsaggo samullapanasaṃsaggo sambhogasaṃsaggo kāyasaṃsaggoti pañca saṃsaggā.",
  "atk-s0503a:884_1": "Tesu idhekacco bhikkhu suṇāti “asukasmiṃ gāme vā nigame vā itthī abhirūpā dassanīyā pāsādikā paramāya vaṇṇapokkharatāya samannāgatā”ti,",
  "atk-s0503a:884_2": "so taṃ sutvā saṃsīdati visīdati,",
  "atk-s0503a:884_3": "na sakkoti brahmacariyaṃ sandhāretuṃ,",
  "atk-s0503a:884_4": "sikkhaṃ paccakkhāya hīnāyāvattati,",
  "atk-s0503a:884_5": "evaṃ visabhāgārammaṇasavanena uppannakilesasanthavo savanasaṃsaggo nāma.",
  "atk-s0503a:884_6": "Na heva kho bhikkhu suṇāti,",
  "atk-s0503a:884_7": "apica kho sāmaṃ passati itthiṃ abhirūpaṃ dassanīyaṃ pāsādikaṃ paramāya vaṇṇapokkharatāya samannāgataṃ,",
  "atk-s0503a:884_8": "so taṃ disvā saṃsīdati visīdati,",
  "atk-s0503a:884_9": "na sakkoti brahmacariyaṃ sandhāretuṃ,",
  "atk-s0503a:884_10": "sikkhaṃ paccakkhāya hīnāyāvattati,",
  "atk-s0503a:884_11": "evaṃ visabhāgārammaṇadassanena uppannakilesasanthavo dassanasaṃsaggo nāma.",
  "atk-s0503a:884_12": "Disvā pana aññamaññaṃ ālāpasallāpavasena uppanno kilesasanthavo samullapanasaṃsaggo nāma.",
  "atk-s0503a:884_13": "Sahajagghanādīnipi eteneva saṅgaṇhāti.",
  "atk-s0503a:884_14": "Attano pana santakaṃ yaṃkiñci mātugāmassa datvā vā adatvā vā tena dinnassa vanabhaṅgiyādino paribhogavasena",
  "atk-s0503a:884_15": "uppannakilesasanthavo sambhogasaṃsaggo nāma.",
  "atk-s0503a:884_16": "Mātugāmassa hatthaggāhādivasena uppannakilesasanthavo kāyasaṃsaggo nāma.",
  "atk-s0503a:884_17": "Yopi cesa –",
  "atk-s0503a:885_0": "“Gihīhi saṃsaṭṭho viharati ananulomikena saṃsaggena sahasokī sahanandī sukhitesu sukhito,",
  "atk-s0503a:885_1": "dukkhitesu dukkhito,",
  "atk-s0503a:885_2": "uppannesu kiccakaraṇīyesu attanā uyyogaṃ āpajjatī”ti –",
  "atk-s0503a:886_0": "Evaṃ vutto ananulomiko gihisaṃsaggo,",
  "atk-s0503a:886_1": "yo ca sabrahmacārīhipi kilesuppattihetubhūto saṃsaggo,",
  "atk-s0503a:886_2": "taṃ sabbaṃ pahāya yvāyaṃ saṃsāre thirataraṃ saṃvegaṃ,",
  "atk-s0503a:886_3": "saṅkhāresu tibbaṃ bhayasaññaṃ,",
  "atk-s0503a:886_4": "sarīre paṭikūlasaññaṃ,",
  "atk-s0503a:886_5": "sabbākusalesu jigucchāpubbaṅgamaṃ hirottappaṃ,",
  "atk-s0503a:886_6": "sabbakiriyāsu satisampajaññanti sabbaṃ paccupaṭṭhapetvā kamaladale jalabindu viya sabbattha alaggabhāvo,",
  "atk-s0503a:886_7": "ayaṃ sabbasaṃsaggappaṭipakkhatāya asaṃsaggo.",
  "atk-s0503a:886_8": "Tappaṭisaṃyuttā kathā asaṃsaggakathā.",
  "atk-s0503a:887_0": "Vīriyārambhakathāti ettha vīrassa bhāvo,",
  "atk-s0503a:887_1": "kammanti vā vīriyaṃ,",
  "atk-s0503a:887_2": "vidhinā īrayitabbaṃ pavattetabbanti vā vīriyaṃ,",
  "atk-s0503a:887_3": "vīriyañca taṃ akusalānaṃ dhammānaṃ pahānāya kusalānaṃ dhammānaṃ upasampadāya ārambhanaṃ vīriyārambho.",
  "atk-s0503a:887_4": "Svāyaṃ kāyiko cetasiko cāti duvidho,",
  "atk-s0503a:887_5": "ārambhadhātu,",
  "atk-s0503a:887_6": "nikkamadhātu,",
  "atk-s0503a:887_7": "parakkamadhātu cāti tividho;",
  "atk-s0503a:887_8": "sammappadhānavasena catubbidho.",
  "atk-s0503a:887_9": "So sabbopi yo bhikkhu gamane uppannaṃ kilesaṃ ṭhānaṃ pāpuṇituṃ na deti;",
  "atk-s0503a:887_10": "ṭhāne uppannaṃ nisajjaṃ,",
  "atk-s0503a:887_11": "nisajjāya uppannaṃ sayanaṃ pāpuṇituṃ na deti,",
  "atk-s0503a:887_12": "tattha tattheva ajapadena daṇḍena kaṇhasappaṃ uppīḷetvā gaṇhanto viya,",
  "atk-s0503a:887_13": "tikhiṇena asinā amittaṃ gīvāya paharanto viya ca sīsaṃ ukkhipituṃ adatvā vīriyabalena niggaṇhāti,",
  "atk-s0503a:887_14": "tassevaṃ āraddhavīriyassa vasena veditabbo.",
  "atk-s0503a:887_15": "Tappaṭisaṃyuttā kathā vīriyārambhakathā.",
  "atk-s0503a:888_0": "Sīlakathādīsu duvidhaṃ sīlaṃ lokiyaṃ lokuttarañca.",
  "atk-s0503a:888_1": "Tattha lokiyaṃ pātimokkhasaṃvarādi catupārisuddhisīlaṃ,",
  "atk-s0503a:888_2": "lokuttaraṃ maggasīlaṃ phalasīlañca.",
  "atk-s0503a:888_3": "Tathā vipassanāya pādakabhūtā saha upacārena aṭṭha samāpattiyo lokiyo samādhi,",
  "atk-s0503a:888_4": "maggasampayutto panettha lokuttaro samādhi nāma.",
  "atk-s0503a:888_5": "Tathā paññāpi lokiyā sutamayā cintāmayā jhānasampayuttā vipassanāñāṇañca.",
  "atk-s0503a:888_6": "Visesato panettha vipassanāpaññā gahetabbā,",
  "atk-s0503a:888_7": "lokuttarā maggapaññā phalapaññā ca.",
  "atk-s0503a:888_8": "Vimuttīpi ariyaphalavimutti nibbānañca.",
  "atk-s0503a:888_9": "Apare pana tadaṅgavikkhambhanasamucchedavimuttīnampi vasenettha atthaṃ vaṇṇenti.",
  "atk-s0503a:888_10": "Vimuttiñāṇadassanampi ekūnavīsatividhaṃ paccavekkhaṇañāṇaṃ.",
  "atk-s0503a:888_11": "Iti imesaṃ sīlādīnaṃ saddhiṃ sandassanādividhinā anekākāravokāraānisaṃsavibhāvanavasena ceva tappaṭipakkhānaṃ",
  "atk-s0503a:888_12": "dussīlyādīnaṃ ādīnavavibhāvanavasena ca pavattā kathā,",
  "atk-s0503a:888_13": "tappaṭisaṃyuttā kathā vā sīlādikathā nāma.",
  "atk-s0503a:889_0": "Ettha ca “attanā ca appiccho hoti,",
  "atk-s0503a:889_1": "appicchakathañca paresaṃ kattā”ti “santuṭṭho hoti itarītarena cīvarena,",
  "atk-s0503a:889_2": "itarītaracīvarasantuṭṭhiyā ca vaṇṇavādī”ti ca ādivacanato sayañca appicchatādiguṇasamannāgatena paresampi",
  "atk-s0503a:889_3": "tadatthāya hitajjhāsayena pavattetabbā tathārūpī kathā,",
  "atk-s0503a:889_4": "yā idha abhisallekhikādibhāvena visesetvā vuttā appicchakathādīti veditabbā.",
  "atk-s0503a:889_5": "Kārakasseva hi kathā visesato adhippetatthasādhinī.",
  "atk-s0503a:889_6": "Tathā hi vakkhati “kalyāṇamittassetaṃ, meghiya,",
  "atk-s0503a:889_7": "bhikkhuno pāṭikaṅkhaṃ…pe. …",
  "atk-s0503a:889_8": "akasiralābhī”ti.",
  "atk-s0503a:890_0": "Evarūpāyāti īdisāya,",
  "atk-s0503a:890_1": "yathāvuttāya.",
  "atk-s0503a:890_2": "Nikāmalābhīti yathicchitalābhī yathārucilābhī,",
  "atk-s0503a:890_3": "sabbakālaṃ imā kathā sotuṃ vicāretuñca yathāsukhaṃ labhanto.",
  "atk-s0503a:890_4": "Akicchalābhīti niddukkhalābhī.",
  "atk-s0503a:890_5": "Akasiralābhīti vipulalābhī.",
  "atk-s0503a:891_0": "Āraddhavīriyoti paggahitavīriyo.",
  "atk-s0503a:891_1": "Akusalānaṃ dhammānaṃ pahānāyāti akosallasambhūtaṭṭhena akusalānaṃ pāpadhammānaṃ pajahanatthāya.",
  "atk-s0503a:891_2": "Kusalānaṃ dhammānanti kucchitānaṃ salanādiatthena anavajjaṭṭhena ca kusalānaṃ sahavipassanānaṃ maggaphaladhammānaṃ.",
  "atk-s0503a:891_3": "Upasampadāyāti sampādanāya,",
  "atk-s0503a:891_4": "attano santāne uppādanāya.",
  "atk-s0503a:891_5": "Thāmavāti ussoḷhisaṅkhātena vīriyathāmena samannāgato.",
  "atk-s0503a:891_6": "Daḷhaparakkamoti thiraparakkamo asithilavīriyo.",
  "atk-s0503a:891_7": "Anikkhittadhuroti anorohitadhuro anosakkitavīriyo.",
  "atk-s0503a:892_0": "Paññavāti vipassanāpaññāya paññavā.",
  "atk-s0503a:892_1": "Udayatthagāminiyāti pañcannaṃ khandhānaṃ udayañca vayañca paṭivijjhantiyā.",
  "atk-s0503a:892_2": "Ariyāyāti vikkhambhanavasena kilesehi ārakā dūre ṭhitāya niddosāya.",
  "atk-s0503a:892_3": "Nibbedhikāyāti nibbedhabhāgiyāya.",
  "atk-s0503a:892_4": "Sammā dukkhakkhayagāminiyāti vaṭṭadukkhassa khepanato “dukkhakkhayo”ti laddhanāmaṃ ariyamaggaṃ sammā hetunā ñāyena gacchantiyā.",
  "atk-s0503a:893_0": "Imesu ca pana pañcasu dhammesu sīlaṃ vīriyaṃ paññā ca yogino ajjhattikaṃ aṅgaṃ,",
  "atk-s0503a:893_1": "itaradvayaṃ bāhiraṃ aṅgaṃ.",
  "atk-s0503a:893_2": "Tathāpi kalyāṇamittasannissayeneva sesaṃ catubbidhaṃ ijjhati,",
  "atk-s0503a:893_3": "kalyāṇamittassevettha bahūpakārataṃ dassento satthā “kalyāṇamittassetaṃ, meghiya,",
  "atk-s0503a:893_4": "bhikkhuno pāṭikaṅkha”ntiādinā desanaṃ vaḍḍheti.",
  "atk-s0503a:893_5": "Tattha pāṭikaṅkhanti ekaṃsena icchitabbaṃ,",
  "atk-s0503a:893_6": "avassaṃbhāvīti attho.",
  "atk-s0503a:893_7": "Yanti kiriyāparāmasanaṃ.",
  "atk-s0503a:893_8": "Idaṃ vuttaṃ hoti –",
  "atk-s0503a:893_9": "“sīlavā bhavissatī”ti ettha yadetaṃ kalyāṇamittassa bhikkhuno sīlavantatāya bhavanaṃ sīlasampannattaṃ,",
  "atk-s0503a:893_10": "tassa bhikkhuno sīlasampannattā etaṃ tassa pāṭikaṅkhaṃ,",
  "atk-s0503a:893_11": "avassaṃbhāvī ekaṃseneva tassa tattha niyojanatoti adhippāyo.",
  "atk-s0503a:893_12": "Pātimokkhasaṃvarasaṃvuto viharissatītiādīsupi eseva nayo.",
  "atk-s0503a:894_0": "Evaṃ bhagavā sadevake loke uttamakalyāṇamittasaṅkhātassa attano vacanaṃ anādiyitvā taṃ vanasaṇḍaṃ pavisitvā",
  "atk-s0503a:894_1": "tādisaṃ vippakāraṃ pattassa āyasmato meghiyassa kalyāṇamittatādinā sakalaṃ sāsanasampattiṃ dassetvā,",
  "atk-s0503a:894_2": "idānissa tattha ādarajātassa pubbe yehi kāmavitakkādīhi upaddutattā kammaṭṭhānaṃ na sampajji,",
  "atk-s0503a:894_3": "tassa tesaṃ ujuvipaccanīkabhūtattā ca bhāvanānayaṃ pakāsetvā,",
  "atk-s0503a:894_4": "tato paraṃ arahattassa kammaṭṭhānaṃ ācikkhanto,",
  "atk-s0503a:894_5": "“tena ca pana, meghiya,",
  "atk-s0503a:894_6": "bhikkhunā imesu pañcasu dhammesu patiṭṭhāya cattāro dhammā uttari bhāvetabbā”tiādimāha.",
  "atk-s0503a:894_7": "Tattha tenāti evaṃ kalyāṇamittasannissayena yathāvuttasīlādiguṇasamannāgatena.",
  "atk-s0503a:894_8": "Tenevāha “imesu pañcasu dhammesu patiṭṭhāyā”ti.",
  "atk-s0503a:894_9": "Uttarīti āraddhataruṇavipassanassa rāgādiparissayā ce uppajjeyyuṃ,",
  "atk-s0503a:894_10": "tesaṃ visodhanatthaṃ tato uddhaṃ cattāro dhammā bhāvetabbā uppādetabbā vaḍḍhetabbā ca.",
  "atk-s0503a:895_0": "Asubhāti ekādasasu asubhakammaṭṭhānesu yathārahaṃ yattha katthaci asubhabhāvanā.",
  "atk-s0503a:895_1": "Rāgassa pahānāyāti kāmarāgassa pajahanatthāya.",
  "atk-s0503a:895_2": "Ayamattho sālilāyakopamāya vibhāvetabbo –",
  "atk-s0503a:895_3": "eko hi puriso asitaṃ gahetvā koṭito paṭṭhāya sālikhette sāliyo lāyati,",
  "atk-s0503a:895_4": "athassa vatiṃ bhinditvā gāvo pavisiṃsu.",
  "atk-s0503a:895_5": "So asitaṃ ṭhapetvā,",
  "atk-s0503a:895_6": "yaṭṭhiṃ ādāya,",
  "atk-s0503a:895_7": "teneva maggena gāvo nīharitvā,",
  "atk-s0503a:895_8": "vatiṃ pākatikaṃ katvā,",
  "atk-s0503a:895_9": "puna asitaṃ gahetvā sāliyo lāyi.",
  "atk-s0503a:895_10": "Tattha sālikhettaṃ viya buddhasāsanaṃ daṭṭhabbaṃ,",
  "atk-s0503a:895_11": "sālilāyako viya yogāvacaro,",
  "atk-s0503a:895_12": "asitaṃ viya paññā,",
  "atk-s0503a:895_13": "lāyanakālo viya vipassanāya kammakaraṇakālo,",
  "atk-s0503a:895_14": "yaṭṭhi viya asubhakammaṭṭhānaṃ,",
  "atk-s0503a:895_15": "vati viya saṃvaro,",
  "atk-s0503a:895_16": "vatiṃ bhinditvā gāvīnaṃ pavisanaṃ viya sahasā appaṭisaṅkhāya pamādaṃ āgamma rāgassa uppajjanaṃ,",
  "atk-s0503a:895_17": "asitaṃ ṭhapetvā,",
  "atk-s0503a:895_18": "yaṭṭhiṃ ādāya,",
  "atk-s0503a:895_19": "paviṭṭhamaggeneva gāvo nīharitvā,",
  "atk-s0503a:895_20": "vatiṃ paṭipākatikaṃ katvā,",
  "atk-s0503a:895_21": "puna ṭhitaṭṭhānato paṭṭhāya sālilāyanaṃ viya asubhakammaṭṭhānena rāgaṃ vikkhambhetvā,",
  "atk-s0503a:895_22": "puna vipassanāya kammakaraṇakāloti idamettha upamāsaṃsandanaṃ.",
  "atk-s0503a:895_23": "Evaṃbhūtaṃ bhāvanāvidhiṃ sandhāya vuttaṃ “asubhā bhāvetabbā rāgassa pahānāyā”ti.",
  "atk-s0503a:896_0": "Mettāti mettākammaṭṭhānaṃ.",
  "atk-s0503a:896_1": "Byāpādassa pahānāyāti vuttanayeneva uppannakopassa pajahanatthāya.",
  "atk-s0503a:896_2": "Ānāpānassatīti soḷasavatthukā ānāpānassati.",
  "atk-s0503a:896_3": "Vitakkupacchedāyāti vuttanayeneva uppannānaṃ vitakkānaṃ upacchedanatthāya.",
  "atk-s0503a:896_4": "Asmimānasamugghātāyāti asmīti uppajjanakassa navavidhassa mānassa samucchedanatthāya.",
  "atk-s0503a:896_5": "Aniccasaññinoti hutvā abhāvato udayabbayavantato pabhaṅguto tāvakālikato niccappaṭipakkhato ca “sabbe",
  "atk-s0503a:896_6": "saṅkhārā aniccā”ti pavattaaniccānupassanāvasena aniccasaññino.",
  "atk-s0503a:896_7": "Anattasaññā saṇṭhātīti asārakato avasavattanato parato rittato tucchato suññato ca “sabbe dhammā anattā”ti",
  "atk-s0503a:896_8": "evaṃ pavattā anattānupassanāsaṅkhātā anattasaññā citte saṇṭhahati,",
  "atk-s0503a:896_9": "atidaḷhaṃ patiṭṭhāti.",
  "atk-s0503a:896_10": "Aniccalakkhaṇe hi diṭṭhe anattalakkhaṇaṃ diṭṭhameva hoti.",
  "atk-s0503a:896_11": "Tīsu hi lakkhaṇesu ekasmiṃ diṭṭhe itaradvayaṃ diṭṭhameva hoti.",
  "atk-s0503a:896_12": "Tena vuttaṃ –",
  "atk-s0503a:896_13": "“aniccasaññino hi, meghiya,",
  "atk-s0503a:896_14": "anattasaññā saṇṭhātī”ti.",
  "atk-s0503a:896_15": "Anattalakkhaṇe diṭṭhe asmīti uppajjanakamāno suppajahova hotīti āha –",
  "atk-s0503a:896_16": "“anattasaññī asmimānasamugghātaṃ pāpuṇātī”ti diṭṭheva dhamme nibbānanti diṭṭheyeva dhamme imasmiṃyeva attabhāve apaccayaparinibbānaṃ pāpuṇāti.",
  "atk-s0503a:896_17": "Ayamettha saṅkhepo,",
  "atk-s0503a:896_18": "vitthārato pana asubhādibhāvanānayo visuddhimagge vuttanayena gahetabbo.",
  "atk-s0503a:897_0": "Etamatthaṃ viditvāti etaṃ āyasmato meghiyassa micchāvitakkacorehi kusalabhaṇḍupacchedasaṅkhātaṃ atthaṃ jānitvā.",
  "atk-s0503a:897_1": "Imaṃ udānanti imaṃ kāmavitakkādīnaṃ avinodane vinodane ca ādīnavānisaṃsadīpakaṃ udānaṃ udānesi.",
  "atk-s0503a:898_0": "Tattha khuddāti hīnā lāmakā.",
  "atk-s0503a:898_1": "Vitakkāti kāmavitakkādayo tayo pāpavitakkā.",
  "atk-s0503a:898_2": "Te hi sabbavitakkehi patikiṭṭhatāya idha khuddāti vuttā “na ca khuddamācare”tiādīsu viya.",
  "atk-s0503a:898_3": "Sukhumāti ñātivitakkādayo adhippetā.",
  "atk-s0503a:898_4": "Ñātivitakko janapadavitakko amarāvitakko parānuddayatāya paṭisaṃyutto vitakko lābhasakkārasilokapaṭisaṃyutto",
  "atk-s0503a:898_5": "vitakko anavaññattipaṭisaṃyutto vitakkoti ete hi vitakkā kāmavitakkādayo viya dāruṇā na hontīti anoḷārikasabhāvatāya",
  "atk-s0503a:898_6": "sukhumāti vuttā.",
  "atk-s0503a:898_7": "Anugatāti cittena anuvattitā.",
  "atk-s0503a:898_8": "Vitakke hi uppajjamāne cittaṃ tadanugatameva hoti tassa ārammaṇābhiniropanato.",
  "atk-s0503a:898_9": "“Anuggatā”tipi pāḷi,",
  "atk-s0503a:898_10": "anuuṭṭhitāti attho.",
  "atk-s0503a:898_11": "Manaso uppilāvāti cetaso uppilāvitattakarā.",
  "atk-s0503a:899_0": "Ete avidvā manaso vitakketi ete kāmavitakkādike manovitakke assādādīnavanissaraṇato ñātatīraṇapahānapariññāhi yathābhūtaṃ ajānanto.",
  "atk-s0503a:899_1": "Hurā huraṃ dhāvati bhantacittoti appahīnamicchāvitakkattā anavaṭṭhitacitto “kadāci rūpe,",
  "atk-s0503a:899_2": "kadāci sadde”tiādinā tasmiṃ tasmiṃ ārammaṇe assādādivasena aparāparaṃ dhāvati paribbhamati.",
  "atk-s0503a:899_3": "Atha vā hurā huraṃ dhāvati bhantacittoti apariññātavitakkattā tannimittānaṃ avijjātaṇhānaṃ vasena paribbhamanamānaso",
  "atk-s0503a:899_4": "idhalokato paralokaṃ ādānanikkhepehi aparāparaṃ dhāvati saṃsaratīti attho.",
  "atk-s0503a:900_0": "Ete ca vidvā manaso vitakketi ete yathāvuttappabhede kāmavitakkādike manovitakke assādādito yathābhūtaṃ jānanto.",
  "atk-s0503a:900_1": "Ātāpiyoti vīriyavā.",
  "atk-s0503a:900_2": "Saṃvaratīti pidahati.",
  "atk-s0503a:900_3": "Satimāti satisampanno.",
  "atk-s0503a:900_4": "Anuggateti dullabhavasena anuppanne.",
  "atk-s0503a:900_5": "Idaṃ vuttaṃ hoti –",
  "atk-s0503a:900_6": "ete vuttappakāre kāmavitakkādike manovitakke cittassa uppilāvitahetutāya manaso uppilāve vidvā vipassanāpaññāsahitāya maggapaññāya sammadeva jānanto,",
  "atk-s0503a:900_7": "tassa sahāyabhūtānaṃ sammāvāyāmasatīnaṃ atthitāya ātāpiyo satimā te ariyamaggabhāvanāya āyatiṃ uppattirahe",
  "atk-s0503a:900_8": "anuggate anuppanne eva maggakkhaṇe saṃvarati,",
  "atk-s0503a:900_9": "ñāṇasaṃvaravasena pidahati,",
  "atk-s0503a:900_10": "āgamanapathaṃ pacchindati,",
  "atk-s0503a:900_11": "evaṃbhūto ca catusaccappabodhena buddho ariyasāvako arahattādhigamena asesaṃ,",
  "atk-s0503a:900_12": "anavasesaṃ ete kāmavitakkādike pajahāsi samucchindīti.",
  "atk-s0503a:900_13": "Etthāpi “anugate”tipi paṭhanti.",
  "atk-s0503a:900_14": "Tassattho heṭṭhā vuttoyeva.",
  "atk-s0503a:901_0": "Paṭhamasuttavaṇṇanā niṭṭhitā.",
  "atk-s0503a:902_0": "2. Uddhatasuttavaṇṇanā",
  "atk-s0503a:903_0": "32.",
  "atk-s0503a:903_1": "Dutiye kusinārāyanti kusinārāyaṃ nāma mallarājūnaṃ nagare.",
  "atk-s0503a:903_2": "Upavattane mallānaṃ sālavaneti yathā hi anurādhapurassa thūpārāmo,",
  "atk-s0503a:903_3": "evaṃ kusinārāya uyyānaṃ dakkhiṇapacchimadisāya hoti.",
  "atk-s0503a:903_4": "Yathā thūpārāmato dakkhiṇadvārena nagarapavisanamaggo pācīnamukho gantvā uttarena nivattati,",
  "atk-s0503a:903_5": "evaṃ uyyānato sālapanti pācīnamukhā gantvā uttarena nivattā,",
  "atk-s0503a:903_6": "tasmā “upavattana”nti vuccati.",
  "atk-s0503a:903_7": "Tasmiṃ upavattane mallarājūnaṃ sālavane.",
  "atk-s0503a:903_8": "Araññakuṭikāyanti sālapantiyā avidūre rukkhagacchasañchannaṭṭhāne katā kuṭikā,",
  "atk-s0503a:903_9": "taṃ sandhāya vuttaṃ “araññakuṭikāyaṃ viharatī”ti.",
  "atk-s0503a:903_10": "Te pana bhikkhū paṭisaṅkhānavirahitā ossaṭṭhavīriyā pamattavihārino,",
  "atk-s0503a:903_11": "tena vuttaṃ “uddhatā”tiādi.",
  "atk-s0503a:904_0": "Tattha uddhaccabahulattā avūpasantacittatāya uddhatā.",
  "atk-s0503a:904_1": "Tucchabhāvena māno naḷo viyāti naḷo,",
  "atk-s0503a:904_2": "mānasaṅkhāto uggato naḷo etesanti unnaḷā,",
  "atk-s0503a:904_3": "uggatatucchamānāti attho.",
  "atk-s0503a:904_4": "Pattacīvaramaṇḍanādicāpallena samannāgatattā bahukatāya vā capalā.",
  "atk-s0503a:904_5": "Pharusavācatāya mukhena kharāti mukharā.",
  "atk-s0503a:904_6": "Tiracchānakathābahulatāya vikiṇṇā byākulā vācā etesanti vikiṇṇavācā.",
  "atk-s0503a:904_7": "Muṭṭhā naṭṭhā sati etesanti muṭṭhassatino,",
  "atk-s0503a:904_8": "sativirahitā pamādavihārinoti attho.",
  "atk-s0503a:904_9": "Sabbena sabbaṃ sampajaññābhāvato asampajānā.",
  "atk-s0503a:904_10": "Gaddūhanamattampi kālaṃ cittasamādhānassa abhāvato na samāhitāti asamāhitā.",
  "atk-s0503a:904_11": "Lolasabhāvattā bhantamigasappaṭibhāgatāya vibbhantacittā.",
  "atk-s0503a:904_12": "Manacchaṭṭhānaṃ indriyānaṃ asaṃvaraṇato asaññatindriyatāya pākatindriyā.",
  "atk-s0503a:905_0": "Etamatthaṃ viditvāti etaṃ tesaṃ bhikkhūnaṃ uddhaccādivasena pamādavihāraṃ jānitvā.",
  "atk-s0503a:905_1": "Imaṃ udānanti imaṃ pamādavihāre appamādavihāre ca yathākkamaṃ ādīnavānisaṃsavibhāvanaṃ udānaṃ udānesi.",
  "atk-s0503a:906_0": "Tattha arakkhitenāti satiārakkhābhāvena aguttena.",
  "atk-s0503a:906_1": "Kāyenāti chaviññāṇakāyena cakkhuviññāṇena hi rūpaṃ disvā tattha nimittānubyañjanaggahaṇavasena abhijjhādipavattito",
  "atk-s0503a:906_2": "viññāṇadvārassa satiyā arakkhitabhāvato.",
  "atk-s0503a:906_3": "Sotaviññāṇādīsupi eseva nayo.",
  "atk-s0503a:906_4": "Evaṃ chaviññāṇakāyassa arakkhitabhāvaṃ sandhāyāha “arakkhitena kāyenā”ti.",
  "atk-s0503a:906_5": "Keci pana “kāyenā”ti atthaṃ vadanti,",
  "atk-s0503a:906_6": "tesampi vuttanayeneva atthayojanāya sati yujjeyya.",
  "atk-s0503a:906_7": "Apare pana “arakkhitena cittenā”ti paṭhanti,",
  "atk-s0503a:906_8": "tesampi vuttanayo eva attho.",
  "atk-s0503a:906_9": "Micchādiṭṭhihatenāti sassatādimicchābhinivesadūsitena.",
  "atk-s0503a:906_10": "Thinamiddhābhibhūtenāti cittassa akalyatālakkhaṇena thinena kāyassa akalyatālakkhaṇena middhena ca ajjhotthaṭena,",
  "atk-s0503a:906_11": "tena kāyena cittenāti vā sambandho.",
  "atk-s0503a:906_12": "Vasaṃ mārassa gacchatīti kilesamārādikassa sabbassapi mārassa vasaṃ yathākāmakaraṇīyataṃ upagacchati,",
  "atk-s0503a:906_13": "tesaṃ visayaṃ nātikkamatīti attho.",
  "atk-s0503a:907_0": "Imāya hi gāthāya bhagavā ye satiārakkhābhāvena sabbaso arakkhitacittā,",
  "atk-s0503a:907_1": "yonisomanasikārassa hetubhūtāya paññāya abhāvato ayoniso ummujjanena niccantiādinā vipariyesagāhino,",
  "atk-s0503a:907_2": "tato eva kusalakiriyāya vīriyārambhābhāvato kosajjābhibhūtā saṃsāravaṭṭato sīsaṃ na ukkhipissantīti tesaṃ",
  "atk-s0503a:907_3": "bhikkhūnaṃ pamādavihāragarahāmukhena vaṭṭaṃ dassetvā idāni vivaṭṭaṃ dassetuṃ,",
  "atk-s0503a:907_4": "“tasmā rakkhitacittassā”ti dutiyagāthamāha.",
  "atk-s0503a:908_0": "Tattha tasmā rakkhitacittassāti yasmā arakkhitacitto mārassa yathākāmakaraṇīyo hutvā saṃsāreyeva hoti,",
  "atk-s0503a:908_1": "tasmā satisaṃvarena manacchaṭṭhānaṃ indriyānaṃ rakkhaṇena pidahanena rakkhitacitto assa.",
  "atk-s0503a:908_2": "Citte hi rakkhite cakkhādiindriyāni rakkhitāneva hontīti.",
  "atk-s0503a:908_3": "Sammāsaṅkappagocaroti yasmā micchāsaṅkappagocaro tathā tathā ayoniso vitakketvā nānāvidhāni micchādassanāni",
  "atk-s0503a:908_4": "gaṇhanto micchādiṭṭhihatena cittena mārassa yathākāmakaraṇīyo hoti,",
  "atk-s0503a:908_5": "tasmā yonisomanasikārena kammaṃ karonto nekkhammasaṅkappādisammāsaṅkappagocaro assa,",
  "atk-s0503a:908_6": "jhānādisampayuttaṃ sammāsaṅkappameva attano cittassa pavattiṭṭhānaṃ kareyya.",
  "atk-s0503a:908_7": "Sammādiṭṭhipurekkhāroti sammāsaṅkappagocaratāya vidhūtamicchādassano puretaraṃyeva kammassakatālakkhaṇaṃ,",
  "atk-s0503a:908_8": "tato yathābhūtañāṇalakkhaṇañca sammādiṭṭhiṃ purato katvā pubbe vuttanayeneva sīlasamādhīsu yutto payutto",
  "atk-s0503a:908_9": "vipassanaṃ ārabhitvā saṅkhāre sammasanto ñatvāna udayabbayaṃ pañcasu upādānakkhandhesu samapaññāsāya",
  "atk-s0503a:908_10": "ākārehi uppādanirodhaṃ vavatthapetvā udayabbayañāṇamadhigantvā tato paraṃ bhaṅgānupassanādivasena vipassanaṃ",
  "atk-s0503a:908_11": "ussukkāpetvā anukkamena ariyamaggaṃ gaṇhanto aggamaggena,",
  "atk-s0503a:908_12": "thinamiddhābhibhū bhikkhu sabbā duggatiyo jaheti,",
  "atk-s0503a:908_13": "evaṃ so heṭṭhimamaggavajjhānaṃ kilesānaṃ paṭhamameva pahīnattā diṭṭhivippayuttalobhasahagatacittuppādesu",
  "atk-s0503a:908_14": "uppajjanakathinamiddhānaṃ adhigatena arahattamaggena samucchindanato tadekaṭṭhānaṃ mānādīnampi pahīnattā",
  "atk-s0503a:908_15": "sabbaso bhinnakileso khīṇāsavo bhikkhu tividhadukkhatāyogena duggatisaṅkhātā sabbāpi gatiyo ucchinnabhavamūlattā jahe,",
  "atk-s0503a:908_16": "pajaheyya.",
  "atk-s0503a:908_17": "Tāsaṃ parabhāge nibbāne patiṭṭheyyāti attho.",
  "atk-s0503a:909_0": "Dutiyasuttavaṇṇanā niṭṭhitā.",
  "atk-s0503a:910_0": "3. Gopālakasuttavaṇṇanā",
  "atk-s0503a:911_0": "33.",
  "atk-s0503a:911_1": "Tatiye kosalesūti kosalā nāma jānapadino rājakumārā,",
  "atk-s0503a:911_2": "tesaṃ nivāso ekopi janapado “kosalā”tveva vuccati,",
  "atk-s0503a:911_3": "tesu kosalesu janapade.",
  "atk-s0503a:911_4": "Cārikaṃ caratīti aturitacārikāvasena janapadacārikaṃ carati.",
  "atk-s0503a:911_5": "Mahatāti guṇamahattenapi mahatā,",
  "atk-s0503a:911_6": "aparicchinnasaṅkhyattā saṅkhyāmahattenapi mahatā.",
  "atk-s0503a:911_7": "Bhikkhusaṅghenāti diṭṭhisīlasāmaññasaṃhatena samaṇagaṇena.",
  "atk-s0503a:911_8": "Saddhinti ekato.",
  "atk-s0503a:911_9": "Maggā okkammāti maggato apakkamitvā.",
  "atk-s0503a:911_10": "Aññataraṃ rukkhamūlanti ghanapattasākhāviṭapasampannassa sandacchāyassa mahato rukkhassa samīpasaṅkhātaṃ mūlaṃ.",
  "atk-s0503a:912_0": "Aññataro gopālakoti eko gogaṇarakkhako,",
  "atk-s0503a:912_1": "nāmena pana nando nāma.",
  "atk-s0503a:912_2": "So kira aḍḍho mahaddhano mahābhogo,",
  "atk-s0503a:912_3": "yathā keṇiyo jaṭilo pabbajjāvasena,",
  "atk-s0503a:912_4": "evaṃ anāthapiṇḍikassa goyūthaṃ rakkhanto gopālakattena rājapīḷaṃ apaharanto attano kuṭumbaṃ rakkhati.",
  "atk-s0503a:912_5": "So kālena kālaṃ pañca gorase gahetvā,",
  "atk-s0503a:912_6": "mahāseṭṭhissa santikaṃ āgantvā niyyātetvā satthu santikaṃ gantvā,",
  "atk-s0503a:912_7": "satthāraṃ passati,",
  "atk-s0503a:912_8": "dhammaṃ suṇāti,",
  "atk-s0503a:912_9": "attano vasanaṭṭhānaṃ āgamanatthāya satthāraṃ yācati.",
  "atk-s0503a:912_10": "Satthā tasseva ñāṇaparipākaṃ āgamayamāno agantvā,",
  "atk-s0503a:912_11": "aparabhāge mahatā bhikkhusaṅghena parivuto janapadacārikaṃ caranto,",
  "atk-s0503a:912_12": "“idānissa ñāṇaṃ paripakka”nti ñatvā tassa vasanaṭṭhānassa avidūre maggā okkamma aññatarasmiṃ rukkhamūle nisīdi tassa āgamanaṃ āgamayamāno.",
  "atk-s0503a:912_13": "Nandopi kho “satthā kira janapadacārikaṃ caranto ito āgacchatī”ti sutvā,",
  "atk-s0503a:912_14": "haṭṭhatuṭṭho vegena gantvā,",
  "atk-s0503a:912_15": "satthāraṃ upasaṅkamitvā vanditvā katapaṭisanthāro ekamantaṃ nisīdi,",
  "atk-s0503a:912_16": "athassa bhagavā dhammaṃ desesi.",
  "atk-s0503a:912_17": "So sotāpattiphale patiṭṭhahitvā bhagavantaṃ nimantetvā sattāhaṃ pāyāsadānamadāsi,",
  "atk-s0503a:912_18": "sattame divase bhagavā anumodanaṃ katvā pakkāmi.",
  "atk-s0503a:912_19": "Tena vuttaṃ –",
  "atk-s0503a:912_20": "“ekamantaṃ nisinnaṃ kho taṃ gopālakaṃ bhagavā dhammiyā kathāya sandassesi…pe…",
  "atk-s0503a:912_21": "uṭṭhāyāsanā pakkāmī”ti.",
  "atk-s0503a:913_0": "Tattha sandassesīti “ime dhammā kusalā,",
  "atk-s0503a:913_1": "ime dhammā akusalā”tiādinā kusalādidhamme kammavipāke idhalokaparaloke paccakkhato dassento anupubbikathāvasāne cattāri ariyasaccāni sammā dassesi.",
  "atk-s0503a:913_2": "Samādapesīti “saccādhigamāya ime nāma dhammā attani uppādetabbā”ti sīlādidhamme sammā gaṇhāpetvā tesu taṃ patiṭṭhapesi.",
  "atk-s0503a:913_3": "Samuttejesīti te dhammā samādinnā anukkamena bhāviyamānā nibbedhabhāgiyā hutvā tikkhavisadā yathā khippaṃ ariyamaggaṃ āvahanti,",
  "atk-s0503a:913_4": "tathā sammā uttejesi sammadeva tejesi.",
  "atk-s0503a:913_5": "Sampahaṃsesīti bhāvanāya pubbenāparaṃ visesabhāvadassanena cittassa pamodāpanavasena suṭṭhu pahaṃsesi.",
  "atk-s0503a:913_6": "Apicettha sāvajjānavajjadhammesu dukkhādīsu ca sammohavinodanena sandassanaṃ,",
  "atk-s0503a:913_7": "sammāpaṭipattiyaṃ pamādāpanodanena samādapanaṃ,",
  "atk-s0503a:913_8": "cittassālasiyāpattivinodanena samuttejanaṃ,",
  "atk-s0503a:913_9": "sammāpaṭipattisiddhiyā sampahaṃsanaṃ veditabbaṃ.",
  "atk-s0503a:913_10": "Evaṃ so bhagavato sāmukkaṃsikāya dhammadesanāya sotāpattiphale patiṭṭhahi.",
  "atk-s0503a:913_11": "Adhivāsesīti tena diṭṭhasaccena “adhivāsetu me,",
  "atk-s0503a:913_12": "bhante bhagavā”tiādinā nimantito kāyaṅgavācaṅgaṃ acopento citteneva adhivāsesi sādiyi.",
  "atk-s0503a:913_13": "Tenevāha “tuṇhībhāvenā”ti.",
  "atk-s0503a:914_0": "Appodakapāyāsanti nirudakapāyāsaṃ.",
  "atk-s0503a:914_1": "Paṭiyādāpetvāti sampādetvā sajjetvā.",
  "atk-s0503a:914_2": "Navañca sappinti navanītaṃ gahetvā tāvadeva vilīnaṃ maṇḍasappiñca paṭiyādāpetvā.",
  "atk-s0503a:914_3": "Sahatthāti ādarajāto sahattheneva parivisanto.",
  "atk-s0503a:914_4": "Santappesīti paṭiyattaṃ bhojanaṃ bhojesi.",
  "atk-s0503a:914_5": "Sampavāresīti “alaṃ ala”nti vācāya paṭikkhipāpesi.",
  "atk-s0503a:914_6": "Bhuttāvinti katabhattakiccaṃ.",
  "atk-s0503a:914_7": "Onītapattapāṇinti pattato apanītapāṇiṃ,",
  "atk-s0503a:914_8": "“dhotapattapāṇi”ntipi pāṭho,",
  "atk-s0503a:914_9": "dhotapattahatthanti attho.",
  "atk-s0503a:914_10": "Nīcanti anuccaṃ āsanaṃ gahetvā āsaneyeva nisīdanaṃ ariyadesavāsīnaṃ cārittaṃ,",
  "atk-s0503a:914_11": "so pana satthu santike upacāravasena paññattassa dāruphalakāsanassa samīpe nisīdi.",
  "atk-s0503a:914_12": "Dhammiyā kathāyātiādi sattame divase kataṃ anumodanaṃ sandhāya vuttaṃ.",
  "atk-s0503a:914_13": "So kira sattāhaṃ bhagavantaṃ bhikkhusaṅghañca tattha vasāpetvā mahādānaṃ pavattesi.",
  "atk-s0503a:914_14": "Sattame pana divase appodakapāyāsadānaṃ adāsi.",
  "atk-s0503a:914_15": "Satthā tassa tasmiṃ attabhāve uparimaggatthāya ñāṇaparipākābhāvato anumodanameva katvā pakkāmi.",
  "atk-s0503a:915_0": "Sīmantarikāyāti sīmantare,",
  "atk-s0503a:915_1": "tassa gāmassa antaraṃ.",
  "atk-s0503a:915_2": "Gāmavāsino kira ekaṃ taḷākaṃ nissāya tena saddhiṃ kalahaṃ akaṃsu.",
  "atk-s0503a:915_3": "So te abhibhavitvā taṃ taḷākaṃ gaṇhi.",
  "atk-s0503a:915_4": "Tena baddhāghāto eko puriso taṃ satthu pattaṃ gahetvā dūraṃ anugantvā “nivattāhi upāsakā”ti vutte bhagavantaṃ",
  "atk-s0503a:915_5": "vanditvā padakkhiṇaṃ katvā bhikkhusaṅghassa ca añjaliṃ katvā yāva dassanūpacārasamatikkamā dasanakhasamodhānasamujjalaṃ",
  "atk-s0503a:915_6": "añjaliṃ sirasi paggayha paṭinivattitvā dvinnaṃ gāmānaṃ antare araññappadese ekakaṃ gacchantaṃ sarena",
  "atk-s0503a:915_7": "vijjhitvā māresi.",
  "atk-s0503a:915_8": "Tena vuttaṃ acirapakkantassa…pe…",
  "atk-s0503a:915_9": "voropesī”ti.",
  "atk-s0503a:915_10": "Kenacideva karaṇīyena ohīyitvā pacchā gacchantā bhikkhū taṃ tathā mataṃ disvā bhagavato tamatthaṃ ārocesuṃ,",
  "atk-s0503a:915_11": "taṃ sandhāya vuttaṃ “atha kho sambahulā bhikkhū”tiādi.",
  "atk-s0503a:916_0": "Etamatthaṃ viditvāti yasmā diṭṭhisampannaṃ ariyasāvakaṃ nandaṃ mārentena purisena ānantariyakammaṃ bahulaṃ apuññaṃ pasutaṃ,",
  "atk-s0503a:916_1": "tasmā yaṃ corehi ca verīhi ca kattabbaṃ,",
  "atk-s0503a:916_2": "tatopi ghorataraṃ imesaṃ sattānaṃ micchāpaṇihitaṃ cittaṃ karotīti imamatthaṃ jānitvā tadatthadīpanaṃ imaṃ udānaṃ udānesi.",
  "atk-s0503a:917_0": "Tattha diso disanti dūsako dūsanīyaṃ coro coraṃ,",
  "atk-s0503a:917_1": "disvāti vacanaseso.",
  "atk-s0503a:917_2": "Yaṃ taṃ kayirāti yaṃ tassa anayabyasanaṃ kareyya,",
  "atk-s0503a:917_3": "dutiyapadepi eseva nayo.",
  "atk-s0503a:917_4": "Idaṃ vuttaṃ hoti –",
  "atk-s0503a:917_5": "eko ekassa mittadubbhī coro puttadārakhettavatthugomahiṃsādīsu aparajjhanto yassa aparajjhati,",
  "atk-s0503a:917_6": "tampi tatheva attani aparajjhantaṃ coraṃ disvā,",
  "atk-s0503a:917_7": "verī vā pana kenacideva kāraṇena baddhaveraṃ veriṃ disvā attano kakkhaḷatāya dāruṇatāya yaṃ tassa anayabyasanaṃ kareyya,",
  "atk-s0503a:917_8": "puttadāraṃ vā pīḷeyya,",
  "atk-s0503a:917_9": "khettādīni vā nāseyya,",
  "atk-s0503a:917_10": "jīvitā vā voropeyya,",
  "atk-s0503a:917_11": "dasasu akusalakammapathesu micchāṭhapitattā micchāpaṇihitaṃ cittaṃ pāpiyo naṃ tato kare,",
  "atk-s0503a:917_12": "naṃ purisaṃ pāpataraṃ tato kareyya.",
  "atk-s0503a:917_13": "Vuttappakāro hi diso vā verī vā disassa vā verino vā imasmiṃyeva attabhāve dukkhaṃ vā uppādeyya,",
  "atk-s0503a:917_14": "jīvitakkhayaṃ vā kareyya.",
  "atk-s0503a:917_15": "Idaṃ pana akusalakammapathesu micchāṭhapitaṃ cittaṃ diṭṭheva dhamme anayabyasanaṃ pāpeti,",
  "atk-s0503a:917_16": "attabhāvasatasahassesupi catūsu apāyesu khipitvā sīsamassa ukkhipituṃ na detīti.",
  "atk-s0503a:918_0": "Tatiyasuttavaṇṇanā niṭṭhitā.",
  "atk-s0503a:919_0": "4. Yakkhapahārasuttavaṇṇanā",
  "atk-s0503a:920_0": "34.",
  "atk-s0503a:920_1": "Catutthe kapotakandarāyanti evaṃnāmake vihāre.",
  "atk-s0503a:920_2": "Tasmiṃ kira pabbatakandare pubbe bahū kapotā vasiṃsu,",
  "atk-s0503a:920_3": "tena sā pabbatakandarā “kapotakandarā”ti vuccati.",
  "atk-s0503a:920_4": "Aparabhāge tattha katavihāropi “kapotakandarā”tveva paññāyittha.",
  "atk-s0503a:920_5": "Tena vuttaṃ –",
  "atk-s0503a:920_6": "“kapotakandarāyanti evaṃnāmake vihāre”ti.",
  "atk-s0503a:920_7": "Juṇhāya rattiyāti sukkapakkharattiyaṃ.",
  "atk-s0503a:920_8": "Navoropitehi kesehīti aciraohāritehi kesehi,",
  "atk-s0503a:920_9": "itthambhūtalakkhaṇe cetaṃ karaṇavacanaṃ.",
  "atk-s0503a:920_10": "Abbhokāseti yattha uparicchadanaṃ parikkhepo vā natthi,",
  "atk-s0503a:920_11": "tādise ākāsaṅgaṇe.",
  "atk-s0503a:921_0": "Tattha āyasmā sāriputto suvaṇṇavaṇṇo,",
  "atk-s0503a:921_1": "āyasmā mahāmoggallāno nīluppalavaṇṇo.",
  "atk-s0503a:921_2": "Ubhopi pana te mahātherā udiccabrāhmaṇajaccā kappānaṃ satasahassādhikaṃ ekaṃ asaṅkhyeyyaṃ abhinīhārasampannā",
  "atk-s0503a:921_3": "chaḷabhiññāpaṭisambhidāppattā mahākhīṇāsavā samāpattilābhino sattasaṭṭhiyā sāvakapāramiñāṇānaṃ matthakappattā",
  "atk-s0503a:921_4": "etaṃ kapotakandaravihāraṃ upasobhayantā ekaṃ kanakaguhaṃ paviṭṭhā dve sīhā viya,",
  "atk-s0503a:921_5": "ekaṃ vijambhanabhūmiṃ otiṇṇā dve byagghā viya,",
  "atk-s0503a:921_6": "ekaṃ supupphitasālavanaṃ paviṭṭhā dve chaddantanāgarājāno viya,",
  "atk-s0503a:921_7": "ekaṃ simbalivanaṃ paviṭṭhā dve supaṇṇarājāno viya,",
  "atk-s0503a:921_8": "ekaṃ naravāhanayānaṃ abhiruḷhā dve vessavaṇā viya,",
  "atk-s0503a:921_9": "ekaṃ paṇḍukambalasilāsanaṃ abhinisinnā dve sakkā viya,",
  "atk-s0503a:921_10": "ekavimānabbhantaragatā dve mahābrahmāno viya,",
  "atk-s0503a:921_11": "ekasmiṃ gaganaṭṭhāne ṭhitāni dve candamaṇḍalāni viya,",
  "atk-s0503a:921_12": "dve sūriyamaṇḍalāni viya ca virociṃsu.",
  "atk-s0503a:921_13": "Tesu āyasmā mahāmoggallāno tuṇhī nisīdi,",
  "atk-s0503a:921_14": "āyasmā pana sāriputto samāpajji.",
  "atk-s0503a:921_15": "Tena vuttaṃ –",
  "atk-s0503a:921_16": "“aññataraṃ samādhiṃ samāpajjitvā”ti.",
  "atk-s0503a:922_0": "Tattha aññataraṃ samādhinti upekkhābrahmavihārasamāpattiṃ.",
  "atk-s0503a:922_1": "Keci “saññāvedayitanirodhasamāpatti”nti vadanti,",
  "atk-s0503a:922_2": "apare panāhu “āruppapādakaṃ phalasamāpatti”nti.",
  "atk-s0503a:922_3": "Imā eva hi tisso kāyarakkhaṇasamatthā samāpattiyo.",
  "atk-s0503a:922_4": "Tattha nirodhasamāpattiyā samādhipariyāyasambhavo heṭṭhā vuttova,",
  "atk-s0503a:922_5": "pacchimaṃyeva pana ācariyā vaṇṇenti.",
  "atk-s0503a:922_6": "Uttarāya disāya dakkhiṇaṃ disaṃ gacchantīti uttarāya disāya yakkhasamāgamaṃ gantvā attano bhavanaṃ gantuṃ dakkhiṇaṃ disaṃ gacchanti.",
  "atk-s0503a:922_7": "Paṭibhāti manti upaṭṭhāti mama.",
  "atk-s0503a:922_8": "Manti hi paṭisaddayogena sāmiatthe upayogavacanaṃ,",
  "atk-s0503a:922_9": "imassa sīse pahāraṃ dātuṃ cittaṃ me uppajjatīti attho.",
  "atk-s0503a:922_10": "So kira purimajātiyaṃ there baddhāghāto,",
  "atk-s0503a:922_11": "tenassa theraṃ disvā paduṭṭhacittassa evaṃ ahosi.",
  "atk-s0503a:922_12": "Itaro pana sappaññajātiko,",
  "atk-s0503a:922_13": "tasmā taṃ paṭisedhento “alaṃ sammā”tiādimāha.",
  "atk-s0503a:922_14": "Tattha mā āsādesīti mā ghaṭṭesi,",
  "atk-s0503a:922_15": "mā pahāraṃ dehīti vuttaṃ hoti.",
  "atk-s0503a:922_16": "Uḷāroti uḷārehi uttamehi sīlādiguṇehi samannāgato.",
  "atk-s0503a:923_0": "Anādiyitvāti ādaraṃ akatvā,",
  "atk-s0503a:923_1": "tassa vacanaṃ aggahetvā.",
  "atk-s0503a:923_2": "Yasmā pana tassa vacanaṃ aggaṇhanto taṃ anādiyanto nāma hoti,",
  "atk-s0503a:923_3": "tasmā vuttaṃ –",
  "atk-s0503a:923_4": "“taṃ yakkhaṃ anādiyitvā”ti.",
  "atk-s0503a:923_5": "Sīse pahāraṃ adāsīti sabbathāmena ussāhaṃ janetvā ākāse ṭhitova sīse khaṭakaṃ adāsi,",
  "atk-s0503a:923_6": "muddhani muṭṭhighātaṃ akāsīti attho.",
  "atk-s0503a:923_7": "Tāva mahāti thāmamahattena tattakaṃ mahanto pahāro ahosi.",
  "atk-s0503a:923_8": "Tena pahārenāti tena pahārena karaṇabhūtena.",
  "atk-s0503a:923_9": "Sattaratananti pamāṇamajjhimassa purisassa ratanena sattaratanaṃ.",
  "atk-s0503a:923_10": "Nāganti hatthināgaṃ.",
  "atk-s0503a:923_11": "Osādeyyāti pathaviyaṃ osīdāpeyya nimujjāpeyya.",
  "atk-s0503a:923_12": "“Osāreyyā”tipi pāṭho,",
  "atk-s0503a:923_13": "cuṇṇavicuṇṇaṃ kareyyāti attho.",
  "atk-s0503a:923_14": "Aḍḍhaṭṭhamaratananti aḍḍhena aṭṭhannaṃ pūraṇāni aḍḍhaṭṭhamāni,",
  "atk-s0503a:923_15": "aḍḍhaṭṭhamāni ratanāni pamāṇaṃ etassāti aḍḍhaṭṭhamaratano,",
  "atk-s0503a:923_16": "taṃ aḍḍhaṭṭhamaratanaṃ.",
  "atk-s0503a:923_17": "Mahantaṃ pabbatakūṭanti kelāsakūṭappamāṇaṃ vipulaṃ girikūṭaṃ.",
  "atk-s0503a:923_18": "Padāleyyāti sakalikākārena bhindeyya.",
  "atk-s0503a:923_19": "Api osādeyya,",
  "atk-s0503a:923_20": "api padāleyyāti sambandho.",
  "atk-s0503a:924_0": "Tāvadeva cassa sarīre mahāpariḷāho uppajji,",
  "atk-s0503a:924_1": "so vedanāturo ākāse ṭhātuṃ asakkonto bhūmiyaṃ pati,",
  "atk-s0503a:924_2": "taṅkhaṇaññeva aṭṭhasaṭṭhisahassādhikayojanasatasahassubbedhaṃ sinerumpi pabbatarājānaṃ sandhārentī catunahutādhikadviyojanasatasahassabahalā",
  "atk-s0503a:924_3": "mahāpathavī taṃ pāpasattaṃ dhāretuṃ asakkontī viya vivaramadāsi.",
  "atk-s0503a:924_4": "Avīcito jālā uṭṭhahitvā kandantaṃyeva taṃ gaṇhiṃsu,",
  "atk-s0503a:924_5": "so kandanto vippalapanto pati.",
  "atk-s0503a:924_6": "Tena vuttaṃ –",
  "atk-s0503a:924_7": "“atha ca pana so yakkho ‘ḍayhāmi ḍayhāmī’ti vatvā tattheva mahānirayaṃ apatāsīti.",
  "atk-s0503a:924_8": "Tattha apatāsīti apati.",
  "atk-s0503a:925_0": "Kiṃ pana so yakkhattabhāveneva nirayaṃ upagacchīti?",
  "atk-s0503a:925_1": "Na upagacchi,",
  "atk-s0503a:925_2": "yañhettha diṭṭhadhammavedanīyaṃ pāpakammaṃ ahosi,",
  "atk-s0503a:925_3": "tassa balena yakkhattabhāve mahantaṃ dukkhaṃ anubhavi.",
  "atk-s0503a:925_4": "Yaṃ pana upapajjavedanīyaṃ ānantariyakammaṃ,",
  "atk-s0503a:925_5": "tena cutianantaraṃ niraye uppajjīti.",
  "atk-s0503a:925_6": "Therassa pana samāpattibalena upatthambhitasarīrassa na koci vikāro ahosi.",
  "atk-s0503a:925_7": "Samāpattito avuṭṭhitakāle hi taṃ yakkho pahari,",
  "atk-s0503a:925_8": "tathā paharantaṃ dibbacakkhunā disvā āyasmā mahāmoggallāno dhammasenāpatiṃ upasaṅkami,",
  "atk-s0503a:925_9": "upasaṅkamanasamakālameva ca dhammasenāpati samāpattito uṭṭhāsi.",
  "atk-s0503a:925_10": "Atha naṃ mahāmoggallāno sarīravuttiṃ pucchi,",
  "atk-s0503a:925_11": "sopissa byākāsi,",
  "atk-s0503a:925_12": "tena vuttaṃ –",
  "atk-s0503a:925_13": "“addasā kho āyasmā mahāmoggallāno…pe…",
  "atk-s0503a:925_14": "api ca me sīsaṃ thokaṃ dukkha”nti.",
  "atk-s0503a:926_0": "Tattha thokaṃ dukkhanti thokaṃ appamattakaṃ madhurakajātaṃ viya me sīsaṃ dukkhitaṃ,",
  "atk-s0503a:926_1": "dukkhappattanti attho.",
  "atk-s0503a:926_2": "Dukkhādhiṭṭhānañhi sīsaṃ dukkhanti vuttaṃ.",
  "atk-s0503a:926_3": "“Sīse thokaṃ dukkha”ntipi pāṭho.",
  "atk-s0503a:926_4": "Kathaṃ pana samāpattibalena sarīre upatthambhite therassa sīse thokampi dukkhaṃ ahosīti?",
  "atk-s0503a:926_5": "Acireneva vuṭṭhitattā.",
  "atk-s0503a:926_6": "Antosamāpattiyaṃ apaññāyamānadukkhañhi kāyanissitattā niddaṃ upagatassa makasādijanitaṃ viya paṭibuddhassa thokaṃ paññāyittha.",
  "atk-s0503a:927_0": "“Mahābalena yakkhena tathā sabbussāhena pahaṭe sarīrepi vikāro nāma natthī”ti acchariyabbhutacittajātena āyasmatā mahāmoggallānena “acchariyaṃ,",
  "atk-s0503a:927_1": "āvuso sāriputtā”tiādinā dhammasenāpatino mahānubhāvatāya vibhāvitāya sopissa ‘acchariyaṃ,",
  "atk-s0503a:927_2": "āvuso moggallānā”tiādinā iddhānubhāvamahantatāpakāsanāpadesena attano issāmacchariyāhaṅkārādimalānaṃ suppahīnataṃ dīpeti.",
  "atk-s0503a:927_3": "Paṃsupisācakampi na passāmāti saṅkārakūṭādīsu vicaraṇakakhuddakapetampi na passāma.",
  "atk-s0503a:927_4": "Iti adhigamappicchānaṃ aggabhūto mahāthero tasmiṃ kāle anāvajjanena tesaṃ adassanaṃ sandhāya vadati.",
  "atk-s0503a:927_5": "Tenevāha “etarahī”ti.",
  "atk-s0503a:928_0": "Bhagavā pana veḷuvane ṭhito ubhinnaṃ aggasāvakānaṃ imaṃ kathāsallāpaṃ dibbasotena assosi.",
  "atk-s0503a:928_1": "Tena vuttaṃ –",
  "atk-s0503a:928_2": "“assosi kho bhagavā”tiādi,",
  "atk-s0503a:928_3": "taṃ vuttatthameva.",
  "atk-s0503a:929_0": "Etamatthaṃ viditvāti etaṃ āyasmato sāriputtassa samāpattibalūpagataṃ iddhānubhāvamahantataṃ viditvā.",
  "atk-s0503a:929_1": "Imaṃ udānanti tasseva tādibhāvappattidīpakaṃ imaṃ udānaṃ udānesi.",
  "atk-s0503a:930_0": "Tattha yassa selūpamaṃ cittaṃ,",
  "atk-s0503a:930_1": "ṭhitaṃ nānupakampatīti yassa khīṇāsavassa cittaṃ ekagghanasilāmayapabbatūpamaṃ sabbesaṃ iñjanānaṃ abhāvato",
  "atk-s0503a:930_2": "vasībhāvappattiyāva ṭhitaṃ sabbehipi lokadhammehi nānupakampati na pavedhati.",
  "atk-s0503a:930_3": "Idānissa akampanākāraṃ saddhiṃ kāraṇena dassetuṃ “viratta”ntiādi vuttaṃ.",
  "atk-s0503a:930_4": "Tattha virattaṃ rajanīyesūti virāgasaṅkhātena ariyamaggena rajanīyesu rāguppattihetubhūtesu sabbesu tebhūmakadhammesu virattaṃ,",
  "atk-s0503a:930_5": "tattha sabbaso samucchinnarāganti attho.",
  "atk-s0503a:930_6": "Kopaneyyeti paṭighaṭṭhānīye sabbasmimpi āghātavatthusmiṃ na kuppati na dussati na vikāraṃ āpajjati.",
  "atk-s0503a:930_7": "Yassevaṃ bhāvitaṃ cittanti yassa yathāvuttassa ariyapuggalassa cittaṃ evaṃ vuttanayena tādibhāvāvahanabhāvena bhāvitaṃ.",
  "atk-s0503a:930_8": "Kuto taṃ dukkhamessatīti taṃ uttamapuggalaṃ kuto sattato saṅkhārato vā dukkhaṃ upagamissati,",
  "atk-s0503a:930_9": "na tādisassa dukkhaṃ atthīti attho.",
  "atk-s0503a:931_0": "Catutthasuttavaṇṇanā niṭṭhitā.",
  "atk-s0503a:932_0": "5. Nāgasuttavaṇṇanā",
  "atk-s0503a:933_0": "35.",
  "atk-s0503a:933_1": "Pañcame kosambiyanti kusumbena nāma isinā vasitaṭṭhāne māpitattā “kosambī”ti evaṃladdhanāmake nagare.",
  "atk-s0503a:933_2": "Ghositārāmeti ghositaseṭṭhinā kārite ārāme.",
  "atk-s0503a:933_3": "Bhagavā ākiṇṇo viharatīti bhagavā sambādhappatto viharati.",
  "atk-s0503a:933_4": "Kiṃ pana bhagavato sambādho atthi,",
  "atk-s0503a:933_5": "saṃsaggo vāti? Natthi.",
  "atk-s0503a:933_6": "Na hi koci bhagavantaṃ anicchāya upasaṅkamituṃ sakkoti.",
  "atk-s0503a:933_7": "Durāsadā hi buddhā bhagavanto sabbattha ca anupalittattā.",
  "atk-s0503a:933_8": "Hitesitāya pana sattesu anukampaṃ upādāya “mutto mocessāmī”ti paṭiññānurūpaṃ caturoghanittharaṇatthaṃ",
  "atk-s0503a:933_9": "aṭṭhannaṃ parisānaṃ attano santikaṃ kālena kālaṃ upasaṅkamanaṃ adhivāseti,",
  "atk-s0503a:933_10": "sayañca mahākaruṇāsamussāhito kālaññū hutvā tattha upasaṅkamati,",
  "atk-s0503a:933_11": "idaṃ sabbabuddhānaṃ āciṇṇaṃ,",
  "atk-s0503a:933_12": "ayamidha ākiṇṇavihāroti adhippeto.",
  "atk-s0503a:934_0": "Idha pana kosambikānaṃ bhikkhūnaṃ kalahajātānaṃ satthā dīghītissa kosalarañño vatthuṃ āharitvā,",
  "atk-s0503a:934_1": "“na hi verena verāni,",
  "atk-s0503a:934_2": "sammantīdha kudācana”ntiādinā ovādaṃ adāsi,",
  "atk-s0503a:934_3": "taṃ divasaṃ tesaṃ kalahaṃ karontānaṃyeva ratti vibhātā.",
  "atk-s0503a:934_4": "Dutiyadivasepi bhagavā tameva vatthuṃ kathesi,",
  "atk-s0503a:934_5": "taṃ divasampi tesaṃ kalahaṃ karontānaṃyeva ratti vibhātā.",
  "atk-s0503a:934_6": "Tatiyadivasepi bhagavā tameva vatthuṃ kathesi,",
  "atk-s0503a:934_7": "athaññataro bhikkhu bhagavantaṃ evamāha –",
  "atk-s0503a:934_8": "“appossukko,",
  "atk-s0503a:934_9": "bhante bhagavā,",
  "atk-s0503a:934_10": "diṭṭhadhammasukhavihāramanuyutto viharatu,",
  "atk-s0503a:934_11": "mayametena bhaṇḍanena kalahena viggahena vivādena paññāyissāmā”ti.",
  "atk-s0503a:934_12": "Satthā “pariyādinnacittā kho ime moghapurisā na dānime sakkā saññāpetuṃ,",
  "atk-s0503a:934_13": "natthi cettha saññāpetabbā,",
  "atk-s0503a:934_14": "yaṃnūnāhaṃ ekacārikavāsaṃ vaseyyaṃ,",
  "atk-s0503a:934_15": "evaṃ ime bhikkhū kalahato oramissantī”ti cintesi.",
  "atk-s0503a:934_16": "Evaṃ tehi kalahakārakehi bhikkhūhi saddhiṃ ekavihāre vāsaṃ vinetabbābhāvato upāsakādīhi upasaṅkamanañca ākiṇṇavihāraṃ katvā vuttaṃ –",
  "atk-s0503a:934_17": "“tena kho pana samayena bhagavā ākiṇṇo viharatī”tiādi.",
  "atk-s0503a:935_0": "Tattha dukkhanti na sukhaṃ,",
  "atk-s0503a:935_1": "anārādhitacittatāya na iṭṭhanti attho.",
  "atk-s0503a:935_2": "Tenevāha “na phāsu viharāmī”ti.",
  "atk-s0503a:935_3": "Vūpakaṭṭhoti pavivekaṭṭho dūrībhūto.",
  "atk-s0503a:935_4": "Tathā cintetvāva bhagavā pātova sarīrappaṭijagganaṃ katvā kosambiyaṃ piṇḍāya caritvā kañci anāmantetvā",
  "atk-s0503a:935_5": "eko adutiyo gantvā kosalaraṭṭhe pālileyyake vanasaṇḍe bhaddasālamūle vihāsi.",
  "atk-s0503a:935_6": "Tena vuttaṃ –",
  "atk-s0503a:935_7": "“atha kho bhagavā pubbaṇhasamayaṃ…pe…",
  "atk-s0503a:935_8": "bhaddasālamūle”ti.",
  "atk-s0503a:935_9": "Tattha sāmanti sayaṃ.",
  "atk-s0503a:935_10": "Saṃsāmetvāti paṭisāmetvā.",
  "atk-s0503a:935_11": "Pattacīvaramādāyāti etthāpi sāmanti padaṃ ānetvā yojetabbaṃ.",
  "atk-s0503a:935_12": "Upaṭṭhāketi kosambinagaravāsino ghositaseṭṭhiādike upaṭṭhāke,",
  "atk-s0503a:935_13": "vihāre ca aggupaṭṭhākaṃ āyasmantaṃ ānandaṃ anāmantetvā.",
  "atk-s0503a:936_0": "Evaṃ gate satthari pañcasatā bhikkhū āyasmantaṃ ānandaṃ āhaṃsu –",
  "atk-s0503a:936_1": "“āvuso ānanda,",
  "atk-s0503a:936_2": "satthā ekakova gato,",
  "atk-s0503a:936_3": "mayaṃ anubandhissāmā”ti. “Āvuso,",
  "atk-s0503a:936_4": "yadā bhagavā sāmaṃ senāsanaṃ saṃsāmetvā pattacīvaramādāya anāmantetvā upaṭṭhāke ca anapaloketvā bhikkhusaṅghaṃ adutiyo gacchati,",
  "atk-s0503a:936_5": "tadā ekacāraṃ carituṃ bhagavato ajjhāsayo,",
  "atk-s0503a:936_6": "sāvakena nāma satthu ajjhāsayānurūpaṃ paṭipajjitabbaṃ,",
  "atk-s0503a:936_7": "tasmā na imesu divasesu bhagavā anugantabbo”ti nivāresi,",
  "atk-s0503a:936_8": "sayampi nānugacchi.",
  "atk-s0503a:937_0": "Anupubbenāti anukkamena,",
  "atk-s0503a:937_1": "gāmanigamapaṭipāṭiyā cārikaṃ caramāno “ekacāravāsaṃ tāva vasamānaṃ bhikkhuṃ passissāmī”ti bālakaloṇakāragāmaṃ",
  "atk-s0503a:937_2": "gantvā tattha bhaguttherassa sakalaṃ pacchābhattañceva tiyāmañca rattiṃ ekacāravāse ānisaṃsaṃ kathetvā",
  "atk-s0503a:937_3": "punadivase tena pacchāsamaṇena piṇḍāya caritvā taṃ tattheva nivattetvā “samaggavāsaṃ vasamāne tayo kulaputte",
  "atk-s0503a:937_4": "passissāmī”ti pācīnavaṃsamigadāyaṃ gantvā tesampi sakalarattiṃ samaggavāse ānisaṃsaṃ kathetvā tepi tattheva",
  "atk-s0503a:937_5": "nivattetvā ekakova pālileyyagāmaṃ sampatto.",
  "atk-s0503a:937_6": "Pālileyyagāmavāsino paccuggantvā bhagavato dānaṃ datvā pālileyyagāmassa avidūre rakkhitavanasaṇḍo nāma atthi,",
  "atk-s0503a:937_7": "tattha bhagavato paṇṇasālaṃ katvā “ettha bhagavā vasatū”ti yācitvā vāsayiṃsu.",
  "atk-s0503a:937_8": "Bhaddasāloti pana tattheko manāpo bhaddako sālarukkho,",
  "atk-s0503a:937_9": "bhagavā taṃ gāmaṃ upanissāya vanasaṇḍe paṇṇasālasamīpe tasmiṃ rukkhamūle vihāsi.",
  "atk-s0503a:937_10": "Tena vuttaṃ –",
  "atk-s0503a:937_11": "“pālileyyake viharati rakkhitavanasaṇḍe bhaddasālamūle”ti.",
  "atk-s0503a:938_0": "Hatthināgoti mahāhatthī yūthapati.",
  "atk-s0503a:938_1": "Hatthikalabhehīti hatthipotakehi.",
  "atk-s0503a:938_2": "Hatthicchāpehīti khīrūpagehi daharahatthipotakehi,",
  "atk-s0503a:938_3": "ye “bhiṅkā”tipi vuccanti.",
  "atk-s0503a:938_4": "Chinnaggānīti purato purato gacchantehi tehi hatthiādīhi chinnaggāni khāditāvasesāni khāṇusadisāni khādati.",
  "atk-s0503a:938_5": "Obhaggobhagganti tena hatthināgena uccaṭṭhānato bhañjitvā bhañjitvā pātitaṃ.",
  "atk-s0503a:938_6": "Assa sākhābhaṅganti etassa santakaṃ sākhābhaṅgaṃ te khādanti.",
  "atk-s0503a:938_7": "Āvilānīti tehi paṭhamataraṃ otaritvā pivantehi āluḷitattā āvilāni kaddamamissāni pānīyāni pivati.",
  "atk-s0503a:938_8": "Ogāhāti titthato.",
  "atk-s0503a:938_9": "“Ogāha”ntipi pāḷi.",
  "atk-s0503a:938_10": "Assāti hatthināgassa.",
  "atk-s0503a:938_11": "Upanighaṃsantiyoti ghaṭṭentiyo,",
  "atk-s0503a:938_12": "upanighaṃsiyamānopi attano uḷārabhāvena na kujjhati,",
  "atk-s0503a:938_13": "tena tā taṃ ghaṃsantiyeva.",
  "atk-s0503a:938_14": "Yūthāti hatthighaṭā.",
  "atk-s0503a:939_0": "Yena bhagavā tenupasaṅkamīti so kira hatthināgo yūthavāse ukkaṇṭhito taṃ vanasaṇḍaṃ paviṭṭho tattha bhagavantaṃ",
  "atk-s0503a:939_1": "disvā ghaṭasahassena nibbāpitasantāpo viya nibbuto hutvā pasannacitto bhagavato santike aṭṭhāsi,",
  "atk-s0503a:939_2": "tato paṭṭhāya vattasīse ṭhatvā bhaddasālassa paṇṇasālāya ca samantato appaharitakaṃ katvā sākhābhaṅgehi sammajjati,",
  "atk-s0503a:939_3": "bhagavato mukhadhovanaṃ deti,",
  "atk-s0503a:939_4": "nhānodakaṃ āharati,",
  "atk-s0503a:939_5": "dantakaṭṭhaṃ deti,",
  "atk-s0503a:939_6": "araññato madhurāni phalāni āharitvā satthu upaneti,",
  "atk-s0503a:939_7": "satthā tāni paribhuñjati.",
  "atk-s0503a:939_8": "Tena vuttaṃ –",
  "atk-s0503a:939_9": "“tatra sudaṃ so hatthināgo yasmiṃ padese bhagavā viharati,",
  "atk-s0503a:939_10": "taṃ padesaṃ appaharitañca karoti,",
  "atk-s0503a:939_11": "soṇḍāya bhagavato pānīyaṃ paribhojanīyaṃ upaṭṭhāpetī”ti.",
  "atk-s0503a:939_12": "Soṇḍāya dārūni āharitvā aññamaññaṃ ghaṃsitvā aggiṃ uṭṭhāpetvā dārūni jālāpetvā tattha pāsāṇakhaṇḍāni",
  "atk-s0503a:939_13": "tāpetvā tāni daṇḍakehi pavaṭṭetvā soṇḍiyaṃ khipitvā udakassa tattabhāvaṃ ñatvā bhagavato santikaṃ upagantvā tiṭṭhati,",
  "atk-s0503a:939_14": "bhagavā “hatthināgo mama nhānaṃ icchatī”ti tattha gantvā nhānakiccaṃ karoti,",
  "atk-s0503a:939_15": "pānīyepi eseva nayo.",
  "atk-s0503a:939_16": "Tasmiṃ pana sītale sañjāte upasaṅkamati,",
  "atk-s0503a:939_17": "taṃ sandhāya vuttaṃ –",
  "atk-s0503a:939_18": "“soṇḍāya bhagavato pānīyaṃ paribhojanīyaṃ upaṭṭhāpetī”ti.",
  "atk-s0503a:940_0": "Atha kho bhagavato rahogatassātiādi ubhinnaṃ mahānāgānaṃ vivekasukhapaccavekkhaṇadassanaṃ,",
  "atk-s0503a:940_1": "taṃ vuttatthameva.",
  "atk-s0503a:940_2": "Attano ca pavivekaṃ viditvāti kehici anākiṇṇabhāvaladdhaṃ kāyavivekaṃ jānitvā,",
  "atk-s0503a:940_3": "itare pana vivekā bhagavato sabbakālaṃ vijjantiyeva.",
  "atk-s0503a:941_0": "Imaṃ udānanti imaṃ attano hatthināgassa ca pavivekābhiratiyā samānajjhāsayabhāvadīpanaṃ udānaṃ udānesi.",
  "atk-s0503a:942_0": "Tatthāyaṃ saṅkhepattho –",
  "atk-s0503a:942_1": "etaṃ īsādantassa rathaīsāsadisadantassa hatthināgassa cittaṃ nāgena buddhanāgassa cittena sameti saṃsandati.",
  "atk-s0503a:942_2": "Kathaṃ sameti ce?",
  "atk-s0503a:942_3": "Yadeko ramatī vane yasmā buddhanāgo “ahaṃ kho pubbe ākiṇṇo vihāsi”nti purimaṃ ākiṇṇavihāraṃ jigucchitvā",
  "atk-s0503a:942_4": "vivekaṃ upabrūhayamāno idāni yathā eko adutiyo vane araññe ramati abhiramati,",
  "atk-s0503a:942_5": "evaṃ ayampi hatthināgo pubbe attano hatthiādīhi ākiṇṇavihāraṃ jigucchitvā vivekaṃ upabrūhayamāno idāni eko asahāyo vane araññe ramati abhiramati.",
  "atk-s0503a:942_6": "Tasmāssa cittaṃ nāgena sameti tassa cittena sametīti katvā ekībhāvaratiyā ekasadisaṃ hotīti attho.",
  "atk-s0503a:943_0": "Pañcamasuttavaṇṇanā niṭṭhitā.",
  "atk-s0503a:944_0": "6. Piṇḍolasuttavaṇṇanā",
  "atk-s0503a:945_0": "36.",
  "atk-s0503a:945_1": "Chaṭṭhe piṇḍolabhāradvājoti piṇḍaṃ ulamāno pariyesamāno pabbajitoti piṇḍolo.",
  "atk-s0503a:945_2": "So kira parijiṇṇabhogo brāhmaṇo hutvā mahantaṃ bhikkhusaṅghassa lābhasakkāraṃ disvā piṇḍatthāya nikkhamitvā pabbajito.",
  "atk-s0503a:945_3": "So mahantaṃ kapallaṃ “patta”nti gahetvā carati,",
  "atk-s0503a:945_4": "kapallapūraṃ yāguṃ pivati,",
  "atk-s0503a:945_5": "bhattaṃ bhuñjati,",
  "atk-s0503a:945_6": "pūvakhajjakañca khādati.",
  "atk-s0503a:945_7": "Athassa mahagghasabhāvaṃ satthu ārocesuṃ.",
  "atk-s0503a:945_8": "Satthā tassa pattatthavikaṃ nānujāni,",
  "atk-s0503a:945_9": "heṭṭhāmañce pattaṃ nikkujjitvā ṭhapeti,",
  "atk-s0503a:945_10": "so ṭhapentopi ghaṃsentova paṇāmetvā ṭhapeti,",
  "atk-s0503a:945_11": "gaṇhantopi ghaṃsentova ākaḍḍhitvā gaṇhāti.",
  "atk-s0503a:945_12": "Taṃ gacchante gacchante kāle ghaṃsanena parikkhīṇaṃ,",
  "atk-s0503a:945_13": "nāḷikodanamattasseva gaṇhanakaṃ jātaṃ.",
  "atk-s0503a:945_14": "Tato satthu ārocesuṃ,",
  "atk-s0503a:945_15": "athassa satthā pattatthavikaṃ anujāni.",
  "atk-s0503a:945_16": "Thero aparena samayena indriyabhāvanaṃ bhāvento aggaphale arahatte patiṭṭhāsi.",
  "atk-s0503a:945_17": "Iti so pubbe savisesaṃ piṇḍatthāya ulatīti piṇḍolo,",
  "atk-s0503a:945_18": "gottena pana bhāradvājoti ubhayaṃ ekato katvā “piṇḍolabhāradvājo”ti vuccati.",
  "atk-s0503a:946_0": "Āraññakoti gāmantasenāsanapaṭikkhipanena araññe nivāso assāti āraññako,",
  "atk-s0503a:946_1": "āraññakadhutaṅgaṃ samādāya vattantassetaṃ nāmaṃ.",
  "atk-s0503a:946_2": "Tathā bhikkhāsaṅkhātānaṃ āmisapiṇḍānaṃ pāto piṇḍapāto,",
  "atk-s0503a:946_3": "parehi dinnānaṃ piṇḍānaṃ patte nipatananti attho.",
  "atk-s0503a:946_4": "Piṇḍapātaṃ uñchati taṃ taṃ kulaṃ upasaṅkamanto gavesatīti piṇḍapātiko,",
  "atk-s0503a:946_5": "piṇḍāya vā patituṃ carituṃ vatametassāti piṇḍapātī,",
  "atk-s0503a:946_6": "piṇḍapātīyeva piṇḍapātiko.",
  "atk-s0503a:946_7": "Saṅkārakūṭādīsu paṃsūnaṃ upari ṭhitattā abbhuggataṭṭhena paṃsukūlaṃ viyāti paṃsukūlaṃ,",
  "atk-s0503a:946_8": "paṃsu viya vā kucchitabhāvaṃ ulati gacchatīti paṃsukūlaṃ,",
  "atk-s0503a:946_9": "paṃsukūlassa dhāraṇaṃ paṃsukūlaṃ,",
  "atk-s0503a:946_10": "taṃ sīlaṃ etassāti paṃsukūliko.",
  "atk-s0503a:946_11": "Saṅghāṭiuttarāsaṅgaantaravāsakasaṅkhātāni tīṇi cīvarāni ticīvaraṃ,",
  "atk-s0503a:946_12": "ticīvarassa dhāraṇaṃ ticīvaraṃ,",
  "atk-s0503a:946_13": "taṃ sīlaṃ etassāti tecīvariko.",
  "atk-s0503a:946_14": "Appicchotiādīnaṃ padānaṃ attho heṭṭhā vuttoyeva.",
  "atk-s0503a:947_0": "Dhutavādoti dhuto vuccati dhutakileso puggalo,",
  "atk-s0503a:947_1": "kilesadhunanakadhammo vā.",
  "atk-s0503a:947_2": "Tattha atthi dhuto,",
  "atk-s0503a:947_3": "na dhutavādo,",
  "atk-s0503a:947_4": "atthi na dhuto,",
  "atk-s0503a:947_5": "dhutavādo,",
  "atk-s0503a:947_6": "atthi neva dhuto,",
  "atk-s0503a:947_7": "na dhutavādo,",
  "atk-s0503a:947_8": "atthi dhuto ceva,",
  "atk-s0503a:947_9": "dhutavādo cāti idaṃ catukkaṃ veditabbaṃ.",
  "atk-s0503a:947_10": "Tesu yo sayaṃ dhutadhamme samādāya vattati,",
  "atk-s0503a:947_11": "na paraṃ tadatthāya samādapeti,",
  "atk-s0503a:947_12": "ayaṃ paṭhamo.",
  "atk-s0503a:947_13": "Yo pana sayaṃ na dhutadhamme samādāya vattati,",
  "atk-s0503a:947_14": "paraṃ samādapeti,",
  "atk-s0503a:947_15": "ayaṃ dutiyo.",
  "atk-s0503a:947_16": "Yo ubhayarahito,",
  "atk-s0503a:947_17": "ayaṃ tatiyo.",
  "atk-s0503a:947_18": "Yo pana ubhayasampanno,",
  "atk-s0503a:947_19": "ayaṃ catuttho.",
  "atk-s0503a:947_20": "Evarūpo ca āyasmā piṇḍolabhāradvājoti.",
  "atk-s0503a:947_21": "Tena vuttaṃ “dhutavādo”ti.",
  "atk-s0503a:947_22": "Ekadesasarūpekasesavasena hi ayaṃ niddeso yathā taṃ “nāmarūpa”nti.",
  "atk-s0503a:948_0": "Adhicittamanuyuttoti ettha aṭṭhasamāpattisampayogato arahattaphalasamāpattisampayogato vā cittassa adhicittabhāvo veditabbo,",
  "atk-s0503a:948_1": "idha pana “arahattaphalacitta”nti vadanti.",
  "atk-s0503a:948_2": "Taṃtaṃsamāpattīsu samādhi eva adhicittaṃ,",
  "atk-s0503a:948_3": "idha pana arahattaphalasamādhi veditabbo.",
  "atk-s0503a:948_4": "Keci pana “adhicittamanuyuttena,",
  "atk-s0503a:948_5": "bhikkhave,",
  "atk-s0503a:948_6": "bhikkhunā kālena kālaṃ tīṇi nimittāni manasi kātabbānīti etasmiṃ adhicittasutte viya samathavipassanācittaṃ adhicittanti idhādhippeta”nti vadanti,",
  "atk-s0503a:948_7": "taṃ na sundaraṃ.",
  "atk-s0503a:948_8": "Purimoyevattho gahetabbo.",
  "atk-s0503a:949_0": "Etamatthaṃ viditvāti etaṃ āyasmato piṇḍolabhāradvājassa adhiṭṭhānaparikkhārasampadāsampannaṃ adhicittānuyogasaṅkhātaṃ atthaṃ sabbākārato viditvā.",
  "atk-s0503a:949_1": "Evaṃ “adhicittānuyogo mama sāsanānuṭṭhāna”nti dīpento imaṃ udānaṃ udānesi.",
  "atk-s0503a:950_0": "Tattha anūpavādoti vācāya kassacipi anupavadanaṃ.",
  "atk-s0503a:950_1": "Anūpaghātoti kāyena kassaci upaghātākaraṇaṃ.",
  "atk-s0503a:950_2": "Pātimokkheti ettha pātimokkhapadassa attho heṭṭhā nānappakārehi vutto,",
  "atk-s0503a:950_3": "tasmiṃ pātimokkhe.",
  "atk-s0503a:950_4": "Sattannaṃ āpattikkhandhānaṃ avītikkamalakkhaṇo saṃvaro.",
  "atk-s0503a:950_5": "Mattaññutāti paṭiggahaṇaparibhogavasena pamāṇaññutā.",
  "atk-s0503a:950_6": "Pantañca sayanāsananti vivittaṃ saṅghaṭṭanavirahitaṃ senāsanaṃ.",
  "atk-s0503a:950_7": "Adhicitte ca āyogoti aṭṭhannaṃ samāpattīnaṃ adhigamāya bhāvanānuyogo.",
  "atk-s0503a:951_0": "Aparo nayo –",
  "atk-s0503a:951_1": "anūpavādoti kassacipi uparujjhanavacanassa avadanaṃ.",
  "atk-s0503a:951_2": "Tena sabbampi vācasikaṃ sīlaṃ saṅgaṇhāti.",
  "atk-s0503a:951_3": "Anūpaghātoti kāyena kassaci upaghātassa paraviheṭhanassa akaraṇaṃ.",
  "atk-s0503a:951_4": "Tena sabbampi kāyikaṃ sīlaṃ saṅgaṇhāti.",
  "atk-s0503a:951_5": "Yādisaṃ panidaṃ ubhayaṃ buddhānaṃ sāsanantogadhaṃ hoti,",
  "atk-s0503a:951_6": "taṃ dassetuṃ –",
  "atk-s0503a:951_7": "“pātimokkhe ca saṃvaro”ti vuttaṃ.",
  "atk-s0503a:951_8": "Casaddo nipātamattaṃ.",
  "atk-s0503a:951_9": "Pātimokkhe ca saṃvaroti pātimokkhasaṃvarabhūto anūpavādo anūpaghāto cāti attho.",
  "atk-s0503a:952_0": "Atha vā pātimokkheti adhikaraṇe bhummaṃ.",
  "atk-s0503a:952_1": "Pātimokkhe nissayabhūte saṃvaro.",
  "atk-s0503a:952_2": "Ko pana soti?",
  "atk-s0503a:952_3": "Anūpavādo anūpaghāto.",
  "atk-s0503a:952_4": "Upasampadavelāyañhi avisesena pātimokkhasīlaṃ samādinnaṃ nāma hoti,",
  "atk-s0503a:952_5": "tasmiṃ pātimokkhe ṭhitassa tato paraṃ upavādūpaghātānaṃ akaraṇavasena saṃvaro,",
  "atk-s0503a:952_6": "so anūpavādo anūpaghāto cāti vutto.",
  "atk-s0503a:953_0": "Atha vā pātimokkheti nipphādetabbe bhummaṃ yathā “cetaso avūpasamo ayonisomanasikārapadaṭṭhāna”nti.",
  "atk-s0503a:953_1": "Tena pātimokkhena sādhetabbo anūpavādo anūpaghāto,",
  "atk-s0503a:953_2": "pātimokkhasaṃvarasaṅgahito anūpavādo anūpaghātoicceva attho.",
  "atk-s0503a:953_3": "Saṃvaroti iminā pana satisaṃvaro,",
  "atk-s0503a:953_4": "ñāṇasaṃvaro,",
  "atk-s0503a:953_5": "khantisaṃvaro,",
  "atk-s0503a:953_6": "vīriyasaṃvaroti imesaṃ catunnaṃ saṃvarānaṃ gahaṇaṃ,",
  "atk-s0503a:953_7": "pātimokkhasādhanaṃ idaṃ saṃvaracatukkaṃ.",
  "atk-s0503a:954_0": "Mattaññutā ca bhattasminti pariyesanapaṭiggahaṇaparibhogavissajjanānaṃ vasena bhojane pamāṇaññutā.",
  "atk-s0503a:954_1": "Pantañca sayanāsananti bhāvanānukūlaṃ araññarukkhamūlādivivittasenāsanaṃ.",
  "atk-s0503a:954_2": "Adhicitte ca āyogoti sabbacittānaṃ adhikattā uttamattā adhicittasaṅkhāte arahattaphalacitte sādhetabbe",
  "atk-s0503a:954_3": "tassa nipphādanatthaṃ samathavipassanābhāvanāvasena āyogo.",
  "atk-s0503a:954_4": "Etaṃ buddhāna sāsananti etaṃ parassa anūpavadanaṃ,",
  "atk-s0503a:954_5": "anūpaghātanaṃ,",
  "atk-s0503a:954_6": "pātimokkhasaṃvaro,",
  "atk-s0503a:954_7": "pariyesanapaṭiggahaṇādīsu mattaññutā,",
  "atk-s0503a:954_8": "vivittavāso,",
  "atk-s0503a:954_9": "yathāvuttaadhicittānuyogo ca buddhānaṃ sāsanaṃ ovādo anusiṭṭhīti attho.",
  "atk-s0503a:954_10": "Evaṃ imāya gāthāya tisso sikkhā kathitāti veditabbā.",
  "atk-s0503a:955_0": "Chaṭṭhasuttavaṇṇanā niṭṭhitā.",
  "atk-s0503a:956_0": "7. Sāriputtasuttavaṇṇanā",
  "atk-s0503a:957_0": "37.",
  "atk-s0503a:957_1": "Sattame apubbaṃ natthi.",
  "atk-s0503a:957_2": "Gāthāya adhicetasoti adhicittavato,",
  "atk-s0503a:957_3": "sabbacittānaṃ adhikena arahattaphalacittena samannāgatassāti attho.",
  "atk-s0503a:957_4": "Appamajjatoti na pamajjato,",
  "atk-s0503a:957_5": "appamādena anavajjadhammesu sātaccakiriyāya samannāgatassāti vuttaṃ hoti.",
  "atk-s0503a:957_6": "Muninoti “yo munāti ubho loke,",
  "atk-s0503a:957_7": "muni tena pavuccatī”ti evaṃ ubhayalokamunanena monaṃ vuccati ñāṇaṃ,",
  "atk-s0503a:957_8": "tena arahattaphalañāṇasaṅkhātena ñāṇena samannāgatattā vā khīṇāsavo muni nāma,",
  "atk-s0503a:957_9": "tassa munino.",
  "atk-s0503a:957_10": "Monapathesu sikkhatoti arahattañāṇasaṅkhātassa monassa pathesu sattatiṃsabodhipakkhiyadhammesu tīsu vā sikkhāsu sikkhato.",
  "atk-s0503a:957_11": "Idañca pubbabhāgappaṭipadaṃ gahetvā vuttaṃ.",
  "atk-s0503a:957_12": "Pariniṭṭhitasikkho hi arahā,",
  "atk-s0503a:957_13": "tasmā evaṃ sikkhato,",
  "atk-s0503a:957_14": "imāya sikkhāya munibhāvaṃ pattassa muninoti evamettha attho daṭṭhabbo.",
  "atk-s0503a:957_15": "Yasmā ca etadeva,",
  "atk-s0503a:957_16": "tasmā heṭṭhimamaggaphalacittānaṃ vasena adhicetaso,",
  "atk-s0503a:957_17": "catusaccasambodhapaṭipattiyaṃ appamādavasena appamajjato,",
  "atk-s0503a:957_18": "maggañāṇasamannāgamena muninoti evametesaṃ tiṇṇaṃ padānaṃ attho yujjatiyeva.",
  "atk-s0503a:957_19": "Atha vā “appamajjato sikkhato”ti padānaṃ hetuatthatā daṭṭhabbā appamajjanahetu sikkhanahetu ca adhicetasoti.",
  "atk-s0503a:958_0": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā sokā cittasantāpā na honti.",
  "atk-s0503a:958_1": "Atha vā tādinoti tādilakkhaṇasamannāgatassa evarūpassa munino sokā na bhavantīti ayamettha attho.",
  "atk-s0503a:958_2": "Upasantassāti rāgādīnaṃ accantūpasamena upasantassa.",
  "atk-s0503a:958_3": "Sadā satīmatoti sativepullappattiyā niccakālaṃ satiyā avirahitassa.",
  "atk-s0503a:959_0": "Ettha ca “adhicetaso”ti iminā adhicittasikkhā,",
  "atk-s0503a:959_1": "“appamajjato”ti etena adhisīlasikkhā,",
  "atk-s0503a:959_2": "“munino monapathesu sikkhato”ti etehi adhipaññāsikkhā.",
  "atk-s0503a:959_3": "“Munino”ti vā etena adhipaññāsikkhā,",
  "atk-s0503a:959_4": "“monapathesu sikkhato”ti etena tāsaṃ lokuttarasikkhānaṃ pubbabhāgapaṭipadā,",
  "atk-s0503a:959_5": "“sokā na bhavantī”tiādīhi sikkhāpāripūriyā ānisaṃso pakāsitoti veditabbaṃ.",
  "atk-s0503a:959_6": "Sesaṃ vuttanayameva.",
  "atk-s0503a:960_0": "Sattamasuttavaṇṇanā niṭṭhitā.",
  "atk-s0503a:961_0": "8. Sundarīsuttavaṇṇanā",
  "atk-s0503a:962_0": "38.",
  "atk-s0503a:962_1": "Aṭṭhame sakkatotiādīnaṃ padānaṃ attho heṭṭhā vaṇṇitoyeva.",
  "atk-s0503a:962_2": "Asahamānāti na sahamānā,",
  "atk-s0503a:962_3": "usūyantāti attho.",
  "atk-s0503a:962_4": "Bhikkhusaṅghassa ca sakkāraṃ asahamānāti sambandho.",
  "atk-s0503a:963_0": "Sundarīti tassā nāmaṃ.",
  "atk-s0503a:963_1": "Sā kira tasmiṃ kāle sabbaparibbājikāsu abhirūpā dassanīyā pāsādikā paramāya vaṇṇapokkharatāya samannāgatā,",
  "atk-s0503a:963_2": "teneva sā “sundarī”ti paññāyittha.",
  "atk-s0503a:963_3": "Sā ca anatītayobbanā asaṃyatasamācārāva hoti,",
  "atk-s0503a:963_4": "tasmā te sundariṃ paribbājikaṃ pāpakamme uyyojesuṃ.",
  "atk-s0503a:963_5": "Te hi aññatitthiyā buddhuppādato paṭṭhāya sayaṃ hatalābhasakkārā heṭṭhā akkosasuttavaṇṇanāyaṃ āgatanayena",
  "atk-s0503a:963_6": "bhagavato bhikkhusaṅghassa ca uḷāraṃ aparimitaṃ lābhasakkāraṃ pavattamānaṃ disvā issāpakatā ekato hutvā",
  "atk-s0503a:963_7": "sammantayiṃsu –",
  "atk-s0503a:963_8": "mayaṃ samaṇassa gotamassa uppannakālato paṭṭhāya naṭṭhā hatalābhasakkārā,",
  "atk-s0503a:963_9": "na no koci atthibhāvampi jānāti,",
  "atk-s0503a:963_10": "kiṃ nissāya nu kho loko samaṇe gotame abhippasanno uḷāraṃ sakkārasammānaṃ upanetīti?",
  "atk-s0503a:963_11": "Tattheko āha –",
  "atk-s0503a:963_12": "“uccākulappasuto asambhinnāya mahāsammatappaveṇiyā jāto”ti,",
  "atk-s0503a:963_13": "aparo “abhijātiyaṃ tassa anekāni acchariyāni pātubhūtānī”ti,",
  "atk-s0503a:963_14": "añño “kāladevilaṃ vandāpetuṃ upanītassa pādā parivattitvā tassa jaṭāsu patiṭṭhitā”ti,",
  "atk-s0503a:963_15": "aparo “vappamaṅgalakāle jambucchāyāya sayāpitassa vītikkantepi majjhanhike jambucchāyā aparivattitvā ṭhitā”ti,",
  "atk-s0503a:963_16": "añño “abhirūpo dassanīyo pāsādiko rūpasampattiyā”ti,",
  "atk-s0503a:963_17": "aparo “jiṇṇāturamatapabbajitasaṅkhātanimitte disvā saṃvegajāto āgāminaṃ cakkavattirajjaṃ pahāya pabbajito”ti.",
  "atk-s0503a:963_18": "Evaṃ aparimāṇakāle sambhataṃ anaññasādhāraṇaṃ bhagavato puññañāṇasambhāraṃ ukkaṃsapāramippattaṃ nirupamaṃ",
  "atk-s0503a:963_19": "sallekhappaṭipadaṃ anuttarañca ñāṇapahānasampadādibuddhānubhāvaṃ ajānantā attanā yathādiṭṭhaṃ yathāsutaṃ",
  "atk-s0503a:963_20": "dharamānaṃ taṃ taṃ bhagavato bahumānakāraṇaṃ kittetvā abahumānakāraṇaṃ pariyesitvā apassantā “kena nu",
  "atk-s0503a:963_21": "kho kāraṇena mayaṃ samaṇassa gotamassa ayasaṃ uppādetvā lābhasakkāraṃ nāseyyāmā”ti.",
  "atk-s0503a:963_22": "Tesu eko tikhiṇamantī evamāha –",
  "atk-s0503a:963_23": "“ambho imasmiṃ sattaloke mātugāmasukhe asattasattā nāma natthi,",
  "atk-s0503a:963_24": "ayañca samaṇo gotamo abhirūpo devasamo taruṇo,",
  "atk-s0503a:963_25": "attano samarūpaṃ mātugāmaṃ labhitvā sajjeyya.",
  "atk-s0503a:963_26": "Athāpi na sajjeyya,",
  "atk-s0503a:963_27": "janassa pana saṅkiyo bhaveyya,",
  "atk-s0503a:963_28": "handa mayaṃ sundariṃ paribbājikaṃ tathā uyyojema,",
  "atk-s0503a:963_29": "yathā samaṇassa gotamassa ayaso pathaviyaṃ patthareyyā”ti.",
  "atk-s0503a:964_0": "Taṃ sutvā itare “idaṃ suṭṭhu tayā cintitaṃ,",
  "atk-s0503a:964_1": "evañhi kate samaṇo gotamo ayasakena upadduto sīsaṃ ukkhipituṃ asakkonto yena vā tena vā palāyissatī”ti",
  "atk-s0503a:964_2": "sabbeva ekajjhāsayā hutvā tathā uyyojetuṃ sundariyā santikaṃ agamaṃsu.",
  "atk-s0503a:964_3": "Sā te disvā “kiṃ tumhe ekato āgatatthā”ti āha.",
  "atk-s0503a:964_4": "Titthiyā anālapantā ārāmapariyante paṭicchanne ṭhāne nisīdiṃsu.",
  "atk-s0503a:964_5": "Sā tattha gantvā punappunaṃ ālapantī paṭivacanaṃ alabhitvā kiṃ tumhākaṃ aparajjhaṃ?",
  "atk-s0503a:964_6": "Kasmā me paṭivacanaṃ na dethāti?",
  "atk-s0503a:964_7": "Tathā hi pana tvaṃ amhe viheṭhiyamāne ajjhupekkhasīti.",
  "atk-s0503a:964_8": "Ko tumhe viheṭhetīti?",
  "atk-s0503a:964_9": "“Kiṃ pana tvaṃ na passasi,",
  "atk-s0503a:964_10": "samaṇaṃ gotamaṃ amhe viheṭhetvā hatalābhasakkāre katvā vicaranta”nti vatvā “tattha mayā kiṃ kātabba”nti",
  "atk-s0503a:964_11": "vutte “tena hi tvaṃ abhikkhaṇaṃ jetavanasamīpaṃ gantvā mahājanassa evañcevañca vadeyyāsī”ti āhaṃsu.",
  "atk-s0503a:964_12": "Sāpi “sādhū”ti sampaṭicchi.",
  "atk-s0503a:964_13": "Tena vuttaṃ –",
  "atk-s0503a:964_14": "“aññatitthiyā paribbājakā bhagavato sakkāraṃ asahamānā”tiādi.",
  "atk-s0503a:965_0": "Tattha ussahasīti sakkosi.",
  "atk-s0503a:965_1": "Atthanti hitaṃ kiccaṃ vā.",
  "atk-s0503a:965_2": "Kyāhanti kiṃ ahaṃ.",
  "atk-s0503a:965_3": "Yasmā te titthiyā tassā aññātakāpi samānā pabbajjasambandhamattena saṅgaṇhituṃ ñātakā viya hutvā “ussahasi",
  "atk-s0503a:965_4": "tvaṃ bhagini ñātīnaṃ atthaṃ kātu”nti āhaṃsu.",
  "atk-s0503a:965_5": "Tasmā sāpi migaṃ valli viya pāde laggā jīvitampi me pariccattaṃ ñātīnaṃ atthāyāti āha.",
  "atk-s0503a:966_0": "Tena hīti “yasmā tvaṃ ‘jīvitampi me tumhākaṃ atthāya pariccatta’nti vadasi,",
  "atk-s0503a:966_1": "tvañca paṭhamavaye ṭhitā abhirūpā sobhaggappattā ca,",
  "atk-s0503a:966_2": "tasmā yathā taṃ nissāya samaṇassa gotamassa ayaso uppajjissati,",
  "atk-s0503a:966_3": "tathā kareyyāsī”ti vatvā “abhikkhaṇaṃ jetavanaṃ gacchāhī”ti uyyojesuṃ.",
  "atk-s0503a:966_4": "Sāpi kho bālā kakacadantapantiyā pupphāvalikīḷaṃ kīḷitukāmā viya,",
  "atk-s0503a:966_5": "pabhinnamadaṃ caṇḍahatthiṃ soṇḍāya parāmasantī viya,",
  "atk-s0503a:966_6": "nalāṭena maccuṃ gaṇhantī viya titthiyānaṃ vacanaṃ sampaṭicchitvā mālāgandhavilepanatambūlamukhavāsādīni",
  "atk-s0503a:966_7": "gahetvā mahājanassa satthu dhammadesanaṃ sutvā nagaraṃ pavisanakāle jetavanābhimukhī gacchantī “kahaṃ",
  "atk-s0503a:966_8": "gacchasī”ti ca puṭṭhā “samaṇassa gotamassa santikaṃ,",
  "atk-s0503a:966_9": "ahañhi tena saddhiṃ ekagandhakuṭiyaṃ vasāmī”ti vatvā aññatarasmiṃ titthiyārāme vasitvā pātova jetavanamaggaṃ",
  "atk-s0503a:966_10": "otaritvā nagarābhimukhī āgacchantī “kiṃ sundari kahaṃ gatāsī”ti ca puṭṭhā “samaṇena gotamena saddhiṃ",
  "atk-s0503a:966_11": "ekagandhakuṭiyaṃ vasitvā taṃ kilesaratiyā ramāpetvā āgatāmhī”ti vadati.",
  "atk-s0503a:966_12": "Tena vuttaṃ –",
  "atk-s0503a:966_13": "“evaṃ ayyāti kho sundarī paribbājikā tesaṃ aññatitthiyānaṃ paribbājakānaṃ paṭissutvā abhikkhaṇaṃ jetavanaṃ agamāsī”ti.",
  "atk-s0503a:967_0": "Titthiyā katipāhassa accayena dhuttānaṃ kahāpaṇe datvā “gacchatha,",
  "atk-s0503a:967_1": "sundariṃ māretvā samaṇassa gotamassa gandhakuṭiyā avidūre mālākacavarantare nikkhipitvā ethā”ti vadiṃsu.",
  "atk-s0503a:967_2": "Te tathā akaṃsu.",
  "atk-s0503a:967_3": "Tato titthiyā “sundariṃ na passāmā”ti kolāhalaṃ katvā rañño ārocetvā “kattha pana tumhe parisaṅkathā”ti raññā vuttā imesu divasesu jetavane vasati,",
  "atk-s0503a:967_4": "tatthassā pavattiṃ na jānāmāti.",
  "atk-s0503a:967_5": "“Tena hi gacchatha,",
  "atk-s0503a:967_6": "naṃ tattha vicinathā”ti raññā anuññātā attano upaṭṭhāke gahetvā jetavanaṃ gantvā vicinantā viya hutvā",
  "atk-s0503a:967_7": "mālākacavaraṃ byūhitvā tassā sarīraṃ mañcakaṃ āropetvā nagaraṃ pavesetvā “samaṇassa gotamassa sāvakā",
  "atk-s0503a:967_8": "‘satthunā kataṃ pāpakammaṃ paṭicchādessāmā’ti sundariṃ māretvā mālākacavarantare nikkhipiṃsū”ti rañño ārocesuṃ.",
  "atk-s0503a:967_9": "Rājāpi anupaparikkhitvā “tena hi gacchatha,",
  "atk-s0503a:967_10": "nagaraṃ āhiṇḍathā”ti āha.",
  "atk-s0503a:967_11": "Te nagaravīthīsu “passatha samaṇānaṃ sakyaputtiyānaṃ kamma”ntiādīni vadantā vicaritvā puna rañño nivesanadvāraṃ agamaṃsu.",
  "atk-s0503a:967_12": "Rājā sundariyā sarīraṃ āmakasusāne aṭṭakaṃ āropetvā rakkhāpesi.",
  "atk-s0503a:967_13": "Sāvatthivāsino ṭhapetvā ariyasāvake yebhuyyena “passatha samaṇānaṃ sakyaputtiyānaṃ kamma”ntiādīni vatvā",
  "atk-s0503a:967_14": "antonagare bahinagare ca bhikkhū akkosantā vicariṃsu.",
  "atk-s0503a:967_15": "Tena vuttaṃ –",
  "atk-s0503a:967_16": "“yadā te aññiṃsu titthiyā paribbājakā ‘vodiṭṭhā kho sundarī”’tiādi.",
  "atk-s0503a:968_0": "Tattha aññiṃsūti jāniṃsu.",
  "atk-s0503a:968_1": "Vodiṭṭhāti byapadiṭṭhā,",
  "atk-s0503a:968_2": "jetavanaṃ āgacchantī ca gacchantī ca visesato diṭṭhā,",
  "atk-s0503a:968_3": "bahulaṃ diṭṭhāti attho.",
  "atk-s0503a:968_4": "Parikhākūpeti dīghikāvāṭe. Yā sā, mahārāja,",
  "atk-s0503a:968_5": "sundarīti, mahārāja,",
  "atk-s0503a:968_6": "yā sā imasmiṃ nagare rūpasundaratāya “sundarī”ti pākaṭā abhiññātā paribbājikā.",
  "atk-s0503a:968_7": "Sā no na dissatīti sā amhākaṃ cakkhu viya jīvitaṃ viya ca piyāyitabbā,",
  "atk-s0503a:968_8": "idāni na dissati.",
  "atk-s0503a:968_9": "Yathānikkhittanti purise āṇāpetvā mālākacavarantare attanā yathāṭhapitaṃ.",
  "atk-s0503a:968_10": "“Yathānikhāta”ntipi pāṭho,",
  "atk-s0503a:968_11": "pathaviyaṃ nikhātappakāranti attho.",
  "atk-s0503a:969_0": "Rathiyāya rathiyanti vīthito vīthiṃ.",
  "atk-s0503a:969_1": "Vīthīti hi vinivijjhanakaracchā.",
  "atk-s0503a:969_2": "Siṅghāṭakanti tikoṇaracchā.",
  "atk-s0503a:969_3": "Alajjinoti na lajjino,",
  "atk-s0503a:969_4": "pāpajigucchāvirahitāti attho.",
  "atk-s0503a:969_5": "Dussīlāti nissīlā.",
  "atk-s0503a:969_6": "Pāpadhammāti lāmakasabhāvā nihīnācārā.",
  "atk-s0503a:969_7": "Musāvādinoti dussīlā samānā “sīlavanto maya”nti alikavāditāya musāvādino.",
  "atk-s0503a:969_8": "Abrahmacārinoti “methunappaṭisevitāya aseṭṭhacārino ime hi nāmā”ti hīḷentā vadanti.",
  "atk-s0503a:969_9": "Dhammacārinoti kusaladhammacārino.",
  "atk-s0503a:969_10": "Samacārinoti kāyakammādisamacārino.",
  "atk-s0503a:969_11": "Kalyāṇadhammāti sundarasabhāvā,",
  "atk-s0503a:969_12": "paṭijānissanti nāmāti sambandho.",
  "atk-s0503a:969_13": "Nāmasaddayogena hi ettha paṭijānissantīti anāgatakālavacanaṃ.",
  "atk-s0503a:969_14": "Sāmaññanti samaṇabhāvo samitapāpatā.",
  "atk-s0503a:969_15": "Brahmaññanti seṭṭhabhāvo bāhitapāpatā.",
  "atk-s0503a:969_16": "Kutoti kena kāraṇena.",
  "atk-s0503a:969_17": "Apagatāti apetā paribhaṭṭhā.",
  "atk-s0503a:969_18": "Purisakiccanti methunappaṭisevanaṃ sandhāya vadanti.",
  "atk-s0503a:970_0": "Atha bhikkhū taṃ pavattiṃ bhagavato ārocesuṃ.",
  "atk-s0503a:970_1": "Satthā “tena hi,",
  "atk-s0503a:970_2": "bhikkhave,",
  "atk-s0503a:970_3": "tumhepi te manusse imāya gāthāya paṭicodethā”ti vatvā “abhūtavādī”ti gāthamāha.",
  "atk-s0503a:970_4": "Taṃ sandhāya vuttaṃ –",
  "atk-s0503a:970_5": "“atha kho sambahulā…pe…",
  "atk-s0503a:970_6": "nihīnakammā manujā paratthā”ti.",
  "atk-s0503a:970_7": "Tattha neso,",
  "atk-s0503a:970_8": "bhikkhave,",
  "atk-s0503a:970_9": "saddo ciraṃ bhavissatīti idaṃ satthā tassa ayasassa nipphattiṃ sabbaññutaññāṇena jānitvā bhikkhū samassāsento āha.",
  "atk-s0503a:971_0": "Gāthāyaṃ abhūtavādīti parassa dosaṃ adisvāva musāvādaṃ katvā abhūtena atacchena paraṃ abbhācikkhanto.",
  "atk-s0503a:971_1": "Yo vāpi katvāti yo vā pana pāpakammaṃ katvā “nāhaṃ etaṃ karomī”ti āha.",
  "atk-s0503a:971_2": "Pecca samā bhavantīti te ubhopi janā ito paralokaṃ gantvā nirayūpagamanena gatiyā samā bhavanti.",
  "atk-s0503a:971_3": "Gatiyeva hi nesaṃ paricchinnā,",
  "atk-s0503a:971_4": "āyū pana aparicchinnā.",
  "atk-s0503a:971_5": "Bahukañhi pāpaṃ katvā ciraṃ niraye paccati,",
  "atk-s0503a:971_6": "parittakaṃ katvā appamattakameva kālaṃ paccati.",
  "atk-s0503a:971_7": "Yasmā pana nesaṃ ubhinnampi lāmakameva kammaṃ,",
  "atk-s0503a:971_8": "tena vuttaṃ –",
  "atk-s0503a:971_9": "nihīnakammā manujā paratthāti.",
  "atk-s0503a:971_10": "“Paratthā”ti imassa pana padassa purato “peccā”tipadena sambandho,",
  "atk-s0503a:971_11": "pecca parattha ito gantvā te nihīnakammā paraloke samā bhavantīti attho.",
  "atk-s0503a:972_0": "Pariyāpuṇitvāti uggahetvā.",
  "atk-s0503a:972_1": "Akārakāti aparādhassa na kārakā.",
  "atk-s0503a:972_2": "Nayimehi katanti evaṃ kira nesamahosi –",
  "atk-s0503a:972_3": "imehi samaṇehi sakyaputtiyehi addhā taṃ pāpakammaṃ na kataṃ,",
  "atk-s0503a:972_4": "yaṃ aññatitthiyā ugghositvā sakalanagaraṃ āhiṇḍiṃsu,",
  "atk-s0503a:972_5": "yasmā ime amhesu evaṃ asabbhāhi pharusāhi vācāhi abbhācikkhantesupi na kiñci vikāraṃ dassenti,",
  "atk-s0503a:972_6": "khantisoraccañca na vijahanti,",
  "atk-s0503a:972_7": "kevalaṃ pana “abhūtavādī nirayaṃ upetī”ti dhammaṃyeva vadantā sapantiyeva,",
  "atk-s0503a:972_8": "ime samaṇā sakyaputtiyā amhe anupadhāretvā abbhācikkhante sapanti,",
  "atk-s0503a:972_9": "sapathaṃ karontā viya vadanti.",
  "atk-s0503a:972_10": "Atha vā “yo vāpi katvā ‘na karomi’ cāhā”ti vadantā sapanti,",
  "atk-s0503a:972_11": "attano akārakabhāvaṃ bodhetuṃ amhākaṃ sapathaṃ karonti imeti attho.",
  "atk-s0503a:973_0": "Tesañhi manussānaṃ bhagavatā bhāsitagāthāya savanasamanantarameva buddhānubhāvena sārajjaṃ okkami,",
  "atk-s0503a:973_1": "saṃvego uppajji “nayidaṃ amhehi paccakkhato diṭṭhaṃ,",
  "atk-s0503a:973_2": "sutaṃ nāma tathāpi hoti,",
  "atk-s0503a:973_3": "aññathāpi hoti,",
  "atk-s0503a:973_4": "ete ca aññatitthiyā imesaṃ anatthakāmā ahitakāmā,",
  "atk-s0503a:973_5": "tasmā te saddhāya nayidaṃ amhehi vattabbaṃ,",
  "atk-s0503a:973_6": "dujjānā hi samaṇā”ti.",
  "atk-s0503a:973_7": "Te tato paṭṭhāya tato oramiṃsu.",
  "atk-s0503a:974_0": "Rājāpi yehi sundarī māritā,",
  "atk-s0503a:974_1": "tesaṃ jānanatthaṃ purise āṇāpesi.",
  "atk-s0503a:974_2": "Atha te dhuttā tehi kahāpaṇehi suraṃ pivantā aññamaññaṃ kalahaṃ kariṃsu.",
  "atk-s0503a:974_3": "Tesu hi eko ekaṃ āha –",
  "atk-s0503a:974_4": "“tvaṃ sundariṃ ekappahārena māretvā mālākacavarantare khipitvā tato laddhakahāpaṇehi suraṃ pivasi,",
  "atk-s0503a:974_5": "hotu hotū”ti.",
  "atk-s0503a:974_6": "Rājapurisā taṃ sutvā te dhutte gahetvā rañño dassesuṃ.",
  "atk-s0503a:974_7": "Rājā “tumhehi sā māritā”ti te dhutte pucchi. “Āma, devā”ti.",
  "atk-s0503a:974_8": "“Kehi mārāpitā”ti?",
  "atk-s0503a:974_9": "“Aññatitthiyehi, devā”ti.",
  "atk-s0503a:974_10": "Rājā titthiye pakkosāpetvā tamatthaṃ paṭijānāpetvā,",
  "atk-s0503a:974_11": "“ayaṃ sundarī tassa samaṇassa gotamassa avaṇṇaṃ āropetukāmehi amhehi mārāpitā,",
  "atk-s0503a:974_12": "neva gotamassa,",
  "atk-s0503a:974_13": "na gotamasāvakānaṃ doso atthi,",
  "atk-s0503a:974_14": "amhākameva dosoti evaṃ vadantā nagaraṃ āhiṇḍathā”ti āṇāpesi.",
  "atk-s0503a:974_15": "Te tathā akaṃsu.",
  "atk-s0503a:974_16": "Mahājano sammadeva saddahi.",
  "atk-s0503a:974_17": "Titthiyānaṃ dhikkāraṃ akāsi,",
  "atk-s0503a:974_18": "titthiyā manussavadhadaṇḍaṃ pāpuṇiṃsu.",
  "atk-s0503a:974_19": "Tato paṭṭhāya buddhassa bhikkhusaṅghassa ca bhiyyosomattāya sakkārasammāno mahā ahosi.",
  "atk-s0503a:974_20": "Bhikkhū acchariyabbhutacittajātā bhagavantaṃ abhivādetvā attamanā paṭivedesuṃ.",
  "atk-s0503a:974_21": "Tena vuttaṃ –",
  "atk-s0503a:974_22": "“atha kho sambahulā bhikkhū…pe…",
  "atk-s0503a:974_23": "antarahito so, bhante, saddo”ti.",
  "atk-s0503a:975_0": "Kasmā pana bhagavā “titthiyānaṃ idaṃ kamma”nti bhikkhūnaṃ nārocesi?",
  "atk-s0503a:975_1": "Ariyānaṃ tāva ārocanena payojanaṃ natthi,",
  "atk-s0503a:975_2": "puthujjanesu pana “ye na saddaheyyuṃ,",
  "atk-s0503a:975_3": "tesaṃ taṃ dīgharattaṃ ahitāya dukkhāya saṃvatteyyā”ti nārocesi.",
  "atk-s0503a:975_4": "Apicetaṃ buddhānaṃ anāciṇṇaṃ,",
  "atk-s0503a:975_5": "yaṃ anāgatassa īdisassa vatthussa ācikkhanaṃ.",
  "atk-s0503a:975_6": "Parānuddesikameva hi bhagavā saṃkilesapakkhaṃ vibhāveti,",
  "atk-s0503a:975_7": "kammañca katokāsaṃ na sakkā nivattetunti abbhakkhānaṃ tannimittañca bhagavā ajjhupekkhanto nisīdi.",
  "atk-s0503a:975_8": "Vuttañhetaṃ –",
  "atk-s0503a:976_0": "“Na antalikkhe na samuddamajjhe,",
  "atk-s0503a:977_0": "Na pabbatānaṃ vivaraṃ pavissa;",
  "atk-s0503a:978_0": "Na vijjatī so jagatippadeso,",
  "atk-s0503a:979_0": "Yatthaṭṭhito mucceyya pāpakammā”ti. ;",
  "atk-s0503a:980_0": "Etamatthaṃ viditvāti mammacchedanavasenāpi bālajanehi pavattitaṃ duruttavacanaṃ khantibalasamannāgatassa",
  "atk-s0503a:980_1": "dhīrassa duttitikkhā nāma natthīti imamatthaṃ sabbākārato viditvā.",
  "atk-s0503a:980_2": "Imaṃ udānanti imaṃ adhivāsanakhantibalavibhāvanaṃ udānaṃ udānesi.",
  "atk-s0503a:981_0": "Tattha tudanti vācāya janā asaññatā,",
  "atk-s0503a:981_1": "sarehi saṅgāmagataṃva kuñjaranti kāyikasaṃvarādīsu kassacipi saṃvarassa abhāvena asaṃyatā avinītā bālajanā",
  "atk-s0503a:981_2": "sarehi sāyakehi saṅgāmagataṃ yuddhagataṃ kuñjaraṃva hatthināgaṃ paṭiyodhā viya vācāsattīhi tudanti vijjhanti,",
  "atk-s0503a:981_3": "ayaṃ tesaṃ sabhāvo.",
  "atk-s0503a:981_4": "Sutvāna vākyaṃ pharusaṃ udīritaṃ,",
  "atk-s0503a:981_5": "adhivāsaye bhikkhu aduṭṭhacittoti taṃ pana tehi bālajanehi udīritaṃ bhāsitaṃ mammaghaṭṭanavasena pavattitaṃ",
  "atk-s0503a:981_6": "pharusaṃ vākyaṃ vacanaṃ abhūtaṃ bhūtato nibbeṭhento mama kakacūpamaovādaṃ anussaranto īsakampi aduṭṭhacitto",
  "atk-s0503a:981_7": "hutvā “saṃsārasabhāvo eso”ti saṃsāre bhayaṃ ikkhaṇasīlo bhikkhu adhivāsaye,",
  "atk-s0503a:981_8": "adhivāsanakhantiyaṃ ṭhatvā khameyyāti attho.",
  "atk-s0503a:982_0": "Etthāha –",
  "atk-s0503a:982_1": "kiṃ pana taṃ kammaṃ,",
  "atk-s0503a:982_2": "yaṃ aparimāṇakālaṃ sakkaccaṃ upacitavipulapuññasambhāro satthā evaṃ dāruṇaṃ abhūtabbhakkhānaṃ pāpuṇīti? Vuccate –",
  "atk-s0503a:982_3": "ayaṃ so bhagavā bodhisattabhūto atītajātiyaṃ munāḷi nāma dhutto hutvā pāpajanasevī ayonisomanasikārabahulo vicarati.",
  "atk-s0503a:982_4": "So ekadivasaṃ surabhiṃ nāma paccekasambuddhaṃ nagaraṃ piṇḍāya pavisituṃ cīvaraṃ pārupantaṃ passi.",
  "atk-s0503a:982_5": "Tasmiñca samaye aññatarā itthī tassa avidūrena gacchati.",
  "atk-s0503a:982_6": "Dhutto “abrahmacārī ayaṃ samaṇo”ti abbhācikkhi.",
  "atk-s0503a:982_7": "So tena kammena bahūni vassasatasahassāni niraye paccitvā tasseva kammassa vipākāvasesena idāni buddho",
  "atk-s0503a:982_8": "hutvāpi sundariyā kāraṇā abhūtabbhakkhānaṃ pāpuṇi.",
  "atk-s0503a:982_9": "Yathā cetaṃ,",
  "atk-s0503a:982_10": "evaṃ ciñcamāṇavikādīnaṃ vikārakitthīnaṃ bhagavato abbhakkhānādīni dukkhāni pattāni,",
  "atk-s0503a:982_11": "sabbāni pubbe katassa kammassa vipākāvasesāni,",
  "atk-s0503a:982_12": "yāni “kammapilotikānī”ti vuccanti.",
  "atk-s0503a:982_13": "Vuttañhetaṃ apadāne –",
  "atk-s0503a:983_0": "“Anotattasarāsanne, ramaṇīye silātale;",
  "atk-s0503a:984_0": "Nānāratanapajjote, nānāgandhavanantare.",
  "atk-s0503a:985_0": "“Mahatā bhikkhusaṅghena, pareto lokanāyako;",
  "atk-s0503a:986_0": "Āsīno byākarī tattha, pubbakammāni attano.",
  "atk-s0503a:987_0": "“Suṇātha bhikkhavo mayhaṃ, yaṃ kammaṃ pakataṃ mayā;",
  "atk-s0503a:988_0": "Pilotikassa kammassa, buddhattepi vipaccati.",
  "atk-s0503a:989_0": "1.",
  "atk-s0503a:990_0": "“Munāḷi nāmahaṃ dhutto, pubbe aññāsu jātisu;",
  "atk-s0503a:991_0": "Paccekabuddhaṃ surabhiṃ, abbhācikkhiṃ adūsakaṃ.",
  "atk-s0503a:992_0": "“Tena kammavipākena, niraye saṃsariṃ ciraṃ;",
  "atk-s0503a:993_0": "Bahū vassasahassāni, dukkhaṃ vedemi vedanaṃ.",
  "atk-s0503a:994_0": "“Tena kammāvasesena, idha pacchimake bhave;",
  "atk-s0503a:995_0": "Abbhakkhānaṃ mayā laddhaṃ, sundarikāya kāraṇā.",
  "atk-s0503a:996_0": "2.",
  "atk-s0503a:997_0": "“Sabbābhibhussa buddhassa, nando nāmāsi sāvako;",
  "atk-s0503a:998_0": "Taṃ abbhakkhāya niraye, ciraṃ saṃsaritaṃ mayā.",
  "atk-s0503a:999_0": "“Dasa vassasahassāni, niraye saṃsariṃ ciraṃ;",
  "atk-s0503a:1000_0": "Manussabhāvaṃ laddhāhaṃ, abbhakkhānaṃ bahuṃ labhiṃ.",
  "atk-s0503a:1001_0": "“Tena kammāvasesena, ciñcamāṇavikā mamaṃ;",
  "atk-s0503a:1002_0": "Abbhācikkhi abhūtena, janakāyassa aggato.",
  "atk-s0503a:1003_0": "3.",
  "atk-s0503a:1004_0": "“Brāhmaṇo sutavā āsiṃ, ahaṃ sakkatapūjito;",
  "atk-s0503a:1005_0": "Mahāvane pañcasate, mante vācemi māṇave.",
  "atk-s0503a:1006_0": "“Tatthāgato isī bhīmo, pañcābhiñño mahiddhiko;",
  "atk-s0503a:1007_0": "Tañcāhaṃ āgataṃ disvā, abbhācikkhiṃ adūsakaṃ.",
  "atk-s0503a:1008_0": "“Tatohaṃ avacaṃ sisse, kāmabhogī ayaṃ isi;",
  "atk-s0503a:1009_0": "Mayhampi bhāsamānassa, anumodiṃsu māṇavā.",
  "atk-s0503a:1010_0": "“Tato māṇavakā sabbe, bhikkhamānaṃ kule kule;",
  "atk-s0503a:1011_0": "Mahājanassa āhaṃsu, kāmabhogī ayaṃ isi.",
  "atk-s0503a:1012_0": "“Tena kammavipākena, pañca bhikkhusatā ime;",
  "atk-s0503a:1013_0": "Abbhakkhānaṃ labhuṃ sabbe, sundarikāya kāraṇā.",
  "atk-s0503a:1014_0": "4.",
  "atk-s0503a:1015_0": "“Vemātubhātikaṃ pubbe, dhanahetu haniṃ ahaṃ;",
  "atk-s0503a:1016_0": "Pakkhipiṃgiriduggasmiṃ, silāya ca apiṃsayiṃ.",
  "atk-s0503a:1017_0": "“Tena kammavipākena, devadatto silaṃ khipi;",
  "atk-s0503a:1018_0": "Aṅguṭṭhaṃ piṃsayī pāde, mama pāsāṇasakkharā.",
  "atk-s0503a:1019_0": "5.",
  "atk-s0503a:1020_0": "“Purehaṃ dārako hutvā, kīḷamāno mahāpathe;",
  "atk-s0503a:1021_0": "Paccekabuddhaṃ disvāna, magge sakalikaṃ khipiṃ.",
  "atk-s0503a:1022_0": "“Tena kammavipākena, idha pacchimake bhave;",
  "atk-s0503a:1023_0": "Vadhatthaṃ maṃ devadatto, abhimāre payojayi.",
  "atk-s0503a:1024_0": "6.",
  "atk-s0503a:1025_0": "“Hatthāroho pure āsiṃ, paccekamunimuttamaṃ;",
  "atk-s0503a:1026_0": "Piṇḍāya vicarantaṃ taṃ, āsādesiṃ gajenahaṃ.",
  "atk-s0503a:1027_0": "“Tena kammavipākena, bhanto nāḷāgirī gajo;",
  "atk-s0503a:1028_0": "Giribbaje puravare, dāruṇo samupāgami.",
  "atk-s0503a:1029_0": "7.",
  "atk-s0503a:1030_0": "“Rājāhaṃ patthivo āsiṃ, sattiyā purise haniṃ;",
  "atk-s0503a:1031_0": "Tena kammavipākena, niraye paccisaṃ bhusaṃ.",
  "atk-s0503a:1032_0": "“Kammuno tassa sesena, sodāni sakalaṃ mama;",
  "atk-s0503a:1033_0": "Pāde chaviṃ pakappesi, na hi kammaṃ vinassati.",
  "atk-s0503a:1034_0": "8.",
  "atk-s0503a:1035_0": "“Ahaṃ kevaṭṭagāmasmiṃ, ahuṃ kevaṭṭadārako;",
  "atk-s0503a:1036_0": "Macchake ghātite disvā, janayiṃ somanassakaṃ.",
  "atk-s0503a:1037_0": "“Tena kammavipākena, sīsadukkhaṃ ahū mama;",
  "atk-s0503a:1038_0": "Sakkā ca sabbe haññiṃsu, yadā hani viṭaṭūbho.",
  "atk-s0503a:1039_0": "9.",
  "atk-s0503a:1040_0": "“Phussassāhaṃ pāvacane, sāvake paribhāsayiṃ;",
  "atk-s0503a:1041_0": "Yavaṃ khādatha bhuñjatha, mā ca bhuñjatha sālayo.",
  "atk-s0503a:1042_0": "“Tena kammavipākena, temāsaṃ khāditaṃ yavaṃ;",
  "atk-s0503a:1043_0": "Nimantito brāhmaṇena, verañjāyaṃ vasiṃ tadā.",
  "atk-s0503a:1044_0": "10.",
  "atk-s0503a:1045_0": "“Nibbuddhe vattamānamhi, mallaputtaṃ niheṭhayiṃ;",
  "atk-s0503a:1046_0": "Tena kammavipākena, piṭṭhidukkhaṃ ahū mama.",
  "atk-s0503a:1047_0": "11.",
  "atk-s0503a:1048_0": "“Tikicchako ahaṃ āsiṃ, seṭṭhiputtaṃ virecayiṃ;",
  "atk-s0503a:1049_0": "Tena kammavipākena, hoti pakkhandikā mama.",
  "atk-s0503a:1050_0": "12.",
  "atk-s0503a:1051_0": "“Avacāhaṃ jotipālo, kassapaṃ sugataṃ tadā;",
  "atk-s0503a:1052_0": "Kuto nu bodhi muṇḍassa, bodhi paramadullabhā.",
  "atk-s0503a:1053_0": "“Tena kammavipākena, acariṃ dukkaraṃ bahuṃ;",
  "atk-s0503a:1054_0": "Chabbassānuruvelāyaṃ, tato bodhiṃ apāpuṇiṃ.",
  "atk-s0503a:1055_0": "“Nāhaṃ etena maggena, pāpuṇiṃ bodhimuttamaṃ;",
  "atk-s0503a:1056_0": "Kummaggena gavesissaṃ, pubbakammena vārito.",
  "atk-s0503a:1057_0": "“Puññapāpaparikkhīṇo, sabbasantāpavajjito;",
  "atk-s0503a:1058_0": "Asoko anupāyāso, nibbāyissamanāsavo.",
  "atk-s0503a:1059_0": "“Evaṃ jino viyākāsi, bhikkhusaṅghassa aggato;",
  "atk-s0503a:1060_0": "Sabbābhiññābalappatto, anotattamahāsare”ti. ;",
  "atk-s0503a:1061_0": "Aṭṭhamasuttavaṇṇanā niṭṭhitā.",
  "atk-s0503a:1062_0": "9. Upasenasuttavaṇṇanā",
  "atk-s0503a:1063_0": "39.",
  "atk-s0503a:1063_1": "Navame upasenassāti ettha upasenoti tassa therassa nāmaṃ,",
  "atk-s0503a:1063_2": "vaṅgantabrāhmaṇassa pana puttattā “vaṅgantaputto”ti ca naṃ voharanti.",
  "atk-s0503a:1064_0": "Ayañhi thero āyasmato sāriputtassa kaniṭṭhabhātā,",
  "atk-s0503a:1064_1": "sāsane pabbajitvā apaññatte sikkhāpade upasampadāya dvivasso upajjhāyo hutvā ekaṃ bhikkhuṃ upasampādetvā tena saddhiṃ bhagavato upaṭṭhānaṃ gato,",
  "atk-s0503a:1064_2": "tassa bhikkhuno bhagavatā tassa saddhivihārikabhāvaṃ pucchitvā khandhake āgatanayena “atilahuṃ kho tvaṃ,",
  "atk-s0503a:1064_3": "moghapurisa,",
  "atk-s0503a:1064_4": "āvatto bāhullāya,",
  "atk-s0503a:1064_5": "yadidaṃ gaṇabandhiya”nti vigarahito patodābhitunno viya ājānīyo saṃviggamānaso “yadipāhaṃ idāni parisaṃ nissāya bhagavatā vigarahito,",
  "atk-s0503a:1064_6": "parisaṃyeva pana nissāya pāsaṃsiyo bhaveyya”nti ussāhajāto sabbe dhutadhamme samādāya vattamāno vipassanaṃ",
  "atk-s0503a:1064_7": "ārabhitvā na cirasseva chaḷabhiñño paṭisambhidāppatto mahākhīṇāsavo hutvā attano nissitake dhutaṅgadhare",
  "atk-s0503a:1064_8": "eva katvā tehi saddhiṃ bhagavantaṃ upasaṅkamitvā santhatasikkhāpade āgatanayena “pāsādikā kho tyāyaṃ,  upasena,",
  "atk-s0503a:1064_9": "parisā”ti parisavasena bhagavato santikā laddhapasaṃso “etadaggaṃ,",
  "atk-s0503a:1064_10": "bhikkhave,",
  "atk-s0503a:1064_11": "mama sāvakānaṃ bhikkhūnaṃ samantapāsādikānaṃ yadidaṃ upaseno vaṅgantaputto”ti etadagge ṭhapito asītiyā mahāsāvakesu abbhantaro.",
  "atk-s0503a:1065_0": "So ekadivasaṃ pacchābhattaṃ piṇḍapātappaṭikkanto antevāsikesu attano attano divāṭṭhānaṃ gatesu udakakumbhato",
  "atk-s0503a:1065_1": "udakaṃ gahetvā pāde pakkhāletvā gattāni sītiṃ katvā cammakkhaṇḍaṃ attharitvā divāṭṭhāne divāvihāraṃ nisinno",
  "atk-s0503a:1065_2": "attano guṇe āvajjesi.",
  "atk-s0503a:1065_3": "Tassa te anekasatā anekasahassā poṅkhānupoṅkhaṃ upaṭṭhahiṃsu.",
  "atk-s0503a:1065_4": "So “mayhaṃ tāva sāvakassa sato ime evarūpā guṇā,",
  "atk-s0503a:1065_5": "kīdisā nu kho mayhaṃ satthu guṇā”ti bhagavato guṇābhimukhaṃ manasikāraṃ pesesi.",
  "atk-s0503a:1065_6": "Te tassa ñāṇabalānurūpaṃ anekakoṭisahassā upaṭṭhahiṃsu.",
  "atk-s0503a:1065_7": "So “evaṃsīlo me satthā evaṃdhammo evaṃpañño evaṃvimuttī”tiādinā ca “itipi so bhagavā arahaṃ sammāsambuddho”tiādinā",
  "atk-s0503a:1065_8": "ca āvibhāvānurūpaṃ satthu guṇe anussaritvā,",
  "atk-s0503a:1065_9": "tato “svākkhāto”tiādinā dhammassa,",
  "atk-s0503a:1065_10": "“suppaṭipanno”tiādinā ariyasaṅghassa ca guṇe anussari.",
  "atk-s0503a:1065_11": "Evaṃ mahāthero anekākāravokāraṃ ratanattayaguṇesu āvibhūtesu attamano pamudito uḷārapītisomanassaṃ paṭisaṃvedento nisīdi.",
  "atk-s0503a:1065_12": "Tamatthaṃ dassetuṃ “āyasmato upasenassa vaṅgantaputtassa rahogatassā”tiādi vuttaṃ.",
  "atk-s0503a:1066_0": "Tattha rahogatassāti rahasi gatassa.",
  "atk-s0503a:1066_1": "Paṭisallīnassāti ekībhūtassa.",
  "atk-s0503a:1066_2": "Evaṃ cetaso parivitakko udapādīti evaṃ idāni vuccamānākāro cittassa vitakko uppajji.",
  "atk-s0503a:1066_3": "Lābhā vata meti ye ime manussattabuddhuppādasaddhāsamadhigamādayo,",
  "atk-s0503a:1066_4": "aho vata me ete lābhā.",
  "atk-s0503a:1066_5": "Suladdhaṃ vata meti yañcidaṃ mayā bhagavato sāsane pabbajjūpasampadāratanattayapayirupāsanādi paṭiladdhaṃ,",
  "atk-s0503a:1066_6": "taṃ me aho vata suṭṭhu laddhaṃ.",
  "atk-s0503a:1066_7": "Tattha kāraṇamāha “satthā ca me”tiādinā.",
  "atk-s0503a:1067_0": "Tattha diṭṭhadhammikasamparāyikaparamatthehi yathārahaṃ satte anusāsatīti satthā.",
  "atk-s0503a:1067_1": "Bhāgyavantatādīhi kāraṇehi bhagavā.",
  "atk-s0503a:1067_2": "Ārakattā kilesehi,",
  "atk-s0503a:1067_3": "kilesārīnaṃ hatattā,",
  "atk-s0503a:1067_4": "saṃsāracakkassa vā arānaṃ hatattā,",
  "atk-s0503a:1067_5": "paccayādīnaṃ arahattā,",
  "atk-s0503a:1067_6": "pāpakaraṇe rahābhāvā arahaṃ.",
  "atk-s0503a:1067_7": "Sammā sāmañca sabbadhammānaṃ buddhattā sammāsambuddhoti ayamettha saṅkhepo,",
  "atk-s0503a:1067_8": "vitthāro pana visuddhimagge buddhānussatiniddesato gahetabbo.",
  "atk-s0503a:1068_0": "Svākkhāteti suṭṭhu akkhāte,",
  "atk-s0503a:1068_1": "ekantaniyyānikaṃ katvā bhāsite.",
  "atk-s0503a:1068_2": "Dhammavinayeti pāvacane.",
  "atk-s0503a:1068_3": "Tañhi yathānusiṭṭhaṃ paṭipajjamānānaṃ saṃsāradukkhapātato dhāraṇena,",
  "atk-s0503a:1068_4": "rāgādikilese vinayanena ca dhammavinayoti vuccati.",
  "atk-s0503a:1068_5": "Sabrahmacārinoti seṭṭhaṭṭhena brahmasaṅkhātaṃ bhagavato sāsanaṃ ariyamaggaṃ saha caranti paṭipajjantīti sabrahmacārino.",
  "atk-s0503a:1068_6": "Sīlavantoti maggaphalasīlavasena sīlavanto.",
  "atk-s0503a:1068_7": "Kalyāṇadhammāti samādhipaññāvimuttivimuttiñāṇadassanādayo kalyāṇā sundarā dhammā etesaṃ atthīti kalyāṇadhammā.",
  "atk-s0503a:1068_8": "Etena saṅghassa suppaṭipattiṃ dasseti.",
  "atk-s0503a:1068_9": "Sīlesu camhi paripūrakārīti “ahampi pabbajitvā na tiracchānakathākathiko kāyadaḷhibahulo hutvā vihāsiṃ,",
  "atk-s0503a:1068_10": "atha kho pātimokkhasaṃvarādiṃ catubbidhampi sīlaṃ akhaṇḍaṃ achiddaṃ asabalaṃ akammāsaṃ bhujissaṃ viññuppasatthaṃ",
  "atk-s0503a:1068_11": "aparāmaṭṭhaṃ katvā paripūrento ariyamaggaṃyeva pāpesi”nti vadati.",
  "atk-s0503a:1068_12": "Etena heṭṭhimaphaladvayasampattimattano dīpeti.",
  "atk-s0503a:1068_13": "Sotāpannasakadāgāmino hi sīlesu paripūrakārino.",
  "atk-s0503a:1068_14": "Susamāhito camhi ekaggacittoti upacārappanābhedena samādhinā sabbathāpi samāhito ca amhi avikkhittacitto.",
  "atk-s0503a:1068_15": "Iminā samādhismiṃ paripūrakāritāvacanena tatiyaphalasampattimattano dīpeti.",
  "atk-s0503a:1068_16": "Anāgāmino hi samādhismiṃ paripūrakārino.",
  "atk-s0503a:1068_17": "Arahā camhi khīṇāsavoti kāmāsavādīnaṃ sabbaso khīṇattā khīṇāsavo,",
  "atk-s0503a:1068_18": "tato eva parikkhīṇabhavasaṃyojano sadevake loke aggadakkhiṇeyyatāya arahā camhi.",
  "atk-s0503a:1068_19": "Etena attano katakaraṇīyataṃ dasseti.",
  "atk-s0503a:1068_20": "Mahiddhiko camhi mahānubhāvoti adhiṭṭhānavikubbanādiiddhīsu mahatā vasībhāvena samannāgatattā mahiddhiko",
  "atk-s0503a:1068_21": "uḷārassa puññānubhāvassa guṇānubhāvassa ca sampattiyā mahānubhāvo ca asmi.",
  "atk-s0503a:1068_22": "Etena lokiyābhiññānavānupubbavihārasamāpattiyogamattano dīpeti.",
  "atk-s0503a:1068_23": "Abhiññāsu vasībhāvena hi ariyā yathicchitanipphādanena mahiddhikā,",
  "atk-s0503a:1068_24": "pubbūpanissayasampattiyā nānāvihārasamāpattīhi ca visodhitasantānattā mahānubhāvā ca hontīti.",
  "atk-s0503a:1069_0": "Bhaddakaṃ me jīvitanti evaṃvidhasīlādiguṇasamannāgatassa me yāvāyaṃ kāyo dharati,",
  "atk-s0503a:1069_1": "tāva sattānaṃ hitasukhameva vaḍḍhati,",
  "atk-s0503a:1069_2": "puññakkhettabhāvato jīvitampi me bhaddakaṃ sundaraṃ.",
  "atk-s0503a:1069_3": "Bhaddakaṃ maraṇanti sace panidaṃ khandhapañcakaṃ ajja vā imasmiṃyeva vā khaṇe anupādāno viya jātavedo nibbāyati,",
  "atk-s0503a:1069_4": "taṃ appaṭisandhikaṃ parinibbānasaṅkhātaṃ maraṇampi me bhaddakanti ubhayattha tādibhāvaṃ dīpeti.",
  "atk-s0503a:1069_5": "Evaṃ mahāthero appahīnasomanassuppilāvitavāsanussannattā uḷārasomanassito dhammabahumānena dhammapītipaṭisaṃvedanena parivitakkesi.",
  "atk-s0503a:1070_0": "Taṃ satthā gandhakuṭiyaṃ nisinnova sabbaññutaññāṇena jānitvā jīvite maraṇe ca tassa tādibhāvavibhāvanaṃ imaṃ udānaṃ udānesi.",
  "atk-s0503a:1070_1": "Tena vuttaṃ –",
  "atk-s0503a:1070_2": "“atha kho bhagavā…pe…",
  "atk-s0503a:1070_3": "udānesī”ti.",
  "atk-s0503a:1071_0": "Tattha yaṃ jīvitaṃ na tapatīti yaṃ khīṇāsavapuggalaṃ jīvitaṃ āyatiṃ khandhappavattiyā sabbena sabbaṃ abhāvato na tapati na bādhati,",
  "atk-s0503a:1071_1": "vattamānameva vā jīvitaṃ sabbaso saṅkhatadhammattā satipaññāvepullappattiyā sabbattha satisampajaññasamāyogato na bādhati.",
  "atk-s0503a:1071_2": "Yo hi andhaputhujjano pāpajanasevī ayonisomanasikārabahulo akatakusalo akatapuñño,",
  "atk-s0503a:1071_3": "so “akataṃ vata me kalyāṇa”ntiādinā vippaṭisārena tapatīti tassa jīvitaṃ taṃ tapati nāma.",
  "atk-s0503a:1071_4": "Itare pana akatapāpā katapuññā kalyāṇaputhujjanena saddhiṃ satta sekhā tapanīyadhammaparivajjanena atapanīyadhammasamannāgamena",
  "atk-s0503a:1071_5": "ca pacchānutāpena na tapantīti na tesaṃ jīvitaṃ tapati.",
  "atk-s0503a:1071_6": "Khīṇāsave pana vattabbameva natthīti pavattidukkhavasena atthavaṇṇanā katā.",
  "atk-s0503a:1072_0": "Maraṇante na socatīti maraṇasaṅkhāte ante pariyosāne,",
  "atk-s0503a:1072_1": "maraṇasamīpe vā na socati anāgāmimaggeneva sokassa samugghātitattā.",
  "atk-s0503a:1072_2": "Sa ve diṭṭhapado dhīro,",
  "atk-s0503a:1072_3": "sokamajjhe na socatīti so anabhijjhādīnaṃ catunnaṃ dhammapadānaṃ nibbānasseva vā diṭṭhattā diṭṭhapado,",
  "atk-s0503a:1072_4": "dhitisampannattā dhīro khīṇāsavo socanadhammattā “sokā”ti laddhanāmānaṃ avītarāgānaṃ sattānaṃ,",
  "atk-s0503a:1072_5": "sokahetūnaṃ vā lokadhammānaṃ majjhe ṭhatvāpi na socati.",
  "atk-s0503a:1073_0": "Idānissa sabbaso sokahetūnaṃ abhāvaṃ dīpetuṃ “ucchinnabhavataṇhassā”tiādimāha.",
  "atk-s0503a:1073_1": "Tattha yassa aggamaggena sabbaso ucchinnā bhavataṇhā,",
  "atk-s0503a:1073_2": "so ucchinnabhavataṇho.",
  "atk-s0503a:1073_3": "Tassa avasesakilesānaṃ anavasesavūpasamena santacittassa khīṇāsavabhikkhuno.",
  "atk-s0503a:1073_4": "Vikkhīṇo jātisaṃsāroti jātiādiko –",
  "atk-s0503a:1074_0": "“Khandhānañca paṭipāṭi, dhātuāyatanāna ca;",
  "atk-s0503a:1075_0": "Abbocchinnaṃ vattamānā, ‘saṃsāro’ti pavuccatī”ti. –",
  "atk-s0503a:1076_0": "Vuttalakkhaṇo saṃsāro visesato khīṇo.",
  "atk-s0503a:1076_1": "Tasmā natthi tassa punabbhavoti yasmā tassa evarūpassa ariyapuggalassa āyatiṃ punabbhavo natthi,",
  "atk-s0503a:1076_2": "tasmā tassa jātisaṃsāro khīṇo.",
  "atk-s0503a:1076_3": "Kasmā panassa punabbhavo natthi?",
  "atk-s0503a:1076_4": "Yasmā ucchinnabhavataṇho santacitto ca hoti,",
  "atk-s0503a:1076_5": "tasmāti āvattetvā vattabbaṃ.",
  "atk-s0503a:1076_6": "Atha vā vikkhīṇo jātisaṃsāro,",
  "atk-s0503a:1076_7": "tato eva natthi tassa punabbhavoti attho yojetabbo.",
  "atk-s0503a:1077_0": "Navamasuttavaṇṇanā niṭṭhitā.",
  "atk-s0503a:1078_0": "10. Sāriputtaupasamasuttavaṇṇanā",
  "atk-s0503a:1079_0": "40.",
  "atk-s0503a:1079_1": "Dasame attano upasamanti sāvakapāramīmatthakappattiyā hetubhūtaṃ aggamaggena attano anavasesakilesavūpasamaṃ.",
  "atk-s0503a:1080_0": "Āyasmā hi sāriputto anupasantakilesānaṃ sattānaṃ rāgādikilesajanitasantāpadarathapariḷāhadukkhañceva",
  "atk-s0503a:1080_1": "kilesābhisaṅkhāranimittaṃ jātijarābyādhimaraṇasokaparidevādidukkhañca paccakkhato disvā atītānāgatepi",
  "atk-s0503a:1080_2": "nesaṃ vaṭṭamūlakadukkhaṃ parituletvā karuṇāyamāno attanāpi puthujjanakāle anubhūtaṃ kilesanimittaṃ vā",
  "atk-s0503a:1080_3": "anappakaṃ dukkhaṃ anussaritvā “īdisassa nāma mahādukkhassa hetubhūtā kilesā idāni me suppahīnā”ti attano",
  "atk-s0503a:1080_4": "kilesavūpasamaṃ abhiṇhaṃ paccavekkhati.",
  "atk-s0503a:1080_5": "Paccavekkhanto ca “ime ettakā kilesā sotāpattimaggena upasamitā,",
  "atk-s0503a:1080_6": "ettakā sakadāgāmimaggena,",
  "atk-s0503a:1080_7": "ettakā anāgāmimaggena,",
  "atk-s0503a:1080_8": "ettakā arahattamaggena upasamitā”ti taṃtaṃmaggañāṇehi odhiso kilesānaṃ upasamitabhāvaṃ paccavekkhati,",
  "atk-s0503a:1080_9": "tena vuttaṃ –",
  "atk-s0503a:1080_10": "“attano upasamaṃ paccavekkhamāno”ti.",
  "atk-s0503a:1081_0": "Apare “thero arahattaphalasamāpattiṃ samāpajjitvā taṃ paccavekkhitvā ‘imassa vatāyaṃ santapaṇītabhāvo accantasantāya asaṅkhatāya dhātuyā ārammaṇato,",
  "atk-s0503a:1081_1": "sayañca sammadeva kilesavūpasamato’ti evaṃ abhiṇhaṃ upasamaṃ paccavekkhatī”ti vadanti.",
  "atk-s0503a:1081_2": "Aññe pana “anavasesakilesānaṃ upasamapariyosāne jātaṃ aggaphalamevettha upasamo nāma,",
  "atk-s0503a:1081_3": "taṃ paccavekkhamāno nisinno”ti.",
  "atk-s0503a:1082_0": "Etamatthaṃ viditvāti yadidaṃ āyasmato sāriputtassa mahāpaññatādihetubhūtaṃ sāvakesu anaññasādhāraṇaṃ",
  "atk-s0503a:1082_1": "kilesappahānaṃ aggaphalaṃ vā upasamapariyāyena vuttaṃ,",
  "atk-s0503a:1082_2": "tassa paccavekkhaṇasaṅkhātaṃ atthaṃ sabbākārato viditvā tadanubhāvadīpakaṃ imaṃ udānaṃ udānesi.",
  "atk-s0503a:1083_0": "Tattha upasantasantacittassāti upasantameva hutvā santaṃ cittaṃ etassāti upasantasantacitto.",
  "atk-s0503a:1083_1": "Samāpattiyā vikkhambhanena hi upasantakilesattā upasantacittaṃ na sabbathā “upasantasanta”nti vuccati tassa upasamassa anaccantikabhāvato,",
  "atk-s0503a:1083_2": "na tathā aggamaggena.",
  "atk-s0503a:1083_3": "Tena pana accantameva kilesānaṃ samucchinnattā arahato cittaṃ puna kilesānaṃ anupasametabbatāya samathavipassanāheṭṭhimamaggehi",
  "atk-s0503a:1083_4": "upasantakilesaṃ hutvā accantasantabhāvatova “upasantasanta”nti vuccati.",
  "atk-s0503a:1083_5": "Tena vuttaṃ –",
  "atk-s0503a:1083_6": "“upasantameva hutvā santaṃ cittaṃ etassāti upasantasantacitto”ti.",
  "atk-s0503a:1083_7": "Upasantanti vā upasamo vuccati,",
  "atk-s0503a:1083_8": "tasmā “upasantasantacittassā”ti accantūpasamena santacittassāti attho.",
  "atk-s0503a:1084_0": "Atha vā satipi sabbesaṃ khīṇāsavānaṃ anavasesakilesavūpasame sāvakapāramīñāṇassa pana matthakappattihetubhūto",
  "atk-s0503a:1084_1": "sāvakesu anaññasādhāraṇo saviseso dhammasenāpatino kilesavūpasamoti dassetuṃ satthā upasantasaddena visesetvā",
  "atk-s0503a:1084_2": "āha “upasantasantacittassā”ti.",
  "atk-s0503a:1085_0": "Tatrāyamattho –",
  "atk-s0503a:1085_1": "bhusaṃ daḷhaṃ vā santaṃ upasantaṃ,",
  "atk-s0503a:1085_2": "tena upasantena upasantameva hutvā santaṃ upasantasantaṃ,",
  "atk-s0503a:1085_3": "tādisaṃ cittaṃ etassāti sabbaṃ purimasadisameva.",
  "atk-s0503a:1085_4": "Tathā hesa bhagavatā –",
  "atk-s0503a:1085_5": "“sāriputto,",
  "atk-s0503a:1085_6": "bhikkhave,",
  "atk-s0503a:1085_7": "mahāpañño puthupañño hāsapañño javanapañño tikkhapañño nibbedhikapañño”tiādinā anekapariyāyena vaṇṇito thomito.",
  "atk-s0503a:1085_8": "Netticchinnassāti netti vuccati bhavataṇhā saṃsārassa nayanato,",
  "atk-s0503a:1085_9": "sā netti chinnā etassāti netticchinno.",
  "atk-s0503a:1085_10": "Tassa netticchinnassa,",
  "atk-s0503a:1085_11": "pahīnataṇhassāti attho.",
  "atk-s0503a:1085_12": "Mutto so mārabandhanāti so evaṃvidho parikkhīṇabhavasaṃyojano sabbasmā mārabandhanato mutto,",
  "atk-s0503a:1085_13": "na tassa mārabandhanamocanāya karaṇīyaṃ atthi,",
  "atk-s0503a:1085_14": "tasmā dhammasenāpati attano upasamaṃ paccavekkhatīti.",
  "atk-s0503a:1085_15": "Sesaṃ vuttanayameva.",
  "atk-s0503a:1086_0": "Dasamasuttavaṇṇanā niṭṭhitā.",
  "atk-s0503a:1087_0": "Niṭṭhitā ca meghiyavaggavaṇṇanā.",
  "atk-s0503a:1088_0": "5. Soṇavaggo",
  "atk-s0503a:1089_0": "1. Piyatarasuttavaṇṇanā",
  "atk-s0503a:1090_0": "41.",
  "atk-s0503a:1090_1": "Mahāvaggassa paṭhame mallikāya deviyā saddhinti mallikāya nāma attano mahesiyā saha.",
  "atk-s0503a:1090_2": "Uparipāsādavaragatoti pāsādavarassa upari gato.",
  "atk-s0503a:1090_3": "Kocañño attanā piyataroti koci añño attanā piyāyitabbataro.",
  "atk-s0503a:1090_4": "Atthi nu kho teti “kiṃ te atthī”ti deviṃ pucchati.",
  "atk-s0503a:1091_0": "Kasmā pucchati?",
  "atk-s0503a:1091_1": "Ayañhi sāvatthiyaṃ duggatamālākārassa dhītā.",
  "atk-s0503a:1091_2": "Ekadivasaṃ āpaṇato pūvaṃ gahetvā mālārāmaṃ gantvā “khādissāmī”ti gacchantī paṭipathe bhikkhusaṅghaparivutaṃ",
  "atk-s0503a:1091_3": "bhagavantaṃ bhikkhācāraṃ pavisantaṃ disvā pasannacittā taṃ bhagavato adāsi.",
  "atk-s0503a:1091_4": "Satthā tathārūpe ṭhāne nisīdanākāraṃ dassesi.",
  "atk-s0503a:1091_5": "Ānandatthero cīvaraṃ paññāpetvā adāsi.",
  "atk-s0503a:1091_6": "Bhagavā tattha nisīditvā taṃ pūvaṃ paribhuñjitvā mukhaṃ vikkhāletvā sitaṃ pātvākāsi.",
  "atk-s0503a:1091_7": "Thero “ko imissā, bhante,",
  "atk-s0503a:1091_8": "dānassa vipāko bhavissatī”ti pucchi. “Ajjesā, ānanda,",
  "atk-s0503a:1091_9": "tathāgatassa paṭhamaṃ bhojanaṃ adāsi,",
  "atk-s0503a:1091_10": "ajjeva kosalarañño aggamahesī bhavissati piyā manāpā”ti.",
  "atk-s0503a:1091_11": "Taṃ divasameva ca rājā kāsigāme bhāgineyyena saddhiṃ yujjhitvā parājito palāyitvā āgato nagaraṃ pavisanto",
  "atk-s0503a:1091_12": "“balakāyassa āgamanaṃ āgamessāmī”ti taṃ mālārāmaṃ pāvisi.",
  "atk-s0503a:1091_13": "Sā rājānaṃ āgataṃ passitvā tassa vattamakāsi.",
  "atk-s0503a:1091_14": "Rājā tassā vatte pasīditvā pitaraṃ pakkosāpetvā mahantaṃ issariyaṃ datvā taṃ antepuraṃ paṭiharāpetvā aggamahesiṭṭhāne ṭhapesi.",
  "atk-s0503a:1091_15": "Athekadivasaṃ rājā cintesi –",
  "atk-s0503a:1091_16": "“mayā imissā mahantaṃ issariyaṃ dinnaṃ,",
  "atk-s0503a:1091_17": "yaṃnūnāhaṃ imaṃ puccheyyaṃ ‘ko te piyo’ti?",
  "atk-s0503a:1091_18": "Sā ‘tvaṃ me, mahārāja,",
  "atk-s0503a:1091_19": "piyo’ti vatvā,",
  "atk-s0503a:1091_20": "puna maṃ pucchissati,",
  "atk-s0503a:1091_21": "athassāhaṃ ‘mayhampi tvaṃyeva piyā’ti vakkhāmī”ti.",
  "atk-s0503a:1091_22": "Iti so aññamaññaṃ vissāsajananatthaṃ sammodanīyaṃ karonto pucchi.",
  "atk-s0503a:1092_0": "Devī pana paṇḍitā buddhupaṭṭhāyikā saṅghupaṭṭhāyikā “nāyaṃ pañho rañño mukhaṃ ulloketvā kathetabbo”ti cintetvā yathābhūtameva vadantī “natthi kho me, mahārāja,",
  "atk-s0503a:1092_1": "kocañño attanā piyataro”ti āha.",
  "atk-s0503a:1092_2": "Vatvāpi attanā byākatamatthaṃ upāyena rañño paccakkhaṃ kātukāmā “tuyhaṃ pana, mahārāja,",
  "atk-s0503a:1092_3": "atthañño koci attanā piyataro”ti tatheva rājānaṃ pucchi yathā raññā sayaṃ puṭṭhā.",
  "atk-s0503a:1092_4": "Rājāpi tāya sarasalakkhaṇena kathitattā nivattituṃ asakkonto sayampi sarasalakkhaṇeneva kathento tatheva byākāsi yathā deviyā byākataṃ.",
  "atk-s0503a:1093_0": "Byākaritvā ca mandadhātukatāya evaṃ cintesi –",
  "atk-s0503a:1093_1": "“ahaṃ rājā pathavissaro mahantaṃ pathavimaṇḍalaṃ abhivijiya ajjhāvasāmi,",
  "atk-s0503a:1093_2": "mayhaṃ tāva yuttaṃ ‘attanā piyataraṃ aññaṃ na passāmī’ti,",
  "atk-s0503a:1093_3": "ayaṃ pana vasalī hīnajaccā samānā mayā ucce ṭhāne ṭhapitā sāmibhūtaṃ maṃ na tathā piyāyati,",
  "atk-s0503a:1093_4": "‘attāva piyataro’ti mama sammukhā vadati,",
  "atk-s0503a:1093_5": "yāva kakkhaḷā vatāya”nti anattamano hutvā “nanu te tīṇi ratanāni piyatarānī”ti codesi.",
  "atk-s0503a:1093_6": "Devī ‘ratanattayaṃpāhaṃ deva attano saggasukhaṃ mokkhasukhañca patthayantī sampiyāyāmi,",
  "atk-s0503a:1093_7": "tasmā attāva me piyataro”ti āha.",
  "atk-s0503a:1093_8": "Sabbo cāyaṃ loko attadatthameva paraṃ piyāyati,",
  "atk-s0503a:1093_9": "puttaṃ patthentopi “ayaṃ maṃ jiṇṇakāle posessatī”ti pattheti,",
  "atk-s0503a:1093_10": "dhītaraṃ “mama kulaṃ vaḍḍhissatī”ti,",
  "atk-s0503a:1093_11": "bhariyaṃ “mayhaṃ pāde paricarissatī”ti,",
  "atk-s0503a:1093_12": "aññepi ñātimittabandhave taṃtaṃkiccavasena,",
  "atk-s0503a:1093_13": "iti attadatthameva sampassanto loko paraṃ piyāyatīti.",
  "atk-s0503a:1093_14": "Ayañhi deviyā adhippāyo.",
  "atk-s0503a:1094_0": "Atha rājā cintesi –",
  "atk-s0503a:1094_1": "“ayaṃ mallikā kusalā paṇḍitā nipuṇā ‘attāva me piyataro’ti vadati,",
  "atk-s0503a:1094_2": "mayhampi attāva piyataro hutvā upaṭṭhāti,",
  "atk-s0503a:1094_3": "handāhaṃ imamatthaṃ satthu ārocessāmi,",
  "atk-s0503a:1094_4": "yathā ca me satthā byākarissati,",
  "atk-s0503a:1094_5": "tathā naṃ dhāressāmī”ti.",
  "atk-s0503a:1094_6": "Evaṃ pana cintetvā satthu santikaṃ upasaṅkamitvā tamatthaṃ ārocesi.",
  "atk-s0503a:1094_7": "Tena vuttaṃ –",
  "atk-s0503a:1094_8": "“atha kho rājā pasenadi kosalo…pe…",
  "atk-s0503a:1094_9": "piyataro”ti.",
  "atk-s0503a:1095_0": "Etamatthaṃ viditvāti etaṃ “loke sabbasattānaṃ attāva attano piyataro”ti raññā vuttamatthaṃ sabbaso jānitvā tadatthaparidīpanaṃ imaṃ udānaṃ udānesi.",
  "atk-s0503a:1096_0": "Tattha sabbā disā anuparigamma cetasāti sabbā anavasesā dasapi disā pariyesanavasena cittena anugantvā.",
  "atk-s0503a:1096_1": "Nevajjhagā piyataramattanā kvacīti attanā atisayena piyaṃ aññaṃ koci puriso sabbussāhena pariyesanto",
  "atk-s0503a:1096_2": "kvaci katthaci sabbadisāsu neva adhigaccheyya na passeyya.",
  "atk-s0503a:1096_3": "Evaṃ piyo puthu attā paresanti evaṃ kassaci attanā piyatarassa anupalabbhanavasena puthu visuṃ visuṃ tesaṃ tesaṃ sattānaṃ attāva piyo.",
  "atk-s0503a:1096_4": "Tasmā na hiṃse paramattakāmoti yasmā evaṃ sabbopi satto attānaṃ piyāyati attano sukhakāmo dukkhappaṭikūlo,",
  "atk-s0503a:1096_5": "tasmā attakāmo attano hitasukhaṃ icchanto paraṃ sattaṃ antamaso kunthakipillikaṃ upādāya na hiṃse na haneyya na pāṇileḍḍudaṇḍādīhipi viheṭheyya.",
  "atk-s0503a:1096_6": "Parassa hi attanā kate dukkhe taṃ tato saṅkamantaṃ viya kālantare attani sandissati.",
  "atk-s0503a:1096_7": "Ayañhi kammānaṃ dhammatāti.",
  "atk-s0503a:1097_0": "Paṭhamasuttavaṇṇanā niṭṭhitā.",
  "atk-s0503a:1098_0": "2. Appāyukasuttavaṇṇanā",
  "atk-s0503a:1099_0": "42.",
  "atk-s0503a:1099_1": "Dutiye acchariyaṃ,",
  "atk-s0503a:1099_2": "bhanteti idampi meghiyasutte viya garahaṇacchariyavasena veditabbaṃ.",
  "atk-s0503a:1099_3": "Yāva appāyukāti yattakaṃ parittāyukā,",
  "atk-s0503a:1099_4": "atiittarajīvitāti attho.",
  "atk-s0503a:1099_5": "Sattāhajāteti sattāhena jāto sattāhajāto.",
  "atk-s0503a:1099_6": "Tasmiṃ sattāhajāte,",
  "atk-s0503a:1099_7": "jātassa sattame ahanīti attho.",
  "atk-s0503a:1099_8": "Tusitaṃ kāyaṃ upapajjīti tusitaṃ devanikāyaṃ paṭisandhiggahaṇavasena upapajji.",
  "atk-s0503a:1100_0": "Ekadivasaṃ kira thero pacchābhattaṃ divāṭṭhāne nisinno lakkhaṇānubyañjanappaṭimaṇḍitaṃ sobhaggappattaṃ",
  "atk-s0503a:1100_1": "dassanānuttariyabhūtaṃ bhagavato rūpakāyasiriṃ manasi karitvā,",
  "atk-s0503a:1100_2": "“aho buddhānaṃ rūpakāyasampatti dassanīyā samantapāsādikā manoharā”ti uḷāraṃ pītisomanassaṃ paṭisaṃvedento evaṃ cintesi –",
  "atk-s0503a:1100_3": "“vijātamātuyā nāma virūpopi putto surūpo viya manāpo hoti,",
  "atk-s0503a:1100_4": "sace pana buddhānaṃ mātā mahāmāyā devī dhareyya,",
  "atk-s0503a:1100_5": "kīdisaṃ nu kho tassā bhagavato rūpadassane pītisomanassaṃ uppajjeyya,",
  "atk-s0503a:1100_6": "mahājāni kho mayhaṃ mahāmātu deviyā,",
  "atk-s0503a:1100_7": "yā sattāhajāte bhagavati kālakatā”ti.",
  "atk-s0503a:1100_8": "Evaṃ pana cintetvā bhagavantaṃ upasaṅkamitvā attano parivitakkitaṃ ārocento tassā kālakiriyaṃ garahanto “acchariyaṃ,",
  "atk-s0503a:1100_9": "bhante”tiādimāha.",
  "atk-s0503a:1101_0": "Keci panāhu –",
  "atk-s0503a:1101_1": "“mahāpajāpati gotamī bhagavantaṃ mahatā āyāsena pabbajjaṃ yācitvāpi paṭikkhittā,",
  "atk-s0503a:1101_2": "mayā pana upāyena yācito bhagavā aṭṭhagarudhammappaṭiggahaṇavasena tassā pabbajjaṃ upasampadañca anujāni,",
  "atk-s0503a:1101_3": "sā te dhamme paṭiggahetvā laddhapabbajjūpasampadā bhagavato dutiyaṃ parisaṃ uppādetvā catutthāya parisāya paccayo ahosi.",
  "atk-s0503a:1101_4": "Sace pana bhagavato janetti mahāmāyā devī dhareyya,",
  "atk-s0503a:1101_5": "evametā cubhopi khattiyabhaginiyo ekato hutvā imaṃ sāsanaṃ sobheyyuṃ,",
  "atk-s0503a:1101_6": "bhagavā ca mātari bahumānena mātugāmassa sāsane pabbajjaṃ upasampadañca sukheneva anujāneyya,",
  "atk-s0503a:1101_7": "appāyukatāya panassā kasirena nipphannamidanti iminā adhippāyena thero bhagavato santike ‘acchariyaṃ,",
  "atk-s0503a:1101_8": "bhante’tiādimāhā”ti.",
  "atk-s0503a:1101_9": "Taṃ akāraṇaṃ.",
  "atk-s0503a:1101_10": "Bhagavā hi mātuyā vā aññassa vā mātugāmassa attano sāsane pabbajjaṃ anujānanto garukaṃyeva katvā anujānāti,",
  "atk-s0503a:1101_11": "na lahukaṃ ciraṭṭhitikāmatāyāti.",
  "atk-s0503a:1102_0": "Apare panāhu –",
  "atk-s0503a:1102_1": "“dasabalacatuvesārajjādike anaññasādhāraṇe anantāparimāṇe buddhaguṇe thero manasi karitvā yā evaṃ mahānubhāvaṃ",
  "atk-s0503a:1102_2": "nāma loke aggapuggalaṃ satthāraṃ kucchinā dasa māse parihari,",
  "atk-s0503a:1102_3": "sā buddhamātā kassaci paricārikā bhavissatīti ayuttamidaṃ. Kasmā?",
  "atk-s0503a:1102_4": "Satthu guṇānucchavikamevetaṃ,",
  "atk-s0503a:1102_5": "yadidaṃ sattāhajāte bhagavati janetti kālaṃ karoti,",
  "atk-s0503a:1102_6": "kālakatā ca tusitesu uppajjatīti acchariyabbhutacittajāto hutvā taṃ attano vitakkuppādanaṃ bhagavato ārocento ‘acchariyaṃ,",
  "atk-s0503a:1102_7": "bhante’tiādivacanaṃ avocā”ti.",
  "atk-s0503a:1103_0": "Satthā pana yasmā sattāhajātesu bodhisattesu bodhisattamātu kālakiriyā dhammatā siddhā,",
  "atk-s0503a:1103_1": "tasmā taṃ dhammataṃ paridīpento “evametaṃ,",
  "atk-s0503a:1103_2": "ānandā”tiādimāha.",
  "atk-s0503a:1103_3": "Sā panāyaṃ dhammatā yasmā yathā sabbe bodhisattā pāramiyo pūretvā tusitapure nibbattitvā tattha yāvatāyukaṃ",
  "atk-s0503a:1103_4": "ṭhatvā āyupariyosāne dasasahassacakkavāḷadevatāhi sannipatitvā abhisambodhiṃ pattuṃ manussaloke paṭisandhiggahaṇāya",
  "atk-s0503a:1103_5": "ajjhesitā kāladīpadesakulāni viya janettiyā āyuparimāṇampi oloketvā paṭisandhiṃ gaṇhanti,",
  "atk-s0503a:1103_6": "ayampi bhagavā bodhisattabhūto tatheva tusitapure ṭhito pañca mahāvilokanāni vilokento sattadivasādhikadasamāsaparimāṇaṃ",
  "atk-s0503a:1103_7": "mātuyā āyuparimāṇaṃ paricchinditvā “ayaṃ mama paṭisandhiggahaṇassa kālo,",
  "atk-s0503a:1103_8": "idāni uppajjituṃ vaṭṭatī”ti ñatvāva paṭisandhiṃ aggahesi,",
  "atk-s0503a:1103_9": "tasmā sabbabodhisattānaṃ āciṇṇasamāciṇṇavaseneva veditabbaṃ.",
  "atk-s0503a:1103_10": "Tenāha bhagavā –",
  "atk-s0503a:1103_11": "“appāyukā hi, ānanda,",
  "atk-s0503a:1103_12": "bodhisattamātaro hontī”tiādi.",
  "atk-s0503a:1104_0": "Tattha kālaṃ karontīti yathāvuttaāyuparikkhayeneva kālaṃ karonti,",
  "atk-s0503a:1104_1": "na vijātapaccayā.",
  "atk-s0503a:1104_2": "Carimattabhāvehi bodhisattehi vasitaṭṭhānaṃ cetiyagharasadisaṃ hoti,",
  "atk-s0503a:1104_3": "na aññesaṃ paribhogārahaṃ,",
  "atk-s0503a:1104_4": "na ca sakkā bodhisattamātaraṃ apanetvā aññaṃ aggamahesiṭṭhāne ṭhapetunti tattakaṃ eva bodhisattamātu āyuppamāṇaṃ hoti,",
  "atk-s0503a:1104_5": "tasmā tadā kālaṃ karonti.",
  "atk-s0503a:1104_6": "Imameva hi atthaṃ sandhāya mahābodhisattā pañcamaṃ mahāvilokanaṃ karonti.",
  "atk-s0503a:1105_0": "Katarasmiṃ pana vaye kālaṃ karontīti?",
  "atk-s0503a:1105_1": "Majjhimavaye.",
  "atk-s0503a:1105_2": "Paṭhamavayasmiñhi sattānaṃ attabhāve chandarāgo balavā hoti,",
  "atk-s0503a:1105_3": "tena tadā sañjātagabbhā itthiyo yebhuyyena gabbhaṃ anurakkhituṃ na sakkonti.",
  "atk-s0503a:1105_4": "Gaṇheyyuṃ ce,",
  "atk-s0503a:1105_5": "gabbho bahvābādho hoti.",
  "atk-s0503a:1105_6": "Majjhimavayassa pana dve koṭṭhāse atikkamitvā tatiyakoṭṭhāse vatthu visadaṃ hoti,",
  "atk-s0503a:1105_7": "visade vatthumhi nibbattadārakā arogā honti,",
  "atk-s0503a:1105_8": "tasmā bodhisattamātaro paṭhamavaye sampattiṃ anubhavitvā majjhimavayassa tatiyakoṭṭhāse vijāyitvā kālaṃ karontīti.",
  "atk-s0503a:1106_0": "Etamatthaṃ viditvāti etaṃ bodhisattamātu aññesañca sabbasattānaṃ attabhāve āyussa maraṇapariyosānataṃ",
  "atk-s0503a:1106_1": "viditvā tadatthavibhāvanamukhena anavajjappaṭipattiyaṃ ussāhadīpakaṃ imaṃ udānaṃ udānesi.",
  "atk-s0503a:1107_0": "Tattha ye kecīti aniyamaniddeso.",
  "atk-s0503a:1107_1": "Bhūtāti nibbattā.",
  "atk-s0503a:1107_2": "Bhavissantīti anāgate nibbattissanti.",
  "atk-s0503a:1107_3": "Vāsaddo vikappattho,",
  "atk-s0503a:1107_4": "apisaddo sampiṇḍanattho.",
  "atk-s0503a:1107_5": "Tena nibbattamānepi saṅgaṇhāti.",
  "atk-s0503a:1107_6": "Ettāvatā atītādivasena tiyaddhapariyāpanne satte anavasesato pariyādiyati.",
  "atk-s0503a:1107_7": "Apica gabbhaseyyakasattā gabbhato nikkhantakālato paṭṭhāya bhūtā nāma,",
  "atk-s0503a:1107_8": "tato pubbe bhavissanti nāma.",
  "atk-s0503a:1107_9": "Saṃsedajūpapātikā paṭisandhicittato parato bhūtā nāma,",
  "atk-s0503a:1107_10": "tato pubbe uppajjitabbabhavavasena bhavissanti nāma.",
  "atk-s0503a:1107_11": "Sabbepi vā paccuppannabhavavasena bhūtā nāma,",
  "atk-s0503a:1107_12": "āyatiṃ punabbhavavasena bhavissanti nāma.",
  "atk-s0503a:1107_13": "Khīṇāsavā bhūtā nāma.",
  "atk-s0503a:1107_14": "Te hi bhūtā eva,",
  "atk-s0503a:1107_15": "na puna bhavissantīti,",
  "atk-s0503a:1107_16": "tadaññe bhavissanti nāma.",
  "atk-s0503a:1108_0": "Sabbe gamissanti pahāya dehanti sabbe yathāvuttabhedā sabbabhavayonigativiññāṇaṭṭhitisattāvāsādivasena",
  "atk-s0503a:1108_1": "anekabhedabhinnā sattā dehaṃ attano sarīraṃ pahāya nikkhipitvā paralokaṃ gamissanti,",
  "atk-s0503a:1108_2": "asekkhā pana nibbānaṃ.",
  "atk-s0503a:1108_3": "Ettha koci acavanadhammo nāma natthīti dasseti.",
  "atk-s0503a:1108_4": "Taṃ sabbajāniṃ kusalo viditvāti tadetaṃ sabbassa sattassa jāniṃ hāniṃ maraṇaṃ,",
  "atk-s0503a:1108_5": "sabbassa vā sattassa jāniṃ vināsaṃ pabhaṅgutaṃ kusalo paṇḍitajātiko maraṇānussativasena aniccatāmanasikāravasena vā jānitvā.",
  "atk-s0503a:1108_6": "Ātāpiyo brahmacariyaṃ careyyāti vipassanāya kammaṃ karonto ātāpiyasaṅkhātena vīriyena samannāgatattā",
  "atk-s0503a:1108_7": "ātāpiyo catubbidhasammappadhānavasena āraddhavīriyo anavasesamaraṇasamatikkamanūpāyaṃ maggabrahmacariyaṃ careyya,",
  "atk-s0503a:1108_8": "paṭipajjeyyāti attho.",
  "atk-s0503a:1109_0": "Dutiyasuttavaṇṇanā niṭṭhitā.",
  "atk-s0503a:1110_0": "3. Suppabuddhakuṭṭhisuttavaṇṇanā",
  "atk-s0503a:1111_0": "43.",
  "atk-s0503a:1111_1": "Tatiye rājagahe suppabuddho nāma kuṭṭhī ahosīti suppabuddhanāmako eko puriso rājagahe ahosi.",
  "atk-s0503a:1111_2": "So ca kuṭṭhī kuṭṭharogena bāḷhavidūsitagatto.",
  "atk-s0503a:1111_3": "Manussadaliddoti yattakā rājagahe manussā tesu sabbaduggato.",
  "atk-s0503a:1111_4": "So hi saṅkārakūṭavatiādīsu manussehi chaḍḍitapilotikakhaṇḍāni sibbitvā paridahati,",
  "atk-s0503a:1111_5": "kapālaṃ gahetvā gharā gharaṃ gantvā laddhaācāmaucchiṭṭhabhattāni nissāya jīvati,",
  "atk-s0503a:1111_6": "tampi pubbe katakammapaccayā na yāvadatthaṃ labhati.",
  "atk-s0503a:1111_7": "Tena vuttaṃ “manussadaliddo”ti.",
  "atk-s0503a:1111_8": "Manussakapaṇoti manussesu paramakapaṇataṃ patto.",
  "atk-s0503a:1111_9": "Manussavarākoti manussānaṃ hīḷitaparibhūtatāya ativiya dīno.",
  "atk-s0503a:1111_10": "Mahatiyā parisāyāti mahatiyā bhikkhuparisāya ceva upāsakaparisāya ca.",
  "atk-s0503a:1112_0": "Ekadivasaṃ kira bhagavā mahābhikkhusaṅghaparivāro rājagahaṃ piṇḍāya pavisitvā bhikkhūnaṃ sulabhapiṇḍapātaṃ",
  "atk-s0503a:1112_1": "katvā pacchābhattaṃ piṇḍapātappaṭikkanto katipayabhikkhuparivāro nikkhanto yehi dānaṃ dinnaṃ,",
  "atk-s0503a:1112_2": "tesaṃ upāsakānaṃ avasesabhikkhūnañca āgamanaṃ āgamayamāno antonagareyeva aññatarasmiṃ ramaṇīye padese aṭṭhāsi.",
  "atk-s0503a:1112_3": "Tāvadeva bhikkhū tato tato āgantvā bhagavantaṃ parivāresuṃ,",
  "atk-s0503a:1112_4": "upāsakāpi “anumodanaṃ sutvā vanditvā nivattissāmā”ti bhagavantaṃ upasaṅkamiṃsu,",
  "atk-s0503a:1112_5": "mahāsannipāto ahosi.",
  "atk-s0503a:1112_6": "Bhagavā nisīdanākāraṃ dassesi.",
  "atk-s0503a:1112_7": "Tāvadeva buddhārahaṃ āsanaṃ paññāpesuṃ.",
  "atk-s0503a:1112_8": "Atha bhagavā asītianubyañjanappaṭimaṇḍitehi dvattiṃsamahāpurisalakkhaṇehi virocamānāya byāmappabhāparikkhepasamujjalāya",
  "atk-s0503a:1112_9": "nīlapītalohitodātamañjeṭṭhapabhassarānaṃ vasena chabbaṇṇabuddharaṃsiyo vissajjentiyā anupamāya rūpakāyasiriyā",
  "atk-s0503a:1112_10": "sakalameva taṃ padesaṃ obhāsento tārāgaṇaparivuto viya puṇṇacando bhikkhugaṇaparivuto paññattavarabuddhāsane",
  "atk-s0503a:1112_11": "nisīditvā manosilātale kesarasīho viya sīhanādaṃ nadanto karavīkarutamañjunā brahmassarena dhammaṃ deseti.",
  "atk-s0503a:1113_0": "Bhikkhūpi kho appicchā santuṭṭhā pavivittā asaṃsaṭṭhā āraddhavīriyā pahitattā codakā pāpagarahino vattāro",
  "atk-s0503a:1113_1": "vacanakkhamā sīlasampannā samādhisampannā paññāsampannā vimuttisampannā vimuttiñāṇadassanasampannā meghavaṇṇaṃ",
  "atk-s0503a:1113_2": "paṃsukūlacīvaraṃ pārupitvā suvammitā viya gandhahatthino bhagavantaṃ parivāretvā ohitasotā dhammaṃ suṇanti.",
  "atk-s0503a:1113_3": "Upāsakāpi suddhavatthanivatthā suddhuttarāsaṅgā pubbaṇhasamayaṃ mahādānāni pavattetvā gandhamālādīhi",
  "atk-s0503a:1113_4": "bhagavantaṃ pūjetvā vanditvā bhikkhusaṅghassa nipaccakāraṃ dassetvā bhagavantaṃ bhikkhusaṅghañca parivāretvā",
  "atk-s0503a:1113_5": "saṃyatahatthapādā ohitasotā sakkaccaṃ dhammaṃ suṇanti.",
  "atk-s0503a:1113_6": "Tena vuttaṃ –",
  "atk-s0503a:1113_7": "“tena kho pana samayena bhagavā mahatiyā parisāya parivuto dhammaṃ desento nisinno hotī”ti.",
  "atk-s0503a:1114_0": "Suppabuddho pana jighacchādubbalyapareto ghāsapariyesanaṃ caramāno antaravīthiṃ otiṇṇo dūratova taṃ mahājanasannipātaṃ disvā,",
  "atk-s0503a:1114_1": "“kiṃ nu kho ayaṃ mahājanakāyo sannipatito,",
  "atk-s0503a:1114_2": "addhā ettha bhojanaṃ dīyati maññe,",
  "atk-s0503a:1114_3": "appeva nāmettha gatena kiñci khādanīyaṃ vā bhojanīyaṃ vā laddhuṃ sakkā”ti sañjātābhilāso tattha gantvā",
  "atk-s0503a:1114_4": "addasa bhagavantaṃ pāsādikaṃ dassanīyaṃ pasādanīyaṃ uttamadamathasamathamanuppattaṃ dantaṃ guttaṃ santindriyaṃ",
  "atk-s0503a:1114_5": "susamāhitaṃ tāya parisāya parivutaṃ dhammaṃ desentaṃ,",
  "atk-s0503a:1114_6": "disvāna purimajātisambhatāya paripakkāya upanissayasampattiyā codiyamāno “yaṃnūnāhampi dhammaṃ suṇeyya”nti parisapariyante nisīdi.",
  "atk-s0503a:1114_7": "Taṃ sandhāya vuttaṃ –",
  "atk-s0503a:1114_8": "“addasā kho suppabuddho kuṭṭhī…pe…",
  "atk-s0503a:1114_9": "tattheva ekamantaṃ nisīdi ‘ahampi dhammaṃ sossāmī”’ti.",
  "atk-s0503a:1115_0": "Sabbāvantanti sabbāvatiṃ hīnādisabbapuggalavataṃ,",
  "atk-s0503a:1115_1": "tattha kiñcipi anavasesetvāti attho.",
  "atk-s0503a:1115_2": "“Sabbavanta”ntipi paṭhanti.",
  "atk-s0503a:1115_3": "Cetasāti buddhacakkhusampayuttacittena.",
  "atk-s0503a:1115_4": "Cittasīsena hi ñāṇaṃ niddiṭṭhaṃ,",
  "atk-s0503a:1115_5": "tasmā āsayānusayañāṇena indriyaparopariyattañāṇena cāti attho.",
  "atk-s0503a:1115_6": "Ceto paricca manasākāsīti tassā parisāya cittaṃ paccekaṃ paricchinditvā manasi akāsi te volokesi.",
  "atk-s0503a:1115_7": "Bhabbo dhammaṃ viññātunti maggaphaladhammaṃ adhigantuṃ samattho,",
  "atk-s0503a:1115_8": "upanissayasampannoti attho.",
  "atk-s0503a:1115_9": "Etadahosīti ayaṃ suppabuddho kiñcāpi tagarasikhimhi paccekabuddhe aparajjhitvā īdiso jāto,",
  "atk-s0503a:1115_10": "maggaphalūpanissayo panassa paṃsupaṭicchannasuvaṇṇanikkhaṃ viya antohadayeyeva vijjotati,",
  "atk-s0503a:1115_11": "tasmā suviññāpiyoti idaṃ ahosi. Tenāha –",
  "atk-s0503a:1115_12": "“ayaṃ kho idha bhabbo dhammaṃ viññātu”nti.",
  "atk-s0503a:1116_0": "Anupubbiṃ kathanti dānānantaraṃ sīlaṃ,",
  "atk-s0503a:1116_1": "sīlānantaraṃ saggaṃ,",
  "atk-s0503a:1116_2": "saggānantaraṃ magganti evaṃ anupaṭipāṭikathaṃ.",
  "atk-s0503a:1116_3": "Bhagavā hi paṭhamaṃ hetunā saddhiṃ assādaṃ dassetvā tato satte vivecetuṃ nānānayehi ādīnavaṃ pakāsetvā",
  "atk-s0503a:1116_4": "ādīnavasavanena saṃviggahadayānaṃ nekkhammaguṇavibhāvanamukhena ca vivaṭṭaṃ dasseti.",
  "atk-s0503a:1117_0": "Dānakathanti idaṃ nāma sukhānaṃ nidānaṃ,",
  "atk-s0503a:1117_1": "sampattīnaṃ mūlaṃ,",
  "atk-s0503a:1117_2": "bhogānaṃ patiṭṭhā,",
  "atk-s0503a:1117_3": "visamagatassa tāṇaṃ leṇaṃ gati parāyaṇaṃ,",
  "atk-s0503a:1117_4": "idhalokaparalokesu dānasadiso avassayo patiṭṭhā ālambanaṃ tāṇaṃ leṇaṃ gati parāyaṇaṃ natthi.",
  "atk-s0503a:1117_5": "Idañhi avassayaṭṭhena ratanamayasīhāsanasadisaṃ,",
  "atk-s0503a:1117_6": "patiṭṭhānaṭṭhena mahāpathavisadisaṃ,",
  "atk-s0503a:1117_7": "ālambanaṭṭhena ālambanarajjusadisaṃ,",
  "atk-s0503a:1117_8": "dukkhanittharaṇaṭṭhena nāvāsadisaṃ,",
  "atk-s0503a:1117_9": "samassāsanaṭṭhena saṅgāmasūro,",
  "atk-s0503a:1117_10": "bhayaparittāṇaṭṭhena suparikhāparikkhittanagaraṃ,",
  "atk-s0503a:1117_11": "maccheramalādīhi anupalittaṭṭhena padumaṃ,",
  "atk-s0503a:1117_12": "tesaṃ nidahanaṭṭhena jātavedo,",
  "atk-s0503a:1117_13": "durāsadaṭṭhena āsīviso,",
  "atk-s0503a:1117_14": "asantāsaṭṭhena sīho,",
  "atk-s0503a:1117_15": "balavantaṭṭhena hatthī,",
  "atk-s0503a:1117_16": "abhimaṅgalasammataṭṭhena setausabho,",
  "atk-s0503a:1117_17": "khemantabhūmisampāpanaṭṭhena valāhako assarājā.",
  "atk-s0503a:1117_18": "Dānañhi loke rajjasiriṃ deti,",
  "atk-s0503a:1117_19": "cakkavattisampattiṃ sakkasampattiṃ mārasampattiṃ brahmasampattiṃ sāvakapāramīñāṇaṃ paccekabodhiñāṇaṃ",
  "atk-s0503a:1117_20": "sammāsambodhiñāṇaṃ detīti evamādidānaguṇappaṭisaṃyuttakathaṃ.",
  "atk-s0503a:1118_0": "Yasmā pana dānaṃ dento sīlaṃ samādātuṃ sakkoti,",
  "atk-s0503a:1118_1": "tasmā dānakathānantaraṃ sīlakathaṃ kathesi.",
  "atk-s0503a:1118_2": "Sīlakathanti sīlaṃ nāmetaṃ sattānaṃ avassayo patiṭṭhā ālambanaṃ tāṇaṃ leṇaṃ gati parāyaṇaṃ.",
  "atk-s0503a:1118_3": "Idhalokaparalokasampattīnañhi sīlasadiso avassayo patiṭṭhā ālambanaṃ tāṇaṃ leṇaṃ gati parāyaṇaṃ natthi,",
  "atk-s0503a:1118_4": "sīlālaṅkārasadiso alaṅkāro,",
  "atk-s0503a:1118_5": "sīlapupphasadisaṃ pupphaṃ,",
  "atk-s0503a:1118_6": "sīlagandhasadiso gandho natthi,",
  "atk-s0503a:1118_7": "sīlālaṅkārena hi alaṅkataṃ sīlakusumapiḷandhitaṃ sīlagandhānulittaṃ sadevako loko olokento tittiṃ na gacchatīti evamādīhi sīlaguṇappaṭisaṃyuttakathaṃ.",
  "atk-s0503a:1119_0": "Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.",
  "atk-s0503a:1119_1": "Saggakathanti saggo nāma iṭṭho kanto manāpo,",
  "atk-s0503a:1119_2": "niccamettha kīḷā niccasampattiyo labbhanti,",
  "atk-s0503a:1119_3": "cātumahārājikā devā navutivassasatasahassāni dibbasukhaṃ dibbasampattiṃ paṭilabhanti,",
  "atk-s0503a:1119_4": "tāvatiṃsā tisso vassakoṭiyo saṭṭhi ca vassasatasahassānīti evamādisaggaguṇappaṭisaṃyuttakathaṃ.",
  "atk-s0503a:1119_5": "Saggasampattiṃ kathentānañhi buddhānaṃ mukhaṃ nappahoti.",
  "atk-s0503a:1119_6": "Vuttampi cetaṃ “anekapariyāyena kho ahaṃ,",
  "atk-s0503a:1119_7": "bhikkhave,",
  "atk-s0503a:1119_8": "saggakathaṃ katheyya”ntiādi.",
  "atk-s0503a:1120_0": "Evaṃ hetunā saddhiṃ saggakathāya palobhetvā puna hatthiṃ alaṅkaritvā tassa soṇḍaṃ chindanto viya “ayampi saggo anicco adhuvo,",
  "atk-s0503a:1120_1": "na ettha chandarāgo kātabbo”ti dassanatthaṃ “appassādā kāmā bahudukkhā bahupāyāsā,",
  "atk-s0503a:1120_2": "ādīnavo ettha bhiyyo”tiādinā nayena kāmānaṃ ādīnavaṃ okāraṃ saṃkilesaṃ kathesi.",
  "atk-s0503a:1120_3": "Tattha ādīnavanti dosaṃ.",
  "atk-s0503a:1120_4": "Okāranti lāmakasabhāvaṃ,",
  "atk-s0503a:1120_5": "aseṭṭhehi sevitabbaṃ seṭṭhehi na sevitabbaṃ nihīnasabhāvanti attho.",
  "atk-s0503a:1120_6": "Saṃkilesanti tehi sattānaṃ saṃsāre saṃkilissanaṃ. Tenāha –",
  "atk-s0503a:1120_7": "“kilissanti vata bho sattā”ti.",
  "atk-s0503a:1121_0": "Evaṃ kāmādīnavena tajjetvā nekkhamme ānisaṃsaṃ pakāsesi pabbajjāya jhānādīsu ca guṇaṃ dīpesi vaṇṇesi.",
  "atk-s0503a:1121_1": "Kallacittantiādīsu kallacittanti kammaniyacittaṃ,",
  "atk-s0503a:1121_2": "heṭṭhā pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammaniyacittaṃ,",
  "atk-s0503a:1121_3": "kammakkhamacittanti attho.",
  "atk-s0503a:1121_4": "Diṭṭhimānādisaṃkilesavigamena muducittaṃ.",
  "atk-s0503a:1121_5": "Kāmacchandādivigamena vinīvaraṇacittaṃ.",
  "atk-s0503a:1121_6": "Sammāpaṭipattiyaṃ uḷārapītipāmojjayogena udaggacittaṃ.",
  "atk-s0503a:1121_7": "Tattha saddhāsampattiyā pasannacittaṃ,",
  "atk-s0503a:1121_8": "yadā bhagavā aññāsīti sambandho.",
  "atk-s0503a:1122_0": "Atha vā kallacittanti kāmacchandavigamena arogacittaṃ.",
  "atk-s0503a:1122_1": "Muducittanti byāpādavigamena mettāvasena akathinacittaṃ.",
  "atk-s0503a:1122_2": "Vinīvaraṇacittanti uddhaccakukkuccavigamena avikkhipanato na pihitacittaṃ.",
  "atk-s0503a:1122_3": "Udaggacittanti thinamiddhavigamena sampaggahavasena alīnacittaṃ.",
  "atk-s0503a:1122_4": "Pasannacittanti vicikicchāvigamena sammāpaṭipattiyā adhimuttacittaṃ.",
  "atk-s0503a:1123_0": "Athāti pacchā.",
  "atk-s0503a:1123_1": "Sāmukkaṃsikāti sāmaṃ ukkaṃsikā attanāva uddharitvā gahitā,",
  "atk-s0503a:1123_2": "sayambhūñāṇena sāmaṃ diṭṭhā,",
  "atk-s0503a:1123_3": "aññesaṃ asādhāraṇāti attho.",
  "atk-s0503a:1123_4": "Kā ca pana sāti?",
  "atk-s0503a:1123_5": "Ariyasaccadesanā.",
  "atk-s0503a:1123_6": "Tenevāha –",
  "atk-s0503a:1123_7": "“dukkhaṃ samudayaṃ nirodhaṃ magga”nti.",
  "atk-s0503a:1123_8": "Idañhi saccānaṃ sarūpadassanaṃ,",
  "atk-s0503a:1123_9": "tasmā imasmiṃ ṭhāne ariyasaccāni kathetabbāni,",
  "atk-s0503a:1123_10": "tāni sabbākārato vitthārena visuddhimagge vuttānīti tattha vuttanayena veditabbāni.",
  "atk-s0503a:1124_0": "Seyyathāpītiādinā upamāvasena suppabuddhassa kilesappahānaṃ ariyamagguppādañca dasseti.",
  "atk-s0503a:1124_1": "Apagatakāḷakanti vigatakāḷakaṃ.",
  "atk-s0503a:1124_2": "Sammadevāti suṭṭhuyeva.",
  "atk-s0503a:1124_3": "Rajananti nīlapītalohitamañjeṭṭhādiraṅgajātaṃ.",
  "atk-s0503a:1124_4": "Paṭiggaṇheyyāti gaṇheyya,",
  "atk-s0503a:1124_5": "pabhassaraṃ bhaveyya.",
  "atk-s0503a:1124_6": "Tasmiṃyeva āsaneti tassaṃyeva nisajjāyaṃ.",
  "atk-s0503a:1124_7": "Etenassa lahuvipassanakatā tikkhapaññatā sukhāpaṭipadā khippābhiññatā ca dassitā honti.",
  "atk-s0503a:1124_8": "Virajaṃ vītamalanti apāyagamanīyarāgarajādīnaṃ abhāvena virajaṃ,",
  "atk-s0503a:1124_9": "anavasesadiṭṭhivicikicchāmalāpagamena vītamalaṃ.",
  "atk-s0503a:1124_10": "Paṭhamamaggavajjhakilesarajābhāvena vā virajaṃ,",
  "atk-s0503a:1124_11": "pañcavidhadussīlamalāpagamena vītamalaṃ.",
  "atk-s0503a:1124_12": "Dhammacakkhunti sotāpattimaggo adhippeto.",
  "atk-s0503a:1124_13": "Tassa uppattiākāradassanatthaṃ “yaṃkiñci samudayadhammaṃ,",
  "atk-s0503a:1124_14": "sabbaṃ taṃ nirodhadhamma”nti vuttaṃ.",
  "atk-s0503a:1124_15": "Tañhi nirodhaṃ ārammaṇaṃ katvā kiccavasena eva saṅkhatadhamme paṭivijjhantaṃ uppajjati.",
  "atk-s0503a:1125_0": "Tatridaṃ upamāsaṃsandanaṃ –",
  "atk-s0503a:1125_1": "vatthaṃ viya cittaṃ daṭṭhabbaṃ,",
  "atk-s0503a:1125_2": "vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "atk-s0503a:1125_3": "dhovanaphalakaṃ viya anupubbikathā,",
  "atk-s0503a:1125_4": "udakaṃ viya saddhā,",
  "atk-s0503a:1125_5": "udakena temetvā temetvā gomayakhārehi kāḷake sammadditvā vatthassa dhovanappayogo viya saddhāsalilena",
  "atk-s0503a:1125_6": "temetvā satisamādhipaññāhi dose sithile katvā saddhādividhinā cittassa sodhane vīriyārambho,",
  "atk-s0503a:1125_7": "tena payogena vatthe kāḷakāpagamo viya vīriyārambhena kilesavikkhambhanaṃ,",
  "atk-s0503a:1125_8": "raṅgajātaṃ viya ariyamaggo,",
  "atk-s0503a:1125_9": "tena suddhassa vatthassa pabhassarabhāvo viya vikkhambhitakilesassa cittassa maggena pariyodāpananti.",
  "atk-s0503a:1126_0": "Evaṃ pana suppabuddho parisapariyante nisinno dhammadesanaṃ sutvā sotāpattiphalaṃ patvā attanā paṭiladdhaguṇaṃ",
  "atk-s0503a:1126_1": "satthu ārocetukāmo parisamajjhaṃ ogāhituṃ avisahanto mahājanassa satthāraṃ vanditvā anugantvā nivattakāle",
  "atk-s0503a:1126_2": "bhagavati vihāraṃ gate sayampi vihāraṃ agamāsi.",
  "atk-s0503a:1126_3": "Tasmiṃ khaṇe sakko devarājā “ayaṃ suppabuddho kuṭṭhī attanā satthu sāsane paṭiladdhaguṇaṃ pākaṭaṃ kātukāmo”ti",
  "atk-s0503a:1126_4": "ñatvā “vīmaṃsissāmi na”nti gantvā ākāse ṭhito etadavoca –",
  "atk-s0503a:1126_5": "“suppabuddha tvaṃ manussadaliddo manussakapaṇo manussavarāko,",
  "atk-s0503a:1126_6": "ahaṃ te aparimitaṃ dhanaṃ dassāmi,",
  "atk-s0503a:1126_7": "‘buddho na buddho,",
  "atk-s0503a:1126_8": "dhammo na dhammo,",
  "atk-s0503a:1126_9": "saṅgho na saṅgho,",
  "atk-s0503a:1126_10": "alaṃ me buddhena,",
  "atk-s0503a:1126_11": "alaṃ me dhammena,",
  "atk-s0503a:1126_12": "alaṃ me saṅghenā’ti vadehī”ti.",
  "atk-s0503a:1126_13": "Atha naṃ so āha “kosi tva”nti?",
  "atk-s0503a:1126_14": "“Ahaṃ sakko devarājā”ti.",
  "atk-s0503a:1126_15": "“Andhabāla ahirika,",
  "atk-s0503a:1126_16": "tvaṃ mayā saddhiṃ kathetuṃ na yuttarūpo,",
  "atk-s0503a:1126_17": "yo tvaṃ evaṃ avattabbaṃ vadesi,",
  "atk-s0503a:1126_18": "apica maṃ tvaṃ ‘duggato daliddo kapaṇo’ti kasmā vadesi,",
  "atk-s0503a:1126_19": "nanu ahaṃ lokanāthassa orasaputto,",
  "atk-s0503a:1126_20": "nevāhaṃ duggato na daliddo na kapaṇo,",
  "atk-s0503a:1126_21": "atha kho sukhappatto paramena sukhena apāhamasmi mahaddhano”ti vatvā āha –",
  "atk-s0503a:1127_0": "“Saddhādhanaṃ sīladhanaṃ, hiriottappiyaṃ dhanaṃ;",
  "atk-s0503a:1128_0": "Sutadhanañca cāgo ca, paññā ve sattamaṃ dhanaṃ.",
  "atk-s0503a:1129_0": "“Yassa ete dhanā atthi, itthiyā purisassa vā;",
  "atk-s0503a:1130_0": "‘Adaliddo’ti taṃ āhu, amoghaṃ tassa jīvita”nti. –",
  "atk-s0503a:1131_0": "Tassimāni me satta ariyadhanāni santi.",
  "atk-s0503a:1131_1": "Yesañhi imāni dhanāni santi,",
  "atk-s0503a:1131_2": "na tveva te buddhehi vā paccekabuddhehi vā ‘daliddā’ti vuccantī”ti.",
  "atk-s0503a:1132_0": "Sakko tassa kathaṃ sutvā taṃ antarāmagge ohāya satthu santikaṃ gantvā sabbaṃ taṃ vacanaṃ paṭivacanañca ārocesi.",
  "atk-s0503a:1132_1": "Atha naṃ bhagavā āha –",
  "atk-s0503a:1132_2": "“na kho sakka sakkā tādisānaṃ satenapi sahassenapi suppabuddhaṃ kuṭṭhiṃ ‘buddho na buddho,",
  "atk-s0503a:1132_3": "dhammo na dhammo,",
  "atk-s0503a:1132_4": "saṅgho na saṅgho’ti kathāpetu”nti.",
  "atk-s0503a:1132_5": "Suppabuddhopi kho kuṭṭhī satthu santikaṃ gantvā satthārā katapaṭisanthāro attanā paṭiladdhaguṇaṃ ārocesi.",
  "atk-s0503a:1132_6": "Tena vuttaṃ –",
  "atk-s0503a:1132_7": "“atha kho suppabuddho kuṭṭhī diṭṭhadhammo”tiādi.",
  "atk-s0503a:1133_0": "Tattha diṭṭhadhammoti diṭṭho ariyasaccadhammo etenāti diṭṭhadhammo.",
  "atk-s0503a:1133_1": "Sesapadesupi eseva nayo.",
  "atk-s0503a:1133_2": "Tattha “diṭṭhadhammo”ti cettha sāmaññavacano dhammasaddo.",
  "atk-s0503a:1133_3": "Dassanaṃ nāma ñāṇadassanato aññampi atthīti taṃ nivattanatthaṃ “pattadhammo”ti vuttaṃ.",
  "atk-s0503a:1133_4": "Patti ca ñāṇasampattito aññāpi vijjatīti tato visesanatthaṃ “viditadhammo”ti vuttaṃ.",
  "atk-s0503a:1133_5": "Sā panāyaṃ viditadhammatā dhammesu ekadesenāpi hotīti nippadesato viditabhāvaṃ dassetuṃ “pariyogāḷhadhammo”ti vuttaṃ.",
  "atk-s0503a:1133_6": "Tenassa yathāvuttaṃ saccābhisambodhaṃyeva dīpeti.",
  "atk-s0503a:1133_7": "Maggañāṇañhi ekābhisamayavasena pariññādikiccaṃ sādhentaṃ nippadesenapi pariññeyyadhammaṃ samantato ogāḷhaṃ nāma hoti,",
  "atk-s0503a:1133_8": "na tadaññañāṇaṃ.",
  "atk-s0503a:1133_9": "Tena vuttaṃ –",
  "atk-s0503a:1133_10": "“diṭṭho ariyasaccadhammo etenāti diṭṭhadhammo”ti.",
  "atk-s0503a:1133_11": "Tenevāha “tiṇṇavicikiccho”tiādi.",
  "atk-s0503a:1134_0": "Tattha paṭibhayakantārasadisā soḷasavatthukā ca aṭṭhavatthukā ca tiṇṇā vicikicchā etenāti tiṇṇavicikiccho.",
  "atk-s0503a:1134_1": "Tato eva pavattiādīsu “evaṃ nu kho,",
  "atk-s0503a:1134_2": "na nu kho”ti evaṃ pavattitā vigatā samucchinnā kathaṃkathā etassāti vigatakathaṃkatho.",
  "atk-s0503a:1134_3": "Sārajjakarānaṃ pāpadhammānaṃ pahīnattā tappaṭipakkhesu ca sīlādiguṇesu suppatiṭṭhitattā vesārajjaṃ visāradabhāvaṃ veyyattiyaṃ pattoti vesārajjappatto.",
  "atk-s0503a:1134_4": "Nāssa paro paccayo,",
  "atk-s0503a:1134_5": "na parassa saddhāya ettha vattatīti aparappaccayo.",
  "atk-s0503a:1134_6": "Katthāti āha “satthusāsane”ti.",
  "atk-s0503a:1135_0": "Abhikkantantiādīsu kiñcāpi ayaṃ abhikkantasaddo khayasundarābhirūpabbhanumodanādīsu anekesu atthesu dissati,",
  "atk-s0503a:1135_1": "idha pana abbhanumodane daṭṭhabbo.",
  "atk-s0503a:1135_2": "Teneva so pasādavasena pasaṃsāvasena ca dvikkhattuṃ vutto,",
  "atk-s0503a:1135_3": "sādhu sādhu,",
  "atk-s0503a:1135_4": "bhanteti vuttaṃ hoti.",
  "atk-s0503a:1135_5": "Abhikkantanti vā atikantaṃ atiiṭṭhaṃ atimanāpaṃ,",
  "atk-s0503a:1135_6": "atisundaranti attho.",
  "atk-s0503a:1135_7": "Tattha ekena abhikkantasaddena bhagavato desanaṃ thometi,",
  "atk-s0503a:1135_8": "ekena attano pasādaṃ.",
  "atk-s0503a:1136_0": "Ayañhettha adhippāyo –",
  "atk-s0503a:1136_1": "abhikkantaṃ, bhante,",
  "atk-s0503a:1136_2": "yadidaṃ bhagavato dhammadesanā,",
  "atk-s0503a:1136_3": "abhikkantaṃ, bhante,",
  "atk-s0503a:1136_4": "yadidaṃ bhagavato dhammadesanaṃ āgamma mama pasādoti.",
  "atk-s0503a:1136_5": "Bhagavato eva vā vacanaṃ abhikkantaṃ dosanāsanato,",
  "atk-s0503a:1136_6": "abhikkantaṃ guṇādhigamanato,",
  "atk-s0503a:1136_7": "tathā saddhāvaḍḍhanato,",
  "atk-s0503a:1136_8": "paññājananato, sātthato,",
  "atk-s0503a:1136_9": "sabyañjanato,",
  "atk-s0503a:1136_10": "uttānapadato,",
  "atk-s0503a:1136_11": "gambhīratthato,",
  "atk-s0503a:1136_12": "kaṇṇasukhato,",
  "atk-s0503a:1136_13": "hadayaṅgamato,",
  "atk-s0503a:1136_14": "anattukkaṃsanato,",
  "atk-s0503a:1136_15": "aparavambhanato,",
  "atk-s0503a:1136_16": "karuṇāsītalato,",
  "atk-s0503a:1136_17": "paññāvadātato,",
  "atk-s0503a:1136_18": "āpātharamaṇīyato,",
  "atk-s0503a:1136_19": "vimaddakkhamato,",
  "atk-s0503a:1136_20": "suyyamānasukhato,",
  "atk-s0503a:1136_21": "vīmaṃsiyamānahitatoti evamādinayehi thomento padadvayaṃ āha.",
  "atk-s0503a:1137_0": "Tato parampi catūhi upamāhi desanaṃyeva thometi.",
  "atk-s0503a:1137_1": "Tattha nikkujjitanti adhomukhaṭṭhapitaṃ,",
  "atk-s0503a:1137_2": "heṭṭhāmukhajātaṃ vā.",
  "atk-s0503a:1137_3": "Ukkujjeyyāti upari mukhaṃ kareyya.",
  "atk-s0503a:1137_4": "Paṭicchannanti tiṇapaṇṇādinā chāditaṃ.",
  "atk-s0503a:1137_5": "Vivareyyāti ugghāṭeyya.",
  "atk-s0503a:1137_6": "Mūḷhassāti disāmūḷhassa.",
  "atk-s0503a:1137_7": "Maggaṃ ācikkheyyāti hatthe gahetvā “esa maggo”ti maggaṃ upadiseyya.",
  "atk-s0503a:1137_8": "Andhakāreti caturaṅgasamannāgate.",
  "atk-s0503a:1137_9": "Ayaṃ tāva padattho.",
  "atk-s0503a:1138_0": "Ayaṃ pana adhippāyayojanā –",
  "atk-s0503a:1138_1": "yathā koci nikkujjitaṃ ukkujjeyya,",
  "atk-s0503a:1138_2": "evaṃ saddhammavimukhaṃ asaddhamme patiṭṭhitaṃ maṃ asaddhammā vuṭṭhāpentena,",
  "atk-s0503a:1138_3": "yathā paṭicchannaṃ vivareyya,",
  "atk-s0503a:1138_4": "evaṃ kassapassa bhagavato sāsanantaradhānato paṭṭhāya micchādiṭṭhigahanapaṭicchannaṃ sāsanaṃ vivarantena,",
  "atk-s0503a:1138_5": "yathā mūḷhassa maggaṃ ācikkheyya,",
  "atk-s0503a:1138_6": "evaṃ kummaggamicchāmaggappaṭipannassa me saggamokkhamaggaṃ āvikarontena,",
  "atk-s0503a:1138_7": "yathā andhakāre telapajjotaṃ dhāreyya,",
  "atk-s0503a:1138_8": "evaṃ mohandhakāre nimuggassa me buddhādiratanarūpāni apassato tappaṭicchādakamohandhakāraviddhaṃsanadesanāpajjotadhāraṇena",
  "atk-s0503a:1138_9": "bhagavatā nānānayehi pakāsitattā anekapariyāyena dhammo pakāsito.",
  "atk-s0503a:1139_0": "Evaṃ desanaṃ thometvā tāya desanāya ratanattaye pasannacitto pasannākāraṃ karonto “esāha”ntiādimāha.",
  "atk-s0503a:1139_1": "Tattha esāhanti eso ahaṃ.",
  "atk-s0503a:1139_2": "Bhagavantaṃ saraṇaṃ gacchāmīti bhagavā me saraṇaṃ parāyaṇaṃ aghassa ghātā,",
  "atk-s0503a:1139_3": "hitassa vidhātāti iminā adhippāyena bhagavantaṃ gacchāmi bhajāmi,",
  "atk-s0503a:1139_4": "evaṃ vā jānāmi bujjhāmīti.",
  "atk-s0503a:1139_5": "Yesañhi dhātūnaṃ gatiattho,",
  "atk-s0503a:1139_6": "buddhipi tesaṃ atthoti.",
  "atk-s0503a:1139_7": "Dhammanti adhigatamagge sacchikatanirodhe yathānusiṭṭhaṃ paṭipajjamāne catūsu apāyesu apatamāne dhāretīti dhammo.",
  "atk-s0503a:1139_8": "So atthato ariyamaggo ceva nibbānañca.",
  "atk-s0503a:1139_9": "Vuttañhetaṃ –",
  "atk-s0503a:1140_0": "“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti.",
  "atk-s0503a:1141_0": "“Yāvatā, bhikkhave, dhammā saṅkhatā vā asaṅkhatā vā, virāgo tesaṃ aggamakkhāyatī”ti ca –",
  "atk-s0503a:1142_0": "Na kevalaṃ ariyamaggo ceva nibbānañca,",
  "atk-s0503a:1142_1": "apica kho ariyaphalehi saddhiṃ pariyattidhammopi.",
  "atk-s0503a:1142_2": "Vuttañhetaṃ –",
  "atk-s0503a:1143_0": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0503a:1144_0": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0503a:1145_0": "Ettha hi rāgavirāganti maggo vutto.",
  "atk-s0503a:1145_1": "Anejamasokanti phalaṃ.",
  "atk-s0503a:1145_2": "Asaṅkhatanti nibbānaṃ.",
  "atk-s0503a:1145_3": "Appaṭikūlaṃ madhuramimaṃ paguṇaṃ suvibhattanti pariyattidhammo vuttoti.",
  "atk-s0503a:1146_0": "Bhikkhusaṅghanti diṭṭhisīlasāmaññena saṃhataṃ aṭṭhaariyapuggalasamūhaṃ.",
  "atk-s0503a:1146_1": "Ettāvatā suppabuddho tīṇi saraṇagamanāni paṭivedesi.",
  "atk-s0503a:1146_2": "Upāsakaṃ maṃ bhagavā dhāretu ajjatagge pāṇupetaṃ saraṇaṃ gatanti ajjataggeti ajjataṃ ādiṃ katvā.",
  "atk-s0503a:1146_3": "“Ajjadagge”tipi pāṭho,",
  "atk-s0503a:1146_4": "tattha dakāro padasandhikaro,",
  "atk-s0503a:1146_5": "ajja agge ajja ādiṃ katvāti attho.",
  "atk-s0503a:1146_6": "Pāṇupetanti pāṇehi upetaṃ,",
  "atk-s0503a:1146_7": "yāva me jīvitaṃ pavattati,",
  "atk-s0503a:1146_8": "tāva upetaṃ anaññasatthukaṃ tīhi saraṇagamanehi saraṇaṃ gataṃ ratanattayassa upāsanato upāsakaṃ kappiyakārakaṃ maṃ bhagavā upadhāretu jānātūti attho.",
  "atk-s0503a:1146_9": "Imassa ca saraṇagamanaṃ ariyamaggādhigameneva nipphannaṃ,",
  "atk-s0503a:1146_10": "ajjhāsayaṃ pana āvikaronto evamāha.",
  "atk-s0503a:1147_0": "Bhagavato bhāsitaṃ abhinanditvā anumoditvāti bhagavato vacanaṃ cittena abhinanditvā tameva abhinanditabhāvaṃ pakāsento vuttanayena vācāya anumoditvā.",
  "atk-s0503a:1147_1": "Abhivādetvā padakkhiṇaṃ katvā pakkāmīti taṃ bhagavantaṃ pañcapatiṭṭhitena vanditvā tikkhattuṃ padakkhiṇaṃ",
  "atk-s0503a:1147_2": "katvā satthu guṇaninnacitto yāva dassanavisayasamatikkamā bhagavantaṃyeva pekkhamāno pañjaliko namassamāno pakkāmi.",
  "atk-s0503a:1148_0": "Pakkanto ca kuṭṭharogābhibhavena chinnahatthapādaṅguli ukkāragatto samantato vissandamānāsavo kaṇḍūtipatipīḷito",
  "atk-s0503a:1148_1": "asuci duggandho jegucchatamo paramakāruññataṃ patto “nāyaṃ kāyo imassa accantasantassa paṇītatamassa",
  "atk-s0503a:1148_2": "ariyadhammassa ādhāro bhavituṃ yutto”ti uppannābhisandhinā viya saggasaṃvattaniyena puññakammena okāse",
  "atk-s0503a:1148_3": "kate appāyukasaṃvattaniyena upacchedakena pāpakammena katūpacitena codiyamāno taruṇavacchāya dhenuyā",
  "atk-s0503a:1148_4": "āpatitvā mārito.",
  "atk-s0503a:1148_5": "Tena vuttaṃ –",
  "atk-s0503a:1148_6": "“atha kho acirapakkantaṃ suppabuddhaṃ kuṭṭhiṃ gāvī taruṇavacchā adhipatitvā jīvitā voropesī”ti.",
  "atk-s0503a:1149_0": "So kira atīte eko seṭṭhiputto hutvā attano sahāyehi tīhi seṭṭhiputtehi saddhiṃ kīḷanto ekaṃ nagarasobhiniṃ",
  "atk-s0503a:1149_1": "gaṇikaṃ uyyānaṃ netvā divasaṃ sampattiṃ anubhavitvā atthaṅgate sūriye sahāye etadavoca –",
  "atk-s0503a:1149_2": "“imissā hatthe kahāpaṇasahassaṃ bahukañca suvaṇṇaṃ mahagghāni ca pasādhanāni saṃvijjanti,",
  "atk-s0503a:1149_3": "imasmiṃ vane añño koci natthi,",
  "atk-s0503a:1149_4": "ratti ca jātā,",
  "atk-s0503a:1149_5": "handa imaṃ mayaṃ māretvā sabbaṃ dhanaṃ gahetvā gacchāmā”ti.",
  "atk-s0503a:1149_6": "Te cattāropi janā ekajjhāsayā hutvā taṃ māretuṃ upakkamiṃsu.",
  "atk-s0503a:1149_7": "Sā tehi māriyamānā “ime nillajjā nikkaruṇā mayā saddhiṃ kilesasanthavaṃ katvā niraparādhaṃ maṃ kevalaṃ dhanalobhena mārenti,",
  "atk-s0503a:1149_8": "ekavāraṃ tāva maṃ ime mārentu,",
  "atk-s0503a:1149_9": "ahaṃ pana yakkhinī hutvā anekavāraṃ ime māretuṃ samatthā bhaveyya”nti patthanaṃ katvā kālamakāsi.",
  "atk-s0503a:1149_10": "Tesu kira eko pakkusāti kulaputto ahosi,",
  "atk-s0503a:1149_11": "eko bāhiyo dārucīriyo,",
  "atk-s0503a:1149_12": "eko tambadāṭhiko coraghātako,",
  "atk-s0503a:1149_13": "eko suppabuddho kuṭṭhī,",
  "atk-s0503a:1149_14": "iti imesaṃ catunnaṃ janānaṃ anekasate attabhāve sā yakkhayoniyaṃ nibbattā gāvī hutvā jīvitā voropesi.",
  "atk-s0503a:1149_15": "Te tassa kammassa nissandena tattha tattha antarāmaraṇaṃ pāpuṇiṃsu.",
  "atk-s0503a:1149_16": "Evaṃ suppabuddhassa kuṭṭhissa sahasā maraṇaṃ jātaṃ,",
  "atk-s0503a:1149_17": "tena vuttaṃ –",
  "atk-s0503a:1149_18": "“atha kho acirapakkantaṃ…pe…",
  "atk-s0503a:1149_19": "voropesī”ti.",
  "atk-s0503a:1150_0": "Atha sambahulā bhikkhū tassa kālakiriyaṃ bhagavato ārocetvā abhisamparāyaṃ pucchiṃsu.",
  "atk-s0503a:1150_1": "Bhagavā byākāsi.",
  "atk-s0503a:1150_2": "Tena vuttaṃ –",
  "atk-s0503a:1150_3": "“atha kho sambahulā bhikkhū”tiādi.",
  "atk-s0503a:1151_0": "Tattha tiṇṇaṃ saṃyojanānaṃ parikkhayāti sakkāyadiṭṭhi vicikicchā sīlabbataparāmāsoti imesaṃ tiṇṇaṃ bhavabandhanānaṃ samucchedavasena pahānā.",
  "atk-s0503a:1151_1": "Sotāpannoti sotasaṅkhātaṃ ariyamaggaṃ ādito panno.",
  "atk-s0503a:1151_2": "Vuttañhetaṃ –",
  "atk-s0503a:1152_0": "“Soto sototi idaṃ,",
  "atk-s0503a:1152_1": "āvuso sāriputta, vuccati.",
  "atk-s0503a:1152_2": "Katamo nu kho, āvuso, sototi?",
  "atk-s0503a:1152_3": "Ayameva ariyo aṭṭhaṅgiko maggo”tiādi.",
  "atk-s0503a:1153_0": "Avinipātadhammoti vinipatanaṃ vinipāto,",
  "atk-s0503a:1153_1": "nāssa vinipāto dhammoti avinipātadhammo,",
  "atk-s0503a:1153_2": "catūsu apāyesu upapajjanavasena apatanasabhāvoti attho.",
  "atk-s0503a:1153_3": "Niyatoti dhammaniyāmena sammattaniyāmena niyato.",
  "atk-s0503a:1153_4": "Sambodhiparāyaṇoti uparimaggattayasaṅkhātā sambodhi paraṃ ayanaṃ assa gati paṭisaraṇaṃ avassaṃ pattabbanti sambodhiparāyaṇo.",
  "atk-s0503a:1153_5": "Etena “tassa kā gati,",
  "atk-s0503a:1153_6": "ko abhisamparāyo”ti pucchāya bhaddikā eva suppabuddhassa gati,",
  "atk-s0503a:1153_7": "na pāpikāti ayamattho dassito.",
  "atk-s0503a:1153_8": "Na pana tena sampattā gati,",
  "atk-s0503a:1153_9": "taṃ pana pucchānusandhivasena pakāsetukāmo dhammarājā ettakameva abhāsi.",
  "atk-s0503a:1153_10": "Passati hi bhagavā “mayā ettake kathite imissaṃyeva parisati anusandhikusalo eko bhikkhu suppabuddhassa",
  "atk-s0503a:1153_11": "kuṭṭhibhāvadāliddiyakapaṇabhāvānaṃ kāraṇaṃ pucchissati,",
  "atk-s0503a:1153_12": "athāhaṃ tassa taṃ kāraṇaṃ tena pucchānusandhinā pakāsetvā desanaṃ niṭṭhāpessāmī”ti.",
  "atk-s0503a:1153_13": "Tenevāha –",
  "atk-s0503a:1153_14": "“evaṃ vutte aññataro bhikkhū”tiādi.",
  "atk-s0503a:1153_15": "Tattha hetūti asādhāraṇakāraṇaṃ,",
  "atk-s0503a:1153_16": "sādhāraṇakāraṇaṃ pana paccayoti,",
  "atk-s0503a:1153_17": "ayametesaṃ viseso.",
  "atk-s0503a:1153_18": "Yenāti yena hetunā yena paccayena ca.",
  "atk-s0503a:1154_0": "Bhūtapubbanti jātapubbaṃ.",
  "atk-s0503a:1154_1": "Atīte kāle nibbattaṃ taṃ dassetuṃ “suppabuddho”tiādi vuttaṃ.",
  "atk-s0503a:1154_2": "Kadā pana bhūtanti?",
  "atk-s0503a:1154_3": "Atīte kira anuppanne tathāgate bārāṇasiyā sāmantā ekasmiṃ gāme ekā kuladhītā khettaṃ rakkhati.",
  "atk-s0503a:1154_4": "Sā ekaṃ paccekabuddhaṃ disvā pasannacittā tassa pañcahi lājāsatehi saddhiṃ ekaṃ padumapupphaṃ datvā pañca puttasatāni patthesi.",
  "atk-s0503a:1154_5": "Tasmiṃyeva khaṇe pañcasatā migaluddakā paccekabuddhassa madhuramaṃsaṃ datvā “etissā puttā bhaveyyāma,",
  "atk-s0503a:1154_6": "tumhehi pattavisesaṃ labheyyāmā”ti ca patthayiṃsu.",
  "atk-s0503a:1154_7": "Sā yāvatāyukaṃ ṭhatvā devaloke nibbattā.",
  "atk-s0503a:1154_8": "Tato cutā ekasmiṃ jātassare padumagabbhe nibbatti.",
  "atk-s0503a:1154_9": "Tameko tāpaso disvā paṭijaggi.",
  "atk-s0503a:1154_10": "Tassā vicarantiyā pāduddhāre pāduddhāre bhūmito padumāni uṭṭhahanti.",
  "atk-s0503a:1154_11": "Eko vanacarako disvā bārāṇasirañño ārocesi.",
  "atk-s0503a:1154_12": "Rājā taṃ ānetvā aggamahesiṃ akāsi.",
  "atk-s0503a:1154_13": "Tassā kucchiyaṃ gabbho saṇṭhāsi.",
  "atk-s0503a:1154_14": "Mahāpadumakumāro tassā kucchiyaṃ vasi,",
  "atk-s0503a:1154_15": "sesā gabbhamalaṃ nissāya nibbattā,",
  "atk-s0503a:1154_16": "te vayappattā uyyāne padumasare kīḷantā ekekasmiṃ padume nisīditvā paripakkañāṇā saṅkhāresu khayavayaṃ paṭṭhapetvā paccekabodhiṃ pāpuṇiṃsu.",
  "atk-s0503a:1154_17": "Tesaṃ byākaraṇagāthā ahosi –",
  "atk-s0503a:1155_0": "“Saroruhaṃ padumapalāsapatrajaṃ,",
  "atk-s0503a:1156_0": "Supupphitaṃ bhamaragaṇānukiṇṇaṃ;",
  "atk-s0503a:1157_0": "Aniccataṃ khayavayataṃ viditvā,",
  "atk-s0503a:1158_0": "Eko care khaggavisāṇakappo”ti.",
  "atk-s0503a:1159_0": "Evaṃ paccekabodhiṃ abhisambuddhesu tesu pañcasu paccekabuddhasatesu abbhantaro tagarasikhī nāma paccekasambuddho",
  "atk-s0503a:1159_1": "gandhamādanapabbate nandamūlapabbhāre sattāhaṃ nirodhasamāpattiṃ samāpajjitvā sattāhassa accayena nirodhā",
  "atk-s0503a:1159_2": "vuṭṭhito ākāsena āgantvā isigilipabbate otaritvā pubbaṇhasamayaṃ nivāsetvā pattacīvaramādāya rājagahaṃ",
  "atk-s0503a:1159_3": "piṇḍāya pāvisi.",
  "atk-s0503a:1159_4": "Tasmiñca samaye rājagahe eko seṭṭhiputto mahatā parivārena uyyānakīḷanatthaṃ nagarato nikkhamanto tagarasikhipaccekabuddhaṃ",
  "atk-s0503a:1159_5": "disvā “ko ayaṃ bhaṇḍukāsāvavasano,",
  "atk-s0503a:1159_6": "kuṭṭhī bhavissati,",
  "atk-s0503a:1159_7": "tathā hi kuṭṭhicīvarena sarīraṃ pārupitvā gacchatī”ti niṭṭhubhitvā apasabyaṃ katvā pakkāmi.",
  "atk-s0503a:1159_8": "Taṃ sandhāya vuttaṃ –",
  "atk-s0503a:1159_9": "“suppabuddho kuṭṭhī imasmiṃyeva rājagahe…pe…",
  "atk-s0503a:1159_10": "pakkāmī”ti.",
  "atk-s0503a:1160_0": "Tattha kvāyanti ko ayaṃ.",
  "atk-s0503a:1160_1": "Khuṃsanavasena vadati.",
  "atk-s0503a:1160_2": "“Kovāya”ntipi pāḷi.",
  "atk-s0503a:1160_3": "Kuṭṭhīti akuṭṭhiṃyeva taṃ seṭṭhi kuṭṭharogaṃ akkosavatthuṃ pāpento vadati.",
  "atk-s0503a:1160_4": "Kuṭṭhicīvarenāti kuṭṭhīnaṃ cīvarena.",
  "atk-s0503a:1160_5": "Yebhuyyena hi kuṭṭhino ḍaṃsamakasasarīsapapaṭibāhanatthaṃ rogapaṭicchādanatthañca yaṃ vā taṃ vā pilotikakhaṇḍaṃ gahetvā pārupati,",
  "atk-s0503a:1160_6": "evamayampīti dasseti.",
  "atk-s0503a:1160_7": "Paṃsukūlacīvaradharattā vā aggaḷānaṃ anekavaṇṇabhāvena kuṭṭhasarīrasadisoti hīḷento “kuṭṭhicīvarenā”ti āha.",
  "atk-s0503a:1160_8": "Niṭṭhubhitvāti kheḷaṃ pātetvā.",
  "atk-s0503a:1160_9": "Apasabyato karitvāti paṇḍitā tādisaṃ paccekabuddhaṃ disvā vanditvā padakkhiṇaṃ karonti,",
  "atk-s0503a:1160_10": "ayaṃ pana aviññutāya paribhavena taṃ apasabyaṃ katvā attano apasabyaṃ apadakkhiṇaṃ katvā gato.",
  "atk-s0503a:1160_11": "“Apasabyāmato”tipi pāṭho.",
  "atk-s0503a:1160_12": "Tassa kammassāti tagarasikhimhi paccekabuddhe “kvāyaṃ kuṭṭhī”ti hīḷetvā niṭṭhubhanaapasabyakaraṇavasena pavattapāpakammassa.",
  "atk-s0503a:1160_13": "Niraye paccitthāti niraye nirayagginā dayhittha.",
  "atk-s0503a:1160_14": "“Paccitvā nirayagginā”tipi paṭhanti.",
  "atk-s0503a:1160_15": "Tasseva kammassa vipākāvasesenāti yena kammena so niraye paṭisandhiṃ gaṇhi,",
  "atk-s0503a:1160_16": "na taṃ kammaṃ manussaloke vipākaṃ deti.",
  "atk-s0503a:1160_17": "Yā panassa nānakkhaṇikā cetanā tadā paccekabuddhe vippaṭipajjanavasena pavattā aparāpariyavedanīyabhūtā,",
  "atk-s0503a:1160_18": "sā aparāpariyavedanīyeneva puññakammena manussesu tihetukapaṭisandhiyā dinnāya pavattiyaṃ kuṭṭhibhāvaṃ dāliddiyaṃ paramakāruññataṃ āpādesi.",
  "atk-s0503a:1160_19": "Taṃ sandhāya kammasabhāgatāvasena “tasseva kammassa vipākavasesenā”ti vuttaṃ.",
  "atk-s0503a:1160_20": "Sadisepi hi loke tabbohāro diṭṭho yathā taṃ “sā eva tittirī,",
  "atk-s0503a:1160_21": "tāniyeva osadhānī”ti.",
  "atk-s0503a:1161_0": "Ettāvatā “ko nu kho, bhante,",
  "atk-s0503a:1161_1": "hetū”ti tena bhikkhunā puṭṭhapañhaṃ vissajjetvā idāni yo “tassa kā gati,",
  "atk-s0503a:1161_2": "ko abhisamparāyo”ti pubbe bhikkhūhi puṭṭhapañho,",
  "atk-s0503a:1161_3": "taṃ vissajjetuṃ “so tathāgatappavedita”ntiādi vuttaṃ.",
  "atk-s0503a:1161_4": "Tattha tathāgatappaveditanti tathāgatena bhagavatā desitaṃ akkhātaṃ pakāsitanti tathāgatappaveditaṃ.",
  "atk-s0503a:1161_5": "Āgammāti adhigantvā,",
  "atk-s0503a:1161_6": "nissāya ñatvā vā.",
  "atk-s0503a:1161_7": "“Tathāgatappavedite dhammavinaye”tipi pāṭho.",
  "atk-s0503a:1161_8": "Saddhaṃ samādiyīti sammāsambuddho bhagavā,",
  "atk-s0503a:1161_9": "svākkhāto bhagavatā dhammo,",
  "atk-s0503a:1161_10": "suppaṭipanno bhagavato sāvakasaṅghoti ratanattayasannissayaṃ pubbabhāgasaddhañceva lokuttarasaddhañcāti duvidhampi saddhaṃ sammā ādiyi.",
  "atk-s0503a:1161_11": "Yathā na puna ādātabbā hoti,",
  "atk-s0503a:1161_12": "evaṃ yāva bhavakkhayā gaṇhi,",
  "atk-s0503a:1161_13": "attano cittasantāne uppādesīti attho.",
  "atk-s0503a:1161_14": "Sīlaṃ samādiyītiādīsupi eseva nayo.",
  "atk-s0503a:1161_15": "Sīlanti pubbabhāgasīlena saddhiṃ maggasīlaṃ phalasīlañca.",
  "atk-s0503a:1161_16": "Sutanti pariyattibāhusaccaṃ paṭivedhabāhusaccañcāti duvidhampi sutaṃ.",
  "atk-s0503a:1161_17": "Pariyattidhammāpi hi tena dhammassavanakāle saccappaṭivedhāya sāvakehi yathāladdhappakāraṃ sutā paricitā manasānupekkhitā diṭṭhiyā suppaṭividdhā cāti.",
  "atk-s0503a:1161_18": "Cāganti paṭhamamaggavajjhakilesābhisaṅkhārānaṃ vossaggasaṅkhātaṃ cāgaṃ,",
  "atk-s0503a:1161_19": "yena ariyasāvakā deyyadhammesu muttacāgā ca honti payatapāṇī vossaggaratā.",
  "atk-s0503a:1161_20": "Paññanti saddhiṃ vipassanāpaññāya maggapaññañceva phalapaññañca.",
  "atk-s0503a:1162_0": "Kāyassa bhedāti upādinnakkhandhapariccāgā.",
  "atk-s0503a:1162_1": "Paraṃ maraṇāti tadanantaraṃ abhinibbattakkhandhagahaṇā.",
  "atk-s0503a:1162_2": "Atha vā kāyassa bhedāti jīvitindriyassa upacchedā.",
  "atk-s0503a:1162_3": "Paraṃ maraṇāti cutito uddhaṃ.",
  "atk-s0503a:1162_4": "Sugatiṃ saggaṃ lokanti padattayenāpi devalokameva vadati.",
  "atk-s0503a:1162_5": "So hi sampattīnaṃ sobhanattā sundarā gatīti sugati,",
  "atk-s0503a:1162_6": "rūpādīhi visesehi suṭṭhu aggoti saggo,",
  "atk-s0503a:1162_7": "sabbakālaṃ sukhamevettha lokiyati,",
  "atk-s0503a:1162_8": "lujjatīti vā lokoti vuccati.",
  "atk-s0503a:1162_9": "Upapannoti paṭisandhiggahaṇavasena upagato.",
  "atk-s0503a:1162_10": "Sahabyatanti sahabhāvaṃ.",
  "atk-s0503a:1162_11": "Vacanattho pana saha byati pavattati,",
  "atk-s0503a:1162_12": "vasatīti vā sahabyo,",
  "atk-s0503a:1162_13": "sahaṭhāyī sahavāyī vā.",
  "atk-s0503a:1162_14": "Tassa bhāvo sahabyatā.",
  "atk-s0503a:1162_15": "Atirocatīti atikkamma abhibhavitvā rocati virocati.",
  "atk-s0503a:1162_16": "Vaṇṇenāti rūpasampattiyā.",
  "atk-s0503a:1162_17": "Yasasāti parivārena.",
  "atk-s0503a:1162_18": "So hi asucimakkhitaṃ jajjaraṃ mattikābhājanaṃ chaḍḍetvā anekaratanavicittaṃ pabhassararaṃsijālavinaddhasuddhajambunadabhājanaṃ",
  "atk-s0503a:1162_19": "gaṇhanto viya vuttappakāraṃ kaḷevaraṃ idha nikkhipitvā ekacittakkhaṇena yathāvuttaṃ dibbattabhāvaṃ mahatā",
  "atk-s0503a:1162_20": "parivārena saddhiṃ paṭilabhīti.",
  "atk-s0503a:1163_0": "Etamatthaṃ viditvāti etaṃ pāpānaṃ aparivajjane ādīnavaṃ,",
  "atk-s0503a:1163_1": "parivajjane ca ānisaṃsaṃ sabbākārato viditvā tadatthavibhāvanaṃ imaṃ udānaṃ udānesi.",
  "atk-s0503a:1164_0": "Tassāyaṃ saṅkhepattho –",
  "atk-s0503a:1164_1": "yathā cakkhumā puriso parakkame kāyikavīriye vijjamāne sarīre vahante visamāni papātādiṭṭhānāni caṇḍabhāvena",
  "atk-s0503a:1164_2": "vā visamāni hatthiassaahikukkuragorūpādīni parivajjaye,",
  "atk-s0503a:1164_3": "evaṃ jīvalokasmiṃ imasmiṃ sattaloke paṇḍito sappañño puriso tāya sappaññatāya attano hitaṃ jānanto pāpāni lāmakāni duccaritāni parivajjeyya.",
  "atk-s0503a:1164_4": "Evañhi yathāyaṃ suppabuddho tagarasikhimhi paccekabuddhe pāpaṃ aparivajjetvā mahantaṃ anayabyasanaṃ āpajji,",
  "atk-s0503a:1164_5": "evaṃ āpajjeyyāti adhippāyo.",
  "atk-s0503a:1164_6": "Yathā vā suppabuddho kuṭṭhī mama dhammadesanaṃ āgamma idāni saṃvegappatto pāpāni parivajjento uḷāraṃ visesaṃ adhigañchi,",
  "atk-s0503a:1164_7": "evaṃ aññopi uḷāraṃ visesādhigamaṃ icchanto pāpāni parivajjeyyāti adhippāyo.",
  "atk-s0503a:1165_0": "Tatiyasuttavaṇṇanā niṭṭhitā.",
  "atk-s0503a:1166_0": "4. Kumārakasuttavaṇṇanā",
  "atk-s0503a:1167_0": "44.",
  "atk-s0503a:1167_1": "Catutthe kumārakāti taruṇapuggalā.",
  "atk-s0503a:1167_2": "Ye subhāsitadubbhāsitassa atthaṃ jānanti,",
  "atk-s0503a:1167_3": "te idha kumārakāti adhippetā.",
  "atk-s0503a:1167_4": "Ime hi sattā jātadivasato paṭṭhāya yāva pañcadasavassakā,",
  "atk-s0503a:1167_5": "tāva “kumārakā,",
  "atk-s0503a:1167_6": "bālā”ti ca vuccanti,",
  "atk-s0503a:1167_7": "tato paraṃ vīsativassāni “yuvāno”ti.",
  "atk-s0503a:1167_8": "Macchake bādhentīti maggasamīpe ekasmiṃ taḷāke nidāghakāle udake parikkhīṇe ninnaṭṭhāne ṭhitaṃ udakaṃ",
  "atk-s0503a:1167_9": "ussiñcitvā khuddakamacche gaṇhanti ceva hananti ca “pacitvā khādissāmā”ti.",
  "atk-s0503a:1167_10": "Tenupasaṅkamīti maggato thokaṃ taḷākaṃ atikkamitvā ṭhito,",
  "atk-s0503a:1167_11": "tasmā “upasaṅkamī”ti vadati.",
  "atk-s0503a:1167_12": "Kasmā pana upasaṅkami?",
  "atk-s0503a:1167_13": "Te kumārake attani vissāsaṃ janetuṃ upasaṅkami.",
  "atk-s0503a:1167_14": "Bhāyatha voti ettha voti nipātamattaṃ.",
  "atk-s0503a:1167_15": "Dukkhassāti nissakke sāmivacanaṃ,",
  "atk-s0503a:1167_16": "dukkhasmāti attho.",
  "atk-s0503a:1167_17": "Appiyaṃ vo dukkhanti “kiṃ tumhākaṃ sarīre uppajjanakadukkhaṃ appiyaṃ aniṭṭha”nti pucchati.",
  "atk-s0503a:1168_0": "Etamatthaṃ viditvāti ime sattā attano dukkhaṃ anicchantā eva hutvā dukkhahetuṃ paṭipajjantā attano taṃ",
  "atk-s0503a:1168_1": "icchantā eva nāma hontīti etamatthaṃ sabbākārato viditvā.",
  "atk-s0503a:1168_2": "Imaṃ udānanti imaṃ pāpakiriyāya nisedhanaṃ ādīnavavibhāvanañca udānaṃ udānesi.",
  "atk-s0503a:1169_0": "Tassattho –",
  "atk-s0503a:1169_1": "yadi tumhākaṃ sakalamāpāyikaṃ,",
  "atk-s0503a:1169_2": "sugatiyañca appāyukatāmanussadobhaggiyādibhedaṃ dukkhaṃ appiyaṃ aniṭṭhaṃ,",
  "atk-s0503a:1169_3": "yadi tumhe tato bhāyatha,",
  "atk-s0503a:1169_4": "āvi vā paresaṃ pākaṭabhāvavasena appaṭicchannaṃ katvā kāyena vā vācāya vā pāṇātipātādippabhedaṃ yadi",
  "atk-s0503a:1169_5": "vā raho apākaṭabhāvavasena paṭicchannaṃ katvā manodvāre eva abhijjhādippabhedaṃ aṇumattampi pāpakaṃ lāmakadhammaṃ",
  "atk-s0503a:1169_6": "mākattha mā karittha,",
  "atk-s0503a:1169_7": "atha pana taṃ pāpakammaṃ etarahi karotha,",
  "atk-s0503a:1169_8": "āyatiṃ vā karissatha,",
  "atk-s0503a:1169_9": "nirayādīsu catūsu apāyesu manussesu ca tassa phalabhūtaṃ dukkhaṃ ito vā etto vā palāyante amhe nānubandhissatīti",
  "atk-s0503a:1169_10": "adhippāyena upecca apecca palāyatampi tumhākaṃ tato mutti mokkho natthi.",
  "atk-s0503a:1169_11": "Gatikālādipaccayantarasamavāye vipaccissatiyevāti dasseti.",
  "atk-s0503a:1169_12": "“Palāyane”tipi paṭhanti,",
  "atk-s0503a:1169_13": "vuttanayena yattha katthaci gamane pakkamane satīti attho.",
  "atk-s0503a:1169_14": "Ayañca attho “na antalikkhe na samuddamajjhe…pe…",
  "atk-s0503a:1169_15": "pāpakammā”ti imāya gāthāya dīpetabbo.",
  "atk-s0503a:1170_0": "Catutthasuttavaṇṇanā niṭṭhitā.",
  "atk-s0503a:1171_0": "5. Uposathasuttavaṇṇanā",
  "atk-s0503a:1172_0": "45.",
  "atk-s0503a:1172_1": "Pañcame tadahūti tasmiṃ ahani tasmiṃ divase.",
  "atk-s0503a:1172_2": "Uposatheti ettha upavasanti etthāti uposatho,",
  "atk-s0503a:1172_3": "upavasantīti sīlena vā anasanena vā upetā hutvā vasantīti attho.",
  "atk-s0503a:1172_4": "Ayañhi uposathasaddo “aṭṭhaṅgasamannāgataṃ uposathaṃ upavasāmī”tiādīsu sīle āgato.",
  "atk-s0503a:1172_5": "“Uposatho vā pavāraṇā vā”tiādīsu pātimokkhuddesādivinayakamme.",
  "atk-s0503a:1172_6": "“Gopālakūposatho nigaṇṭhūposatho”tiādīsu upavāse.",
  "atk-s0503a:1172_7": "“Uposatho nāma nāgarājā”tiādīsu paññattiyaṃ.",
  "atk-s0503a:1172_8": "“Ajjuposatho pannaraso”tiādīsu divase.",
  "atk-s0503a:1172_9": "Idhāpi divaseyeva daṭṭhabbo,",
  "atk-s0503a:1172_10": "tasmā “tadahuposathe”ti tasmiṃ uposathadivasabhūte ahanīti attho.",
  "atk-s0503a:1172_11": "Nisinno hotīti mahābhikkhusaṅghaparivuto ovādapātimokkhaṃ uddisituṃ nisinno hoti.",
  "atk-s0503a:1172_12": "Nisajja pana bhikkhūnaṃ cittāni olokento ekaṃ dussīlapuggalaṃ disvā,",
  "atk-s0503a:1172_13": "“sacāhaṃ imasmiṃ puggale idha nisinneyeva pātimokkhaṃ uddisissāmi,",
  "atk-s0503a:1172_14": "sattadhāssa muddhā phalissatī”ti tasmiṃ anukampāya tuṇhīyeva ahosi.",
  "atk-s0503a:1173_0": "Ettha ca uddhastaṃ aruṇanti aruṇuggamanaṃ vatvāpi “uddisatu,",
  "atk-s0503a:1173_1": "bhante bhagavā,",
  "atk-s0503a:1173_2": "bhikkhūnaṃ pātimokkha”nti thero bhagavantaṃ pātimokkhuddesaṃ yāci tasmiṃ kāle “na,",
  "atk-s0503a:1173_3": "bhikkhave,",
  "atk-s0503a:1173_4": "anuposathe uposatho kātabbo”tisikkhāpadassa apaññattattā.",
  "atk-s0503a:1173_5": "Aparisuddhā, ānanda,",
  "atk-s0503a:1173_6": "parisāti tikkhattuṃ therena pātimokkhuddesassa yācitattā anuddesassa kāraṇaṃ kathento “asukapuggalo aparisuddho”ti avatvā “aparisuddhā, ānanda,",
  "atk-s0503a:1173_7": "parisā”ti āha.",
  "atk-s0503a:1173_8": "Kasmā pana bhagavā tiyāmarattiṃ tathā vītināmesi?",
  "atk-s0503a:1173_9": "Tato paṭṭhāya ovādapātimokkhaṃ anuddisitukāmo tassa vatthuṃ pākaṭaṃ kātuṃ.",
  "atk-s0503a:1174_0": "Addasāti kathaṃ addasa.",
  "atk-s0503a:1174_1": "Attano cetopariyañāṇena tassaṃ parisati bhikkhūnaṃ cittāni parijānanto tassa moghapurisassa dussīlyacittaṃ passi.",
  "atk-s0503a:1174_2": "Yasmā pana citte diṭṭhe taṃsamaṅgīpuggalo diṭṭho nāma hoti,",
  "atk-s0503a:1174_3": "tasmā “addasā kho āyasmā mahāmoggallāno taṃ puggalaṃ dussīla”ntiādi vuttaṃ.",
  "atk-s0503a:1174_4": "Yatheva hi anāgate sattasu divasesu pavattamānaṃ paresaṃ cittaṃ cetopariyañāṇalābhī jānāti,",
  "atk-s0503a:1174_5": "evaṃ atītepīti.",
  "atk-s0503a:1174_6": "Dussīlanti nissīlaṃ,",
  "atk-s0503a:1174_7": "sīlavirahitanti attho.",
  "atk-s0503a:1174_8": "Pāpadhammanti dussīlattā eva hīnajjhāsayatāya lāmakasabhāvaṃ.",
  "atk-s0503a:1174_9": "Asucinti aparisuddhehi kāyakammādīhi samannāgatattā na suciṃ.",
  "atk-s0503a:1174_10": "Saṅkassarasamācāranti kiñcideva asāruppaṃ disvā “idaṃ iminā kataṃ bhavissatī”ti evaṃ paresaṃ āsaṅkanīyatāya saṅkāya saritabbasamācāraṃ,",
  "atk-s0503a:1174_11": "atha vā kenacideva karaṇīyena mantayante bhikkhū disvā “kacci nu kho ime mayā katakammaṃ jānitvā mantentī”ti attanoyeva saṅkāya saritabbasamācāraṃ.",
  "atk-s0503a:1175_0": "Lajjitabbatāya paṭicchādetabbakāraṇato paṭicchannaṃ kammantaṃ etassāti paṭicchannakammantaṃ.",
  "atk-s0503a:1175_1": "Kucchitasamaṇavesadhāritāya na samaṇanti assamaṇaṃ.",
  "atk-s0503a:1175_2": "Salākaggahaṇādīsu “kittakā samaṇā”ti ca gaṇanāya “ahampi samaṇomhī”ti micchāpaṭiññāya samaṇapaṭiññaṃ.",
  "atk-s0503a:1175_3": "Aseṭṭhacāritāya abrahmacāriṃ.",
  "atk-s0503a:1175_4": "Aññe brahmacārino sunivatthe supārute supattadhare gāmanigamādīsu piṇḍāya caritvā jīvikaṃ kappente disvā",
  "atk-s0503a:1175_5": "abrahmacārī samāno sayampi tādisena ākārena paṭipajjanto uposathādīsu sandissanto “ahampi brahmacārī”ti",
  "atk-s0503a:1175_6": "paṭiññaṃ dento viya hotīti brahmacāripaṭiññaṃ.",
  "atk-s0503a:1175_7": "Pūtinā kammena sīlavipattiyā anto anupaviṭṭhattā antopūtiṃ.",
  "atk-s0503a:1175_8": "Chahi dvārehi rāgādikilesavassanena tintattā avassutaṃ.",
  "atk-s0503a:1175_9": "Sañjātarāgādikacavarattā sīlavantehi chaḍḍetabbattā ca kasambujātaṃ.",
  "atk-s0503a:1175_10": "Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṃ.",
  "atk-s0503a:1175_11": "Diṭṭhosīti ayaṃ pana na pakatattoti bhagavatā diṭṭho asi.",
  "atk-s0503a:1175_12": "Yasmā ca evaṃ diṭṭho,",
  "atk-s0503a:1175_13": "tasmā natthi te tava bhikkhūhi saddhiṃ ekakammādisaṃvāso.",
  "atk-s0503a:1175_14": "Yasmā pana so saṃvāso tava natthi,",
  "atk-s0503a:1175_15": "tasmā uṭṭhehi,",
  "atk-s0503a:1175_16": "āvusoti evamettha padayojanā veditabbā.",
  "atk-s0503a:1176_0": "Tatiyampi kho so puggalo tuṇhī ahosīti anekavāraṃ vatvāpi thero “sayameva nibbinno oramissatī”ti vā,",
  "atk-s0503a:1176_1": "“idāni imesaṃ paṭipattiṃ jānissāmī”ti vā adhippāyena tuṇhī ahosi.",
  "atk-s0503a:1176_2": "Bāhāyaṃ gahetvāti bhagavatā mayā ca yāthāvato diṭṭho,",
  "atk-s0503a:1176_3": "yāvatatiyaṃ uṭṭhehīti vutto na uṭṭhāti,",
  "atk-s0503a:1176_4": "“idānissa nikkaḍḍhanakālo mā saṅghassa uposathantarāyo ahosī”ti taṃ bāhāyaṃ aggahesi,",
  "atk-s0503a:1176_5": "tathā gahetvā.",
  "atk-s0503a:1176_6": "Bahidvārakoṭṭhakā nikkhāmetvāti dvārakoṭṭhakasālato bahi nikkhāmetvā.",
  "atk-s0503a:1176_7": "Bahīti pana nikkhāmitaṭṭhānadassanaṃ,",
  "atk-s0503a:1176_8": "atha vā bahidvārakoṭṭhakāti bahidvārakoṭṭhakatopi nikkhāmetvā,",
  "atk-s0503a:1176_9": "na antodvārakoṭṭhakato,",
  "atk-s0503a:1176_10": "evaṃ ubhayathāpi vihārato bahi katvāti attho.",
  "atk-s0503a:1176_11": "Sūcighaṭikaṃ datvāti aggaḷasūciñca uparighaṭikañca ādahitvā,",
  "atk-s0503a:1176_12": "suṭṭhutaraṃ kavāṭaṃ thaketvāti attho.",
  "atk-s0503a:1176_13": "Yāva bāhāgahaṇāpi nāmāti iminā “aparisuddhā, ānanda,",
  "atk-s0503a:1176_14": "parisā”ti vacanaṃ sutvā eva hi tena pakkamitabbaṃ siyā,",
  "atk-s0503a:1176_15": "evaṃ apakkamitvā yāva bāhāgahaṇāpi nāma so moghapuriso āgamessatīti acchariyamidanti dasseti.",
  "atk-s0503a:1176_16": "Idampi garahaṇacchariyamevāti veditabbaṃ.",
  "atk-s0503a:1177_0": "Atha bhagavā cintesi –",
  "atk-s0503a:1177_1": "“idāni bhikkhusaṅgho abbudajāto,",
  "atk-s0503a:1177_2": "aparisuddhā puggalā uposathaṃ āgacchanti,",
  "atk-s0503a:1177_3": "na ca tathāgatā aparisuddhāya parisāya uposathaṃ karonti,",
  "atk-s0503a:1177_4": "pātimokkhaṃ uddisanti,",
  "atk-s0503a:1177_5": "anuddisante ca bhikkhusaṅghassa uposatho pacchijjati,",
  "atk-s0503a:1177_6": "yaṃnūnāhaṃ ito paṭṭhāya bhikkhūnaṃyeva pātimokkhuddesaṃ anujāneyya”nti.",
  "atk-s0503a:1177_7": "Evaṃ pana cintetvā bhikkhūnaṃyeva pātimokkhuddesaṃ anujāni.",
  "atk-s0503a:1177_8": "Tena vuttaṃ –",
  "atk-s0503a:1177_9": "“atha kho bhagavā…pe…",
  "atk-s0503a:1177_10": "pātimokkhaṃ uddiseyyāthā”ti.",
  "atk-s0503a:1178_0": "Tattha na dānāhanti idāni ahaṃ uposathaṃ na karissāmi,",
  "atk-s0503a:1178_1": "pātimokkhaṃ na uddisissāmīti paccekaṃ na-",
  "atk-s0503a:1178_2": "kārena sambandho.",
  "atk-s0503a:1178_3": "Duvidhañhi pātimokkhaṃ āṇāpātimokkhaṃ ovādapātimokkhanti.",
  "atk-s0503a:1178_4": "Tesu “suṇātu me,",
  "atk-s0503a:1178_5": "bhante”tiādikaṃ āṇāpātimokkhaṃ,",
  "atk-s0503a:1178_6": "taṃ sāvakāva uddisanti,",
  "atk-s0503a:1178_7": "na buddhā,",
  "atk-s0503a:1178_8": "ayaṃ anvaddhamāsaṃ uddisiyati.",
  "atk-s0503a:1178_9": "“Khantī paramaṃ…pe…",
  "atk-s0503a:1178_10": "sabbapāpassa akaraṇaṃ…pe…",
  "atk-s0503a:1178_11": "anūpavādo anūpaghāto…pe…",
  "atk-s0503a:1178_12": "etaṃ buddhāna sāsana”nti imā pana tisso gāthā ovādapātimokkhaṃ nāma,",
  "atk-s0503a:1178_13": "taṃ buddhāva uddisanti,",
  "atk-s0503a:1178_14": "na sāvakā,",
  "atk-s0503a:1178_15": "channampi vassānaṃ accayena uddisanti.",
  "atk-s0503a:1178_16": "Dīghāyukabuddhānañhi dharamānakāle ayameva pātimokkhuddeso,",
  "atk-s0503a:1178_17": "appāyukabuddhānaṃ pana paṭhamabodhiyaṃyeva.",
  "atk-s0503a:1178_18": "Tato paraṃ itaro,",
  "atk-s0503a:1178_19": "tañca kho bhikkhū eva uddisanti,",
  "atk-s0503a:1178_20": "na buddhā,",
  "atk-s0503a:1178_21": "tasmā amhākampi bhagavā vīsativassamattaṃ ovādapātimokkhaṃ uddisitvā imaṃ antarāyaṃ disvā tato paraṃ na uddisi.",
  "atk-s0503a:1178_22": "Aṭṭhānanti akāraṇaṃ.",
  "atk-s0503a:1178_23": "Anavakāsoti tasseva vevacanaṃ.",
  "atk-s0503a:1178_24": "Kāraṇañhi yathā tiṭṭhati ettha phalaṃ tadāyattavuttitāyāti ṭhānanti vuccati,",
  "atk-s0503a:1178_25": "evaṃ anavakāsotipi vuccatīti.",
  "atk-s0503a:1178_26": "Yanti kiriyāparāmasanaṃ,",
  "atk-s0503a:1178_27": "taṃ heṭṭhā vuttanayena yojetabbaṃ.",
  "atk-s0503a:1179_0": "Aṭṭhime,",
  "atk-s0503a:1179_1": "bhikkhave,",
  "atk-s0503a:1179_2": "mahāsamuddeti ko anusandhi?",
  "atk-s0503a:1179_3": "Yvāyaṃ aparisuddhāya parisāya pātimokkhassa anuddeso vutto,",
  "atk-s0503a:1179_4": "so imasmiṃ dhammavinaye acchariyo abbhuto dhammoti taṃ aparehi sattahi acchariyabbhutadhammehi saddhiṃ",
  "atk-s0503a:1179_5": "vibhajitvā dassetukāmo paṭhamaṃ tāva tesaṃ upamābhāvena mahāsamudde aṭṭha acchariyabbhutadhamme dassento",
  "atk-s0503a:1179_6": "satthā “aṭṭhime,",
  "atk-s0503a:1179_7": "bhikkhave,",
  "atk-s0503a:1179_8": "mahāsamudde”tiādimāha.",
  "atk-s0503a:1180_0": "Pakatidevā viya na suranti na isanti na virocantīti asurā,",
  "atk-s0503a:1180_1": "surā nāma devā,",
  "atk-s0503a:1180_2": "tesaṃ paṭipakkhāti vā asurā,",
  "atk-s0503a:1180_3": "vepacittipahārādādayo.",
  "atk-s0503a:1180_4": "Tesaṃ bhavanaṃ sinerussa heṭṭhābhāge,",
  "atk-s0503a:1180_5": "te tattha pavisantā nikkhamantā sinerupāde maṇḍapādiṃ nimminitvā kīḷantāva abhiramanti.",
  "atk-s0503a:1180_6": "Tattha tesaṃ abhirati ime guṇe disvāti āha –",
  "atk-s0503a:1180_7": "“ye disvā disvā asurā mahāsamudde abhiramantī”ti.",
  "atk-s0503a:1180_8": "Tattha abhiramantīti ratiṃ vindanti,",
  "atk-s0503a:1180_9": "anukkaṇṭhamānā vasantīti attho.",
  "atk-s0503a:1181_0": "Anupubbaninnotiādīni sabbāni anupaṭipāṭiyā ninnabhāvasseva vevacanāni.",
  "atk-s0503a:1181_1": "Na āyatakeneva papātoti na chinnataṭo mahāsobbho viya ādito eva papāto.",
  "atk-s0503a:1181_2": "So hi tīradesato paṭṭhāya ekaṅguladvaṅgulavidatthiratanayaṭṭhiusabhaaḍḍhagāvutagāvutaḍḍhayojanādivasena",
  "atk-s0503a:1181_3": "gambhīro hutvā gacchanto gacchanto sinerupādamūle caturāsītiyojanasahassagambhīro hutvā ṭhitoti dasseti.",
  "atk-s0503a:1182_0": "Ṭhitadhammoti ṭhitasabhāvo avaṭṭhitasabhāvo.",
  "atk-s0503a:1182_1": "Na matena kuṇapena saṃvasatīti yena kenaci hatthiassādīnaṃ kaḷevarena saddhiṃ na saṃvasati.",
  "atk-s0503a:1182_2": "Tīraṃ vāhetīti tīraṃ apaneti.",
  "atk-s0503a:1182_3": "Thalaṃ ussāretīti hatthena gahetvā viya vīcippahāreneva thale khipati.",
  "atk-s0503a:1182_4": "Gaṅgā yamunāti anotattadahassa dakkhiṇamukhato nikkhantanadī pañca dhārā hutvā pavattaṭṭhāne gaṅgātiādinā pañcadhā saṅkhaṃ gatā.",
  "atk-s0503a:1183_0": "Tatrāyaṃ imāsaṃ nadīnaṃ ādito paṭṭhāya uppattikathā –",
  "atk-s0503a:1183_1": "ayañhi jambudīpo dasasahassayojanaparimāṇo,",
  "atk-s0503a:1183_2": "tattha catusahassayojanappamāṇo padeso udakena ajjhotthaṭo samuddoti saṅkhaṃ gato,",
  "atk-s0503a:1183_3": "tisahassayojanappamāṇe manussā vasanti,",
  "atk-s0503a:1183_4": "tisahassayojanappamāṇe himavā patiṭṭhito ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,",
  "atk-s0503a:1183_5": "yattha āyāmena vitthārena gambhīratāya ca paṇṇāsayojanappamāṇo diyaḍḍhayojanasataparimaṇḍalo anotattadaho",
  "atk-s0503a:1183_6": "kaṇṇamuṇḍadaho rathakāradaho chaddantadaho kuṇāladaho mandākinidaho sīhapapātadahoti satta mahāsarā patiṭṭhitā.",
  "atk-s0503a:1184_0": "Tesu anotattadaho sudassanakūṭaṃ cittakūṭaṃ kāḷakūṭaṃ gandhamādanakūṭaṃ kelāsakūṭanti imehi pañcahi pabbatakūṭehi parikkhitto.",
  "atk-s0503a:1184_1": "Tattha sudassanakūṭaṃ sovaṇṇamayaṃ tiyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ,",
  "atk-s0503a:1184_2": "cittakūṭaṃ sattaratanamayaṃ.",
  "atk-s0503a:1184_3": "Kāḷakūṭaṃ añjanamayaṃ.",
  "atk-s0503a:1184_4": "Gandhamādanakūṭaṃ masāragallamayaṃ abbhantare muggavaṇṇaṃ;",
  "atk-s0503a:1184_5": "mūlagandho,",
  "atk-s0503a:1184_6": "sāragandho,",
  "atk-s0503a:1184_7": "pheggugandho,",
  "atk-s0503a:1184_8": "tacagandho,",
  "atk-s0503a:1184_9": "papaṭikāgandho,",
  "atk-s0503a:1184_10": "khandhagandho,",
  "atk-s0503a:1184_11": "rasagandho,",
  "atk-s0503a:1184_12": "pupphagandho,",
  "atk-s0503a:1184_13": "phalagandho,",
  "atk-s0503a:1184_14": "pattagandhoti imehi dasahi gandhehi ussannaṃ,",
  "atk-s0503a:1184_15": "nānappakāraosadhasañchannaṃ,",
  "atk-s0503a:1184_16": "kāḷapakkhuposathadivase ādittaṃ viya aṅgāraṃ pajjalantaṃ tiṭṭhati.",
  "atk-s0503a:1184_17": "Kelāsakūṭaṃ rajatamayaṃ.",
  "atk-s0503a:1184_18": "Sabbāni cetāni sudassanena samānubbedhasaṇṭhānāni tameva saraṃ paṭicchādetvā ṭhitāni.",
  "atk-s0503a:1184_19": "Tattha devānubhāvena nāgānubhāvena ca devo vassati,",
  "atk-s0503a:1184_20": "nadiyo ca sandanti,",
  "atk-s0503a:1184_21": "taṃ sabbampi udakaṃ anotattameva pavisati,",
  "atk-s0503a:1184_22": "candimasūriyā dakkhiṇena vā uttarena vā gacchantā pabbatantarena tattha obhāsaṃ karonti,",
  "atk-s0503a:1184_23": "ujukaṃ gacchantā na karonti,",
  "atk-s0503a:1184_24": "tenevassa “anotatta”nti saṅkhā udapādi.",
  "atk-s0503a:1185_0": "Tattha ratanamayamanuññasopānasilātalāni nimmacchakacchapāni phalikasadisāni nimmalūdakāni tadupabhogasattānaṃ",
  "atk-s0503a:1185_1": "kammanibbattāneva nahānatitthāni ca honti,",
  "atk-s0503a:1185_2": "yattha buddhapaccekabuddhā iddhimanto sāvakā isayo ca nahānādīni karonti,",
  "atk-s0503a:1185_3": "devayakkhādayo udakakīḷaṃ kīḷanti.",
  "atk-s0503a:1186_0": "Tassa catūsu passesu sīhamukhaṃ,",
  "atk-s0503a:1186_1": "hatthimukhaṃ,",
  "atk-s0503a:1186_2": "assamukhaṃ,",
  "atk-s0503a:1186_3": "usabhamukhanti cattāri udakanikkhamanamukhāni honti,",
  "atk-s0503a:1186_4": "yehi catasso nadiyo sandanti.",
  "atk-s0503a:1186_5": "Sīhamukhena nikkhantanadītīre kesarasīhā bahutarā honti,",
  "atk-s0503a:1186_6": "tathā hatthimukhādīhi hatthiassausabhā.",
  "atk-s0503a:1186_7": "Puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva",
  "atk-s0503a:1186_8": "amanussapathaṃ gantvā mahāsamuddaṃ pavisati.",
  "atk-s0503a:1186_9": "Pacchimadisato uttaradisato ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva",
  "atk-s0503a:1186_10": "ca amanussapathaṃ gantvā mahāsamuddaṃ pavisanti.",
  "atk-s0503a:1187_0": "Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva",
  "atk-s0503a:1187_1": "saṭṭhiyojanāni gantvā pabbataṃ paharitvā uṭṭhāya parikkhepena tigāvutappamāṇaudakadhārā hutvā ākāsena",
  "atk-s0503a:1187_2": "saṭṭhiyojanāni gantvā tiyaggaḷe nāma pāsāṇe patitā,",
  "atk-s0503a:1187_3": "pāsāṇo udakadhārāvegena bhinno.",
  "atk-s0503a:1187_4": "Tattha paññāsayojanappamāṇā tiyaggaḷā nāma pokkharaṇī jātā,",
  "atk-s0503a:1187_5": "pokkharaṇiyā kūlaṃ bhinditvā pāsāṇaṃ pavisitvā saṭṭhiyojanāni gantvā tato ghanapathaviṃ bhinditvā umaṅgena",
  "atk-s0503a:1187_6": "saṭṭhiyojanāni gantvā viñjhaṃ nāma tiracchānapabbataṃ paharitvā hatthatale pañcaṅgulisadisā pañcadhārā",
  "atk-s0503a:1187_7": "hutvā pavattanti.",
  "atk-s0503a:1188_0": "Sā tikkhattuṃ anotattaṃ padakkhiṇaṃ katvā gataṭṭhāne “āvaṭṭagaṅgā”ti vuccati,",
  "atk-s0503a:1188_1": "ujukaṃ pāsāṇapiṭṭhena saṭṭhiyojanāni gataṭṭhāne “kaṇhagaṅgā”ti,",
  "atk-s0503a:1188_2": "ākāsena saṭṭhiyojanāni gataṭṭhāne “ākāsagaṅgā”ti,",
  "atk-s0503a:1188_3": "tiyaggaḷapāsāṇe paññāsayojanokāse ṭhitā “tiyaggaḷapokkharaṇī”ti,",
  "atk-s0503a:1188_4": "kūlaṃ bhinditvā pāsāṇaṃ pavisitvā saṭṭhiyojanāni gataṭṭhāne “bahalagaṅgā”ti,",
  "atk-s0503a:1188_5": "umaṅgena saṭṭhiyojanāni gataṭṭhāne “umaṅgagaṅgā”ti vuccati,",
  "atk-s0503a:1188_6": "viñjhaṃ nāma tiracchānapabbataṃ paharitvā pañcadhārā hutvā pavattaṭṭhāne gaṅgā, yamunā,",
  "atk-s0503a:1188_7": "aciravatī, sarabhū,",
  "atk-s0503a:1188_8": "mahīti pañcadhā saṅkhaṃ gatā.",
  "atk-s0503a:1188_9": "Evametā pañca mahānadiyo himavantato pavattantīti veditabbā.",
  "atk-s0503a:1189_0": "Tattha nadī ninnagātiādikaṃ gottaṃ,",
  "atk-s0503a:1189_1": "gaṅgā yamunātiādikaṃ nāmaṃ.",
  "atk-s0503a:1189_2": "Savantiyoti yā kāci savamānā sandamānā gacchantiyo mahānadiyo vā kunnadiyo vā.",
  "atk-s0503a:1189_3": "Appentīti allīyanti osaranti.",
  "atk-s0503a:1189_4": "Dhārāti vuṭṭhidhārā.",
  "atk-s0503a:1189_5": "Pūrattanti puṇṇabhāvo.",
  "atk-s0503a:1189_6": "Mahāsamuddassa hi ayaṃ dhammatā –",
  "atk-s0503a:1189_7": "“imasmiṃ kāle devo mando jāto,",
  "atk-s0503a:1189_8": "jālakkhipādīni ādāya macchakacchape gaṇhissāmā”ti vā “imasmiṃ kāle atimahantī vuṭṭhi,",
  "atk-s0503a:1189_9": "na labhissāma nu kho piṭṭhipasāraṇaṭṭhāna”nti vā taṃ na sakkā vattuṃ.",
  "atk-s0503a:1189_10": "Paṭhamakappikakālato paṭṭhāya hi yaṃ vassitvā sinerumekhalaṃ āhacca udakaṃ ṭhitaṃ,",
  "atk-s0503a:1189_11": "taṃ tato ekaṅgulamattampi udakaṃ neva heṭṭhā otarati,",
  "atk-s0503a:1189_12": "na uddhaṃ uttarati.",
  "atk-s0503a:1190_0": "Ekarasoti asambhinnaraso.",
  "atk-s0503a:1190_1": "Muttāti khuddakamahantavaṭṭadīghādibhedā anekavidhā muttā.",
  "atk-s0503a:1190_2": "Maṇīti rattanīlādibhedo anekavidho maṇi.",
  "atk-s0503a:1190_3": "Veḷuriyoti vaṃsavaṇṇasirīsapupphavaṇṇādisaṇṭhānato anekavidho.",
  "atk-s0503a:1190_4": "Saṅkhoti dakkhiṇāvattatambakucchikadhamanasaṅkhādibhedo anekavidho.",
  "atk-s0503a:1190_5": "Silāti setakāḷamuggavaṇṇādibhedā anekavidhā.",
  "atk-s0503a:1190_6": "Pavāḷanti khuddakamahantamandarattaghanarattādibhedaṃ anekavidhaṃ.",
  "atk-s0503a:1190_7": "Lohitaṅgoti padumarāgādibhedo anekavidho masāragallanti kabaramaṇi.",
  "atk-s0503a:1190_8": "“Cittaphalika”ntipi vadanti.",
  "atk-s0503a:1191_0": "Mahataṃ bhūtānanti mahantānaṃ sattānaṃ.",
  "atk-s0503a:1191_1": "Timitimiṅgalādikā tisso macchajātiyo.",
  "atk-s0503a:1191_2": "Timiṃ gilanasamatthā timiṅgalā,",
  "atk-s0503a:1191_3": "timiñca timiṅgalañca gilanasamatthā “timitimiṅgalā”ti vadanti.",
  "atk-s0503a:1191_4": "Nāgāti ūmipiṭṭhivāsinopi vimānaṭṭhakanāgāpi.",
  "atk-s0503a:1192_0": "Evameva khoti kiñcāpi satthā imasmiṃ dhammavinaye soḷasapi bāttiṃsapi tato bhiyyopi acchariyabbhutadhamme vibhajitvā dassetuṃ sakkoti,",
  "atk-s0503a:1192_1": "tadā upamābhāvena pana gahitānaṃ aṭṭhannaṃ anurūpavasena aṭṭheva te upametabbadhamme vibhajitvā dassento “evameva kho,",
  "atk-s0503a:1192_2": "bhikkhave,",
  "atk-s0503a:1192_3": "imasmiṃ dhammavinaye aṭṭha acchariyā abbhutā dhammā”tiādimāha.",
  "atk-s0503a:1193_0": "Tattha anupubbasikkhāya tisso bhikkhā gahitā,",
  "atk-s0503a:1193_1": "anupubbakiriyāya terasa dhutaṅgadhammā,",
  "atk-s0503a:1193_2": "anupubbapaṭipadāya satta anupassanā aṭṭhārasa mahāvipassanā aṭṭhatiṃsa ārammaṇavibhattiyo sattatiṃsa bodhipakkhiyadhammā ca gahitā.",
  "atk-s0503a:1193_3": "Na āyatakeneva aññāpaṭivedhoti maṇḍūkassa uppatitvā gamanaṃ viya āditova sīlapūraṇādīni akatvā arahattapaṭivedho nāma natthi,",
  "atk-s0503a:1193_4": "paṭipāṭiyā pana sīlasamādhipaññāyo pūretvāva arahattappattīti attho.",
  "atk-s0503a:1194_0": "Mama sāvakāti sotāpannādike ariyapuggale sandhāya vadati.",
  "atk-s0503a:1194_1": "Na saṃvasatīti uposathakammādivasena saṃvāsaṃ na karoti.",
  "atk-s0503a:1194_2": "Ukkhipatīti apaneti.",
  "atk-s0503a:1194_3": "Ārakāvāti dūreyeva.",
  "atk-s0503a:1194_4": "Na tena nibbānadhātuyā ūnattaṃ vā pūrattaṃ vāti asaṅkhyeyyepi mahākappe buddhesu anuppajjantesu ekasattopi parinibbātuṃ na sakkoti,",
  "atk-s0503a:1194_5": "tadāpi “tucchā nibbānadhātū”ti na sakkā vattuṃ,",
  "atk-s0503a:1194_6": "buddhakāle pana ekekasmiṃ samāgame asaṅkhyeyyāpi sattā amataṃ ārādhenti,",
  "atk-s0503a:1194_7": "tadāpi na sakkā vattuṃ “pūrā nibbānadhātū”ti.",
  "atk-s0503a:1194_8": "Vimuttirasoti kilesehi vimuccanaraso.",
  "atk-s0503a:1194_9": "Sabbā hi sāsanassa sampatti yāvadeva anupādāya āsavehi cittassa vimuttiyā hoti.",
  "atk-s0503a:1195_0": "Ratanānīti ratijananaṭṭhena ratanāni.",
  "atk-s0503a:1195_1": "Satipaṭṭhānādayo hi bhāviyamānā pubbabhāgepi anappakaṃ pītipāmojjaṃ nibbattenti,",
  "atk-s0503a:1195_2": "pageva aparabhāge.",
  "atk-s0503a:1195_3": "Vuttañhetaṃ –",
  "atk-s0503a:1196_0": "“Yato yato sammasati, khandhānaṃ udayabbayaṃ;",
  "atk-s0503a:1197_0": "Labhatī pītipāmojjaṃ, amataṃ taṃ vijānata”nti. –",
  "atk-s0503a:1198_0": "Lokiyaratananimittaṃ pana pītipāmojjaṃ na tassa kalabhāgampi agghatīti ayamattho heṭṭhā dassito eva. Apica –",
  "atk-s0503a:1199_0": "“Cittīkataṃ mahagghañca, atulaṃ dullabhadassanaṃ;",
  "atk-s0503a:1200_0": "Anomasattaparibhogaṃ, ‘ratana’nti pavuccatī”ti.",
  "atk-s0503a:1201_0": "Yadi ca cittīkatādibhāvena ratanaṃ nāma hoti,",
  "atk-s0503a:1201_1": "satipaṭṭhānādīnaṃyeva bhūtato ratanabhāvo.",
  "atk-s0503a:1201_2": "Bodhipakkhiyadhammānañhi so ānubhāvo,",
  "atk-s0503a:1201_3": "yaṃ sāvakā sāvakapāramīñāṇaṃ,",
  "atk-s0503a:1201_4": "paccekabuddhā paccekabodhiñāṇaṃ,",
  "atk-s0503a:1201_5": "sammāsambuddhā sammāsambodhiṃ adhigacchantīti āsannakāraṇattā.",
  "atk-s0503a:1201_6": "Paramparakāraṇañhi dānādiupanissayoti evaṃ ratijananaṭṭhena cittīkatādiatthena ca ratanabhāvo bodhipakkhiyadhammānaṃ sātisayo.",
  "atk-s0503a:1201_7": "Tena vuttaṃ –",
  "atk-s0503a:1201_8": "“tatrimāni ratanāni,",
  "atk-s0503a:1201_9": "seyyathidaṃ,",
  "atk-s0503a:1201_10": "cattāro satipaṭṭhānā”tiādi.",
  "atk-s0503a:1202_0": "Tattha ārammaṇe pakkhanditvā upaṭṭhānaṭṭhena paṭṭhānaṃ,",
  "atk-s0503a:1202_1": "satiyeva paṭṭhānaṃ satipaṭṭhānaṃ.",
  "atk-s0503a:1202_2": "Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti.",
  "atk-s0503a:1202_3": "Tathā hi kāyavedanācittadhammesu subhasukhaniccaattasaññānaṃ pahānato asubhadukkhāniccānattatāgahaṇato ca nesaṃ kāyānupassanādibhāvo vibhatto.",
  "atk-s0503a:1203_0": "Sammā padahanti etena,",
  "atk-s0503a:1203_1": "sayaṃ vā sammā padahati,",
  "atk-s0503a:1203_2": "pasatthaṃ,",
  "atk-s0503a:1203_3": "sundaraṃ vā padahanti sammappadhānaṃ.",
  "atk-s0503a:1203_4": "Puggalassa vā sammadeva padhānabhāvakaraṇato sammappadhānaṃ.",
  "atk-s0503a:1203_5": "Vīriyassetaṃ adhivacanaṃ.",
  "atk-s0503a:1203_6": "Tampi anuppannuppannānaṃ akusalānaṃ anuppādanapahānavasena anuppannuppannānaṃ kusalānaṃ dhammānaṃ uppādanabhāvanavasena",
  "atk-s0503a:1203_7": "ca catukiccaṃ katvā vuttaṃ “cattāro sammappadhānā”ti.",
  "atk-s0503a:1204_0": "Ijjhatīti iddhi,",
  "atk-s0503a:1204_1": "samijjhati nipphajjatīti attho.",
  "atk-s0503a:1204_2": "Ijjhanti vā etāya sattā iddhā vuddhā ukkaṃsagatā hontīti iddhi.",
  "atk-s0503a:1204_3": "Iti paṭhamena atthena iddhi eva pādo iddhipādo,",
  "atk-s0503a:1204_4": "iddhikoṭṭhāsoti attho.",
  "atk-s0503a:1204_5": "Dutiyena atthena iddhiyā pādo patiṭṭhā adhigamūpāyoti iddhipādo.",
  "atk-s0503a:1204_6": "Tena hi uparūparivisesasaṅkhātaṃ iddhiṃ pajjanti pāpuṇanti,",
  "atk-s0503a:1204_7": "svāyaṃ iddhipādo yasmā chandādike cattāro adhipatidhamme dhure jeṭṭhake katvā nibbattiyati,",
  "atk-s0503a:1204_8": "tasmā vuttaṃ “cattāro iddhipādā”ti.",
  "atk-s0503a:1205_0": "Pañcindriyānīti saddhādīni pañca indriyāni.",
  "atk-s0503a:1205_1": "Tattha assaddhiyaṃ abhibhavitvā adhimokkhalakkhaṇe indaṭṭhaṃ kāretīti saddhindriyaṃ,",
  "atk-s0503a:1205_2": "kosajjaṃ abhibhavitvā paggahalakkhaṇe,",
  "atk-s0503a:1205_3": "pamādaṃ abhibhavitvā upaṭṭhānalakkhaṇe,",
  "atk-s0503a:1205_4": "vikkhepaṃ abhibhavitvā avikkhepalakkhaṇe,",
  "atk-s0503a:1205_5": "aññāṇaṃ abhibhavitvā dassanalakkhaṇe indaṭṭhaṃ kāretīti paññindriyaṃ.",
  "atk-s0503a:1206_0": "Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena “balānī”ti veditabbāni.",
  "atk-s0503a:1207_0": "Satta bojjhaṅgāti bodhiyā,",
  "atk-s0503a:1207_1": "bodhissa vā aṅgāti bojjhaṅgā.",
  "atk-s0503a:1207_2": "Yā hi esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyoga-",
  "atk-s0503a:1207_3": "ucchedasassatābhinivesādīnaṃ anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya",
  "atk-s0503a:1207_4": "dhammasāmaggiyā ariyasāvako bujjhati,",
  "atk-s0503a:1207_5": "kilesaniddāya vuṭṭhahati,",
  "atk-s0503a:1207_6": "cattāri vā ariyasaccāni paṭivijjhati,",
  "atk-s0503a:1207_7": "nibbānameva vā sacchikarotīti “bodhī”ti vuccati,",
  "atk-s0503a:1207_8": "tassā dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya.",
  "atk-s0503a:1207_9": "Yopesa vuttappakārāya dhammasāmaggiyā bujjhatīti katvā ariyasāvako “bodhī”ti vuccati,",
  "atk-s0503a:1207_10": "tassa bodhissa aṅgātipi bojjhaṅgā senaṅgarathaṅgādayo viya.",
  "atk-s0503a:1207_11": "Tenāhu porāṇā –",
  "atk-s0503a:1207_12": "“bujjhanakassa puggalassa aṅgāti bojjhaṅgā”ti.",
  "atk-s0503a:1207_13": "“Bodhiyā saṃvattantīti bojjhaṅgā”tiādinā nayenapi bojjhaṅgānaṃ bojjhaṅgattho veditabbo.",
  "atk-s0503a:1208_0": "Ariyo aṭṭhaṅgiko maggoti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā ca ariyo.",
  "atk-s0503a:1208_1": "Sammādiṭṭhiādīni aṭṭhaṅgāni assa atthi,",
  "atk-s0503a:1208_2": "aṭṭha aṅgāniyeva vā aṭṭhaṅgiko.",
  "atk-s0503a:1208_3": "Kilese mārento gacchati,",
  "atk-s0503a:1208_4": "nibbānatthikehi maggiyati,",
  "atk-s0503a:1208_5": "sayaṃ vā nibbānaṃ maggatīti maggoti.",
  "atk-s0503a:1208_6": "Evametesaṃ satipaṭṭhānādīnaṃ atthavibhāgo veditabbo.",
  "atk-s0503a:1209_0": "Sotāpannoti maggasaṅkhātaṃ sotaṃ āpajjitvā pāpuṇitvā ṭhito,",
  "atk-s0503a:1209_1": "sotāpattiphalaṭṭhoti attho.",
  "atk-s0503a:1209_2": "Sotāpattiphalasacchikiriyāya paṭipannoti sotāpattiphalassa attapaccakkhakaraṇāya paṭipajjamāno paṭhamamaggaṭṭho,",
  "atk-s0503a:1209_3": "yo aṭṭhamakotipi vuccati.",
  "atk-s0503a:1209_4": "Sakadāgāmīti sakideva imaṃ lokaṃ paṭisandhiggahaṇavasena āgamanasīlo dutiyaphalaṭṭho.",
  "atk-s0503a:1209_5": "Anāgāmīti paṭisandhiggahaṇavasena kāmalokaṃ anāgamanasīlo tatiyaphalaṭṭho.",
  "atk-s0503a:1209_6": "Yo pana saddhānusārī dhammānusārī ekabījīti evamādiko ariyapuggalavibhāgo,",
  "atk-s0503a:1209_7": "so etesaṃyeva pabhedoti.",
  "atk-s0503a:1209_8": "Sesaṃ vuttanayameva.",
  "atk-s0503a:1210_0": "Etamatthaṃ viditvāti etaṃ attano dhammavinaye matakuṇapasadisena dussīlapuggalena saddhiṃ saṃvāsābhāvasaṅkhātaṃ atthaṃ viditvā.",
  "atk-s0503a:1210_1": "Imaṃ udānanti imaṃ asaṃvāsārahasaṃvāsārahavibhāgakāraṇaparidīpanaṃ udānaṃ udānesi.",
  "atk-s0503a:1211_0": "Tattha channamativassatīti āpattiṃ āpajjitvā paṭicchādento aññaṃ navaṃ āpattiṃ āpajjati,",
  "atk-s0503a:1211_1": "tato paraṃ tato paranti evaṃ āpattivassaṃ kilesavassaṃ ativiya vassati.",
  "atk-s0503a:1211_2": "Vivaṭaṃ nātivassatīti āpattiṃ āpanno taṃ appaṭicchādetvā vivaranto sabrahmacārīnaṃ pakāsento yathādhammaṃ",
  "atk-s0503a:1211_3": "yathāvinayaṃ paṭikaronto desento vuṭṭhahanto aññaṃ navaṃ āpattiṃ na āpajjati,",
  "atk-s0503a:1211_4": "tenassa vivaṭaṃ puna āpattivassaṃ kilesavassaṃ na vassati.",
  "atk-s0503a:1211_5": "Yasmā ca etadevaṃ,",
  "atk-s0503a:1211_6": "tasmā channaṃ chāditaṃ āpattiṃ vivaretha pakāsetha.",
  "atk-s0503a:1211_7": "Evaṃ taṃ nātivassatīti evaṃ sante taṃ āpattiāpajjanakaṃ āpannapuggalaṃ attabhāvaṃ ativijjhitvā kilesavassaṃ na vassati na temeti.",
  "atk-s0503a:1211_8": "Evaṃ so kilesehi anavassuto parisuddhasīlo samāhito hutvā vipassanaṃ paṭṭhapetvā sammasanto anukkamena nibbānaṃ pāpuṇātīti adhippāyo.",
  "atk-s0503a:1212_0": "Pañcamasuttavaṇṇanā niṭṭhitā.",
  "atk-s0503a:1213_0": "6. Soṇasuttavaṇṇanā",
  "atk-s0503a:1214_0": "46.",
  "atk-s0503a:1214_1": "Chaṭṭhe avantīsūti avantiraṭṭhe.",
  "atk-s0503a:1214_2": "Kuraraghareti evaṃnāmake nagare.",
  "atk-s0503a:1214_3": "Pavatte pabbateti pavattanāmake pabbate.",
  "atk-s0503a:1214_4": "“Papāte pabbate”tipi paṭhanti.",
  "atk-s0503a:1214_5": "Soṇo upāsako kuṭikaṇṇoti nāmena soṇo nāma,",
  "atk-s0503a:1214_6": "tīhi saraṇagamanehi upāsakabhāvappaṭivedanena upāsako,",
  "atk-s0503a:1214_7": "koṭiagghanakassa kaṇṇapiḷandhanassa dhāraṇena “koṭikaṇṇo”ti vattabbe “kuṭikaṇṇo”ti evaṃ abhiññāto,",
  "atk-s0503a:1214_8": "na sukhumālasoṇoti adhippāyo.",
  "atk-s0503a:1214_9": "Ayañhi āyasmato mahākaccāyanassa santike dhammaṃ sutvā sāsane abhippasanno,",
  "atk-s0503a:1214_10": "saraṇesu ca sīlesu ca patiṭṭhito pavatte pabbate chāyūdakasampanne ṭhāne vihāraṃ kāretvā theraṃ tattha vasāpetvā catūhi paccayehi upaṭṭhāti.",
  "atk-s0503a:1214_11": "Tena vuttaṃ –",
  "atk-s0503a:1214_12": "“āyasmato mahākaccānassa upaṭṭhāko hotī”ti.",
  "atk-s0503a:1215_0": "So kālena kālaṃ therassa upaṭṭhānaṃ gacchati.",
  "atk-s0503a:1215_1": "Thero cassa dhammaṃ deseti.",
  "atk-s0503a:1215_2": "Tena saṃvegabahulo dhammacariyāya ussāhajāto viharati.",
  "atk-s0503a:1215_3": "So ekadā satthena saddhiṃ vāṇijjatthāya ujjeniṃ gacchanto antarāmagge aṭaviyaṃ satthe niviṭṭhe rattiyaṃ",
  "atk-s0503a:1215_4": "janasambādhabhayena ekamantaṃ apakkamma niddaṃ upagañchi.",
  "atk-s0503a:1215_5": "Sattho paccūsavelāyaṃ uṭṭhāya gato,",
  "atk-s0503a:1215_6": "na ekopi soṇaṃ pabodhesi,",
  "atk-s0503a:1215_7": "sabbepi visaritvā agamaṃsu.",
  "atk-s0503a:1215_8": "So pabhātāya rattiyā pabujjhitvā uṭṭhāya kañci apassanto sattheneva gatamaggaṃ gahetvā sīghaṃ sīghaṃ gacchanto ekaṃ vaṭarukkhaṃ upagañchi.",
  "atk-s0503a:1215_9": "Tattha addasa ekaṃ mahākāyaṃ virūpadassanaṃ gacchantaṃ purisaṃ aṭṭhito muttāni attano maṃsāni sayameva khādantaṃ,",
  "atk-s0503a:1215_10": "disvāna “kosi tva”nti pucchi. “Petomhi,",
  "atk-s0503a:1215_11": "bhante”ti.",
  "atk-s0503a:1215_12": "“Kasmā evaṃ karosī”ti.",
  "atk-s0503a:1215_13": "“Attano pubbakammenā”ti.",
  "atk-s0503a:1215_14": "“Kiṃ pana taṃ kamma”nti.",
  "atk-s0503a:1215_15": "“Ahaṃ pubbe bhārukacchanagaravāsī kūṭavāṇijo hutvā paresaṃ santakaṃ vañcetvā khādiṃ,",
  "atk-s0503a:1215_16": "samaṇe ca bhikkhāya upagate ‘tumhākaṃ maṃsaṃ khādathā’ti akkosiṃ,",
  "atk-s0503a:1215_17": "tena kammena etarahi imaṃ dukkhaṃ anubhavāmī”ti.",
  "atk-s0503a:1215_18": "Taṃ sutvā soṇo ativiya saṃvegaṃ paṭilabhi.",
  "atk-s0503a:1216_0": "Tato paraṃ gacchanto mukhato paggharitakāḷalohite dve petadārake passitvā tatheva pucchi.",
  "atk-s0503a:1216_1": "Tepissa attano kammaṃ kathesuṃ.",
  "atk-s0503a:1216_2": "Te kira bhārukacchanagare dārakakāle gandhavāṇijjāya jīvikaṃ kappentā attano mātari khīṇāsave nimantetvā",
  "atk-s0503a:1216_3": "bhojentiyā gehaṃ gantvā “amhākaṃ santakaṃ kasmā samaṇānaṃ desi,",
  "atk-s0503a:1216_4": "tayā dinnaṃ bhojanaṃ bhuñjanakasamaṇānaṃ mukhato kāḷalohitaṃ paggharatū”ti akkosiṃsu.",
  "atk-s0503a:1216_5": "Te tena kammena niraye paccitvā tassa vipākāvasesena petayoniyaṃ nibbattitvā tadā imaṃ dukkhaṃ anubhavanti.",
  "atk-s0503a:1216_6": "Tampi sutvā soṇo ativiya saṃvegajāto ahosi.",
  "atk-s0503a:1217_0": "So ujjeniṃ gantvā taṃ karaṇīyaṃ tīretvā kulagharaṃ paccāgato theraṃ upasaṅkamitvā katapaṭisanthāro therassa tamatthaṃ ārocesi.",
  "atk-s0503a:1217_1": "Theropissa pavattinivattīsu ādīnavānisaṃse vibhāvento dhammaṃ desesi.",
  "atk-s0503a:1217_2": "So theraṃ vanditvā gehaṃ gato sāyamāsaṃ bhuñjitvā sayanaṃ upagato thokaṃyeva niddāyitvā pabujjhitvā sayanatale",
  "atk-s0503a:1217_3": "nisajja yathāsutaṃ dhammaṃ paccavekkhituṃ āraddho.",
  "atk-s0503a:1217_4": "Tassa taṃ dhammaṃ paccavekkhato,",
  "atk-s0503a:1217_5": "te ca petattabhāve anussarato saṃsāradukkhaṃ ativiya bhayānakaṃ hutvā upaṭṭhāsi,",
  "atk-s0503a:1217_6": "pabbajjāya cittaṃ nami.",
  "atk-s0503a:1217_7": "So vibhātāya rattiyā sarīrapaṭijagganaṃ katvā theraṃ upasaṅkamitvā attano ajjhāsayaṃ ārocetvā pabbajjaṃ yāci.",
  "atk-s0503a:1217_8": "Tena vuttaṃ –",
  "atk-s0503a:1217_9": "“atha kho soṇassa upāsakassa kuṭikaṇṇassa rahogatassa…pe…",
  "atk-s0503a:1217_10": "pabbājetu maṃ, bhante,",
  "atk-s0503a:1217_11": "ayyo mahākaccāno”ti.",
  "atk-s0503a:1218_0": "Tattha yathā yathātiādīnaṃ padānaṃ ayaṃ saṅkhepattho –",
  "atk-s0503a:1218_1": "yena yena ākārena ayyo mahākaccāno dhammaṃ deseti ācikkhati paññapeti paṭṭhapeti vivarati vibhajati uttānīkaroti pakāseti,",
  "atk-s0503a:1218_2": "tena tena me upaparikkhato evaṃ hoti,",
  "atk-s0503a:1218_3": "yadetaṃ sikkhattayabrahmacariyaṃ ekampi divasaṃ akkhaṇḍaṃ katvā carimakacittaṃ pāpetabbatāya ekantaparipuṇṇaṃ.",
  "atk-s0503a:1218_4": "Ekadivasampi kilesamalena amalinaṃ katvā carimakacittaṃ pāpetabbatāya ekantaparisuddhaṃ.",
  "atk-s0503a:1218_5": "Saṅkhalikhitanti likhitasaṅkhasadisaṃ dhotasaṅkhasappaṭibhāgaṃ caritabbaṃ.",
  "atk-s0503a:1218_6": "Idaṃ na sukaraṃ agāraṃ ajjhāvasatā agāramajjhe vasantena ekanta paripuṇṇaṃ…pe…",
  "atk-s0503a:1218_7": "carituṃ yaṃnūnāhaṃ kese ceva massūni ca ohāretvā voropetvā kāsāyarasapītatāya kāsāyāni brahmacariyaṃ",
  "atk-s0503a:1218_8": "carantānaṃ anucchavikāni vatthāni acchādetvā nivāsetvā ceva pārupitvā ca agārasmā nikkhamitvā anagāriyaṃ",
  "atk-s0503a:1218_9": "pabbajeyyaṃ.",
  "atk-s0503a:1218_10": "Yasmā agārassa hitaṃ kasivāṇijjādikammaṃ agāriyanti vuccati,",
  "atk-s0503a:1218_11": "tañca pabbajjāya natthi,",
  "atk-s0503a:1218_12": "tasmā pabbajjā anagāriyā nāma.",
  "atk-s0503a:1218_13": "Taṃ anagāriyaṃ pabbajjaṃ pabbajeyyaṃ upagaccheyyaṃ,",
  "atk-s0503a:1218_14": "paṭipajjeyyanti attho.",
  "atk-s0503a:1219_0": "Evaṃ attanā rahovitakkitaṃ soṇo upāsako therassa ārocetvā taṃ paṭipajjitukāmo “pabbājetu maṃ, bhante,",
  "atk-s0503a:1219_1": "ayyo mahākaccāno”ti āha.",
  "atk-s0503a:1219_2": "Thero pana “tāvassa ñāṇaparipākaṃ katha”nti upadhāretvā ñāṇaparipākaṃ āgamayamāno “dukkaraṃ kho”tiādinā pabbajjāchandaṃ nivāresi.",
  "atk-s0503a:1220_0": "Tattha ekabhattanti “ekabhattiko hoti rattūparato virato vikālabhojanā”ti evaṃ vuttaṃ vikālabhojanaviratiṃ sandhāya vadati.",
  "atk-s0503a:1220_1": "Ekaseyyanti adutiyaseyyaṃ.",
  "atk-s0503a:1220_2": "Ettha ca seyyāsīsena “eko tiṭṭhati,",
  "atk-s0503a:1220_3": "eko gacchati,",
  "atk-s0503a:1220_4": "eko nisīdatī”tiādinā nayena vuttesu catūsu iriyāpathesu kāyavivekaṃ dīpeti,",
  "atk-s0503a:1220_5": "na ekākinā hutvā sayanamattaṃ.",
  "atk-s0503a:1220_6": "Brahmacariyanti methunaviratibrahmacariyaṃ,",
  "atk-s0503a:1220_7": "sikkhattayānuyogasaṅkhātaṃ sāsanabrahmacariyaṃ vā.",
  "atk-s0503a:1220_8": "Iṅghāti codanatthe nipāto.",
  "atk-s0503a:1220_9": "Tatthevāti geheyeva.",
  "atk-s0503a:1220_10": "Buddhānaṃ sāsanaṃ anuyuñjāti niccasīlauposathasīlādibhedaṃ pañcaṅgaaṭṭhaṅgadasaṅgasīlaṃ,",
  "atk-s0503a:1220_11": "tadanurūpañca samādhipaññābhāvanaṃ anuyuñja.",
  "atk-s0503a:1220_12": "Etañhi upāsakena pubbabhāge anuyuñjitabbaṃ buddhasāsanaṃ nāma. Tenāha –",
  "atk-s0503a:1220_13": "“kālayuttaṃ ekabhattaṃ ekaseyyaṃ brahmariya”nti.",
  "atk-s0503a:1221_0": "Tattha kālayuttanti cātuddasīpañcadasīaṭṭhamīpāṭihāriyapakkhasaṅkhātena kālena yuttaṃ,",
  "atk-s0503a:1221_1": "yathāvuttakāle vā tuyhaṃ anuyuñjantassa yuttaṃ patirūpaṃ sakkuṇeyyaṃ,",
  "atk-s0503a:1221_2": "na sabbakālaṃ pabbajjāti adhippāyo.",
  "atk-s0503a:1221_3": "Sabbametaṃ ñāṇassa aparipakkattā tassa kāmānaṃ duppahānatāya sammāpaṭipattiyaṃ yogyaṃ kārāpetuṃ vadati,",
  "atk-s0503a:1221_4": "na pabbajjāchandaṃ nivāretuṃ.",
  "atk-s0503a:1221_5": "Pabbajjābhisaṅkhāroti pabbajituṃ ārambho ussāho.",
  "atk-s0503a:1221_6": "Paṭipassambhīti indriyānaṃ aparipakkattā,",
  "atk-s0503a:1221_7": "saṃvegassa ca nātitikkhabhāvato vūpasami.",
  "atk-s0503a:1221_8": "Kiñcāpi paṭipassambhi,",
  "atk-s0503a:1221_9": "therena vuttavidhiṃ pana anutiṭṭhanto kālena kālaṃ theraṃ upasaṅkamitvā payirupāsanto dhammaṃ suṇāti.",
  "atk-s0503a:1221_10": "Tassa vuttanayeneva dutiyaṃ pabbajjāya cittaṃ uppajji,",
  "atk-s0503a:1221_11": "therassa ca ārocesi.",
  "atk-s0503a:1221_12": "Dutiyampi thero paṭikkhipi.",
  "atk-s0503a:1221_13": "Tatiyavāre pana ñāṇassa paripakkabhāvaṃ ñatvā “idāni naṃ pabbājetuṃ kālo”ti thero pabbājesi,",
  "atk-s0503a:1221_14": "pabbajitañca taṃ tīṇi saṃvaccharāni atikkamitvā gaṇaṃ pariyesitvā upasampādesi.",
  "atk-s0503a:1221_15": "Taṃ sandhāya vuttaṃ –",
  "atk-s0503a:1221_16": "“dutiyampi kho soṇo…pe…",
  "atk-s0503a:1221_17": "upasampādesī”ti.",
  "atk-s0503a:1222_0": "Tattha appabhikkhukoti katipayabhikkhuko.",
  "atk-s0503a:1222_1": "Tadā kira bhikkhū yebhuyyena majjhimadese eva vasiṃsu.",
  "atk-s0503a:1222_2": "Tasmā tattha katipayā eva ahesuṃ,",
  "atk-s0503a:1222_3": "te ca ekasmiṃ nigame eko,",
  "atk-s0503a:1222_4": "ekasmiṃ dveti evaṃ visuṃ visuṃ vasiṃsu.",
  "atk-s0503a:1222_5": "Kicchenāti dukkhena.",
  "atk-s0503a:1222_6": "Kasirenāti āyāsena.",
  "atk-s0503a:1222_7": "Tato tatoti tasmā tasmā gāmanigamādito.",
  "atk-s0503a:1222_8": "Therena hi katipaye bhikkhū ānetvā aññesu ānīyamānesu pubbe ānītā kenacideva karaṇīyena pakkamiṃsu,",
  "atk-s0503a:1222_9": "kiñci kālaṃ āgametvā puna tesu ānīyamānesu itare pakkamiṃsu.",
  "atk-s0503a:1222_10": "Evaṃ punappunaṃ ānayanena sannipāto cireneva ahosi,",
  "atk-s0503a:1222_11": "thero ca tadā ekavihārī ahosi.",
  "atk-s0503a:1222_12": "Dasavaggaṃ bhikkhusaṅghaṃ sannipātetvāti tadā bhagavatā paccantadesepi dasavaggeneva saṅghena upasampadā anuññātā.",
  "atk-s0503a:1222_13": "Itonidānañhi therena yācito pañcavaggena saṅghena paccantadese upasampadaṃ anujāni.",
  "atk-s0503a:1222_14": "Tena vuttaṃ –",
  "atk-s0503a:1222_15": "“tiṇṇaṃ vassānaṃ…pe…",
  "atk-s0503a:1222_16": "sannipātetvā”ti.",
  "atk-s0503a:1223_0": "Vassaṃvuṭṭhassāti upasampajjitvā paṭhamavassaṃ upagantvā vusitavato.",
  "atk-s0503a:1223_1": "Īdiso ca īdiso cāti evarūpo ca evarūpo ca,",
  "atk-s0503a:1223_2": "evarūpāya nāmakāyarūpakāyasampattiyā samannāgato,",
  "atk-s0503a:1223_3": "evarūpāya dhammakāyasampattiyā samannāgatoti sutoyeva me so bhagavā.",
  "atk-s0503a:1223_4": "Na kho me so bhagavā sammukhā diṭṭhoti etena puthujjanasaddhāya evaṃ āyasmā soṇo bhagavantaṃ daṭṭhukāmo ahosi.",
  "atk-s0503a:1223_5": "Aparabhāge pana satthārā saddhiṃ ekagandhakuṭiyaṃ vasitvā paccūsasamayaṃ ajjhiṭṭho soḷasa aṭṭhakavaggikāni",
  "atk-s0503a:1223_6": "satthu sammukhā aṭṭhiṃ katvā manasi katvā sabbaṃ cetaso samannāharitvā atthadhammappaṭisaṃvedī hutvā",
  "atk-s0503a:1223_7": "bhaṇanto dhammūpasañhitapāmojjādimukhena samāhito sarabhaññapariyosāne vipassanaṃ paṭṭhapetvā saṅkhāre",
  "atk-s0503a:1223_8": "sammasanto anupubbena arahattaṃ pāpuṇi.",
  "atk-s0503a:1223_9": "Etadatthameva hissa bhagavatā attanā saddhiṃ ekagandhakuṭiyaṃ vāso āṇattoti vadanti.",
  "atk-s0503a:1224_0": "Keci panāhu –",
  "atk-s0503a:1224_1": "“na kho me so bhagavā sammukhā diṭṭho”ti idaṃ rūpakāyadassanameva sandhāya vuttanti.",
  "atk-s0503a:1224_2": "Āyasmā hi soṇo pabbajitvāva therassa santike kammaṭṭhānaṃ gahetvā ghaṭento vāyamanto anupasampannova",
  "atk-s0503a:1224_3": "sotāpanno hutvā upasampajjitvā “upāsakāpi sotāpannā honti,",
  "atk-s0503a:1224_4": "ahampi sotāpanno,",
  "atk-s0503a:1224_5": "kimettha citta”nti uparimaggatthāya vipassanaṃ vaḍḍhetvā antovasseyeva chaḷabhiñño hutvā visuddhipavāraṇāya pavāresi.",
  "atk-s0503a:1224_6": "Ariyasaccadassanena hi bhagavato dhammakāyo diṭṭho nāma hoti.",
  "atk-s0503a:1224_7": "Vuttañhetaṃ –",
  "atk-s0503a:1225_0": "“Yo kho, vakkali, dhammaṃ passati, so maṃ passati. Yo maṃ passati, so dhammaṃ passatī”ti.",
  "atk-s0503a:1226_0": "Tasmāssa dhammakāyadassanaṃ pageva siddhaṃ, pavāretvā pana rūpakāyaṃ daṭṭhukāmo ahosīti.",
  "atk-s0503a:1227_0": "“Sace maṃ upajjhāyo anujānātī”tipi pāṭho.",
  "atk-s0503a:1227_1": "“Bhante”ti pana likhanti.",
  "atk-s0503a:1227_2": "Tathā “sādhu sādhu,",
  "atk-s0503a:1227_3": "āvuso soṇa,",
  "atk-s0503a:1227_4": "gaccha tvaṃ,",
  "atk-s0503a:1227_5": "āvuso soṇā”tipi pāṭho.",
  "atk-s0503a:1227_6": "“Āvuso”ti pana kesuci potthakesu natthi.",
  "atk-s0503a:1227_7": "Tathā “evamāvusoti kho āyasmā soṇo”tipi pāṭho.",
  "atk-s0503a:1227_8": "Āvusovādoyeva hi aññamaññaṃ bhikkhūnaṃ bhagavato dharamānakāle āciṇṇo.",
  "atk-s0503a:1227_9": "Bhagavantaṃ pāsādikantiādīnaṃ padānaṃ attho heṭṭhā vuttoyeva.",
  "atk-s0503a:1228_0": "Kacci bhikkhu khamanīyanti bhikkhu idaṃ tuyhaṃ catucakkaṃ navadvāraṃ sarīrayantaṃ kacci khamanīyaṃ,",
  "atk-s0503a:1228_1": "kiṃ sakkā khamituṃ sahituṃ pariharituṃ,",
  "atk-s0503a:1228_2": "kiṃ dukkhabhāro nābhibhavati.",
  "atk-s0503a:1228_3": "Kacci yāpanīyanti kiṃ taṃtaṃkiccesu yāpetuṃ gametuṃ sakkā,",
  "atk-s0503a:1228_4": "na kañci antarāyanti dasseti.",
  "atk-s0503a:1228_5": "Kaccisi appakilamathenāti anāyāsena imaṃ ettakaṃ addhānaṃ kacci āgatosi.",
  "atk-s0503a:1229_0": "Etadahosīti buddhāciṇṇaṃ anussarantassa āyasmato ānandassa etaṃ “yassa kho maṃ bhagavā”tiādinā idāni vuccamānaṃ citte āciṇṇaṃ ahosi.",
  "atk-s0503a:1229_1": "Ekavihāreti ekagandhakuṭiyaṃ.",
  "atk-s0503a:1229_2": "Gandhakuṭi hi idha vihāroti adhippetā.",
  "atk-s0503a:1229_3": "Vatthunti vasituṃ.",
  "atk-s0503a:1230_0": "Nisajjāya vītināmetvāti ettha yasmā bhagavā āyasmato soṇassa samāpattisamāpajjane paṭisanthāraṃ karonto",
  "atk-s0503a:1230_1": "sāvakasādhāraṇā sabbā samāpattiyo anulomapaṭilomaṃ samāpajjanto bahudeva rattiṃ…pe…",
  "atk-s0503a:1230_2": "vihāraṃ pāvisi,",
  "atk-s0503a:1230_3": "tasmā āyasmāpi soṇo bhagavato adhippāyaṃ ñatvā tadanurūpaṃ sabbā tā samāpattiyo samāpajjanto “bahudeva rattiṃ…pe…",
  "atk-s0503a:1230_4": "vihāraṃ pāvisī”ti keci vadanti.",
  "atk-s0503a:1230_5": "Pavisitvā ca bhagavatā anuññāto cīvaraṃ tirokaraṇīyaṃ katvāpi bhagavato pādapasse nisajjāya vītināmesi.",
  "atk-s0503a:1230_6": "Ajjhesīti āṇāpesi.",
  "atk-s0503a:1230_7": "Paṭibhātu taṃ bhikkhu dhammo bhāsitunti bhikkhu tuyhaṃ dhammo bhāsituṃ upaṭṭhātu ñāṇamukhe āgacchatu,",
  "atk-s0503a:1230_8": "yathāsutaṃ yathāpariyattaṃ dhammaṃ bhaṇāhīti attho.",
  "atk-s0503a:1231_0": "Soḷasa aṭṭhakavaggikānīti aṭṭhakavaggabhūtāni kāmasuttādīni soḷasa suttāni.",
  "atk-s0503a:1231_1": "Sarena abhaṇīti suttussāraṇasarena abhāsi,",
  "atk-s0503a:1231_2": "sarabhaññavasena kathesīti attho.",
  "atk-s0503a:1231_3": "Sarabhaññapariyosāneti ussāraṇāvasāne.",
  "atk-s0503a:1231_4": "Suggahitānīti sammā uggahitāni.",
  "atk-s0503a:1231_5": "Sumanasikatānīti suṭṭhu manasi katāni.",
  "atk-s0503a:1231_6": "Ekacco uggahaṇakāle sammā uggahetvāpi pacchā sajjhāyādivasena manasi karaṇakāle byañjanāni vā micchā ropeti,",
  "atk-s0503a:1231_7": "padapacchābhaṭṭhaṃ vā karoti,",
  "atk-s0503a:1231_8": "na evamayaṃ.",
  "atk-s0503a:1231_9": "Iminā pana sammadeva yathuggahitaṃ manasi katāni.",
  "atk-s0503a:1231_10": "Tena vuttaṃ –",
  "atk-s0503a:1231_11": "“sumanasikatānīti suṭṭhu manasi katānī”ti.",
  "atk-s0503a:1231_12": "Sūpadhāritānīti atthatopi suṭṭhu upadhāritāni.",
  "atk-s0503a:1231_13": "Atthe hi suṭṭu upadhārite sakkā pāḷiṃ sammā ussāretuṃ.",
  "atk-s0503a:1231_14": "Kalyāṇiyāsi vācāya samannāgatoti sithiladhanitādīnaṃ yathāvidhānavacanena parimaṇḍalapadabyañjanaparipuṇṇāya poriyā vācāya samannāgato āsi.",
  "atk-s0503a:1231_15": "Vissaṭṭhāyāti vimuttāya.",
  "atk-s0503a:1231_16": "Etenassa vimuttavāditaṃ dasseti.",
  "atk-s0503a:1231_17": "Anelagaḷāyāti elā vuccati doso,",
  "atk-s0503a:1231_18": "taṃ na paggharatīti anelagaḷā,",
  "atk-s0503a:1231_19": "tāya niddosāyāti attho.",
  "atk-s0503a:1231_20": "Atha vā anelagaḷāyāti anelāya ca agaḷāya ca niddosāya agaḷitapadabyañjanāya,",
  "atk-s0503a:1231_21": "aparihīnapadabyañjanāyāti attho.",
  "atk-s0503a:1231_22": "Tathā hi naṃ bhagavā “etadaggaṃ,",
  "atk-s0503a:1231_23": "bhikkhave,",
  "atk-s0503a:1231_24": "mama sāvakānaṃ bhikkhūnaṃ kalyāṇavākkaraṇānaṃ yadidaṃ soṇo kuṭikaṇṇo”ti etadagge ṭhapesi.",
  "atk-s0503a:1231_25": "Atthassa viññāpaniyāti yathādhippetaṃ atthaṃ viññāpetuṃ samatthāya.",
  "atk-s0503a:1232_0": "Kativassoti so kira majjhimavayassa tatiyakoṭṭhāse ṭhito ākappasampanno ca paresaṃ ciratarapabbajito viya khāyati.",
  "atk-s0503a:1232_1": "Taṃ sandhāya bhagavā pucchatīti keci,",
  "atk-s0503a:1232_2": "taṃ akāraṇaṃ.",
  "atk-s0503a:1232_3": "Evaṃ sante samādhisukhaṃ anubhavituṃ yutto,",
  "atk-s0503a:1232_4": "ettakaṃ kālaṃ kasmā pamādamāpannoti puna anuyuñjituṃ satthā “kativassosī”ti taṃ pucchati.",
  "atk-s0503a:1232_5": "Tenevāha –",
  "atk-s0503a:1232_6": "“kissa pana tvaṃ bhikkhu evaṃ ciraṃ akāsī”ti.",
  "atk-s0503a:1233_0": "Tattha kissāti kiṃ kāraṇā.",
  "atk-s0503a:1233_1": "Evaṃ ciraṃ akāsīti evaṃ cirāyi,",
  "atk-s0503a:1233_2": "kena kāraṇena evaṃ cirakālaṃ pabbajjaṃ anupagantvā agāramajjhe vasīti attho.",
  "atk-s0503a:1233_3": "Ciraṃ diṭṭho meti cirena cirakālena mayā diṭṭho.",
  "atk-s0503a:1233_4": "Kāmesūti kilesakāmesu ca vatthukāmesu ca.",
  "atk-s0503a:1233_5": "Ādīnavoti doso.",
  "atk-s0503a:1233_6": "Api cāti kāmesu ādīnave kenaci pakārena diṭṭhepi na tāvāhaṃ gharāvāsato nikkhamituṃ asakkhiṃ. Kasmā?",
  "atk-s0503a:1233_7": "Sambādho gharāvāso uccāvacehi kiccakaraṇīyehi samupabyūḷho agāriyabhāvo.",
  "atk-s0503a:1233_8": "Tenevāha –",
  "atk-s0503a:1233_9": "“bahukicco bahukaraṇīyo”ti.",
  "atk-s0503a:1234_0": "Etamatthaṃ viditvāti kāmesu yathābhūtaṃ ādīnavadassino cittaṃ cirāyitvāpi na patiṭṭhāti,",
  "atk-s0503a:1234_1": "aññadatthu padumapalāse udakabindu viya vinivattatiyevāti etamatthaṃ sabbākārato viditvā.",
  "atk-s0503a:1234_2": "Imaṃ udānanti pavattiṃ nivattiñca sammadeva jānanto pavattiyaṃ tannimitte ca na kadācipi ramatīti idamatthadīpakaṃ imaṃ udānaṃ udānesi.",
  "atk-s0503a:1235_0": "Tattha disvā ādīnavaṃ loketi sabbasmiṃ saṅkhāraloke “anicco dukkho vipariṇāmadhammo”tiādinā ādīnavaṃ dosaṃ paññāya passitvā.",
  "atk-s0503a:1235_1": "Etena vipassanāvāro kathito.",
  "atk-s0503a:1235_2": "Ñatvā dhammaṃ nirupadhinti sabbūpadhipaṭinissaggattā nirupadhiṃ nibbānadhammaṃ yathābhūtaṃ ñatvā nissaraṇavivekāsaṅkhatāmatasabhāvato",
  "atk-s0503a:1235_3": "maggañāṇena paṭivijjhitvā.",
  "atk-s0503a:1235_4": "“Disvā ñatvā”ti imesaṃ padānaṃ “sappiṃ pivitvā balaṃ hoti,",
  "atk-s0503a:1235_5": "sīhaṃ disvā bhayaṃ hoti,",
  "atk-s0503a:1235_6": "paññāya disvā āsavā parikkhīṇā hontī”tiādīsu viya hetuatthatā daṭṭhabbā.",
  "atk-s0503a:1235_7": "Ariyo na ramatī pāpeti kilesehi ārakattā ariyo sappuriso aṇumattepi pāpe na ramati. Kasmā?",
  "atk-s0503a:1235_8": "Pāpe na ramatī sucīti suvisuddhakāyasamācārāditāya visuddhapuggalo rājahaṃso viya ukkāraṭṭhāne pāpe saṃkiliṭṭhadhamme na ramati nābhinandati.",
  "atk-s0503a:1235_9": "“Pāpo na ramatī suci”ntipi pāṭho.",
  "atk-s0503a:1235_10": "Tassattho –",
  "atk-s0503a:1235_11": "pāpo pāpapuggalo suciṃ anavajjaṃ vodānadhammaṃ na ramati,",
  "atk-s0503a:1235_12": "aññadatthu gāmasūkarādayo viya ukkāraṭṭhānaṃ asuciṃ saṃkilesadhammaṃyeva ramatīti paṭipakkhato desanaṃ parivatteti.",
  "atk-s0503a:1236_0": "Evaṃ bhagavatā udāne udānite āyasmā soṇo uṭṭhāyāsanā bhagavantaṃ vanditvā attano upajjhāyassa vacanena",
  "atk-s0503a:1236_1": "paccantadese pañcavaggena upasampadādipañcavatthūni yāci.",
  "atk-s0503a:1236_2": "Bhagavāpi tāni anujānīti taṃ sabbaṃ khandhake āgatanayena veditabbaṃ.",
  "atk-s0503a:1237_0": "Chaṭṭhasuttavaṇṇanā niṭṭhitā.",
  "atk-s0503a:1238_0": "7. Kaṅkhārevatasuttavaṇṇanā",
  "atk-s0503a:1239_0": "47.",
  "atk-s0503a:1239_1": "Sattame kaṅkhārevatoti tassa therassa nāmaṃ.",
  "atk-s0503a:1239_2": "So hi sāsane pabbajitvā laddhūpasampado sīlavā kalyāṇadhammo viharati,",
  "atk-s0503a:1239_3": "“akappiyā muggā,",
  "atk-s0503a:1239_4": "na kappanti muggā paribhuñjituṃ,",
  "atk-s0503a:1239_5": "akappiyo guḷo”ti ca ādinā vinayakukkuccasaṅkhātakaṅkhābahulo pana hoti.",
  "atk-s0503a:1239_6": "Tena kaṅkhārevatoti paññāyittha.",
  "atk-s0503a:1239_7": "So aparabhāge satthu santike kammaṭṭhānaṃ gahetvā ghaṭento vāyamanto chaḷabhiññā sacchikatvā jhānasukhena phalasukhena vītināmeti,",
  "atk-s0503a:1239_8": "yebhuyyena pana attanā adhigataṃ ariyamaggaṃ garuṃ katvā paccavekkhati.",
  "atk-s0503a:1239_9": "Tena vuttaṃ –",
  "atk-s0503a:1239_10": "“attano kaṅkhāvitaraṇavisuddhiṃ paccavekkhamāno”ti.",
  "atk-s0503a:1239_11": "Maggapaññā hi “ahosiṃ nu kho ahaṃ atītamaddhāna”ntiādinayapavattāya soḷasavatthukāya,",
  "atk-s0503a:1239_12": "“buddhe kaṅkhati…pe…",
  "atk-s0503a:1239_13": "paṭiccasamuppannesu dhammesu kaṅkhatī”ti evaṃ vuttāya aṭṭhavatthukāya,",
  "atk-s0503a:1239_14": "pageva itarāsanti anavasesato sabbakaṅkhānaṃ vitaraṇato samatikkamanato,",
  "atk-s0503a:1239_15": "aññehi ca attanā pahātabbakilesehi accantavisujjhanato “kaṅkhāvitaraṇavisuddhī”ti idhādhippetā.",
  "atk-s0503a:1239_16": "Tañhi ayamāyasmā dīgharattaṃ kaṅkhāpakatattā “imaṃ maggadhammaṃ adhigamma imā me kaṅkhā anavasesā pahīnā”ti garuṃ katvā paccavekkhamāno nisīdi,",
  "atk-s0503a:1239_17": "na sappaccayanāmarūpadassanaṃ aniccantikattā tassa kaṅkhāvitaraṇassa.",
  "atk-s0503a:1240_0": "Etamatthaṃ viditvāti etaṃ ariyamaggassa anavasesakaṅkhāvitaraṇasaṅkhātaṃ atthaṃ viditvā tadatthadīpakaṃ imaṃ udānaṃ udānesi.",
  "atk-s0503a:1241_0": "Tattha yā kāci kaṅkhā idha vā huraṃ vāti idha imasmiṃ paccuppanne attabhāve “ahaṃ nu khosmi no nu khosmī”tiādinā huraṃ vā,",
  "atk-s0503a:1241_1": "atītānāgatesu attabhāvesu “ahosiṃ nu kho ahaṃ atītamaddhāna”ntiādinā uppajjanakā kaṅkhā.",
  "atk-s0503a:1241_2": "Sakavediyā vā paravediyā vāti tā evaṃ vuttanayeneva sakaattabhāve ārammaṇavasena paṭilabhitabbāya pavattiyā",
  "atk-s0503a:1241_3": "sakavediyā vā parassa attabhāve paṭilabhitabbāya “buddho nu kho,",
  "atk-s0503a:1241_4": "no nu kho”tiādinā vā parasmiṃ padhāne uttame paṭilabhitabbāya pavattiyā paravediyā vā yā kāci kaṅkhā vicikicchā.",
  "atk-s0503a:1241_5": "Ye jhāyino tā pajahanti sabbā,",
  "atk-s0503a:1241_6": "ātāpino brahmacariyaṃ carantāti ye ārammaṇūpanijjhānena lakkhaṇūpanijjhānena jhāyino vipassanaṃ ussukkāpetvā",
  "atk-s0503a:1241_7": "catubbidhasammappadhānapāripūriyā ātāpino maggabrahmacariyaṃ carantā adhigacchantā saddhānusārīādippabhedā",
  "atk-s0503a:1241_8": "paṭhamamaggaṭṭhā puggalā,",
  "atk-s0503a:1241_9": "tā sabbā kaṅkhā pajahanti samucchindanti maggakkhaṇe.",
  "atk-s0503a:1241_10": "Tato paraṃ pana tā pahīnā nāma honti,",
  "atk-s0503a:1241_11": "tasmā ito aññaṃ tāsaṃ accantappahānaṃ nāma natthīti adhippāyo.",
  "atk-s0503a:1242_0": "Iti bhagavā jhānamukhena āyasmato kaṅkhārevatassa jhānasīsena ariyamaggādhigamaṃ thomento thomanāvasena udānaṃ udānesi.",
  "atk-s0503a:1242_1": "Teneva ca naṃ “etadaggaṃ,",
  "atk-s0503a:1242_2": "bhikkhave,",
  "atk-s0503a:1242_3": "mama sāvakānaṃ bhikkhūnaṃ jhāyīnaṃ yadidaṃ kaṅkhārevato”ti jhāyībhāvena etadagge ṭhapesīti.",
  "atk-s0503a:1243_0": "Sattamasuttavaṇṇanā niṭṭhitā.",
  "atk-s0503a:1244_0": "8. Saṅghabhedasuttavaṇṇanā",
  "atk-s0503a:1245_0": "48.",
  "atk-s0503a:1245_1": "Aṭṭhame āyasmantaṃ ānandaṃ etadavocāti abhimāre payojetvā nāḷāgiriṃ vissajjāpetvā silaṃ pavaṭṭetvā bhagavato",
  "atk-s0503a:1245_2": "anatthaṃ kātuṃ asakkonto “saṅghaṃ bhinditvā cakkabhedaṃ karissāmī”ti adhippāyena etaṃ “ajjatagge”tiādivacanaṃ avoca.",
  "atk-s0503a:1245_3": "Aññatreva bhagavatāti vinā eva bhagavantaṃ,",
  "atk-s0503a:1245_4": "satthāraṃ akatvāti attho.",
  "atk-s0503a:1245_5": "Aññatra bhikkhusaṅghāti vinā eva bhikkhusaṅghaṃ.",
  "atk-s0503a:1245_6": "Uposathaṃ karissāmi saṅghakammāni cāti bhagavato ovādakārakaṃ bhikkhusaṅghaṃ visuṃ katvā maṃ anuvattantehi",
  "atk-s0503a:1245_7": "bhikkhūhi saddhiṃ āveṇikaṃ uposathaṃ saṅghakammāni ca karissāmīti attho.",
  "atk-s0503a:1245_8": "Devadatto saṅghaṃ bhindissatīti bhedakarānaṃ sabbesaṃ devadattena sajjitattā ekaṃseneva devadatto ajja saṅghaṃ bhindissati dvidhā karissati.",
  "atk-s0503a:1245_9": "“Adhammaṃ dhammo”tiādīsu hi aṭṭhārasasu bhedakaravatthūsu yaṃkiñci ekampi vatthuṃ dīpetvā tena tena kāraṇena “imaṃ gaṇhatha,",
  "atk-s0503a:1245_10": "imaṃ rocethā”ti saññāpetvā salākaṃ gāhetvā visuṃ saṅghakamme kate saṅgho bhinno hoti.",
  "atk-s0503a:1245_11": "Vuttañhetaṃ –",
  "atk-s0503a:1246_0": "“Pañcahi, upāli, ākārehi saṅgho bhijjati kammena uddesena voharanto anussāvanena salākaggāhenā”ti.",
  "atk-s0503a:1247_0": "Tattha kammenāti apalokanakammādīsu catūsu kammesu aññatarena kammena.",
  "atk-s0503a:1247_1": "Uddesenāti pañcasu pātimokkhuddesesu aññatarena uddesena.",
  "atk-s0503a:1247_2": "Voharantoti tāhi tāhi uppattīhi “adhammaṃ dhammo”tiādīni aṭṭhārasabhedakaravatthūni dīpento.",
  "atk-s0503a:1247_3": "Anussāvanenāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "atk-s0503a:1247_4": "mādiso nāma uddhammaṃ ubbinayaṃ gāheyyāti kiṃ tumhākaṃ cittampi uppādetuṃ yuttaṃ,",
  "atk-s0503a:1247_5": "kimahaṃ apāyato na bhāyāmī”tiādinā nayena kaṇṇamūle vacībhedaṃ katvā anussāvanena.",
  "atk-s0503a:1247_6": "Salākaggāhenāti evaṃ anussāvetvā tesaṃ cittaṃ upatthambhetvā anāvattidhamme katvā “gaṇhatha imaṃ salāka”nti salākaggāhena.",
  "atk-s0503a:1248_0": "Ettha ca kammameva uddeso vā pamāṇaṃ,",
  "atk-s0503a:1248_1": "vohārānussāvanasalākaggāhā pana pubbabhāgā.",
  "atk-s0503a:1248_2": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya gāhitāyapi abhinnova hoti saṅgho.",
  "atk-s0503a:1248_3": "Yadā panevaṃ cattāro vā atirekā vā salākaṃ gāhetvā āveṇikaṃ uddesaṃ vā kammaṃ vā karonti,",
  "atk-s0503a:1248_4": "tadā saṅgho bhinno nāma hoti.",
  "atk-s0503a:1248_5": "Devadatto ca sabbaṃ saṅghabhedassa pubbabhāgaṃ nipphādetvā “ekaṃseneva ajja āveṇikaṃ uposathaṃ saṅghakammañca",
  "atk-s0503a:1248_6": "karissāmī”ti cintetvā “ajjatagge”tiādivacanaṃ avoca. Tenāha – “ajja, bhante,",
  "atk-s0503a:1248_7": "devadatto saṅghaṃ bhindissatī”ti.",
  "atk-s0503a:1248_8": "Yato avocumhā “bhedakarānaṃ sabbesaṃ devadattena sajjitattā”ti.",
  "atk-s0503a:1249_0": "Etamatthaṃ viditvāti etaṃ avīcimahānirayuppattisaṃvattaniyaṃ kappaṭṭhiyaṃ atekicchaṃ devadattena nibbattiyamānaṃ",
  "atk-s0503a:1249_1": "saṅghabhedakammaṃ sabbākārato viditvā.",
  "atk-s0503a:1249_2": "Imaṃ udānanti kusalākusalesu yathākkamaṃ sappurisāsappurisasabhāgavisabhāgapaṭipattivasena pana sukusalāti idamatthavibhāvanaṃ imaṃ udānaṃ udānesi.",
  "atk-s0503a:1250_0": "Tattha sukaraṃ sādhunā sādhūti attano paresañca hitaṃ sādhetīti sādhu,",
  "atk-s0503a:1250_1": "sammāpaṭipanno.",
  "atk-s0503a:1250_2": "Tena sādhunā sāriputtādinā sāvakena paccekabuddhena sammāsambuddhena aññena vā lokiyasādhunā sādhu sundaraṃ",
  "atk-s0503a:1250_3": "bhaddakaṃ attano paresañca hitasukhāvahaṃ sukaraṃ sukhena kātuṃ sakkā.",
  "atk-s0503a:1250_4": "Sādhu pāpena dukkaranti tadeva pana vuttalakkhaṇaṃ sādhu pāpena devadattādinā pāpapuggalena dukkaraṃ kātuṃ na sakkā,",
  "atk-s0503a:1250_5": "na so taṃ kātuṃ sakkotīti attho.",
  "atk-s0503a:1250_6": "Pāpaṃ pāpena sukaranti pāpaṃ asundaraṃ attano paresañca anatthāvahaṃ pāpena yathāvuttapāpapuggalena sukaraṃ sukhena kātuṃ sakkuṇeyya.",
  "atk-s0503a:1250_7": "Pāpamariyehi dukkaranti ariyehi pana buddhādīhi taṃ taṃ pāpaṃ dukkaraṃ durabhisambhavaṃ.",
  "atk-s0503a:1250_8": "Setughātoyeva hi tesanti satthā dīpeti.",
  "atk-s0503a:1251_0": "Aṭṭhamasuttavaṇṇanā niṭṭhitā.",
  "atk-s0503a:1252_0": "9. Sadhāyamānasuttavaṇṇanā",
  "atk-s0503a:1253_0": "49. Navame māṇavakāti taruṇā. Paṭhame yobbane ṭhitā brāhmaṇakumārakā idhādhippetā.",
  "atk-s0503a:1254_0": "Sadhāyamānarūpāti uppaṇḍanajātikaṃ vacanaṃ sandhāya vuttaṃ.",
  "atk-s0503a:1254_1": "Aññesaṃ uppaṇḍentā sadhanti,",
  "atk-s0503a:1254_2": "tadatthavacanasīlāti attho.",
  "atk-s0503a:1254_3": "Tassāyaṃ vacanattho –",
  "atk-s0503a:1254_4": "sadhanaṃ sadho,",
  "atk-s0503a:1254_5": "taṃ ācikkhantīti sadhayamānāti vattabbe dīghaṃ katvā “sadhāyamānā”ti vuttaṃ.",
  "atk-s0503a:1254_6": "Atha vā visesato sasedhe viya attānaṃ āvadantīti sadhāyamānā.",
  "atk-s0503a:1254_7": "Te evaṃ sabhāvatāya “sadhāyamānarūpā”ti vuttaṃ.",
  "atk-s0503a:1254_8": "“Saddāyamānarūpā”tipi pāṭho,",
  "atk-s0503a:1254_9": "uccāsaddamahāsaddaṃ karontāti attho.",
  "atk-s0503a:1254_10": "Bhagavato avidūre atikkamantīti bhagavato savanavisaye taṃ taṃ mukhāruḷhaṃ vadantā atiyanti.",
  "atk-s0503a:1255_0": "Etamatthaṃ viditvāti etaṃ tesaṃ vācāya asaññatabhāvaṃ jānitvā tadatthadīpakaṃ dhammasaṃvegavasena imaṃ udānaṃ udānesi.",
  "atk-s0503a:1256_0": "Tattha parimuṭṭhāti dandhā muṭṭhassatino.",
  "atk-s0503a:1256_1": "Paṇḍitābhāsāti paṇḍitapatirūpakā “ke aññe jānanti,",
  "atk-s0503a:1256_2": "mayamevettha jānāmā”ti tasmiṃ tasmiṃ atthe attānameva jānantaṃ katvā samudācaraṇato.",
  "atk-s0503a:1256_3": "Vācāgocarabhāṇinoti yesaṃ vācā eva gocaro visayo,",
  "atk-s0503a:1256_4": "te vācāgocarabhāṇino,",
  "atk-s0503a:1256_5": "vācāvatthumattasseva bhāṇino atthassa apariññātattā.",
  "atk-s0503a:1256_6": "Atha vā vācāya agocaraṃ ariyānaṃ kathāya avisayaṃ musāvādaṃ bhaṇantīti vācāgocarabhāṇino.",
  "atk-s0503a:1256_7": "Atha vā “gocarabhāṇino”ti ettha ākārassa rassabhāvo kato.",
  "atk-s0503a:1256_8": "Vācāgocarā,",
  "atk-s0503a:1256_9": "na satipaṭṭhānādigocarā bhāṇinova.",
  "atk-s0503a:1256_10": "Kathaṃ bhāṇino?",
  "atk-s0503a:1256_11": "Yāvicchanti mukhāyāmaṃ attano yāva mukhāyāmaṃ yāva mukhappasāraṇaṃ icchanti,",
  "atk-s0503a:1256_12": "tāva pasāretvā bhāṇino,",
  "atk-s0503a:1256_13": "paresu gāravena,",
  "atk-s0503a:1256_14": "attano avisayatāya ca mukhasaṅkocaṃ na karontīti attho.",
  "atk-s0503a:1256_15": "Atha vā vācāgocarā eva hutvā bhāṇino,",
  "atk-s0503a:1256_16": "sayaṃ ajānitvā parapattikā eva hutvā vattāroti attho.",
  "atk-s0503a:1256_17": "Tato eva yāvicchanti mukhāyāmaṃ yena vacanena sāvetabbā,",
  "atk-s0503a:1256_18": "taṃ acintetvā yāvadeva attano mukhappasāraṇamattaṃ icchantīti attho.",
  "atk-s0503a:1256_19": "Yena nītā na taṃ vidūti yena muṭṭhassaccādinā nillajjabhāvaṃ paṇḍitamānībhāvañca nītā “mayamevaṃ bhaṇāmā”ti,",
  "atk-s0503a:1256_20": "taṃ tathā attano bhaṇantassa kāraṇaṃ na vidū,",
  "atk-s0503a:1256_21": "aviddasuno asūrā na jānantīti attho.",
  "atk-s0503a:1257_0": "Navamasuttavaṇṇanā niṭṭhitā.",
  "atk-s0503a:1258_0": "10. Cūḷapanthakasuttavaṇṇanā",
  "atk-s0503a:1259_0": "50.",
  "atk-s0503a:1259_1": "Dasame cūḷapanthakoti mahāpanthakattherassa kaniṭṭhabhātikattā panthe jātattā ca daharakāle laddhavohārena",
  "atk-s0503a:1259_2": "aparabhāgepi ayamāyasmā “cūḷapanthako”tveva paññāyittha.",
  "atk-s0503a:1259_3": "Guṇavisesehi pana chaḷabhiñño pabhinnapaṭisambhido “etadaggaṃ,",
  "atk-s0503a:1259_4": "bhikkhave,",
  "atk-s0503a:1259_5": "mama sāvakānaṃ bhikkhūnaṃ manomayaṃ kāyaṃ abhinimminantānaṃ yadidaṃ cūḷapanthako,",
  "atk-s0503a:1259_6": "cetovivaṭṭakusalānaṃ yadidaṃ cūḷapanthako”ti dvīsu ṭhānesu bhagavatā etadagge ṭhapito asītiyā mahāsāvakesu abbhantaro.",
  "atk-s0503a:1260_0": "So ekadivasaṃ pacchābhattaṃ piṇḍapātappaṭikkanto attano divāṭṭhāne divāvihāraṃ nisinno samāpattīhi divasabhāgaṃ",
  "atk-s0503a:1260_1": "vītināmetvā sāyanhasamayaṃ upāsakesu dhammassavanatthaṃ anāgatesu eva vihāramajjhaṃ pavisitvā bhagavati",
  "atk-s0503a:1260_2": "gandhakuṭiyaṃ nisinne “akālo tāva bhagavato upaṭṭhānaṃ upasaṅkamitu”nti gandhakuṭipamukhe ekamantaṃ nisīdi",
  "atk-s0503a:1260_3": "pallaṅkaṃ ābhujitvā.",
  "atk-s0503a:1260_4": "Tena vuttaṃ –",
  "atk-s0503a:1260_5": "“tena kho pana samayena āyasmā cūḷapanthako bhagavato avidūre nisinno hoti pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā”ti.",
  "atk-s0503a:1260_6": "So hi tadā kālaparicchedaṃ katvā samāpattiṃ samāpajjitvā nisīdi.",
  "atk-s0503a:1261_0": "Etamatthaṃ viditvāti etaṃ āyasmato cūḷapanthakassa kāyacittānaṃ sammāpaṇihitabhāvasaṅkhātaṃ atthaṃ jānitvā.",
  "atk-s0503a:1261_1": "Imaṃ udānanti aññopi yo passaddhakāyo sabbiriyāpathesu upaṭṭhitassati samāhito,",
  "atk-s0503a:1261_2": "tassa bhikkhuno anupādā parinibbānapariyosānassa visesādhigamassa tattha pātubhāvavibhāvanaṃ imaṃ udānaṃ udānesi.",
  "atk-s0503a:1262_0": "Tattha ṭhitena kāyenāti kāyadvārikassa asaṃvarassa pahānena akaraṇena sammā ṭhapitena copanakāyena,",
  "atk-s0503a:1262_1": "tathā cakkhādīnaṃ indriyānaṃ nibbisevanabhāvakaraṇena suṭṭhu ṭhapitena pañcadvārikakāyena,",
  "atk-s0503a:1262_2": "saṃyatahatthapādatāya hatthakukkuccādīnaṃ abhāvato apariphandanena ṭhitena karajakāyena cāti saṅkhepato",
  "atk-s0503a:1262_3": "sabbenapi kāyena nibbikāratāsaṅkhātena niccalabhāvena ṭhitena.",
  "atk-s0503a:1262_4": "Etenassa sīlapārisuddhi dassitā.",
  "atk-s0503a:1262_5": "Itthambhūtalakkhaṇe ca idaṃ karaṇavacanaṃ.",
  "atk-s0503a:1262_6": "Ṭhitena cetasāti cittassa ṭhitiparidīpanena samādhisampadaṃ dasseti.",
  "atk-s0503a:1262_7": "Samādhi hi cittassa ‘ṭhitī’ti vuccati.",
  "atk-s0503a:1262_8": "Tasmā samathavasena vipassanāvaseneva vā ekaggatāya sati cittaṃ ārammaṇe ekodibhāvūpagamanena ṭhitaṃ nāma hoti,",
  "atk-s0503a:1262_9": "na aññathā.",
  "atk-s0503a:1262_10": "Idañca yathāvuttakāyacittānaṃ ṭhapanaṃ samādahanaṃ sabbasmiṃ kāle sabbesu ca iriyāpathesu icchitabbanti dassento āha –",
  "atk-s0503a:1262_11": "“tiṭṭhaṃ nisinno uda vā sayāno”ti.",
  "atk-s0503a:1262_12": "Tattha vā-",
  "atk-s0503a:1262_13": "saddo aniyamattho.",
  "atk-s0503a:1262_14": "Tena tiṭṭhanto vā nisinno vā sayāno vā tadaññiriyāpatho vāti ayamattho dīpito hotīti caṅkamanassāpi idha saṅgaho veditabbo.",
  "atk-s0503a:1263_0": "Etaṃ satiṃ bhikkhu adhiṭṭhahānoti yāya pageva parisuddhasamācāro kāyacittaduṭṭhullabhāvūpasamanena kāyaṃ",
  "atk-s0503a:1263_1": "cittañca asāraddhaṃ katvā paṭiladdhāya anavajjasukhādhiṭṭhāya kāyacittapassaddhivasena cittaṃ lahuṃ muduṃ",
  "atk-s0503a:1263_2": "kammaññañca katvā sammā ṭhapento samādahanto kammaṭṭhānaṃ paribrūheti matthakañca pāpeti,",
  "atk-s0503a:1263_3": "taṃ eva kammaṭṭhānānuyogassa ādimajjhapariyosānesu bahūpakāraṃ satiṃ bhikkhu adhiṭṭhahāno sīlavisodhanaṃ",
  "atk-s0503a:1263_4": "ādiṃ katvā yāva visesādhigamā tattha tattha adhiṭṭhahantoti attho.",
  "atk-s0503a:1263_5": "Labhetha pubbāpariyaṃ visesanti so evaṃ satiārakkhena cetasā kammaṭṭhānaṃ uparūpari vaḍḍhento brūhento",
  "atk-s0503a:1263_6": "phātiṃ karonto pubbāpariyaṃ pubbāpariyavantaṃ pubbāparabhāgena pavattaṃ uḷāruḷāratarādibhedavisesaṃ labheyya.",
  "atk-s0503a:1264_0": "Tattha duvidho pubbāpariyaviseso samathavasena vipassanāvasena cāti.",
  "atk-s0503a:1264_1": "Tesu samathavasena tāva nimittuppattito paṭṭhāya yāva nevasaññānāsaññāyatanavasībhāvo,",
  "atk-s0503a:1264_2": "tāva pavatto bhāvanāviseso pubbāpariyaviseso.",
  "atk-s0503a:1264_3": "Vipassanāvasena pana rūpamukhena abhinivisantassa rūpadhammapariggahato,",
  "atk-s0503a:1264_4": "itarassa nāmadhammapariggahato paṭṭhāya yāva arahattādhigamo,",
  "atk-s0503a:1264_5": "tāva pavatto bhāvanāviseso pubbāpariyaviseso.",
  "atk-s0503a:1264_6": "Ayameva ca idhādhippeto.",
  "atk-s0503a:1265_0": "Laddhāna pubbāpariyaṃ visesanti pubbāpariyavisesaṃ ukkaṃsapāramippattaṃ arahattaṃ labhitvā.",
  "atk-s0503a:1265_1": "Adassanaṃ maccurājassa gaccheti jīvitupacchedavasena sabbesaṃ sattānaṃ abhibhavanato maccurājasaṅkhātassa",
  "atk-s0503a:1265_2": "maraṇassa visayabhūtaṃ bhavattayaṃ samatikkantattā adassanaṃ agocaraṃ gaccheyya.",
  "atk-s0503a:1265_3": "Imasmiṃ vagge yaṃ avuttaṃ,",
  "atk-s0503a:1265_4": "taṃ heṭṭhā vuttanayamevāti.",
  "atk-s0503a:1266_0": "Dasamasuttavaṇṇanā niṭṭhitā.",
  "atk-s0503a:1267_0": "Niṭṭhitā ca mahāvaggavaṇṇanā.",
  "atk-s0503a:1268_0": "6. Jaccandhavaggo",
  "atk-s0503a:1269_0": "1. Āyusaṅkhārossajjanasuttavaṇṇanā",
  "atk-s0503a:1270_0": "51.",
  "atk-s0503a:1270_1": "Jaccandhavaggassa paṭhame vesāliyantiādi heṭṭhā vuttatthameva.",
  "atk-s0503a:1270_2": "Vesāliṃ piṇḍāya pāvisīti kadā pāvisi?",
  "atk-s0503a:1270_3": "Ukkācelato nikkhamitvā vesāliṃ gatakāle.",
  "atk-s0503a:1270_4": "Bhagavā hi veḷuvagāmake vassaṃ vasitvā tato nikkhamitvā anupubbena sāvatthiṃ patvā jetavane vihāsi.",
  "atk-s0503a:1270_5": "Tasmiṃ kāle dhammasenāpati attano āyusaṅkhāraṃ oloketvā “sattāhameva pavattissatī”ti ñatvā bhagavantaṃ",
  "atk-s0503a:1270_6": "anujānāpetvā nāḷakagāmaṃ gantvā tattha mātaraṃ sotāpattiphale patiṭṭhāpetvā parinibbāyi.",
  "atk-s0503a:1270_7": "Satthā cundena ābhatā tassa dhātuyo gahetvā dhātucetiyaṃ kārāpetvā mahābhikkhusaṅghaparivuto rājagahaṃ agamāsi.",
  "atk-s0503a:1270_8": "Tattha gatakāle āyasmā mahāmoggallāno parinibbāyi.",
  "atk-s0503a:1270_9": "Bhagavā tassapi dhātuyo gahetvā cetiyaṃ kārāpetvā rājagahato nikkhamitvā anupubbena ukkācelaṃ agamāsi.",
  "atk-s0503a:1270_10": "Tattha gaṅgātīre bhikkhusaṅghaparivuto nisīditvā aggasāvakānaṃ parinibbānappaṭisaṃyuttaṃ dhammaṃ desetvā ukkācelato nikkhamitvā vesāliṃ agamāsi.",
  "atk-s0503a:1270_11": "Evaṃ gato bhagavā “pubbaṇhasamayaṃ nivāsetvā pattacīvaramādāya vesāliṃ piṇḍāya pāvisī”ti vuccati.",
  "atk-s0503a:1270_12": "Tena vuttaṃ –",
  "atk-s0503a:1270_13": "“ukkācelato nikkhamitvā vesāliṃ gatakāle”ti.",
  "atk-s0503a:1271_0": "Nisīdananti idha cammakkhaṇḍaṃ adhippetaṃ.",
  "atk-s0503a:1271_1": "Cāpālaṃ cetiyanti pubbe cāpālassa nāma yakkhassa vasitaṭṭhānaṃ “cāpālacetiya”nti paññāyittha.",
  "atk-s0503a:1271_2": "Tattha bhagavato katavihāropi tāya ruḷhiyā “cāpālacetiya”nti vuccati.",
  "atk-s0503a:1271_3": "Udenaṃ cetiyanti evamādīsupi eseva nayo.",
  "atk-s0503a:1271_4": "Sattambanti kikissa kira kāsirañño dhītaro satta kumāriyo saṃvegajātā rājagehato nikkhamitvā yattha padhānaṃ padahiṃsu,",
  "atk-s0503a:1271_5": "taṃ ṭhānaṃ “sattambaṃ cetiya”nti vadanti.",
  "atk-s0503a:1271_6": "Bahuputtanti bahupāroho eko nigrodharukkho,",
  "atk-s0503a:1271_7": "tasmiṃ adhivatthaṃ devataṃ bahū manussā putte patthenti,",
  "atk-s0503a:1271_8": "tadupādāya taṃ ṭhānaṃ “bahuputtaṃ cetiya”nti paññāyittha.",
  "atk-s0503a:1271_9": "Sārandadanti sārandadassa nāma yakkhassa vasitaṭṭhānaṃ.",
  "atk-s0503a:1271_10": "Iti sabbāneva tāni buddhuppādato pubbe devatāpariggahitattā cetiyavohārena voharitāni,",
  "atk-s0503a:1271_11": "bhagavato vihāre katepi ca tatheva paññāyanti.",
  "atk-s0503a:1271_12": "Ramaṇīyāti ettha vesāliyā tāva bhūmibhāgasampattiyā puggalasampattiyā sulabhapaccayatāya ca ramaṇīyabhāvo veditabbo.",
  "atk-s0503a:1271_13": "Vihārānaṃ pana nagarato nātidūratāya nāccāsannatāya gamanāgamanasampattiyā anākiṇṇavihāraṭṭhānatāya chāyūdakasampattiyā",
  "atk-s0503a:1271_14": "pavivekapatirūpatāya ca ramaṇīyatā daṭṭhabbā.",
  "atk-s0503a:1271_15": "Cattāro iddhipādāti ettha iddhipādapadassa attho heṭṭhā vuttoyeva.",
  "atk-s0503a:1271_16": "Bhāvitāti vaḍḍhitā.",
  "atk-s0503a:1271_17": "Bahulīkatāti punappunaṃ katā.",
  "atk-s0503a:1271_18": "Yānīkatāti yuttayānaṃ viya katā.",
  "atk-s0503a:1271_19": "Vatthukatāti patiṭṭhaṭṭhena vatthu viya katā.",
  "atk-s0503a:1271_20": "Anuṭṭhitāti adhiṭṭhitā.",
  "atk-s0503a:1271_21": "Paricitāti samantato citā suvaḍḍhitā.",
  "atk-s0503a:1271_22": "Susamāraddhāti suṭṭhu samāraddhā,",
  "atk-s0503a:1271_23": "ativiya sammā nipphāditāti.",
  "atk-s0503a:1272_0": "Evaṃ aniyamena kathetvā puna niyametvā dassetuṃ,",
  "atk-s0503a:1272_1": "“tathāgatassa kho”tiādimāha.",
  "atk-s0503a:1272_2": "Ettha ca kappanti āyukappaṃ.",
  "atk-s0503a:1272_3": "Tiṭṭheyyāti tasmiṃ tasmiṃ kāle yaṃ manussānaṃ āyuppamāṇaṃ,",
  "atk-s0503a:1272_4": "taṃ paripuṇṇaṃ katvā tiṭṭheyya dhareyya.",
  "atk-s0503a:1272_5": "Kappāvasesaṃ vāti “appaṃ vā bhiyyo vā”ti vuttaṃ vassasatato atirekaṃ vā.",
  "atk-s0503a:1272_6": "Mahāsīvatthero panāha –",
  "atk-s0503a:1272_7": "“buddhānaṃ aṭṭhāne gajjitaṃ nāma natthi.",
  "atk-s0503a:1272_8": "Yatheva hi veḷuvagāmake uppannaṃ māraṇantikaṃ vedanaṃ dasa māse vikkhambhesi,",
  "atk-s0503a:1272_9": "evaṃ punappunaṃ taṃ samāpattiṃ samāpajjitvā vikkhambhento imaṃ bhaddakappameva tiṭṭheyyā”ti.",
  "atk-s0503a:1272_10": "Kasmā pana na ṭhitoti?",
  "atk-s0503a:1272_11": "Upādinnakasarīraṃ nāma khaṇḍiccādīhi abhibhuyyati,",
  "atk-s0503a:1272_12": "buddhā ca pana khaṇḍiccādibhāvaṃ appatvā pañcame āyukoṭṭhāse bahujanassa piyamanāpakāleyeva parinibbāyanti.",
  "atk-s0503a:1272_13": "Buddhānubuddhesu aggasāvakamahāsāvakesu parinibbutesu aparivārena ekakeneva ṭhātabbaṃ hoti,",
  "atk-s0503a:1272_14": "daharasāmaṇeraparivārena vā.",
  "atk-s0503a:1272_15": "Tato “aho buddhānaṃ parisā”ti hīḷetabbataṃ āpajjeyya,",
  "atk-s0503a:1272_16": "tasmā na ṭhitoti.",
  "atk-s0503a:1272_17": "Evaṃ vuttepi so pana na ruccati,",
  "atk-s0503a:1272_18": "“āyukappo”ti idameva aṭṭhakathāya niyamitaṃ.",
  "atk-s0503a:1273_0": "Oḷārike nimitteti thūle saññuppādane.",
  "atk-s0503a:1273_1": "Thūlasaññuppādanañhetaṃ,",
  "atk-s0503a:1273_2": "“tiṭṭhatu bhagavā kappa”nti sakalakappaṃ avaṭṭhānayācanāya yadidaṃ “yassa kassaci, ānanda,",
  "atk-s0503a:1273_3": "cattāro iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvibhāvanaṃ.",
  "atk-s0503a:1273_4": "Obhāseti pākaṭavacane.",
  "atk-s0503a:1273_5": "Pākaṭañcetaṃ vacanaṃ pariyāyaṃ muñcitvā ujukameva attano adhippāyavibhāvanaṃ.",
  "atk-s0503a:1274_0": "Bahujanahitāyāti mahājanassa hitatthāya.",
  "atk-s0503a:1274_1": "Bahujanasukhāyāti mahājanassa sukhatthāya.",
  "atk-s0503a:1274_2": "Lokānukampāyāti sattalokassa anukampaṃ paṭicca.",
  "atk-s0503a:1274_3": "Katarassa sattalokassa?",
  "atk-s0503a:1274_4": "Yo bhagavato dhammadesanaṃ sutvā paṭivijjhati,",
  "atk-s0503a:1274_5": "amatapānaṃ pivati, tassa.",
  "atk-s0503a:1274_6": "Bhagavato hi dhammacakkappavattanasuttadesanāya aññātakoṇḍaññappamukhā aṭṭhārasa brahmakoṭiyo dhammaṃ paṭivijjhiṃsu.",
  "atk-s0503a:1274_7": "Evaṃ yāva subhaddaparibbājakavinayanā dhammapaṭividdhasattānaṃ gaṇanā natthi,",
  "atk-s0503a:1274_8": "mahāsamayasuttaṃ maṅgalasuttaṃ cūḷarāhulovādasuttaṃ samacittasuttanti imesaṃ catunnaṃ suttānaṃ desanākāle abhisamayappattasattānaṃ paricchedo natthi,",
  "atk-s0503a:1274_9": "etassa aparimāṇassa sattalokassa anukampāya bhagavato ṭhānaṃ jātaṃ.",
  "atk-s0503a:1274_10": "Evaṃ anāgatepi bhavissatīti adhippāyena vadati.",
  "atk-s0503a:1274_11": "Devamanussānanti na kevalaṃ devamanussānaṃyeva,",
  "atk-s0503a:1274_12": "avasesānaṃ nāgasupaṇṇādīnampi atthāya hitāya sukhāya bhagavato ṭhānaṃ hoti.",
  "atk-s0503a:1274_13": "Sahetukapaṭisandhike pana maggaphalasacchikiriyāya bhabbapuggale dassetuṃ evaṃ vuttaṃ,",
  "atk-s0503a:1274_14": "tasmā aññesampi atthatthāya hitatthāya sukhatthāya bhagavā tiṭṭhatūti attho.",
  "atk-s0503a:1274_15": "Tattha atthāyāti idhalokasampattiatthāya.",
  "atk-s0503a:1274_16": "Hitāyāti paralokasampattihetubhūtahitatthāya.",
  "atk-s0503a:1274_17": "Sukhāyāti nibbānadhātusukhatthāya.",
  "atk-s0503a:1274_18": "Purimaṃ pana hitasukhaggahaṇaṃ sabbasādhāraṇavasena veditabbaṃ.",
  "atk-s0503a:1275_0": "Yathā taṃ mārena pariyuṭṭhitacittoti ettha nti nipātamattaṃ,",
  "atk-s0503a:1275_1": "yathā mārena pariyuṭṭhitacitto ajjhotthaṭacitto aññopi koci puthujjano paṭivijjhituṃ na sakkuṇeyya,",
  "atk-s0503a:1275_2": "evameva nāsakkhi paṭivijjhitunti attho.",
  "atk-s0503a:1275_3": "Māro hi yassa keci vipallāsā appahīnā,",
  "atk-s0503a:1275_4": "tassa cittaṃ pariyuṭṭhāti.",
  "atk-s0503a:1275_5": "Yassa pana sabbena sabbaṃ dvādasa vipallāsā appahīnā,",
  "atk-s0503a:1275_6": "tassa vattabbameva natthi,",
  "atk-s0503a:1275_7": "therassa ca cattāro vipallāsā appahīnā,",
  "atk-s0503a:1275_8": "tenassa cittaṃ pariyuṭṭhāsi.",
  "atk-s0503a:1275_9": "So pana cittapariyuṭṭhānaṃ karonto kiṃ karotīti?",
  "atk-s0503a:1275_10": "Bheravaṃ rūpārammaṇaṃ vā dasseti,",
  "atk-s0503a:1275_11": "saddārammaṇaṃ vā sāveti,",
  "atk-s0503a:1275_12": "tato sattā taṃ disvā vā sutvā vā satiṃ vissajjetvā vivaṭamukhā honti.",
  "atk-s0503a:1275_13": "Tesaṃ mukhena hatthaṃ pavesetvā hadayaṃ maddati,",
  "atk-s0503a:1275_14": "tato visaññino hutvā tiṭṭhanti.",
  "atk-s0503a:1275_15": "Therassa panesa mukhena hatthaṃ pavesetuṃ kiṃ sakkhissati,",
  "atk-s0503a:1275_16": "bheravārammaṇaṃ pana dasseti.",
  "atk-s0503a:1275_17": "Taṃ disvā thero nimittobhāsaṃ na paṭivijjhi.",
  "atk-s0503a:1275_18": "Jānantoyeva bhagavā kimatthaṃ yāvatatiyaṃ āmantesi?",
  "atk-s0503a:1275_19": "Parato “tiṭṭhatu,",
  "atk-s0503a:1275_20": "bhante bhagavā”ti yācite “tuyhevetaṃ dukkaṭaṃ,",
  "atk-s0503a:1275_21": "tuyhevetaṃ aparaddha”nti dosāropanena sokatanukaraṇatthaṃ.",
  "atk-s0503a:1275_22": "Passati hi bhagavā “ayaṃ mayi ativiya siniddhahadayo,",
  "atk-s0503a:1275_23": "so parato bhūmicālakāraṇañca āyusaṅkhārossajjanañca sutvā mama ciraṭṭhānaṃ yācissati,",
  "atk-s0503a:1275_24": "athāhaṃ ‘kissa tvaṃ puretaraṃ na yācasī’ti tasseva sīse dosaṃ pātessāmi,",
  "atk-s0503a:1275_25": "sattā ca attano aparādhena na tathā vihaññanti,",
  "atk-s0503a:1275_26": "tenassa soko tanuko bhavissatī”ti.",
  "atk-s0503a:1276_0": "Gaccha tvaṃ,",
  "atk-s0503a:1276_1": "ānandāti yasmā divāvihāratthāya idhāgato, tasmā, ānanda,",
  "atk-s0503a:1276_2": "gaccha tvaṃ yathārucitaṃ ṭhānaṃ divāvihārāya.",
  "atk-s0503a:1276_3": "Tenevāha –",
  "atk-s0503a:1276_4": "“yassa dāni kālaṃ maññasī”ti.",
  "atk-s0503a:1277_0": "Māro pāpimāti ettha satte anatthe niyojento māretīti māro.",
  "atk-s0503a:1277_1": "Pāpimāti tasseva vevacanaṃ.",
  "atk-s0503a:1277_2": "So hi pāpadhammena samannāgatattā ‘pāpimā’ti vuccati.",
  "atk-s0503a:1277_3": "Bhāsitā kho panesāti ayañhi bhagavati bodhimaṇḍe satta sattāhe atikkamitvā ajapālanigrodhe viharante",
  "atk-s0503a:1277_4": "attano dhītāsu āgantvā icchāvighātaṃ patvā gatāsu ayaṃ “attheso upāyo”ti cintento āgantvā “bhagavā yadatthaṃ",
  "atk-s0503a:1277_5": "tumhehi pāramiyo pūritā,",
  "atk-s0503a:1277_6": "so vo attho anuppatto,",
  "atk-s0503a:1277_7": "paṭividdhaṃ sabbaññutaññāṇaṃ,",
  "atk-s0503a:1277_8": "kiṃ te lokavicaraṇenā”ti vatvā yathā ajja evameva “parinibbātu dāni,",
  "atk-s0503a:1277_9": "bhante bhagavā”ti yāci.",
  "atk-s0503a:1277_10": "Bhagavā cassa “na tāvāha”ntiādīni vatvā paṭikkhipi.",
  "atk-s0503a:1277_11": "Taṃ sandhāya idāni “bhāsitā kho panesā”tiādimāha.",
  "atk-s0503a:1278_0": "Tattha viyattāti ariyamaggādhigamavasena byattā.",
  "atk-s0503a:1278_1": "Vinītāti tatheva kilesavinayanena vinītā.",
  "atk-s0503a:1278_2": "Visāradāti sārajjakarānaṃ diṭṭhivicikicchādīnaṃ pahānena visāradabhāvaṃ pattā.",
  "atk-s0503a:1278_3": "Bahussutāti tepiṭakavasena bahu sutametesanti bahussutā.",
  "atk-s0503a:1278_4": "Tameva dhammaṃ dhārentīti dhammadharā.",
  "atk-s0503a:1278_5": "Atha vā bahussutāti pariyattibahussutā ceva paṭivedhabahussutā ca.",
  "atk-s0503a:1278_6": "Dhammadharāti pariyattidhammānaṃ ceva paṭivedhadhammānañca dhāraṇato dhammadharāti evampettha attho veditabbo.",
  "atk-s0503a:1278_7": "Dhammānudhammappaṭipannāti ariyadhammassa anudhammabhūtaṃ vipassanādhammaṃ paṭipannā.",
  "atk-s0503a:1278_8": "Sāmīcippaṭipannāti ñāṇadassanavisuddhiyā anucchavikaṃ visuddhiparamparāpaṭipadaṃ paṭipannā.",
  "atk-s0503a:1278_9": "Anudhammacārinoti sallekhikaṃ tassā paṭipadāya anurūpaṃ appicchatādidhammaṃ caraṇasīlā.",
  "atk-s0503a:1278_10": "Sakaṃ ācariyakanti attano ācariyavādaṃ.",
  "atk-s0503a:1278_11": "Ācikkhissantīti ādito kathessanti,",
  "atk-s0503a:1278_12": "attanā uggahitaniyāmena pare uggaṇhāpessantīti attho.",
  "atk-s0503a:1278_13": "Desessantīti vācessanti,",
  "atk-s0503a:1278_14": "pāḷiṃ sammā vācessantīti attho.",
  "atk-s0503a:1278_15": "Paññapessantīti pajānāpessanti,",
  "atk-s0503a:1278_16": "pakāsessantīti attho.",
  "atk-s0503a:1278_17": "Paṭṭhapessantīti pakārena ṭhapessanti.",
  "atk-s0503a:1278_18": "Vivarissantīti vivaṭaṃ karissanti.",
  "atk-s0503a:1278_19": "Vibhajissantīti vibhattaṃ karissanti.",
  "atk-s0503a:1278_20": "Uttānīkarissantīti anuttānaṃ gambhīraṃ uttānaṃ pākaṭaṃ karissanti.",
  "atk-s0503a:1278_21": "Sahadhammenāti sahetukena sakāraṇena vacanena.",
  "atk-s0503a:1278_22": "Sappāṭihāriyanti yāvaniyyānikaṃ katvā.",
  "atk-s0503a:1278_23": "Dhammaṃ desessantīti navavidhalokuttaradhammaṃ pabodhessanti,",
  "atk-s0503a:1278_24": "pakāsessantīti attho.",
  "atk-s0503a:1279_0": "Ettha ca “paññapessantī”tiādīhi chahi padehi cha atthapadāni dassitāni,",
  "atk-s0503a:1279_1": "ādito pana dvīhi padehi cha byañjanapadānīti.",
  "atk-s0503a:1279_2": "Ettāvatā tepiṭakaṃ buddhavacanaṃ saṃvaṇṇanānayena saṅgahetvā dassitaṃ hoti.",
  "atk-s0503a:1279_3": "Vuttañhetaṃ nettiyaṃ “dvādasapadāni suttaṃ,",
  "atk-s0503a:1279_4": "taṃ sabbaṃ byañjanañca attho cā”ti.",
  "atk-s0503a:1280_0": "Brahmacariyanti sikkhattayasaṅgahitaṃ sakalaṃ sāsanabrahmacariyaṃ.",
  "atk-s0503a:1280_1": "Iddhanti samiddhaṃ jhānuppādavasena.",
  "atk-s0503a:1280_2": "Phītanti vuddhippattaṃ sabbaphāliphullaṃ abhiññāsampattivasena.",
  "atk-s0503a:1280_3": "Vitthārikanti vitthataṃ tasmiṃ tasmiṃ disābhāge patiṭṭhahanavasena.",
  "atk-s0503a:1280_4": "Bāhujaññanti bahūhi ñātaṃ paṭividdhaṃ bahujanābhisamayavasena.",
  "atk-s0503a:1280_5": "Puthubhūtanti sabbākāravasena puthulabhāvappattaṃ. Kathaṃ?",
  "atk-s0503a:1280_6": "Yāva devamanussehi suppakāsitanti yattakā viññujātikā devā manussā ca atthi,",
  "atk-s0503a:1280_7": "tehi sabbehi suṭṭhu pakāsitanti attho.",
  "atk-s0503a:1281_0": "Appossukkoti nirussukko līnavīriyo. “Tvañhi, pāpima,",
  "atk-s0503a:1281_1": "sattasattāhātikkamanato paṭṭhāya ‘parinibbātu dāni,",
  "atk-s0503a:1281_2": "bhante bhagavā,",
  "atk-s0503a:1281_3": "parinibbātu sugato’ti viravanto āhiṇḍittha,",
  "atk-s0503a:1281_4": "ajja dāni paṭṭhāya vigatussāho hohi,",
  "atk-s0503a:1281_5": "mā mayhaṃ parinibbānatthāya vāyāmaṃ karohī”ti vadati.",
  "atk-s0503a:1281_6": "Sato sampajāno āyusaṅkhāraṃ ossajīti satiṃ sūpaṭṭhitaṃ katvā ñāṇena paricchinditvā āyusaṅkhāraṃ vissaji pajahi.",
  "atk-s0503a:1281_7": "Tattha na bhagavā hatthena leḍḍuṃ viya āyusaṅkhāraṃ ossaji,",
  "atk-s0503a:1281_8": "temāsamattameva pana samāpattiṃ samāpajjitvā tato paraṃ na samāpajjissāmīti cittaṃ uppādesi.",
  "atk-s0503a:1281_9": "Taṃ sandhāya vuttaṃ –",
  "atk-s0503a:1281_10": "“ossajī”ti,",
  "atk-s0503a:1281_11": "“vossajjī”tipi pāṭho.",
  "atk-s0503a:1282_0": "Kasmā pana bhagavā kappaṃ vā kappāvasesaṃ vā ṭhātuṃ samattho tattakaṃ kālaṃ aṭṭhatvā parinibbāyituṃ mārassa yācanāya āyusaṅkhāraṃ ossaji?",
  "atk-s0503a:1282_1": "Na bhagavā mārassa yācanāya āyusaṅkhāraṃ ossaji,",
  "atk-s0503a:1282_2": "nāpi therassa āyācanāya na ossajissati,",
  "atk-s0503a:1282_3": "temāsato pana paraṃ buddhaveneyyānaṃ abhāvato āyusaṅkhāraṃ ossaji.",
  "atk-s0503a:1282_4": "Ṭhānañhi nāma buddhānaṃ bhagavantānaṃ yāvadeva veneyyavinayanatthaṃ,",
  "atk-s0503a:1282_5": "te asati vineyyajane kena nāma kāraṇena ṭhassanti.",
  "atk-s0503a:1282_6": "Yadi ca mārassa yācanāya parinibbāyeyya,",
  "atk-s0503a:1282_7": "puretaraṃyeva parinibbāyeyya.",
  "atk-s0503a:1282_8": "Bodhimaṇḍepi hi mārena yācitaṃ,",
  "atk-s0503a:1282_9": "nimittobhāsakaraṇampi therassa sokatanukaraṇatthanti vuttovāyamattho.",
  "atk-s0503a:1282_10": "Apica buddhabaladīpanatthaṃ nimittobhāsakaraṇaṃ.",
  "atk-s0503a:1282_11": "Evaṃ mahānubhāvā buddhā bhagavantoyeva tiṭṭhantāpi attano ruciyāva tiṭṭhanti,",
  "atk-s0503a:1282_12": "parinibbāyantāpi attano ruciyāva parinibbāyantīti.",
  "atk-s0503a:1283_0": "Mahābhūmicāloti mahanto pathavīkampo.",
  "atk-s0503a:1283_1": "Tadā kira dasasahassilokadhātu akampittha.",
  "atk-s0503a:1283_2": "Bhiṃsanakoti bhayajanako.",
  "atk-s0503a:1283_3": "Devadundubhiyo ca phaliṃsūti devabheriyo nadiṃsu,",
  "atk-s0503a:1283_4": "devo sukkhagajjitaṃ gajji,",
  "atk-s0503a:1283_5": "akālavijjulatā nicchariṃsu,",
  "atk-s0503a:1283_6": "khaṇikavassaṃ vassīti vuttaṃ hoti.",
  "atk-s0503a:1284_0": "Etamatthaṃ viditvāti etaṃ saṅkhāravisaṅkhārānaṃ visesasaṅkhātaṃ atthaṃ sabbākārato viditvā.",
  "atk-s0503a:1284_1": "Imaṃ udānanti anavasesasaṅkhāre vissajjetvā attano visaṅkhāragamanadīpakaṃ udānaṃ udānesi.",
  "atk-s0503a:1284_2": "Kasmā udānesi?",
  "atk-s0503a:1284_3": "Koci nāma vadeyya “mārena pacchato pacchato anubandhitvā ‘parinibbātu,",
  "atk-s0503a:1284_4": "bhante’ti upadduto bhayena bhagavā āyusaṅkhāraṃ ossajī”ti.",
  "atk-s0503a:1284_5": "“Tassokāso mā hotu,",
  "atk-s0503a:1284_6": "bhītassa udānaṃ nāma natthī”ti etassa dīpanatthaṃ pītivegavissaṭṭhaṃ udānaṃ udānesīti aṭṭhakathāsu vuttaṃ.",
  "atk-s0503a:1284_7": "Tato temāsamatteneva ca pana buddhakiccassa nipphajjanato evaṃ dīgharattaṃ mayā parihaṭoyaṃ dukkhabhāro",
  "atk-s0503a:1284_8": "na cirasseva nikkhipiyatīti passato parinibbānaguṇapaccavekkhaṇe tassa uḷāraṃ pītisomanassaṃ uppajji,",
  "atk-s0503a:1284_9": "tena pītivegena udānesīti yuttaṃ viya.",
  "atk-s0503a:1284_10": "Ekantena hi visaṅkhāraninno nibbānajjhāsayo satthā mahākaruṇāya balakkārena viya sattahitatthaṃ loke suciraṃ ṭhito.",
  "atk-s0503a:1284_11": "Tathā hi devasikaṃ catuvīsatikoṭisatasahassasaṅkhā samāpattiyo vaḷañjeti,",
  "atk-s0503a:1284_12": "sodāni mahākaruṇādhikārassa nipphannattā nibbānābhimukho anappakaṃ pītisomanassaṃ paṭisaṃvedesi.",
  "atk-s0503a:1284_13": "Teneva hi bhagavato kilesaparinibbānadivase viya khandhaparinibbānadivasepi sarīrābhā visesato vippasannā parisuddhā pabhassarā ahosīti.",
  "atk-s0503a:1285_0": "Gāthāya soṇasiṅgālādīnampi paccakkhabhāvato tulitaṃ paricchinnanti tulaṃ,",
  "atk-s0503a:1285_1": "kāmāvacarakammaṃ.",
  "atk-s0503a:1285_2": "Na tulaṃ atulaṃ,",
  "atk-s0503a:1285_3": "tulaṃ vā sadisamassa aññaṃ lokiyakammaṃ natthīti atulaṃ,",
  "atk-s0503a:1285_4": "mahaggatakammaṃ.",
  "atk-s0503a:1285_5": "Kāmāvacaraṃ rūpāvacaraṃ vā tulaṃ,",
  "atk-s0503a:1285_6": "arūpāvacaraṃ atulaṃ.",
  "atk-s0503a:1285_7": "Appavipākaṃ vā tulaṃ,",
  "atk-s0503a:1285_8": "bahuvipākaṃ atulaṃ.",
  "atk-s0503a:1285_9": "Sambhavanti sambhavassa hetubhūtaṃ,",
  "atk-s0503a:1285_10": "upapattijanakanti attho.",
  "atk-s0503a:1285_11": "Bhavasaṅkhāranti punabbhavasaṅkhāraṇakaṃ.",
  "atk-s0503a:1285_12": "Avassajīti vissajjesi.",
  "atk-s0503a:1285_13": "Munīti buddhamuni.",
  "atk-s0503a:1285_14": "Ajjhattaratoti niyakajjhattarato.",
  "atk-s0503a:1285_15": "Samāhitoti upacārappanāsamādhivasena samāhito.",
  "atk-s0503a:1285_16": "Abhindi kavacamivāti kavacaṃ viya abhindi.",
  "atk-s0503a:1285_17": "Attasambhavanti attani sañjātaṃ kilesaṃ.",
  "atk-s0503a:1285_18": "Idaṃ vuttaṃ hoti “savipākaṭṭhena sambhavaṃ,",
  "atk-s0503a:1285_19": "bhavābhavābhisaṅkharaṇaṭṭhena bhavasaṅkhāranti ca laddhanāmaṃ tulātulasaṅkhātaṃ lokiyakammañca ossaji,",
  "atk-s0503a:1285_20": "saṅgāmasīse mahāyodho kavacaṃ viya attasambhavaṃ kilesañca ajjhattarato samāhito hutvā abhindī”ti.",
  "atk-s0503a:1286_0": "Atha vā tulanti tulento tīrento.",
  "atk-s0503a:1286_1": "Atulañca sambhavanti nibbānañceva bhavañca.",
  "atk-s0503a:1286_2": "Bhavasaṅkhāranti bhavagāmikaṃ kammaṃ.",
  "atk-s0503a:1286_3": "Avassaji munīti “pañcakkhandhā aniccā,",
  "atk-s0503a:1286_4": "pañcannaṃ khandhānaṃ nirodho nibbānaṃ nicca”ntiādinā nayena tulento buddhamuni bhave ādīnavaṃ,",
  "atk-s0503a:1286_5": "nibbāne ca ānisaṃsaṃ disvā taṃ khandhānaṃ mūlabhūtaṃ bhavasaṅkhārakammaṃ “kammakkhayāya saṃvattatī”ti",
  "atk-s0503a:1286_6": "evaṃ vuttena kammakkhayakarena ariyamaggena avassaji.",
  "atk-s0503a:1286_7": "Kathaṃ ajjhattarato samāhito,",
  "atk-s0503a:1286_8": "abhindi kavacamivattasambhavaṃ.",
  "atk-s0503a:1286_9": "So hi vipassanāvasena ajjhattarato,",
  "atk-s0503a:1286_10": "samathavasena samāhitoti evaṃ pubbabhāgato paṭṭhāya samathavipassanābalena kavacaṃ viya attabhāvaṃ pariyonandhitvā ṭhitaṃ,",
  "atk-s0503a:1286_11": "attani sambhavattā “attasambhava”nti laddhanāmaṃ sabbaṃ kilesajālaṃ abhindi,",
  "atk-s0503a:1286_12": "kilesābhāveneva kammaṃ appaṭisandhikattā avassaṭṭhaṃ nāma hotīti evaṃ kilesappahānena kammaṃ pajahi.",
  "atk-s0503a:1286_13": "Iti bodhimūleyeva avassaṭṭhabhavasaṅkhāro bhagavā vekhamissakena viya jarasakaṭaṃ samāpattivekhamissakena",
  "atk-s0503a:1286_14": "attabhāvaṃ yāpentopi “ito temāsato uddhaṃ samāpattivekhamassa na dassāmī”ti cittuppādanena āyusaṅkhāraṃ ossajīti.",
  "atk-s0503a:1287_0": "Paṭhamasuttavaṇṇanā niṭṭhitā.",
  "atk-s0503a:1288_0": "2. Sattajaṭilasuttavaṇṇanā",
  "atk-s0503a:1289_0": "52.",
  "atk-s0503a:1289_1": "Dutiye bahidvārakoṭṭhaketi pāsādadvārakoṭṭhakassa bahi,",
  "atk-s0503a:1289_2": "na vihāradvārakoṭṭhakassa.",
  "atk-s0503a:1289_3": "So kira pāsādo lohapāsādo viya samantā catudvārakoṭṭhakaparivuto pākāraparikkhitto.",
  "atk-s0503a:1289_4": "Tesu pācīnadvārakoṭṭhakassa bahi pāsādacchāyāyaṃ pācīnalokadhātuṃ olokento paññattavarabuddhāsane nisinno hoti.",
  "atk-s0503a:1289_5": "Jaṭilāti jaṭāvanto tāpasavesadhārino.",
  "atk-s0503a:1289_6": "Nigaṇṭhāti setapaṭanigaṇṭharūpadhārino.",
  "atk-s0503a:1289_7": "Ekasāṭakāti ekasāṭakanigaṇṭhā viya ekaṃ pilotikakhaṇḍaṃ hatthe bandhitvā tenāpi sarīrassa purimabhāgaṃ paṭicchādetvā vicaraṇakā.",
  "atk-s0503a:1289_8": "Parūḷhakacchanakhalomāti parūḷhakacchalomā parūḷhanakhā parūḷhaavasesalomā ca,",
  "atk-s0503a:1289_9": "kacchādīsu dīghalomā dīghanakhā cāti attho.",
  "atk-s0503a:1289_10": "Khārivividhamādāyāti vividhaṃ khārādinānappakāraṃ pabbajitaparikkhārabhaṇḍikaṃ gahetvā.",
  "atk-s0503a:1289_11": "Avidūre atikkamantīti vihārassa avidūramaggena nagaraṃ pavisanti.",
  "atk-s0503a:1290_0": "Rājāhaṃ, bhante,",
  "atk-s0503a:1290_1": "pasenadi kosaloti ahaṃ, bhante,",
  "atk-s0503a:1290_2": "rājā pasenadi kosalo,",
  "atk-s0503a:1290_3": "mayhaṃ nāmaṃ tumhe jānāthāti.",
  "atk-s0503a:1290_4": "Kasmā pana rājā loke aggapuggalassa santike nisinno evarūpānaṃ nagganissirīkānaṃ añjaliṃ paggaṇhātīti?",
  "atk-s0503a:1290_5": "Saṅgaṇhanatthāya.",
  "atk-s0503a:1290_6": "Evañhissa ahosi “sacāhaṃ ettakampi etesaṃ na karissāmi,",
  "atk-s0503a:1290_7": "mayaṃ puttadāraṃ pahāya etassatthāya dubbhojanadukkhaseyyādīni anubhoma,",
  "atk-s0503a:1290_8": "ayaṃ amhākaṃ nipaccakāramattampi na karoti.",
  "atk-s0503a:1290_9": "Tasmiñhi kate amhe ‘ocarakā’ti jano aggahetvā ‘pabbajitā’icceva sañjānissati,",
  "atk-s0503a:1290_10": "kiṃ imassa bhūtatthakathanenāti attanā diṭṭhaṃ sutaṃ paṭicchādetvā na katheyyuṃ,",
  "atk-s0503a:1290_11": "evaṃ kate pana anigūhitvā kathessantī”ti.",
  "atk-s0503a:1290_12": "Apica satthu ajjhāsayajānanatthampi evamakāsīti.",
  "atk-s0503a:1290_13": "Rājā kira bhagavantaṃ upasaṅkamantopi katipayakālaṃ sammāsambodhiṃ na saddahi.",
  "atk-s0503a:1290_14": "Tenassa evaṃ ahosi “yadi bhagavā sabbaṃ jānāti,",
  "atk-s0503a:1290_15": "mayā imesaṃ nipaccakāraṃ katvā ‘ime arahanto’ti vutte nānujāneyya,",
  "atk-s0503a:1290_16": "atha maṃ anuvattanto anujāneyya,",
  "atk-s0503a:1290_17": "kuto tassa sabbaññutā”ti.",
  "atk-s0503a:1290_18": "Evaṃ so satthu ajjhāsayajānanatthaṃ tathā akāsi.",
  "atk-s0503a:1290_19": "Bhagavā pana “ujukameva ‘na ime samaṇā ocarakā’ti vutte yadipi rājā saddahati,",
  "atk-s0503a:1290_20": "mahājano pana tamatthaṃ ajānanto na saddaheyya,",
  "atk-s0503a:1290_21": "samaṇo gotamo ‘rājā attano kathaṃ suṇātī’ti yaṃ kiñci mukhāruḷhaṃ kathetī’ti vadeyya,",
  "atk-s0503a:1290_22": "tadassa dīgharattaṃ ahitāya dukkhāya saṃvatteyya,",
  "atk-s0503a:1290_23": "añño ca guḷhakammaṃ vivaṭaṃ kataṃ bhaveyya,",
  "atk-s0503a:1290_24": "sayameva rājā tesaṃ ocarakabhāvaṃ kathessatī”ti ñatvā “dujjānaṃ kho eta”ntiādimāha.",
  "atk-s0503a:1291_0": "Tattha kāmabhogināti iminā pana rāgābhibhavaṃ,",
  "atk-s0503a:1291_1": "ubhayenāpi vikkhittacittataṃ dasseti.",
  "atk-s0503a:1291_2": "Puttasambādhasayananti puttehi sambādhasayanaṃ.",
  "atk-s0503a:1291_3": "Ettha ca puttasīsena dārapariggahaṃ,",
  "atk-s0503a:1291_4": "puttadāresu uppilāvitena tesaṃ gharāvāsādihetu sokābhibhavena cittassa saṃkiliṭṭhataṃ dasseti.",
  "atk-s0503a:1291_5": "Kāsikacandananti saṇhacandanaṃ,",
  "atk-s0503a:1291_6": "kāsikavatthañca candanañcāti vā attho.",
  "atk-s0503a:1291_7": "Mālāgandhavilepananti vaṇṇagandhatthāya mālā,",
  "atk-s0503a:1291_8": "sugandhabhāvatthāya gandhaṃ,",
  "atk-s0503a:1291_9": "chavirāgakaraṇatthāya vilepanaṃ dhārentena.",
  "atk-s0503a:1291_10": "Jātarūparajatanti suvaṇṇañceva avasiṭṭhadhanañca.",
  "atk-s0503a:1291_11": "Sādiyantenāti paṭiggaṇhantena.",
  "atk-s0503a:1291_12": "Sabbenapi kāmesu abhigiddhabhāvameva pakāseti.",
  "atk-s0503a:1292_0": "Saṃvāsenāti sahavāsena.",
  "atk-s0503a:1292_1": "Sīlaṃ veditabbanti “ayaṃ pesalo vā dussīlo vā”ti saṃvasantena ekasmiṃ ṭhāne saha vasantena jānitabbo.",
  "atk-s0503a:1292_2": "Tañca kho dīghena addhunā na ittaranti tañca sīlaṃ dīghena kālena veditabbaṃ,",
  "atk-s0503a:1292_3": "na ittarena.",
  "atk-s0503a:1292_4": "Katipayadivase hi saññatākāro saṃvutindriyākāro ca hutvā sakkā dassetuṃ.",
  "atk-s0503a:1292_5": "Manasi karotā no amanasi karotāti tampi “sīlamassa pariggaṇhissāmī”ti manasi karontena paccavekkhantena sakkā jānituṃ,",
  "atk-s0503a:1292_6": "na itarena.",
  "atk-s0503a:1292_7": "Paññavatāti tampi sappaññeneva paṇḍitena.",
  "atk-s0503a:1292_8": "Bālo hi manasi karontopi jānituṃ na sakkoti.",
  "atk-s0503a:1292_9": "Saṃvohārenāti kathanena.",
  "atk-s0503a:1293_0": "“Yo hi koci manussesu, vohāraṃ upajīvati;",
  "atk-s0503a:1294_0": "Evaṃ vāseṭṭha jānāhi, vāṇijo so na brāhmaṇo”ti. –",
  "atk-s0503a:1295_0": "Ettha hi vāṇijjaṃ vohāro nāma.",
  "atk-s0503a:1295_1": "“Cattāro ariyavohārā”ti ettha cetanā.",
  "atk-s0503a:1295_2": "“Saṅkhā samaññā paññatti vohāro”ti ettha paññatti.",
  "atk-s0503a:1295_3": "“Vohāramattena so vohareyyā”ti ettha kathā vohāro.",
  "atk-s0503a:1295_4": "Idhāpi so eva adhippeto.",
  "atk-s0503a:1295_5": "Ekaccassa hi sammukhākathā parammukhākathāya na sameti,",
  "atk-s0503a:1295_6": "parammukhākathā sammukhākathāya,",
  "atk-s0503a:1295_7": "tathā purimakathā pacchimakathāya,",
  "atk-s0503a:1295_8": "pacchimakathā ca purimakathāya.",
  "atk-s0503a:1295_9": "So kathentoyeva sakkā jānituṃ “asuci eso puggalo”ti.",
  "atk-s0503a:1295_10": "Sucisīlassa pana purimaṃ pacchimena,",
  "atk-s0503a:1295_11": "pacchimañca purimena,",
  "atk-s0503a:1295_12": "sammukhā kathitañca parammukhā kathitena,",
  "atk-s0503a:1295_13": "parammukhā kathitañca sammukhā kathitena sameti,",
  "atk-s0503a:1295_14": "tasmā kathentena sakkā sucibhāvo jānitunti pakāsento āha –",
  "atk-s0503a:1295_15": "“saṃvohārena soceyyaṃ veditabba”nti.",
  "atk-s0503a:1296_0": "Thāmoti ñāṇathāmo.",
  "atk-s0503a:1296_1": "Yassa hi ñāṇathāmo natthi,",
  "atk-s0503a:1296_2": "so uppannesu upaddavesu gahetabbagahaṇaṃ kattabbakaraṇaṃ apassanto advārikaṃ gharaṃ paviṭṭho viya carati. Tenāha –",
  "atk-s0503a:1296_3": "“āpadāsu kho, mahārāja,",
  "atk-s0503a:1296_4": "thāmo veditabbo”ti.",
  "atk-s0503a:1296_5": "Sākacchāyāti sahakathāya.",
  "atk-s0503a:1296_6": "Duppaññassa hi kathā udake geṇḍu viya uplavati,",
  "atk-s0503a:1296_7": "paññavato kathentassa paṭibhānaṃ anantaṃ hoti.",
  "atk-s0503a:1296_8": "Udakavipphandaneneva hi maccho khuddako mahanto vāti paññāyati.",
  "atk-s0503a:1297_0": "Iti bhagavā rañño ujukameva te “ime nāmā”ti avatvā arahantānaṃ anarahantānañca jānanūpāyaṃ pakāsesi.",
  "atk-s0503a:1297_1": "Rājā taṃ sutvā bhagavato sabbaññutāya desanāvilāsena ca abhippasanno “acchariyaṃ,",
  "atk-s0503a:1297_2": "bhante”tiādinā attano pasādaṃ pakāsetvā idāni te yāthāvato bhagavato ārocento “ete, bhante,",
  "atk-s0503a:1297_3": "mama purisā carā”tiādimāha.",
  "atk-s0503a:1297_4": "Tattha carāti apabbajitā eva pabbajitarūpena raṭṭhapiṇḍaṃ bhuñjantā paṭicchannakammantattā.",
  "atk-s0503a:1297_5": "Ocarakāti heṭṭhā carakā.",
  "atk-s0503a:1297_6": "Carā hi pabbatamatthakena carantāpi heṭṭhā carakāva nihīnakammattā.",
  "atk-s0503a:1297_7": "Atha vā ocarakāti carapurisā.",
  "atk-s0503a:1297_8": "Ocaritvāti avacaritvā vīmaṃsitvā,",
  "atk-s0503a:1297_9": "tasmiṃ tasmiṃ dese taṃ taṃ pavattiṃ ñatvāti attho.",
  "atk-s0503a:1297_10": "Osārissāmīti paṭipajjissāmi,",
  "atk-s0503a:1297_11": "karissāmīti attho.",
  "atk-s0503a:1297_12": "Rajojallanti rajañca malañca.",
  "atk-s0503a:1297_13": "Pavāhetvāti suṭṭhu vikkhālanavasena apanetvā.",
  "atk-s0503a:1297_14": "Kappitakesamassūti alaṅkārasatthe vuttavidhinā kappakehi chinnakesamassū.",
  "atk-s0503a:1297_15": "Kāmaguṇehīti kāmakoṭṭhāsehi,",
  "atk-s0503a:1297_16": "kāmabandhanehi vā samappitāti suṭṭhu appitā allīnā.",
  "atk-s0503a:1297_17": "Samaṅgibhūtāti sahabhūtā.",
  "atk-s0503a:1297_18": "Paricāressantīti indriyāni samantato cāressanti kīḷāpessanti vā.",
  "atk-s0503a:1298_0": "Etamatthaṃ viditvāti etaṃ tesaṃ rājapurisānaṃ attano udarassa kāraṇā pabbajitavesena lokavañcanasaṅkhātaṃ atthaṃ viditvā.",
  "atk-s0503a:1298_1": "Imaṃ udānanti imaṃ parādhīnatāparavañcanatāpaṭikkhepavibhāvanaṃ udānaṃ udānesi.",
  "atk-s0503a:1299_0": "Tattha na vāyameyya sabbatthāti dūteyyaocarakakammādike sabbasmiṃ pāpadhamme ime rājapurisā viya pabbajito na vāyameyya,",
  "atk-s0503a:1299_1": "vāyāmaṃ ussāhaṃ na kareyya,",
  "atk-s0503a:1299_2": "sabbattha yattha katthaci vāyāmaṃ akatvā appamattakepi puññasmiṃyeva vāyameyyāti adhippāyo.",
  "atk-s0503a:1299_3": "Nāññassa puriso siyāti pabbajitarūpena aññassa puggalassa sevakapuriso na siyā. Kasmā?",
  "atk-s0503a:1299_4": "Evarūpassapi ocarakādipāpakammassa kattabbattā.",
  "atk-s0503a:1299_5": "Nāññaṃ nissāya jīveyyāti aññaṃ paraṃ issarādiṃ nissāya “tappaṭibaddhaṃ me sukhadukkha”nti evaṃcitto hutvā na jīvikaṃ pavatteyya,",
  "atk-s0503a:1299_6": "attadīpo attasaraṇo anaññasaraṇo eva bhaveyya.",
  "atk-s0503a:1299_7": "Atha vā anatthāvahato “ocaraṇa”nti laddhanāmakattā aññaṃ akusalakammaṃ nissāya na jīveyya.",
  "atk-s0503a:1299_8": "Dhammena na vaṇiṃ careti dhanādiatthāya dhammaṃ na katheyya.",
  "atk-s0503a:1299_9": "Yo hi dhanādihetu paresaṃ dhammaṃ deseti,",
  "atk-s0503a:1299_10": "so dhammena vāṇijjaṃ karoti nāma,",
  "atk-s0503a:1299_11": "evaṃ dhammena taṃ na careyya.",
  "atk-s0503a:1299_12": "Atha vā dhanādīnaṃ atthāya kosalarañño puriso viya ocarakādikammaṃ karonto parehi anāsaṅkanīyatāya pabbajjāliṅgasamādānādīni",
  "atk-s0503a:1299_13": "anutiṭṭhanto dhammena vāṇijjaṃ karoti nāma.",
  "atk-s0503a:1299_14": "Yopi idha parisuddhaṃ brahmacariyaṃ carantopi aññataraṃ devanikāyaṃ paṇidhāya brahmacariyaṃ carati,",
  "atk-s0503a:1299_15": "sopi dhammena vāṇijjaṃ karoti nāma,",
  "atk-s0503a:1299_16": "evaṃ dhammena vāṇijjaṃ na care,",
  "atk-s0503a:1299_17": "na kareyyāti attho.",
  "atk-s0503a:1300_0": "Dutiyasuttavaṇṇanā niṭṭhitā.",
  "atk-s0503a:1301_0": "3. Paccavekkhaṇasuttavaṇṇanā",
  "atk-s0503a:1302_0": "53.",
  "atk-s0503a:1302_1": "Tatiye attano aneke pāpake akusale dhamme pahīneti lobhadosamohaviparītamanasikāraahirikānottappakodhūpanāhamakkhapalāsaissāmacchariyamāyā-",
  "atk-s0503a:1302_2": "sāṭheyyathambhasārambhamānātimānamadapamādataṇhāavijjātividhākusalamūladuccaritasaṃkilesavisama-",
  "atk-s0503a:1302_3": "saññāvitakkapapañcacatubbidhavipallāsaāsavaoghayogaganthāgatigamanataṇhupādānapañcavidha-",
  "atk-s0503a:1302_4": "cetokhilapañcacetovinibandhanīvaraṇābhinandanachavivāda-",
  "atk-s0503a:1302_5": "mūlataṇhākāyasattānusayaaṭṭhamicchattanava-",
  "atk-s0503a:1302_6": "taṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritādippabhede attano santāne anādikālapavatte",
  "atk-s0503a:1302_7": "diyaḍḍhasahassakilese taṃsahagate cāpi aneke pāpake lāmake akosallasambhūtaṭṭhena akusale dhamme anavasesaṃ",
  "atk-s0503a:1302_8": "saha vāsanāya bodhimūleyeva pahīne ariyamaggena samucchinne paccavekkhamāno “ayampi me kileso pahīno,",
  "atk-s0503a:1302_9": "ayampi me kileso pahīno”ti anupadapaccavekkhaṇāya paccavekkhamāno bhagavā nisinno hoti.",
  "atk-s0503a:1303_0": "Aneke ca kusale dhammeti sīlasamādhipaññāvimuttivimuttiñāṇadassanaṃ cattāro satipaṭṭhānā,",
  "atk-s0503a:1303_1": "cattāro sammappadhānā,",
  "atk-s0503a:1303_2": "cattāro iddhipādā,",
  "atk-s0503a:1303_3": "cattāro ariyamaggā,",
  "atk-s0503a:1303_4": "cattāri phalāni,",
  "atk-s0503a:1303_5": "catasso paṭisambhidā,",
  "atk-s0503a:1303_6": "catuyoniparicchedakañāṇaṃ,",
  "atk-s0503a:1303_7": "cattāro ariyavaṃsā,",
  "atk-s0503a:1303_8": "cattāri vesārajjañāṇāni,",
  "atk-s0503a:1303_9": "pañca padhāniyaṅgāni,",
  "atk-s0503a:1303_10": "pañcaṅgiko sammāsamādhi,",
  "atk-s0503a:1303_11": "pañcañāṇiko sammāsamādhi,",
  "atk-s0503a:1303_12": "pañcindriyāni,",
  "atk-s0503a:1303_13": "pañca balāni,",
  "atk-s0503a:1303_14": "pañca nissāraṇīyā dhātuyo,",
  "atk-s0503a:1303_15": "pañca vimuttāyatanañāṇāni,",
  "atk-s0503a:1303_16": "pañca vimuttiparipācanīyā saññā,",
  "atk-s0503a:1303_17": "cha anussatiṭṭhānāni,",
  "atk-s0503a:1303_18": "cha gāravā,",
  "atk-s0503a:1303_19": "cha nissāraṇīyā dhātuyo,",
  "atk-s0503a:1303_20": "cha satatavihārā,",
  "atk-s0503a:1303_21": "cha anuttariyāni,",
  "atk-s0503a:1303_22": "cha nibbedhabhāgiyā paññā,",
  "atk-s0503a:1303_23": "cha abhiññā,",
  "atk-s0503a:1303_24": "cha asādhāraṇañāṇāni,",
  "atk-s0503a:1303_25": "satta aparihāniyā dhammā,",
  "atk-s0503a:1303_26": "satta ariyadhanāni,",
  "atk-s0503a:1303_27": "satta bojjhaṅgā,",
  "atk-s0503a:1303_28": "satta sappurisadhammā,",
  "atk-s0503a:1303_29": "satta nijjaravatthūni,",
  "atk-s0503a:1303_30": "satta saññā,",
  "atk-s0503a:1303_31": "satta dakkhiṇeyyapuggaladesanā,",
  "atk-s0503a:1303_32": "satta khīṇāsavabaladesanā,",
  "atk-s0503a:1303_33": "aṭṭha paññāpaṭilābhahetudesanā,",
  "atk-s0503a:1303_34": "aṭṭha sammattāni,",
  "atk-s0503a:1303_35": "aṭṭha lokadhammātikkamā,",
  "atk-s0503a:1303_36": "aṭṭha ārambhavatthūni,",
  "atk-s0503a:1303_37": "aṭṭha akkhaṇadesanā,",
  "atk-s0503a:1303_38": "aṭṭha mahāpurisavitakkā,",
  "atk-s0503a:1303_39": "aṭṭha abhibhāyatanadesanā,",
  "atk-s0503a:1303_40": "aṭṭha vimokkhā,",
  "atk-s0503a:1303_41": "nava yonisomanasikāramūlakā dhammā,",
  "atk-s0503a:1303_42": "nava pārisuddhipadhāniyaṅgāni,",
  "atk-s0503a:1303_43": "nava sattāvāsadesanā,",
  "atk-s0503a:1303_44": "nava āghātappaṭivinayā,",
  "atk-s0503a:1303_45": "nava saññā,",
  "atk-s0503a:1303_46": "nava nānattāni,",
  "atk-s0503a:1303_47": "nava anupubbavihārā,",
  "atk-s0503a:1303_48": "dasa nāthakaraṇā dhammā,",
  "atk-s0503a:1303_49": "dasa kasiṇāyatanāni,",
  "atk-s0503a:1303_50": "dasa kusalakammapathā,",
  "atk-s0503a:1303_51": "dasa sammattāni,",
  "atk-s0503a:1303_52": "dasa ariyavāsā,",
  "atk-s0503a:1303_53": "dasa asekkhā dhammā,",
  "atk-s0503a:1303_54": "dasa tathāgatabalāni,",
  "atk-s0503a:1303_55": "ekādasa mettānisaṃsā,",
  "atk-s0503a:1303_56": "dvādasa dhammacakkākārā,",
  "atk-s0503a:1303_57": "terasa dhutaṅgaguṇā,",
  "atk-s0503a:1303_58": "cuddasa buddhañāṇāni,",
  "atk-s0503a:1303_59": "pannarasa vimuttiparipācanīyā dhammā,",
  "atk-s0503a:1303_60": "soḷasavidhā ānāpānassati,",
  "atk-s0503a:1303_61": "soḷasa aparantapanīyā dhammā,",
  "atk-s0503a:1303_62": "aṭṭhārasa mahāvipassanā,",
  "atk-s0503a:1303_63": "aṭṭhārasa buddhadhammā,",
  "atk-s0503a:1303_64": "ekūnavīsati paccavekkhaṇañāṇāni,",
  "atk-s0503a:1303_65": "catucattālīsa ñāṇavatthūni,",
  "atk-s0503a:1303_66": "paññāsa udayabbayañāṇāni,",
  "atk-s0503a:1303_67": "paropaññāsa kusalā dhammā,",
  "atk-s0503a:1303_68": "sattasattati ñāṇavatthūni,",
  "atk-s0503a:1303_69": "catuvīsatikoṭisatasahassasamāpattisañcārimahāvajirañāṇaṃ,",
  "atk-s0503a:1303_70": "anantanayasamantapaṭṭhānapavicayapaccavekkhaṇadesanāñāṇāni,",
  "atk-s0503a:1303_71": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādike aneke attano kusale",
  "atk-s0503a:1303_72": "anavajjadhamme anantakālaṃ pāramiparibhāvanāya maggabhāvanāya ca pāripūriṃ vuddhiṃ gate “imepi anavajjadhammā",
  "atk-s0503a:1303_73": "mayi saṃvijjanti,",
  "atk-s0503a:1303_74": "imepi anavajjadhammā mayi saṃvijjantī”ti rucivasena manasikārābhimukhe buddhaguṇe vaggavagge puñjapuñje katvā paccavekkhamāno nisinno hoti.",
  "atk-s0503a:1303_75": "Te ca kho sapadesato eva,",
  "atk-s0503a:1303_76": "na nippadesato.",
  "atk-s0503a:1303_77": "Sabbe buddhaguṇe bhagavatāpi anupadaṃ anavasesato manasi kātuṃ na sakkā anantāparimeyyabhāvato.",
  "atk-s0503a:1304_0": "Vuttañhetaṃ –",
  "atk-s0503a:1305_0": "“Buddhopi buddhassa bhaṇeyya vaṇṇaṃ,",
  "atk-s0503a:1306_0": "Kappampi ce aññamabhāsamāno;",
  "atk-s0503a:1307_0": "Khīyetha kappo ciradīghamantare,",
  "atk-s0503a:1308_0": "Vaṇṇo na khīyetha tathāgatassā”ti.",
  "atk-s0503a:1309_0": "Aparampi vuttaṃ –",
  "atk-s0503a:1310_0": "“Asaṅkhyeyyāni nāmāni, saguṇena mahesino;",
  "atk-s0503a:1311_0": "Guṇena nāmamuddheyyaṃ, api nāma sahassato”ti.",
  "atk-s0503a:1312_0": "Tadā hi bhagavā pacchābhattaṃ piṇḍapātappaṭikkanto vihāraṃ pavisitvā gandhakuṭippamukhe ṭhatvā bhikkhūsu",
  "atk-s0503a:1312_1": "vattaṃ dassetvā gatesu mahāgandhakuṭiṃ pavisitvā paññattavarabuddhāsane nisinno attano atītajātivisayaṃ",
  "atk-s0503a:1312_2": "ñāṇaṃ pesesi.",
  "atk-s0503a:1312_3": "Athassa tāni nirantaraṃ poṅkhānupoṅkhaṃ anantāparimāṇappabhedā upaṭṭhahiṃsu.",
  "atk-s0503a:1312_4": "So “evaṃ mahantassa nāma dukkhakkhandhassa mūlabhūtā ime kilesā”ti kilesavisayaṃ ñāṇācāraṃ pesetvā te",
  "atk-s0503a:1312_5": "pahānamukhena anupadaṃ paccavekkhitvā “ime vata kilesā anavasesato mayhaṃ suṭṭhu pahīnā”ti puna tesaṃ",
  "atk-s0503a:1312_6": "pahānakaraṃ sākāraṃ saparivāraṃ sauddesaṃ ariyamaggaṃ paccavekkhanto anantāparimāṇabhede attano sīlādianavajjadhamme",
  "atk-s0503a:1312_7": "manasākāsi.",
  "atk-s0503a:1312_8": "Tena vuttaṃ –",
  "atk-s0503a:1313_0": "“Tena kho pana samayena bhagavā attano aneke pāpake akusale dhamme pahīne paccavekkhamāno nisinno hoti,",
  "atk-s0503a:1313_1": "aneke ca kusale dhamme bhāvanāpāripūriṃ gate”ti.",
  "atk-s0503a:1314_0": "Evaṃ paccavekkhitvā uppannapītisomanassuddesabhūtaṃ imaṃ udānaṃ udānesi.",
  "atk-s0503a:1315_0": "Tattha ahu pubbeti arahattamaggañāṇuppattito pubbe sabbopi cāyaṃ rāgādiko kilesagaṇo mayhaṃ santāne ahu āsi,",
  "atk-s0503a:1315_1": "na imasmiṃ kilesagaṇe kocipi kileso nāhosi.",
  "atk-s0503a:1315_2": "Tadā nāhūti tadā tasmiṃ kāle ariyamaggakkhaṇe so kilesagaṇo na ahu na āsi,",
  "atk-s0503a:1315_3": "tattha aṇumattopi kileso aggamaggakkhaṇe appahīno nāma natthi.",
  "atk-s0503a:1315_4": "“Tato nāhū”tipi paṭhanti,",
  "atk-s0503a:1315_5": "tato arahattamaggakkhaṇato paraṃ nāsīti attho.",
  "atk-s0503a:1315_6": "Nāhu pubbeti yo cāyaṃ mama aparimāṇo anavajjadhammo etarahi bhāvanāpāripūriṃ gato upalabbhati,",
  "atk-s0503a:1315_7": "sopi ariyamaggakkhaṇato pubbe na ahu na āsi.",
  "atk-s0503a:1315_8": "Tadā ahūti yadā pana me aggamaggañāṇaṃ uppannaṃ,",
  "atk-s0503a:1315_9": "tadā sabbopi me anavajjadhammo āsi.",
  "atk-s0503a:1315_10": "Aggamaggādhigamena hi saddhiṃ sabbepi sabbaññuguṇā buddhānaṃ hatthagatā eva honti.",
  "atk-s0503a:1316_0": "Na cāhu na ca bhavissati,",
  "atk-s0503a:1316_1": "na cetarahi vijjatīti yo pana so anavajjadhammo ariyamaggo mayhaṃ bodhimaṇḍe uppanno,",
  "atk-s0503a:1316_2": "yena sabbo kilesagaṇo anavasesaṃ pahīno,",
  "atk-s0503a:1316_3": "so yathā mayhaṃ maggakkhaṇato pubbe na cāhu na ca ahosi,",
  "atk-s0503a:1316_4": "evaṃ attanā pahātabbakilesābhāvato te kilesā viya ayampi na ca bhavissati anāgate na uppajjissati,",
  "atk-s0503a:1316_5": "etarahi paccuppannakālepi na vijjati na upalabbhati attanā kattabbakiccābhāvato.",
  "atk-s0503a:1316_6": "Na hi ariyamaggo anekavāraṃ pavattati.",
  "atk-s0503a:1316_7": "Tenevāha –",
  "atk-s0503a:1316_8": "“na pāraṃ diguṇaṃ yantī”ti.",
  "atk-s0503a:1317_0": "Iti bhagavā ariyamaggena attano santāne anavasesaṃ pahīne akusale dhamme bhāvanāpāripūriṃ gate aparimāṇe",
  "atk-s0503a:1317_1": "anavajjadhamme ca paccavekkhamāno attupanāyikapītivegavissaṭṭhaṃ udānaṃ udānesi.",
  "atk-s0503a:1317_2": "Purimāya kathāya purimavesārajjadvayameva kathitaṃ,",
  "atk-s0503a:1317_3": "pacchimadvayaṃ sammāsambodhiyā pakāsitattā pakāsitameva hotīti.",
  "atk-s0503a:1318_0": "Tatiyasuttavaṇṇanā niṭṭhitā.",
  "atk-s0503a:1319_0": "4. Paṭhamanānātitthiyasuttavaṇṇanā",
  "atk-s0503a:1320_0": "54.",
  "atk-s0503a:1320_1": "Catutthe nānātitthiyasamaṇabrāhmaṇaparibbājakāti ettha taranti etena saṃsāroghanti titthaṃ,",
  "atk-s0503a:1320_2": "nibbānamaggo.",
  "atk-s0503a:1320_3": "Idha pana viparītavipallāsavasena diṭṭhigatikehi tathā gahitadiṭṭhidassanaṃ “tittha”nti adhippetaṃ.",
  "atk-s0503a:1320_4": "Tasmiṃ sassatādinānākāre titthe niyuttāti nānātitthiyā,",
  "atk-s0503a:1320_5": "nagganigaṇṭhādisamaṇā ceva kaṭhakalāpādibrāhmaṇā ca pokkharasātādiparibbājakā ca samaṇabrāhmaṇaparibbājakā.",
  "atk-s0503a:1320_6": "Nānātitthiyā ca te samaṇabrāhmaṇaparibbājakā cāti nānātitthiyasamaṇabrāhmaṇaparibbājakā.",
  "atk-s0503a:1321_0": "“Sassato attā ca loko cā”tiādinā passanti etāya,",
  "atk-s0503a:1321_1": "sayaṃ vā passati,",
  "atk-s0503a:1321_2": "tathā dassanamattameva vāti diṭṭhi,",
  "atk-s0503a:1321_3": "micchābhinivesassetaṃ adhivacanaṃ.",
  "atk-s0503a:1321_4": "Sassatādivasena nānā anekavidhā diṭṭhiyo etesanti nānādiṭṭhikā.",
  "atk-s0503a:1321_5": "Sassatādivaseneva khamanaṃ khanti,",
  "atk-s0503a:1321_6": "rocanaṃ ruci,",
  "atk-s0503a:1321_7": "atthato “sassato attā ca loko cā”tiādinā pavatto cittavipallāso saññāvipallāso ca.",
  "atk-s0503a:1321_8": "Tathā nānā khantiyo etesanti nānākhantikā,",
  "atk-s0503a:1321_9": "nānā ruciyo etesanti nānārucikā.",
  "atk-s0503a:1321_10": "Diṭṭhigatikā hi pubbabhāge tathā tathā cittaṃ rocetvā khamāpetvā ca pacchā “idameva saccaṃ moghamañña”nti abhinivisanti.",
  "atk-s0503a:1321_11": "Atha vā “aniccaṃ nicca”ntiādinā tathā tathā dassanavasena diṭṭhi,",
  "atk-s0503a:1321_12": "khamanavasena khanti,",
  "atk-s0503a:1321_13": "ruccanavasena rucīti evaṃ tīhipi padehi diṭṭhi eva vuttāti veditabbā.",
  "atk-s0503a:1321_14": "Nānādiṭṭhinissayanissitāti sassatādiparikappavasena nānāvidhaṃ diṭṭhiyā nissayaṃ vatthuṃ kāraṇaṃ,",
  "atk-s0503a:1321_15": "diṭṭhisaṅkhātameva vā nissayaṃ nissitā allīnā upagatā,",
  "atk-s0503a:1321_16": "taṃ anissajjitvā ṭhitāti attho.",
  "atk-s0503a:1321_17": "Diṭṭhiyopi hi diṭṭhigatikānaṃ abhinivesākārānaṃ nissayā honti.",
  "atk-s0503a:1322_0": "Santīti atthi saṃvijjanti upalabbhanti.",
  "atk-s0503a:1322_1": "Eketi ekacce.",
  "atk-s0503a:1322_2": "Samaṇabrāhmaṇāti pabbajjūpagamena samaṇā,",
  "atk-s0503a:1322_3": "jātiyā brāhmaṇā,",
  "atk-s0503a:1322_4": "lokena vā samaṇāti ca brāhmaṇāti ca evaṃ gahitā.",
  "atk-s0503a:1322_5": "Evaṃvādinoti evaṃ idāni vattabbākārena vadantīti evaṃvādino.",
  "atk-s0503a:1322_6": "Evaṃ idāni vattabbākārena pavattā diṭṭhi etesanti evaṃdiṭṭhino.",
  "atk-s0503a:1322_7": "Tattha dutiyena diṭṭhigatikānaṃ micchābhiniveso dassito,",
  "atk-s0503a:1322_8": "paṭhamena tesaṃ yathābhinivesaṃ paresaṃ tattha patiṭṭhāpanavasena vohāro.",
  "atk-s0503a:1323_0": "Sassato loko,",
  "atk-s0503a:1323_1": "idameva saccaṃ moghamaññanti ettha lokoti attā.",
  "atk-s0503a:1323_2": "So hi diṭṭhigatikehi lokiyanti ettha puññaṃ pāpaṃ tabbipākā,",
  "atk-s0503a:1323_3": "sayaṃ vā kārakādibhāvena abhiyuttehi lokiyatīti lokoti adhippeto.",
  "atk-s0503a:1323_4": "Svāyaṃ sassato amaro nicco dhuvoti yadidaṃ amhākaṃ dassanaṃ idameva saccaṃ aviparītaṃ,",
  "atk-s0503a:1323_5": "aññaṃ pana asassatotiādi paresaṃ dassanaṃ moghaṃ micchāti attho.",
  "atk-s0503a:1323_6": "Etena cattāropi sassatavādā dassitā honti.",
  "atk-s0503a:1323_7": "Asassatoti na sassato,",
  "atk-s0503a:1323_8": "anicco adhuvo cavanadhammoti attho.",
  "atk-s0503a:1323_9": "“Asassato”ti sassatabhāvappaṭikkhepeneva ucchedo dīpitoti sattapi ucchedavādā dīpitā honti.",
  "atk-s0503a:1324_0": "Antavāti sapariyanto parivaṭumo paricchinnappamāṇo,",
  "atk-s0503a:1324_1": "na sabbagatoti attho.",
  "atk-s0503a:1324_2": "Etena sarīraparimāṇo aṅguṭṭhaparimāṇo avayavaparimāṇo paramāṇuparimāṇo attāti evamādivādā dassitā honti.",
  "atk-s0503a:1324_3": "Anantavāti apariyanto,",
  "atk-s0503a:1324_4": "sabbagatoti attho.",
  "atk-s0503a:1324_5": "Etena kapilakaṇādādivādā dīpitā honti.",
  "atk-s0503a:1325_0": "Taṃ jīvaṃ taṃ sarīranti yaṃ sarīraṃ,",
  "atk-s0503a:1325_1": "tadeva jīvasaṅkhātaṃ vatthu,",
  "atk-s0503a:1325_2": "yañca jīvasaṅkhātaṃ vatthu,",
  "atk-s0503a:1325_3": "tadeva sarīranti jīvañca sarīrañca advayaṃ samanupassati.",
  "atk-s0503a:1325_4": "Etena ājīvakānaṃ viya “rūpī attā”ti ayaṃ vādo dassito hoti.",
  "atk-s0503a:1325_5": "Aññaṃ jīvaṃ aññaṃ sarīranti iminā pana “arūpī attā”ti ayaṃ vādo dassito.",
  "atk-s0503a:1326_0": "Hoti tathāgato paraṃ maraṇāti ettha tathāgatoti satto.",
  "atk-s0503a:1326_1": "Tañhi diṭṭhigatiko kārakavedakādisaṅkhātaṃ,",
  "atk-s0503a:1326_2": "niccadhuvādisaṅkhātaṃ vā tathābhāvaṃ gatoti tathāgatoti voharati,",
  "atk-s0503a:1326_3": "so maraṇato idhakāyassa bhedato paraṃ uddhaṃ hoti,",
  "atk-s0503a:1326_4": "atthi saṃvijjatīti attho.",
  "atk-s0503a:1326_5": "Etena sassataggāhamukhena soḷasa saññīvādā aṭṭha asaññīvādā aṭṭha ca nevasaññīnāsaññīvādā dassitā honti.",
  "atk-s0503a:1326_6": "Na hotīti natthi na upalabbhati.",
  "atk-s0503a:1326_7": "Etena ucchedavādo dassito.",
  "atk-s0503a:1326_8": "Hoti ca na ca hotīti atthi ca natthi cāti.",
  "atk-s0503a:1326_9": "Etena ekaccasassatavādā satta saññīvādā ca dassitā.",
  "atk-s0503a:1326_10": "Neva hoti na na hotīti iminā pana amarāvikkhepavādo dassitoti veditabbaṃ.",
  "atk-s0503a:1327_0": "Ime kira diṭṭhigatikā nānādesato āgantvā sāvatthiyaṃ paṭivasantā ekadā samayappavādake sannipatitvā attano",
  "atk-s0503a:1327_1": "attano vādaṃ paggayha aññavāde khuṃsentā vivādāpannā ahesuṃ.",
  "atk-s0503a:1327_2": "Tena vuttaṃ “te bhaṇḍanajātā”tiādi.",
  "atk-s0503a:1328_0": "Tattha bhaṇḍanaṃ nāma kalahassa pubbabhāgo.",
  "atk-s0503a:1328_1": "Bhaṇḍanajātāti jātabhaṇḍanā.",
  "atk-s0503a:1328_2": "Kalahoti kalaho eva,",
  "atk-s0503a:1328_3": "kalassa vā hananato kalaho daṭṭhabbo.",
  "atk-s0503a:1328_4": "Aññamaññassa viruddhavādaṃ āpannāti vivādāpannā.",
  "atk-s0503a:1328_5": "Mammaghaṭṭanato mukhameva sattīti mukhasatti,",
  "atk-s0503a:1328_6": "pharusavācā.",
  "atk-s0503a:1328_7": "Phalūpacārena viya hi kāraṇaṃ kāraṇūpacārena phalampi vohariyati yathā taṃ “sukho buddhuppādo,",
  "atk-s0503a:1328_8": "pāpakammaṃ paccanubhotī”ti ca.",
  "atk-s0503a:1328_9": "Tāhi mukhasattīhi vitudantā vijjhantā viharanti.",
  "atk-s0503a:1328_10": "Ediso dhammoti dhammo aviparītasabhāvo ediso evarūpo,",
  "atk-s0503a:1328_11": "yathā mayā vuttaṃ “sassato loko”ti.",
  "atk-s0503a:1328_12": "Nediso dhammoti na ediso dhammo,",
  "atk-s0503a:1328_13": "yathā tayā vuttaṃ “asassato loko”ti,",
  "atk-s0503a:1328_14": "evaṃ sesapadehipi yojetabbaṃ.",
  "atk-s0503a:1328_15": "So ca titthiyānaṃ vivādo sakalanagare pākaṭo jāto.",
  "atk-s0503a:1328_16": "Atha bhikkhū sāvatthiṃ piṇḍāya paviṭṭhā taṃ sutvā “atthi no idaṃ kathāpābhataṃ,",
  "atk-s0503a:1328_17": "yaṃ nūna mayaṃ imaṃ pavattiṃ bhagavato āroceyyāma,",
  "atk-s0503a:1328_18": "appeva nāma taṃ nissāya satthu saṇhasukhumaṃ dhammadesanaṃ labheyyāmā”ti te pacchābhattaṃ dhammadesanākāle bhagavato etamatthaṃ ārocesuṃ.",
  "atk-s0503a:1328_19": "Tena vuttaṃ –",
  "atk-s0503a:1328_20": "“atha kho sambahulā bhikkhū”tiādi.",
  "atk-s0503a:1329_0": "Taṃ sutvā bhagavā aññatitthiyānaṃ dhammassa ayathābhūtapajānanaṃ pakāsento “aññatitthiyā,",
  "atk-s0503a:1329_1": "bhikkhave”tiādimāha.",
  "atk-s0503a:1329_2": "Tattha andhāti paññācakkhuvirahena andhā.",
  "atk-s0503a:1329_3": "Tenāha “acakkhukā”ti.",
  "atk-s0503a:1329_4": "Paññā hi idha “cakkhū”ti adhippetā.",
  "atk-s0503a:1329_5": "Tathā hi vuttaṃ “atthaṃ na jānantī”tiādi.",
  "atk-s0503a:1329_6": "Tattha atthaṃ na jānantīti idhalokatthaṃ paralokatthaṃ na jānanti,",
  "atk-s0503a:1329_7": "idhalokaparalokesu vuddhiṃ abbhudayaṃ nāvabujjhanti,",
  "atk-s0503a:1329_8": "paramatthe pana nibbāne kathāvakā.",
  "atk-s0503a:1329_9": "Ye hi nāma pavattimattepi sammūḷhā,",
  "atk-s0503a:1329_10": "te kathaṃ nivattiṃ jānissantīti.",
  "atk-s0503a:1329_11": "Anatthaṃ na jānantīti yadaggena te atthaṃ na jānanti,",
  "atk-s0503a:1329_12": "tadaggena anatthampi na jānanti.",
  "atk-s0503a:1329_13": "Yasmā dhammaṃ na jānanti,",
  "atk-s0503a:1329_14": "tasmā adhammampi na jānanti.",
  "atk-s0503a:1329_15": "Te hi vipariyesaggāhitāya dhammaṃ kusalampi akusalaṃ karonti,",
  "atk-s0503a:1329_16": "adhammampi akusalaṃ kusalaṃ karonti.",
  "atk-s0503a:1329_17": "Na kevalañca dhammādhammesu eva,",
  "atk-s0503a:1329_18": "atha kho tassa vipākesupi sammūḷhā.",
  "atk-s0503a:1329_19": "Tathā hi te kammampi vipākaṃ katvā voharanti,",
  "atk-s0503a:1329_20": "vipākampi kammaṃ katvā.",
  "atk-s0503a:1329_21": "Tathā dhammaṃ sabhāvadhammampi na jānanti,",
  "atk-s0503a:1329_22": "adhammaṃ asabhāvadhammampi na jānanti.",
  "atk-s0503a:1329_23": "Evaṃbhūtā ca sabhāvadhammaṃ asabhāvadhammañca,",
  "atk-s0503a:1329_24": "asabhāvadhammaṃ sabhāvadhammañca katvā pavedenti.",
  "atk-s0503a:1330_0": "Iti bhagavā titthiyānaṃ mohadiṭṭhipaṭilābhabhāvena paññācakkhuvekallato andhabhāvaṃ dassetvā idāni tamatthaṃ jaccandhūpamāya pakāsetuṃ “bhūtapubbaṃ,",
  "atk-s0503a:1330_1": "bhikkhave”tiādimāha.",
  "atk-s0503a:1330_2": "Tattha bhūtapubbanti pubbe bhūtaṃ,",
  "atk-s0503a:1330_3": "atītakāle nibbattaṃ.",
  "atk-s0503a:1330_4": "Aññataro rājā ahosīti purātano nāmagottehi loke apākaṭo eko rājā ahosi.",
  "atk-s0503a:1330_5": "So rājā aññataraṃ purisaṃ āmantesīti tassa kira rañño sobhaggappattaṃ sabbaṅgasampannaṃ attano opavayhaṃ hatthiṃ upaṭṭhānaṃ āgataṃ disvā etadahosi –",
  "atk-s0503a:1330_6": "“bhaddakaṃ vata, bho,",
  "atk-s0503a:1330_7": "hatthiyānaṃ dassanīya”nti.",
  "atk-s0503a:1330_8": "Tena ca samayena eko jaccandho rājaṅgaṇena gacchati.",
  "atk-s0503a:1330_9": "Taṃ disvā rājā cintesi –",
  "atk-s0503a:1330_10": "“mahājāniyā kho ime andhā ye evarūpaṃ dassanīyaṃ na labhanti daṭṭhuṃ.",
  "atk-s0503a:1330_11": "Yaṃnūnāhaṃ imissā sāvatthiyā yattakā jaccandhā sabbe te sannipātāpetvā ekadesaṃ ekadesaṃ hatthena phusāpetvā tesaṃ vacanaṃ suṇeyya”nti.",
  "atk-s0503a:1330_12": "Keḷisīlo rājā ekena purisena sāvatthiyā sabbe jaccandhe sannipātāpetvā tassa purisassa saññaṃ adāsi “yathā",
  "atk-s0503a:1330_13": "ekeko jaccandho sīsādikaṃ ekekaṃyeva hatthissa aṅgaṃ phusitvā ‘hatthī mayā diṭṭho’ti saññaṃ uppādesi,",
  "atk-s0503a:1330_14": "tathā karohī”ti.",
  "atk-s0503a:1330_15": "So puriso tathā akāsi.",
  "atk-s0503a:1330_16": "Atha rājā te jaccandhe paccekaṃ pucchi “kīdiso, bhaṇe,",
  "atk-s0503a:1330_17": "hatthī”ti.",
  "atk-s0503a:1330_18": "Te attanā diṭṭhadiṭṭhāvayavameva hatthiṃ katvā vadantā “ediso hatthī,",
  "atk-s0503a:1330_19": "nediso hatthī”ti aññamaññaṃ kalahaṃ karontā hatthādīhi upakkamitvā rājaṅgaṇe mahantaṃ kolāhalaṃ akaṃsu.",
  "atk-s0503a:1330_20": "Rājā saparijano tesaṃ taṃ vippakāraṃ disvā phāsukehi bhijjamānehi hadayena uggatena mahāhasitaṃ hasi.",
  "atk-s0503a:1330_21": "Tena vuttaṃ –",
  "atk-s0503a:1330_22": "“atha kho,",
  "atk-s0503a:1330_23": "bhikkhave,",
  "atk-s0503a:1330_24": "so rājā…pe…",
  "atk-s0503a:1330_25": "attamano ahosī”ti.",
  "atk-s0503a:1331_0": "Tattha ambhoti ālapanaṃ.",
  "atk-s0503a:1331_1": "Yāvatakāti yattakā.",
  "atk-s0503a:1331_2": "Jaccandhāti jātiyā andhā,",
  "atk-s0503a:1331_3": "jātito paṭṭhāya acakkhukā.",
  "atk-s0503a:1331_4": "Ekajjhanti ekato.",
  "atk-s0503a:1331_5": "Bhaṇeti abahumānālāpo.",
  "atk-s0503a:1331_6": "Hatthiṃ dassehīti yathāvuttaṃ hatthiṃ sayāpetvā dassehi.",
  "atk-s0503a:1331_7": "So ca susikkhitattā aparipphandanto nipajji.",
  "atk-s0503a:1331_8": "Diṭṭho no hatthīti hatthena parāmasanaṃ dassanaṃ katvā āhaṃsu.",
  "atk-s0503a:1331_9": "Tena purisena sīsaṃ parāmasāpetvā “ediso hatthī”ti saññāpitattā tādisaṃyeva naṃ hatthiṃ sañjānantā jaccandhā",
  "atk-s0503a:1331_10": "“ediso deva hatthī seyyathāpi kumbho”ti vadiṃsu.",
  "atk-s0503a:1331_11": "Kumbhoti ca ghaṭoti attho.",
  "atk-s0503a:1331_12": "Khīloti nāgadantakhīlo.",
  "atk-s0503a:1331_13": "Soṇḍoti hattho.",
  "atk-s0503a:1331_14": "Naṅgalīsāti naṅgalassa sirassa īsā.",
  "atk-s0503a:1331_15": "Kāyoti sarīraṃ.",
  "atk-s0503a:1331_16": "Koṭṭhoti kusūlo.",
  "atk-s0503a:1331_17": "Pādoti jaṅgho.",
  "atk-s0503a:1331_18": "Thūṇoti thambho.",
  "atk-s0503a:1331_19": "Naṅguṭṭhanti vāḷassa urimappadeso.",
  "atk-s0503a:1331_20": "Vāladhīti vālassa aggappadeso.",
  "atk-s0503a:1331_21": "Muṭṭhīhi saṃsumbhiṃsūti muṭṭhiyo bandhitvā pahariṃsu,",
  "atk-s0503a:1331_22": "muṭṭhighātaṃ akaṃsu.",
  "atk-s0503a:1331_23": "Attamano ahosīti keḷisīlattā so rājā tena jaccandhānaṃ kalahena attamano pahāsena gahitamano ahosi.",
  "atk-s0503a:1332_0": "Evameva khoti upamāsaṃsandanaṃ.",
  "atk-s0503a:1332_1": "Tassattho –",
  "atk-s0503a:1332_2": "bhikkhave,",
  "atk-s0503a:1332_3": "yathā te jaccandhā acakkhukā ekaṅgadassino anavasesato hatthiṃ apassitvā attanā diṭṭhāvayavamattaṃ hatthisaññāya",
  "atk-s0503a:1332_4": "itarehi diṭṭhaṃ ananujānantā aññamaññaṃ vivādaṃ āpannā kalahaṃ akaṃsu,",
  "atk-s0503a:1332_5": "evameva ime aññatitthiyā sakkāyassa ekadesaṃ rūpavedanādiṃ attano diṭṭhidassanena yathādiṭṭhaṃ “attā”ti",
  "atk-s0503a:1332_6": "maññamānā tassa sassatādibhāvaṃ āropetvā “idameva saccaṃ moghamañña”nti abhinivisitvā aññamaññaṃ vivadanti,",
  "atk-s0503a:1332_7": "yathābhūtaṃ pana atthānatthaṃ dhammādhammañca na jānanti.",
  "atk-s0503a:1332_8": "Tasmā andhā acakkhukā jaccandhapaṭibhāgāti.",
  "atk-s0503a:1333_0": "Etamatthaṃ viditvāti etaṃ titthiyānaṃ dhammasabhāvaṃ yathābhūtaṃ ajānantānaṃ apassantānaṃ jaccandhānaṃ viya hatthimhi yathādassanaṃ micchābhinivesaṃ,",
  "atk-s0503a:1333_1": "tattha ca vivādāpattiṃ sabbākārato viditvā tadatthadīpakaṃ imaṃ udānaṃ udānesi.",
  "atk-s0503a:1334_0": "Tattha imesu kira sajjanti,",
  "atk-s0503a:1334_1": "eke samaṇabrāhmaṇāti idhekacce pabbajjūpagamanena samaṇā,",
  "atk-s0503a:1334_2": "jātimattena brāhmaṇā “sassato loko”tiādinayappavattesu imesu eva asāresu diṭṭhigatesu diṭṭhābhinandanavasena,",
  "atk-s0503a:1334_3": "imesu vā rūpādīsu upādānakkhandhesu evaṃ aniccesu dukkhesu vipariṇāmadhammesu taṇhābhinandanadiṭṭhābhinandanānaṃ",
  "atk-s0503a:1334_4": "vasena “etaṃ mamā”tiādinā sajjanti kira.",
  "atk-s0503a:1334_5": "Aho nesaṃ sammohoti dasseti.",
  "atk-s0503a:1334_6": "Kirasaddo cettha arucisūcanattho.",
  "atk-s0503a:1334_7": "Tena tattha saṅgakāraṇābhāvameva dīpeti.",
  "atk-s0503a:1334_8": "Na kevalaṃ sajjanti eva,",
  "atk-s0503a:1334_9": "atha kho viggayha naṃ vivadanti “na tvaṃ imaṃ dhammavinayaṃ ājānāsi,",
  "atk-s0503a:1334_10": "ahaṃ imaṃ dhammavinayaṃ ājānāmī”tiādinā viggāhikakathānuyogavasena viggayha vivadanti vivādaṃ āpajjanti.",
  "atk-s0503a:1334_11": "Nanti cettha nipātamattaṃ.",
  "atk-s0503a:1334_12": "Atha vā viggayha nanti naṃ diṭṭhinissayaṃ sakkāyadiṭṭhimeva vā viparītadassanattā sassatādivasena aññamaññaṃ",
  "atk-s0503a:1334_13": "viruddhaṃ gahetvā vivadanti visesato vadanti,",
  "atk-s0503a:1334_14": "attano eva vādaṃ visiṭṭhaṃ aviparītaṃ katvā abhinivissa voharanti.",
  "atk-s0503a:1334_15": "Yathā kiṃ?",
  "atk-s0503a:1334_16": "Janā ekaṅgadassino yatheva jaccandhajanā hatthissa ekekaṅgadassino “yaṃ yaṃ attanā phusitvā ñātaṃ,",
  "atk-s0503a:1334_17": "taṃ tadeva hatthī”ti gahetvā aññamaññaṃ viggayha vivadiṃsu,",
  "atk-s0503a:1334_18": "evaṃsampadamidanti attho.",
  "atk-s0503a:1334_19": "Ivasaddo cettha luttaniddiṭṭhoti veditabbo.",
  "atk-s0503a:1335_0": "Catutthasuttavaṇṇanā niṭṭhitā.",
  "atk-s0503a:1336_0": "5. Dutiyanānātitthiyasuttavaṇṇanā",
  "atk-s0503a:1337_0": "55.",
  "atk-s0503a:1337_1": "Pañcame sassato attā ca loko cāti rūpādīsu aññataraṃ attāti ca lokoti ca gahetvā taṃ sassataṃ niccanti aññepi ca tathā gāhentā voharanti. Yathāha –",
  "atk-s0503a:1338_0": "“Rūpaṃ attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre…",
  "atk-s0503a:1338_1": "viññāṇaṃ attā ca loko ca sassato cāti attānañca lokañca paññapentī”ti.",
  "atk-s0503a:1339_0": "Atha vā attāti ahaṅkāravatthu,",
  "atk-s0503a:1339_1": "lokoti mamaṅkāravatthu,",
  "atk-s0503a:1339_2": "yaṃ “attaniya”nti vuccati.",
  "atk-s0503a:1339_3": "Attāti vā sayaṃ,",
  "atk-s0503a:1339_4": "lokoti paro.",
  "atk-s0503a:1339_5": "Attāti vā pañcasu upādānakkhandhesu eko khandho,",
  "atk-s0503a:1339_6": "itaro loko.",
  "atk-s0503a:1339_7": "Attāti vā saviññāṇako khandhasantāno,",
  "atk-s0503a:1339_8": "aviññāṇako loko.",
  "atk-s0503a:1339_9": "Evaṃ taṃ taṃ attāti ca lokoti ca yathādassanaṃ dvidhā gahetvā tadubhayaṃ “nicco dhuvo sassato”ti abhinivissa voharanti.",
  "atk-s0503a:1339_10": "Etena cattāro sassatavādā dassitā.",
  "atk-s0503a:1339_11": "Asassatoti sattapi ucchedavādā dassitā.",
  "atk-s0503a:1339_12": "Sassato ca asassato cāti ekacco attā ca loko ca sassato,",
  "atk-s0503a:1339_13": "ekacco asassatoti evaṃ sassato ca asassato cāti attho.",
  "atk-s0503a:1339_14": "Atha vā sveva attā ca loko ca attagatidiṭṭhikānaṃ viya sassato ca asassato ca,",
  "atk-s0503a:1339_15": "siyā sassatoti evamettha attho veditabbo.",
  "atk-s0503a:1339_16": "Sabbathāpi iminā ekaccasassatavādo dassito.",
  "atk-s0503a:1339_17": "Neva sassato nāsassatoti iminā amarāvikkhepavādo dassito.",
  "atk-s0503a:1339_18": "Te hi sassatavāde asassatavāde ca dosaṃ disvā “neva sassato nāsassato attā ca loko cā”ti vikkhepaṃ karontā vivadanti.",
  "atk-s0503a:1340_0": "Sayaṃkatoti attanā kato.",
  "atk-s0503a:1340_1": "Yathā hi tesaṃ tesaṃ sattānaṃ attā ca attano dhammānudhammaṃ katvā sukhadukkhāni paṭisaṃvedeti,",
  "atk-s0503a:1340_2": "evaṃ attāva attānaṃ tassa ca upabhogabhūtaṃ kiñcanaṃ palibodhasaṅkhātaṃ lokañca karoti,",
  "atk-s0503a:1340_3": "abhinimminātīti attaladdhi viya ayampi tesaṃ laddhi.",
  "atk-s0503a:1340_4": "Paraṃkatoti parena kato,",
  "atk-s0503a:1340_5": "attato parena issarena vā purisena vā pajāpatinā vā kālena vā pakatiyā vā attā ca loko ca kato,",
  "atk-s0503a:1340_6": "nimmitoti attho.",
  "atk-s0503a:1340_7": "Sayaṃkato ca paraṃkato cāti yasmā attānañca lokañca nimminantā issarādayo na kevalaṃ sayameva nimminanti,",
  "atk-s0503a:1340_8": "atha kho tesaṃ tesaṃ sattānaṃ dhammādhammānaṃ sahakārīkāraṇaṃ labhitvāva,",
  "atk-s0503a:1340_9": "tasmā sayaṃkato ca paraṃkato ca attā ca loko cāti ekaccānaṃ laddhi.",
  "atk-s0503a:1340_10": "Asayaṃkāro aparaṃkāroti natthi etassa sayaṃkāroti asayaṃkāro,",
  "atk-s0503a:1340_11": "natthi etassa parakāroti aparakāro.",
  "atk-s0503a:1340_12": "Anunāsikāgamaṃ katvā vuttaṃ “aparaṃkāro”ti.",
  "atk-s0503a:1340_13": "Ayaṃ ubhayattha dosaṃ disvā ubhayaṃ paṭikkhipati.",
  "atk-s0503a:1340_14": "Atha kathaṃ uppannoti āha –",
  "atk-s0503a:1340_15": "adhiccasamuppannoti yadicchāya samuppanno kenaci kāraṇena vinā uppannoti adhiccasamuppannavādo dassito.",
  "atk-s0503a:1340_16": "Tena ca ahetukavādopi saṅgahito hoti.",
  "atk-s0503a:1341_0": "Idāni ye diṭṭhigatikā attānaṃ viya sukhadukkhampi tassa guṇabhūtaṃ kiñcanabhūtaṃ vā sassatādivasena abhinivissa voharanti,",
  "atk-s0503a:1341_1": "tesaṃ taṃ vādaṃ dassetuṃ “santeke samaṇabrāhmaṇā”tiādi vuttaṃ.",
  "atk-s0503a:1341_2": "Taṃ vuttanayameva.",
  "atk-s0503a:1342_0": "Etamatthaṃ viditvāti ettha pana idha jaccandhūpamāya anāgatattā taṃ hitvā heṭṭhā vuttanayeneva attho yojetabbo,",
  "atk-s0503a:1342_1": "tathā gāthāya.",
  "atk-s0503a:1343_0": "Tattha antarāva visīdanti,",
  "atk-s0503a:1343_1": "apatvāva tamogadhanti ayaṃ viseso.",
  "atk-s0503a:1343_2": "Tassattho –",
  "atk-s0503a:1343_3": "evaṃ diṭṭhigatesu diṭṭhinissayesu āsajjamānā diṭṭhigatikā kāmoghādīnaṃ catunnaṃ oghānaṃ,",
  "atk-s0503a:1343_4": "saṃsāramahoghasseva vā antarāva vemajjhe eva yaṃ tesaṃ pārabhāvena patiṭṭhaṭṭhena vā ogadhasaṅkhātaṃ",
  "atk-s0503a:1343_5": "nibbānaṃ tadadhigamūpāyo vā ariyamaggo taṃ appatvāva anadhigantvāva visīdanti saṃsīdanti.",
  "atk-s0503a:1343_6": "Ogādhanti patiṭṭhahanti etena,",
  "atk-s0503a:1343_7": "ettha vāti ogādho,",
  "atk-s0503a:1343_8": "ariyamaggo nibbānañca.",
  "atk-s0503a:1343_9": "Ogādhamevettha rassattaṃ katvā ogadhanti vuttaṃ.",
  "atk-s0503a:1343_10": "Taṃ ogadhaṃ tamogadhanti padavibhāgo.",
  "atk-s0503a:1344_0": "Pañcamasuttavaṇṇanā niṭṭhitā.",
  "atk-s0503a:1345_0": "6. Tatiyanānātitthiyasuttavaṇṇanā",
  "atk-s0503a:1346_0": "56.",
  "atk-s0503a:1346_1": "Chaṭṭhe sabbaṃ heṭṭhā vuttanayameva.",
  "atk-s0503a:1346_2": "Imaṃ udānanti ettha pana diṭṭhitaṇhāmānesu dosaṃ disvā te dūrato vajjetvā saṅkhāre yathābhūtaṃ passato",
  "atk-s0503a:1346_3": "ca tattha anādīnavadassitāya micchābhiniviṭṭhassa yathābhūtaṃ apassato ca yathākkamaṃ saṃsārato ativattanānativattanadīpakaṃ",
  "atk-s0503a:1346_4": "imaṃ udānaṃ udānesīti attho yojetabbo.",
  "atk-s0503a:1347_0": "Tattha ahaṅkārapasutāyaṃ pajāti “sayaṃkato attā ca loko cā”ti evaṃ vuttasayaṃkārasaṅkhātaṃ ahaṅkāraṃ",
  "atk-s0503a:1347_1": "tathāpavattaṃ diṭṭhiṃ pasutā anuyuttā ayaṃ pajā micchābhiniviṭṭho sattakāyo.",
  "atk-s0503a:1347_2": "Paraṃkārūpasaṃhitāti paro añño issarādiko sabbaṃ karotīti evaṃ pavattaparaṃkāradiṭṭhisannissitā tāya upasaṃhitāti paraṃkārūpasaṃhitā.",
  "atk-s0503a:1347_3": "Etadeke nābbhaññaṃsūti etaṃ diṭṭhidvayaṃ eke samaṇabrāhmaṇā tattha dosadassino hutvā nānujāniṃsu. Kathaṃ?",
  "atk-s0503a:1347_4": "Sati hi sayaṃkāre kāmakārato sattānaṃ iṭṭheneva bhavitabbaṃ,",
  "atk-s0503a:1347_5": "na aniṭṭhena.",
  "atk-s0503a:1347_6": "Na hi koci attano dukkhaṃ icchati,",
  "atk-s0503a:1347_7": "bhavati ca aniṭṭhaṃ,",
  "atk-s0503a:1347_8": "tasmā na sayaṃkāro.",
  "atk-s0503a:1347_9": "Paraṃkāropi yadi issarahetuko,",
  "atk-s0503a:1347_10": "svāyaṃ issaro attatthaṃ vā kareyya paratthaṃ vā.",
  "atk-s0503a:1347_11": "Tattha yadi attatthaṃ,",
  "atk-s0503a:1347_12": "attanā akatakicco siyā asiddhassa sādhanato.",
  "atk-s0503a:1347_13": "Atha vā paratthaṃ sabbesaṃ hitasukhameva nipphajjeyya,",
  "atk-s0503a:1347_14": "na ahitaṃ dukkhaṃ nipphajjati,",
  "atk-s0503a:1347_15": "tasmā issaravasena na paraṃkāro sijjhati.",
  "atk-s0503a:1347_16": "Yadi ca issarasaṅkhātaṃ aññanirapekkhaṃ niccamekakāraṇaṃ pavattiyā siyā,",
  "atk-s0503a:1347_17": "kammena uppatti na siyā,",
  "atk-s0503a:1347_18": "sabbeheva ekajjhaṃ uppajjitabbaṃ kāraṇassa sannihitattā.",
  "atk-s0503a:1347_19": "Athassa aññampi sahakārīkāraṇaṃ icchitaṃ,",
  "atk-s0503a:1347_20": "taññeva hetu,",
  "atk-s0503a:1347_21": "kiṃ issarena apariniṭṭhitasāmatthiyena parikappitena.",
  "atk-s0503a:1347_22": "Yathā ca issarahetuko paraṃkāro na sijjhati,",
  "atk-s0503a:1347_23": "evaṃ pajāpatipurisapakatibrahmakālādihetutopi na sijjhateva tesampi asiddhattā vuttadosānativattanato ca.",
  "atk-s0503a:1347_24": "Tena vuttaṃ “etadeke nābbhaññaṃsū”ti.",
  "atk-s0503a:1347_25": "Ye pana yathāvutte sayaṃkāraparaṃkāre nānujānantāpi adhiccasamuppannaṃ attānañca lokañca paññapenti,",
  "atk-s0503a:1347_26": "tepi na naṃ sallanti addasuṃ adhiccasamuppannantivādinopi micchābhinivesaṃ anatikkamanato yathābhūtaṃ",
  "atk-s0503a:1347_27": "ajānantānaṃ diṭṭhigataṃ tattha tattha dukkhuppādanato vijjhanaṭṭhena “salla”nti na passiṃsu.",
  "atk-s0503a:1348_0": "Etañca sallaṃ paṭikacca passatoti yo pana āraddhavipassako pañcapi upādānakkhandhe aniccato dukkhato anattato samanupassati,",
  "atk-s0503a:1348_1": "so etañca tividhaṃ viparītadassanaṃ aññañca sakalaṃ micchābhinivesaṃ tesañca nissayabhūte pañcupādānakkhandhepi",
  "atk-s0503a:1348_2": "tujjanato duruddhārato ca “salla”nti paṭikacca pubbeyeva vipassanāpaññāya passati.",
  "atk-s0503a:1348_3": "Evaṃ passato ariyamaggakkhaṇe ekanteneva ahaṃ karomīti na tassa hoti.",
  "atk-s0503a:1348_4": "Yathā ca attano kārakabhāvo tassa na upaṭṭhāti,",
  "atk-s0503a:1348_5": "evaṃ paro karotīti na tassa hoti,",
  "atk-s0503a:1348_6": "kevalaṃ pana aniccasaṅkhātaṃ paṭiccasamuppannadhammamattameva hoti.",
  "atk-s0503a:1348_7": "Ettāvatā sammāpaṭipannassa sabbathāpi diṭṭhimānābhāvova dassito.",
  "atk-s0503a:1348_8": "Tena ca arahattappattiyā saṃsārasamatikkamo pakāsito hoti.",
  "atk-s0503a:1349_0": "Idāni yo diṭṭhigate allīno,",
  "atk-s0503a:1349_1": "na so saṃsārato sīsaṃ ukkhipituṃ sakkoti,",
  "atk-s0503a:1349_2": "taṃ dassetuṃ “mānupetā”ti gāthamāha.",
  "atk-s0503a:1349_3": "Tattha mānupetā ayaṃ pajāti ayaṃ sabbāpi diṭṭhigatikasaṅkhātā pajā sattakāyo “mayhaṃ diṭṭhi sundarā,",
  "atk-s0503a:1349_4": "mayhaṃ ādāno sundaro”ti attano gāhassa saṃpaggahalakkhaṇena mānena upetā samannāgatā.",
  "atk-s0503a:1349_5": "Mānaganthā mānavinibaddhāti tato eva tena aparāparaṃ uppajjamānena yathā taṃ diṭṭhiṃ na paṭinissajjati,",
  "atk-s0503a:1349_6": "evaṃ attano santānassa ganthitattā vinibaddhattā ca mānaganthā mānavinibaddhā.",
  "atk-s0503a:1349_7": "Diṭṭhīsu sārambhakathā,",
  "atk-s0503a:1349_8": "saṃsāraṃ nātivattatīti “idameva saccaṃ moghamañña”nti attukkaṃsanaparavambhanavasena attano diṭṭhābhinivesena",
  "atk-s0503a:1349_9": "paresaṃ diṭṭhīsu sārambhakathā virodhakathā saṃsāranāyikānaṃ avijjātaṇhānaṃ appahānato saṃsāraṃ nātivattati,",
  "atk-s0503a:1349_10": "na atikkamatīti attho.",
  "atk-s0503a:1350_0": "Chaṭṭhasuttavaṇṇanā niṭṭhitā.",
  "atk-s0503a:1351_0": "7. Subhūtisuttavaṇṇanā",
  "atk-s0503a:1352_0": "57.",
  "atk-s0503a:1352_1": "Sattame subhūtīti tassa therassa nāmaṃ.",
  "atk-s0503a:1352_2": "So hi āyasmā padumuttarassa bhagavato pādamūle katābhinīhāro kappasatasahassaṃ upacitapuññasambhāro imasmiṃ",
  "atk-s0503a:1352_3": "buddhuppāde uḷāravibhave gahapatikule uppanno bhagavato dhammadesanaṃ sutvā saṃvegajāto gharā nikkhamma",
  "atk-s0503a:1352_4": "pabbajitvā katādhikārattā ghaṭento vāyamanto na cirasseva chaḷabhiñño jāto,",
  "atk-s0503a:1352_5": "brahmavihārabhāvanāya pana ukkaṃsapāramippattiyā “etadaggaṃ,",
  "atk-s0503a:1352_6": "bhikkhave,",
  "atk-s0503a:1352_7": "mama sāvakānaṃ bhikkhūnaṃ araṇavihārīnaṃ yadidaṃ subhūtī”ti araṇavihāre bhagavatā etadagge ṭhapito.",
  "atk-s0503a:1352_8": "So ekadivasaṃ sāyanhasamayaṃ divāṭṭhānato vihāraṅgaṇaṃ otiṇṇo catuparisamajjhe bhagavantaṃ dhammaṃ desentaṃ",
  "atk-s0503a:1352_9": "disvā “desanāpariyosāne vuṭṭhahitvā vandissāmī”ti kālaparicchedaṃ katvā bhagavato avidūre aññatarasmiṃ",
  "atk-s0503a:1352_10": "rukkhamūle nisinno phalasamāpattiṃ samāpajji.",
  "atk-s0503a:1352_11": "Tena vuttaṃ –",
  "atk-s0503a:1352_12": "“tena kho pana samayena āyasmā subhūti…pe…",
  "atk-s0503a:1352_13": "samāpajjitvā”ti.",
  "atk-s0503a:1353_0": "Tattha dutiyajjhānato paṭṭhāya rūpāvacarasamādhi sabbopi arūpāvacarasamādhi avitakkasamādhi eva.",
  "atk-s0503a:1353_1": "Idha pana catutthajjhānapādako arahattaphalasamādhi “avitakkasamādhī”ti adhippeto.",
  "atk-s0503a:1353_2": "Dutiyajjhānādīhi pahīnā micchāvitakkā na tāva suppahīnā accantapahānābhāvato,",
  "atk-s0503a:1353_3": "ariyamaggena pana pahīnā eva puna pahānakiccābhāvato.",
  "atk-s0503a:1353_4": "Tasmā aggamaggapariyosānabhūto arahattaphalasamādhi sabbesaṃ micchāvitakkānaṃ pahānante uppannattā visesato “avitakkasamādhī”ti vattabbataṃ arahati,",
  "atk-s0503a:1353_5": "pageva catutthajjhānapādako.",
  "atk-s0503a:1353_6": "Tena vuttaṃ –",
  "atk-s0503a:1353_7": "“idha pana catutthajjhānapādako arahattaphalasamādhi ‘avitakkasamādhī’ti adhippeto”ti.",
  "atk-s0503a:1354_0": "Etamatthaṃ viditvāti etaṃ āyasmato subhūtissa sabbamicchāvitakkasabbasaṃkilesapahānasaṅkhātaṃ atthaṃ",
  "atk-s0503a:1354_1": "sabbākārato jānitvā tadatthadīpakaṃ imaṃ udānaṃ udānesi.",
  "atk-s0503a:1355_0": "Tattha yassa vitakkā vidhūpitāti yena ariyapuggalena,",
  "atk-s0503a:1355_1": "yassa vā ariyapuggalassa kāmavitakkādayo sabbepi micchāvitakkā vidhūpitā ariyamaggañāṇena santāpitā samucchinnā.",
  "atk-s0503a:1355_2": "Ajjhattaṃ suvikappitā asesāti niyakajjhattasaṅkhāte attano santāne uppajjanārahā suvikappitā suṭṭhu vikappitā asesato,",
  "atk-s0503a:1355_3": "kiñcipi asesetvā susamucchinnāti attho.",
  "atk-s0503a:1355_4": "Taṃ saṅgamaticca arūpasaññīti ettha nti nipātamattaṃ.",
  "atk-s0503a:1355_5": "Atha vā hetuattho taṃsaddo.",
  "atk-s0503a:1355_6": "Yasmā anavasesena micchāvitakkā samucchinnā,",
  "atk-s0503a:1355_7": "tasmā rāgasaṅgādikaṃ pañcavidhaṃ saṅgaṃ,",
  "atk-s0503a:1355_8": "sabbampi vā kilesasaṅgaṃ aticca atikkamitvā atikkamanahetu rūpasabhāvābhāvato ruppanasaṅkhātassa ca vikārassa",
  "atk-s0503a:1355_9": "tattha abhāvato nibbikārahetubhāvato vā “arūpa”nti laddhanāmaṃ nibbānaṃ ārammaṇaṃ katvā pavattāhi maggaphalasaññāhi",
  "atk-s0503a:1355_10": "arūpasaññī.",
  "atk-s0503a:1355_11": "Catuyogātigatoti kāmayogo bhavayogo diṭṭhiyogo avijjāyogoti cattāro yoge yathārahaṃ catūhipi maggehi atikkamitvā gato.",
  "atk-s0503a:1355_12": "Na jātu metīti makāro padasandhikaro,",
  "atk-s0503a:1355_13": "jātu ekaṃseneva punabbhavāya na eti,",
  "atk-s0503a:1355_14": "āyatiṃ punabbhavābhinibbatti tassa natthīti attho.",
  "atk-s0503a:1355_15": "“Na jāti metī”tipi paṭhanti,",
  "atk-s0503a:1355_16": "so evattho.",
  "atk-s0503a:1355_17": "Iti bhagavā āyasmato subhūtissa arahattaphalasamāpattivihāraṃ anupādisesanibbānañca ārabbha pītivegavissaṭṭhaṃ udānaṃ udānesi.",
  "atk-s0503a:1356_0": "Sattamasuttavaṇṇanā niṭṭhitā.",
  "atk-s0503a:1357_0": "8. Gaṇikāsuttavaṇṇanā",
  "atk-s0503a:1358_0": "58.",
  "atk-s0503a:1358_1": "Aṭṭhame dve pūgāti dve gaṇā.",
  "atk-s0503a:1358_2": "Aññatarissā gaṇikāyāti aññatarāya nagarasobhiniyā.",
  "atk-s0503a:1358_3": "Sārattāti suṭṭhu rattā.",
  "atk-s0503a:1358_4": "Paṭibaddhacittāti kilesavasena baddhacittā.",
  "atk-s0503a:1358_5": "Rājagahe kira ekasmiṃ chaṇadivase bahū dhuttapurisā gaṇabandhanena vicarantā ekamekassa ekamekaṃ vesiṃ ānetvā uyyānaṃ pavisitvā chaṇakīḷaṃ kīḷiṃsu.",
  "atk-s0503a:1358_6": "Tato parampi dve tayo chaṇadivase taṃ taṃyeva vesiṃ ānetvā chaṇakīḷaṃ kīḷiṃsu.",
  "atk-s0503a:1358_7": "Athāparasmiṃ chaṇadivase aññepi dhuttā tatheva chaṇakīḷaṃ kīḷitukāmā vesiyo ānentā purimadhuttehi pubbe ānītaṃ ekaṃ vesiṃ ānenti.",
  "atk-s0503a:1358_8": "Itare taṃ disvā “ayaṃ amhākaṃ pariggaho”ti āhaṃsu.",
  "atk-s0503a:1358_9": "Tepi tatheva āhaṃsu.",
  "atk-s0503a:1358_10": "“Evaṃ amhākaṃ pariggaho,",
  "atk-s0503a:1358_11": "amhākaṃ pariggaho”ti kalahaṃ vaḍḍhetvā pāṇippahārādīni akaṃsu.",
  "atk-s0503a:1358_12": "Tena vuttaṃ –",
  "atk-s0503a:1358_13": "“tena kho pana samayena rājagahe dve pūgā”tiādi.",
  "atk-s0503a:1358_14": "Tattha upakkamantīti paharanti.",
  "atk-s0503a:1358_15": "Maraṇampi nigacchantīti balavūpakkamehi maraṇaṃ upagacchanti,",
  "atk-s0503a:1358_16": "itarepi maraṇamattaṃ maraṇappamāṇadukkhaṃ pāpuṇanti.",
  "atk-s0503a:1359_0": "Etamatthaṃ viditvāti etaṃ kāmesu gedhaṃ vivādamūlaṃ sabbānatthamūlanti sabbākārato viditvā.",
  "atk-s0503a:1359_1": "Imaṃ udānanti antadvaye ca majjhimāya paṭipattiyā ādīnavānisaṃsavibhāvanaṃ imaṃ udānaṃ udānesi.",
  "atk-s0503a:1360_0": "Tattha yañca pattanti yaṃ rūpādipañcakāmaguṇajātaṃ pattaṃ “natthi kāmesu doso”ti diṭṭhiṃ purakkhatvā",
  "atk-s0503a:1360_1": "vā apurakkhatvā vā etarahi laddhaṃ anubhuyyamānaṃ.",
  "atk-s0503a:1360_2": "Yañca pattabbanti yañca kāmaguṇajātameva “bhuñjitabbā kāmā,",
  "atk-s0503a:1360_3": "paribhuñjitabbā kāmā,",
  "atk-s0503a:1360_4": "āsevitabbā kāmā,",
  "atk-s0503a:1360_5": "paṭisevitabbā kāmā,",
  "atk-s0503a:1360_6": "yo kāme paribhuñjati,",
  "atk-s0503a:1360_7": "so lokaṃ vaḍḍheti,",
  "atk-s0503a:1360_8": "yo lokaṃ vaḍḍheti,",
  "atk-s0503a:1360_9": "so bahuṃ puññaṃ pasavatī”ti diṭṭhiṃ upanissāya taṃ anissajjitvā katena kammunā anāgate pattabbaṃ anubhavitabbañca.",
  "atk-s0503a:1360_10": "Ubhayametaṃ rajānukiṇṇanti etaṃ ubhayaṃ pattaṃ pattabbañca rāgarajādīhi anukiṇṇaṃ.",
  "atk-s0503a:1360_11": "Sampatte hi vatthukāme anubhavanto rāgarajena vokiṇṇo hoti,",
  "atk-s0503a:1360_12": "tattha pana saṃkiliṭṭhacittassa phale āyatiṃ āpanne domanassuppattiyā dosarajena vokiṇṇo hoti,",
  "atk-s0503a:1360_13": "ubhayatthāpi moharajena vokiṇṇo hoti.",
  "atk-s0503a:1360_14": "Kassa panetaṃ rajānukiṇṇanti āha –",
  "atk-s0503a:1360_15": "“āturassānusikkhato”ti kāmapatthanāvasena kilesāturassa,",
  "atk-s0503a:1360_16": "tassa ca phalena dukkhāturassa ca ubhayatthāpi paṭikārābhilāsāya kilesaphale anusikkhato.",
  "atk-s0503a:1361_0": "Tathā yañca pattanti yaṃ acelakavatādivasena pattaṃ attaparitāpanaṃ.",
  "atk-s0503a:1361_1": "Yañca pattabbanti yaṃ micchādiṭṭhikammasamādānahetu apāyesu pattabbaṃ phalaṃ.",
  "atk-s0503a:1361_2": "Ubhayametaṃ rajānukiṇṇanti tadubhayaṃ dukkharajānukiṇṇaṃ.",
  "atk-s0503a:1361_3": "Āturassāti kāyakilamathena dukkhāturassa.",
  "atk-s0503a:1361_4": "Anusikkhatoti micchādiṭṭhiṃ,",
  "atk-s0503a:1361_5": "tassā samādāyake puggale ca anusikkhato.",
  "atk-s0503a:1362_0": "Ye ca sikkhāsārāti yehi yathāsamādinnaṃ sīlabbatādisaṅkhātaṃ sikkhaṃ sārato gahetvā “iminā saṃsārasuddhī”ti kathitā. Tenāha –",
  "atk-s0503a:1362_1": "sīlabbataṃ jīvitaṃ brahmacariyaṃ upaṭṭhānasārāti.",
  "atk-s0503a:1362_2": "Tattha yaṃ “na karomī”ti oramati,",
  "atk-s0503a:1362_3": "taṃ sīlaṃ,",
  "atk-s0503a:1362_4": "visabhojanakicchācaraṇādikaṃ vataṃ,",
  "atk-s0503a:1362_5": "sākabhakkhatādijīvikā jīvitaṃ,",
  "atk-s0503a:1362_6": "methunavirati brahmacariyaṃ,",
  "atk-s0503a:1362_7": "etesaṃ anutiṭṭhanaṃ upaṭṭhānaṃ,",
  "atk-s0503a:1362_8": "bhūtapiṇḍakaparibhaṇḍādivasena khandhadevasivādiparicaraṇaṃ vā upaṭṭhānaṃ,",
  "atk-s0503a:1362_9": "evametehi yathāvuttehi sīlādīhi saṃsārasuddhi hotīti tāni sārato gahetvā ṭhitā samaṇabrāhmaṇā sikkhāsārā",
  "atk-s0503a:1362_10": "sīlabbataṃ jīvitaṃ brahmacariyaṃ “upaṭṭhānasārā”ti veditabbā.",
  "atk-s0503a:1362_11": "Ayameko antoti ayaṃ sīlabbataparāmāsavasena attakilamathānuyogasaṅkhāto majjhimāya paṭipattiyā uppathabhūto lāmakaṭṭhena ca eko anto.",
  "atk-s0503a:1362_12": "Ayaṃ dutiyo antoti ayaṃ kāmasukhallikānuyogo kāmesu pātabyatāpattisaṅkhāto dutiyo vuttanayena anto.",
  "atk-s0503a:1363_0": "Iccete ubho antāti kāmasukhallikānuyogo attakilamathānuyogo ca iti ete ubho antā.",
  "atk-s0503a:1363_1": "Te ca kho etarahi patte,",
  "atk-s0503a:1363_2": "āyatiṃ pattabbe ca kilesadukkharajānukiṇṇe kāmaguṇe attaparitāpane ca allīnehi kilesadukkhāturānaṃ anusikkhantehi,",
  "atk-s0503a:1363_3": "sayañca kilesadukkhāturehi paṭipajjitabbattā lāmakā uppathabhūtā cāti antā.",
  "atk-s0503a:1363_4": "Kaṭasivaḍḍhanāti andhaputhujjanehi abhikaṅkhitabbaṭṭhena kaṭasisaṅkhātānaṃ taṇhāavijjānaṃ abhivaḍḍhanā.",
  "atk-s0503a:1363_5": "Kaṭasiyo diṭṭhiṃ vaḍḍhentīti tā pana kaṭasiyo nānappakāradiṭṭhiṃ vaḍḍhenti.",
  "atk-s0503a:1363_6": "Vatthukāmesu assādānupassino hi te pajahituṃ asakkontassa taṇhāavijjāsahakārīkāraṇaṃ labhitvā “natthi",
  "atk-s0503a:1363_7": "dinna”ntiādinā natthikadiṭṭhiṃ akiriyadiṭṭhiṃ ahetukadiṭṭhiñca gaṇhāpenti,",
  "atk-s0503a:1363_8": "attaparitāpanaṃ anuyuttassa pana avijjātaṇhāsahakārīkāraṇaṃ labhitvā “sīlena suddhi vatena suddhī”tiādinā",
  "atk-s0503a:1363_9": "attasuddhiabhilāsena sīlabbataparāmāsadiṭṭhiṃ gaṇhāpenti.",
  "atk-s0503a:1363_10": "Sakkāyadiṭṭhiyā pana tesaṃ paccayabhāvo pākaṭoyeva.",
  "atk-s0503a:1363_11": "Evaṃ antadvayūpanissayena taṇhāavijjānaṃ diṭṭhivaḍḍhakatā veditabbā.",
  "atk-s0503a:1363_12": "Keci pana “kaṭasīti pañcannaṃ khandhānaṃ adhivacana”nti vadanti.",
  "atk-s0503a:1363_13": "Tesaṃ yadaggena tato antadvayato saṃsārasuddhi na hoti,",
  "atk-s0503a:1363_14": "tadaggena te upādānakkhandhe abhivaḍḍhetīti adhippāyo.",
  "atk-s0503a:1363_15": "Apare pana “kaṭasivaḍḍhanā”ti padassa “aparāparaṃ jarāmaraṇehi sivathikavaḍḍhanā”ti atthaṃ vadanti.",
  "atk-s0503a:1363_16": "Tehipi antadvayassa saṃsārasuddhihetubhāvābhāvoyeva vutto,",
  "atk-s0503a:1363_17": "kaṭasiyā pana diṭṭhivaḍḍhanakāraṇabhāvo vattabbo.",
  "atk-s0503a:1364_0": "Ete te ubho ante anabhiññāyāti te ete yathāvutte ubhopi ante ajānitvā “ime antā te ca evaṃgahitā evaṃanuṭṭhitā",
  "atk-s0503a:1364_1": "evaṃgatikā evaṃabhisamparāyā”ti evaṃ ajānanahetu ajānanakāraṇā.",
  "atk-s0503a:1364_2": "“Paññāya cassa disvā āsavā parikkhīṇā”tiādīsu viyassa hetuatthatā daṭṭhabbā.",
  "atk-s0503a:1364_3": "Olīyanti eketi eke kāmasukhānuyogavasena saṅkocaṃ āpajjanti.",
  "atk-s0503a:1364_4": "Atidhāvanti eketi eke attakilamathānuyogavasena atikkamanti.",
  "atk-s0503a:1364_5": "Kāmasukhamanuyuttā hi vīriyassa akaraṇato kosajjavasena sammāpaṭipattito saṅkocamāpannatā olīyanti nāma,",
  "atk-s0503a:1364_6": "attaparitāpanamanuyuttā pana kosajjaṃ pahāya anupāyena vīriyārambhaṃ karontā sammāpaṭipattiyā atikkamanato atidhāvanti nāma,",
  "atk-s0503a:1364_7": "tadubhayaṃ pana tattha ādīnavādassanato.",
  "atk-s0503a:1364_8": "Tena vuttaṃ –",
  "atk-s0503a:1364_9": "“ubho ante anabhiññāya olīyanti eke atidhāvanti eke”ti.",
  "atk-s0503a:1364_10": "Tattha taṇhābhinandanavasena olīyanti,",
  "atk-s0503a:1364_11": "diṭṭhābhinandanavasena atidhāvantīti veditabbaṃ.",
  "atk-s0503a:1365_0": "Atha vā sassatābhinivesavasena olīyanti eke,",
  "atk-s0503a:1365_1": "ucchedābhinivesavasena atidhāvanti eke.",
  "atk-s0503a:1365_2": "Gosīlādivasena hi attaparitāpanamanuyuttā ekacce “imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā,",
  "atk-s0503a:1365_3": "tattha nicco dhuvo sassato avipariṇāmadhammo sassatisamaṃ tatheva ṭhassāmī”ti sassatadassanaṃ abhinivisantā saṃsāre olīyanti nāma,",
  "atk-s0503a:1365_4": "kāmasukhamanuyuttā pana ekacce yaṃkiñci katvā indriyāni santappetukāmā lokāyatikā viya tadanuguṇaṃ ucchedadassanaṃ",
  "atk-s0503a:1365_5": "abhinivisantā anupāyena vaṭṭupacchedassa pariyesanato atidhāvanti nāma.",
  "atk-s0503a:1365_6": "Evaṃ sassatucchedavasenapi olīyanātidhāvanāni veditabbāni.",
  "atk-s0503a:1366_0": "Ye ca kho te abhiññāyāti ye ca kho pana ariyapuggalā te yathāvutte ubho ante “ime antā evaṃgahitā evaṃanuṭṭhitā",
  "atk-s0503a:1366_1": "evaṃgatikā evaṃabhisamparāyā”ti abhivisiṭṭhena ñāṇena vipassanāsahitāya maggapaññāya jānitvā majjhimapaṭipadaṃ",
  "atk-s0503a:1366_2": "sammāpaṭipannā,",
  "atk-s0503a:1366_3": "tāya sammāpaṭipattiyā.",
  "atk-s0503a:1366_4": "Tatra ca nāhesunti tatra tasmiṃ antadvaye patitā na ahesuṃ,",
  "atk-s0503a:1366_5": "taṃ antadvayaṃ pajahiṃsūti attho.",
  "atk-s0503a:1366_6": "Tena ca nāmaññiṃsūti tena antadvayapahānena “mama idaṃ antadvayapahānaṃ,",
  "atk-s0503a:1366_7": "ahaṃ antadvayaṃ pahāsiṃ,",
  "atk-s0503a:1366_8": "iminā antadvayapahānena seyyo”tiādinā taṇhādiṭṭhimānamaññanāvasena na amaññiṃsu sabbamaññanānaṃ sammadeva pahīnattā.",
  "atk-s0503a:1366_9": "Ettha ca aggaphale ṭhite ariyapuggale sandhāya “tatra ca nāhesuṃ,",
  "atk-s0503a:1366_10": "tena ca nāmaññiṃsū”ti atītakālavasena ayaṃ desanā pavattā,",
  "atk-s0503a:1366_11": "maggakkhaṇe pana adhippete vattamānakālavaseneva vattabbaṃ siyā.",
  "atk-s0503a:1366_12": "Vaṭṭaṃ tesaṃ natthi paññāpanāyāti ye evaṃ pahīnasabbamaññanā uttamapurisā,",
  "atk-s0503a:1366_13": "tesaṃ anupādāparinibbutānaṃ kammavipākakilesavasena tividhampi vaṭṭaṃ natthi paññāpanāya,",
  "atk-s0503a:1366_14": "vattamānakkhandhabhedato uddhaṃ anupādāno viya jātavedo apaññattikabhāvameva gacchatīti attho.",
  "atk-s0503a:1367_0": "Aṭṭhamasuttavaṇṇanā niṭṭhitā.",
  "atk-s0503a:1368_0": "9. Upātidhāvantisuttavaṇṇanā",
  "atk-s0503a:1369_0": "59.",
  "atk-s0503a:1369_1": "Navame rattandhakāratimisāyanti rattiyaṃ andhakāre mahātimisāyaṃ.",
  "atk-s0503a:1369_2": "Rattīpi hi andhakāravirahitā hoti,",
  "atk-s0503a:1369_3": "yā puṇṇamāya ratti juṇhobhāsitā.",
  "atk-s0503a:1369_4": "Andhakāropi “timisā”ti na vattabbo hoti abbhamahikādiupakkilesavirahite deve.",
  "atk-s0503a:1369_5": "Mahandhakāro hi “timisā”ti vuccati.",
  "atk-s0503a:1369_6": "Ayaṃ pana amāvasī ratti devo ca meghapaṭalasañchanno.",
  "atk-s0503a:1369_7": "Tena vuttaṃ –",
  "atk-s0503a:1369_8": "“rattandhakāratimisāyanti rattiyā andhakāre mahātimisāya”nti.",
  "atk-s0503a:1369_9": "Abbhokāseti appaṭicchanne okāse vihāraṅgaṇe.",
  "atk-s0503a:1369_10": "Telappadīpesu jhāyamānesūti telapajjotesu jalamānesu.",
  "atk-s0503a:1370_0": "Nanu ca bhagavato byāmappabhā pakatiyā byāmamattappadesaṃ abhibyāpetvā candimasūriyālokaṃ abhibhavitvā",
  "atk-s0503a:1370_1": "ghanabahalaṃ buddhālokaṃ vissajjentī andhakāraṃ vidhamitvā tiṭṭhati,",
  "atk-s0503a:1370_2": "kāyappabhāpi nīlapītādivasena chabbaṇṇaghanabuddharasmiyo vissajjetvā pakatiyāva samantato asītihatthappadesaṃ obhāsentī tiṭṭhati,",
  "atk-s0503a:1370_3": "evaṃ buddhālokeneva ekobhāsabhūte bhagavato nisinnokāse padīpakaraṇe kiccaṃ natthīti?",
  "atk-s0503a:1370_4": "Saccaṃ natthi,",
  "atk-s0503a:1370_5": "tathāpi puññatthikā upāsakā bhagavato bhikkhusaṅghassa ca pūjākaraṇatthaṃ devasikaṃ telappadīpaṃ upaṭṭhapenti.",
  "atk-s0503a:1370_6": "Tathā hi vuttaṃ –",
  "atk-s0503a:1370_7": "sāmaññaphalepi “ete maṇḍalamāle dīpā jhāyantī”ti.",
  "atk-s0503a:1370_8": "“Rattandhakāratimisāya”nti idampi tassā rattiyā sabhāvakittanatthaṃ vuttaṃ,",
  "atk-s0503a:1370_9": "na pana bhagavato nisinnokāsassa andhakārabhāvato.",
  "atk-s0503a:1370_10": "Pūjākaraṇatthameva hi tadāpi upāsakehi padīpā kāritā.",
  "atk-s0503a:1371_0": "Tasmiñhi divase sāvatthivāsino bahū upāsakā pātova sarīrapaṭijagganaṃ katvā vihāraṃ gantvā uposathaṅgāni",
  "atk-s0503a:1371_1": "samādiyitvā buddhappamukhaṃ bhikkhusaṅghaṃ nimantetvā nagaraṃ pavisitvā mahādānāni pavattetvā bhagavantaṃ",
  "atk-s0503a:1371_2": "bhikkhusaṅghañca anugantvā nivattitvā attano attano gehāni gantvā sayampi paribhuñjitvā suddhavatthanivatthā",
  "atk-s0503a:1371_3": "suddhuttarāsaṅgā gandhamālādihatthā vihāraṃ gantvā bhagavantaṃ pūjetvā keci manobhāvanīye bhikkhū payirupāsantā",
  "atk-s0503a:1371_4": "keci yonisomanasikarontā divasabhāgaṃ vītināmesuṃ.",
  "atk-s0503a:1371_5": "Te sāyanhasamaye bhagavato santike dhammaṃ sutvā satthari dhammasabhāmaṇḍapato paṭṭhāya gandhakuṭisamīpe ajjhokāse paññattavarabuddhāsane nisinne,",
  "atk-s0503a:1371_6": "bhikkhusaṅghe ca bhagavantaṃ upasaṅkamitvā payirupāsante uposathavisodhanatthañceva yonisomanasikāraparibrūhanatthañca",
  "atk-s0503a:1371_7": "nagaraṃ agantvā vihāreyeva vasitukāmā ohīyiṃsu.",
  "atk-s0503a:1371_8": "Atha te bhagavato bhikkhusaṅghassa ca pūjākaraṇatthaṃ bahū telappadīpe āropetvā satthāraṃ upasaṅkamitvā",
  "atk-s0503a:1371_9": "vanditvā bhikkhusaṅghassa ca añjaliṃ katvā bhikkhūnaṃ pariyante nisinnā kathaṃ samuṭṭhāpesuṃ, “bhante,",
  "atk-s0503a:1371_10": "ime titthiyā nānāvidhāni diṭṭhigatāni abhinivissa voharanti,",
  "atk-s0503a:1371_11": "tathā voharantā ca kadāci sassataṃ,",
  "atk-s0503a:1371_12": "kadāci asassataṃ,",
  "atk-s0503a:1371_13": "ucchedādīsu aññataranti ekasmiṃyeva aṭṭhatvā navanavāni diṭṭhigatāni ‘idameva saccaṃ moghamañña’nti paggayha tiṭṭhanti ummattakasadisā,",
  "atk-s0503a:1371_14": "tesaṃ tathā abhiniviṭṭhānaṃ kā gati,",
  "atk-s0503a:1371_15": "ko abhisamparāyo”ti.",
  "atk-s0503a:1371_16": "Tena ca samayena bahū paṭaṅgapāṇakā patantā patantā tesu telappadīpesu nipatanti.",
  "atk-s0503a:1371_17": "Tena vuttaṃ –",
  "atk-s0503a:1371_18": "“tena kho pana samayena sambahulā adhipātakā”tiādi.",
  "atk-s0503a:1372_0": "Tattha adhipātakāti paṭaṅgapāṇakā,",
  "atk-s0503a:1372_1": "ye “salabhā”tipi vuccanti.",
  "atk-s0503a:1372_2": "Te hi dīpasikhaṃ adhipatanato “adhipātakā”ti adhippetā.",
  "atk-s0503a:1372_3": "Āpātaparipātanti āpātaṃ paripātaṃ,",
  "atk-s0503a:1372_4": "āpatitvā āpatitvā paripatitvā paripatitvā,",
  "atk-s0503a:1372_5": "abhimukhapātañceva paribbhamitvā pātañca katvāti attho.",
  "atk-s0503a:1372_6": "“Āpāthe paripāta”nti keci paṭhanti,",
  "atk-s0503a:1372_7": "āpāthe padīpassa attano āpāthagamane sati paripatitvā paripatitvāti attho.",
  "atk-s0503a:1372_8": "Anayanti avaḍḍhiṃ dukkhaṃ.",
  "atk-s0503a:1372_9": "Byasananti vināsaṃ.",
  "atk-s0503a:1372_10": "Purimapadena hi maraṇamattaṃ dukkhaṃ,",
  "atk-s0503a:1372_11": "pacchimapadena maraṇaṃ tesaṃ dīpeti.",
  "atk-s0503a:1372_12": "Tattha keci pāṇakā saha patanena mariṃsu,",
  "atk-s0503a:1372_13": "keci maraṇamattaṃ dukkhaṃ āpajjiṃsu.",
  "atk-s0503a:1373_0": "Etamatthaṃ viditvāti etaṃ adhipātakapāṇakānaṃ attahitaṃ ajānantānaṃ attupakkamavasena niratthakabyasanāpattiṃ",
  "atk-s0503a:1373_1": "viditvā tesaṃ viya diṭṭhigatikānaṃ diṭṭhābhinivesena anayabyasanāpattidīpakaṃ imaṃ udānaṃ udānesi.",
  "atk-s0503a:1374_0": "Tattha upātidhāvanti na sāramentīti sīlasamādhipaññāvimuttiādibhedaṃ sāraṃ na enti,",
  "atk-s0503a:1374_1": "catusaccābhisamayavasena na adhigacchanti.",
  "atk-s0503a:1374_2": "Tasmiṃ pana saupāye sāre tiṭṭhanteyeva vimuttābhilāsāya taṃ upentā viya hutvāpi diṭṭhivipallāsena atidhāvanti atikkamitvā gacchanti,",
  "atk-s0503a:1374_3": "pañcupādānakkhandhe “niccaṃ subhaṃ sukhaṃ attā”ti abhinivisitvā gaṇhantāti attho.",
  "atk-s0503a:1374_4": "Navaṃ navaṃ bandhanaṃ brūhayantīti tathā gaṇhantā ca taṇhādiṭṭhisaṅkhātaṃ navaṃ navaṃ bandhanaṃ brūhayanti vaḍḍhayanti.",
  "atk-s0503a:1374_5": "Patanti pajjotamivādhipātakā,",
  "atk-s0503a:1374_6": "diṭṭhe sute itiheke niviṭṭhāti evaṃ taṇhādiṭṭhibandhanehi baddhattā eke samaṇabrāhmaṇā diṭṭhe attanā",
  "atk-s0503a:1374_7": "cakkhuviññāṇena diṭṭhidassaneneva vā diṭṭhe anussavūpalabbhamatteneva ca sute “itiha ekantato evameta”nti",
  "atk-s0503a:1374_8": "niviṭṭhā diṭṭhābhinivesena “sassata”ntiādinā abhiniviṭṭhā,",
  "atk-s0503a:1374_9": "ekantahitaṃ vā nissaraṇaṃ ajānantā rāgādīhi ekādasahi aggīhi ādittaṃ bhavattayasaṅkhātaṃ aṅgārakāsuṃyeva ime viya adhipātakā imaṃ pajjotaṃ patanti,",
  "atk-s0503a:1374_10": "na tato sīsaṃ ukkhipituṃ sakkontīti attho.",
  "atk-s0503a:1375_0": "Navamasuttavaṇṇanā niṭṭhitā.",
  "atk-s0503a:1376_0": "10. Uppajjantisuttavaṇṇanā",
  "atk-s0503a:1377_0": "60.",
  "atk-s0503a:1377_1": "Dasame yāvakīvanti yattakaṃ kālaṃ.",
  "atk-s0503a:1377_2": "Yatoti yadā,",
  "atk-s0503a:1377_3": "yato paṭṭhāya,",
  "atk-s0503a:1377_4": "yasmiṃ kāleti vā attho. Evametaṃ, ānandāti, ānanda,",
  "atk-s0503a:1377_5": "tathāgate uppanne tathāgatassa tathāgatasāvakānaṃyeva ca lābhasakkāro abhivaḍḍhati,",
  "atk-s0503a:1377_6": "titthiyā pana nittejā vihatappabhā pahīnalābhasakkārā hontīti yaṃ tayā vuttaṃ,",
  "atk-s0503a:1377_7": "etaṃ evaṃ,",
  "atk-s0503a:1377_8": "na etassa aññathābhāvo.",
  "atk-s0503a:1377_9": "Cakkavattino hi cakkaratanassa pātubhāvena loko cakkaratanaṃ muñcitvā aññattha pūjāsakkārasammānaṃ na pavatteti,",
  "atk-s0503a:1377_10": "cakkaratanameva pana sabbo loko sabbabhāvehi sakkaroti garuṃ karoti māneti pūjeti.",
  "atk-s0503a:1377_11": "Iti vaṭṭānusāripuññamattanissandassapi tāva mahanto ānubhāvo,",
  "atk-s0503a:1377_12": "kimaṅgaṃ pana vivaṭṭānusāripuññaphalūpatthambhassa anantāparimeyyaguṇagaṇādhārassa buddharatanassa dhammaratanassa saṅgharatanassa cāti dasseti.",
  "atk-s0503a:1378_0": "Bhagavā hi sammāsambodhiṃ patvā pavattavaradhammacakko anukkamena loke ekasaṭṭhiyā arahantesu jātesu",
  "atk-s0503a:1378_1": "saṭṭhi arahante janapadacārikāya vissajjetvā uruvelaṃ patvā uruvelakassapappamukhe sahassajaṭile arahatte",
  "atk-s0503a:1378_2": "patiṭṭhāpetvā tehi parivuto laṭṭhivanuyyāne nisīditvā bimbisārappamukhānaṃ aṅgamagadhavāsīnaṃ dvādasa",
  "atk-s0503a:1378_3": "nahutāni sāsane otāretvā yadā rājagahe vihāsi,",
  "atk-s0503a:1378_4": "tato paṭṭhāya bhagavato bhikkhusaṅghassa ca yathā yathā uparūpari uḷāralābhasakkāro abhivaḍḍhati,",
  "atk-s0503a:1378_5": "tathā tathā sabbatitthiyānaṃ lābhasakkāro parihāyi eva.",
  "atk-s0503a:1379_0": "Athekadivasaṃ āyasmā ānando divāṭṭhāne nisinno bhagavato ca ariyasaṅghassa ca sammāpaṭipattiṃ paccavekkhitvā",
  "atk-s0503a:1379_1": "pītisomanassajāto “kathaṃ nu kho titthiyāna”nti tesaṃ paṭipattiṃ āvajjesi.",
  "atk-s0503a:1379_2": "Athassa nesaṃ sabbathāpi duppaṭipattiyeva upaṭṭhāsi.",
  "atk-s0503a:1379_3": "So “evaṃmahānubhāve nāma puññūpanissayassa dhammānudhammappaṭipattiyā ca ukkaṃsapāramippatte bhagavati,",
  "atk-s0503a:1379_4": "ariyasaṅghe ca dharante kathaṃ ime aññatitthiyā evaṃ duppaṭipannā akatapuññā varākā lābhino sakkatā bhavissantī”ti",
  "atk-s0503a:1379_5": "titthiyānaṃ lābhasakkārahāniṃ nissāya kāruññaṃ uppādetvā atha attano parivitakkaṃ “yāvakīvañca,",
  "atk-s0503a:1379_6": "bhante”tiādinā bhagavato ārocesi.",
  "atk-s0503a:1379_7": "Bhagavā ca taṃ, “ānanda,",
  "atk-s0503a:1379_8": "tayā micchā parivitakkita”nti avatvā suvaṇṇāliṅgasadisaṃ gīvaṃ unnāmetvā supupphitasatapattasassirikaṃ mahāmukhaṃ abhippasannataraṃ katvā “evametaṃ,",
  "atk-s0503a:1379_9": "ānandā”ti sampahaṃsitvā “yāvakīvañcā”tiādinā tassa vacanaṃ paccanumodi.",
  "atk-s0503a:1379_10": "Tena vuttaṃ –",
  "atk-s0503a:1379_11": "“atha kho āyasmā ānando…pe…",
  "atk-s0503a:1379_12": "bhikkhusaṅgho cā”ti.",
  "atk-s0503a:1379_13": "Atha bhagavā tassaṃ aṭṭhuppattiyaṃ atītepi mayi anuppanne ekacce nīcajanā sammānaṃ labhitvā mama uppādato",
  "atk-s0503a:1379_14": "paṭṭhāya hatalābhasakkārā ahesunti bāverujātakaṃ kathesi.",
  "atk-s0503a:1380_0": "Etamatthaṃ viditvāti diṭṭhigatikānaṃ tāva sakkārasammāno yāva na sammāsambuddhā loke uppajjanti,",
  "atk-s0503a:1380_1": "tesaṃ pana uppādato paṭṭhāya te hatalābhasakkārā nippabhā nittejāva honti,",
  "atk-s0503a:1380_2": "duppaṭipattiyā dukkhato ca na muccantīti etamatthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1381_0": "Tattha obhāsati tāva so kimīti so khajjūpanakakimi tāvadeva obhāsati jotati dibbati.",
  "atk-s0503a:1381_1": "Yāva na unnamate pabhaṅkaroti tīsupi mahādīpesu ekakkhaṇe ālokakaraṇena “pabhaṅkaro”ti laddhanāmo sūriyo yāva na uggamati na udeti.",
  "atk-s0503a:1381_2": "Anuggate hi sūriye laddhokāsā khajjūpanakā viparivattamānāpi kaṇṭakaphalasadisā tamasi vijjotanti.",
  "atk-s0503a:1381_3": "Sa verocanamhi uggate,",
  "atk-s0503a:1381_4": "hatappabho hoti na cāpi bhāsatīti samantato andhakāraṃ vidhamitvā kiraṇasahassena virocanasabhāvatāya",
  "atk-s0503a:1381_5": "verocananāmake ādicce uṭṭhite so khajjūpanako hatappabho nittejo kāḷako hoti,",
  "atk-s0503a:1381_6": "rattandhakāre viya na bhāsati na dibbati.",
  "atk-s0503a:1382_0": "Evaṃ obhāsitameva takkikānanti yathā tena khajjūpanakena sūriyuggamanato pureyeva obhāsitaṃ hoti,",
  "atk-s0503a:1382_1": "evaṃ takketvā vitakketvā parikappanamattena diṭṭhīnaṃ gahaṇato “takkikā”ti laddhanāmehi titthiyehi obhāsitaṃ",
  "atk-s0503a:1382_2": "attano samayatejena dīpetvā adhiṭṭhitaṃ tāva,",
  "atk-s0503a:1382_3": "yāva sammāsambuddhā loke nuppajjanti.",
  "atk-s0503a:1382_4": "Na takkikā sujjhanti na cāpi sāvakāti yadā pana sammāsambuddhā loke uppajjanti,",
  "atk-s0503a:1382_5": "tadā diṭṭhigatikā na sujjhanti na sobhanti,",
  "atk-s0503a:1382_6": "na cāpi tesaṃ sāvakā sobhanti,",
  "atk-s0503a:1382_7": "aññadatthu vihatasobhā rattikhittā viya sarā na paññāyanteva.",
  "atk-s0503a:1382_8": "Atha vā yāva sammāsambuddhā loke nuppajjanti,",
  "atk-s0503a:1382_9": "tāvadeva takkikānaṃ obhāsitaṃ attano samayena jotanaṃ bālalāpanaṃ,",
  "atk-s0503a:1382_10": "na tato paraṃ. Kasmā?",
  "atk-s0503a:1382_11": "Yasmā na takkikā sujjhanti,",
  "atk-s0503a:1382_12": "na cāpi sāvakā.",
  "atk-s0503a:1382_13": "Te hi durakkhātadhammavinayā sammāpaṭipattirahitā na saṃsārato sujjhanti aniyyānikasāsanattā.",
  "atk-s0503a:1382_14": "Tenāha “duddiṭṭhī na dukkhā pamuccare”ti.",
  "atk-s0503a:1382_15": "Takkikā hi ayāthāvaladdhikatāya duddiṭṭhino micchābhiniviṭṭhadiṭṭhikā viparītadassanā taṃ diṭṭhiṃ anissajjitvā saṃsāradukkhato na kadācipi muccantīti.",
  "atk-s0503a:1383_0": "Dasamasuttavaṇṇanā niṭṭhitā.",
  "atk-s0503a:1384_0": "Niṭṭhitā ca jaccandhavaggavaṇṇanā.",
  "atk-s0503a:1385_0": "7. Cūḷavaggo",
  "atk-s0503a:1386_0": "1. Paṭhamalakuṇḍakabhaddiyasuttavaṇṇanā",
  "atk-s0503a:1387_0": "61.",
  "atk-s0503a:1387_1": "Cūḷavaggassa paṭhame lakuṇḍakabhaddiyanti ettha bhaddiyoti tassa āyasmato nāmaṃ,",
  "atk-s0503a:1387_2": "kāyassa pana rassattā “lakuṇḍakabhaddiyo”ti naṃ sañjānanti.",
  "atk-s0503a:1387_3": "So kira sāvatthivāsī kulaputto mahaddhano mahābhogo rūpena apāsādiko dubbaṇṇo duddasiko okoṭimako.",
  "atk-s0503a:1387_4": "So ekadivasaṃ satthari jetavane viharante upāsakehi saddhiṃ vihāraṃ gantvā dhammadesanaṃ sutvā paṭiladdhasaddho",
  "atk-s0503a:1387_5": "pabbajitvā laddhūpasampado satthu santike kammaṭṭhānaṃ gahetvā vipassanāya kammaṃ karonto sotāpattiphalaṃ pāpuṇi.",
  "atk-s0503a:1387_6": "Tadā sekkhā bhikkhū yebhuyyena āyasmantaṃ sāriputtaṃ upasaṅkamitvā uparimaggatthāya kammaṭṭhānaṃ yācanti,",
  "atk-s0503a:1387_7": "dhammadesanaṃ yācanti,",
  "atk-s0503a:1387_8": "pañhaṃ pucchanti.",
  "atk-s0503a:1387_9": "So tesaṃ adhippāyaṃ pūrento kammaṭṭhānaṃ ācikkhati,",
  "atk-s0503a:1387_10": "dhammaṃ deseti,",
  "atk-s0503a:1387_11": "pañhaṃ vissajjeti.",
  "atk-s0503a:1387_12": "Te ghaṭentā vāyamantā appekacce sakadāgāmiphalaṃ,",
  "atk-s0503a:1387_13": "appekacce anāgāmiphalaṃ,",
  "atk-s0503a:1387_14": "appekacce arahattaṃ,",
  "atk-s0503a:1387_15": "appekacce tisso vijjā,",
  "atk-s0503a:1387_16": "appekacce chaḷabhiññā,",
  "atk-s0503a:1387_17": "appekacce catasso paṭisambhidā adhigacchanti.",
  "atk-s0503a:1387_18": "Te disvā lakuṇḍakabhaddiyopi sekho samāno kālaṃ ñatvā attano cittakallatañca sallekhañca paccavekkhitvā",
  "atk-s0503a:1387_19": "dhammasenāpatiṃ upasaṅkamitvā katapaṭisanthāro sammodamāno dhammadesanaṃ yāci.",
  "atk-s0503a:1387_20": "Sopissa ajjhāsayassa anurūpaṃ kathaṃ kathesi.",
  "atk-s0503a:1387_21": "Tena vuttaṃ –",
  "atk-s0503a:1387_22": "“tena kho pana samayena āyasmā sāriputto āyasmantaṃ lakuṇḍakabhaddiyaṃ anekapariyāyena dhammiyā kathāya sandassetī”tiādi.",
  "atk-s0503a:1388_0": "Tattha anekapariyāyenāti “itipi pañcakkhandhā aniccā,",
  "atk-s0503a:1388_1": "itipi dukkhā,",
  "atk-s0503a:1388_2": "itipi anattā”ti evaṃ anekehi kāraṇehi.",
  "atk-s0503a:1388_3": "Dhammiyā kathāyāti pañcannaṃ upādānakkhandhānaṃ udayabbayādipakāsaniyā dhammiyā kathāya.",
  "atk-s0503a:1388_4": "Sandassetīti tāniyeva aniccādilakkhaṇāni udayabbayādike ca sammā dasseti,",
  "atk-s0503a:1388_5": "hatthena gahetvā viya paccakkhato dasseti.",
  "atk-s0503a:1388_6": "Samādapetīti tattha lakkhaṇārammaṇikaṃ vipassanaṃ sammā ādapeti,",
  "atk-s0503a:1388_7": "yathā vīthipaṭipannā hutvā pavattati,",
  "atk-s0503a:1388_8": "evaṃ gaṇhāpeti.",
  "atk-s0503a:1388_9": "Samuttejetīti vipassanāya āraddhāya saṅkhārānaṃ udayabbayādīsu upaṭṭhahantesu yathākālaṃ paggahaniggahasamupekkhaṇehi",
  "atk-s0503a:1388_10": "bojjhaṅgānaṃ anupavattanena bhāvanaṃ majjhimaṃ vīthiṃ otāretvā yathā vipassanāñāṇaṃ sūraṃ pasannaṃ hutvā vahati,",
  "atk-s0503a:1388_11": "evaṃ indriyānaṃ visadabhāvakaraṇena vipassanācittaṃ sammā uttejeti,",
  "atk-s0503a:1388_12": "visadāpanavasena vodapeti.",
  "atk-s0503a:1388_13": "Sampahaṃsetīti tathā pavattiyamānāya vipassanāya samappavattabhāvanāvasena ceva upariladdhabbabhāvanābalena ca cittaṃ sammā pahaṃseti,",
  "atk-s0503a:1388_14": "laddhassādavasena vā suṭṭhu toseti.",
  "atk-s0503a:1388_15": "Anupādāya āsavehi cittaṃ vimuccīti yathā yathā dhammasenāpati dhammaṃ deseti,",
  "atk-s0503a:1388_16": "tathā tathā tathalakkhaṇaṃ vipassantassa therassa ca desanānubhāvena,",
  "atk-s0503a:1388_17": "attano ca upanissayasampattiyā ñāṇassa paripākaṃ gatattā desanānusārena ñāṇe anupavattante kāmāsavādīsu",
  "atk-s0503a:1388_18": "kañci āsavaṃ aggahetvā maggapaṭipāṭiyāva anavasesato cittaṃ vimucci,",
  "atk-s0503a:1388_19": "arahattaphalaṃ sacchākāsīti attho.",
  "atk-s0503a:1389_0": "Etamatthaṃ viditvāti etaṃ āyasmato lakuṇḍakabhaddiyassa aññārādhanasaṅkhātaṃ atthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1390_0": "Tattha uddhanti rūpadhātuyā arūpadhātuyā ca.",
  "atk-s0503a:1390_1": "Adhoti kāmadhātuyā.",
  "atk-s0503a:1390_2": "Sabbadhīti sabbasmimpi saṅkhāragate.",
  "atk-s0503a:1390_3": "Vippamuttoti pubbabhāge vikkhambhanavimuttiyā aparabhāge samucchedapaṭipassaddhivimuttīhi sabbappakārena vimutto.",
  "atk-s0503a:1390_4": "Ettha ca uddhaṃ vippamuttoti etena pañcuddhambhāgiyasaṃyojanapahānaṃ dasseti.",
  "atk-s0503a:1390_5": "Adho vippamuttoti etena pañcorambhāgiyasaṃyojanapahānaṃ.",
  "atk-s0503a:1390_6": "Sabbadhi vippamuttoti etena avasiṭṭhasabbākusalapahānaṃ dasseti.",
  "atk-s0503a:1390_7": "Atha vā uddhanti anāgatakālaggahaṇaṃ.",
  "atk-s0503a:1390_8": "Adhoti atītakālaggahaṇaṃ.",
  "atk-s0503a:1390_9": "Ubhayaggahaṇeneva tadubhayapaṭisaṃyuttattā paccuppanno addhā gahito hoti,",
  "atk-s0503a:1390_10": "tattha anāgatakālaggahaṇena anāgatakkhandhāyatanadhātuyo gahitā.",
  "atk-s0503a:1390_11": "Sesapadesupi eseva nayo.",
  "atk-s0503a:1390_12": "Sabbadhīti kāmabhedādike sabbasmiṃ bhave.",
  "atk-s0503a:1390_13": "Idaṃ vuttaṃ hoti –",
  "atk-s0503a:1390_14": "anāgato atīto paccuppannoti evaṃ tiyaddhasaṅgahite sabbasmiṃ bhave vippamuttoti.",
  "atk-s0503a:1391_0": "Ayaṃhamasmīti anānupassīti yo evaṃ vippamutto,",
  "atk-s0503a:1391_1": "so rūpavedanādīsu “ayaṃ nāma dhammo ahamasmī”ti diṭṭhimānamaññanāvasena evaṃ nānupassati.",
  "atk-s0503a:1391_2": "Tassa tathā dassane kāraṇaṃ natthīti adhippāyo.",
  "atk-s0503a:1391_3": "Atha vā ayaṃhamasmīti anānupassīti idaṃ yathāvuttāya vimuttiyā adhigamupāyadīpanaṃ.",
  "atk-s0503a:1391_4": "Tiyaddhasaṅgahite tebhūmake saṅkhāre “etaṃ mama,",
  "atk-s0503a:1391_5": "esohamasmi,",
  "atk-s0503a:1391_6": "eso me attā”ti pavattanasabhāvāya maññanāya anadhiṭṭhānaṃ katvā “netaṃ mama,",
  "atk-s0503a:1391_7": "nesohamasmi,",
  "atk-s0503a:1391_8": "na me so attā”ti evaṃ uppajjamānā yā pubbabhāgavuṭṭhānagāminī vipassanā,",
  "atk-s0503a:1391_9": "sā vimuttiyā padaṭṭhānaṃ.",
  "atk-s0503a:1391_10": "Evaṃ vimutto udatāri oghaṃ,",
  "atk-s0503a:1391_11": "atiṇṇapubbaṃ apunabbhavāyāti evaṃ dasahi saṃyojanehi sabbākusalehi ca sabbathā vimutto arahā ariyamaggādhigamanato",
  "atk-s0503a:1391_12": "pubbe supinantepi atiṇṇapubbaṃ kāmogho bhavogho diṭṭhogho avijjoghoti imaṃ catubbidhaṃ oghaṃ,",
  "atk-s0503a:1391_13": "saṃsāramahoghameva vā apunabbhavāya anupādisesāya nibbānāya udatāri uttiṇṇo,",
  "atk-s0503a:1391_14": "uttaritvā pāre ṭhitoti attho.",
  "atk-s0503a:1392_0": "Paṭhamasuttavaṇṇanā niṭṭhitā.",
  "atk-s0503a:1393_0": "2. Dutiyalakuṇḍakabhaddiyasuttavaṇṇanā",
  "atk-s0503a:1394_0": "62.",
  "atk-s0503a:1394_1": "Dutiye sekhaṃ maññamānoti “sekho aya”nti maññamāno.",
  "atk-s0503a:1394_2": "Tatrāyaṃ vacanattho –",
  "atk-s0503a:1394_3": "sikkhatīti sekho.",
  "atk-s0503a:1394_4": "Kiṃ sikkhati?",
  "atk-s0503a:1394_5": "Adhisīlaṃ adhicittaṃ adhipaññañca.",
  "atk-s0503a:1394_6": "Atha vā sikkhanaṃ sikkhā,",
  "atk-s0503a:1394_7": "sā etassa sīlanti sekho.",
  "atk-s0503a:1394_8": "So hi apariyositasikkhattā tadadhimuttattā ca ekantena sikkhanasīlo,",
  "atk-s0503a:1394_9": "na pariniṭṭhitasikkho asekho viya tattha paṭippassaddhussukko,",
  "atk-s0503a:1394_10": "nāpi vissaṭṭhasikkho pacurajano viya tattha anadhimutto.",
  "atk-s0503a:1394_11": "Atha vā ariyāya jātiyā tīsu sikkhāsu jāto,",
  "atk-s0503a:1394_12": "tattha vā bhavoti sekho.",
  "atk-s0503a:1394_13": "Bhiyyosomattāyāti pamāṇato uttari,",
  "atk-s0503a:1394_14": "pamāṇaṃ atikkamitvā adhikataranti attho.",
  "atk-s0503a:1394_15": "Āyasmā hi lakuṇḍakabhaddiyo paṭhamasutte vuttena vidhinā paṭhamovādena yathānisinnova āsavakkhayappatto.",
  "atk-s0503a:1394_16": "Dhammasenāpati pana tassa taṃ arahattappattiṃ anāvajjanena ajānitvā “sekhoyevā”ti maññamāno appaṃ yācito",
  "atk-s0503a:1394_17": "bahuṃ dadamāno uḷārapuriso viya bhiyyo bhiyyo anekapariyāyena āsavakkhayāya dhammaṃ kathetiyeva.",
  "atk-s0503a:1394_18": "Āyasmāpi lakuṇḍakabhaddiyo “katakicco dānāhaṃ,",
  "atk-s0503a:1394_19": "kiṃ iminā ovādenā”ti acintetvā saddhammagāravena pubbe viya sakkaccaṃ suṇātiyeva.",
  "atk-s0503a:1394_20": "Taṃ disvā bhagavā gandhakuṭiyaṃ nisinnoyeva buddhānubhāvena yathā dhammasenāpati tassa kilesakkhayaṃ jānāti,",
  "atk-s0503a:1394_21": "tathā katvā imaṃ udānaṃ udānesi.",
  "atk-s0503a:1394_22": "Tena vuttaṃ “tena kho pana samayenā”tiādi.",
  "atk-s0503a:1394_23": "Tattha yaṃ vattabbaṃ,",
  "atk-s0503a:1394_24": "taṃ anantarasutte vuttameva.",
  "atk-s0503a:1395_0": "Gāthāyaṃ pana acchecchi vaṭṭanti anavasesato kilesavaṭṭaṃ samucchindi,",
  "atk-s0503a:1395_1": "chinne ca kilesavaṭṭe kammavaṭṭampi chinnameva.",
  "atk-s0503a:1395_2": "Byagā nirāsanti āsā vuccati taṇhā,",
  "atk-s0503a:1395_3": "natthi ettha āsāti nirāsaṃ, nibbānaṃ.",
  "atk-s0503a:1395_4": "Taṃ nirāsaṃ visesena agā adhigatoti byagā,",
  "atk-s0503a:1395_5": "aggamaggassa adhigatattā puna adhigamakāraṇena vinā adhigatoti attho.",
  "atk-s0503a:1395_6": "Yasmā taṇhā dukkhasamudayabhūtā,",
  "atk-s0503a:1395_7": "tāya pahīnāya appahīno nāma kileso natthi,",
  "atk-s0503a:1395_8": "tasmāssa taṇhāpahānaṃ savisesaṃ katvā dassento “visukkhā saritā na sandatī”ti āha.",
  "atk-s0503a:1395_9": "Tassattho –",
  "atk-s0503a:1395_10": "catutthasūriyapātubhāvena viya mahānadiyo catutthamaggañāṇuppādena anavasesato visukkhā visositā taṇhāsaritā nadī na sandati,",
  "atk-s0503a:1395_11": "ito paṭṭhāya na pavattati.",
  "atk-s0503a:1395_12": "Taṇhā hi “saritā”ti vuccati. Yathāha –",
  "atk-s0503a:1395_13": "“saritāni sinehitāni ca,",
  "atk-s0503a:1395_14": "somanassāni bhavanti jantuno”ti,",
  "atk-s0503a:1395_15": "“saritā visattikā”ti ca.",
  "atk-s0503a:1395_16": "Chinnaṃ vaṭṭaṃ na vattatīti evaṃ kilesavaṭṭasamucchedena chinnaṃ vaṭṭaṃ anuppādadhammataṃ avipākadhammatañca",
  "atk-s0503a:1395_17": "āpādanena upacchinnaṃ kammavaṭṭaṃ na vattati na pavattati.",
  "atk-s0503a:1395_18": "Esevanto dukkhassāti yadetaṃ sabbaso kilesavaṭṭābhāvato kammavaṭṭassa appavattanaṃ,",
  "atk-s0503a:1395_19": "so āyatiṃ vipākavaṭṭassa ekaṃseneva anuppādo eva sakalassāpi saṃsāradukkhassa anto paricchedo parivaṭumabhāvoti.",
  "atk-s0503a:1396_0": "Dutiyasuttavaṇṇanā niṭṭhitā.",
  "atk-s0503a:1397_0": "3. Paṭhamasattasuttavaṇṇanā",
  "atk-s0503a:1398_0": "63.",
  "atk-s0503a:1398_1": "Tatiye kāmesūti vatthukāmesu.",
  "atk-s0503a:1398_2": "Ativelanti velaṃ atikkamitvā.",
  "atk-s0503a:1398_3": "Sattāti ayonisomanasikārabahulatāya vijjamānampi ādīnavaṃ anoloketvā assādameva saritvā sajjanavasena sattā,",
  "atk-s0503a:1398_4": "āsattā laggāti attho.",
  "atk-s0503a:1398_5": "Rattāti vatthaṃ viya raṅgajātena cittassa vipariṇāmakaraṇena chandarāgena rattā sārattā.",
  "atk-s0503a:1398_6": "Giddhāti abhikaṅkhanasabhāvena abhijjhanena giddhā gedhaṃ āpannā.",
  "atk-s0503a:1398_7": "Gadhitāti rāgamucchitā viya dummocanīyabhāvena tattha paṭibaddhā.",
  "atk-s0503a:1398_8": "Mucchitāti kilesavasena visaññībhūtā viya anaññakiccā mucchaṃ mohaṃ āpannā.",
  "atk-s0503a:1398_9": "Ajjhopannāti anaññasādhāraṇe viya katvā gilitvā pariniṭṭhapetvā ṭhitā.",
  "atk-s0503a:1398_10": "Sammattakajātāti kāmesu pātabyataṃ āpajjantā appasukhavedanāya sammattakā suṭṭhu mattakā jātā.",
  "atk-s0503a:1398_11": "“Sammodakajātā”tipi pāṭho,",
  "atk-s0503a:1398_12": "jātasammodanā uppannapahaṃsāti attho.",
  "atk-s0503a:1398_13": "Sabbehipi padehi tesaṃ taṇhādhipannataṃyeva vadati.",
  "atk-s0503a:1398_14": "Ettha ca paṭhamaṃ “kāmesū”ti vatvā punapi “kāmesū”ti vacanaṃ tesaṃ sattānaṃ tadadhimuttidīpanatthaṃ.",
  "atk-s0503a:1398_15": "Tena sabbiriyāpathesu kāmaguṇasamaṅgino hutvā tadā vihariṃsūti dasseti.",
  "atk-s0503a:1399_0": "Tasmiñhi samaye ṭhapetvā ariyasāvake sabbe sāvatthivāsino ussavaṃ ghosetvā yathāvibhavaṃ āpānabhūmiṃ",
  "atk-s0503a:1399_1": "sajjetvā bhuñjantā pivantā āvi ceva raho ca kāme paribhuñjantā indriyāni paricārentā kāmesu pātabyataṃ",
  "atk-s0503a:1399_2": "āpajjiṃsu.",
  "atk-s0503a:1399_3": "Bhikkhū sāvatthiyaṃ piṇḍāya carantā tattha tattha gehe ārāmuyyānādīsu ca manusse ussavaṃ ghosetvā kāmaninne",
  "atk-s0503a:1399_4": "tathā paṭipajjante disvā “vihāraṃ gantvā saṇhasukhumaṃ dhammaṃ labhissāmā”ti bhagavato etamatthaṃ ārocesuṃ.",
  "atk-s0503a:1399_5": "Tena vuttaṃ –",
  "atk-s0503a:1399_6": "“atha kho sambahulā bhikkhū…pe…",
  "atk-s0503a:1399_7": "kāmesu viharantī”ti.",
  "atk-s0503a:1400_0": "Etamatthaṃ viditvāti etaṃ tesaṃ manussānaṃ āpānabhūmiramaṇīyesu mahāpariḷāhesu anekānatthānubandhesu",
  "atk-s0503a:1400_1": "ghorāsayhakaṭukaphalesu kāmesu anādīnavadassitaṃ sabbākārato viditvā kāmānañceva kilesānañca ādīnavavibhāvanaṃ",
  "atk-s0503a:1400_2": "imaṃ udānaṃ udānesi.",
  "atk-s0503a:1401_0": "Tattha kāmesu sattāti vatthukāmesu kilesakāmena rattā mattā sattā visattā laggā laggitā saṃyuttā.",
  "atk-s0503a:1401_1": "Kāmasaṅgasattāti tāyeva kāmasattiyā vatthukāmesu rāgasaṅgena ceva diṭṭhimānadosaavijjāsaṅgehi ca sattā āsattā.",
  "atk-s0503a:1401_2": "Saṃyojane vajjamapassamānāti kammavaṭṭaṃ vipākavaṭṭena,",
  "atk-s0503a:1401_3": "bhavādike vā bhavantarādīhi,",
  "atk-s0503a:1401_4": "satte vā dukkhehi saṃyojanato bandhanato saṃyojananāmake kāmarāgādikilesajāte saṃyojanīyesu dhammesu",
  "atk-s0503a:1401_5": "assādānupassitāya vaṭṭadukkhamūlabhāvādikaṃ vajjaṃ dosaṃ ādīnavaṃ apassantā.",
  "atk-s0503a:1401_6": "Na hi jātu saṃyojanasaṅgasattā,",
  "atk-s0503a:1401_7": "oghaṃ tareyyuṃ vipulaṃ mahantanti evaṃ ādīnavadassanābhāvena saṃyojanasabhāvesu saṅgesu,",
  "atk-s0503a:1401_8": "saṃyojanasaṅkhātehi vā saṅgehi tesaṃ visayesu tebhūmakadhammesu sattā vipulavisayatāya anādikālatāya ca vipulaṃ vitthiṇṇaṃ mahantañca kāmādioghaṃ,",
  "atk-s0503a:1401_9": "saṃsāroghameva vā na kadāci tareyyuṃ,",
  "atk-s0503a:1401_10": "ekaṃseneva tassa oghassa pāraṃ na gaccheyyunti attho.",
  "atk-s0503a:1402_0": "Tatiyasuttavaṇṇanā niṭṭhitā.",
  "atk-s0503a:1403_0": "4. Dutiyasattasuttavaṇṇanā",
  "atk-s0503a:1404_0": "64. Catutthe andhīkatāti kāmā nāma anandhampi andhaṃ karonti.",
  "atk-s0503a:1405_0": "Yathāha –",
  "atk-s0503a:1406_0": "“Luddho atthaṃ na jānāti, luddho dhammaṃ na passati;",
  "atk-s0503a:1407_0": "Andhatamaṃ tadā hoti, yaṃ lobho sahate nara”nti. –",
  "atk-s0503a:1408_0": "Tasmā kāmena anandhāpi andhā katāti andhīkatā.",
  "atk-s0503a:1408_1": "Sesaṃ anantarasutte vuttanayameva.",
  "atk-s0503a:1408_2": "Tattha hi manussānaṃ pavatti bhikkhūhi disvā bhagavato ārocitā,",
  "atk-s0503a:1408_3": "idha bhagavatā sāmaṃyeva diṭṭhāti ayameva viseso.",
  "atk-s0503a:1408_4": "Satthā sāvatthito nikkhamitvā jetavanaṃ gacchanto antarāmagge aciravatiyaṃ nadiyaṃ macchabandhehi oḍḍitaṃ",
  "atk-s0503a:1408_5": "kuminaṃ pavisitvā nikkhantuṃ asakkonte bahū macche passi,",
  "atk-s0503a:1408_6": "tato aparabhāge ekaṃ khīrapakaṃ vacchaṃ goravaṃ katvā anubandhitvā thaññapipāsāya gīvaṃ pasāretvā mātu antarasatthiyaṃ mukhaṃ upanentaṃ passi.",
  "atk-s0503a:1408_7": "Atha bhagavā vihāraṃ pavisitvā pāde pakkhāletvā paññattavarabuddhāsane nisinno pacchimaṃ vatthudvayaṃ",
  "atk-s0503a:1408_8": "purimassa upamānabhāvena gahetvā imaṃ udānaṃ udānesi.",
  "atk-s0503a:1409_0": "Tattha kāmandhāti vatthukāmesu kilesakāmena andhā vicakkhukā katā.",
  "atk-s0503a:1409_1": "Jālasañchannāti sakattabhāvaparattabhāvesu ajjhattikabāhirāyatanesu,",
  "atk-s0503a:1409_2": "tannissitesu ca dhammesu atītādivasena anekabhedabhinnesu heṭṭhupariyavasena aparāparaṃ uppattiyā antogadhānaṃ",
  "atk-s0503a:1409_3": "anatthāvahato ca jālabhūtāya taṇhāya sukhumacchiddena jālena parivuto viya udakarahado sañchannā paliguṇṭhitā",
  "atk-s0503a:1409_4": "ajjhotthaṭā.",
  "atk-s0503a:1409_5": "Taṇhāchadanachāditāti taṇhāsaṅkhātena chadanena sevālapaṇakena viya udakaṃ chāditā,",
  "atk-s0503a:1409_6": "paṭicchannā pihitāti attho.",
  "atk-s0503a:1409_7": "Padadvayenāpi kāmacchandanīvaraṇanivāritakusalacittācārataṃ dasseti.",
  "atk-s0503a:1410_0": "Pamattabandhunā baddhāti kilesamārena devaputtamārena ca baddhā.",
  "atk-s0503a:1410_1": "Yadaggena hi kilesamārena baddhā,",
  "atk-s0503a:1410_2": "tadaggena devaputtamārenapi baddhā nāma honti.",
  "atk-s0503a:1410_3": "Vuttañhetaṃ –",
  "atk-s0503a:1411_0": "“Antalikkhacaro pāso, yvāyaṃ carati mānaso;",
  "atk-s0503a:1412_0": "Tena taṃ bādhayissāmi, na me samaṇa mokkhasī”ti. ;",
  "atk-s0503a:1413_0": "Namuci kaṇho pamattabandhūti tīṇi mārassa nāmāni.",
  "atk-s0503a:1413_1": "Devaputtamāropi hi kilesamāro viya anatthena pamatte satte bandhatīti pamattabandhu.",
  "atk-s0503a:1413_2": "“Pamattā bandhane baddhā”tipi paṭhanti.",
  "atk-s0503a:1413_3": "Tattha bandhaneti kāmaguṇabandhaneti attho.",
  "atk-s0503a:1413_4": "Baddhāti niyamitā.",
  "atk-s0503a:1413_5": "Yathā kiṃ?",
  "atk-s0503a:1413_6": "Macchāva kumināmukhe yathā nāma macchabandhakena oḍḍitassa kuminassa mukhe paviṭṭhā macchā tena baddhā hutvā maraṇamanventi pāpuṇanti,",
  "atk-s0503a:1413_7": "evameva mārena oḍḍitena kāmaguṇabandhanena baddhā ime sattā jarāmaraṇamanventi.",
  "atk-s0503a:1413_8": "Vaccho khīrapakova mātaraṃ yathā khīrapāyī taruṇavaccho attano mātaraṃ anveti anugacchati,",
  "atk-s0503a:1413_9": "na aññaṃ evaṃ mārabandhanabaddhā sattā saṃsāre paribbhamantā maraṇameva anventi anugacchanti,",
  "atk-s0503a:1413_10": "na ajaraṃ amaraṇaṃ nibbānanti adhippāyo.",
  "atk-s0503a:1414_0": "Catutthasuttavaṇṇanā niṭṭhitā.",
  "atk-s0503a:1415_0": "5. Aparalakuṇḍakabhaddiyasuttavaṇṇanā",
  "atk-s0503a:1416_0": "65.",
  "atk-s0503a:1416_1": "Pañcame sambahulānaṃ bhikkhūnaṃ piṭṭhito piṭṭhitoti āyasmā lakuṇḍakabhaddiyo ekadivasaṃ sambahulehi bhikkhūhi",
  "atk-s0503a:1416_2": "saddhiṃ gāmantarena piṇḍāya caritvā katabhattakicco pattaṃ vodakaṃ katvā thavikāya pakkhipitvā aṃse laggetvā",
  "atk-s0503a:1416_3": "cīvaraṃ saṅgharitvā tampi vāmaṃse ṭhapetvā pāsādikena abhikkantena paṭikkantena ālokitena vilokitena",
  "atk-s0503a:1416_4": "samiñjitena pasāritena okkhittacakkhu iriyāpathasampanno attano satipaññāvepullaṃ pakāsento viya satisampajaññaṃ",
  "atk-s0503a:1416_5": "sūpaṭṭhitaṃ katvā samāhitena cittena pade padaṃ nikkhipanto gacchati,",
  "atk-s0503a:1416_6": "gacchanto ca bhikkhūnaṃ pacchato pacchato gacchati tehi bhikkhūhi asaṃmisso. Kasmā?",
  "atk-s0503a:1416_7": "Asaṃsaṭṭhavihāritāya.",
  "atk-s0503a:1416_8": "Apica tassāyasmato rūpaṃ paribhūtaṃ paribhavaṭṭhānīyaṃ puthujjanā ohīḷenti.",
  "atk-s0503a:1416_9": "Thero taṃ jānitvā piṭṭhito piṭṭhito gacchati “mā ime maṃ nissāya apuññaṃ pasaviṃsū”ti.",
  "atk-s0503a:1416_10": "Evaṃ te bhikkhū ca thero ca sāvatthiṃ patvā vihāraṃ pavisitvā yena bhagavā tenupasaṅkamanti.",
  "atk-s0503a:1416_11": "Tena vuttaṃ –",
  "atk-s0503a:1416_12": "“tena kho pana samayena āyasmā lakuṇḍakabhaddiyo”tiādi.",
  "atk-s0503a:1417_0": "Tattha dubbaṇṇanti virūpaṃ.",
  "atk-s0503a:1417_1": "Tenassa vaṇṇasampattiyā saṇṭhānasampattiyā ca abhāvaṃ dasseti.",
  "atk-s0503a:1417_2": "Duddasikanti apāsādikadassanaṃ.",
  "atk-s0503a:1417_3": "Tenassa anubyañjanasampattiyā ākārasampattiyā ca abhāvaṃ dasseti.",
  "atk-s0503a:1417_4": "Okoṭimakanti rassaṃ.",
  "atk-s0503a:1417_5": "Iminā ārohasampattiyā abhāvaṃ dasseti.",
  "atk-s0503a:1417_6": "Yebhuyyena bhikkhūnaṃ paribhūtarūpanti puthujjanabhikkhūhi ohīḷitarūpaṃ.",
  "atk-s0503a:1417_7": "Puthujjanā ekacce chabbaggiyādayo tassāyasmato guṇaṃ ajānantā hatthakaṇṇacūḷikādīsu gaṇhantā parāmasantā kīḷantā paribhavanti, na ariyā,",
  "atk-s0503a:1417_8": "kalyāṇaputhujjanā vā.",
  "atk-s0503a:1418_0": "Bhikkhū āmantesīti kasmā āmantesi?",
  "atk-s0503a:1418_1": "Therassa guṇaṃ pakāsetuṃ.",
  "atk-s0503a:1418_2": "Evaṃ kira bhagavato ahosi “ime bhikkhū mama puttassa mahānubhāvataṃ na jānanti,",
  "atk-s0503a:1418_3": "tena taṃ paribhavanti,",
  "atk-s0503a:1418_4": "taṃ nesaṃ dīgharattaṃ ahitāya dukkhāya bhavissati,",
  "atk-s0503a:1418_5": "handāhaṃ imassa guṇe bhikkhūnaṃ pakāsetvā paribhavato naṃ mocessāmī”ti.",
  "atk-s0503a:1419_0": "Passatha noti passatha nu.",
  "atk-s0503a:1419_1": "Na ca sā samāpatti sulabharūpā,",
  "atk-s0503a:1419_2": "yā tena bhikkhunā asamāpannapubbāti rūpasamāpatti arūpasamāpatti brahmavihārasamāpatti nirodhasamāpatti",
  "atk-s0503a:1419_3": "phalasamāpattīti evaṃ pabhedā sāvakasādhāraṇā yā kāci samāpattiyo nāma,",
  "atk-s0503a:1419_4": "tāsu ekāpi samāpatti na sulabharūpā, dullabhā,",
  "atk-s0503a:1419_5": "natthiyeva sā tena lakuṇḍakabhaddiyena bhikkhunā asamāpannapubbā.",
  "atk-s0503a:1419_6": "Etenassa yaṃ vuttaṃ.",
  "atk-s0503a:1419_7": "“Mahiddhiko mahānubhāvo”ti,",
  "atk-s0503a:1419_8": "tattha mahiddhikataṃ pakāsetvā idāni mahānubhāvataṃ dassetuṃ “yassa catthāyā”tiādimāha.",
  "atk-s0503a:1419_9": "Taṃ heṭṭhā vuttanayameva.",
  "atk-s0503a:1419_10": "Ettha ca bhagavā “eso,",
  "atk-s0503a:1419_11": "bhikkhave,",
  "atk-s0503a:1419_12": "bhikkhū”tiādinā,",
  "atk-s0503a:1419_13": "“bhikkhave,",
  "atk-s0503a:1419_14": "ayaṃ bhikkhu na yo vā so vā dubbaṇṇo duddasiko okoṭimakoti bhikkhūnaṃ piṭṭhito piṭṭhito āgacchatīti ca ettakena na oññātabbo,",
  "atk-s0503a:1419_15": "atha kho mahiddhiko mahānubhāvo,",
  "atk-s0503a:1419_16": "yaṃkiñci sāvakena pattabbaṃ,",
  "atk-s0503a:1419_17": "sabbaṃ taṃ tena anuppattaṃ,",
  "atk-s0503a:1419_18": "tasmā taṃ pāsāṇacchattaṃ viya garuṃ katvā oloketha,",
  "atk-s0503a:1419_19": "taṃ vo dīgharattaṃ hitāya sukhāya bhavissatī”ti dasseti.",
  "atk-s0503a:1420_0": "Etamatthaṃ viditvāti etaṃ āyasmato lakuṇḍakabhaddiyassa mahiddhikatāmahānubhāvatādibhedaṃ guṇarāsiṃ sabbākārato",
  "atk-s0503a:1420_1": "jānitvā tadatthadīpanaṃ imaṃ udānaṃ udānesi.",
  "atk-s0503a:1421_0": "Tattha nelaṅgoti elaṃ vuccati doso,",
  "atk-s0503a:1421_1": "nāssa elanti nelaṃ.",
  "atk-s0503a:1421_2": "Kiṃ pana taṃ?",
  "atk-s0503a:1421_3": "Suparisuddhasīlaṃ.",
  "atk-s0503a:1421_4": "Tañhi niddosaṭṭhena idha “nela”nti adhippetaṃ.",
  "atk-s0503a:1421_5": "Taṃ nelaṃ padhānabhūtaṃ aṅgaṃ etassāti nelaṅgo.",
  "atk-s0503a:1421_6": "So yaṃ “ratho”ti vakkhati,",
  "atk-s0503a:1421_7": "tena sambandho,",
  "atk-s0503a:1421_8": "tasmā suparisuddhasīlaṅgoti attho.",
  "atk-s0503a:1421_9": "Arahattaphalasīlañhi idhādhippetaṃ.",
  "atk-s0503a:1421_10": "Seto pacchādo etassāti setapacchādo.",
  "atk-s0503a:1421_11": "Pacchādoti rathassa upari attharitabbakambalādi.",
  "atk-s0503a:1421_12": "So pana suparisuddhadhavalabhāvena seto vā hoti rattanīlādīsu vā aññataro.",
  "atk-s0503a:1421_13": "Idha pana arahattaphalavimuttiyā adhippetattā suparisuddhabhāvaṃ upādāya “setapacchādo”ti vuttaṃ yathā aññatrāpi “ratho sīlaparikkhāro”ti.",
  "atk-s0503a:1421_14": "Eko satisaṅkhāto aro etassāti ekāro.",
  "atk-s0503a:1421_15": "Vattatīti pavattati.",
  "atk-s0503a:1421_16": "Rathoti therassa attabhāvaṃ sandhāya vadati.",
  "atk-s0503a:1422_0": "Anīghanti niddukkhaṃ,",
  "atk-s0503a:1422_1": "khobhavirahitaṃ yānaṃ viya kilesaparikhobhavirahitanti attho.",
  "atk-s0503a:1422_2": "Āyantanti sambahulānaṃ bhikkhūnaṃ piṭṭhito piṭṭhito āgacchantaṃ.",
  "atk-s0503a:1422_3": "Chinnasotanti pacchinnasotaṃ.",
  "atk-s0503a:1422_4": "Pakatirathassa hi sukhapavattanatthaṃ akkhasīsesu nābhiyañca upalittānaṃ sappitelādīnaṃ soto savanaṃ sandanaṃ hoti,",
  "atk-s0503a:1422_5": "tena so acchinnasoto nāma hoti.",
  "atk-s0503a:1422_6": "Ayaṃ pana chattiṃsatiyā sotānaṃ anavasesato pahīnattā chinnasoto nāma hoti,",
  "atk-s0503a:1422_7": "taṃ chinnasotaṃ.",
  "atk-s0503a:1422_8": "Natthi etassa bandhananti abandhano.",
  "atk-s0503a:1422_9": "Rathūpattharassa hi akkhena saddhiṃ niccalabhāvakaraṇatthaṃ bahūni bandhanāni honti,",
  "atk-s0503a:1422_10": "tena so sabandhano.",
  "atk-s0503a:1422_11": "Ayaṃ pana sabbasaṃyojanabandhanānaṃ anavasesato parikkhīṇattā abandhano,",
  "atk-s0503a:1422_12": "taṃ abandhanaṃ.",
  "atk-s0503a:1422_13": "Passāti bhagavā therassa guṇehi somanassappatto hutvā attānaṃ vadati.",
  "atk-s0503a:1423_0": "Iti satthā āyasmantaṃ lakuṇḍakabhaddiyaṃ arahattaphalasīsena sucakkaṃ,",
  "atk-s0503a:1423_1": "arahattaphalavimuttiyā suuttaracchadaṃ,",
  "atk-s0503a:1423_2": "sūpaṭṭhitāya satiyā svāraṃ,",
  "atk-s0503a:1423_3": "kilesaparikhobhābhāvena aparikhobhaṃ,",
  "atk-s0503a:1423_4": "taṇhūpalepābhāvena anupalepaṃ,",
  "atk-s0503a:1423_5": "saṃyojanādīnaṃ abhāvena abandhanaṃ suparikkhittaṃ suyuttaṃ ājaññarathaṃ katvā dasseti.",
  "atk-s0503a:1424_0": "Pañcamasuttavaṇṇanā niṭṭhitā.",
  "atk-s0503a:1425_0": "6. Taṇhāsaṅkhayasuttavaṇṇanā",
  "atk-s0503a:1426_0": "66.",
  "atk-s0503a:1426_1": "Chaṭṭhe aññāsikoṇḍaññoti ettha koṇḍaññoti tassāyasmato gottato āgatanāmaṃ.",
  "atk-s0503a:1426_2": "Sāvakesu pana sabbapaṭhamaṃ ariyasaccāni paṭivijjhīti bhagavatā “aññāsi vata, bho,",
  "atk-s0503a:1426_3": "koṇḍañño”ti vuttaudānavasena thero sāsane “aññāsikoṇḍañño”tveva paññāyittha.",
  "atk-s0503a:1426_4": "Taṇhāsaṅkhayavimuttinti taṇhā saṅkhīyati pahīyati etthāti taṇhāsaṅkhayo, nibbānaṃ.",
  "atk-s0503a:1426_5": "Tasmiṃ taṇhāsaṅkhaye vimutti.",
  "atk-s0503a:1426_6": "Taṇhā vā saṅkhīyati pahīyati etenāti taṇhāsaṅkhayo,",
  "atk-s0503a:1426_7": "ariyamaggo.",
  "atk-s0503a:1426_8": "Tassa phalabhūtā,",
  "atk-s0503a:1426_9": "pariyosānabhūtā vā vimuttīti taṇhāsaṅkhayavimutti,",
  "atk-s0503a:1426_10": "nippariyāyena arahattaphalasamāpatti.",
  "atk-s0503a:1426_11": "Taṃ paccavekkhamāno nisinno hoti.",
  "atk-s0503a:1426_12": "Ayañhi āyasmā bahulaṃ phalasamāpattiṃ samāpajjati,",
  "atk-s0503a:1426_13": "tasmā idhāpi evamakāsi.",
  "atk-s0503a:1427_0": "Etamatthaṃ viditvāti etaṃ aññāsikoṇḍaññattherassa aggaphalapaccavekkhaṇaṃ viditvā tadatthadīpanaṃ imaṃ udānaṃ udānesi.",
  "atk-s0503a:1428_0": "Tattha yassa mūlaṃ chamā natthīti yassa ariyapuggalassa attabhāvarukkhamūlabhūtā avijjā,",
  "atk-s0503a:1428_1": "tassāva patiṭṭhā hetubhūtā āsavanīvaraṇaayonisomanasikārasaṅkhātā chamā pathavī ca natthi aggamaggena samugghātitattā.",
  "atk-s0503a:1428_2": "Paṇṇā natthi kuto latāti natthi latā kuto paṇṇāti padasambandho.",
  "atk-s0503a:1428_3": "Mānātimānādipabhedā sākhāpasākhādisaṅkhātā latāpi natthi,",
  "atk-s0503a:1428_4": "kuto eva madappamādamāyāsāṭheyyādipaṇṇānīti attho.",
  "atk-s0503a:1428_5": "Atha vā paṇṇā natthi kuto latāti rukkhaṅkurassa vaḍḍhamānassa paṭhamaṃ paṇṇāni nibbattanti.",
  "atk-s0503a:1428_6": "Pacchā sākhāpasākhāsaṅkhātā latāti katvā vuttaṃ.",
  "atk-s0503a:1428_7": "Tattha yassa ariyamaggabhāvanāya asati uppajjanārahassa attabhāvarukkhassa ariyamaggassa bhāvitattā yaṃ avijjāsaṅkhātaṃ mūlaṃ,",
  "atk-s0503a:1428_8": "tassa patiṭṭhānabhūtaṃ āsavādi ca natthi.",
  "atk-s0503a:1428_9": "Mūlaggahaṇeneva cettha mūlakāraṇattā bījaṭṭhāniyaṃ kammaṃ tadabhāvopi gahitoyevāti veditabbo.",
  "atk-s0503a:1428_10": "Asati ca kammabīje taṃnimitto viññāṇaṅkuro,",
  "atk-s0503a:1428_11": "viññāṇaṅkuranimittā ca nāmarūpasaḷāyatanapattasākhādayo na nibbattissantiyeva.",
  "atk-s0503a:1428_12": "Tena vuttaṃ –",
  "atk-s0503a:1428_13": "“yassa mūlaṃ chamā natthi,",
  "atk-s0503a:1428_14": "paṇṇā natthi kuto latā”ti.",
  "atk-s0503a:1429_0": "Taṃ dhīraṃ bandhanā muttanti taṃ catubbidhasammappadhānavīriyayogena vijitamārattā dhīraṃ,",
  "atk-s0503a:1429_1": "tato eva sabbakilesābhisaṅkhārabandhanato muttaṃ.",
  "atk-s0503a:1429_2": "Ko taṃ ninditumarahatīti ettha nti nipātamattaṃ.",
  "atk-s0503a:1429_3": "Evaṃ sabbakilesavippamuttaṃ sīlādianuttaraguṇasamannāgataṃ ko nāma viññujātiko nindituṃ garahituṃ arahati nindānimittasseva abhāvato.",
  "atk-s0503a:1429_4": "Devāpi naṃ pasaṃsantīti aññadatthu devā sakkādayo guṇavisesavidū,",
  "atk-s0503a:1429_5": "apisaddena manussāpi khattiyapaṇḍitādayo pasaṃsanti.",
  "atk-s0503a:1429_6": "Kiñca bhiyyo brahmunāpi pasaṃsito mahābrahmunāpi aññehipi brahmanāgayakkhagandhabbādīhipi pasaṃsito thomitoyevāti.",
  "atk-s0503a:1430_0": "Chaṭṭhasuttavaṇṇanā niṭṭhitā.",
  "atk-s0503a:1431_0": "7. Papañcakhayasuttavaṇṇanā",
  "atk-s0503a:1432_0": "67.",
  "atk-s0503a:1432_1": "Sattame papañcasaññāsaṅkhāpahānanti papañcenti yattha sayaṃ uppannā,",
  "atk-s0503a:1432_2": "taṃ santānaṃ vitthārenti ciraṃ ṭhapentīti papañcā, kilesā.",
  "atk-s0503a:1432_3": "Visesato rāgadosamohataṇhādiṭṭhimānā.",
  "atk-s0503a:1432_4": "Tathā hi vuttaṃ –",
  "atk-s0503a:1433_0": "“Rāgo papañco, doso papañco, moho papañco, taṇhā papañco, diṭṭhi papañco, māno papañco”ti. –",
  "atk-s0503a:1434_0": "Apica saṃkilesaṭṭho papañcaṭṭho,",
  "atk-s0503a:1434_1": "kacavaraṭṭho papañcaṭṭho.",
  "atk-s0503a:1434_2": "Tattha rāgapapañcassa subhasaññā nimittaṃ,",
  "atk-s0503a:1434_3": "dosapapañcassa āghātavatthu,",
  "atk-s0503a:1434_4": "mohapapañcassa āsavā,",
  "atk-s0503a:1434_5": "taṇhāpapañcassa vedanā,",
  "atk-s0503a:1434_6": "diṭṭhipapañcassa saññā,",
  "atk-s0503a:1434_7": "mānapapañcassa vitakko nimittaṃ.",
  "atk-s0503a:1434_8": "Tehi papañcehi sahagatā saññā papañcasaññā.",
  "atk-s0503a:1434_9": "Papañcasaññānaṃ saṅkhā bhāgā koṭṭhāsā papañcasaññāsaṅkhā.",
  "atk-s0503a:1434_10": "Atthato saddhiṃ nimittehi taṃtaṃpapañcassa pakkhiyo kilesagaṇo.",
  "atk-s0503a:1434_11": "Saññāgahaṇañcettha tassa nesaṃ sādhāraṇahetubhāvena.",
  "atk-s0503a:1434_12": "Vuttañhetaṃ –",
  "atk-s0503a:1434_13": "“saññānidānā hi papañcasaṅkhā”ti.",
  "atk-s0503a:1434_14": "Tesaṃ pahānaṃ,",
  "atk-s0503a:1434_15": "tena tena maggena rāgādikilesānaṃ samucchedananti attho.",
  "atk-s0503a:1435_0": "Tadā hi bhagavā atītāsu anekakoṭisatasahassasaṅkhāsu attano jātīsu anatthassa nimittabhūte kilese imasmiṃ",
  "atk-s0503a:1435_1": "carimabhave ariyamaggena bodhimaṇḍe savāsane pahīne paccavekkhitvā sattasantānañca kilesacaritaṃ rāgādikilesasaṃkiliṭṭhaṃ",
  "atk-s0503a:1435_2": "kañjiyapuṇṇalābuṃ viya takkabharitacāṭiṃ viya vasāpītapilotikaṃ viya ca dubbinimociyaṃ disvā “evaṃ gahanaṃ",
  "atk-s0503a:1435_3": "nāmidaṃ kilesavaṭṭaṃ anādikālabhāvitaṃ mayhaṃ anavasesaṃ pahīnaṃ,",
  "atk-s0503a:1435_4": "aho suppahīna”nti uppannapītipāmojjo udānaṃ udānesi.",
  "atk-s0503a:1435_5": "Tena vuttaṃ –",
  "atk-s0503a:1435_6": "“atha kho bhagavā attano papañcasaññāsaṅkhāpahānaṃ viditvā tāyaṃ velāyaṃ imaṃ udānaṃ udānesī”ti.",
  "atk-s0503a:1436_0": "Tattha yassa papañcā ṭhiti ca natthīti yasmā bhagavā attānameva paraṃ viya katvā niddisati tasmā yassa aggapuggalassa vuttalakkhaṇā papañcā,",
  "atk-s0503a:1436_1": "tehi katā saṃsāre ṭhiti ca natthi.",
  "atk-s0503a:1436_2": "Nettiyaṃ pana “ṭhiti nāma anusayo”ti vuttaṃ.",
  "atk-s0503a:1436_3": "Anusayo hi bhavapavattiyā mūlanti.",
  "atk-s0503a:1436_4": "Satte saṃsāre papañcentīti papañcā.",
  "atk-s0503a:1436_5": "“Papañcaṭṭhitī”ti ca pāṭho.",
  "atk-s0503a:1436_6": "Tassattho –",
  "atk-s0503a:1436_7": "papañcānaṃ ṭhiti vijjamānatā maggena asamucchedo papañcaṭṭhiti,",
  "atk-s0503a:1436_8": "papañcā eva vā avasiṭṭhakusalākusalavipākānaṃ pavattiyā hetubhāvato vaṭṭassa ṭhiti papañcaṭṭhiti,",
  "atk-s0503a:1436_9": "sā yassa aggapuggalassa natthi.",
  "atk-s0503a:1436_10": "Sandānaṃ palighañca vītivattoti yo bandhanaṭṭhena santānasadisattā “sandāna”nti laddhanāmā taṇhādiṭṭhiyo,",
  "atk-s0503a:1436_11": "nibbānanagarapavesanisedhanato palighasadisattā palighasaṅkhātaṃ avijjañca vītivatto savāsanapahānena visesato atikkanto.",
  "atk-s0503a:1436_12": "Apare pana kodhaṃ “sandāna”nti vadanti,",
  "atk-s0503a:1436_13": "taṃ na gahetabbaṃ.",
  "atk-s0503a:1436_14": "So hi “parābhisajjanī”ti vuttoti.",
  "atk-s0503a:1437_0": "Taṃ nittaṇhaṃ muniṃ carantanti taṃ sabbathāpi taṇhābhāvena nittaṇhaṃ,",
  "atk-s0503a:1437_1": "ubhayalokamunanato attahitaparahitamunanato ca muniṃ,",
  "atk-s0503a:1437_2": "ekanteneva sabbasattahitatthaṃ catūhi iriyāpathehi nānāsamāpatticārehi anaññasādhāraṇena ñāṇacārena ca carantaṃ.",
  "atk-s0503a:1437_3": "Nāvajānāti sadevakopi lokoti sabbo sapaññajātiko sattaloko sadevakopi sabrahmakopi na kadācipi avajānāti na paribhoti,",
  "atk-s0503a:1437_4": "atha kho ayameva loke aggo seṭṭho uttamo pavaroti garuṃ karonto sakkaccaṃ pūjāsakkāranirato hotīti.",
  "atk-s0503a:1438_0": "Sattamasuttavaṇṇanā niṭṭhitā.",
  "atk-s0503a:1439_0": "8. Kaccānasuttavaṇṇanā",
  "atk-s0503a:1440_0": "68.",
  "atk-s0503a:1440_1": "Aṭṭhame ajjhattanti ettha ayaṃ ajjhattasaddo “cha ajjhattikāni āyatanānī”tiādīsu ajjhattajjhatte āgato.",
  "atk-s0503a:1440_2": "“Ajjhattā dhammā,",
  "atk-s0503a:1440_3": "ajjhattaṃ vā kāye kāyānupassī”tiādīsu niyakajjhatte.",
  "atk-s0503a:1440_4": "“Sabbanimittānaṃ amanasikārā ajjhattaṃ suññataṃ upasampajja viharatī”tiādīsu visayajjhatte,",
  "atk-s0503a:1440_5": "issariyaṭṭhāneti attho.",
  "atk-s0503a:1440_6": "Phalasamāpatti hi buddhānaṃ issariyaṭṭhānaṃ nāma.",
  "atk-s0503a:1440_7": "“Tenānanda,",
  "atk-s0503a:1440_8": "bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabba”ntiādīsu gocarajjhatte.",
  "atk-s0503a:1440_9": "Idhāpi gocarajjhatteyeva daṭṭhabbo.",
  "atk-s0503a:1440_10": "Tasmā ajjhattanti gocarajjhattabhūte kammaṭṭhānārammaṇeti vuttaṃ hoti.",
  "atk-s0503a:1440_11": "Parimukhanti abhimukhaṃ.",
  "atk-s0503a:1440_12": "Sūpaṭṭhitāyāti suṭṭhu upaṭṭhitāya kāyagatāya satiyā.",
  "atk-s0503a:1440_13": "Satisīsena cettha jhānaṃ vuttaṃ.",
  "atk-s0503a:1440_14": "Idaṃ vuttaṃ hoti “ajjhattaṃ kāyānupassanāsatipaṭṭhānavasena paṭiladdhaṃ uḷāraṃ jhānaṃ samāpajjitvā”ti.",
  "atk-s0503a:1441_0": "Ayañhi thero bhagavati sāvatthiyaṃ viharante ekadivasaṃ sāvatthiyaṃ piṇḍāya caritvā pacchābhattaṃ piṇḍapātappaṭikkanto",
  "atk-s0503a:1441_1": "vihāraṃ pavisitvā bhagavato vattaṃ dassetvā divāṭṭhāne divāvihāraṃ nisinno nānāsamāpattīhi divasabhāgaṃ",
  "atk-s0503a:1441_2": "vītināmetvā sāyanhasamayaṃ vihāramajjhaṃ otaritvā bhagavati gandhakuṭiyaṃ nisinne “akālo tāva bhagavantaṃ",
  "atk-s0503a:1441_3": "upasaṅkamitu”nti gandhakuṭiyā avidūre,",
  "atk-s0503a:1441_4": "aññatarasmiṃ rukkhamūle kālaparicchedaṃ katvā yathāvuttaṃ samāpattiṃ samāpajjitvā nisīdi.",
  "atk-s0503a:1441_5": "Satthā taṃ tathānisinnaṃ gandhakuṭiyaṃ nisinnoyeva passi.",
  "atk-s0503a:1441_6": "Tena vuttaṃ –",
  "atk-s0503a:1441_7": "“tena kho pana samayena āyasmā mahākaccāno…pe…",
  "atk-s0503a:1441_8": "sūpaṭṭhitāyā”ti.",
  "atk-s0503a:1442_0": "Etamatthaṃ viditvāti etaṃ āyasmato mahākaccānattherassa satipaṭṭhānabhāvanāvasena adhigataṃ jhānaṃ pādakaṃ",
  "atk-s0503a:1442_1": "katvā samāpajjanaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1443_0": "Tattha yassa siyā sabbadā sati,",
  "atk-s0503a:1443_1": "satataṃ kāyagatā upaṭṭhitāti yassa āraddhavipassakassa ekadivasaṃ cha koṭṭhāse katvā sabbasmimpi kāle",
  "atk-s0503a:1443_2": "nāmarūpabhedena duvidhepi kāye gatā kāyārammaṇā pañcannaṃ upādānakkhandhānaṃ aniccādisammasanavasena",
  "atk-s0503a:1443_3": "satataṃ nirantaraṃ sātaccābhiyogavasena sati upaṭṭhitā siyā.",
  "atk-s0503a:1444_0": "Ayaṃ kirāyasmā paṭhamaṃ kāyagatāsatikammaṭṭhānavasena jhānaṃ nibbattetvā taṃ pādakaṃ katvā kāyānupassanāsatipaṭṭhānamukhena",
  "atk-s0503a:1444_1": "vipassanaṃ paṭṭhapetvā arahattaṃ patto.",
  "atk-s0503a:1444_2": "So aparabhāgepi yebhuyyena tameva jhānaṃ samāpajjitvā vuṭṭhāya tatheva ca vipassitvā phalasamāpattiṃ samāpajjati.",
  "atk-s0503a:1444_3": "Svāyaṃ yena vidhinā arahattaṃ patto,",
  "atk-s0503a:1444_4": "taṃ vidhiṃ dassento satthā “yassa siyā sabbadā sati,",
  "atk-s0503a:1444_5": "satataṃ kāyagatā upaṭṭhitā”ti vatvā tassā upaṭṭhānākāraṃ vibhāvetuṃ “no cassa no ca me siyā,",
  "atk-s0503a:1444_6": "na bhavissati na ca me bhavissatī”ti āha.",
  "atk-s0503a:1445_0": "Tassattho dvidhā veditabbo sammasanato pubbabhāgavasena sammasanakālavasena cāti.",
  "atk-s0503a:1445_1": "Tesu pubbabhāgavasena tāva no cassa no ca me siyāti atītakāle mama kilesakammaṃ no cassa na bhaveyya ce,",
  "atk-s0503a:1445_2": "imasmiṃ paccuppannakāle ayaṃ attabhāvo no ca me siyā na me uppajjeyya.",
  "atk-s0503a:1445_3": "Yasmā pana me atīte kammakilesā ahesuṃ,",
  "atk-s0503a:1445_4": "tasmā taṃnimitto etarahi ayaṃ me attabhāvo pavattati.",
  "atk-s0503a:1445_5": "Na bhavissati na ca me bhavissatīti imasmiṃ attabhāve paṭipakkhādhigamena kilesakammaṃ na bhavissati na uppajjissati me,",
  "atk-s0503a:1445_6": "āyatiṃ vipākavaṭṭaṃ na ca me bhavissati na me pavattissatīti.",
  "atk-s0503a:1445_7": "Evaṃ kālattaye kammakilesahetukaṃ idaṃ mayhaṃ attabhāvasaṅkhātaṃ khandhapañcakaṃ,",
  "atk-s0503a:1445_8": "na issarādihetukaṃ,",
  "atk-s0503a:1445_9": "yathā ca mayhaṃ,",
  "atk-s0503a:1445_10": "evaṃ sabbasattānanti sappaccayanāmarūpadassanaṃ pakāsitaṃ hoti.",
  "atk-s0503a:1446_0": "Sammasanakālavasena pana no cassa no ca me siyāti yasmā idaṃ khandhapañcakaṃ hutvā abhāvaṭṭhena aniccaṃ,",
  "atk-s0503a:1446_1": "abhiṇhapaṭipīḷanaṭṭhena dukkhaṃ,",
  "atk-s0503a:1446_2": "avasavattanaṭṭhena anattā,",
  "atk-s0503a:1446_3": "evaṃ yadi ayaṃ attā nāma nāpi khandhapañcakavinimutto koci no cassa no ca siyā na bhaveyya, evaṃ, bhante,",
  "atk-s0503a:1446_4": "no ca me siyā mama santakaṃ nāma kiñci na bhaveyya.",
  "atk-s0503a:1446_5": "Na bhavissatīti attani attaniye bhavitabbaṃ yathā cidaṃ nāmarūpaṃ etarahi ca atīte ca attattaniyaṃ suññaṃ,",
  "atk-s0503a:1446_6": "evaṃ na bhavissati na me bhavissati,",
  "atk-s0503a:1446_7": "anāgatepi khandhavinimutto attā nāma na koci na me bhavissati na pavattissati,",
  "atk-s0503a:1446_8": "tato eva kiñci palibodhaṭṭhāniyaṃ na me bhavissati āyatimpi attaniyaṃ nāma na me kiñci bhavissatīti.",
  "atk-s0503a:1446_9": "Iminā tīsu kālesu “aha”nti gahetabbassa abhāvato “mama”nti gahetabbassa ca abhāvaṃ dasseti.",
  "atk-s0503a:1446_10": "Tena catukkoṭikā suññatā pakāsitā hoti.",
  "atk-s0503a:1447_0": "Anupubbavihāri tattha soti evaṃ tīsupi kālesu attattaniyaṃ suññataṃ tattha saṅkhāragate anupassanto anukkamena",
  "atk-s0503a:1447_1": "udayabbayañāṇādivipassanāñāṇesu uppajjamānesu anupubbavipassanāvihāravasena anupubbavihārī samāno.",
  "atk-s0503a:1447_2": "Kāleneva tare visattikanti so evaṃ vipassanaṃ matthakaṃ pāpetvā ṭhito yogāvacaro indriyānaṃ paripākagatakālena",
  "atk-s0503a:1447_3": "vuṭṭhānagāminiyā vipassanāya maggena ghaṭitakālena ariyamaggassa uppattikālena sakalassa bhavattayassa",
  "atk-s0503a:1447_4": "saṃtananato visattikāsaṅkhātaṃ taṇhaṃ tareyya,",
  "atk-s0503a:1447_5": "vitaritvā tassā paratīre tiṭṭheyyāti adhippāyo.",
  "atk-s0503a:1448_0": "Iti bhagavā aññāpadesena āyasmato mahākaccānassa arahattuppattidīpanaṃ udānaṃ udānesi.",
  "atk-s0503a:1449_0": "Aṭṭhamasuttavaṇṇanā niṭṭhitā.",
  "atk-s0503a:1450_0": "9. Udapānasuttavaṇṇanā",
  "atk-s0503a:1451_0": "69.",
  "atk-s0503a:1451_1": "Navame mallesūti mallā nāma jānapadino rājakumārā,",
  "atk-s0503a:1451_2": "tesaṃ nivāso ekopi janapado ruḷhīvasena “mallā”ti vuccati,",
  "atk-s0503a:1451_3": "tesu mallesu,",
  "atk-s0503a:1451_4": "yaṃ loke “mallo”ti vuccati.",
  "atk-s0503a:1451_5": "Keci pana “mālesū”ti paṭhanti.",
  "atk-s0503a:1451_6": "Cāriyaṃ caramānoti aturitacārikāvasena mahāmaṇḍalajanapadacārikaṃ caramāno.",
  "atk-s0503a:1451_7": "Mahatā bhikkhusaṅghenāti aparicchedaguṇena mahantena samaṇagaṇena.",
  "atk-s0503a:1451_8": "Tadā hi bhagavato mahābhikkhuparivāro ahosi.",
  "atk-s0503a:1451_9": "Thūṇaṃ nāma mallānaṃ brāhmaṇagāmoti puratthimadakkhiṇāya disāya majjhimadesassa avadhiṭṭhāne malladese thūṇanāmako brāhmaṇabahulatāya brāhmaṇagāmo.",
  "atk-s0503a:1451_10": "Tadavasarīti taṃ avasari,",
  "atk-s0503a:1451_11": "thūṇagāmamaggaṃ pāpuṇīti attho.",
  "atk-s0503a:1451_12": "Assosunti suṇiṃsu,",
  "atk-s0503a:1451_13": "sotadvārasampattavacananigghosānusārena jāniṃsūti attho.",
  "atk-s0503a:1451_14": "Khoti padapūraṇe,",
  "atk-s0503a:1451_15": "avadhāraṇatthe vā nipāto.",
  "atk-s0503a:1451_16": "Tattha avadhāraṇatthena assosuṃyeva,",
  "atk-s0503a:1451_17": "na tesaṃ savanantarāyo ahosīti vuttaṃ hoti.",
  "atk-s0503a:1451_18": "Padapūraṇena padabyañjanasiliṭṭhattamattameva.",
  "atk-s0503a:1451_19": "Thūṇeyyakāti thūṇagāmavāsino.",
  "atk-s0503a:1451_20": "Brāhmaṇagahapatikāti ettha brahmaṃ aṇantīti brāhmaṇā,",
  "atk-s0503a:1451_21": "mante sajjhāyantīti attho.",
  "atk-s0503a:1451_22": "Idameva hi jātibrāhmaṇānaṃ nibbacanaṃ,",
  "atk-s0503a:1451_23": "ariyā pana bāhitapāpattā “brāhmaṇā”ti vuccanti.",
  "atk-s0503a:1451_24": "Gahapatikāti khattiyabrāhmaṇe vajjetvā ye keci agāraṃ ajjhāvasantā vuccanti,",
  "atk-s0503a:1451_25": "visesato vessā.",
  "atk-s0503a:1451_26": "Brāhmaṇā ca gahapatikā ca brāhmaṇagahapatikā.",
  "atk-s0503a:1452_0": "Idāni yamatthaṃ te assosuṃ,",
  "atk-s0503a:1452_1": "taṃ dassetuṃ “samaṇo khalu, bho,",
  "atk-s0503a:1452_2": "gotamo”tiādi vuttaṃ.",
  "atk-s0503a:1452_3": "Tattha samitapāpattā “samaṇo”ti veditabbo.",
  "atk-s0503a:1452_4": "Vuttañhetaṃ –",
  "atk-s0503a:1452_5": "“samitāssa honti pāpakā akusalā dhammā”tiādi.",
  "atk-s0503a:1452_6": "Bhagavā ca anuttarena ariyamaggena sabbaso samitapāpo.",
  "atk-s0503a:1452_7": "Tenassa yathābhuccaguṇādhigatametaṃ nāmaṃ,",
  "atk-s0503a:1452_8": "yadidaṃ samaṇoti.",
  "atk-s0503a:1452_9": "Khalūti anussavatthe nipāto.",
  "atk-s0503a:1452_10": "Bhoti brāhmaṇajātikānaṃ jātisamudāgataṃ ālapanamattaṃ.",
  "atk-s0503a:1452_11": "Vuttampi cetaṃ “bhovādi nāma so hoti,",
  "atk-s0503a:1452_12": "sace hoti sakiñcano”ti.",
  "atk-s0503a:1452_13": "Gotamoti gottavasena bhagavato parikittanaṃ.",
  "atk-s0503a:1452_14": "Tasmā “samaṇo khalu, bho,",
  "atk-s0503a:1452_15": "gotamo”ti samaṇo kira, bho,",
  "atk-s0503a:1452_16": "gotamagottoti ayamettha attho.",
  "atk-s0503a:1452_17": "Sakyaputtoti idaṃ pana bhagavato uccākulaparidīpanaṃ.",
  "atk-s0503a:1452_18": "Sakyakulā pabbajitoti saddhāpabbajitabhāvaparidīpanaṃ.",
  "atk-s0503a:1452_19": "Kenaci pārijuññena anabhibhūto aparikkhīṇaṃyeva taṃ kulaṃ pahāya nekkhammādhigamasaddhāya pabbajitoti vuttaṃ hoti.",
  "atk-s0503a:1452_20": "Udapānaṃ tiṇassa ca bhusassa ca yāva mukhato pūresunti pānīyakūpaṃ tiṇena ca bhusena ca mukhappamāṇena vaḍḍhesuṃ,",
  "atk-s0503a:1452_21": "tiṇādīni pakkhipitvā kūpaṃ pidahiṃsūti attho.",
  "atk-s0503a:1453_0": "Tassa kira gāmassa bahi bhagavato āgamanamagge brāhmaṇānaṃ paribhogabhūto eko udapāno ahosi.",
  "atk-s0503a:1453_1": "Taṃ ṭhapetvā tattha sabbāni kūpataḷākādīni udakaṭṭhānāni tadā visukkhāni nirudakāni ahesuṃ.",
  "atk-s0503a:1453_2": "Atha thūṇeyyakā ratanattaye appasannā maccherapakatā bhagavato āgamanaṃ sutvā “sace samaṇo gotamo sasāvako imaṃ gāmaṃ pavisitvā dvīhatīhaṃ vaseyya,",
  "atk-s0503a:1453_3": "sabbaṃ imaṃ janaṃ attano vacane ṭhapeyya,",
  "atk-s0503a:1453_4": "tato brāhmaṇadhammo patiṭṭhaṃ na labheyyā”ti tattha bhagavato avāsāya parisakkantā “imasmiṃ gāme aññattha udakaṃ natthi,",
  "atk-s0503a:1453_5": "amuṃ udapānaṃ aparibhogaṃ karissāma,",
  "atk-s0503a:1453_6": "evaṃ samaṇo gotamo sasāvako imaṃ gāmaṃ na pavisissatī”ti sammantayitvā sabbe gāmavāsino sattāhassa udakaṃ",
  "atk-s0503a:1453_7": "gahetvā cāṭiādīni pūretvā udapānaṃ tiṇena ca bhusena ca pidahiṃsu.",
  "atk-s0503a:1453_8": "Tena vuttaṃ –",
  "atk-s0503a:1453_9": "“udapānaṃ tiṇassa ca bhusassa ca yāva mukhato pūresuṃ,",
  "atk-s0503a:1453_10": "‘mā te muṇḍakā samaṇakā pānīyaṃ apaṃsū”’ti.",
  "atk-s0503a:1454_0": "Tattha muṇḍakā samaṇakāti muṇḍe “muṇḍā”ti samaṇe “samaṇā”ti vattuṃ vaṭṭeyya,",
  "atk-s0503a:1454_1": "te pana khuṃsanādhippāyena hīḷentā evamāhaṃsu.",
  "atk-s0503a:1454_2": "Māti paṭisedhe,",
  "atk-s0503a:1454_3": "mā apaṃsu mā piviṃsūti attho.",
  "atk-s0503a:1454_4": "Maggā okkammāti maggato apasakkitvā.",
  "atk-s0503a:1454_5": "Etamhāti yo udapāno tehi tathā kato,",
  "atk-s0503a:1454_6": "tameva niddisanto āha.",
  "atk-s0503a:1454_7": "Kiṃ pana bhagavā tesaṃ brāhmaṇānaṃ vippakāraṃ anāvajjitvā evamāha –",
  "atk-s0503a:1454_8": "“etamhā udapānā pānīyaṃ āharā”ti,",
  "atk-s0503a:1454_9": "udāhu āvajjitvā jānantoti?",
  "atk-s0503a:1454_10": "Jānanto eva bhagavā attano buddhānubhāvaṃ pakāsetvā te dametvā nibbisevane kātuṃ evamāha,",
  "atk-s0503a:1454_11": "na pānīyaṃ pātukāmo.",
  "atk-s0503a:1454_12": "Tenevettha mahāparinibbānasutte viya “pipāsitosmī”ti na vuttaṃ.",
  "atk-s0503a:1454_13": "Dhammabhaṇḍāgāriko pana satthu ajjhāsayaṃ ajānanto thūṇeyyakehi kataṃ vippakāraṃ ācikkhanto “idāni so,",
  "atk-s0503a:1454_14": "bhante”tiādimāha.",
  "atk-s0503a:1455_0": "Tattha idānīti adhunā,",
  "atk-s0503a:1455_1": "amhākaṃ āgamanavelāyamevāti attho. Eso, bhante,",
  "atk-s0503a:1455_2": "udapānoti paṭhanti.",
  "atk-s0503a:1455_3": "Thero dvikkhattuṃ paṭikkhipitvā tatiyavāre “na kho tathāgatā tikkhattuṃ paccanīkā kātabbā,",
  "atk-s0503a:1455_4": "kāraṇaṃ diṭṭhaṃ bhavissati dīghadassinā”ti mahārājadattiyaṃ bhagavato pattaṃ gahetvā udapānaṃ agamāsi.",
  "atk-s0503a:1455_5": "Gacchante there udapāne udakaṃ paripuṇṇaṃ hutvā uttaritvā samantato sandati,",
  "atk-s0503a:1455_6": "sabbaṃ tiṇaṃ bhusañca uplavitvā sayameva apagacchi.",
  "atk-s0503a:1455_7": "Tena ca sandamānena salilena uparūpari vaḍḍhantena tasmiṃ gāme sabbeva pokkharaṇīādayo jalāsayā visukkhā paripūriṃsu,",
  "atk-s0503a:1455_8": "tathā parikhākusubbhaninnādīni ca.",
  "atk-s0503a:1455_9": "Sabbo gāmappadeso mahoghena ajjhotthaṭo mahāvassakāle viya ahosi.",
  "atk-s0503a:1455_10": "Kumuduppalapadumapuṇḍarīkādīni jalajapupphāni tattha tattha ubbhijjitvā vikasamānāni udakaṃ sañchādiṃsu.",
  "atk-s0503a:1455_11": "Saresu haṃsakoñcacakkavākakāraṇḍavabakādayā e udakasakuṇikā vassamānā tattha tattha vicariṃsu.",
  "atk-s0503a:1455_12": "Thūṇeyyakā taṃ mahoghaṃ tathā uttarantaṃ samantato vīcitaraṅgasamākulaṃ pariyantato samuṭṭhahamānaṃ ruciraṃ",
  "atk-s0503a:1455_13": "pheṇabubbuḷakaṃ disvā acchariyabbhutacittajātā evaṃ sammantesuṃ “mayaṃ samaṇassa gotamassa udakupacchedaṃ",
  "atk-s0503a:1455_14": "kātuṃ vāyamimhā,",
  "atk-s0503a:1455_15": "ayaṃ pana mahogho tassa āgamanakālato paṭṭhāya evaṃ abhivaḍḍhati,",
  "atk-s0503a:1455_16": "nissaṃsayaṃ kho ayaṃ tassa iddhānubhāvo.",
  "atk-s0503a:1455_17": "Mahiddhiko hi so mahānubhāvo.",
  "atk-s0503a:1455_18": "Ṭhānaṃ kho panetaṃ vijjati,",
  "atk-s0503a:1455_19": "yathā yaṃ mahogho uṭṭhahitvā amhākaṃ gāmampi otthareyya.",
  "atk-s0503a:1455_20": "Handa mayaṃ samaṇaṃ gotamaṃ upasaṅkamitvā payirupāsitvā accayaṃ desentā khamāpeyyāmā”ti.",
  "atk-s0503a:1456_0": "Te sabbeva ekajjhāsayā hutvā saṅghasaṅghī gaṇībhūtā gāmato nikkhamitvā yena bhagavā tenupasaṅkamiṃsu.",
  "atk-s0503a:1456_1": "Upasaṅkamitvā appekacce bhagavato pāde sirasā vandiṃsu,",
  "atk-s0503a:1456_2": "appekacce añjaliṃ paṇāmesuṃ,",
  "atk-s0503a:1456_3": "appekacce bhagavatā saddhiṃ sammodiṃsu,",
  "atk-s0503a:1456_4": "appekacce tuṇhībhūtā nisīdiṃsu,",
  "atk-s0503a:1456_5": "appekacce nāmagottaṃ sāvesuṃ.",
  "atk-s0503a:1456_6": "Evaṃ pana katvā sabbeva ekamantaṃ nisīditvā “idha mayaṃ,",
  "atk-s0503a:1456_7": "bho gotama,",
  "atk-s0503a:1456_8": "bhoto ceva gotamassa gotamasāvakānañca udakappaṭisedhaṃ kārayimha,",
  "atk-s0503a:1456_9": "amukasmiṃ udapāne tiṇañca bhusañca pakkhipimha.",
  "atk-s0503a:1456_10": "So pana udapāno acetanopi samāno sacetano viya bhoto guṇaṃ jānanto viya sayameva sabbaṃ tiṇaṃ bhusaṃ apanetvā suvisuddho jāto,",
  "atk-s0503a:1456_11": "sabbopi cettha ninnappadeso mahatā udakoghena paripuṇṇo ramaṇīyova jāto,",
  "atk-s0503a:1456_12": "udakūpajīvino sattā parituṭṭhā.",
  "atk-s0503a:1456_13": "Mayaṃ pana manussāpi samānā bhoto guṇe na jānimha,",
  "atk-s0503a:1456_14": "ye mayaṃ evaṃ akarimha,",
  "atk-s0503a:1456_15": "sādhu no bhavaṃ gotamo tathā karotu,",
  "atk-s0503a:1456_16": "yathāyaṃ mahogho imaṃ gāmaṃ na otthareyya,",
  "atk-s0503a:1456_17": "accayo no accagamā yathābālaṃ,",
  "atk-s0503a:1456_18": "taṃ no bhavaṃ gotamo accayaṃ paṭiggaṇhātu anukampaṃ upādāyā”ti accayaṃ desesuṃ.",
  "atk-s0503a:1456_19": "Bhagavāpi “taggha tumhe accayo accagamā yathābālaṃ,",
  "atk-s0503a:1456_20": "taṃ vo mayaṃ paṭiggaṇhāma āyatiṃ saṃvarāyā”ti tesaṃ accayaṃ paṭiggahetvā pasannacittataṃ ñatvā uttari ajjhāsayānurūpaṃ dhammaṃ desesi.",
  "atk-s0503a:1456_21": "Te bhagavato dhammadesanaṃ sutvā pasannacittā saraṇādīsu patiṭṭhitā bhagavantaṃ vanditvā padakkhiṇaṃ katvā pakkamiṃsu.",
  "atk-s0503a:1456_22": "Tesaṃ pana āgamanato puretaraṃyeva āyasmā ānando taṃ pāṭihāriyaṃ disvā acchariyabbhutacittajāto pattena",
  "atk-s0503a:1456_23": "pānīyaṃ ādāya bhagavato upanāmetvā taṃ pavattiṃ ārocesi.",
  "atk-s0503a:1456_24": "Tena vuttaṃ – “evaṃ,",
  "atk-s0503a:1456_25": "bhanteti kho āyasmā ānando”tiādi.",
  "atk-s0503a:1457_0": "Tattha mukhato ovamitvāti sabbaṃ taṃ tiṇādiṃ mukhena chaḍḍetvā.",
  "atk-s0503a:1457_1": "Vissandanto maññeti pubbe dīgharajjukena udapānena ussiñcitvā gahetabbaudakogho bhagavato pattaṃ gahetvā",
  "atk-s0503a:1457_2": "therassa gatakāle mukhena vissandanto viya samatittiko kākapeyyo hutvā aṭṭhāsi.",
  "atk-s0503a:1457_3": "Idañca therassa gatakāle udakappavattiṃ sandhāya vuttaṃ.",
  "atk-s0503a:1457_4": "Tato paraṃ pana pubbe vuttanayena tasmiṃ gāme sakalaṃ ninnaṭṭhānaṃ udakena paripuṇṇaṃ ahosīti.",
  "atk-s0503a:1457_5": "Ayaṃ paniddhi na buddhānaṃ adhiṭṭhānena,",
  "atk-s0503a:1457_6": "nāpi devānubhāvena,",
  "atk-s0503a:1457_7": "atha kho bhagavato puññānubhāvena parittadesanatthaṃ rājagahato vesāligamane viya.",
  "atk-s0503a:1457_8": "Keci pana “thūṇeyyakānaṃ bhagavati pasādajananatthaṃ tesaṃ atthakāmāhi devatāhi kata”nti.",
  "atk-s0503a:1457_9": "Apare “udapānassa heṭṭhā vasanakanāgarājā evamakāsī”ti.",
  "atk-s0503a:1457_10": "Sabbaṃ taṃ akāraṇaṃ,",
  "atk-s0503a:1457_11": "yathā bhagavato puññānubhāvenayeva tathā udakuppattiyā paridīpitattā.",
  "atk-s0503a:1458_0": "Etamatthaṃ viditvāti etaṃ adhiṭṭhānena vinā attanā icchitanipphattisaṅkhātaṃ atthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1459_0": "Tattha kiṃ kayirā udapānena,",
  "atk-s0503a:1459_1": "āpā ce sabbadā siyunti yassa sabbakālaṃ sabbattha ca āpā ce yadi siyuṃ yadi upalabbheyyuṃ yadi ākaṅkhāmattapaṭibaddho,",
  "atk-s0503a:1459_2": "tesaṃ lābho,",
  "atk-s0503a:1459_3": "tena udapānena kiṃ kayirā kiṃ kareyya,",
  "atk-s0503a:1459_4": "kiṃ payojananti attho.",
  "atk-s0503a:1459_5": "Taṇhāya mūlato chetvā,",
  "atk-s0503a:1459_6": "kissa pariyesanaṃ careti yāya taṇhāya vinibaddhā sattā akatapuññā hutvā icchitālābhadukkhena vihaññanti,",
  "atk-s0503a:1459_7": "tassā taṇhāya mūlaṃ,",
  "atk-s0503a:1459_8": "mūle vā chinditvā ṭhito mādiso sabbaññubuddho kissa kena kāraṇena pānīyapariyesanaṃ,",
  "atk-s0503a:1459_9": "aññaṃ vā paccayapariyesanaṃ careyya.",
  "atk-s0503a:1459_10": "“Mūlato chettā”tipi paṭhanti,",
  "atk-s0503a:1459_11": "taṇhāya mūlaṃ mūleyeva vā chedakoti attho.",
  "atk-s0503a:1459_12": "Atha vā mūlato chettāti mūlato paṭṭhāya taṇhāya chedako.",
  "atk-s0503a:1459_13": "Idaṃ vuttaṃ hoti –",
  "atk-s0503a:1459_14": "yo bodhiyā mūlabhūtamahāpaṇidhānato paṭṭhāya aparimitaṃ sakalaṃ puññasambhāraṃ attano acintetvā lokahitatthameva",
  "atk-s0503a:1459_15": "pariṇāmanavasena paripūrento mūlato pabhuti taṇhāya chettā,",
  "atk-s0503a:1459_16": "so taṇhāhetukassa icchitālābhassa abhāvato kissa kena kāraṇena udakapariyesanaṃ careyya,",
  "atk-s0503a:1459_17": "ime pana thūṇeyyakā andhabālā imaṃ kāraṇaṃ ajānantā evamakaṃsūti.",
  "atk-s0503a:1460_0": "Navamasuttavaṇṇanā niṭṭhitā.",
  "atk-s0503a:1461_0": "10. Utenasuttavaṇṇanā",
  "atk-s0503a:1462_0": "70.",
  "atk-s0503a:1462_1": "Dasame rañño utenassāti utenassa nāma rañño,",
  "atk-s0503a:1462_2": "yo “vajjirājā”tipi vuccati.",
  "atk-s0503a:1462_3": "Uyyānagatassāti uyyānakīḷanatthaṃ uyyānaṃ gatassa.",
  "atk-s0503a:1462_4": "Anādare hi idaṃ sāmivacanaṃ,",
  "atk-s0503a:1462_5": "“antepura”nti pana padaṃ apekkhitvā sambandhepetaṃ sāmivacanaṃ hoti.",
  "atk-s0503a:1462_6": "Kālaṅkatānīti aggidaḍḍhāni hutvā matāni honti.",
  "atk-s0503a:1462_7": "Sāmāvatīpamukhānīti ettha kā panāyaṃ sāmāvatī,",
  "atk-s0503a:1462_8": "kathañca daḍḍhāti? Vuccate,",
  "atk-s0503a:1462_9": "bhaddavatiyaṃ seṭṭhino dhītā ghosakaseṭṭhinā dhītuṭṭhāne ṭhapitā pañcasataitthiparivārā rañño utenassa",
  "atk-s0503a:1462_10": "aggamahesī mettāvihārabahulā ariyasāvikā sāmāvatī nāma.",
  "atk-s0503a:1462_11": "Ayamettha saṅkhepo,",
  "atk-s0503a:1462_12": "vitthārato pana ādito paṭṭhāya sāmāvatiyā uppattikathā dhammapadavatthumhi vuttanayena veditabbā.",
  "atk-s0503a:1462_13": "Māgaṇḍiyassa nāma brāhmaṇassa dhītā attano mātāpitūnaṃ –",
  "atk-s0503a:1463_0": "“Disvāna taṇhaṃ aratiṃ ragañca,",
  "atk-s0503a:1464_0": "Nāhosi chando api methunasmiṃ;",
  "atk-s0503a:1465_0": "Kimevidaṃ muttakarīsapuṇṇaṃ,",
  "atk-s0503a:1466_0": "Pādāpi naṃ samphusituṃ na icche”ti. –",
  "atk-s0503a:1467_0": "Bhagavatā desitaṃ imaṃ gāthaṃ sutvā satthari baddhāghātā māgaṇḍiyā aparabhāge raññā utenena mahesiṭṭhāne ṭhapitā bhagavato kosambiṃ upagatabhāvaṃ,",
  "atk-s0503a:1467_1": "sāmāvatīpamukhānañca pañcannaṃ itthisatānaṃ upāsikābhāvaṃ ñatvā “āgato nāma samaṇo gotamo imaṃ nagaraṃ,",
  "atk-s0503a:1467_2": "dānissa kattabbaṃ jānissāmi,",
  "atk-s0503a:1467_3": "imāpi tassa upaṭṭhāyikā,",
  "atk-s0503a:1467_4": "imāsampi sāmāvatīpamukhānañca kattabbaṃ jānissāmī”ti anekapariyāyehi tathāgatassa tāsañca anatthaṃ kātuṃ",
  "atk-s0503a:1467_5": "vāyamitvāpi asakkontī punekadivasaṃ raññā saddhiṃ uyyānakīḷaṃ gacchantī cūḷapitu sāsanaṃ pahiṇi “sāmāvatiyā",
  "atk-s0503a:1467_6": "pāsādaṃ gantvā dussakoṭṭhāgāratelakoṭṭhāgārāni vivarāpetvā dussāni telacāṭīsu temetvā thambhe veṭhetvā",
  "atk-s0503a:1467_7": "tā sabbā ekato katvā dvāraṃ pidahitvā bahi yantaṃ datvā daṇḍadīpikāhi gehe aggiṃ dadamāno otaritvā gacchatū”ti.",
  "atk-s0503a:1468_0": "Taṃ sutvā so pāsādaṃ abhiruyha koṭṭhāgārāni vivaritvā vatthāni telacāṭīsu temetvā thambhe veṭhetuṃ ārabhi.",
  "atk-s0503a:1468_1": "Atha naṃ sāmāvatīpamukhā itthiyo “kiṃ etaṃ cūḷapitā”ti vadantiyo upasaṅkamiṃsu. “Ammā,",
  "atk-s0503a:1468_2": "rājā daḷhikammatthāya ime thambhe telapilotikāhi bandhāpeti,",
  "atk-s0503a:1468_3": "rājagehe nāma suyuttaduyuttaṃ dujjānaṃ,",
  "atk-s0503a:1468_4": "mā me santike hothā”ti vatvā tā āgatā gabbhesu pavesetvā dvārāni pidahitvā bahi yantakaṃ datvā ādito paṭṭhāya aggiṃ dento otari.",
  "atk-s0503a:1468_5": "Sāmāvatī tāsaṃ ovādaṃ adāsi, “ammā,",
  "atk-s0503a:1468_6": "anamatagge saṃsāre vicarantīnaṃ evameva agginā jhāmattabhāvānaṃ buddhañāṇenapi paricchedo na sukaro,",
  "atk-s0503a:1468_7": "appamattā hothā”ti.",
  "atk-s0503a:1468_8": "Tā satthu santike dhammaṃ sutvā adhigataphalāya viññātasāsanāya khujjuttarāya ariyasāvikāya sekkhapaṭisambhidāpattāya",
  "atk-s0503a:1468_9": "satthārā desitaniyāmeneva dhammaṃ desentiyā santike sotāpattiphalassa adhigatā antarantarā kammaṭṭhānamanasikārena",
  "atk-s0503a:1468_10": "yuttappayuttā gehe jhāyante vedanāpariggahakammaṭṭhānaṃ manasi karontiyo kāci dutiyaphalaṃ,",
  "atk-s0503a:1468_11": "kāci tatiyaphalaṃ pāpuṇitvā kālamakaṃsu.",
  "atk-s0503a:1468_12": "Atha bhikkhū kosambiyaṃ piṇḍāya carantā taṃ pavattiṃ ñatvā pacchābhattaṃ bhagavato ārocetvā tāsaṃ abhisamparāyaṃ pucchiṃsu.",
  "atk-s0503a:1468_13": "Bhagavā ca tāsaṃ ariyaphalādhigamaṃ bhikkhūnaṃ abhāsi.",
  "atk-s0503a:1468_14": "Tena vuttaṃ –",
  "atk-s0503a:1468_15": "“tena kho pana samayena rañño utenassa…pe…",
  "atk-s0503a:1468_16": "anipphalā kālaṅkatā”ti.",
  "atk-s0503a:1469_0": "Tattha anipphalāti na nipphalā,",
  "atk-s0503a:1469_1": "sampattasāmaññaphalā eva kālaṅkatā.",
  "atk-s0503a:1469_2": "Tā pana phalāni paṭilabhantiyo sāmāvatiyā –",
  "atk-s0503a:1470_0": "“Ārambhatha nikkamatha, yuñjatha buddhasāsane;",
  "atk-s0503a:1471_0": "Dhunātha maccuno senaṃ, naḷāgāraṃva kuñjaro.",
  "atk-s0503a:1472_0": "“Yo imasmiṃ dhammavinaye, appamatto vihassati;",
  "atk-s0503a:1473_0": "Pahāya jātisaṃsāraṃ, dukkhassantaṃ karissatī”ti. –",
  "atk-s0503a:1474_0": "Gāthāhi ovadiyamānā vedanāpariggahakammaṭṭhānaṃ manasi karontiyo vipassitvā dutiyatatiyaphalāni paṭilabhiṃsu.",
  "atk-s0503a:1474_1": "Khujjuttarā pana āyusesassa atthitāya,",
  "atk-s0503a:1474_2": "pubbe tādisassa kammassa akatattā ca tato pāsādato bahi ahosi.",
  "atk-s0503a:1474_3": "“Dasayojanantare pakkāmī”ti ca vadanti.",
  "atk-s0503a:1474_4": "Atha bhikkhū dhammasabhāyaṃ kathaṃ samuṭṭhāpesuṃ, “āvuso,",
  "atk-s0503a:1474_5": "ananucchavikaṃ vata ariyasāvikānaṃ evarūpaṃ maraṇa”nti.",
  "atk-s0503a:1474_6": "Satthā āgantvā “kāya nuttha,",
  "atk-s0503a:1474_7": "bhikkhave,",
  "atk-s0503a:1474_8": "etarahi kathāya sannisinnā”ti pucchitvā “imāya nāmā”ti vutte,",
  "atk-s0503a:1474_9": "“bhikkhave,",
  "atk-s0503a:1474_10": "yadipi tāsaṃ imasmiṃ attabhāve ayuttaṃ,",
  "atk-s0503a:1474_11": "pubbe katakammassa pana yuttameva tāhi laddha”nti vatvā tehi yācito atītaṃ āhari.",
  "atk-s0503a:1475_0": "Atīte bārāṇasiyaṃ brahmadatte rajjaṃ kārente aṭṭha paccekabuddhā rañño nivesane nibaddhaṃ bhuñjanti.",
  "atk-s0503a:1475_1": "Pañcasatā itthiyo te upaṭṭhahanti.",
  "atk-s0503a:1475_2": "Tesu satta janā himavantaṃ gacchanti,",
  "atk-s0503a:1475_3": "eko nadītīrasamīpe ekasmiṃ tiṇagahane samāpattiyā nisīdati.",
  "atk-s0503a:1475_4": "Athekadivasaṃ rājā paccekabuddhesu gatesu tāhi itthīhi saddhiṃ udakakīḷaṃ kīḷitukāmo tattha gato.",
  "atk-s0503a:1475_5": "Tā itthiyo divasabhāgaṃ udake kīḷitvā sītapīḷitā visibbitukāmā taṃ tiṇagahanaṃ upari visukkhatiṇasañchannaṃ",
  "atk-s0503a:1475_6": "“tiṇarāsī”ti saññāya parivāretvā aggiṃ datvā tiṇesu jhāyitvā patantesu paccekabuddhaṃ disvā “rañño paccekabuddho jhāyati,",
  "atk-s0503a:1475_7": "taṃ rājā ñatvā amhe nāsessati,",
  "atk-s0503a:1475_8": "sudaḍḍhaṃ naṃ karissāmā”ti sabbā ito cito ca dāruādīni āharitvā tassa upari rāsiṃ katvā ālimpetvā “idāni jhāyissatī”ti pakkamiṃsu.",
  "atk-s0503a:1475_9": "Tā paṭhamaṃ asañcetanikā hutvā idāni kammunā bajjhiṃsu.",
  "atk-s0503a:1475_10": "Paccekabuddhaṃ pana antosamāpattiyaṃ sace dārūnaṃ sakaṭasahassampi āharitvā ālimpentā usumākāramattampi gāhetuṃ na sakkonti,",
  "atk-s0503a:1475_11": "tasmā so sattame divase uṭṭhāya yathāsukhaṃ agamāsi.",
  "atk-s0503a:1475_12": "Tā tassa kammassa katattā bahūni vassasahassāni bahūni vassasatasahassāni niraye paccitvā tasseva kammassa",
  "atk-s0503a:1475_13": "vipākāvasesena attabhāvasate imināva niyāmena gehe jhāyamāne jhāyiṃsu.",
  "atk-s0503a:1475_14": "Idaṃ tāsaṃ pubbakammaṃ.",
  "atk-s0503a:1476_0": "Yasmā pana te imasmiṃ attabhāve ariyaphalāni sacchākaṃsu,",
  "atk-s0503a:1476_1": "ratanattayaṃ payirupāsiṃsu,",
  "atk-s0503a:1476_2": "tasmā tattha anāgāminiyo suddhāvāsesu upapannā,",
  "atk-s0503a:1476_3": "itarā kāci tāvatiṃsesu,",
  "atk-s0503a:1476_4": "kāci yāmesu,",
  "atk-s0503a:1476_5": "kāci tusitesu,",
  "atk-s0503a:1476_6": "kāci nimmānaratīsu,",
  "atk-s0503a:1476_7": "kāci paranimmitavasavattīsu upapannā.",
  "atk-s0503a:1477_0": "Rājāpi kho uteno “sāmāvatiyā gehaṃ kira jhāyatī”ti sutvā vegena āgacchantopi taṃ padesaṃ tāsu daḍḍhāsuyeva sampāpuṇi.",
  "atk-s0503a:1477_1": "Āgantvā pana gehaṃ nibbāpetvā uppannabalavadomanasso māgaṇḍiyāya tathā kāritabhāvaṃ upāyena ñatvā ariyasāvikāsu",
  "atk-s0503a:1477_2": "katāparādhakammunā codiyamāno tassā rājāṇaṃ kāresi saddhiṃ ñātakehi.",
  "atk-s0503a:1477_3": "Evaṃ sā saparijanā samittabandhavā anayabyasanaṃ pāpuṇi.",
  "atk-s0503a:1478_0": "Etamatthaṃ viditvāti etaṃ sāmāvatīpamukhānaṃ tāsaṃ itthīnaṃ aggimhi anayabyasanāpattihetuṃ,",
  "atk-s0503a:1478_1": "māgaṇḍiyāya ca samittabandhavāya rājāṇāya anayabyasanāpattinimittaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1479_0": "Tattha mohasambandhano loko,",
  "atk-s0503a:1479_1": "bhabbarūpova dissatīti yo idha sattaloko bhabbarūpova hetusampanno viya hutvā dissati,",
  "atk-s0503a:1479_2": "sopi mohasambandhano mohena paliguṇṭhito attahitāhitaṃ ajānanto hite na paṭipajjati,",
  "atk-s0503a:1479_3": "ahitaṃ dukkhāvahaṃ bahuñca apuññaṃ ācināti.",
  "atk-s0503a:1479_4": "“Bhavarūpova dissatī”tipi pāṭho.",
  "atk-s0503a:1479_5": "Tassattho –",
  "atk-s0503a:1479_6": "ayaṃ loko mohasambandhano mohena paliguṇṭhito,",
  "atk-s0503a:1479_7": "tato eva bhavarūpova sassatasabhāvo viyassa attā dissati,",
  "atk-s0503a:1479_8": "ajarāmaro viya upaṭṭhāti,",
  "atk-s0503a:1479_9": "yena pāṇātipātādīni akattabbāni karoti.",
  "atk-s0503a:1480_0": "Upadhibandhano bālo,",
  "atk-s0503a:1480_1": "tamasā parivārito.",
  "atk-s0503a:1480_2": "Sassatoriva khāyatīti na kevalañca mohasambandhano eva,",
  "atk-s0503a:1480_3": "apica kho upadhibandhanopi ayaṃ andhabālaloko avijjātamasā parivārito.",
  "atk-s0503a:1480_4": "Idaṃ vuttaṃ hoti –",
  "atk-s0503a:1480_5": "yena ñāṇena aviparītaṃ kāme ca khandhe ca “aniccā dukkhā vipariṇāmadhammā”ti passeyya,",
  "atk-s0503a:1480_6": "tassa abhāvato yasmā bālo andhaputhujjano aññāṇatamasā samantato parivārito nivuto,",
  "atk-s0503a:1480_7": "tasmā so kāmūpadhi kilesūpadhi khandhūpadhīti imesaṃ upadhīnaṃ vasena ca upadhibandhano,",
  "atk-s0503a:1480_8": "tato eva cassa sopadhissa passato sassato viya nicco sabbakālabhāvī viya khāyati.",
  "atk-s0503a:1480_9": "“Asassatiriva khāyatī”tipi pāṭho.",
  "atk-s0503a:1480_10": "Tassattho –",
  "atk-s0503a:1480_11": "attā sabbakālaṃ vijjati upalabbhatīti añño asassati aniccoti lokassa so upadhi micchābhinivesavasena ekadeso viya khāyati,",
  "atk-s0503a:1480_12": "upaṭṭhahatīti attho.",
  "atk-s0503a:1480_13": "Rakāro hi padasandhikaro.",
  "atk-s0503a:1480_14": "Passato natthi kiñcananti yo pana saṅkhāre pariggahetvā aniccādivasena vipassati,",
  "atk-s0503a:1480_15": "tasseva vipassanāpaññāsahitāya maggapaññāya yathābhūtaṃ passato jānato paṭivijjhato rāgādikiñcanaṃ natthi,",
  "atk-s0503a:1480_16": "yena saṃsāre bajjheyya.",
  "atk-s0503a:1480_17": "Tathā apassanto eva hi avijjātaṇhādiṭṭhiādibandhanehi saṃsāre baddho siyāti adhippāyo.",
  "atk-s0503a:1481_0": "Dasamasuttavaṇṇanā niṭṭhitā.",
  "atk-s0503a:1482_0": "Niṭṭhitā ca cūḷavaggavaṇṇanā.",
  "atk-s0503a:1483_0": "8. Pāṭaligāmiyavaggo",
  "atk-s0503a:1484_0": "1. Paṭhamanibbānapaṭisaṃyuttasuttavaṇṇanā",
  "atk-s0503a:1485_0": "71.",
  "atk-s0503a:1485_1": "Pāṭaligāmiyavaggassa paṭhame nibbānapaṭisaṃyuttāyāti amatadhātusannissitāya asaṅkhatadhātuyā pavedanavasena pavattāya.",
  "atk-s0503a:1485_2": "Dhammiyā kathāyāti dhammadesanāya.",
  "atk-s0503a:1485_3": "Sandassetīti sabhāvasarasalakkhaṇato nibbānaṃ dasseti.",
  "atk-s0503a:1485_4": "Samādapetīti tameva atthaṃ te bhikkhū gaṇhāpeti.",
  "atk-s0503a:1485_5": "Samuttejetīti tadatthagahaṇe ussāhaṃ janento tejeti joteti.",
  "atk-s0503a:1485_6": "Sampahaṃsetīti nibbānaguṇehi sammadeva sabbappakārehi toseti.",
  "atk-s0503a:1486_0": "Atha vā sandassetīti “so sabbasaṅkhārasamatho sabbūpadhipaṭinissaggā taṇhakkhayo virāgo nirodho”tiādinā",
  "atk-s0503a:1486_1": "nayeneva sabbathā tena tena pariyāyena tesaṃ tesaṃ ajjhāsayānurūpaṃ sammā dasseti.",
  "atk-s0503a:1486_2": "Samādapetīti “iminā ariyamaggena taṃ adhigantabba”nti adhigamapaṭipadāya saddhiṃ tattha bhikkhū ninnapoṇapabbhāre karonto sammā ādapeti gaṇhāpeti.",
  "atk-s0503a:1486_3": "Samuttejetīti etaṃ dukkaraṃ durabhisambhavanti “mā sammāpaṭipattiyaṃ pamādaṃ antarāvosānaṃ āpajjatha,",
  "atk-s0503a:1486_4": "upanissayasampannassa vīriyavato nayidaṃ dukkaraṃ,",
  "atk-s0503a:1486_5": "tasmā sīlavisuddhiādivisuddhipaṭipadāya uṭṭhahatha ghaṭayatha vāyameyyāthā”ti nibbānādhigamāya ussāheti,",
  "atk-s0503a:1486_6": "tattha vā cittaṃ vodapeti.",
  "atk-s0503a:1486_7": "Sampahaṃsetīti “madanimmadano pipāsavinayo ālayasamugghāto”ti,",
  "atk-s0503a:1486_8": "rāgakkhayo dosakkhayo mohakkhayoti,",
  "atk-s0503a:1486_9": "asaṅkhatanti,",
  "atk-s0503a:1486_10": "amatañca santantiādinā ca anekapariyāyena nibbānānisaṃsappakāsanena tesaṃ bhikkhūnaṃ cittaṃ tosento hāsento sampahaṃseti samassāseti.",
  "atk-s0503a:1487_0": "Tedhāti te idha.",
  "atk-s0503a:1487_1": "Aṭṭhiṃ katvāti “atthi kiñci ayaṃ no attho adhigantabbo”ti evaṃ sallakkhetvā tāya desanāya atthikā hutvā.",
  "atk-s0503a:1487_2": "Manasi katvāti citte ṭhapetvā anaññavihitā taṃ desanaṃ attano cittagatameva katvā.",
  "atk-s0503a:1487_3": "Sabbaṃ cetaso samannāharitvāti sabbena kārakacittena ādito paṭṭhāya yāva pariyosānā desanaṃ āvajjetvā,",
  "atk-s0503a:1487_4": "taggatameva ābhogaṃ katvāti attho.",
  "atk-s0503a:1487_5": "Atha vā sabbaṃ cetaso samannāharitvāti sabbasmā cittato desanaṃ sammā anu anu āharitvā.",
  "atk-s0503a:1487_6": "Idaṃ vuttaṃ hoti –",
  "atk-s0503a:1487_7": "desentassa yehi cittehi desanā katā,",
  "atk-s0503a:1487_8": "sabbasmā cittato pavattaṃ desanaṃ bahi gantuṃ adento sammā aviparītaṃ anu anu āharitvā attano cittasantānaṃ",
  "atk-s0503a:1487_9": "āharitvā yathādesitadesitaṃ desanaṃ suṭṭhu upadhāretvā.",
  "atk-s0503a:1487_10": "Ohitasotāti avahitasotā,",
  "atk-s0503a:1487_11": "suṭṭhu upitasotā.",
  "atk-s0503a:1487_12": "Ohitasotāti vā avikkhittasotā.",
  "atk-s0503a:1487_13": "Tameva upalabbhamānopi hi savane avikkhepo satisaṃvaro viya cakkhundriyādīsu sotindriyepi vattumarahatīti.",
  "atk-s0503a:1487_14": "Ettha ca “aṭṭhiṃ katvā”tiādīhi catūhipi padehi tesaṃ bhikkhūnaṃ tapparabhāvato savane ādaradīpanena sakkaccasavanaṃ dasseti.",
  "atk-s0503a:1488_0": "Etamatthaṃ viditvāti etaṃ tesaṃ bhikkhūnaṃ tassā nibbānapaṭisaṃyuttāya dhammakathāya savane ādarakāritaṃ sabbākārato viditvā.",
  "atk-s0503a:1488_1": "Imaṃ udānanti imaṃ nibbānassa tabbidhuradhammadesanāmukhena paramatthato vijjamānabhāvavibhāvanaṃ udānaṃ udānesi.",
  "atk-s0503a:1489_0": "Tattha atthīti vijjati,",
  "atk-s0503a:1489_1": "paramatthato upalabbhatīti attho.",
  "atk-s0503a:1489_2": "Bhikkhaveti tesaṃ bhikkhūnaṃ ālapanaṃ.",
  "atk-s0503a:1489_3": "Nanu ca udānaṃ nāma pītisomanassasamuṭṭhāpito vā dhammasaṃvegasamuṭṭhāpito vā dhammapaṭiggāhakanirapekkho udāhāro,",
  "atk-s0503a:1489_4": "tathā ceva ettakesu suttesu āgataṃ,",
  "atk-s0503a:1489_5": "idha kasmā bhagavā udānento te bhikkhū āmantesīti?",
  "atk-s0503a:1489_6": "Tesaṃ bhikkhūnaṃ saññāpanatthaṃ.",
  "atk-s0503a:1489_7": "Nibbānapaṭisaṃyuttañhi bhagavā tesaṃ bhikkhūnaṃ dhammaṃ desetvā nibbānaguṇānussaraṇena uppannapītisomanassā udānaṃ udānesi.",
  "atk-s0503a:1489_8": "Idha nibbānavajjo sabbo sabhāvadhammo paccayāyattavuttikova upalabbhati,",
  "atk-s0503a:1489_9": "na paccayanirapekkho.",
  "atk-s0503a:1489_10": "Ayaṃ pana nibbānadhammo katamapaccaye upalabbhatīti tesaṃ bhikkhūnaṃ cetoparivitakkamaññāya te ca saññāpetukāmo “atthi,",
  "atk-s0503a:1489_11": "bhikkhave,",
  "atk-s0503a:1489_12": "tadāyatana”ntiādimāha,",
  "atk-s0503a:1489_13": "na ekantatova te paṭiggāhake katvāti veditabbaṃ.",
  "atk-s0503a:1489_14": "Tadāyatananti taṃ kāraṇaṃ.",
  "atk-s0503a:1489_15": "Dakāro padasandhikaro.",
  "atk-s0503a:1489_16": "Nibbānañhi maggaphalañāṇādīnaṃ ārammaṇapaccayabhāvato rūpādīni viya cakkhuviññāṇādīnaṃ ārammaṇapaccayabhūtānīti kāraṇaṭṭhena “āyatana”nti vuccati.",
  "atk-s0503a:1489_17": "Ettāvatā ca bhagavā tesaṃ bhikkhūnaṃ asaṅkhatāya dhātuyā paramatthato atthibhāvaṃ pavedesi.",
  "atk-s0503a:1490_0": "Tatrāyaṃ dhammanvayo –",
  "atk-s0503a:1490_1": "idha saṅkhatadhammānaṃ vijjamānattā asaṅkhatāyapi dhātuyā bhavitabbaṃ tappaṭipakkhattā sabhāvadhammānaṃ.",
  "atk-s0503a:1490_2": "Yathā hi dukkhe vijjamāne tappaṭipakkhabhūtaṃ sukhampi vijjatiyeva,",
  "atk-s0503a:1490_3": "tathā uṇhe vijjamāne sītampi vijjati,",
  "atk-s0503a:1490_4": "pāpadhammesu vijjamānesu kalyāṇadhammāpi vijjanti eva.",
  "atk-s0503a:1490_5": "Vuttañcetaṃ –",
  "atk-s0503a:1491_0": "“Yathāpi dukkhe vijjante, sukhaṃ nāmapi vijjati;",
  "atk-s0503a:1492_0": "Evaṃ bhave vijjamāne, vibhavopi icchitabbako.",
  "atk-s0503a:1493_0": "“Yathāpi uṇhe vijjante, aparaṃ vijjati sītalaṃ;",
  "atk-s0503a:1494_0": "Evaṃ tividhaggi vijjante, nibbānaṃ icchitabbakaṃ.",
  "atk-s0503a:1495_0": "“Yathāpi pāpe vijjante, kalyāṇamapi vijjati;",
  "atk-s0503a:1496_0": "Evameva jāti vijjante, ajātimapi icchitabbaka”ntiādi. –",
  "atk-s0503a:1497_0": "Apica nibbānassa paramatthato atthibhāvavicāraṇaṃ parato āvibhavissati.",
  "atk-s0503a:1498_0": "Evaṃ bhagavā asaṅkhatāya dhātuyā paramatthato atthibhāvaṃ sammukhena dassetvā idāni tabbidhuradhammāpohanamukhenassa sabhāvaṃ dassetuṃ,",
  "atk-s0503a:1498_1": "“yattha neva pathavī na āpo”tiādimāha.",
  "atk-s0503a:1498_2": "Tattha yasmā nibbānaṃ sabbasaṅkhāravidhurasabhāvaṃ yathā saṅkhatadhammesu katthaci natthi,",
  "atk-s0503a:1498_3": "tathā tatthapi sabbe saṅkhatadhammā.",
  "atk-s0503a:1498_4": "Na hi saṅkhatāsaṅkhatadhammānaṃ samodhānaṃ sambhavati.",
  "atk-s0503a:1498_5": "Tatrāyaṃ atthavibhāvanā –",
  "atk-s0503a:1498_6": "yattha yasmiṃ nibbāne yassaṃ asaṅkhatadhātuyaṃ neva kakkhaḷalakkhaṇā pathavīdhātu atthi,",
  "atk-s0503a:1498_7": "na paggharaṇalakkhaṇā āpodhātu,",
  "atk-s0503a:1498_8": "na uṇhalakkhaṇā tejodhātu,",
  "atk-s0503a:1498_9": "na vitthambhanalakkhaṇā vāyodhātu atthi.",
  "atk-s0503a:1498_10": "Iti catumahābhūtābhāvavacanena yathā sabbassapi upādārūpassa abhāvo vutto hoti tannissitattā.",
  "atk-s0503a:1498_11": "Evaṃ anavasesato kāmarūpabhavassa tattha abhāvo vutto hoti tadāyattavuttibhāvato.",
  "atk-s0503a:1498_12": "Na hi mahābhūtanissayena vinā pañcavokārabhavo ekavokārabhavo vā sambhavatīti.",
  "atk-s0503a:1499_0": "Idāni arūpasabhāvattepi nibbānassa arūpabhavapariyāpannānaṃ dhammānaṃ tattha abhāvaṃ dassetuṃ,",
  "atk-s0503a:1499_1": "“na ākāsānañcāyatanaṃ…pe…",
  "atk-s0503a:1499_2": "na nevasaññānāsaññāyatana”nti vuttaṃ.",
  "atk-s0503a:1499_3": "Tattha na ākāsānañcāyatananti saddhiṃ ārammaṇena kusalavipākakiriyabhedo tividhopi ākāsānañcāyatanacittuppādo natthīti attho.",
  "atk-s0503a:1499_4": "Sesesupi eseva nayo.",
  "atk-s0503a:1499_5": "Yadaggena ca nibbāne kāmalokādīnaṃ abhāvo hoti,",
  "atk-s0503a:1499_6": "tadaggena tattha idhalokaparalokānampi abhāvoti āha –",
  "atk-s0503a:1499_7": "“nāyaṃ loko na paraloko”ti.",
  "atk-s0503a:1499_8": "Tassattho –",
  "atk-s0503a:1499_9": "yvāyaṃ “itthattaṃ diṭṭhadhammo idhaloko”ti ca laddhavohāro khandhādiloko,",
  "atk-s0503a:1499_10": "yo ca “tato aññathā paro abhisamparāyo”ti ca laddhavohāro khandhādiloko,",
  "atk-s0503a:1499_11": "tadubhayampi tattha natthīti.",
  "atk-s0503a:1499_12": "Na ubho candimasūriyāti yasmā rūpagate sati tamo nāma siyā,",
  "atk-s0503a:1499_13": "tamassa ca vidhamanatthaṃ candimasūriyehi vattitabbaṃ.",
  "atk-s0503a:1499_14": "Sabbena sabbaṃ pana yattha rūpagatameva natthi,",
  "atk-s0503a:1499_15": "kuto tattha tamo.",
  "atk-s0503a:1499_16": "Tamassa vā vidhamanā candimasūriyā,",
  "atk-s0503a:1499_17": "tasmā candimā sūriyo cāti ubhopi tattha nibbāne natthīti attho.",
  "atk-s0503a:1499_18": "Iminā ālokasabhāvataṃyeva nibbānassa dasseti.",
  "atk-s0503a:1500_0": "Ettāvatā ca anabhisametāvīnaṃ bhikkhūnaṃ anādimatisaṃsāre supinantepi ananubhūtapubbaṃ paramagambhīraṃ",
  "atk-s0503a:1500_1": "atiduddasaṃ saṇhasukhumaṃ atakkāvacaraṃ accantasantaṃ paṇḍitavedanīyaṃ atipaṇītaṃ amataṃ nibbānaṃ vibhāvento",
  "atk-s0503a:1500_2": "paṭhamaṃ tāva “atthi,",
  "atk-s0503a:1500_3": "bhikkhave,",
  "atk-s0503a:1500_4": "tadāyatana”nti tassa atthibhāvā tesaṃ aññāṇādīni apanetvā “yattha neva pathavī …pe…",
  "atk-s0503a:1500_5": "na ubho candimasūriyā”ti tadaññadhammāpohanamukhena taṃ vibhāveti dhammarājā.",
  "atk-s0503a:1500_6": "Tena pathavīādisabbasaṅkhatadhammavidhurasabhāvā yā asaṅkhatā dhātu,",
  "atk-s0503a:1500_7": "taṃ nibbānanti dīpitaṃ hoti. Tenevāha,",
  "atk-s0503a:1500_8": "“tatrāpāhaṃ,",
  "atk-s0503a:1500_9": "bhikkhave,",
  "atk-s0503a:1500_10": "neva āgatiṃ vadāmī”ti.",
  "atk-s0503a:1501_0": "Tattha tatrāti tasmiṃ.",
  "atk-s0503a:1501_1": "Apisaddo samuccaye. Ahaṃ,",
  "atk-s0503a:1501_2": "bhikkhave,",
  "atk-s0503a:1501_3": "yattha saṅkhārapavatte kutoci kassaci āgatiṃ na vadāmi yathāpaccayaṃ tattha dhammamattassa uppajjanato.",
  "atk-s0503a:1501_4": "Evaṃ tasmimpi āyatane nibbāne kutoci āgatiṃ āgamanaṃ neva vadāmi āgantabbaṭṭhānatāya abhāvato.",
  "atk-s0503a:1501_5": "Na gatinti katthaci gamanaṃ na vadāmi gantabbaṭṭhānatāya abhāvato.",
  "atk-s0503a:1501_6": "Na hi tattha sattānaṃ ṭhapetvā ñāṇena ārammaṇakaraṇaṃ āgatigatiyo sambhavanti,",
  "atk-s0503a:1501_7": "nāpi ṭhiticutūpapattiyo vadāmi.",
  "atk-s0503a:1501_8": "“Tadāpaha”ntipi pāḷi.",
  "atk-s0503a:1501_9": "Tassattho –",
  "atk-s0503a:1501_10": "tampi āyatanaṃ gāmantarato gāmantaraṃ viya na āgantabbatāya na āgati,",
  "atk-s0503a:1501_11": "na gantabbatāya na gati,",
  "atk-s0503a:1501_12": "pathavīpabbatādi viya apatiṭṭhānatāya na ṭhiti,",
  "atk-s0503a:1501_13": "apaccayattā vā uppādābhāvo,",
  "atk-s0503a:1501_14": "tato amatasabhāvattā cavanābhāvo,",
  "atk-s0503a:1501_15": "uppādanirodhābhāvato ceva tadubhayaparicchinnāya ṭhitiyā ca abhāvato na ṭhitiṃ na cutiṃ na upapattiṃ vadāmi.",
  "atk-s0503a:1501_16": "Kevalaṃ pana taṃ arūpasabhāvattā apaccayattā ca na katthaci patiṭṭhitanti appatiṭṭhaṃ.",
  "atk-s0503a:1501_17": "Tattha pavattābhāvato pavattappaṭipakkhato ca appavattaṃ.",
  "atk-s0503a:1501_18": "Arūpasabhāvattepi vedanādayo viya kassacipi ārammaṇassa anālambanato upatthambhanirapekkhato ca anārammaṇameva taṃ “āyatana”nti vuttaṃ nibbānaṃ.",
  "atk-s0503a:1501_19": "Ayañca evasaddo appatiṭṭhameva appavattamevāti padadvayenapi yojetabbo.",
  "atk-s0503a:1501_20": "Esevanto dukkhassāti yadidaṃ “appatiṭṭha”ntiādīhi vacanehi vaṇṇitaṃ thomitaṃ yathāvuttalakkhaṇaṃ nibbānaṃ,",
  "atk-s0503a:1501_21": "eso eva sakalassa vaṭṭadukkhassa anto pariyosānaṃ tadadhigame sati sabbadukkhābhāvato.",
  "atk-s0503a:1501_22": "Tasmā “dukkhassa anto”ti ayameva tassa sabhāvoti dasseti.",
  "atk-s0503a:1502_0": "Paṭhamasuttavaṇṇanā niṭṭhitā.",
  "atk-s0503a:1503_0": "2. Dutiyanibbānapaṭisaṃyuttasuttavaṇṇanā",
  "atk-s0503a:1504_0": "72.",
  "atk-s0503a:1504_1": "Dutiye imaṃ udānanti imaṃ nibbānassa pakatiyā gambhīrabhāvato duddasabhāvadīpanaṃ udānaṃ udānesi.",
  "atk-s0503a:1504_2": "Tattha duddasanti sabhāvagambhīrattā atisukhumasaṇhasabhāvattā ca anupacitañāṇasambhārehi passituṃ na sakkāti duddasaṃ.",
  "atk-s0503a:1504_3": "Vuttañhetaṃ –",
  "atk-s0503a:1504_4": "“tañhi te,",
  "atk-s0503a:1504_5": "māgaṇḍiya,",
  "atk-s0503a:1504_6": "ariyaṃ paññācakkhu natthi,",
  "atk-s0503a:1504_7": "yena tvaṃ ārogyaṃ jāneyyāsi,",
  "atk-s0503a:1504_8": "nibbānampi passeyyāsī”ti.",
  "atk-s0503a:1504_9": "Aparampi vuttaṃ –",
  "atk-s0503a:1504_10": "“idampi kho ṭhānaṃ duddasaṃ,",
  "atk-s0503a:1504_11": "yadidaṃ sabbasaṅkhārasamatho”tiādi.",
  "atk-s0503a:1504_12": "Anatanti rūpādiārammaṇesu,",
  "atk-s0503a:1504_13": "kāmādīsu ca bhavesu namanato tanninnabhāvena pavattito sattānañca tattha namanato taṇhā natā nāma,",
  "atk-s0503a:1504_14": "natthi ettha natāti anataṃ,",
  "atk-s0503a:1504_15": "nibbānanti attho.",
  "atk-s0503a:1504_16": "“Ananta”ntipi paṭhanti,",
  "atk-s0503a:1504_17": "niccasabhāvattā antavirahitaṃ,",
  "atk-s0503a:1504_18": "acavanadhammaṃ nirodhaṃ amatanti attho.",
  "atk-s0503a:1504_19": "Keci pana “ananta”nti padassa “appamāṇa”nti atthaṃ vadanti.",
  "atk-s0503a:1504_20": "Ettha ca “duddasa”nti iminā paññāya dubbalīkaraṇehi rāgādikilesehi cirakālabhāvitattā sattānaṃ apaccayabhāvanā",
  "atk-s0503a:1504_21": "na sukarāti nibbānassa kicchena adhigamanīyataṃ dasseti.",
  "atk-s0503a:1504_22": "Na hi saccaṃ sudassananti imināpi tamevatthaṃ pākaṭaṃ karoti.",
  "atk-s0503a:1504_23": "Tattha saccanti nibbānaṃ.",
  "atk-s0503a:1504_24": "Tañhi kenaci pariyāyena asantasabhāvābhāvato ekanteneva santattā aviparītaṭṭhena saccaṃ.",
  "atk-s0503a:1504_25": "Na hi taṃ sudassanaṃ na sukhena passitabbaṃ,",
  "atk-s0503a:1504_26": "sucirampi kālaṃ puññañāṇasambhāre samānentehipi kasireneva samadhigantabbato.",
  "atk-s0503a:1504_27": "Tathā hi vuttaṃ bhagavatā –",
  "atk-s0503a:1504_28": "“kicchena me adhigata”nti.",
  "atk-s0503a:1505_0": "Paṭividdhā taṇhā jānato passato natthi kiñcananti tañca nirodhasaccaṃ sacchikiriyābhisamayavasena abhisamentena",
  "atk-s0503a:1505_1": "visayato kiccato ca ārammaṇato ca ārammaṇappaṭivedhena asammohappaṭivedhena ca paṭividdhaṃ,",
  "atk-s0503a:1505_2": "yathāpariññābhisamayavasena dukkhasaccaṃ,",
  "atk-s0503a:1505_3": "bhāvanābhisamayavasena maggasaccañca asammohato paṭividdhaṃ hoti,",
  "atk-s0503a:1505_4": "evaṃ pahānābhisamayavasena asammohato ca paṭividdhā taṇhā hoti.",
  "atk-s0503a:1505_5": "Evañca cattāri saccāni yathābhūtaṃ ariyamaggapaññāya jānato passato bhavādīsu natabhūtā taṇhā natthi,",
  "atk-s0503a:1505_6": "tadabhāve sabbassapi kilesavaṭṭassa abhāvo,",
  "atk-s0503a:1505_7": "tatova kammavipākavaṭṭānaṃ asambhavoyevāti evaṃ bhagavā tesaṃ bhikkhūnaṃ anavasesavaṭṭadukkhavūpasamahetubhūtaṃ",
  "atk-s0503a:1505_8": "amatamahānibbānassa ānubhāvaṃ pakāsesi.",
  "atk-s0503a:1505_9": "Sesaṃ vuttanayameva.",
  "atk-s0503a:1506_0": "Dutiyasuttavaṇṇanā niṭṭhitā.",
  "atk-s0503a:1507_0": "3. Tatiyanibbānapaṭisaṃyuttasuttavaṇṇanā",
  "atk-s0503a:1508_0": "73.",
  "atk-s0503a:1508_1": "Tatiye atha kho bhagavā etamatthaṃ viditvāti tadā kira bhagavatā anekapariyāyena saṃsārassa ādīnavaṃ",
  "atk-s0503a:1508_2": "pakāsetvā sandassanādivasena nibbānapaṭisaṃyuttāya dhammadesanāya katāya tesaṃ bhikkhūnaṃ etadahosi –",
  "atk-s0503a:1508_3": "“ayaṃ saṃsāro bhagavatā avijjādīhi kāraṇehi sahetuko pakāsito,",
  "atk-s0503a:1508_4": "nibbānassa pana tadupasamassa na kiñci kāraṇaṃ vuttaṃ,",
  "atk-s0503a:1508_5": "tayidaṃ ahetukaṃ,",
  "atk-s0503a:1508_6": "kathaṃ saccikaṭṭhaparamatthena upalabbhatī”ti.",
  "atk-s0503a:1508_7": "Atha bhagavā tesaṃ bhikkhūnaṃ etaṃ yathāvuttaṃ parivitakkasaṅkhātaṃ atthaṃ viditvā.",
  "atk-s0503a:1508_8": "Imaṃ udānanti tesaṃ bhikkhūnaṃ vimatividhamanatthañceva idha samaṇabrāhmaṇānaṃ “nibbānaṃ nibbānanti vācāvatthumattameva,",
  "atk-s0503a:1508_9": "natthi hi paramatthato nibbānaṃ nāma anupalabbhamānasabhāvattā”ti lokāyatikādayo viya vippaṭipannānaṃ",
  "atk-s0503a:1508_10": "bahiddhā ca puthudiṭṭhigatikānaṃ micchāvādabhañjanatthañca imaṃ amatamahānibbānassa paramatthato atthibhāvadīpanaṃ",
  "atk-s0503a:1508_11": "udānaṃ udānesi.",
  "atk-s0503a:1509_0": "Tattha ajātaṃ abhūtaṃ akataṃ asaṅkhatanti sabbānipi padāni aññamaññavevacanāni.",
  "atk-s0503a:1509_1": "Atha vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti ajātaṃ,",
  "atk-s0503a:1509_2": "kāraṇena vinā,",
  "atk-s0503a:1509_3": "sayameva vā na bhūtaṃ na pātubhūtaṃ na uppannanti abhūtaṃ,",
  "atk-s0503a:1509_4": "evaṃ ajātattā abhūtattā ca yena kenaci kāraṇena na katanti akataṃ,",
  "atk-s0503a:1509_5": "jātabhūtakatasabhāvo ca nāmarūpānaṃ saṅkhatadhammānaṃ hoti,",
  "atk-s0503a:1509_6": "na asaṅkhatasabhāvassa nibbānassāti dassanatthaṃ asaṅkhatanti vuttaṃ.",
  "atk-s0503a:1509_7": "Paṭilomato vā samecca sambhūya paccayehi katanti saṅkhataṃ,",
  "atk-s0503a:1509_8": "tathā na saṅkhataṃ saṅkhatalakkhaṇarahitanti asaṅkhatanti.",
  "atk-s0503a:1509_9": "Evaṃ anekehi kāraṇehi nibbattitabhāve paṭisiddhe “siyā nu kho ekeneva kāraṇena kata”nti āsaṅkāya “na",
  "atk-s0503a:1509_10": "yena kenaci kata”nti dassanatthaṃ “akata”nti vuttaṃ.",
  "atk-s0503a:1509_11": "Evaṃ apaccayampi samānaṃ “sayameva nu kho idaṃ bhūtaṃ pātubhūta”nti āsaṅkāya tannivattanatthaṃ “abhūta”nti vuttaṃ.",
  "atk-s0503a:1509_12": "“Ayañcetassa asaṅkhatākatābhūtabhāvo sabbena sabbaṃ ajātidhammattā”ti dassetuṃ “ajāta”nti vuttaṃ.",
  "atk-s0503a:1509_13": "Evametesaṃ catunnampi padānaṃ sātthakabhāvaṃ viditvā “tayidaṃ nibbānaṃ atthi,",
  "atk-s0503a:1509_14": "bhikkhave”ti paramatthato nibbānassa atthibhāvo pakāsitoti veditabbo.",
  "atk-s0503a:1509_15": "Ettha udānentena bhagavatā,",
  "atk-s0503a:1509_16": "“bhikkhave”ti ālapane kāraṇaṃ heṭṭhā vuttanayeneva veditabbaṃ.",
  "atk-s0503a:1510_0": "Iti satthā “atthi,",
  "atk-s0503a:1510_1": "bhikkhave,",
  "atk-s0503a:1510_2": "ajātaṃ abhūtaṃ akataṃ asaṅkhata”nti vatvā tattha hetuṃ dassento “no cetaṃ,",
  "atk-s0503a:1510_3": "bhikkhave”tiādimāha.",
  "atk-s0503a:1510_4": "Tassāyaṃ saṅkhepattho –",
  "atk-s0503a:1510_5": "bhikkhave,",
  "atk-s0503a:1510_6": "yadi ajātādisabhāvā asaṅkhatā dhātu na abhavissa na siyā,",
  "atk-s0503a:1510_7": "idha loke jātādisabhāvassa rūpādikkhandhapañcakasaṅkhātassa saṅkhatassa nissaraṇaṃ anavasesavūpasamo na paññāyeyya na upalabbheyya na sambhaveyya.",
  "atk-s0503a:1510_8": "Nibbānañhi ārammaṇaṃ katvā pavattamānā sammādiṭṭhiādayo ariyamaggadhammā anavasesakilese samucchindanti.",
  "atk-s0503a:1510_9": "Tenettha sabbassapi vaṭṭadukkhassa appavatti apagamo nissaraṇaṃ paññāyati.",
  "atk-s0503a:1511_0": "Evaṃ byatirekavasena nibbānassa atthibhāvaṃ dassetvā idāni anvayavasenapi taṃ dassetuṃ,",
  "atk-s0503a:1511_1": "“yasmā ca kho”tiādi vuttaṃ.",
  "atk-s0503a:1511_2": "Taṃ vuttatthameva.",
  "atk-s0503a:1511_3": "Ettha ca yasmā “apaccayā dhammā,",
  "atk-s0503a:1511_4": "asaṅkhatā dhammā, atthi,",
  "atk-s0503a:1511_5": "bhikkhave,",
  "atk-s0503a:1511_6": "tadāyatanaṃ,",
  "atk-s0503a:1511_7": "yattha neva pathavī,",
  "atk-s0503a:1511_8": "idampi kho ṭhānaṃ duddasaṃ,",
  "atk-s0503a:1511_9": "yadidaṃ sabbasaṅkhārasamatho sabbūpadhipaṭinissaggo,",
  "atk-s0503a:1511_10": "asaṅkhatañca vo,",
  "atk-s0503a:1511_11": "bhikkhave,",
  "atk-s0503a:1511_12": "dhammaṃ desessāmi asaṅkhatagāminiñca paṭipada”ntiādīhi anekehi suttapadehi, “atthi,",
  "atk-s0503a:1511_13": "bhikkhave,",
  "atk-s0503a:1511_14": "ajāta”nti imināpi ca suttena nibbānadhātuyā paramatthato sambhavo sabbalokaṃ anukampamānena sammāsambuddhena desito,",
  "atk-s0503a:1511_15": "tasmā yadipi tattha apaccakkhakārīnampi viññūnaṃ kaṅkhā vā vimati vā natthiyeva.",
  "atk-s0503a:1511_16": "Ye pana paraneyyabuddhino puggalā,",
  "atk-s0503a:1511_17": "tesaṃ vimativinodanatthaṃ ayamettha adhippāyaniddhāraṇamukhena yuttivicāraṇā –",
  "atk-s0503a:1511_18": "yathā pariññeyyatāya sauttarānaṃ kāmānaṃ rūpādīnañca paṭipakkhabhūtaṃ tabbidhurasabhāvaṃ nissaraṇaṃ paññāyati,",
  "atk-s0503a:1511_19": "evaṃ taṃsabhāvānaṃ sabbesampi saṅkhatadhammānaṃ paṭipakkhabhūtena tabbidhurasabhāvena nissaraṇena bhavitabbaṃ.",
  "atk-s0503a:1511_20": "Yañcetaṃ nissaraṇaṃ,",
  "atk-s0503a:1511_21": "sā asaṅkhatā dhātu.",
  "atk-s0503a:1511_22": "Kiñca bhiyyo saṅkhatadhammārammaṇaṃ vipassanāñāṇaṃ api anulomañāṇaṃ kilese samucchedavasena pajahituṃ na sakkoti.",
  "atk-s0503a:1511_23": "Tathā sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,",
  "atk-s0503a:1511_24": "na samucchedavasena.",
  "atk-s0503a:1511_25": "Iti saṅkhatadhammārammaṇassa sammutisaccārammaṇassa ca ñāṇassa kilesānaṃ samucchedappahāne asamatthabhāvato",
  "atk-s0503a:1511_26": "tesaṃ samucchedappahānakarassa ariyamaggañāṇassa tadubhayaviparītasabhāvena ārammaṇena bhavitabbaṃ,",
  "atk-s0503a:1511_27": "sā asaṅkhatā dhātu.",
  "atk-s0503a:1511_28": "Tathā “atthi,",
  "atk-s0503a:1511_29": "bhikkhave,",
  "atk-s0503a:1511_30": "ajātaṃ abhūtaṃ akataṃ asaṅkhata”nti idaṃ nibbānapadassa paramatthato atthibhāvajotakaṃ vacanaṃ aviparītatthaṃ bhagavatā bhāsitattā.",
  "atk-s0503a:1511_31": "Yañhi bhagavatā bhāsitaṃ,",
  "atk-s0503a:1511_32": "taṃ aviparītatthaṃ paramatthaṃ yathā taṃ “sabbe saṅkhārā aniccā,",
  "atk-s0503a:1511_33": "sabbe saṅkhārā dukkhā,",
  "atk-s0503a:1511_34": "sabbe dhammā anattā”ti,",
  "atk-s0503a:1511_35": "tathā nibbānasaddo katthaci visaye yathābhūtaparamatthavisayo upacāramattavuttisabbhāvato seyyathāpi sīhasaddo.",
  "atk-s0503a:1511_36": "Atha vā attheva paramatthato asaṅkhatā dhātu,",
  "atk-s0503a:1511_37": "itaratabbiparītavinimuttasabhāvattā seyyathāpi pathavīdhātu vedanāti.",
  "atk-s0503a:1511_38": "Evamādīhi nayehi yuttitopi asaṅkhatāya dhātuyā paramatthato atthibhāvo veditabbo.",
  "atk-s0503a:1512_0": "Tatiyasuttavaṇṇanā niṭṭhitā.",
  "atk-s0503a:1513_0": "4. Catutthanibbānapaṭisaṃyuttasuttavaṇṇanā",
  "atk-s0503a:1514_0": "74.",
  "atk-s0503a:1514_1": "Catutthe atha kho bhagavā etamatthaṃ viditvāti tadā kira bhagavatā anekapariyāyena sandassanādivasena",
  "atk-s0503a:1514_2": "nibbānapaṭisaṃyuttāya dhammadesanāya katāya tesaṃ bhikkhūnaṃ etadahosi –",
  "atk-s0503a:1514_3": "“ayaṃ tāva bhagavatā amatamahānibbānadhātuyā anekākāravokāraṃ ānisaṃsaṃ dassentena anaññasādhāraṇo ānubhāvo pakāsito,",
  "atk-s0503a:1514_4": "adhigamūpāyo panassā na bhāsito,",
  "atk-s0503a:1514_5": "kathaṃ nu kho paṭipajjantehi amhehi ayaṃ adhigantabbā”ti.",
  "atk-s0503a:1514_6": "Atha bhagavā tesaṃ bhikkhūnaṃ etaṃ yathāvuttaparivitakkasaṅkhātaṃ atthaṃ sabbākārato viditvā.",
  "atk-s0503a:1514_7": "Imaṃ udānanti taṇhāvasena katthaci anissitassa passaddhakāyacittassa vīthipaṭipannavipassanassa ariyamaggena",
  "atk-s0503a:1514_8": "anavasesato taṇhāpahānena nibbānādhigamavibhāvanaṃ imaṃ udānaṃ udānesi.",
  "atk-s0503a:1515_0": "Tattha nissitassa calitanti rūpādisaṅkhāre taṇhādiṭṭhīhi nissitassa calitaṃ “etaṃ mama,",
  "atk-s0503a:1515_1": "eso me attā”ti taṇhādiṭṭhivipphanditaṃ hoti.",
  "atk-s0503a:1515_2": "Appahīnataṇhādiṭṭhikassa hi puggalassa sukhādīsu uppannesu tāni abhibhuyya viharituṃ asakkontassa “mama vedanā,",
  "atk-s0503a:1515_3": "ahaṃ vediyāmī”tiādinā taṇhādiṭṭhigāhavasena kusalappavattito cittasantānassa calanaṃ kampanaṃ,",
  "atk-s0503a:1515_4": "avakkhalitaṃ vā hotīti attho.",
  "atk-s0503a:1515_5": "Anissitassa calitaṃ natthīti yo pana visuddhipaṭipadaṃ paṭipajjanto samathavipassanāhi taṇhādiṭṭhiyo",
  "atk-s0503a:1515_6": "vikkhambhetvā aniccādivasena saṅkhāre sammasanto viharati,",
  "atk-s0503a:1515_7": "tassa taṃ anissitassa yathāvuttaṃ calitaṃ avakkhalitaṃ,",
  "atk-s0503a:1515_8": "vipphanditaṃ vā natthi kāraṇassa suvikkhambhitattā.",
  "atk-s0503a:1516_0": "Calite asatīti yathāvutte calite asati yathā taṇhādiṭṭhigāhā nappavattanti,",
  "atk-s0503a:1516_1": "tathā vīthipaṭipannāya vipassanāya taṃ ussukkantassa.",
  "atk-s0503a:1516_2": "Passaddhīti vipassanācittasahajātānaṃ kāyacittānaṃ sārambhakarakilesavūpasaminī duvidhāpi passaddhi hoti.",
  "atk-s0503a:1516_3": "Passaddhiyā sati nati na hotīti pubbenāparaṃ visesayuttāya passaddhiyā sati anavajjasukhādhiṭṭhānaṃ samādhiṃ",
  "atk-s0503a:1516_4": "vaḍḍhetvā taṃ paññāya samavāyakaraṇena samathavipassanaṃ yuganaddhaṃ yojetvā maggaparamparāya kilese",
  "atk-s0503a:1516_5": "khepentassa kāmabhavādīsu namanato “natī”ti laddhanāmā taṇhā arahattamaggakkhaṇe anavasesato na hoti,",
  "atk-s0503a:1516_6": "anuppattidhammataṃ āpāditattā na uppajjatīti attho.",
  "atk-s0503a:1517_0": "Natiyā asatīti arahattamaggena taṇhāya suppahīnattā bhavādiatthāya ālayanikanti pariyuṭṭhāne asati.",
  "atk-s0503a:1517_1": "Āgatigati na hotīti paṭisandhivasena idha āgati āgamanaṃ cutivasena gati ito paralokagamanaṃ peccabhāvo na hoti na pavattati.",
  "atk-s0503a:1517_2": "Āgatigatiyā asatīti vuttanayena āgatiyā ca gatiyā ca asati.",
  "atk-s0503a:1517_3": "Cutūpapāto na hotīti aparāparaṃ cavanupapajjanaṃ na hoti na pavattati.",
  "atk-s0503a:1517_4": "Asati hi kilesavaṭṭe kammavaṭṭaṃ pacchinnameva,",
  "atk-s0503a:1517_5": "pacchinne ca tasmiṃ kuto vipākavaṭṭassa sambhavo. Tenāha –",
  "atk-s0503a:1517_6": "“cutūpapāte asati nevidha na hura”ntiādi.",
  "atk-s0503a:1517_7": "Tattha yaṃ vattabbaṃ,",
  "atk-s0503a:1517_8": "taṃ heṭṭhā bāhiyasutte vitthārato vuttameva.",
  "atk-s0503a:1517_9": "Tasmā tattha vuttanayeneva attho veditabbo.",
  "atk-s0503a:1518_0": "Iti bhagavā idhāpi tesaṃ bhikkhūnaṃ anavasesato vaṭṭadukkhavūpasamahetubhūtaṃ amatamahānibbānassa ānubhāvaṃ sammāpaṭipattiyā pakāseti.",
  "atk-s0503a:1519_0": "Catutthasuttavaṇṇanā niṭṭhitā.",
  "atk-s0503a:1520_0": "5. Cundasuttavaṇṇanā",
  "atk-s0503a:1521_0": "75.",
  "atk-s0503a:1521_1": "Pañcame mallesūti evaṃnāmake janapade.",
  "atk-s0503a:1521_2": "Mahatā bhikkhusaṅghenāti guṇamahattasaṅkhyāmahattehi mahatā.",
  "atk-s0503a:1521_3": "So hi bhikkhusaṅgho sīlādiguṇavisesayogenapi mahā tattha sabbapacchimakassa sotāpannabhāvato,",
  "atk-s0503a:1521_4": "saṅkhyāmahattenapi mahā aparicchinnagaṇanattā.",
  "atk-s0503a:1521_5": "Āyusaṅkhārossajjanato paṭṭhāya hi āgatāgatā bhikkhū na pakkamiṃsu.",
  "atk-s0503a:1521_6": "Cundassāti evaṃnāmakassa.",
  "atk-s0503a:1521_7": "Kammāraputtassāti suvaṇṇakāraputtassa.",
  "atk-s0503a:1521_8": "So kira aḍḍho mahākuṭumbiko bhagavato paṭhamadassaneneva sotāpanno hutvā attano ambavane satthuvasanānucchavikaṃ gandhakuṭiṃ,",
  "atk-s0503a:1521_9": "bhikkhusaṅghassa ca rattiṭṭhānadivāṭṭhānaupaṭṭhānasālākuṭimaṇḍapacaṅkamanādike ca sampādetvā pākāraparikkhittaṃ",
  "atk-s0503a:1521_10": "dvārakoṭṭhakayuttaṃ vihāraṃ katvā buddhappamukhassa saṅghassa niyyādesi.",
  "atk-s0503a:1521_11": "Taṃ sandhāya vuttaṃ –",
  "atk-s0503a:1521_12": "“tatra sudaṃ bhagavā pāvāyaṃ viharati cundassa kammāraputtassa ambavane”ti.",
  "atk-s0503a:1522_0": "Paṭiyādāpetvāti sampādetvā.",
  "atk-s0503a:1522_1": "“Sūkaramaddavanti sūkarassa mudusiniddhaṃ pavattamaṃsa”nti mahāaṭṭhakathāyaṃ vuttaṃ.",
  "atk-s0503a:1522_2": "Keci pana “sūkaramaddavanti na sūkaramaṃsaṃ,",
  "atk-s0503a:1522_3": "sūkarehi madditavaṃsakaḷīro”ti vadanti.",
  "atk-s0503a:1522_4": "Aññe “sūkarehi madditappadese jātaṃ ahichattaka”nti.",
  "atk-s0503a:1522_5": "Apare pana “sūkaramaddavaṃ nāma ekaṃ rasāyana”nti bhaṇiṃsu.",
  "atk-s0503a:1522_6": "Tañhi cundo kammāraputto “ajja bhagavā parinibbāyissatī”ti sutvā “appeva nāma naṃ paribhuñjitvā cirataraṃ",
  "atk-s0503a:1522_7": "tiṭṭheyyā”ti satthu cirajīvitukamyatāya adāsīti vadanti.",
  "atk-s0503a:1523_0": "Tena maṃ parivisāti tena mamaṃ bhojehi.",
  "atk-s0503a:1523_1": "Kasmā bhagavā evamāha?",
  "atk-s0503a:1523_2": "Parānuddayatāya.",
  "atk-s0503a:1523_3": "Tañca kāraṇaṃ pāḷiyaṃ vuttameva.",
  "atk-s0503a:1523_4": "Tena abhihaṭabhikkhāya paresaṃ aparibhogārahato ca tathā vattuṃ vaṭṭatīti dassitaṃ hoti.",
  "atk-s0503a:1523_5": "Tasmiṃ kira sūkaramaddave dvisahassadīpaparivāresu catūsu mahādīpesu devatā ojaṃ pakkhipiṃsu.",
  "atk-s0503a:1523_6": "Tasmā taṃ añño koci sammā jīrāpetuṃ na sakkoti,",
  "atk-s0503a:1523_7": "tamatthaṃ pakāsento satthā parūpavādamocanatthaṃ “nāhaṃ taṃ, cunda,",
  "atk-s0503a:1523_8": "passāmī”tiādinā sīhanādaṃ nadi.",
  "atk-s0503a:1523_9": "Ye hi pare upavadeyyuṃ “attanā paribhuttāvasesaṃ neva bhikkhūnaṃ,",
  "atk-s0503a:1523_10": "na aññesaṃ manussānaṃ adāsi,",
  "atk-s0503a:1523_11": "āvāṭe nikhaṇāpetvā vināsesī”ti,",
  "atk-s0503a:1523_12": "“tesaṃ vacanokāso mā hotū”ti parūpavādamocanatthaṃ sīhanādaṃ nadi.",
  "atk-s0503a:1524_0": "Tattha sadevaketiādīsu saha devehīti sadevako,",
  "atk-s0503a:1524_1": "saha mārenāti samārako,",
  "atk-s0503a:1524_2": "saha brahmunāti sabrahmako,",
  "atk-s0503a:1524_3": "saha samaṇabrāhmaṇehīti sassamaṇabrāhmaṇī,",
  "atk-s0503a:1524_4": "pajātattā pajā,",
  "atk-s0503a:1524_5": "saha devamanussehīti sadevamanussā.",
  "atk-s0503a:1524_6": "Tasmiṃ sadevake loke…pe…",
  "atk-s0503a:1524_7": "sadevamanussāya.",
  "atk-s0503a:1524_8": "Tattha sadevakavacanena pañcakāmāvacaradevaggahaṇaṃ,",
  "atk-s0503a:1524_9": "samārakavacanena chaṭṭhakāmāvacaradevaggahaṇaṃ,",
  "atk-s0503a:1524_10": "sabrahmakavacanena brahmakāyikādibrahmaggahaṇaṃ,",
  "atk-s0503a:1524_11": "sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca,",
  "atk-s0503a:1524_12": "pajāvacanena sattalokaggahaṇaṃ,",
  "atk-s0503a:1524_13": "sadevamanussavacanena sammutidevaavasesamanussaggahaṇaṃ.",
  "atk-s0503a:1524_14": "Evamettha tīhi padehi okāsalokavasena,",
  "atk-s0503a:1524_15": "dvīhi pajāvasena sattaloko gahitoti veditabbo.",
  "atk-s0503a:1524_16": "Aparo nayo –",
  "atk-s0503a:1524_17": "sadevakavacanena arūpāvacaraloko gahito,",
  "atk-s0503a:1524_18": "samārakavacanena chakāmāvacaradevaloko,",
  "atk-s0503a:1524_19": "sabrahmakavacanena rūpī brahmaloko,",
  "atk-s0503a:1524_20": "sassamaṇabrāhmaṇavacanena catuparisavasena sammutidevehi saha manussaloko,",
  "atk-s0503a:1524_21": "avasesasattaloko vā gahitoti veditabbo.",
  "atk-s0503a:1525_0": "Bhuttāvissāti bhuttavato.",
  "atk-s0503a:1525_1": "Kharoti pharuso.",
  "atk-s0503a:1525_2": "Ābādhoti visabhāgarogo.",
  "atk-s0503a:1525_3": "Pabāḷhāti balavatiyo.",
  "atk-s0503a:1525_4": "Māraṇantikāti maraṇantā maraṇasamīpapāpanasamatthā.",
  "atk-s0503a:1525_5": "Sato sampajāno adhivāsesīti satiṃ upaṭṭhitaṃ katvā ñāṇena paricchinditvā adhivāsesi.",
  "atk-s0503a:1525_6": "Avihaññamānoti vedanānuvattanavasena asallakkhitadhammo viya aparāparaṃ parivattanaṃ akaronto apīḷiyamāno adukkhiyamāno viya adhivāsesi.",
  "atk-s0503a:1525_7": "Bhagavato hi veḷuvagāmakeyeva tā vedanā uppannā,",
  "atk-s0503a:1525_8": "samāpattibalena pana vikkhambhitā yāva parinibbānadivasā na uppajjiṃsu divase divase samāpattīhi paṭipaṇāmanato.",
  "atk-s0503a:1525_9": "Taṃ divasaṃ pana parinibbāyitukāmo “koṭisahassahatthīnaṃ balaṃ dhārentānaṃ vajirasaṅghātasamānakāyānaṃ",
  "atk-s0503a:1525_10": "aparimitakālaṃ upacitapuññasambhārānampi bhave sati evarūpā vedanā pavattanti,",
  "atk-s0503a:1525_11": "kimaṅgaṃ pana aññesa”nti sattānaṃ saṃvegajananatthaṃ samāpattiṃ na samāpajji,",
  "atk-s0503a:1525_12": "tena vedanā kharā vattiṃsu.",
  "atk-s0503a:1525_13": "Āyāmāti ehi yāma.",
  "atk-s0503a:1526_0": "Cundassa bhattaṃ bhuñjitvātiādikā aparabhāge dhammasaṅgāhakehi ṭhapitā gāthā.",
  "atk-s0503a:1526_1": "Tattha bhuttassa ca sūkaramaddavenāti bhuttassa udapādi,",
  "atk-s0503a:1526_2": "na pana bhuttapaccayā.",
  "atk-s0503a:1526_3": "Yadi hi abhuttassa uppajjissā,",
  "atk-s0503a:1526_4": "atikharo abhavissā,",
  "atk-s0503a:1526_5": "siniddhabhojanaṃ pana bhuttattā tanukā vedanā ahosi,",
  "atk-s0503a:1526_6": "teneva padasā gantuṃ asakkhi.",
  "atk-s0503a:1526_7": "Etena yvāyaṃ “yassa taṃ paribhuttaṃ sammā pariṇāmaṃ gaccheyya aññatra tathāgatassā”ti sīhanādo nadito,",
  "atk-s0503a:1526_8": "tassa sātthakatā dassitā.",
  "atk-s0503a:1526_9": "Buddhānañhi aṭṭhāne gajjitaṃ nāma natthi.",
  "atk-s0503a:1526_10": "Yasmā taṃ paribhuttaṃ bhagavato na kiñci vikāraṃ uppādesi,",
  "atk-s0503a:1526_11": "kammena pana laddhokāsena uppādiyamānaṃ vikāraṃ appamattatāya upasamento sarīre balaṃ uppādesi,",
  "atk-s0503a:1526_12": "yena yathā vakkhamānaṃ tividhaṃ payojanaṃ sampādesi,",
  "atk-s0503a:1526_13": "tasmā sammadeva taṃ pariṇāmaṃ gataṃ,",
  "atk-s0503a:1526_14": "māraṇantikattā pana vedanānaṃ aviññātaṃ apākaṭaṃ ahosīti.",
  "atk-s0503a:1526_15": "Viriccamānoti abhiṇhaṃ pavattalohitavirecanova samāno.",
  "atk-s0503a:1526_16": "Avocāti attanā icchitaṭṭhāne parinibbānatthāya evamāha.",
  "atk-s0503a:1527_0": "Kasmā pana bhagavā evaṃ roge uppanne kusināraṃ agamāsi,",
  "atk-s0503a:1527_1": "kiṃ aññattha na sakkā parinibbāyitunti?",
  "atk-s0503a:1527_2": "Parinibbāyituṃ nāma na katthaci na sakkā,",
  "atk-s0503a:1527_3": "evaṃ pana cintesi –",
  "atk-s0503a:1527_4": "mayi kusināraṃ gate mahāsudassanasuttadesanāya aṭṭhuppatti bhavissati,",
  "atk-s0503a:1527_5": "tāya yā devaloke anubhavitabbasadisā sampatti manussaloke mayā anubhūtā,",
  "atk-s0503a:1527_6": "taṃ dvīhi bhāṇavārehi paṭimaṇḍetvā desessāmi,",
  "atk-s0503a:1527_7": "taṃ sutvā bahū janā kusalaṃ kattabbaṃ maññissanti.",
  "atk-s0503a:1527_8": "Subhaddopi kattha maṃ upasaṅkamitvā pañhaṃ pucchitvā vissajjanapariyosāne saraṇesu patiṭṭhāya pabbajitvā",
  "atk-s0503a:1527_9": "laddhūpasampado kammaṭṭhānaṃ bhāvetvā mayi dharanteyeva arahattaṃ patvā pacchimasāvako nāma bhavissati.",
  "atk-s0503a:1527_10": "Aññattha mayi parinibbute dhātunimittaṃ mahākalaho bhavissati,",
  "atk-s0503a:1527_11": "lohitaṃ nadī viya sandissati.",
  "atk-s0503a:1527_12": "Kusinārāyaṃ pana parinibbute doṇabrāhmaṇo taṃ vivādaṃ vūpasametvā dhātuyo vibhajitvā dassatīti imāni",
  "atk-s0503a:1527_13": "tīṇi kāraṇāni passanto bhagavā mahatā ussāhena kusināraṃ agamāsi.",
  "atk-s0503a:1528_0": "Iṅghāti codanatthe nipāto.",
  "atk-s0503a:1528_1": "Kilantosmīti parissanto asmi.",
  "atk-s0503a:1528_2": "Tena yathāvuttavedanānaṃ balavabhāvaṃ eva dasseti.",
  "atk-s0503a:1528_3": "Bhagavā hi attano ānubhāvena tadā padasā agamāsi,",
  "atk-s0503a:1528_4": "aññesaṃ pana yathā paduddhārampi kātuṃ na sakkā,",
  "atk-s0503a:1528_5": "tathā vedanā tikhiṇā kharā kaṭukā vattiṃsu.",
  "atk-s0503a:1528_6": "Tenevāha “nisīdissāmī”ti.",
  "atk-s0503a:1529_0": "Idānīti adhunā.",
  "atk-s0503a:1529_1": "Luḷitanti madditaṃ viya ākulaṃ.",
  "atk-s0503a:1529_2": "Āvilanti ālulaṃ.",
  "atk-s0503a:1529_3": "Acchodakāti tanupasannasalilā.",
  "atk-s0503a:1529_4": "Sātodakāti madhuratoyā.",
  "atk-s0503a:1529_5": "Sītodakāti sītalajalā.",
  "atk-s0503a:1529_6": "Setodakāti nikkaddamā.",
  "atk-s0503a:1529_7": "Udakañhi sabhāvato setavaṇṇaṃ,",
  "atk-s0503a:1529_8": "bhūmivasena kaddamāvilatāya ca aññādisaṃ hoti,",
  "atk-s0503a:1529_9": "kakudhāpi nadī vimalavālikā samokiṇṇā setavaṇṇā sandati.",
  "atk-s0503a:1529_10": "Tena vuttaṃ “setodakā”ti.",
  "atk-s0503a:1529_11": "Supatitthāti sundaratitthā.",
  "atk-s0503a:1529_12": "Ramaṇīyāti manoharabhūmibhāgatāya ramitabbā yathāvuttaudakasampattiyā ca manoramā.",
  "atk-s0503a:1530_0": "Kilantosmi cundaka, nipajjissāmīti tathāgatassa hi –",
  "atk-s0503a:1531_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0503a:1532_0": "Gandhamaṅgalahemañca, uposathachaddantime dasā”ti. –",
  "atk-s0503a:1533_0": "Evaṃ vuttesu dasasu hatthikulesu kāḷāvakasaṅkhātānaṃ yaṃ dasannaṃ pakatihatthīnaṃ balaṃ,",
  "atk-s0503a:1533_1": "taṃ ekassa gaṅgeyyassāti evaṃ dasaguṇitāya gaṇanāya pakatihatthīnaṃ koṭisahassabalappamāṇaṃ sarīrabalaṃ.",
  "atk-s0503a:1533_2": "Taṃ sabbampi tasmiṃ divase pacchābhattato paṭṭhāya caṅgavāre pakkhittaudakaṃ viya parikkhayaṃ gataṃ.",
  "atk-s0503a:1533_3": "Pāvāya tigāvute kusinārā.",
  "atk-s0503a:1533_4": "Etasmiṃ antare pañcavīsatiyā ṭhānesu nisīditvā mahantaṃ ussāhaṃ katvā āgacchanto sūriyatthaṅgamanavelāya",
  "atk-s0503a:1533_5": "bhagavā kusināraṃ pāpuṇīti evaṃ “rogo nāma sabbaṃ ārogyaṃ maddanto āgacchatī”ti imamatthaṃ dassento sadevakassa",
  "atk-s0503a:1533_6": "lokassa saṃvegakaraṃ vācaṃ bhāsanto “kilantosmi, cundaka,",
  "atk-s0503a:1533_7": "nipajjissāmī”ti āha.",
  "atk-s0503a:1534_0": "Sīhaseyyanti ettha kāmabhogīseyyā petaseyyā tathāgataseyyā sīhaseyyāti catasso seyyā.",
  "atk-s0503a:1534_1": "Tattha “yebhuyyena,",
  "atk-s0503a:1534_2": "bhikkhave,",
  "atk-s0503a:1534_3": "kāmabhogī vāmena passena seyyaṃ kappentī”ti ayaṃ kāmabhogīseyyā.",
  "atk-s0503a:1534_4": "“Yebhuyyena,",
  "atk-s0503a:1534_5": "bhikkhave,",
  "atk-s0503a:1534_6": "petā uttānā sentī”ti ayaṃ petaseyyā.",
  "atk-s0503a:1534_7": "Catutthajjhānaṃ tathāgataseyyā. “Sīho,",
  "atk-s0503a:1534_8": "bhikkhave,",
  "atk-s0503a:1534_9": "migarājā dakkhiṇena passena seyyaṃ kappetī”ti ayaṃ sīhaseyyā.",
  "atk-s0503a:1534_10": "Ayañhi tejussadairiyāpathattā uttamaseyyā nāma.",
  "atk-s0503a:1534_11": "Tena vuttaṃ –",
  "atk-s0503a:1534_12": "“dakkhiṇena passena sīhaseyyaṃ kappesī”ti.",
  "atk-s0503a:1534_13": "Pāde pādanti dakkhiṇapāde vāmapādaṃ.",
  "atk-s0503a:1534_14": "Accādhāyāti atiādhāya,",
  "atk-s0503a:1534_15": "gopphakaṃ atikkamma ṭhapetvā.",
  "atk-s0503a:1534_16": "Gopphakena hi gopphake,",
  "atk-s0503a:1534_17": "jāṇunā jāṇumhi saṅghaṭṭiyamāne abhiṇhaṃ vedanā uppajjanti,",
  "atk-s0503a:1534_18": "seyyā phāsukā na hoti.",
  "atk-s0503a:1534_19": "Yathā pana na saṅghaṭṭeti,",
  "atk-s0503a:1534_20": "evaṃ atikkamma ṭhapite vedanā nuppajjanti,",
  "atk-s0503a:1534_21": "seyyā phāsukā hoti.",
  "atk-s0503a:1534_22": "Tasmā evaṃ nipajji.",
  "atk-s0503a:1535_0": "Gantvāna buddhoti imā gāthā aparabhāge dhammasaṅgāhakehi ṭhapitā.",
  "atk-s0503a:1535_1": "Tattha nadikanti nadiṃ.",
  "atk-s0503a:1535_2": "Appaṭimodha loketi appaṭimo idha imasmiṃ sadevake loke.",
  "atk-s0503a:1535_3": "Nhatvā ca pivitvā cudatārīti gattānaṃ sītikaraṇavasena nhatvā ca pānīyaṃ pivitvā ca nadito uttari.",
  "atk-s0503a:1535_4": "Tadā kira bhagavati nhāyante antonadiyaṃ macchakacchapā, udakaṃ,",
  "atk-s0503a:1535_5": "ubhosu tīresu vanasaṇḍo,",
  "atk-s0503a:1535_6": "sabbo ca so bhūmibhāgoti sabbaṃ suvaṇṇavaṇṇameva ahosi.",
  "atk-s0503a:1535_7": "Purakkhatoti guṇavisiṭṭhasattuttamagarubhāvato sadevakena lokena pūjāsammānavasena purakkhato.",
  "atk-s0503a:1535_8": "Bhikkhugaṇassa majjheti bhikkhusaṅghassa majjhe.",
  "atk-s0503a:1535_9": "Tadā bhikkhū bhagavato vedanānaṃ adhimattabhāvaṃ viditvā āsannā hutvā samantato parivāretvāva gacchanti.",
  "atk-s0503a:1535_10": "Satthāti diṭṭhadhammikasamparāyikaparamatthehi sattānaṃ anusāsanato satthā.",
  "atk-s0503a:1535_11": "Pavattā bhagavā idha dhammeti bhāgyavantatādīhi bhagavā idha sīlādisāsanadhamme pavattā,",
  "atk-s0503a:1535_12": "dhamme vā caturāsītidhammakkhandhasahassāni pavattā pavattetā.",
  "atk-s0503a:1535_13": "Ambavananti tassā eva nadiyā tīre ambavanaṃ.",
  "atk-s0503a:1535_14": "Āmantayi cundakanti tasmiṃ kira khaṇe āyasmā ānando udakasāṭikaṃ pīḷento ohīyi,",
  "atk-s0503a:1535_15": "cundakatthero samīpe ahosi.",
  "atk-s0503a:1535_16": "Tasmā taṃ bhagavā āmantayi.",
  "atk-s0503a:1535_17": "Pamukhe nisīdīti vattasīsena satthu purato nisīdi “kiṃ nu kho satthā āṇāpetī”ti.",
  "atk-s0503a:1535_18": "Ettāvatā dhammabhaṇḍāgāriko anuppatto.",
  "atk-s0503a:1535_19": "Evaṃ anuppattaṃ atha kho bhagavā āyasmantaṃ ānandaṃ āmantesi.",
  "atk-s0503a:1536_0": "Upadaheyyāti uppādeyya,",
  "atk-s0503a:1536_1": "vippaṭisārassa uppādako koci puriso siyā api bhaveyya.",
  "atk-s0503a:1536_2": "Alābhāti ye aññesaṃ dānaṃ dadantānaṃ dānānisaṃsasaṅkhātā lābhā honti,",
  "atk-s0503a:1536_3": "te alābhā.",
  "atk-s0503a:1536_4": "Dulladdhanti puññavisesena laddhampi manussattaṃ dulladdhaṃ.",
  "atk-s0503a:1536_5": "Yassa teti yassa tava.",
  "atk-s0503a:1536_6": "Uttaṇḍulaṃ vā atikilinnaṃ vā ko taṃ jānāti,",
  "atk-s0503a:1536_7": "kīdisampi pacchimaṃ piṇḍapātaṃ bhuñjitvā tathāgato parinibbuto,",
  "atk-s0503a:1536_8": "addhā tena yaṃ vā taṃ vā dinnaṃ bhavissatīti.",
  "atk-s0503a:1536_9": "Lābhāti diṭṭhadhammikasamparāyikā dānānisaṃsasaṅkhātā lābhā.",
  "atk-s0503a:1536_10": "Suladdhanti tuyhaṃ manussattaṃ suladdhaṃ.",
  "atk-s0503a:1536_11": "Sammukhāti sammukhato,",
  "atk-s0503a:1536_12": "na anussavena na paramparāyāti attho.",
  "atk-s0503a:1536_13": "Metanti me etaṃ mayā etaṃ.",
  "atk-s0503a:1536_14": "Dvemeti dve ime.",
  "atk-s0503a:1536_15": "Samasamaphalāti sabbākārena samānaphalā.",
  "atk-s0503a:1537_0": "Nanu ca yaṃ sujātāya dinnaṃ piṇḍapātaṃ bhuñjitvā tathāgato abhisambuddho,",
  "atk-s0503a:1537_1": "taṃ kilesānaṃ appahīnakāle dānaṃ,",
  "atk-s0503a:1537_2": "idaṃ pana cundassa dānaṃ khīṇāsavakāle,",
  "atk-s0503a:1537_3": "kasmā etāni samaphalānīti?",
  "atk-s0503a:1537_4": "Parinibbānasamatāya samāpattisamatāya anussaraṇasamatāya ca.",
  "atk-s0503a:1537_5": "Bhagavā hi sujātāya dinnaṃ piṇḍapātaṃ bhuñjitvā saupādisesāya nibbānadhātuyā parinibbuto,",
  "atk-s0503a:1537_6": "cundena dinnaṃ bhuñjitvā anupādisesāya nibbānadhātuyā parinibbutoti evaṃ parinibbānasamatāyapi samaphalāni.",
  "atk-s0503a:1537_7": "Abhisambujjhanadivase ca aggamaggassa hetubhūtā catuvīsatikoṭisatasahassasaṅkhā samāpattiyo samāpajji,",
  "atk-s0503a:1537_8": "parinibbānadivasepi sabbā tā samāpajji.",
  "atk-s0503a:1537_9": "Evaṃ samāpattisamatāyapi samaphalāni.",
  "atk-s0503a:1537_10": "Vuttañhetaṃ bhagavatā –",
  "atk-s0503a:1538_0": "“Yassa cetaṃ piṇḍapātaṃ paribhuñjitvā anuttaraṃ appamāṇaṃ cetosamādhiṃ upasampajja viharati,",
  "atk-s0503a:1538_1": "appamāṇo tassa puññābhisando kusalābhisando”tiādi. –",
  "atk-s0503a:1539_0": "Sujātā ca aparabhāge assosi “na kira sā rukkhadevatā,",
  "atk-s0503a:1539_1": "bodhisatto kiresa,",
  "atk-s0503a:1539_2": "taṃ kira piṇḍapātaṃ paribhuñjitvā anuttaraṃ sammāsambodhiṃ abhisambuddho,",
  "atk-s0503a:1539_3": "sattasattāhaṃ kirassa tena yāpanā ahosī”ti.",
  "atk-s0503a:1539_4": "Tassā idaṃ sutvā “lābhā vata me”ti anussarantiyā balavapītisomanassaṃ udapādi.",
  "atk-s0503a:1539_5": "Cundassapi aparabhāge “avasānapiṇḍapāto kira mayā dinno,",
  "atk-s0503a:1539_6": "dhammasīsaṃ kira mayā gahitaṃ,",
  "atk-s0503a:1539_7": "mayhaṃ kira piṇḍapātaṃ paribhuñjitvā satthā attanā cirakālābhipatthitāya anupādisesāya nibbānadhātuyā",
  "atk-s0503a:1539_8": "parinibbuto”ti sutvā “lābhā vata me”ti anussarato balavapītisomanassaṃ udapādi.",
  "atk-s0503a:1539_9": "Evaṃ anussaraṇasamatāyapi samaphalāni dvepi piṇḍapātadānānīti veditabbāni.",
  "atk-s0503a:1540_0": "Āyusaṃvattanikanti dīghāyukasaṃvattanikaṃ.",
  "atk-s0503a:1540_1": "Upacitanti pasutaṃ uppāditaṃ.",
  "atk-s0503a:1540_2": "Yasasaṃvattanikanti parivārasaṃvattanikaṃ.",
  "atk-s0503a:1540_3": "Ādhipateyyasaṃvattanikanti seṭṭhabhāvasaṃvattanikaṃ.",
  "atk-s0503a:1541_0": "Etamatthaṃ viditvāti etaṃ dānassa mahapphalatañceva sīlādiguṇehi attano ca anuttaradakkhiṇeyyabhāvaṃ",
  "atk-s0503a:1541_1": "anupādāparinibbānañcāti tividhampi atthaṃ sabbākārato viditvā tadatthadīpanaṃ imaṃ udānaṃ udānesi.",
  "atk-s0503a:1542_0": "Tattha dadato puññaṃ pavaḍḍhatīti dānaṃ dentassa cittasampattiyā ca dakkhiṇeyyasampattiyā ca dānamayaṃ puññaṃ upacīyati,",
  "atk-s0503a:1542_1": "mahapphalatarañca mahānisaṃsatarañca hotīti attho.",
  "atk-s0503a:1542_2": "Atha vā dadato puññaṃ pavaḍḍhatīti deyyadhammaṃ pariccajanto pariccāgacetanāya bahulīkatāya anukkamena",
  "atk-s0503a:1542_3": "sabbattha anāpattibahulo suvisuddhasīlaṃ rakkhitvā samathavipassanañca bhāvetuṃ sakkotīti tassa dānādivasena",
  "atk-s0503a:1542_4": "tividhampi puññaṃ abhivaḍḍhatīti evamettha attho veditabbo.",
  "atk-s0503a:1542_5": "Saṃyamatoti sīlasaṃyamena saṃyamantassa,",
  "atk-s0503a:1542_6": "saṃvare ṭhitassāti attho.",
  "atk-s0503a:1542_7": "Veraṃ na cīyatīti pañcavidhaveraṃ na pavaḍḍhati,",
  "atk-s0503a:1542_8": "adosapadhānattā vā adhisīlassa kāyavācācittehi sayaṃmanto suvisuddhasīlo khantibahulatāya kenaci veraṃ na karoti,",
  "atk-s0503a:1542_9": "kuto tassa upacayo.",
  "atk-s0503a:1542_10": "Tasmā tassa saṃyamato saṃyamantassa,",
  "atk-s0503a:1542_11": "saṃyamahetu vā veraṃ na cīyati.",
  "atk-s0503a:1542_12": "Kusalo ca jahāti pāpakanti kusalo pana ñāṇasampanno suvisuddhasīle patiṭṭhito aṭṭhatiṃsāya ārammaṇesu",
  "atk-s0503a:1542_13": "attano anurūpaṃ kammaṭṭhānaṃ gahetvā upacārappanābhedaṃ jhānaṃ sampādento pāpakaṃ lāmakaṃ kāmacchandādiakusalaṃ",
  "atk-s0503a:1542_14": "vikkhambhanavasena jahāti pariccajati.",
  "atk-s0503a:1542_15": "So tameva jhānaṃ pādakaṃ katvā saṅkhāresu khayavayaṃ paṭṭhapetvā vipassanāya kammaṃ karonto vipassanaṃ",
  "atk-s0503a:1542_16": "ussukkāpetvā ariyamaggena anavasesaṃ pāpakaṃ lāmakaṃ akusalaṃ samucchedavasena jahāti.",
  "atk-s0503a:1542_17": "Rāgadosamohakkhayā sa nibbutoti so evaṃ pāpakaṃ pajahitvā rāgādīnaṃ khayā anavasesakilesanibbānena,",
  "atk-s0503a:1542_18": "tato paraṃ khandhanibbānena ca nibbuto hotīti evaṃ bhagavā cundassa ca dakkhiṇasampattiṃ,",
  "atk-s0503a:1542_19": "attano ca dakkhiṇeyyasampattiṃ nissāya pītivegavissaṭṭhaṃ udānaṃ udānesi.",
  "atk-s0503a:1543_0": "Pañcamasuttavaṇṇanā niṭṭhitā.",
  "atk-s0503a:1544_0": "6. Pāṭaligāmiyasuttavaṇṇanā",
  "atk-s0503a:1545_0": "76.",
  "atk-s0503a:1545_1": "Chaṭṭhe magadhesūti magadharaṭṭhe.",
  "atk-s0503a:1545_2": "Mahatāti idhāpi guṇamahattenapi aparicchinnasaṅkhyattā gaṇanamahattenapi mahatā bhikkhusaṅghena.",
  "atk-s0503a:1545_3": "Pāṭaligāmoti evaṃnāmako magadharaṭṭhe eko gāmo.",
  "atk-s0503a:1545_4": "Tassa kira gāmassa māpanadivase gāmaggahaṇaṭṭhāne dve tayo pāṭalaṅkurā pathavito ubbhijjitvā nikkhamiṃsu.",
  "atk-s0503a:1545_5": "Tena taṃ “pāṭaligāmo”tveva vohariṃsu.",
  "atk-s0503a:1545_6": "Tadavasarīti taṃ pāṭaligāmaṃ avasari anupāpuṇi.",
  "atk-s0503a:1545_7": "Kadā pana bhagavā pāṭaligāmaṃ anupāpuṇi?",
  "atk-s0503a:1545_8": "Heṭṭhā vuttanayena sāvatthiyaṃ dhammasenāpatino cetiyaṃ kārāpetvā tato nikkhamitvā rājagahe vasanto tattha",
  "atk-s0503a:1545_9": "āyasmato mahāmoggallānassa ca cetiyaṃ kārāpetvā tato nikkhamitvā ambalaṭṭhikāyaṃ vasitvā aturitacārikāvasena",
  "atk-s0503a:1545_10": "janapadacārikaṃ caranto tattha tattha ekarattivāsena vasitvā lokaṃ anuggaṇhanto anukkamena pāṭaligāmaṃ",
  "atk-s0503a:1545_11": "anupāpuṇi.",
  "atk-s0503a:1546_0": "Pāṭaligāmiyāti pāṭaligāmavāsino upāsakā.",
  "atk-s0503a:1546_1": "Te kira bhagavato paṭhamadassanena keci saraṇesu,",
  "atk-s0503a:1546_2": "keci sīlesu,",
  "atk-s0503a:1546_3": "keci saraṇesu ca sīlesu ca patiṭṭhitā.",
  "atk-s0503a:1546_4": "Tena vuttaṃ “upāsakā”ti.",
  "atk-s0503a:1546_5": "Yena bhagavā tenupasaṅkamiṃsūti pāṭaligāme kira ajātasattuno licchavirājūnañca manussā kālena kālaṃ gantvā",
  "atk-s0503a:1546_6": "gehasāmike gehato nīharitvā māsampi aḍḍhamāsampi vasanti.",
  "atk-s0503a:1546_7": "Tena pāṭaligāmavāsino manussā niccupaddutā “etesañceva āgatakāle vasanaṭṭhānaṃ bhavissatī”ti ekapasse issarānaṃ bhaṇḍappaṭisāmanaṭṭhānaṃ,",
  "atk-s0503a:1546_8": "ekapasse vasanaṭṭhānaṃ,",
  "atk-s0503a:1546_9": "ekapasse āgantukānaṃ addhikamanussānaṃ,",
  "atk-s0503a:1546_10": "ekapasse daliddānaṃ kapaṇamanussānaṃ,",
  "atk-s0503a:1546_11": "ekapasse gilānānaṃ vasanaṭṭhānaṃ bhavissatīti sabbesaṃ aññamaññaṃ aghaṭṭetvā vasanappahonakaṃ nagaramajjhe mahāsālaṃ kāresuṃ,",
  "atk-s0503a:1546_12": "tassā nāmaṃ āvasathāgāranti.",
  "atk-s0503a:1546_13": "Taṃ divasañca niṭṭhānaṃ agamāsi.",
  "atk-s0503a:1546_14": "Te tattha gantvā hatthakammasudhākammacittakammādivasena supariniṭṭhitaṃ susajjitaṃ devavimānasadisaṃ",
  "atk-s0503a:1546_15": "taṃ dvārakoṭṭhakato paṭṭhāya oloketvā “idaṃ āvasathāgāraṃ ativiya manoramaṃ sassirikaṃ,",
  "atk-s0503a:1546_16": "kena nu kho paṭhamaṃ paribhuttaṃ amhākaṃ dīgharattaṃ hitāya sukhāya assā”ti cintesuṃ,",
  "atk-s0503a:1546_17": "tasmiṃyeva ca khaṇe “bhagavā taṃ gāmaṃ anuppatto”ti assosuṃ.",
  "atk-s0503a:1546_18": "Tena te uppannapītisomanassā “amhehi bhagavā gantvāpi ānetabbo siyā,",
  "atk-s0503a:1546_19": "so pana sayameva amhākaṃ vasanaṭṭhānaṃ sampatto,",
  "atk-s0503a:1546_20": "ajja mayaṃ bhagavantaṃ idha vasāpetvā paṭhamaṃ paribhuñjāpessāma tathā bhikkhusaṅghaṃ,",
  "atk-s0503a:1546_21": "bhikkhusaṅghe āgate tepiṭakaṃ buddhavacanaṃ āgatameva bhavissati,",
  "atk-s0503a:1546_22": "satthāraṃ maṅgalaṃ vadāpessāma,",
  "atk-s0503a:1546_23": "dhammaṃ kathāpessāma.",
  "atk-s0503a:1546_24": "Iti tīhi ratanehi paribhutte pacchā amhākañca paresañca paribhogo bhavissati,",
  "atk-s0503a:1546_25": "evaṃ no dīgharattaṃ hitāya sukhāya bhavissatī”ti sanniṭṭhānaṃ katvā etadatthameva bhagavantaṃ upasaṅkamiṃsu.",
  "atk-s0503a:1546_26": "Tasmā evamāhaṃsu –",
  "atk-s0503a:1546_27": "“adhivāsetu no,",
  "atk-s0503a:1546_28": "bhante bhagavā,",
  "atk-s0503a:1546_29": "āvasathāgāra”nti.",
  "atk-s0503a:1547_0": "Yena āvasathāgāraṃ tenupasaṅkamiṃsūti kiñcāpi taṃ taṃ divasameva pariniṭṭhitattā devavimānaṃ viya susajjitaṃ supaṭijaggitaṃ,",
  "atk-s0503a:1547_1": "buddhārahaṃ pana katvā na paññattaṃ,",
  "atk-s0503a:1547_2": "“buddhā nāma araññajjhāsayā araññārāmā,",
  "atk-s0503a:1547_3": "antogāme vaseyyuṃ vā no vā,",
  "atk-s0503a:1547_4": "tasmā bhagavato ruciṃ jānitvāva paññāpessāmā”ti cintetvā te bhagavantaṃ upasaṅkamiṃsu,",
  "atk-s0503a:1547_5": "idāni bhagavato ruciṃ jānitvā tathā paññāpetukāmā yena āvasathāgāraṃ tenupasaṅkamiṃsu.",
  "atk-s0503a:1547_6": "Sabbasanthariṃ āvasathāgāraṃ santharitvāti yathā sabbameva santhataṃ hoti,",
  "atk-s0503a:1547_7": "evaṃ taṃ santharitvā sabbapaṭhamaṃ tāva “gomayaṃ nāma sabbamaṅgalesu vattatī”ti sudhāparikammakatampi",
  "atk-s0503a:1547_8": "bhūmiṃ allagomayena opuñjāpetvā parisukkhabhāvaṃ ñatvā yathā akkantaṭṭhāne padaṃ na paññāyati,",
  "atk-s0503a:1547_9": "evaṃ catujjātiyagandhehi limpetvā upari nānāvaṇṇakaṭasārake santharitvā tesaṃ upari mahāpiṭṭhikakojavādiṃ",
  "atk-s0503a:1547_10": "katvā hatthattharaṇādīhi nānāvaṇṇehi attharaṇehi santharitabbayuttakaṃ sabbokāsaṃ santharāpesuṃ.",
  "atk-s0503a:1547_11": "Tena vuttaṃ –",
  "atk-s0503a:1547_12": "“sabbasanthariṃ āvasathāgāraṃ santharitvā”ti.",
  "atk-s0503a:1548_0": "Āsanānañhi majjhaṭṭhāne tāva maṅgalathambhaṃ nissāya mahārahaṃ buddhāsanaṃ paññāpetvā tattha yaṃ yaṃ mudukañca manoramañca paccattharaṇaṃ,",
  "atk-s0503a:1548_1": "taṃ taṃ paccattharitvā ubhatolohitakaṃ manuññadassanaṃ upadhānaṃ upadahitvā upari suvaṇṇarajatatārakāvicittaṃ",
  "atk-s0503a:1548_2": "vitānaṃ bandhitvā gandhadāmapupphadāmādīhi alaṅkaritvā samantā dvādasahatthe ṭhāne pupphajālaṃ kāretvā",
  "atk-s0503a:1548_3": "tiṃsahatthamattaṭṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṅghassa pallaṅkaapassayamañcapīṭhādīni",
  "atk-s0503a:1548_4": "paññāpetvā upari setapaccattharaṇehi paccattharāpetvā sālāya pācīnapassaṃ attano nisajjāyoggaṃ kāresuṃ.",
  "atk-s0503a:1548_5": "Taṃ sandhāya vuttaṃ “āsanāni paññāpetvā”ti.",
  "atk-s0503a:1549_0": "Udakamaṇikanti mahākucchikaṃ udakacāṭiṃ.",
  "atk-s0503a:1549_1": "Evaṃ bhagavā bhikkhusaṅgho ca yathāruciyā hatthapāde dhovissanti,",
  "atk-s0503a:1549_2": "mukhaṃ vikkhālessantīti tesu tesu ṭhānesu maṇivaṇṇassa udakassa pūretvā vāsatthāya nānāpupphāni ceva",
  "atk-s0503a:1549_3": "udakavāsacuṇṇāni ca pakkhipitvā kadalipaṇṇehi pidahitvā patiṭṭhapesuṃ.",
  "atk-s0503a:1549_4": "Tena vuttaṃ “udakamaṇikaṃ patiṭṭhāpetvā”ti.",
  "atk-s0503a:1550_0": "Telappadīpaṃ āropetvāti rajatasuvaṇṇādimayadaṇḍadīpikāsu yodhakarūpavilāsakhacitarūpakādīnaṃ hatthe ṭhapitasuvaṇṇarajatādimayakapallikāsu",
  "atk-s0503a:1550_1": "telappadīpaṃ jālayitvā.",
  "atk-s0503a:1550_2": "Yena bhagavā tenupasaṅkamiṃsūti ettha pana te pāṭaligāmiyā upāsakā na kevalaṃ āvasathāgārameva,",
  "atk-s0503a:1550_3": "atha kho sakalasmimpi gāme vīthiyo sajjāpetvā dhaje ussāpetvā gehadvāresu puṇṇaghaṭe kadaliyo ca ṭhapāpetvā",
  "atk-s0503a:1550_4": "sakalagāmaṃ dīpamālāhi vippakiṇṇatārakaṃ viya katvā “khīrapake dārake khīraṃ pāyetha,",
  "atk-s0503a:1550_5": "daharakumāre lahuṃ lahuṃ bhojetvā sayāpetha,",
  "atk-s0503a:1550_6": "uccāsaddaṃ mā karittha,",
  "atk-s0503a:1550_7": "ajja ekarattiṃ satthā antogāme vasissati,",
  "atk-s0503a:1550_8": "buddhā nāma appasaddakāmā hontī”ti bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.",
  "atk-s0503a:1551_0": "Atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ tenupasaṅkamīti “yassa dāni, bhante,",
  "atk-s0503a:1551_1": "bhagavā kālaṃ maññatī”ti evaṃ kira tehi kāle ārocite bhagavā lākhārasena tintarattakoviḷārapupphavaṇṇaṃ",
  "atk-s0503a:1551_2": "rattadupaṭṭaṃ kattariyā padumaṃ kantento viya,",
  "atk-s0503a:1551_3": "saṃvidhāya timaṇḍalaṃ paṭicchādento nivāsetvā suvaṇṇapāmaṅgena padumakalāpaṃ parikkhipanto viya,",
  "atk-s0503a:1551_4": "vijjulatāsassirikaṃ kāyabandhanaṃ bandhitvā rattakambalena gajakumbhaṃ pariyonandhanto viya,",
  "atk-s0503a:1551_5": "ratanasatubbedhe suvaṇṇagghike pavāḷajālaṃ khipamāno viya,",
  "atk-s0503a:1551_6": "mahati suvaṇṇacetiye rattakambalakañcukaṃ paṭimuñcanto viya,",
  "atk-s0503a:1551_7": "gacchantaṃ puṇṇacandaṃ rattavalāhakena paṭicchādento viya,",
  "atk-s0503a:1551_8": "kañcanagirimatthake supakkalākhārasaṃ parisiñcanto viya,",
  "atk-s0503a:1551_9": "cittakūṭapabbatamatthakaṃ vijjulatājālena parikkhipanto viya,",
  "atk-s0503a:1551_10": "sakalacakkavāḷasineruyugandharamahāpathaviṃ cāletvā gahitanigrodhapallavasamānavaṇṇaṃ surattavarapaṃsukūlaṃ",
  "atk-s0503a:1551_11": "pārupitvā vanagahanato nikkhantakesarasīho viya,",
  "atk-s0503a:1551_12": "samantato udayapabbatakūṭato puṇṇacando viya,",
  "atk-s0503a:1551_13": "bālasūriyo viya ca attanā nisinnacārumaṇḍapato nikkhami.",
  "atk-s0503a:1552_0": "Athassa kāyato meghamukhato vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalasākhāviṭape",
  "atk-s0503a:1552_1": "viya samantato rukkhe kariṃsu.",
  "atk-s0503a:1552_2": "Tāvadeva attano attano pattacīvaramādāya mahābhikkhusaṅgho bhagavantaṃ parivāresi.",
  "atk-s0503a:1552_3": "Te ca naṃ parivāretvā ṭhitā bhikkhū evarūpā ahesuṃ appicchā santuṭṭhā pavivittā asaṃsaṭṭhā āraddhavīriyā",
  "atk-s0503a:1552_4": "vattāro vacanakkhamā codakā pāpagarahino sīlasampannā samādhisampannā paññāsampannā vimuttisampannā vimuttiñāṇadassanasampannā.",
  "atk-s0503a:1552_5": "Tehi parivuto bhagavā rattakambalaparikkhitto viya suvaṇṇakkhandho,",
  "atk-s0503a:1552_6": "nakkhattaparivārito viya puṇṇacando,",
  "atk-s0503a:1552_7": "rattapadumavanasaṇḍamajjhagatā viya suvaṇṇanāvā,",
  "atk-s0503a:1552_8": "pavāḷavedikaparikkhitto viya suvaṇṇapāsādo virocittha.",
  "atk-s0503a:1552_9": "Mahākassapappamukhā pana mahātherā meghavaṇṇaṃ paṃsukūlacīvaraṃ pārupitvā maṇivammavammitā viya mahānāgā",
  "atk-s0503a:1552_10": "parivārayiṃsu vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0503a:1553_0": "Iti bhagavā sayaṃ vītarāgo vītarāgehi,",
  "atk-s0503a:1553_1": "vītadoso vītadosehi,",
  "atk-s0503a:1553_2": "vītamoho vītamohehi,",
  "atk-s0503a:1553_3": "nittaṇho nittaṇhehi,",
  "atk-s0503a:1553_4": "nikkileso nikkilesehi,",
  "atk-s0503a:1553_5": "sayaṃ buddho anubuddhehi parivārito pattaparivāritaṃ viya kesaraṃ,",
  "atk-s0503a:1553_6": "kesaraparivāritā viya kaṇṇikā,",
  "atk-s0503a:1553_7": "aṭṭhanāgasahassaparivārito viya chaddanto nāgarājā,",
  "atk-s0503a:1553_8": "navutihaṃsasahassaparivārito viya dhataraṭṭho haṃsarājā,",
  "atk-s0503a:1553_9": "senaṅgaparivārito viya cakkavattirājā,",
  "atk-s0503a:1553_10": "marugaṇaparivārito viya sakko devarājā,",
  "atk-s0503a:1553_11": "brahmagaṇaparivārito viya hāritamahābrahmā,",
  "atk-s0503a:1553_12": "tārāgaṇaparivārito viya puṇṇacando,",
  "atk-s0503a:1553_13": "anupamena buddhavesena aparimāṇena buddhavilāsena pāṭaligāminaṃ maggaṃ paṭipajji.",
  "atk-s0503a:1554_0": "Athassa puratthimakāyato suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṃ aggahesuṃ,",
  "atk-s0503a:1554_1": "tathā pacchimakāyato dakkhiṇapassato vāmapassato suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṃ aggahesuṃ,",
  "atk-s0503a:1554_2": "uparikesantato paṭṭhāya sabbakesāvaṭṭehi moragīvarājavaṇṇā asitā ghanabuddharasmiyo uṭṭhahitvā gaganatale asītihatthaṭṭhānaṃ aggahesuṃ,",
  "atk-s0503a:1554_3": "heṭṭhāpādatalehi pavāḷavaṇṇā rasmiyo uṭṭhahitvā ghanapathaviyaṃ asītihatthaṭṭhānaṃ aggahesuṃ,",
  "atk-s0503a:1554_4": "dantato akkhīnaṃ setaṭṭhānato,",
  "atk-s0503a:1554_5": "nakhānaṃ maṃsavimuttaṭṭhānato odātā ghanabuddharasmiyo uṭṭhahitvā asītihatthaṭṭhānaṃ aggahesuṃ,",
  "atk-s0503a:1554_6": "rattapītavaṇṇānaṃ sambhinnaṭṭhānato mañjeṭṭhavaṇṇā rasmiyo uṭṭhahitvā asītihatthaṭṭhānaṃ aggahesuṃ,",
  "atk-s0503a:1554_7": "sabbatthakameva pabhassarā rasmiyo uṭṭhahiṃsu.",
  "atk-s0503a:1554_8": "Evaṃ samantā asītihatthaṭṭhānaṃ chabbaṇṇā buddharasmiyo vijjotamānā vipphandamānā vidhāvamānā kañcanadaṇḍadīpikādīhi",
  "atk-s0503a:1554_9": "niccharitvā ākāsaṃ pakkhandamānā mahāpadīpajālā viya,",
  "atk-s0503a:1554_10": "cātuddīpikamahāmeghato nikkhantavijjulatā viya ca disodisaṃ pakkhandiṃsu.",
  "atk-s0503a:1554_11": "Yāhi sabbe disābhāgā suvaṇṇacampakapupphehi vikiriyamānā viya,",
  "atk-s0503a:1554_12": "suvaṇṇaghaṭato suvaṇṇarasadhārāhi āsiñciyamānā viya,",
  "atk-s0503a:1554_13": "pasāritasuvaṇṇapaṭaparikkhittā viya,",
  "atk-s0503a:1554_14": "verambhavātena samuddhatakiṃsukakaṇikārakoviḷārapupphacuṇṇasamokiṇṇā viya,",
  "atk-s0503a:1554_15": "cīnapiṭṭhacuṇṇasamparirañjitā viya ca virociṃsu.",
  "atk-s0503a:1555_0": "Bhagavatopi asītianubyañjanabyāmappabhāparikkhepasamujjalaṃ dvattiṃsamahāpurisalakkhaṇappaṭimaṇḍitaṃ",
  "atk-s0503a:1555_1": "sarīraṃ abbhamahikādiupakkilesavimuttaṃ samujjalantatārakāvabhāsitaṃ viya,",
  "atk-s0503a:1555_2": "gaganatalaṃ vikasitaṃ viya padumavanaṃ,",
  "atk-s0503a:1555_3": "sabbapāliphullo viya yojanasatiko pāricchattako,",
  "atk-s0503a:1555_4": "paṭipāṭiyā ṭhapitānaṃ dvattiṃsasūriyānaṃ dvattiṃsacandimānaṃ dvattiṃsacakkavattīnaṃ dvattiṃsadevarājānaṃ",
  "atk-s0503a:1555_5": "dvattiṃsamahābrahmānaṃ siriyā siriṃ abhibhavamānaṃ viya virocittha,",
  "atk-s0503a:1555_6": "yathā taṃ dasahi pāramīhi dasahi upapāramīhi dasahi paramatthapāramīhīti sammadeva paripūritāhi samatiṃsapāramitāhi",
  "atk-s0503a:1555_7": "alaṅkataṃ kappasatasahassādhikāni cattāri asaṅkhyeyyāni dinnena dānena rakkhitena sīlena katena kalyāṇakammena",
  "atk-s0503a:1555_8": "ekasmiṃ attabhāve samosaritvā vipākaṃ dātuṃ okāsaṃ alabhamānena sambādhappattaṃ viya nibbattitaṃ nāvāsahassabhaṇḍaṃ",
  "atk-s0503a:1555_9": "ekaṃ nāvaṃ āropanakālo viya,",
  "atk-s0503a:1555_10": "sakaṭasahassabhaṇḍaṃ ekaṃ sakaṭaṃ āropanakālo viya,",
  "atk-s0503a:1555_11": "pañcavīsatiyā gaṅgānaṃ sambhinnamukhadvāre ekato rāsibhūtakālo viya ahosi.",
  "atk-s0503a:1556_0": "Imāya buddhasiriyā obhāsamānassapi bhagavato purato anekāni daṇḍadīpikāsahassāni ukkhipiṃsu.",
  "atk-s0503a:1556_1": "Tathā pacchato vāmapasse dakkhiṇapasse jātikusumacampakavanamālikārattuppalanīluppalabakulasinduvārādipupphāni",
  "atk-s0503a:1556_2": "ceva nīlapītādivaṇṇasugandhacuṇṇāni ca cātuddīpikamahāmeghavissaṭṭhā salilavuṭṭhiyo viya vippakiriṃsu.",
  "atk-s0503a:1556_3": "Pañcaṅgikatūriyanigghosā ca buddhadhammasaṅghaguṇāsaṃyuttā thutighosā ca sabbā disā pūrayamānā mukhasambhāsā viya ahesuṃ.",
  "atk-s0503a:1556_4": "Devasupaṇṇanāgayakkhagandhabbamanussānaṃ akkhīni amatapānaṃ viya labhiṃsu.",
  "atk-s0503a:1556_5": "Imasmiṃ pana ṭhāne ṭhatvā padasahassehi gamanavaṇṇanaṃ vattuṃ vaṭṭati.",
  "atk-s0503a:1556_6": "Tatriyaṃ mukhamattaṃ –",
  "atk-s0503a:1557_0": "“Evaṃ sabbaṅgasampanno, kampayanto vasundharaṃ;",
  "atk-s0503a:1558_0": "Aheṭhayanto pāṇāni, yāti lokavināyako.",
  "atk-s0503a:1559_0": "“Dakkhiṇaṃ paṭhamaṃ pādaṃ, uddharanto narāsabho;",
  "atk-s0503a:1560_0": "Gacchanto sirisampanno, sobhate dvipaduttamo.",
  "atk-s0503a:1561_0": "“Gacchato buddhaseṭṭhassa, heṭṭhā pādatalaṃ mudu;",
  "atk-s0503a:1562_0": "Samaṃ samphusate bhūmiṃ, rajasānupalimpati.",
  "atk-s0503a:1563_0": "“Ninnaṃ ṭhānaṃ unnamati, gacchante lokanāyake;",
  "atk-s0503a:1564_0": "Unnatañca samaṃ hoti, pathavī ca acetanā.",
  "atk-s0503a:1565_0": "“Pāsāṇā sakkharā ceva, kathalā khāṇukaṇṭakā;",
  "atk-s0503a:1566_0": "Sabbe maggā vivajjanti, gacchante lokanāyake.",
  "atk-s0503a:1567_0": "“Nātidūre uddharati, naccāsanne ca nikkhipaṃ;",
  "atk-s0503a:1568_0": "Aghaṭṭayanto niyyāti, ubho jāṇū ca gopphake.",
  "atk-s0503a:1569_0": "“Nātisīghaṃ pakkamati, sampannacaraṇo muni;",
  "atk-s0503a:1570_0": "Na cāpi saṇikaṃ yāti, gacchamāno samāhito.",
  "atk-s0503a:1571_0": "“Uddhaṃ adho ca tiriyaṃ, disañca vidisaṃ tathā;",
  "atk-s0503a:1572_0": "Na pekkhamāno so yāti, yugamattaṃvapekkhati.",
  "atk-s0503a:1573_0": "“Nāgavikkantacāro so, gamane sobhate jino;",
  "atk-s0503a:1574_0": "Cāruṃ gacchati lokaggo, hāsayanto sadevake.",
  "atk-s0503a:1575_0": "“Usabharājāva sobhanto, cārucārīva kesarī;",
  "atk-s0503a:1576_0": "Tosayanto bahū satte, gāmaṃ seṭṭho upāgamī”ti. –",
  "atk-s0503a:1577_0": "Vaṇṇakālo nāma kiresa.",
  "atk-s0503a:1577_1": "Evaṃvidhesu kālesu bhagavato sarīravaṇṇe vā guṇavaṇṇe vā dhammakathikassa thāmoyeva pamāṇaṃ,",
  "atk-s0503a:1577_2": "cuṇṇiyapadehi gāthābandhehi yattakaṃ sakkoti,",
  "atk-s0503a:1577_3": "tattakaṃ vattabbaṃ.",
  "atk-s0503a:1577_4": "“Dukkathita”nti vā “atitthena pakkhando”ti vā na vattabbo.",
  "atk-s0503a:1577_5": "Aparimāṇavaṇṇā hi buddhā bhagavanto,",
  "atk-s0503a:1577_6": "tesaṃ buddhāpi anavasesato vaṇṇaṃ vattuṃ asamatthā.",
  "atk-s0503a:1577_7": "Sakalampi hi kappaṃ vaṇṇentā pariyosāpetuṃ na sakkonti,",
  "atk-s0503a:1577_8": "pageva itarā pajāti.",
  "atk-s0503a:1577_9": "Iminā sirivilāsena alaṅkatappaṭiyattaṃ pāṭaligāmaṃ pāvisi,",
  "atk-s0503a:1577_10": "pavisitvā bhagavā pasannacittena janena pupphagandhadhūmavāsacuṇṇādīhi pūjiyamāno āvasathāgāraṃ pāvisi.",
  "atk-s0503a:1577_11": "Tena vuttaṃ –",
  "atk-s0503a:1577_12": "“atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ tenupasaṅkamī”ti.",
  "atk-s0503a:1578_0": "Pāde pakkhāletvāti yadipi bhagavato pāde rajojallaṃ na upalimpati,",
  "atk-s0503a:1578_1": "tesaṃ pana upāsakānaṃ kusalābhivuddhiṃ ākaṅkhanto paresaṃ diṭṭhānugatiṃ āpajjanatthañca bhagavā pāde pakkhāleti.",
  "atk-s0503a:1578_2": "Apica upādinnakasarīraṃ nāma sītaṃ kātabbampi hotīti etadatthampi bhagavā nhānapādadhovanādīni karotiyeva.",
  "atk-s0503a:1578_3": "Bhagavantaṃyeva purakkhatvāti bhagavantaṃ purato katvā.",
  "atk-s0503a:1578_4": "Tattha bhagavā bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena vodakaṃ",
  "atk-s0503a:1578_5": "katvā jātihiṅgulakena majjitvā rattakambalena paliveṭhetvā pīṭhe ṭhapitā rattasuvaṇṇaghanapaṭimā viya",
  "atk-s0503a:1578_6": "ativirocittha.",
  "atk-s0503a:1579_0": "Ayaṃ panettha porāṇānaṃ vaṇṇabhaṇanamaggo –",
  "atk-s0503a:1580_0": "“Gantvāna maṇḍalamāḷaṃ, nāgavikkantacāraṇo;",
  "atk-s0503a:1581_0": "Obhāsayanto lokaggo, nisīdi varamāsane.",
  "atk-s0503a:1582_0": "“Tahiṃ nisinno naradammasārathi,",
  "atk-s0503a:1583_0": "Devātidevo satapuññalakkhaṇo;",
  "atk-s0503a:1584_0": "Buddhāsane majjhagato virocati,",
  "atk-s0503a:1585_0": "Suvaṇṇanikkhaṃ viya paṇḍukambale.",
  "atk-s0503a:1586_0": "“Nekkhaṃ jambonadasseva, nikkhittaṃ paṇḍukambale;",
  "atk-s0503a:1587_0": "Virocati vītamalo, maṇiverocano yathā.",
  "atk-s0503a:1588_0": "“Mahāsālova samphullo, merurājāvalaṅkato;",
  "atk-s0503a:1589_0": "Suvaṇṇayūpasaṅkāso, padumo kokanado yathā.",
  "atk-s0503a:1590_0": "“Jalanto dīparukkhova, pabbatagge yathā sikhī;",
  "atk-s0503a:1591_0": "Devānaṃ pārichattova, sabbaphullo virocatī”ti.",
  "atk-s0503a:1592_0": "Pāṭaligāmiye upāsake āmantesīti yasmā tesu upāsakesu bahū janā sīlesu patiṭṭhitā,",
  "atk-s0503a:1592_1": "tasmā paṭhamaṃ tāva sīlavipattiyā ādīnavaṃ pakāsetvā pacchā sīlasampadāya ānisaṃsaṃ dassetuṃ,",
  "atk-s0503a:1592_2": "“pañcime gahapatayo”tiādinā dhammadesanatthaṃ āmantesi.",
  "atk-s0503a:1593_0": "Tattha dussīloti nissīlo.",
  "atk-s0503a:1593_1": "Sīlavipannoti vipannasīlo bhinnasaṃvaro.",
  "atk-s0503a:1593_2": "Ettha ca “dussīlo”ti padena puggalassa sīlābhāvo vutto.",
  "atk-s0503a:1593_3": "So panassa sīlābhāvo duvidho asamādānena vā samādinnassa bhedena vāti.",
  "atk-s0503a:1593_4": "Tesu purimo na tathā sāvajjo,",
  "atk-s0503a:1593_5": "yathā dutiyo sāvajjataro.",
  "atk-s0503a:1593_6": "Yathādhippetādīnavanimittaṃ sīlābhāvaṃ puggalādhiṭṭhānāya desanāya dassetuṃ,",
  "atk-s0503a:1593_7": "“sīlavipanno”ti vuttaṃ.",
  "atk-s0503a:1593_8": "Tena “dussīlo”ti padassa atthaṃ dasseti.",
  "atk-s0503a:1593_9": "Pamādādhikaraṇanti pamādakāraṇā.",
  "atk-s0503a:1593_10": "Idañca suttaṃ gahaṭṭhānaṃ vasena āgataṃ,",
  "atk-s0503a:1593_11": "pabbajitānampi pana labbhateva.",
  "atk-s0503a:1593_12": "Gahaṭṭho hi yena sippaṭṭhānena jīvikaṃ kappeti yadi kasiyā yadi vāṇijjāya yadi gorakkhena,",
  "atk-s0503a:1593_13": "pāṇātipātādivasena pamatto taṃ taṃ yathākālaṃ sampādetuṃ na sakkoti,",
  "atk-s0503a:1593_14": "athassa kammaṃ vinassati.",
  "atk-s0503a:1593_15": "Māghātakāle pana pāṇātipātādīni karonto daṇḍavasena mahatiṃ bhogajāniṃ nigacchati.",
  "atk-s0503a:1593_16": "Pabbajito dussīlo pamādakāraṇā sīlato buddhavacanato jhānato sattaariyadhanato ca jāniṃ nigacchati.",
  "atk-s0503a:1594_0": "Pāpako kittisaddoti gahaṭṭhassa “asuko amukakule jāto dussīlo pāpadhammo pariccattaidhalokaparaloko salākabhattamattampi",
  "atk-s0503a:1594_1": "na detī”ti parisamajjhe pāpako kittisaddo abbhuggacchati.",
  "atk-s0503a:1594_2": "Pabbajitassa “asuko nāma thero satthu sāsane pabbajitvā nāsakkhi sīlāni rakkhituṃ,",
  "atk-s0503a:1594_3": "na buddhavacanaṃ gahetuṃ,",
  "atk-s0503a:1594_4": "vejjakammādīhi jīvati,",
  "atk-s0503a:1594_5": "chahi agāravehi samannāgato”ti evaṃ pāpako kittisaddo abbhuggacchati.",
  "atk-s0503a:1595_0": "Avisāradoti gahaṭṭho tāva avassaṃ bahūnaṃ sannipātaṭṭhāne “koci mama kammaṃ jānissati,",
  "atk-s0503a:1595_1": "atha maṃ nindissati,",
  "atk-s0503a:1595_2": "rājakulassa vā dassessatī”ti sabhayo upasaṅkamati,",
  "atk-s0503a:1595_3": "maṅkubhūto pattakkhandho adhomukho nisīdati,",
  "atk-s0503a:1595_4": "visārado hutvā kathetuṃ na sakkoti.",
  "atk-s0503a:1595_5": "Pabbajitopi bahubhikkhusaṅghe sannipatite “avassaṃ koci mama kammaṃ jānissati,",
  "atk-s0503a:1595_6": "atha me uposathampi pavāraṇampi ṭhapetvā sāmaññato cāvetvā nikkaḍḍhissatī”ti sabhayo upasaṅkamati,",
  "atk-s0503a:1595_7": "visārado hutvā kathetuṃ na sakkoti.",
  "atk-s0503a:1595_8": "Ekacco pana dussīlopi samāno susīlo viya carati,",
  "atk-s0503a:1595_9": "sopi ajjhāsayena maṅku hotiyeva.",
  "atk-s0503a:1596_0": "Sammūḷho kālaṃ karotīti dussīlassa hi maraṇamañce nipannassa dussīlakammāni samādāya pavattitaṭṭhānāni āpāthaṃ āgacchanti.",
  "atk-s0503a:1596_1": "So ummīletvā idhalokaṃ,",
  "atk-s0503a:1596_2": "nimīletvā paralokaṃ passati.",
  "atk-s0503a:1596_3": "Tassa cattāro apāyā kammānurūpaṃ upaṭṭhahanti,",
  "atk-s0503a:1596_4": "sattisatena pahariyamāno viya aggijālābhighātena jhāyamāno viya ca hoti.",
  "atk-s0503a:1596_5": "So “vāretha,",
  "atk-s0503a:1596_6": "vārethā”ti viravantova marati.",
  "atk-s0503a:1596_7": "Tena vuttaṃ –",
  "atk-s0503a:1596_8": "“sammūḷho kālaṃ karotī”ti.",
  "atk-s0503a:1597_0": "Kāyassa bhedāti upādinnakkhandhapariccāgā.",
  "atk-s0503a:1597_1": "Paraṃ maraṇāti tadanantaraṃ abhinibbattakkhandhaggahaṇā.",
  "atk-s0503a:1597_2": "Atha vā kāyassa bhedāti jīvitindriyassa upacchedā.",
  "atk-s0503a:1597_3": "Paraṃ maraṇāti cutito uddhaṃ.",
  "atk-s0503a:1597_4": "Apāyantiādi sabbaṃ nirayavevacanaṃ.",
  "atk-s0503a:1597_5": "Nirayo hi saggamokkhahetubhūtā puññasaṅkhātā ayā apetattā,",
  "atk-s0503a:1597_6": "sukhānaṃ vā ayassa,",
  "atk-s0503a:1597_7": "āgamanassa vā abhāvā apāyo.",
  "atk-s0503a:1597_8": "Dukkhassa gati paṭisaraṇanti duggati,",
  "atk-s0503a:1597_9": "dosabahulatāya vā duṭṭhena kammunā nibbattā gatīti duggati.",
  "atk-s0503a:1597_10": "Vivasā nipatanti ettha dukkatakārinoti vinipāto,",
  "atk-s0503a:1597_11": "vinassantā vā ettha nipatanti sambhijjamānaṅgapaccaṅgāti vinipāto.",
  "atk-s0503a:1597_12": "Natthi ettha assādasaññito ayoti nirayo.",
  "atk-s0503a:1598_0": "Atha vā apāyaggahaṇena tiracchānayoniṃ dīpeti.",
  "atk-s0503a:1598_1": "Tiracchānayoni hi apāyo sugatito apetattā,",
  "atk-s0503a:1598_2": "na duggati mahesakkhānaṃ nāgarājādīnaṃ sambhavato.",
  "atk-s0503a:1598_3": "Duggatiggahaṇena pettivisayaṃ dīpeti.",
  "atk-s0503a:1598_4": "So hi apāyo ceva duggati ca sugatito apetattā,",
  "atk-s0503a:1598_5": "dukkhassa ca gatibhūtattā,",
  "atk-s0503a:1598_6": "na tu vinipāto asurasadisaṃ avinipatitattā petamahiddhikānampi vijjamānattā.",
  "atk-s0503a:1598_7": "Vinipātaggahaṇena asurakāyaṃ dīpeti.",
  "atk-s0503a:1598_8": "So hi yathāvuttenaṭṭhena “apāyo” ceva “duggati” ca sabbasampattisamussayehi vinipatitattā “vinipāto”ti ca vuccati.",
  "atk-s0503a:1598_9": "Nirayaggahaṇena avīciādikaṃ anekappakāraṃ nirayameva dīpeti.",
  "atk-s0503a:1598_10": "Upapajjatīti nibbattati.",
  "atk-s0503a:1599_0": "Ānisaṃsakathā vuttavipariyāyena veditabbā.",
  "atk-s0503a:1599_1": "Ayaṃ pana viseso –",
  "atk-s0503a:1599_2": "sīlavāti samādānavasena sīlavā.",
  "atk-s0503a:1599_3": "Sīlasampannoti parisuddhaṃ paripuṇṇañca katvā sīlassa samādānena sīlasampanno.",
  "atk-s0503a:1599_4": "Bhogakkhandhanti bhogarāsiṃ.",
  "atk-s0503a:1599_5": "Sugatiṃ saggaṃ lokanti ettha sugatiggahaṇena manussagatipi saṅgayhati,",
  "atk-s0503a:1599_6": "saggaggahaṇena devagati eva.",
  "atk-s0503a:1599_7": "Tattha sundarā gati sugati,",
  "atk-s0503a:1599_8": "rūpādīhi visayehi suṭṭhu aggoti saggo,",
  "atk-s0503a:1599_9": "so sabbopi lujjanapalujjanaṭṭhena lokoti.",
  "atk-s0503a:1600_0": "Pāṭaligāmiye upāsake bahudeva rattiṃ dhammiyā kathāyāti aññāyapi pāḷimuttāya dhammakathāya ceva āvasathānumodanakathāya ca.",
  "atk-s0503a:1600_1": "Tadā hi bhagavā yasmā ajātasattunā tattha pāṭaliputtanagaraṃ māpentena aññesu gāmanigamajanapadarājadhānīsu ye sīlācārasampannā kuṭumbikā,",
  "atk-s0503a:1600_2": "te ānetvā dhanadhaññagharavatthukhettavatthādīni ceva parihārañca dāpetvā nivesiyanti.",
  "atk-s0503a:1600_3": "Tasmā pāṭaligāmiyā upāsakā ānisaṃsadassāvitāya visesato sīlagarukā sabbaguṇānañca sīlassa adhiṭṭhānabhāvato",
  "atk-s0503a:1600_4": "tesaṃ paṭhamaṃ sīlānisaṃse pakāsetvā tato paraṃ ākāsagaṅgaṃ otārento viya,",
  "atk-s0503a:1600_5": "pathavojaṃ ākaḍḍhanto viya,",
  "atk-s0503a:1600_6": "mahājambuṃ matthake gahetvā cālento viya,",
  "atk-s0503a:1600_7": "yojanikamadhukaṇḍaṃ cakkayantena pīḷetvā madhurasaṃ pāyamāno viya pāṭaligāmikānaṃ upāsakānaṃ hitasukhāvahaṃ",
  "atk-s0503a:1600_8": "pakiṇṇakakathaṃ kathento “āvāsadānaṃ nāmetaṃ gahapatayo mahantaṃ puññaṃ,",
  "atk-s0503a:1600_9": "tumhākaṃ āvāso mayā paribhutto,",
  "atk-s0503a:1600_10": "bhikkhusaṅghena ca paribhutto,",
  "atk-s0503a:1600_11": "mayā ca bhikkhusaṅghena ca paribhutte pana dhammaratanenapi paribhuttoyeva hoti.",
  "atk-s0503a:1600_12": "Evaṃ tīhi ratanehi paribhutte aparimeyyo ca vipāko,",
  "atk-s0503a:1600_13": "apica āvāsadānasmiṃ dinne sabbadānaṃ dinnameva hoti,",
  "atk-s0503a:1600_14": "bhūmaṭṭhakapaṇṇasālāya vā sākhāmaṇḍapassa vā saṅghaṃ uddissa katassa ānisaṃso paricchindituṃ na sakkā.",
  "atk-s0503a:1600_15": "Āvāsadānānubhāvena hi bhave nibbattamānassapi sampīḷitagabbhavāso nāma na hoti,",
  "atk-s0503a:1600_16": "dvādasahattho ovarako viyassa mātukucchi asambādhova hotī”ti evaṃ nānānayehi vicittaṃ bahuṃ dhammakathaṃ kathetvā –",
  "atk-s0503a:1601_0": "“Sītaṃ uṇhaṃ paṭihanti, tato vāḷamigāni ca;",
  "atk-s0503a:1602_0": "Sarīsape ca makase, sisire cāpi vuṭṭhiyo.",
  "atk-s0503a:1603_0": "“Tato vātātapo ghoro, sañjāto paṭihaññati;",
  "atk-s0503a:1604_0": "Leṇatthañca sukhatthañca, jhāyituñca vipassituṃ.",
  "atk-s0503a:1605_0": "“Vihāradānaṃ saṅghassa, aggaṃ buddhena vaṇṇitaṃ;",
  "atk-s0503a:1606_0": "Tasmā hi paṇḍito poso, sampassaṃ atthamattano.",
  "atk-s0503a:1607_0": "“Vihāre kāraye ramme, vāsayettha bahussute;",
  "atk-s0503a:1608_0": "Tesaṃ annañca pānañca, vatthasenāsanāni ca.",
  "atk-s0503a:1609_0": "“Dadeyya ujubhūtesu, vippasannena cetasā;",
  "atk-s0503a:1610_0": "Te tassa dhammaṃ desenti, sabbadukkhāpanūdanaṃ;",
  "atk-s0503a:1611_0": "Yaṃ so dhammaṃ idhaññāya, parinibbāti anāsavo”ti. –",
  "atk-s0503a:1612_0": "Evaṃ ayampi āvāsadāne ānisaṃsoti bahudeva rattiṃ atirekataraṃ diyaḍḍhayāmaṃ āvāsadānānisaṃsakathaṃ kathesi.",
  "atk-s0503a:1612_1": "Tattha imā gāthā tāva saṅgahaṃ āruḷhā,",
  "atk-s0503a:1612_2": "pakiṇṇakadhammadesanā pana saṅgahaṃ nārohati.",
  "atk-s0503a:1612_3": "Sandassetvātiādīni vuttatthāneva.",
  "atk-s0503a:1613_0": "Abhikkantāti atikkantā dve yāmā gatā.",
  "atk-s0503a:1613_1": "Yassa dāni kālaṃ maññathāti yassa gamanassa tumhe kālaṃ maññatha,",
  "atk-s0503a:1613_2": "gamanakālo tumhākaṃ,",
  "atk-s0503a:1613_3": "gacchathāti vuttaṃ hoti.",
  "atk-s0503a:1613_4": "Kasmā pana bhagavā te uyyojesīti?",
  "atk-s0503a:1613_5": "Anukampāya.",
  "atk-s0503a:1613_6": "Tiyāmarattiñhi tattha nisīditvā vītināmentānaṃ tesaṃ sarīre ābādho uppajjeyyāti,",
  "atk-s0503a:1613_7": "bhikkhusaṅghepi ca vippabhātasayananisajjāya okāso laddhuṃ vaṭṭati,",
  "atk-s0503a:1613_8": "iti ubhayānukampāya uyyojesīti.",
  "atk-s0503a:1613_9": "Suññāgāranti pāṭiyekkaṃ suññāgāraṃ nāma tattha natthi.",
  "atk-s0503a:1613_10": "Tena kira gahapatayo tasseva āvasathāgārassa ekapasse paṭasāṇiyā parikkhipāpetvā kappiyamañcaṃ paññāpetvā",
  "atk-s0503a:1613_11": "tattha kappiyapaccattharaṇaṃ attharitvā upari suvaṇṇarajatatārakāgandhamālādipaṭimaṇḍitaṃ vitānaṃ bandhitvā",
  "atk-s0503a:1613_12": "telappadīpaṃ āropesuṃ “appeva nāma satthā dhammāsanato vuṭṭhāya thokaṃ vissamitukāmo idha nipajjeyya,",
  "atk-s0503a:1613_13": "evaṃ no idaṃ āvasathāgāraṃ bhagavatā catūhi iriyāpathehi paribhuttaṃ dīgharattaṃ hitāya sukhāya bhavissatī”ti.",
  "atk-s0503a:1613_14": "Satthāpi tadeva sandhāya tattha saṅghāṭiṃ paññāpetvā sīhaseyyaṃ kappesi.",
  "atk-s0503a:1613_15": "Taṃ sandhāya vuttaṃ “suññāgāraṃ pāvisī”ti.",
  "atk-s0503a:1613_16": "Tattha pādadhovanaṭṭhānato paṭṭhāya yāva dhammāsanā agamāsi,",
  "atk-s0503a:1613_17": "ettake ṭhāne gamanaṃ nipphannaṃ.",
  "atk-s0503a:1613_18": "Dhammāsanaṃ patvā thokaṃ aṭṭhāsi,",
  "atk-s0503a:1613_19": "idaṃ tattha ṭhānaṃ.",
  "atk-s0503a:1613_20": "Bhagavā dve yāme dhammāsane nisīdi,",
  "atk-s0503a:1613_21": "ettake ṭhāne nisajjā nipphannā.",
  "atk-s0503a:1613_22": "Upāsake uyyojetvā dhammāsanato oruyha yathāvutte ṭhāne sīhaseyyaṃ kappesi.",
  "atk-s0503a:1613_23": "Evaṃ taṃ ṭhānaṃ bhagavatā catūhi iriyāpathehi paribhuttaṃ ahosīti.",
  "atk-s0503a:1614_0": "Sunidhavassakārāti sunidho ca vassakāro ca dve brāhmaṇā.",
  "atk-s0503a:1614_1": "Magadhamahāmattāti magadharañño mahāamaccā,",
  "atk-s0503a:1614_2": "magadharaṭṭhe vā mahāmattā mahatiyā issariyamattāya samannāgatāti mahāmattā.",
  "atk-s0503a:1614_3": "Pāṭaligāme nagaraṃ māpentīti pāṭaligāmasaṅkhāte bhūmipadese nagaraṃ māpenti.",
  "atk-s0503a:1614_4": "Vajjīnaṃ paṭibāhāyāti licchavirājūnaṃ āyamukhappacchindanatthaṃ.",
  "atk-s0503a:1614_5": "Sahassasahassevāti ekekavaggavasena sahassaṃ sahassaṃ hutvā.",
  "atk-s0503a:1614_6": "Vatthūnīti gharavatthūni.",
  "atk-s0503a:1614_7": "Cittāni namanti nivesanāni māpetunti rañño rājamahāmattānañca nivesanāni māpetuṃ vatthuvijjāpāṭhakānaṃ cittāni namanti.",
  "atk-s0503a:1614_8": "Te kira attano sippānubhāvena heṭṭhāpathaviyaṃ tiṃsahatthamatte ṭhāne “idha nāgaggāho,",
  "atk-s0503a:1614_9": "idha yakkhaggāho,",
  "atk-s0503a:1614_10": "idha bhūtaggāho,",
  "atk-s0503a:1614_11": "idha pāsāṇo vā khāṇuko vā atthī”ti jānanti.",
  "atk-s0503a:1614_12": "Te tadā sippaṃ jappetvā devatāhi saddhiṃ sammantayamānā viya māpenti.",
  "atk-s0503a:1615_0": "Atha vā nesaṃ sarīre devatā adhimuccitvā tattha tattha nivesanāni māpetuṃ cittaṃ nāmenti.",
  "atk-s0503a:1615_1": "Tā catūsu koṇesu khāṇuke koṭṭetvā vatthumhi gahitamatte paṭivigacchanti.",
  "atk-s0503a:1615_2": "Saddhakulānaṃ saddhā devatā tathā karonti,",
  "atk-s0503a:1615_3": "assaddhakulānaṃ assaddhā devatā.",
  "atk-s0503a:1615_4": "Kiṃkāraṇā?",
  "atk-s0503a:1615_5": "Saddhānañhi evaṃ hoti “idha manussā nivesanaṃ māpentā paṭhamaṃ bhikkhusaṅghaṃ nisīdāpetvā maṅgalaṃ vadāpessanti,",
  "atk-s0503a:1615_6": "atha mayaṃ sīlavantānaṃ dassanaṃ dhammakathaṃ pañhavissajjanaṃ anumodanaṃ sotuṃ labhissāma,",
  "atk-s0503a:1615_7": "manussā ca dānaṃ datvā amhākaṃ pattiṃ dassantī”ti.",
  "atk-s0503a:1615_8": "Assaddhā devatāpi “attano icchānurūpaṃ tesaṃ paṭipattiṃ passituṃ,",
  "atk-s0503a:1615_9": "kathañca sotuṃ labhissāmā”ti tathā karonti.",
  "atk-s0503a:1616_0": "Tāvatiṃsehīti yathā hi ekasmiṃ kule ekaṃ paṇḍitamanussaṃ,",
  "atk-s0503a:1616_1": "ekasmiñca vihāre ekaṃ bahussutaṃ bhikkhuṃ upādāya “asukakule manussā paṇḍitā,",
  "atk-s0503a:1616_2": "asukavihāre bhikkhū bahussutā”ti saddo abbhuggacchati,",
  "atk-s0503a:1616_3": "evameva sakkaṃ devarājānaṃ,",
  "atk-s0503a:1616_4": "vissakammañca devaputtaṃ upādāya “tāvatiṃsā paṇḍitā”ti saddo abbhuggato.",
  "atk-s0503a:1616_5": "Tenāha “tāvatiṃsehī”ti.",
  "atk-s0503a:1616_6": "Seyyathāpītiādinā devehi tāvatiṃsehi saddhiṃ mantetvā viya sunidhavassakārā nagaraṃ māpentīti dasseti.",
  "atk-s0503a:1617_0": "Yāvatā, ānanda,",
  "atk-s0503a:1617_1": "ariyaṃ āyatananti yattakaṃ ariyamanussānaṃ osaraṇaṭṭhānaṃ nāma atthi.",
  "atk-s0503a:1617_2": "Yāvatā vaṇippathoti yattakaṃ vāṇijānaṃ āhaṭabhaṇḍassa rāsivasena kayavikkayaṭṭhānaṃ nāma,",
  "atk-s0503a:1617_3": "vāṇijānaṃ vasanaṭṭhānaṃ vā atthi.",
  "atk-s0503a:1617_4": "Idaṃ agganagaranti tesaṃ ariyāyatanavaṇippathānaṃ idaṃ nagaraṃ aggaṃ bhavissati jeṭṭhakaṃ pāmokkhaṃ.",
  "atk-s0503a:1617_5": "Puṭabhedananti bhaṇḍapuṭabhedanaṭṭhānaṃ,",
  "atk-s0503a:1617_6": "bhaṇḍabhaṇḍikānaṃ mocanaṭṭhānanti vuttaṃ hoti.",
  "atk-s0503a:1617_7": "Sakalajambudīpe aladdhabhaṇḍampi hi idheva labhissanti,",
  "atk-s0503a:1617_8": "aññattha vikkayaṃ agacchantāpi idheva vikkayaṃ gacchissanti,",
  "atk-s0503a:1617_9": "tasmā idheva puṭaṃ bhindissantīti attho.",
  "atk-s0503a:1617_10": "Āyānampi hi catūsu dvāresu cattāri,",
  "atk-s0503a:1617_11": "sabhāyaṃ ekanti evaṃ divase divase pañcasatasahassāni tattha uṭṭhahissanti.",
  "atk-s0503a:1617_12": "Tāni sabhāvāni āyānīti dasseti.",
  "atk-s0503a:1618_0": "Aggito vātiādīsu samuccayattho vāsaddo,",
  "atk-s0503a:1618_1": "agginā ca udakena ca mithubhedena ca nassissatīti attho.",
  "atk-s0503a:1618_2": "Tassa hi eko koṭṭhāso agginā nassissati,",
  "atk-s0503a:1618_3": "nibbāpetuṃ na sakkhissanti,",
  "atk-s0503a:1618_4": "ekaṃ koṭṭhāsaṃ gaṅgā gahetvā gamissati,",
  "atk-s0503a:1618_5": "eko iminā akathitaṃ amussa,",
  "atk-s0503a:1618_6": "amunā akathitaṃ imassa vadantānaṃ pisuṇavācānaṃ vasena bhinnānaṃ manussānaṃ aññamaññabhedena vinassissati.",
  "atk-s0503a:1618_7": "Evaṃ vatvā bhagavā paccūsakāle gaṅgātīraṃ gantvā katamukhadhovano bhikkhācāravelaṃ āgamayamāno nisīdi.",
  "atk-s0503a:1619_0": "Sunidhavassakārāpi “amhākaṃ rājā samaṇassa gotamassa upaṭṭhāko,",
  "atk-s0503a:1619_1": "so amhe upagate pucchissati ‘satthā kira pāṭaligāmaṃ agamāsi,",
  "atk-s0503a:1619_2": "kiṃ tassa santikaṃ upasaṅkamittha,",
  "atk-s0503a:1619_3": "na upasaṅkamitthā’ti.",
  "atk-s0503a:1619_4": "‘Upasaṅkamimhā’ti ca vutte ‘nimantayittha,",
  "atk-s0503a:1619_5": "na nimantayitthā’ti pucchissati.",
  "atk-s0503a:1619_6": "‘Na nimantayimhā’ti ca vutte amhākaṃ dosaṃ āropetvā niggaṇhissati,",
  "atk-s0503a:1619_7": "idañcāpi mayaṃ akataṭṭhāne nagaraṃ māpema,",
  "atk-s0503a:1619_8": "samaṇassa kho pana gotamassa gatagataṭṭhāne kāḷakaṇṇisattā paṭikkamanti,",
  "atk-s0503a:1619_9": "taṃ mayaṃ nagaramaṅgalaṃ vācāpessāmā”ti cintetvā satthāraṃ upasaṅkamitvā nimantayiṃsu.",
  "atk-s0503a:1619_10": "Tena vuttaṃ –",
  "atk-s0503a:1619_11": "“atha kho sunidhavassakārā”tiādi.",
  "atk-s0503a:1620_0": "Pubbaṇhasamayanti pubbaṇhe kāle.",
  "atk-s0503a:1620_1": "Nivāsetvāti gāmapavesananīhārena nivāsanaṃ nivāsetvā kāyabandhanaṃ bandhitvā.",
  "atk-s0503a:1620_2": "Pattacīvaramādāyāti cīvaraṃ pārupitvā pattaṃ hatthena gahetvā.",
  "atk-s0503a:1621_0": "Sīlavantetthāti sīlavanto ettha attano vasanaṭṭhāne.",
  "atk-s0503a:1621_1": "Saññateti kāyavācācittehi saññate.",
  "atk-s0503a:1621_2": "Tāsaṃ dakkhiṇamādiseti saṅghassa dinne cattāro paccaye tāsaṃ gharadevatānaṃ ādiseyya pattiṃ dadeyya.",
  "atk-s0503a:1621_3": "Pūjitā pūjayantīti “ime manussā amhākaṃ ñātakāpi na honti,",
  "atk-s0503a:1621_4": "evampi no pattiṃ dentī”ti ārakkhaṃ susaṃvihitaṃ karonti suṭṭhu ārakkhaṃ karonti.",
  "atk-s0503a:1621_5": "Mānitā mānayantīti kālānukālaṃ balikammakaraṇena mānitā “ete manussā amhākaṃ ñātakāpi na honti,",
  "atk-s0503a:1621_6": "tathāpi catupañcachamāsantaraṃ no balikammaṃ karontī”ti mānenti uppannaparissayaṃ haranti.",
  "atk-s0503a:1621_7": "Tato nanti tato taṃ paṇḍitajātikaṃ purisaṃ.",
  "atk-s0503a:1621_8": "Orasanti ure ṭhapetvā vaḍḍhitaṃ,",
  "atk-s0503a:1621_9": "yathā mātā orasaṃ puttaṃ anukampati,",
  "atk-s0503a:1621_10": "uppannaparissayaharaṇatthamevassa yathā vāyamati,",
  "atk-s0503a:1621_11": "evaṃ anukampantīti attho.",
  "atk-s0503a:1621_12": "Bhadrāni passatīti sundarāni passati.",
  "atk-s0503a:1622_0": "Anumoditvāti tehi tadā pasutapuññassa anumodanavasena tesaṃ dhammakathaṃ katvā.",
  "atk-s0503a:1622_1": "Sunidhavassakārāpi “yā tattha devatā āsuṃ,",
  "atk-s0503a:1622_2": "tāsaṃ dakkhiṇamādise”ti bhagavato vacanaṃ sutvā devatānaṃ pattiṃ adaṃsu.",
  "atk-s0503a:1622_3": "Taṃ gotamadvāraṃ nāma ahosīti tassa nagarassa yena dvārena bhagavā nikkhami,",
  "atk-s0503a:1622_4": "taṃ gotamadvāraṃ nāma ahosi.",
  "atk-s0503a:1622_5": "Gaṅgāya pana uttaraṇatthaṃ anotiṇṇattā gotamatitthaṃ nāma nāhosi.",
  "atk-s0503a:1622_6": "Pūrāti puṇṇā.",
  "atk-s0503a:1622_7": "Samatittikāti taṭasamaṃ udakassa tittā bharitā.",
  "atk-s0503a:1622_8": "Kākapeyyāti tīre ṭhitakākehi pātuṃ sakkuṇeyyaudakā.",
  "atk-s0503a:1622_9": "Dvīhipi padehi ubhatokūlasamaṃ paripuṇṇabhāvameva dasseti.",
  "atk-s0503a:1622_10": "Uḷumpanti pāragamanatthāya dārūni saṅghāṭetvā āṇiyo koṭṭetvā kataṃ.",
  "atk-s0503a:1622_11": "Kullanti veḷudaṇḍādike valliādīhi bandhitvā kataṃ.",
  "atk-s0503a:1623_0": "Etamatthaṃ viditvāti etaṃ mahājanassa gaṅgodakamattassapi kevalaṃ tarituṃ asamatthataṃ,",
  "atk-s0503a:1623_1": "attano pana bhikkhusaṅghassa ca atigambhīravitthataṃ saṃsāramahaṇṇavaṃ taritvā ṭhitabhāvañca sabbākārato",
  "atk-s0503a:1623_2": "viditvā tadatthaparidīpanaṃ imaṃ udānaṃ udānesi.",
  "atk-s0503a:1624_0": "Tattha aṇṇavanti sabbantimena paricchedena yojanamattaṃ gambhīrassa ca vitthatassa ca udakaṭṭhānassetaṃ adhivacanaṃ.",
  "atk-s0503a:1624_1": "Saranti saritvā gamanato idha nadī adhippetā.",
  "atk-s0503a:1624_2": "Idaṃ vuttaṃ hoti –",
  "atk-s0503a:1624_3": "ye gambhīravitthataṃ saṃsāraṇṇavaṃ taṇhāsaritañca taranti,",
  "atk-s0503a:1624_4": "te ariyamaggasaṅkhātaṃ setuṃ katvāna visajja pallalāni anāmasitvāva udakabharitāni ninnaṭṭhānāni,",
  "atk-s0503a:1624_5": "ayaṃ pana idaṃ appamattakaṃ udakaṃ taritukāmo kullañhi jano pabandhati kullaṃ bandhituṃ āyāsaṃ āpajjati.",
  "atk-s0503a:1624_6": "Tiṇṇā medhāvino janāti ariyamaggañāṇasaṅkhātāya medhāya samannāgatattā medhāvino buddhā ca buddhasāvakā",
  "atk-s0503a:1624_7": "ca vinā eva kullena tiṇṇā paratīre patiṭṭhitāti.",
  "atk-s0503a:1625_0": "Chaṭṭhasuttavaṇṇanā niṭṭhitā.",
  "atk-s0503a:1626_0": "7. Dvidhāpathasuttavaṇṇanā",
  "atk-s0503a:1627_0": "77.",
  "atk-s0503a:1627_1": "Sattame addhānamaggapaṭipannoti addhānasaṅkhātaṃ dīghamaggaṃ paṭipanno gacchanto hoti.",
  "atk-s0503a:1627_2": "Nāgasamālenāti evaṃnāmakena therena.",
  "atk-s0503a:1627_3": "Pacchāsamaṇenāti ayaṃ tadā bhagavato upaṭṭhāko ahosi.",
  "atk-s0503a:1627_4": "Tena naṃ pacchāsamaṇaṃ katvā maggaṃ paṭipajji.",
  "atk-s0503a:1627_5": "Bhagavato hi paṭhamabodhiyaṃ vīsativassāni anibaddhā upaṭṭhākā ahesuṃ,",
  "atk-s0503a:1627_6": "tato paraṃ yāva parinibbānā pañcavīsativassāni āyasmā ānando chāyāva upaṭṭhāsi.",
  "atk-s0503a:1627_7": "Ayaṃ pana anibaddhupaṭṭhākakālo.",
  "atk-s0503a:1627_8": "Tena vuttaṃ –",
  "atk-s0503a:1627_9": "“āyasmatā nāgasamālena pacchāsamaṇenā”ti.",
  "atk-s0503a:1627_10": "Dvidhāpathanti dvidhābhūtaṃ maggaṃ.",
  "atk-s0503a:1627_11": "“Dvedhāpatha”ntipi paṭhanti āyasmā nāgasamālo attanā pubbe tattha kataparicayattā ujubhāvañcassa sandhāya vadati “ayaṃ,",
  "atk-s0503a:1627_12": "bhante bhagavā,",
  "atk-s0503a:1627_13": "pantho”ti.",
  "atk-s0503a:1628_0": "Bhagavā pana tadā tassa saparissayabhāvaṃ ñatvā tato aññaṃ maggaṃ gantukāmo “ayaṃ,",
  "atk-s0503a:1628_1": "nāgasamāla,",
  "atk-s0503a:1628_2": "pantho”ti āha.",
  "atk-s0503a:1628_3": "“Saparissayo”ti ca vutte asaddahitvā “bhagavā na tattha parissayo”ti vadeyya,",
  "atk-s0503a:1628_4": "tadassa dīgharattaṃ ahitāya dukkhāyāti “saparissayo”ti na kathesi.",
  "atk-s0503a:1628_5": "Tikkhattuṃ “ayaṃ pantho,",
  "atk-s0503a:1628_6": "iminā gacchāmā”ti vatvā catutthavāre “na bhagavā iminā maggena gantuṃ icchati,",
  "atk-s0503a:1628_7": "ayameva ca ujumaggo,",
  "atk-s0503a:1628_8": "handāhaṃ bhagavato pattacīvaraṃ datvā iminā maggena gamissāmī”ti cintetvā satthu pattacīvaraṃ dātuṃ asakkonto",
  "atk-s0503a:1628_9": "bhūmiyaṃ ṭhapetvā paccupaṭṭhitena dukkhasaṃvattanikena kammunā codiyamāno bhagavato vacanaṃ anādiyitvāva pakkāmi.",
  "atk-s0503a:1628_10": "Tena vuttaṃ –",
  "atk-s0503a:1628_11": "“atha kho āyasmā nāgasamālo bhagavato pattacīvaraṃ tattheva chamāyaṃ nikkhipitvā pakkāmī”ti.",
  "atk-s0503a:1628_12": "Tattha bhagavato pattacīvaranti attano hatthagataṃ bhagavato pattacīvaraṃ.",
  "atk-s0503a:1628_13": "Tatthevāti tasmiṃyeva magge chamāyaṃ pathaviyaṃ nikkhipitvā pakkāmi.",
  "atk-s0503a:1628_14": "Idaṃ vo bhagavā pattacīvaraṃ,",
  "atk-s0503a:1628_15": "sace icchatha, gaṇhatha,",
  "atk-s0503a:1628_16": "yadi attanā icchitamaggaṃyeva gantukāmatthāti adhippāyo.",
  "atk-s0503a:1628_17": "Bhagavāpi attano pattacīvaraṃ sayameva gahetvā yathādhippetaṃ maggaṃ paṭipajji.",
  "atk-s0503a:1629_0": "Antarāmagge corā nikkhamitvāti tadā kira pañcasatā purisā luddā lohitapāṇino rājāparādhino hutvā araññaṃ",
  "atk-s0503a:1629_1": "pavisitvā corikāya jīvikaṃ kappentā “pāripanthikabhāvena rañño āyapathaṃ pacchindissāmā”ti maggasamīpe",
  "atk-s0503a:1629_2": "araññe tiṭṭhanti.",
  "atk-s0503a:1629_3": "Te theraṃ tena maggena gacchantaṃ disvā “ayaṃ samaṇo iminā maggena āgacchati,",
  "atk-s0503a:1629_4": "avaḷañjitabbaṃ maggaṃ vaḷañjeti,",
  "atk-s0503a:1629_5": "amhākaṃ atthibhāvaṃ na jānāti,",
  "atk-s0503a:1629_6": "handa naṃ jānāpessāmā”ti kujjhitvā gahanaṭṭhānato vegena nikkhamitvā sahasā theraṃ bhūmiyaṃ pātetvā hatthapādehi",
  "atk-s0503a:1629_7": "koṭṭetvā mattikāpattañcassa bhinditvā cīvaraṃ khaṇḍākhaṇḍikaṃ chinditvā pabbajitattā “taṃ na hanāma,",
  "atk-s0503a:1629_8": "ito paṭṭhāya imassa maggassa parissayabhāvaṃ jānāhī”ti vissajjesuṃ.",
  "atk-s0503a:1629_9": "Tena vuttaṃ –",
  "atk-s0503a:1629_10": "“atha kho āyasmato…pe…",
  "atk-s0503a:1629_11": "vipphālesu”nti.",
  "atk-s0503a:1630_0": "Bhagavāpi “ayaṃ tena maggena gato corehi bādhito maṃ pariyesitvā idāneva āgamissatī”ti ñatvā thokaṃ gantvā",
  "atk-s0503a:1630_1": "maggā okkamma aññatarasmiṃ rukkhamūle nisīdi.",
  "atk-s0503a:1630_2": "Āyasmāpi kho nāgasamālo paccāgantvā satthārā gatamaggameva gahetvā gacchanto tasmiṃ rukkhamūle bhagavantaṃ",
  "atk-s0503a:1630_3": "passitvā upasaṅkamitvā vanditvā taṃ pavattiṃ sabbaṃ ārocesi.",
  "atk-s0503a:1630_4": "Tena vuttaṃ –",
  "atk-s0503a:1630_5": "“atha kho āyasmā nāgasamālo…pe…",
  "atk-s0503a:1630_6": "saṅghāṭiñca vipphālesu”nti.",
  "atk-s0503a:1631_0": "Etamatthaṃ viditvāti etaṃ āyasmato nāgasamālassa attano vacanaṃ anādiyitvā akhemantamaggagamanaṃ,",
  "atk-s0503a:1631_1": "attano ca khemantamaggagamanaṃ viditvā tadatthadīpanaṃ imaṃ udānaṃ udānesi.",
  "atk-s0503a:1632_0": "Tattha saddhiṃ caranti saha caranto.",
  "atk-s0503a:1632_1": "Ekato vasanti idaṃ tasseva vevacanaṃ,",
  "atk-s0503a:1632_2": "saha vasantoti attho.",
  "atk-s0503a:1632_3": "Misso aññajanena vedagūti veditabbaṭṭhena vedasaṅkhātena catusaccaariyamaggañāṇena gatattā adhigatattā,",
  "atk-s0503a:1632_4": "vedassa vā sakalassa ñeyyassa pāraṃ gatattā vedagū.",
  "atk-s0503a:1632_5": "Attano hitāhitaṃ na jānātīti añño,",
  "atk-s0503a:1632_6": "avidvā bāloti attho.",
  "atk-s0503a:1632_7": "Tena aññena janena misso sahacaraṇamattena misso.",
  "atk-s0503a:1632_8": "Vidvā pajahāti pāpakanti tena vedagūbhāvena vidvā jānanto pāpakaṃ abhaddakaṃ attano dukkhāvahaṃ pajahāti,",
  "atk-s0503a:1632_9": "pāpakaṃ vā akalyāṇapuggalaṃ pajahāti.",
  "atk-s0503a:1632_10": "Yathā kiṃ?",
  "atk-s0503a:1632_11": "Koñco khīrapakova ninnaganti yathā koñcasakuṇo udakamissite khīre upanīte vinā toyaṃ khīramattasseva",
  "atk-s0503a:1632_12": "pivanato khīrapako ninnaṭṭhānagamanena ninnagasaṅkhātaṃ udakaṃ pajahāti vajjeti,",
  "atk-s0503a:1632_13": "evaṃ paṇḍito kira duppaññapuggalehi ṭhānanisajjādīsu sahabhūtopi ācārena te pajahāti,",
  "atk-s0503a:1632_14": "na kadācipi sammisso hoti.",
  "atk-s0503a:1633_0": "Sattamasuttavaṇṇanā niṭṭhitā.",
  "atk-s0503a:1634_0": "8. Visākhāsuttavaṇṇanā",
  "atk-s0503a:1635_0": "78.",
  "atk-s0503a:1635_1": "Aṭṭhame visākhāya migāramātuyā nattā kālaṅkatā hotīti visākhāya mahāupāsikāya puttassa dhītā kumārikā kālaṅkatā hoti.",
  "atk-s0503a:1635_2": "Sā kira vattasampannā sāsane abhippasannā mahāupāsikāya gehaṃ paviṭṭhānaṃ bhikkhūnaṃ bhikkhunīnañca attanā",
  "atk-s0503a:1635_3": "kātabbaveyyāvaccaṃ purebhattaṃ pacchābhattañca appamattā akāsi,",
  "atk-s0503a:1635_4": "attano pitāmahiyā cittānukūlaṃ paṭipajji.",
  "atk-s0503a:1635_5": "Tena visākhā gehato bahi gacchantī sabbaṃ tassāyeva bhāraṃ katvā gacchati,",
  "atk-s0503a:1635_6": "rūpena ca dassanīyā pāsādikā,",
  "atk-s0503a:1635_7": "iti sā tassā visesato piyā manāpā ahosi.",
  "atk-s0503a:1635_8": "Sā rogābhibhūtā kālamakāsi.",
  "atk-s0503a:1635_9": "Tena vuttaṃ –",
  "atk-s0503a:1635_10": "“tena kho pana samayena visākhāya migāramātuyā nattā kālaṅkatā hoti piyā manāpā”ti.",
  "atk-s0503a:1635_11": "Atha mahāupāsikā tassā maraṇena sokaṃ sandhāretuṃ asakkontī dukkhī dummanā sarīranikkhepaṃ kāretvā “api",
  "atk-s0503a:1635_12": "nāma satthu santikaṃ gatakāle cittassādaṃ labheyya”nti bhagavantaṃ upasaṅkami.",
  "atk-s0503a:1635_13": "Tena vuttaṃ –",
  "atk-s0503a:1635_14": "“atha kho visākhā migāramātā”tiādi.",
  "atk-s0503a:1635_15": "Tattha divā divassāti divasassāpi divā,",
  "atk-s0503a:1635_16": "majjhanhike kāleti attho.",
  "atk-s0503a:1636_0": "Bhagavā visākhāya vaṭṭābhiratiṃ jānanto upāyena sokatanukaraṇatthaṃ “iccheyyāsi tvaṃ visākhe”tiādimāha.",
  "atk-s0503a:1636_1": "Tattha yāvatikāti yattakā.",
  "atk-s0503a:1636_2": "Tadā kira satta janakoṭiyo sāvatthiyaṃ paṭivasanti.",
  "atk-s0503a:1636_3": "Taṃ sandhāya bhagavā “kīvabahukā pana visākhe sāvatthiyā manussā devasikaṃ kālaṃ karontī”ti pucchi.",
  "atk-s0503a:1636_4": "Visākhā “dasapi,",
  "atk-s0503a:1636_5": "bhante”tiādimāha.",
  "atk-s0503a:1636_6": "Tattha tīṇīti tayo.",
  "atk-s0503a:1636_7": "Ayameva vā pāṭho.",
  "atk-s0503a:1636_8": "Avivittāti asuññā.",
  "atk-s0503a:1637_0": "Atha bhagavā attano adhippāyaṃ pakāsento “api nu tvaṃ kadāci karahaci anallavatthā vā bhaveyyāsi anallakesā vā”ti āha.",
  "atk-s0503a:1637_1": "Nanu evaṃ sante tayā sabbakālaṃ sokābhibhūtāya matānaṃ puttādīnaṃ amaṅgalūpacāravasena udakorohaṇena",
  "atk-s0503a:1637_2": "allavatthāya allakesāya eva bhavitabbanti dasseti.",
  "atk-s0503a:1637_3": "Taṃ sutvā upāsikā saṃvegajātā “no hetaṃ,",
  "atk-s0503a:1637_4": "bhante”ti paṭikkhipitvā piyavatthuṃ vippaṭisārato attano cittassa nivattabhāvaṃ satthu ārocentī “alaṃ me, bhante,",
  "atk-s0503a:1637_5": "tāvabahukehi puttehi ca nattārehi cā”ti āha.",
  "atk-s0503a:1638_0": "Athassā bhagavā “dukkhaṃ nāmetaṃ piyavatthunimittaṃ,",
  "atk-s0503a:1638_1": "yattakāni piyavatthūni,",
  "atk-s0503a:1638_2": "tattakāni dukkhāni.",
  "atk-s0503a:1638_3": "Tasmā sukhakāmena dukkhappaṭikūlena sabbaso piyavatthuto cittaṃ vivecetabba”nti dhammaṃ desento “yesaṃ kho visākhe sataṃ piyāni,",
  "atk-s0503a:1638_4": "sataṃ tesaṃ dukkhānī”tiādimāha.",
  "atk-s0503a:1638_5": "Tattha sataṃ piyānīti sataṃ piyāyitabbavatthūni.",
  "atk-s0503a:1638_6": "“Sataṃ piya”ntipi keci paṭhanti.",
  "atk-s0503a:1638_7": "Ettha ca yasmā ekato paṭṭhāya yāva dasa,",
  "atk-s0503a:1638_8": "tāva saṅkhyā saṅkhyeyyappadhānā,",
  "atk-s0503a:1638_9": "tasmā “yesaṃ dasa piyāni,",
  "atk-s0503a:1638_10": "dasa tesaṃ dukkhānī”tiādinā pāḷi āgatā.",
  "atk-s0503a:1638_11": "Keci pana “yesaṃ dasa piyānaṃ,",
  "atk-s0503a:1638_12": "dasa nesaṃ dukkhāna”ntiādinā paṭhanti,",
  "atk-s0503a:1638_13": "taṃ na sundaraṃ.",
  "atk-s0503a:1638_14": "Yasmā pana vīsatito paṭṭhāya yāva sataṃ,",
  "atk-s0503a:1638_15": "tāva saṅkhyā saṅkhyeyyappadhānāva,",
  "atk-s0503a:1638_16": "tasmā tatthāpi saṅkhyeyyappadhānataṃyeva gahetvā “yesaṃ kho visākhe sataṃ piyāni,",
  "atk-s0503a:1638_17": "sataṃ tesaṃ dukkhānī”tiādinā pāḷi āgatā.",
  "atk-s0503a:1638_18": "Sabbesampi ca “yesaṃ ekaṃ piyaṃ,",
  "atk-s0503a:1638_19": "ekaṃ tesaṃ dukkha”nti pāṭho,",
  "atk-s0503a:1638_20": "na pana dukkhassāti.",
  "atk-s0503a:1638_21": "Etasmiñhi pakkhe ekarasā ekajjhāsayā ca bhagavato desanā hoti.",
  "atk-s0503a:1638_22": "Tasmā yathāvuttanayāva pāḷi veditabbā.",
  "atk-s0503a:1639_0": "Etamatthaṃ viditvā sokaparidevādikaṃ cetasikaṃ kāyikañca dukkhaṃ piyavatthunimittaṃ piyavatthumhi sati hoti,",
  "atk-s0503a:1639_1": "asati na hotīti etamatthaṃ sabbākārato jānitvā tadatthaparidīpanaṃ imaṃ udānaṃ udānesi.",
  "atk-s0503a:1640_0": "Tassattho –",
  "atk-s0503a:1640_1": "ñātibhogarogasīladiṭṭhibyasanehi phuṭṭhassa anto nijjhāyantassa bālassa cittasantāpalakkhaṇā ye keci",
  "atk-s0503a:1640_2": "mudumajjhādibhedena yādisā tādisā sokā vā tehiyeva phuṭṭhassa sokuddehakasamuṭṭhāpitavacīvippalāpalakkhaṇā",
  "atk-s0503a:1640_3": "paridevitā vā aniṭṭhaphoṭṭhabbapaṭihatakāyassa kāyapīḷanalakkhaṇā dukkhā vā tathā avuttatthassa vikappanatthena",
  "atk-s0503a:1640_4": "vāsaddena gahitā domanassūpāyāsādayo vā nissayabhedena ca anekarūpā nānāvidhā imasmiṃ sattaloke dissanti",
  "atk-s0503a:1640_5": "upalabbhanti,",
  "atk-s0503a:1640_6": "sabbepi ete piyaṃ piyajātikaṃ sattaṃ saṅkhārañca paṭicca nissāya āgamma paccayaṃ katvā pabhavanti nibbattanti.",
  "atk-s0503a:1640_7": "Tasmiṃ pana yathāvutte piyavatthumhi piye asante piyabhāvakare chandarāge pahīne na kadācipi ete bhavanti.",
  "atk-s0503a:1640_8": "Vuttañhetaṃ –",
  "atk-s0503a:1640_9": "“piyato jāyatī soko…pe…",
  "atk-s0503a:1640_10": "pemato jāyatī soko”ti ca ādi.",
  "atk-s0503a:1640_11": "Tathā “piyappabhūtā kalahā vivādā,",
  "atk-s0503a:1640_12": "paridevasokā sahamaccharehī”ti ca ādi.",
  "atk-s0503a:1640_13": "Ettha ca “paridevitā vā dukkhā vā”ti liṅgavipallāsena vuttaṃ,",
  "atk-s0503a:1640_14": "“paridevitāni vā dukkhāni vā”ti vattabbe vibhattilopo vā katoti veditabbo.",
  "atk-s0503a:1641_0": "Tasmā hi te sukhino vītasokāti yasmā piyappabhūtā sokādayo yesaṃ natthi,",
  "atk-s0503a:1641_1": "tasmā te eva sukhino vītasokā nāma.",
  "atk-s0503a:1641_2": "Ke pana te?",
  "atk-s0503a:1641_3": "Yesaṃ piyaṃ natthi kuhiñci loke yesaṃ ariyānaṃ sabbaso vītarāgattā katthacipi sattaloke saṅkhāraloke",
  "atk-s0503a:1641_4": "ca piyaṃ piyabhāvo “putto”ti vā “bhātā”ti vā “bhaginī”ti vā “bhariyā”ti vā piyaṃ piyāyanaṃ piyabhāvo natthi,",
  "atk-s0503a:1641_5": "saṅkhāralokepi “etaṃ mama santakaṃ,",
  "atk-s0503a:1641_6": "imināhaṃ imaṃ nāma sukhaṃ labhāmi labhissāmī”ti piyaṃ piyāyanaṃ piyabhāvo natthi.",
  "atk-s0503a:1641_7": "Tasmā asokaṃ virajaṃ patthayāno,",
  "atk-s0503a:1641_8": "piyaṃ na kayirātha kuhiñci loketi yasmā ca sukhino nāma vītasokā,",
  "atk-s0503a:1641_9": "vītasokattāva katthacipi visaye piyabhāvo natthi,",
  "atk-s0503a:1641_10": "tasmā attano yathāvuttasokābhāvena ca asokaṃ asokabhāvaṃ rāgarajādivigamanena virajaṃ virajabhāvaṃ arahattaṃ,",
  "atk-s0503a:1641_11": "sokassa rāgarajādīnañca abhāvahetubhāvato vā “asokaṃ viraja”nti laddhanāmaṃ nibbānaṃ patthayāno kattukamyatākusalacchandassa",
  "atk-s0503a:1641_12": "vasena chandajāto katthaci loke rūpādidhamme antamaso samathavipassanādhammepi piyaṃ piyabhāvaṃ viyāyanaṃ",
  "atk-s0503a:1641_13": "na kayirātha na uppādeyya.",
  "atk-s0503a:1641_14": "Vuttañhetaṃ –",
  "atk-s0503a:1641_15": "“dhammāpi vo,",
  "atk-s0503a:1641_16": "bhikkhave,",
  "atk-s0503a:1641_17": "pahātabbā,",
  "atk-s0503a:1641_18": "pageva adhammā”ti.",
  "atk-s0503a:1642_0": "Aṭṭhamasuttavaṇṇanā niṭṭhitā.",
  "atk-s0503a:1643_0": "9. Paṭhamadabbasuttavaṇṇanā",
  "atk-s0503a:1644_0": "79.",
  "atk-s0503a:1644_1": "Navame āyasmāti piyavacanaṃ.",
  "atk-s0503a:1644_2": "Dabboti tassa therassa nāmaṃ.",
  "atk-s0503a:1644_3": "Mallaputtoti mallarājassa putto.",
  "atk-s0503a:1644_4": "So hi āyasmā padumuttarassa bhagavato pādamūle katābhinīhāro kappasatasahassaṃ upacitapuññasañcayo amhākaṃ",
  "atk-s0503a:1644_5": "bhagavato kāle mallarājassa devikā kucchiyaṃ nibbatto katādhikārattā jātiyā sattavassikakāleyeva mātāpitaro",
  "atk-s0503a:1644_6": "upasaṅkamitvā pabbajjaṃ yāci.",
  "atk-s0503a:1644_7": "Te ca “pabbajitvāpi ācāraṃ tāva sikkhatu,",
  "atk-s0503a:1644_8": "sace taṃ nābhiramissati,",
  "atk-s0503a:1644_9": "idheva āgamissatī”ti anujāniṃsu.",
  "atk-s0503a:1644_10": "So satthāraṃ upasaṅkamitvā pabbajjaṃ yāci.",
  "atk-s0503a:1644_11": "Satthāpissa upanissayasampattiṃ oloketvā pabbajjaṃ anujāni.",
  "atk-s0503a:1644_12": "Tassa pabbajjāsamaye dinnaovādena bhavattayaṃ ādittaṃ viya upaṭṭhāsi.",
  "atk-s0503a:1644_13": "So vipassanaṃ paṭṭhapetvā khuraggeyeva arahattaṃ pāpuṇi.",
  "atk-s0503a:1644_14": "Yaṃkiñci sāvakena pattabbaṃ,",
  "atk-s0503a:1644_15": "“tisso vijjā catasso paṭisambhidā chaḷabhiññā nava lokuttaradhammā”ti evamādikaṃ sabbaṃ adhigantvā asītiyā mahāsāvakesu abbhantaro ahosi.",
  "atk-s0503a:1644_16": "Vuttañhetaṃ tena āyasmatā –",
  "atk-s0503a:1645_0": "“Mayā kho jātiyā sattavassena arahattaṃ sacchikataṃ,",
  "atk-s0503a:1645_1": "yaṃkiñci sāvakena pattabbaṃ,",
  "atk-s0503a:1645_2": "sabbaṃ taṃ anuppattaṃ mayā”tiādi.",
  "atk-s0503a:1646_0": "Yena bhagavā tenupasaṅkamīti so kirāyasmā ekadivasaṃ rājagahe piṇḍāya caritvā pacchābhattaṃ piṇḍapātappaṭikkanto",
  "atk-s0503a:1646_1": "bhagavato vattaṃ dassetvā divāṭṭhānaṃ gantvā udakakumbhato udakaṃ gahetvā pāde pakkhāletvā gattāni sītiṃ",
  "atk-s0503a:1646_2": "katvā cammakkhaṇḍaṃ paññāpetvā nisinno kālaparicchedaṃ katvā samāpattiṃ samāpajji.",
  "atk-s0503a:1646_3": "Athāyasmā yathākālaparicchedaṃ samāpattito vuṭṭhahitvā attano āyusaṅkhāre olokesi.",
  "atk-s0503a:1646_4": "Tassa te parikkhīṇā katipayamuhuttikā upaṭṭhahiṃsu.",
  "atk-s0503a:1646_5": "So cintesi –",
  "atk-s0503a:1646_6": "“na kho metaṃ patirūpaṃ,",
  "atk-s0503a:1646_7": "yamahaṃ satthu anārocetvā sabrahmacārīhi ca avidito idha yathānisinnova parinibbāyissāmi.",
  "atk-s0503a:1646_8": "Yaṃnūnāhaṃ satthāraṃ upasaṅkamitvā parinibbānaṃ anujānāpetvā satthu vattaṃ dassetvā sāsanassa niyyānikabhāvadassanatthaṃ",
  "atk-s0503a:1646_9": "mayhaṃ iddhānubhāvaṃ vibhāvento ākāse nisīditvā tejodhātuṃ samāpajjitvā parinibbāyeyyaṃ.",
  "atk-s0503a:1646_10": "Evaṃ sante ye mayi assaddhā appasannā,",
  "atk-s0503a:1646_11": "tesampi pasādo uppajjissati,",
  "atk-s0503a:1646_12": "tadassa tesaṃ dīgharattaṃ hitāya sukhāyā”ti.",
  "atk-s0503a:1646_13": "Evañca so āyasmā cintetvā bhagavantaṃ upasaṅkamitvā sabbaṃ taṃ tatheva akāsi.",
  "atk-s0503a:1646_14": "Tena vuttaṃ –",
  "atk-s0503a:1646_15": "“atha kho āyasmā dabbo mallaputto yena bhagavā tenupasaṅkamī”tiādi.",
  "atk-s0503a:1647_0": "Tattha parinibbānakālo meti “bhagavā mayhaṃ anupādisesāya nibbānadhātuyā parinibbānakālo upaṭṭhito,",
  "atk-s0503a:1647_1": "tamahaṃ bhagavato ārocetvā parinibbāyitukāmomhī”ti dasseti.",
  "atk-s0503a:1647_2": "Keci panāhu “na tāva thero jiṇṇo,",
  "atk-s0503a:1647_3": "na ca gilāno,",
  "atk-s0503a:1647_4": "parinibbānāya ca satthāraṃ āpucchati,",
  "atk-s0503a:1647_5": "kiṃ tattha kāraṇaṃ?",
  "atk-s0503a:1647_6": "‘Mettiyabhūmajakā bhikkhū pubbe maṃ amūlakena pārājikena anuddhaṃsesuṃ,",
  "atk-s0503a:1647_7": "tasmiṃ adhikaraṇe vūpasantepi akkosantiyeva.",
  "atk-s0503a:1647_8": "Tesaṃ saddahitvā aññepi puthujjanā mayi agāravaṃ paribhavañca karonti.",
  "atk-s0503a:1647_9": "Imañca dukkhabhāraṃ niratthakaṃ vahitvā kiṃ payojanaṃ,",
  "atk-s0503a:1647_10": "tasmāhaṃ idāneva parinibbāyissāmī’ti sanniṭṭhānaṃ katvā satthāraṃ āpucchī”ti.",
  "atk-s0503a:1647_11": "Taṃ akāraṇaṃ.",
  "atk-s0503a:1647_12": "Na hi khīṇāsavā aparikkhīṇe āyusaṅkhāre paresaṃ upavādādibhayena parinibbānāya cetenti ghaṭayanti vāyamanti,",
  "atk-s0503a:1647_13": "na ca paresaṃ pasaṃsādihetu ciraṃ tiṭṭhanti,",
  "atk-s0503a:1647_14": "atha kho saraseneva attano āyusaṅkhārassa parikkhayaṃ āgamenti. Yathāha –",
  "atk-s0503a:1648_0": "“Nābhikaṅkhāmi maraṇaṃ, nābhikaṅkhāmi jīvitaṃ;",
  "atk-s0503a:1649_0": "Kālañca paṭikaṅkhāmi, nibbisaṃ bhatako yathā”ti. –",
  "atk-s0503a:1650_0": "Bhagavāpissa āyusaṅkhāraṃ oloketvā parikkhīṇabhāvaṃ ñatvā “yassadāni tvaṃ, dabba,",
  "atk-s0503a:1650_1": "kālaṃ maññasī”ti āha.",
  "atk-s0503a:1651_0": "Vehāsaṃ abbhuggantvāti ākāsaṃ abhiuggantvā,",
  "atk-s0503a:1651_1": "vehāsaṃ gantvāti attho.",
  "atk-s0503a:1651_2": "Abhisaddayogena hi idaṃ upayogavacanaṃ,",
  "atk-s0503a:1651_3": "attho pana bhummavasena veditabbo.",
  "atk-s0503a:1651_4": "Vehāsaṃ abbhuggantvā kiṃ akāsīti āha –",
  "atk-s0503a:1651_5": "“ākāse antalikkhe pallaṅkena nisīditvā”tiādi.",
  "atk-s0503a:1651_6": "Tattha tejodhātuṃ samāpajjitvāti tejokasiṇacatutthajjhānasamāpattiṃ samāpajjitvā.",
  "atk-s0503a:1651_7": "Thero hi tadā bhagavantaṃ vanditvā tikkhattuṃ padakkhiṇaṃ katvā ekamantaṃ ṭhito “bhagavā kappasatasahassaṃ",
  "atk-s0503a:1651_8": "tumhehi saddhiṃ tattha tattha vasanto puññāni karonto imamevatthaṃ sandhāya akāsiṃ,",
  "atk-s0503a:1651_9": "svāyamattho ajja matthakaṃ patto,",
  "atk-s0503a:1651_10": "idaṃ pacchimadassana”nti āha.",
  "atk-s0503a:1651_11": "Ye tattha puthujjanabhikkhū sotāpannasakadāgāmino ca,",
  "atk-s0503a:1651_12": "tesu ekaccānaṃ mahantaṃ kāruññaṃ ahosi,",
  "atk-s0503a:1651_13": "ekacce ārodanappattā ahesuṃ.",
  "atk-s0503a:1651_14": "Athassa bhagavā cittācāraṃ ñatvā “tena hi, dabba,",
  "atk-s0503a:1651_15": "mayhaṃ bhikkhusaṅghassa ca iddhipāṭihāriyaṃ dassehī”ti āha.",
  "atk-s0503a:1651_16": "Tāvadeva sabbo bhikkhusaṅgho sannipati.",
  "atk-s0503a:1651_17": "Athāyasmā dabbo “ekopi hutvā bahudhā hotī”tiādinā nayena āgatāni sāvakasādhāraṇāni sabbāni pāṭihāriyāni",
  "atk-s0503a:1651_18": "dassetvā puna ca bhagavantaṃ vanditvā ākāsaṃ abbhuggantvā ākāse pathaviṃ nimminitvā tattha pallaṅkena",
  "atk-s0503a:1651_19": "nisinno tejokasiṇasamāpattiyā parikammaṃ katvā samāpattiṃ samāpajjitvā vuṭṭhāya sarīraṃ āvajjitvā puna",
  "atk-s0503a:1651_20": "samāpattiṃ samāpajjitvā sarīrajhāpanatejodhātuṃ adhiṭṭhahitvā parinibbāyi.",
  "atk-s0503a:1651_21": "Saha adhiṭṭhānena sabbo kāyo agginā āditto ahosi.",
  "atk-s0503a:1651_22": "Khaṇeneva ca so aggi kappavuṭṭhānaggi viya aṇumattampi saṅkhāragataṃ masimattampi tattha kiñci anavasesento adhiṭṭhānabalena jhāpetvā nibbāyi.",
  "atk-s0503a:1651_23": "Tena vuttaṃ –",
  "atk-s0503a:1651_24": "“atha kho āyasmā dabbo mallaputto”tiādi.",
  "atk-s0503a:1651_25": "Tattha vuṭṭhahitvā parinibbāyīti iddhicittato vuṭṭhahitvā bhavaṅgacittena parinibbāyi.",
  "atk-s0503a:1652_0": "Jhāyamānassāti jāliyamānassa.",
  "atk-s0503a:1652_1": "Ḍayhamānassāti tasseva vevacanaṃ.",
  "atk-s0503a:1652_2": "Atha vā jhāyamānassāti jālāpavattikkhaṇaṃ sandhāya vuttaṃ,",
  "atk-s0503a:1652_3": "ḍayhamānassāti vītaccitaṅgārakkhaṇaṃ.",
  "atk-s0503a:1652_4": "Chārikāti bhasmaṃ.",
  "atk-s0503a:1652_5": "Masīti kajjalaṃ.",
  "atk-s0503a:1652_6": "Na paññāyitthāti na passittha,",
  "atk-s0503a:1652_7": "adhiṭṭhānabalena sabbaṃ khaṇeneva antaradhāyitthāti attho.",
  "atk-s0503a:1652_8": "Kasmā pana thero uttarimanussadhammaṃ iddhipāṭihāriyaṃ dassesi,",
  "atk-s0503a:1652_9": "nanu bhagavatā iddhipāṭihāriyakaraṇaṃ paṭikkhittanti?",
  "atk-s0503a:1652_10": "Na codetabbametaṃ gihīnaṃ sammukhā pāṭihāriyakaraṇassa paṭikkhittattā.",
  "atk-s0503a:1652_11": "Tañca kho vikubbanavasena,",
  "atk-s0503a:1652_12": "na panevaṃ adhiṭṭhānavasena.",
  "atk-s0503a:1652_13": "Ayaṃ panāyasmā dhammasāminā āṇattova pāṭihāriyaṃ dassesi.",
  "atk-s0503a:1653_0": "Etamatthaṃ viditvāti etaṃ āyasmato dabbassa mallaputtassa anupādāparinibbānaṃ sabbākārato viditvā tadatthaparidīpanaṃ imaṃ udānaṃ udānesi.",
  "atk-s0503a:1654_0": "Tattha abhedi kāyoti sabbo bhūtupādāyapabhedo catusantatirūpakāyo bhijji,",
  "atk-s0503a:1654_1": "anavasesato ḍayhi,",
  "atk-s0503a:1654_2": "antaradhāyi,",
  "atk-s0503a:1654_3": "anuppattidhammataṃ āpajji.",
  "atk-s0503a:1654_4": "Nirodhi saññāti rūpāyatanādigocaratāya rūpasaññādibhedā sabbāpi saññā appaṭisandhikena nirodhena nirujjhi.",
  "atk-s0503a:1654_5": "Vedanā sītibhaviṃsu sabbāti vipākavedanā kiriyavedanāti sabbāpi vedanā appaṭisandhikanirodhena niruddhattā",
  "atk-s0503a:1654_6": "aṇumattampi vedanādarathassa abhāvato sītibhūtā ahesuṃ,",
  "atk-s0503a:1654_7": "kusalākusalavedanā pana arahattaphalakkhaṇeyeva nirodhaṃ gatā.",
  "atk-s0503a:1654_8": "“Sītirahiṃsū”tipi paṭhanti,",
  "atk-s0503a:1654_9": "santā niruddhā ahesunti attho.",
  "atk-s0503a:1654_10": "Vūpasamiṃsu saṅkhārāti vipākakiriyappabhedā sabbepi phassādayo saṅkhārakkhandhadhammā appaṭisandhikanirodheneva niruddhattā visesena upasamiṃsu.",
  "atk-s0503a:1654_11": "Viññāṇaṃ atthamāgamāti viññāṇampi vipākakiriyappabhedaṃ sabbaṃ appaṭisandhikanirodheneva atthaṃ vināsaṃ upacchedaṃ agamā agacchi.",
  "atk-s0503a:1655_0": "Iti bhagavā āyasmato dabbassa mallaputtassa pañcannampi khandhānaṃ pubbeyeva kilesābhisaṅkhārupādānassa",
  "atk-s0503a:1655_1": "anavasesato niruddhattā anupādāno viya jātavedo appaṭisandhikanirodhena niruddhabhāvaṃ nissāya pītivegavissaṭṭhaṃ",
  "atk-s0503a:1655_2": "udānaṃ udānesīti.",
  "atk-s0503a:1656_0": "Navamasuttavaṇṇanā niṭṭhitā.",
  "atk-s0503a:1657_0": "10. Dutiyadabbasuttavaṇṇanā",
  "atk-s0503a:1658_0": "80.",
  "atk-s0503a:1658_1": "Dasame tatra kho bhagavā bhikkhū āmantesīti bhagavā rājagahe yathābhirantaṃ viharitvā janapadacārikaṃ",
  "atk-s0503a:1658_2": "caranto anukkamena sāvatthiṃ patvā jetavane viharantoyeva yesaṃ bhikkhūnaṃ āyasmato dabbassa mallaputtassa",
  "atk-s0503a:1658_3": "parinibbānaṃ apaccakkhaṃ,",
  "atk-s0503a:1658_4": "tesaṃ taṃ paccakkhaṃ katvā dassetuṃ,",
  "atk-s0503a:1658_5": "yepi ca mettiyabhūmajakehi katena abhūtena abbhācikkhaṇena there gāravarahitā puthujjanā,",
  "atk-s0503a:1658_6": "tesaṃ there bahumānuppādanatthañca āmantesi.",
  "atk-s0503a:1658_7": "Tattha tatrāti vacanasaññāpane nipātamattaṃ.",
  "atk-s0503a:1658_8": "Khoti avadhāraṇe.",
  "atk-s0503a:1658_9": "Tesu “tatrā”ti iminā “bhagavā bhikkhū āmantesī”ti etesaṃ padānaṃ vuccamānataṃyeva joteti.",
  "atk-s0503a:1658_10": "“Kho”ti pana iminā āmantesiyeva,",
  "atk-s0503a:1658_11": "nāssa āmantane koci antarāyo ahosīti imamatthaṃ dasseti.",
  "atk-s0503a:1658_12": "Atha vā tatrāti tasmiṃ ārāme.",
  "atk-s0503a:1658_13": "Khoti vacanālaṅkāre nipāto.",
  "atk-s0503a:1658_14": "Āmantesīti abhāsi.",
  "atk-s0503a:1658_15": "Kasmā pana bhagavā bhikkhūyeva āmantesīti?",
  "atk-s0503a:1658_16": "Jeṭṭhattā seṭṭhattā āsannattā sabbakālaṃ sannihitattā dhammadesanāya visesato bhājanabhūtattā ca.",
  "atk-s0503a:1659_0": "Bhikkhavoti tesaṃ āmantanākāradassanaṃ.",
  "atk-s0503a:1659_1": "Bhadanteti āmantitānaṃ bhikkhūnaṃ gāravena satthu paṭivacanadānaṃ.",
  "atk-s0503a:1659_2": "Tattha “bhikkhavo”ti vadanto bhagavā te bhikkhū ālapati.",
  "atk-s0503a:1659_3": "“Bhadante”ti vadantā te paccālapanti.",
  "atk-s0503a:1659_4": "Apica “bhikkhavo”ti iminā karuṇāvipphārasommahadayanissitapubbaṅgamena vacanena te bhikkhū kammaṭṭhānamanasikāradhammapaccavekkhaṇādito",
  "atk-s0503a:1659_5": "nivattetvā attano mukhābhimukhe karoti.",
  "atk-s0503a:1659_6": "“Bhadante”ti iminā satthari ādarabahumānagāravadīpanavacanena te bhikkhū attano sussūsataṃ ovādappaṭiggahagāravabhāvañca paṭivedenti.",
  "atk-s0503a:1659_7": "Bhagavato paccassosunti te bhikkhū bhagavato vacanaṃ patiassosuṃ sotukāmataṃ janesuṃ.",
  "atk-s0503a:1659_8": "Etadavocāti bhagavā etaṃ idāni vakkhamānaṃ sakalaṃ suttaṃ abhāsi. Dabbassa,",
  "atk-s0503a:1659_9": "bhikkhave,",
  "atk-s0503a:1659_10": "mallaputtassātiādi anantarasutte vuttatthameva.",
  "atk-s0503a:1659_11": "Etamatthantiādīsupi apubbaṃ natthi,",
  "atk-s0503a:1659_12": "anantarasutte vuttanayeneva veditabbaṃ.",
  "atk-s0503a:1660_0": "Gāthāsu pana ayoghanahatassāti ayo haññati etenāti ayoghanaṃ,",
  "atk-s0503a:1660_1": "kammārānaṃ ayokūṭaṃ ayomuṭṭhi ca.",
  "atk-s0503a:1660_2": "Tena ayoghanena hatassa pahatassa.",
  "atk-s0503a:1660_3": "Keci pana “ayoghanahatassāti ghanaayopiṇḍaṃ hatassā”ti atthaṃ vadanti. Eva-",
  "atk-s0503a:1660_4": "saddo cettha nipātamattaṃ.",
  "atk-s0503a:1660_5": "Jalato jātavedasoti jhāyamānassa aggissa.",
  "atk-s0503a:1660_6": "Anādare etaṃ sāmivacanaṃ.",
  "atk-s0503a:1660_7": "Anupubbūpasantassāti anukkamena upasantassa vijjhātassa niruddhassa.",
  "atk-s0503a:1660_8": "Yathā na ñāyate gatīti yathā tassa gati na ñāyati.",
  "atk-s0503a:1660_9": "Idaṃ vuttaṃ hoti –",
  "atk-s0503a:1660_10": "ayomuṭṭhikūṭādinā mahatā ayoghanena hatassa saṃhatassa,",
  "atk-s0503a:1660_11": "kaṃsabhājanādigatassa vā jalamānassa aggissa,",
  "atk-s0503a:1660_12": "tathā uppannassa vā saddassa anukkamena upasantassa suvūpasantassa dasasu disāsu na katthaci gati paññāyati",
  "atk-s0503a:1660_13": "paccayanirodhena appaṭisandhikaniruddhattā.",
  "atk-s0503a:1661_0": "Evaṃ sammāvimuttānanti evaṃ sammā hetunā ñāyena tadaṅgavikkhambhanavimuttipubbaṅgamena ariyamaggena catūhipi",
  "atk-s0503a:1661_1": "upādānehi āsavehi ca vimuttattā sammā vimuttānaṃ,",
  "atk-s0503a:1661_2": "tato eva kāmapabandhasaṅkhātaṃ kāmoghaṃ bhavoghādibhedaṃ avasiṭṭhaṃ oghañca taritvā ṭhitattā kāmabandhoghatārinaṃ",
  "atk-s0503a:1661_3": "suṭṭhu paṭipassambhitasabbakilesavipphanditattā kilesābhisaṅkhāravātehi ca akampanīyatāya acalaṃ anupādisesanibbānasaṅkhātaṃ",
  "atk-s0503a:1661_4": "sabbasaṅkhārūpasamaṃ sukhaṃ pattānaṃ adhigatānaṃ khīṇāsavānaṃ gati devamanussādibhedāsu gatīsu ayaṃ nāmāti",
  "atk-s0503a:1661_5": "paññapetabbatāya abhāvattā paññāpetuṃ natthi na upalabbhati,",
  "atk-s0503a:1661_6": "yathāvuttajātavedo viya apaññattikabhāvameva hi so gatoti attho.",
  "atk-s0503a:1662_0": "Dasamasuttavaṇṇanā niṭṭhitā.",
  "atk-s0503a:1663_0": "Niṭṭhitā ca pāṭaligāmiyavaggavaṇṇanā.",
  "atk-s0503a:1664_0": "Nigamanakathā",
  "atk-s0503a:1665_0": "Ettāvatā ca –",
  "atk-s0503a:1666_0": "Suvimuttabhavādāno, devadānavamānito;",
  "atk-s0503a:1667_0": "Pacchinnataṇhāsantāno, pītisaṃvegadīpano.",
  "atk-s0503a:1668_0": "Saddhammadānanirato, upādānakkhayāvaho;",
  "atk-s0503a:1669_0": "Tattha tattha udāne ye, udānesi vināyako.",
  "atk-s0503a:1670_0": "Te sabbe ekato katvā, āropentehi saṅgahaṃ;",
  "atk-s0503a:1671_0": "Udānamiti saṅgītaṃ, dhammasaṅgāhakehi yaṃ.",
  "atk-s0503a:1672_0": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0503a:1673_0": "Nissāya yā samāraddhā, atthasaṃvaṇṇanā mayā.",
  "atk-s0503a:1674_0": "Sā tattha paramatthānaṃ, suttantesu yathārahaṃ;",
  "atk-s0503a:1675_0": "Pakāsanā paramatthadīpanī nāma nāmato.",
  "atk-s0503a:1676_0": "Sampattā pariniṭṭhānaṃ, anākulavinicchayā;",
  "atk-s0503a:1677_0": "Catuttiṃsappamāṇāya, pāḷiyā bhāṇavārato.",
  "atk-s0503a:1678_0": "Iti taṃ saṅkharontena, yaṃ taṃ adhigataṃ mayā;",
  "atk-s0503a:1679_0": "Puññaṃ tassānubhāvena, lokanāthassa sāsanaṃ.",
  "atk-s0503a:1680_0": "Ogāhitvā visuddhāya, sīlādipaṭipattiyā;",
  "atk-s0503a:1681_0": "Sabbepi dehino hontu, vimuttirasabhāgino.",
  "atk-s0503a:1682_0": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0503a:1683_0": "Tasmiṃ sagāravā niccaṃ, hontu sabbepi pāṇino.",
  "atk-s0503a:1684_0": "Sammā vassatu kālena, devopi jagatīpati;",
  "atk-s0503a:1685_0": "Saddhammanirato lokaṃ, dhammeneva pasāsatūti.",
  "atk-s0503a:1686_0": "Badaratitthavihāravāsinā ācariyadhammapālattherena",
  "atk-s0503a:1687_0": "Katāudānassa aṭṭhakathā samattā."
}