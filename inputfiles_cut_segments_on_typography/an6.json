{
  "an6.1:0.1_0": "Aṅguttara Nikāya 6.1",
  "an6.1:0.2_0": "1. Āhuneyyavagga",
  "an6.1:0.3_0": "Paṭhamaāhuneyyasutta",
  "an6.1:1.1_0": "Evaṁ me sutaṁ—",
  "an6.1:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an6.1:1.3_0": "Tatra kho bhagavā bhikkhū āmantesi:",
  "an6.1:1.4_0": "“bhikkhavo”ti.",
  "an6.1:1.5_0": "“Bhadante”ti te bhikkhū bhagavato paccassosuṁ.",
  "an6.1:1.6_0": "Bhagavā etadavoca:",
  "an6.1:2.1_0": "“Chahi,",
  "an6.1:2.1_1": "bhikkhave,",
  "an6.1:2.1_2": "dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an6.1:2.2_0": "Katamehi chahi?",
  "an6.1:2.3_0": "Idha,",
  "an6.1:2.3_1": "bhikkhave,",
  "an6.1:2.3_2": "bhikkhu cakkhunā rūpaṁ disvā neva sumano hoti na dummano,",
  "an6.1:2.3_3": "upekkhako viharati sato sampajāno.",
  "an6.1:2.4_0": "Sotena saddaṁ sutvā …",
  "an6.1:2.5_0": "ghānena gandhaṁ ghāyitvā …",
  "an6.1:2.6_0": "jivhāya rasaṁ sāyitvā …",
  "an6.1:2.7_0": "kāyena phoṭṭhabbaṁ phusitvā …",
  "an6.1:2.8_0": "manasā dhammaṁ viññāya neva sumano hoti na dummano, upekkhako viharati sato sampajāno.",
  "an6.1:2.9_0": "Imehi kho,",
  "an6.1:2.9_1": "bhikkhave,",
  "an6.1:2.9_2": "chahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an6.1:3.1_0": "Idamavoca bhagavā.",
  "an6.1:3.2_0": "Attamanā te bhikkhū bhagavato bhāsitaṁ abhinandunti.",
  "an6.1:3.3_0": "Paṭhamaṁ.",
  "an6.2:0.1_0": "Aṅguttara Nikāya 6.2",
  "an6.2:0.2_0": "1. Āhuneyyavagga",
  "an6.2:0.3_0": "Dutiyaāhuneyyasutta",
  "an6.2:1.1_0": "“Chahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.",
  "an6.2:1.2_0": "Katamehi chahi?",
  "an6.2:1.3_0": "Idha,",
  "an6.2:1.3_1": "bhikkhave,",
  "an6.2:1.3_2": "bhikkhu anekavihitaṁ iddhividhaṁ paccanubhoti—ekopi hutvā bahudhā hoti,",
  "an6.2:1.3_3": "bahudhāpi hutvā eko hoti;",
  "an6.2:1.3_4": "āvibhāvaṁ tirobhāvaṁ;",
  "an6.2:1.3_5": "tirokuṭṭaṁ tiropākāraṁ tiropabbataṁ asajjamāno gacchati,",
  "an6.2:1.3_6": "seyyathāpi ākāse;",
  "an6.2:1.3_7": "pathaviyāpi ummujjanimujjaṁ karoti,",
  "an6.2:1.3_8": "seyyathāpi udake;",
  "an6.2:1.3_9": "udakepi abhijjamāne gacchati,",
  "an6.2:1.3_10": "seyyathāpi pathaviyaṁ;",
  "an6.2:1.3_11": "ākāsepi pallaṅkena kamati,",
  "an6.2:1.3_12": "seyyathāpi pakkhī sakuṇo;",
  "an6.2:1.3_13": "imepi candimasūriye evaṁmahiddhike evaṁmahānubhāve pāṇinā parimasati parimajjati;",
  "an6.2:1.3_14": "yāva brahmalokāpi kāyena vasaṁ vatteti.",
  "an6.2:2.1_0": "Dibbāya,",
  "an6.2:2.1_1": "sotadhātuyā visuddhāya atikkantamānusikāya ubho sadde suṇāti—dibbe ca mānuse ca,",
  "an6.2:2.1_2": "ye dūre santike ca.",
  "an6.2:3.1_0": "Parasattānaṁ parapuggalānaṁ cetasā ceto paricca pajānāti.",
  "an6.2:3.2_0": "Sarāgaṁ vā cittaṁ sarāgaṁ cittanti pajānāti,",
  "an6.2:3.3_0": "vītarāgaṁ vā cittaṁ …",
  "an6.2:3.4_0": "sadosaṁ vā cittaṁ …",
  "an6.2:3.5_0": "vītadosaṁ vā cittaṁ …",
  "an6.2:3.6_0": "samohaṁ vā cittaṁ …",
  "an6.2:3.7_0": "vītamohaṁ vā cittaṁ …",
  "an6.2:3.8_0": "saṅkhittaṁ vā cittaṁ …",
  "an6.2:3.9_0": "vikkhittaṁ vā cittaṁ …",
  "an6.2:3.10_0": "mahaggataṁ vā cittaṁ …",
  "an6.2:3.11_0": "amahaggataṁ vā cittaṁ …",
  "an6.2:3.12_0": "sauttaraṁ vā cittaṁ …",
  "an6.2:3.13_0": "anuttaraṁ vā cittaṁ …",
  "an6.2:3.14_0": "samāhitaṁ vā cittaṁ …",
  "an6.2:3.15_0": "asamāhitaṁ vā cittaṁ …",
  "an6.2:3.16_0": "vimuttaṁ vā cittaṁ …",
  "an6.2:3.17_0": "avimuttaṁ vā cittaṁ avimuttaṁ cittanti pajānāti.",
  "an6.2:4.1_0": "Anekavihitaṁ pubbenivāsaṁ anussarati,",
  "an6.2:4.1_1": "seyyathidaṁ—ekampi jātiṁ dvepi jātiyo …pe….",
  "an6.2:4.1_2": "Iti sākāraṁ sauddesaṁ anekavihitaṁ pubbenivāsaṁ anussarati.",
  "an6.2:5.1_0": "Dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an6.2:5.1_1": "sugate duggate yathākammūpage satte pajānāti:",
  "an6.2:5.1_2": "‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā",
  "an6.2:5.1_3": "ariyānaṁ upavādakā micchādiṭṭhikā micchādiṭṭhikammasamādānā,",
  "an6.2:5.1_4": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā.",
  "an6.2:5.1_5": "Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "an6.2:5.1_6": "ariyānaṁ anupavādakā sammādiṭṭhikā sammādiṭṭhikammasamādānā,",
  "an6.2:5.1_7": "te kāyassa bhedā paraṁ maraṇā sugatiṁ saggaṁ lokaṁ upapannā’ti.",
  "an6.2:5.1_8": "Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an6.2:5.1_9": "sugate duggate yathākammūpage satte pajānāti.",
  "an6.2:6.1_0": "Āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an6.2:7.1_0": "Imehi kho,",
  "an6.2:7.1_1": "bhikkhave,",
  "an6.2:7.1_2": "chahi dhammehi samannāgato bhikkhu āhuneyyo hoti …pe…",
  "an6.2:7.1_3": "anuttaraṁ puññakkhettaṁ lokassā”ti.",
  "an6.2:7.2_0": "Dutiyaṁ.",
  "an6.3:0.1_0": "Aṅguttara Nikāya 6.3",
  "an6.3:0.2_0": "1. Āhuneyyavagga",
  "an6.3:0.3_0": "Indriyasutta",
  "an6.3:1.1_0": "“Chahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.",
  "an6.3:1.2_0": "Katamehi chahi?",
  "an6.3:1.3_0": "Saddhindriyena,",
  "an6.3:1.3_1": "vīriyindriyena,",
  "an6.3:1.3_2": "satindriyena,",
  "an6.3:1.3_3": "samādhindriyena,",
  "an6.3:1.3_4": "paññindriyena,",
  "an6.3:1.3_5": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an6.3:1.4_0": "Imehi kho,",
  "an6.3:1.4_1": "bhikkhave,",
  "an6.3:1.4_2": "chahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an6.3:1.5_0": "Tatiyaṁ.",
  "an6.4:0.1_0": "Aṅguttara Nikāya 6.4",
  "an6.4:0.2_0": "1. Āhuneyyavagga",
  "an6.4:0.3_0": "Balasutta",
  "an6.4:1.1_0": "“Chahi, bhikkhave, dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.",
  "an6.4:1.2_0": "Katamehi chahi?",
  "an6.4:1.3_0": "Saddhābalena,",
  "an6.4:1.3_1": "vīriyabalena,",
  "an6.4:1.3_2": "satibalena,",
  "an6.4:1.3_3": "samādhibalena,",
  "an6.4:1.3_4": "paññābalena,",
  "an6.4:1.3_5": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an6.4:1.4_0": "Imehi kho,",
  "an6.4:1.4_1": "bhikkhave,",
  "an6.4:1.4_2": "chahi dhammehi samannāgato bhikkhu āhuneyyo hoti …pe…",
  "an6.4:1.4_3": "anuttaraṁ puññakkhettaṁ lokassā”ti.",
  "an6.4:1.5_0": "Catutthaṁ.",
  "an6.5:0.1_0": "Aṅguttara Nikāya 6.5",
  "an6.5:0.2_0": "1. Āhuneyyavagga",
  "an6.5:0.3_0": "Paṭhamaājānīyasutta",
  "an6.5:1.1_0": "“Chahi,",
  "an6.5:1.1_1": "bhikkhave,",
  "an6.5:1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an6.5:1.1_3": "rañño aṅgantveva saṅkhaṁ gacchati.",
  "an6.5:2.1_0": "Katamehi chahi?",
  "an6.5:2.2_0": "Idha,",
  "an6.5:2.2_1": "bhikkhave,",
  "an6.5:2.2_2": "rañño bhadro assājānīyo khamo hoti rūpānaṁ,",
  "an6.5:2.2_3": "khamo saddānaṁ,",
  "an6.5:2.2_4": "khamo gandhānaṁ,",
  "an6.5:2.2_5": "khamo rasānaṁ,",
  "an6.5:2.2_6": "khamo phoṭṭhabbānaṁ,",
  "an6.5:2.2_7": "vaṇṇasampanno ca hoti.",
  "an6.5:2.3_0": "Imehi kho,",
  "an6.5:2.3_1": "bhikkhave,",
  "an6.5:2.3_2": "chahi aṅgehi samannāgato rañño bhadro assājānīyo rājāraho hoti rājabhoggo,",
  "an6.5:2.3_3": "rañño aṅgantveva saṅkhaṁ gacchati.",
  "an6.5:3.1_0": "Evamevaṁ kho,",
  "an6.5:3.1_1": "bhikkhave,",
  "an6.5:3.1_2": "chahi dhammehi samannāgato bhikkhu āhuneyyo hoti …pe…",
  "an6.5:3.1_3": "anuttaraṁ puññakkhettaṁ lokassa.",
  "an6.5:3.2_0": "Katamehi chahi?",
  "an6.5:3.3_0": "Idha,",
  "an6.5:3.3_1": "bhikkhave,",
  "an6.5:3.3_2": "bhikkhu khamo hoti rūpānaṁ,",
  "an6.5:3.3_3": "khamo saddānaṁ,",
  "an6.5:3.3_4": "khamo gandhānaṁ,",
  "an6.5:3.3_5": "khamo rasānaṁ,",
  "an6.5:3.3_6": "khamo phoṭṭhabbānaṁ,",
  "an6.5:3.3_7": "khamo dhammānaṁ.",
  "an6.5:3.4_0": "Imehi kho,",
  "an6.5:3.4_1": "bhikkhave,",
  "an6.5:3.4_2": "chahi dhammehi samannāgato bhikkhu āhuneyyo hoti …pe…",
  "an6.5:3.4_3": "anuttaraṁ puññakkhettaṁ lokassā”ti.",
  "an6.5:3.5_0": "Pañcamaṁ.",
  "an6.6:0.1_0": "Aṅguttara Nikāya 6.6",
  "an6.6:0.2_0": "1. Āhuneyyavagga",
  "an6.6:0.3_0": "Dutiyaājānīyasutta",
  "an6.6:1.1_0": "“Chahi,",
  "an6.6:1.1_1": "bhikkhave,",
  "an6.6:1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an6.6:1.1_3": "rañño aṅgantveva saṅkhaṁ gacchati.",
  "an6.6:1.2_0": "Katamehi chahi?",
  "an6.6:1.3_0": "Idha,",
  "an6.6:1.3_1": "bhikkhave,",
  "an6.6:1.3_2": "rañño bhadro assājānīyo khamo hoti rūpānaṁ,",
  "an6.6:1.3_3": "khamo saddānaṁ,",
  "an6.6:1.3_4": "khamo gandhānaṁ,",
  "an6.6:1.3_5": "khamo rasānaṁ,",
  "an6.6:1.3_6": "khamo phoṭṭhabbānaṁ,",
  "an6.6:1.3_7": "balasampanno ca hoti.",
  "an6.6:1.4_0": "Imehi kho,",
  "an6.6:1.4_1": "bhikkhave,",
  "an6.6:1.4_2": "chahi aṅgehi samannāgato rañño bhadro assājānīyo rājāraho hoti rājabhoggo,",
  "an6.6:1.4_3": "rañño aṅgantveva saṅkhaṁ gacchati.",
  "an6.6:2.1_0": "Evamevaṁ kho,",
  "an6.6:2.1_1": "bhikkhave,",
  "an6.6:2.1_2": "chahi dhammehi samannāgato bhikkhu āhuneyyo …pe…",
  "an6.6:2.1_3": "anuttaraṁ puññakkhettaṁ lokassa.",
  "an6.6:2.2_0": "Katamehi chahi?",
  "an6.6:2.3_0": "Idha, bhikkhave, bhikkhu khamo hoti rūpānaṁ …pe… khamo dhammānaṁ.",
  "an6.6:2.4_0": "Imehi kho,",
  "an6.6:2.4_1": "bhikkhave,",
  "an6.6:2.4_2": "chahi dhammehi samannāgato bhikkhu āhuneyyo hoti …pe…",
  "an6.6:2.4_3": "anuttaraṁ puññakkhettaṁ lokassā”ti.",
  "an6.6:2.5_0": "Chaṭṭhaṁ.",
  "an6.7:0.1_0": "Aṅguttara Nikāya 6.7",
  "an6.7:0.2_0": "1. Āhuneyyavagga",
  "an6.7:0.3_0": "Tatiyaājānīyasutta",
  "an6.7:1.1_0": "“Chahi,",
  "an6.7:1.1_1": "bhikkhave,",
  "an6.7:1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an6.7:1.1_3": "rañño aṅgantveva saṅkhaṁ gacchati.",
  "an6.7:1.2_0": "Katamehi chahi?",
  "an6.7:1.3_0": "Idha,",
  "an6.7:1.3_1": "bhikkhave,",
  "an6.7:1.3_2": "rañño bhadro assājānīyo khamo hoti rūpānaṁ,",
  "an6.7:1.3_3": "khamo saddānaṁ,",
  "an6.7:1.3_4": "khamo gandhānaṁ,",
  "an6.7:1.3_5": "khamo rasānaṁ,",
  "an6.7:1.3_6": "khamo phoṭṭhabbānaṁ,",
  "an6.7:1.3_7": "javasampanno ca hoti.",
  "an6.7:1.4_0": "Imehi kho,",
  "an6.7:1.4_1": "bhikkhave,",
  "an6.7:1.4_2": "chahi aṅgehi samannāgato rañño bhadro assājānīyo rājāraho hoti rājabhoggo,",
  "an6.7:1.4_3": "rañño aṅgantveva saṅkhaṁ gacchati.",
  "an6.7:2.1_0": "Evamevaṁ kho,",
  "an6.7:2.1_1": "bhikkhave,",
  "an6.7:2.1_2": "chahi dhammehi samannāgato bhikkhu āhuneyyo hoti …pe…",
  "an6.7:2.1_3": "anuttaraṁ puññakkhettaṁ lokassa.",
  "an6.7:2.2_0": "Katamehi chahi?",
  "an6.7:2.3_0": "Idha, bhikkhave, bhikkhu khamo hoti rūpānaṁ …pe… khamo dhammānaṁ.",
  "an6.7:2.4_0": "Imehi kho,",
  "an6.7:2.4_1": "bhikkhave,",
  "an6.7:2.4_2": "chahi dhammehi samannāgato bhikkhu āhuneyyo hoti …pe…",
  "an6.7:2.4_3": "anuttaraṁ puññakkhettaṁ lokassā”ti.",
  "an6.7:2.5_0": "Sattamaṁ.",
  "an6.8:0.1_0": "Aṅguttara Nikāya 6.8",
  "an6.8:0.2_0": "1. Āhuneyyavagga",
  "an6.8:0.3_0": "Anuttariyasutta",
  "an6.8:1.1_0": "“Chayimāni, bhikkhave, anuttariyāni.",
  "an6.8:1.2_0": "Katamāni cha?",
  "an6.8:1.3_0": "Dassanānuttariyaṁ,",
  "an6.8:1.3_1": "savanānuttariyaṁ,",
  "an6.8:1.3_2": "lābhānuttariyaṁ,",
  "an6.8:1.3_3": "sikkhānuttariyaṁ,",
  "an6.8:1.3_4": "pāricariyānuttariyaṁ,",
  "an6.8:1.3_5": "anussatānuttariyaṁ.",
  "an6.8:1.4_0": "Imāni kho, bhikkhave, cha anuttariyānī”ti.",
  "an6.8:1.5_0": "Aṭṭhamaṁ.",
  "an6.9:0.1_0": "Aṅguttara Nikāya 6.9",
  "an6.9:0.2_0": "1. Āhuneyyavagga",
  "an6.9:0.3_0": "Anussatiṭṭhānasutta",
  "an6.9:1.1_0": "“Chayimāni, bhikkhave, anussatiṭṭhānāni.",
  "an6.9:1.2_0": "Katamāni cha?",
  "an6.9:1.3_0": "Buddhānussati, dhammānussati, saṅghānussati, sīlānussati, cāgānussati, devatānussati.",
  "an6.9:1.4_0": "Imāni kho, bhikkhave, cha anussatiṭṭhānānī”ti.",
  "an6.9:1.5_0": "Navamaṁ.",
  "an6.10:0.1_0": "Aṅguttara Nikāya 6.10",
  "an6.10:0.2_0": "1. Āhuneyyavagga",
  "an6.10:0.3_0": "Mahānāmasutta",
  "an6.10:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "an6.10:1.2_0": "Atha kho mahānāmo sakko yena bhagavā tenupasaṅkami;",
  "an6.10:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.10:1.2_2": "Ekamantaṁ nisinno,",
  "an6.10:1.2_3": "kho mahānāmo sakko bhagavantaṁ etadavoca:",
  "an6.10:1.3_0": "“yo so, bhante, ariyasāvako āgataphalo viññātasāsano, so katamena vihārena bahulaṁ viharatī”ti?",
  "an6.10:2.1_0": "“Yo so, mahānāma, ariyasāvako āgataphalo viññātasāsano, so iminā vihārena bahulaṁ viharati.",
  "an6.10:2.2_0": "Idha, mahānāma, ariyasāvako tathāgataṁ anussarati:",
  "an6.10:2.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an6.10:2.4_0": "Yasmiṁ, mahānāma,",
  "an6.10:2.4_1": "samaye ariyasāvako tathāgataṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.10:2.4_2": "na dosapariyuṭṭhitaṁ cittaṁ hoti,",
  "an6.10:2.4_3": "na mohapariyuṭṭhitaṁ cittaṁ hoti;",
  "an6.10:2.5_0": "ujugatamevassa tasmiṁ samaye cittaṁ hoti tathāgataṁ ārabbha.",
  "an6.10:2.6_0": "Ujugatacitto kho pana, mahānāma,",
  "an6.10:2.6_1": "ariyasāvako labhati atthavedaṁ,",
  "an6.10:2.6_2": "labhati dhammavedaṁ,",
  "an6.10:2.6_3": "labhati dhammūpasaṁhitaṁ pāmojjaṁ.",
  "an6.10:2.7_0": "Pamuditassa pīti jāyati,",
  "an6.10:2.7_1": "pītimanassa kāyo passambhati,",
  "an6.10:2.7_2": "passaddhakāyo sukhaṁ vediyati,",
  "an6.10:2.7_3": "sukhino cittaṁ samādhiyati.",
  "an6.10:2.8_0": "Ayaṁ vuccati, mahānāma:",
  "an6.10:2.9_0": "‘ariyasāvako visamagatāya pajāya samappatto viharati,",
  "an6.10:2.9_1": "sabyāpajjāya pajāya abyāpajjo viharati,",
  "an6.10:2.9_2": "dhammasotaṁ samāpanno buddhānussatiṁ bhāveti’.",
  "an6.10:3.1_0": "Puna caparaṁ, mahānāma, ariyasāvako dhammaṁ anussarati:",
  "an6.10:3.2_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.",
  "an6.10:3.3_0": "Yasmiṁ, mahānāma,",
  "an6.10:3.3_1": "samaye ariyasāvako dhammaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.10:3.3_2": "na dosapariyuṭṭhitaṁ cittaṁ hoti,",
  "an6.10:3.3_3": "na mohapariyuṭṭhitaṁ cittaṁ hoti;",
  "an6.10:3.4_0": "ujugatamevassa tasmiṁ samaye cittaṁ hoti dhammaṁ ārabbha.",
  "an6.10:3.5_0": "Ujugatacitto kho pana, mahānāma,",
  "an6.10:3.5_1": "ariyasāvako labhati atthavedaṁ,",
  "an6.10:3.5_2": "labhati dhammavedaṁ,",
  "an6.10:3.5_3": "labhati dhammūpasaṁhitaṁ pāmojjaṁ.",
  "an6.10:3.6_0": "Pamuditassa pīti jāyati,",
  "an6.10:3.6_1": "pītimanassa kāyo passambhati,",
  "an6.10:3.6_2": "passaddhakāyo sukhaṁ vediyati,",
  "an6.10:3.6_3": "sukhino cittaṁ samādhiyati.",
  "an6.10:3.7_0": "Ayaṁ vuccati, mahānāma:",
  "an6.10:3.8_0": "‘ariyasāvako visamagatāya pajāya samappatto viharati,",
  "an6.10:3.8_1": "sabyāpajjāya pajāya abyāpajjo viharati,",
  "an6.10:3.8_2": "dhammasotaṁ samāpanno dhammānussatiṁ bhāveti’.",
  "an6.10:4.1_0": "Puna caparaṁ, mahānāma, ariyasāvako saṅghaṁ anussarati:",
  "an6.10:4.2_0": "‘suppaṭipanno bhagavato sāvakasaṅgho,",
  "an6.10:4.2_1": "ujuppaṭipanno bhagavato sāvakasaṅgho,",
  "an6.10:4.2_2": "ñāyappaṭipanno bhagavato sāvakasaṅgho,",
  "an6.10:4.2_3": "sāmīcippaṭipanno bhagavato sāvakasaṅgho,",
  "an6.10:4.2_4": "yadidaṁ cattāri purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo",
  "an6.10:4.2_5": "añjalikaraṇīyo anuttaraṁ puññakkhettaṁ lokassā’ti.",
  "an6.10:4.3_0": "Yasmiṁ, mahānāma,",
  "an6.10:4.3_1": "samaye ariyasāvako saṅghaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.10:4.3_2": "na dosapariyuṭṭhitaṁ cittaṁ hoti,",
  "an6.10:4.3_3": "na mohapariyuṭṭhitaṁ cittaṁ hoti;",
  "an6.10:4.4_0": "ujugatamevassa tasmiṁ samaye cittaṁ hoti saṅghaṁ ārabbha.",
  "an6.10:4.5_0": "Ujugatacitto kho pana, mahānāma,",
  "an6.10:4.5_1": "ariyasāvako labhati atthavedaṁ,",
  "an6.10:4.5_2": "labhati dhammavedaṁ,",
  "an6.10:4.5_3": "labhati dhammūpasaṁhitaṁ pāmojjaṁ.",
  "an6.10:4.6_0": "Pamuditassa pīti jāyati,",
  "an6.10:4.6_1": "pītimanassa kāyo passambhati,",
  "an6.10:4.6_2": "passaddhakāyo sukhaṁ vediyati,",
  "an6.10:4.6_3": "sukhino cittaṁ samādhiyati.",
  "an6.10:4.7_0": "Ayaṁ vuccati, mahānāma:",
  "an6.10:4.8_0": "‘ariyasāvako visamagatāya pajāya samappatto viharati,",
  "an6.10:4.8_1": "sabyāpajjāya pajāya abyāpajjo viharati,",
  "an6.10:4.8_2": "dhammasotaṁ samāpanno saṅghānussatiṁ bhāveti’.",
  "an6.10:5.1_0": "Puna caparaṁ, mahānāma,",
  "an6.10:5.1_1": "ariyasāvako attano sīlāni anussarati akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.",
  "an6.10:5.2_0": "Yasmiṁ, mahānāma,",
  "an6.10:5.2_1": "samaye ariyasāvako sīlaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.10:5.2_2": "na dosapariyuṭṭhitaṁ cittaṁ hoti,",
  "an6.10:5.2_3": "na mohapariyuṭṭhitaṁ cittaṁ hoti;",
  "an6.10:5.3_0": "ujugatamevassa tasmiṁ samaye cittaṁ hoti sīlaṁ ārabbha.",
  "an6.10:5.4_0": "Ujugatacitto kho pana, mahānāma,",
  "an6.10:5.4_1": "ariyasāvako labhati atthavedaṁ,",
  "an6.10:5.4_2": "labhati dhammavedaṁ,",
  "an6.10:5.4_3": "labhati dhammūpasaṁhitaṁ pāmojjaṁ.",
  "an6.10:5.5_0": "Pamuditassa pīti jāyati,",
  "an6.10:5.5_1": "pītimanassa kāyo passambhati,",
  "an6.10:5.5_2": "passaddhakāyo sukhaṁ vediyati,",
  "an6.10:5.5_3": "sukhino cittaṁ samādhiyati.",
  "an6.10:5.6_0": "Ayaṁ vuccati, mahānāma:",
  "an6.10:5.7_0": "‘ariyasāvako visamagatāya pajāya samappatto viharati,",
  "an6.10:5.7_1": "sabyāpajjāya pajāya abyāpajjo viharati,",
  "an6.10:5.7_2": "dhammasotaṁ samāpanno sīlānussatiṁ bhāveti’.",
  "an6.10:6.1_0": "Puna caparaṁ, mahānāma, ariyasāvako attano cāgaṁ anussarati:",
  "an6.10:6.2_0": "‘lābhā vata me, suladdhaṁ vata me.",
  "an6.10:6.3_0": "Yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi",
  "an6.10:6.3_1": "vosaggarato yācayogo dānasaṁvibhāgarato’ti.",
  "an6.10:6.4_0": "Yasmiṁ, mahānāma,",
  "an6.10:6.4_1": "samaye ariyasāvako cāgaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.10:6.4_2": "na dosapariyuṭṭhitaṁ cittaṁ hoti,",
  "an6.10:6.4_3": "na mohapariyuṭṭhitaṁ cittaṁ hoti;",
  "an6.10:6.5_0": "ujugatamevassa tasmiṁ samaye cittaṁ hoti cāgaṁ ārabbha.",
  "an6.10:6.6_0": "Ujugatacitto kho pana, mahānāma,",
  "an6.10:6.6_1": "ariyasāvako labhati atthavedaṁ,",
  "an6.10:6.6_2": "labhati dhammavedaṁ,",
  "an6.10:6.6_3": "labhati dhammūpasaṁhitaṁ pāmojjaṁ.",
  "an6.10:6.7_0": "Pamuditassa pīti jāyati,",
  "an6.10:6.7_1": "pītimanassa kāyo passambhati,",
  "an6.10:6.7_2": "passaddhakāyo sukhaṁ vediyati,",
  "an6.10:6.7_3": "sukhino cittaṁ samādhiyati.",
  "an6.10:6.8_0": "Ayaṁ vuccati, mahānāma:",
  "an6.10:6.9_0": "‘ariyasāvako visamagatāya pajāya samappatto viharati,",
  "an6.10:6.9_1": "sabyāpajjāya pajāya abyāpajjo viharati,",
  "an6.10:6.9_2": "dhammasotaṁ samāpanno cāgānussatiṁ bhāveti’.",
  "an6.10:7.1_0": "Puna caparaṁ, mahānāma, ariyasāvako devatānussatiṁ bhāveti:",
  "an6.10:7.2_0": "‘santi devā cātumahārājikā,",
  "an6.10:7.2_1": "santi devā tāvatiṁsā,",
  "an6.10:7.2_2": "santi devā yāmā,",
  "an6.10:7.2_3": "santi devā tusitā,",
  "an6.10:7.2_4": "santi devā nimmānaratino,",
  "an6.10:7.2_5": "santi devā paranimmitavasavattino,",
  "an6.10:7.2_6": "santi devā brahmakāyikā,",
  "an6.10:7.2_7": "santi devā tatuttari.",
  "an6.10:7.3_0": "Yathārūpāya saddhāya samannāgatā tā devatā ito cutā tattha upapannā,",
  "an6.10:7.3_1": "mayhampi tathārūpā saddhā saṁvijjati.",
  "an6.10:7.4_0": "Yathārūpena sīlena samannāgatā tā devatā ito cutā tattha upapannā,",
  "an6.10:7.4_1": "mayhampi tathārūpaṁ sīlaṁ saṁvijjati.",
  "an6.10:7.5_0": "Yathārūpena sutena samannāgatā tā devatā ito cutā tattha upapannā,",
  "an6.10:7.5_1": "mayhampi tathārūpaṁ sutaṁ saṁvijjati.",
  "an6.10:7.6_0": "Yathārūpena cāgena samannāgatā tā devatā ito cutā tattha upapannā,",
  "an6.10:7.6_1": "mayhampi tathārūpo cāgo saṁvijjati.",
  "an6.10:7.7_0": "Yathārūpāya paññāya samannāgatā tā devatā ito cutā tattha upapannā,",
  "an6.10:7.7_1": "mayhampi tathārūpā paññā saṁvijjatī’ti.",
  "an6.10:7.8_0": "Yasmiṁ, mahānāma,",
  "an6.10:7.8_1": "samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati",
  "an6.10:7.8_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.10:7.8_3": "na dosapariyuṭṭhitaṁ cittaṁ hoti,",
  "an6.10:7.8_4": "na mohapariyuṭṭhitaṁ cittaṁ hoti;",
  "an6.10:7.9_0": "ujugatamevassa tasmiṁ samaye cittaṁ hoti tā devatā ārabbha.",
  "an6.10:7.10_0": "Ujugatacitto kho pana, mahānāma,",
  "an6.10:7.10_1": "ariyasāvako labhati atthavedaṁ,",
  "an6.10:7.10_2": "labhati dhammavedaṁ,",
  "an6.10:7.10_3": "labhati dhammūpasaṁhitaṁ pāmojjaṁ.",
  "an6.10:7.11_0": "Pamuditassa pīti jāyati,",
  "an6.10:7.11_1": "pītimanassa kāyo passambhati,",
  "an6.10:7.11_2": "passaddhakāyo sukhaṁ vediyati,",
  "an6.10:7.11_3": "sukhino cittaṁ samādhiyati.",
  "an6.10:7.12_0": "Ayaṁ vuccati, mahānāma:",
  "an6.10:7.13_0": "‘ariyasāvako visamagatāya pajāya samappatto viharati,",
  "an6.10:7.13_1": "sabyāpajjāya pajāya abyāpajjo viharati,",
  "an6.10:7.13_2": "dhammasotaṁ samāpanno devatānussatiṁ bhāveti’.",
  "an6.10:8.1_0": "Yo so, mahānāma, ariyasāvako āgataphalo viññātasāsano, so iminā vihārena bahulaṁ viharatī”ti.",
  "an6.10:8.2_0": "Dasamaṁ.",
  "an6.10:8.3_0": "Āhuneyyavaggo paṭhamo.",
  "an6.10:9.0_0": "Tassuddānaṁ",
  "an6.10:9.1_0": "Dve āhuneyyā indriya,",
  "an6.10:9.2_0": "balāni tayo ājānīyā;",
  "an6.10:9.3_0": "Anuttariya anussatī,",
  "an6.10:9.4_0": "mahānāmena te dasāti.",
  "an6.11:0.1_0": "Aṅguttara Nikāya 6.11",
  "an6.11:0.2_0": "2. Sāraṇīyavagga",
  "an6.11:0.3_0": "Paṭhamasāraṇīyasutta",
  "an6.11:1.1_0": "“Chayime, bhikkhave, dhammā sāraṇīyā.",
  "an6.11:1.2_0": "Katame cha?",
  "an6.11:1.3_0": "Idha,",
  "an6.11:1.3_1": "bhikkhave,",
  "an6.11:1.3_2": "bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho ca,",
  "an6.11:1.3_3": "ayampi dhammo sāraṇīyo.",
  "an6.11:2.1_0": "Puna caparaṁ,",
  "an6.11:2.1_1": "bhikkhave,",
  "an6.11:2.1_2": "bhikkhuno mettaṁ vacīkammaṁ paccupaṭṭhitaṁ hoti sabrahmacārīsu āvi ceva raho ca,",
  "an6.11:2.1_3": "ayampi dhammo sāraṇīyo.",
  "an6.11:3.1_0": "Puna caparaṁ,",
  "an6.11:3.1_1": "bhikkhave,",
  "an6.11:3.1_2": "bhikkhuno mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca,",
  "an6.11:3.1_3": "ayampi dhammo sāraṇīyo.",
  "an6.11:4.1_0": "Puna caparaṁ,",
  "an6.11:4.1_1": "bhikkhave,",
  "an6.11:4.1_2": "bhikkhu ye te lābhā dhammikā dhammaladdhā antamaso pattapariyāpannamattampi tathārūpehi lābhehi appaṭivibhattabhogī",
  "an6.11:4.1_3": "hoti sīlavantehi sabrahmacārīhi sādhāraṇabhogī,",
  "an6.11:4.1_4": "ayampi dhammo sāraṇīyo.",
  "an6.11:5.1_0": "Puna caparaṁ,",
  "an6.11:5.1_1": "bhikkhave,",
  "an6.11:5.1_2": "bhikkhu yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni",
  "an6.11:5.1_3": "samādhisaṁvattanikāni tathārūpehi sīlehi sīlasāmaññagato viharati sabrahmacārīhi āvi ceva raho ca,",
  "an6.11:5.1_4": "ayampi dhammo sāraṇīyo.",
  "an6.11:6.1_0": "Puna caparaṁ,",
  "an6.11:6.1_1": "bhikkhave,",
  "an6.11:6.1_2": "bhikkhu yāyaṁ diṭṭhi ariyā niyyānikā niyyāti takkarassa sammā dukkhakkhayāya tathārūpāya diṭṭhiyā diṭṭhisāmaññagato",
  "an6.11:6.1_3": "viharati sabrahmacārīhi āvi ceva raho ca,",
  "an6.11:6.1_4": "ayampi dhammo sāraṇīyo.",
  "an6.11:7.1_0": "Ime kho, bhikkhave, cha dhammā sāraṇīyā”ti.",
  "an6.11:7.2_0": "Paṭhamaṁ.",
  "an6.12:0.1_0": "Aṅguttara Nikāya 6.12",
  "an6.12:0.2_0": "2. Sāraṇīyavagga",
  "an6.12:0.3_0": "Dutiyasāraṇīyasutta",
  "an6.12:1.1_0": "“Chayime,",
  "an6.12:1.1_1": "bhikkhave,",
  "an6.12:1.1_2": "dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattanti.",
  "an6.12:1.2_0": "Katame cha?",
  "an6.12:1.3_0": "Idha, bhikkhave, bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho ca,",
  "an6.12:1.4_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.",
  "an6.12:2.1_0": "Puna caparaṁ, bhikkhave, bhikkhuno mettaṁ vacīkammaṁ paccupaṭṭhitaṁ hoti …pe….",
  "an6.12:3.1_0": "Mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca,",
  "an6.12:3.1_1": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.",
  "an6.12:4.1_0": "Puna caparaṁ,",
  "an6.12:4.1_1": "bhikkhave,",
  "an6.12:4.1_2": "bhikkhu ye te lābhā dhammikā dhammaladdhā antamaso pattapariyāpannamattampi tathārūpehi lābhehi appaṭivibhattabhogī",
  "an6.12:4.1_3": "hoti sīlavantehi sabrahmacārīhi sādhāraṇabhogī,",
  "an6.12:4.1_4": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.",
  "an6.12:5.1_0": "Puna caparaṁ,",
  "an6.12:5.1_1": "bhikkhave,",
  "an6.12:5.1_2": "bhikkhu yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni",
  "an6.12:5.1_3": "samādhisaṁvattanikāni tathārūpehi sīlehi sīlasāmaññagato viharati sabrahmacārīhi āvi ceva raho ca,",
  "an6.12:5.1_4": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.",
  "an6.12:6.1_0": "Puna caparaṁ,",
  "an6.12:6.1_1": "bhikkhave,",
  "an6.12:6.1_2": "bhikkhu yāyaṁ diṭṭhi ariyā niyyānikā niyyāti takkarassa sammā dukkhakkhayāya tathārūpāya diṭṭhiyā diṭṭhisāmaññagato",
  "an6.12:6.1_3": "viharati sabrahmacārīhi āvi ceva raho ca,",
  "an6.12:6.2_0": "ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṁvattati.",
  "an6.12:7.1_0": "Ime kho,",
  "an6.12:7.1_1": "bhikkhave,",
  "an6.12:7.1_2": "cha dhammā sāraṇīyā piyakaraṇā garukaraṇā saṅgahāya avivādāya sāmaggiyā ekībhāvāya saṁvattantī”ti.",
  "an6.12:7.2_0": "Dutiyaṁ.",
  "an6.13:0.1_0": "Aṅguttara Nikāya 6.13",
  "an6.13:0.2_0": "2. Sāraṇīyavagga",
  "an6.13:0.3_0": "Nissāraṇīyasutta",
  "an6.13:1.1_0": "“Chayimā, bhikkhave, nissāraṇīyā dhātuyo.",
  "an6.13:1.2_0": "Katamā cha?",
  "an6.13:1.3_0": "Idha, bhikkhave, bhikkhu evaṁ vadeyya:",
  "an6.13:1.4_0": "‘mettā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;",
  "an6.13:1.5_0": "atha ca pana me byāpādo cittaṁ pariyādāya tiṭṭhatī’ti.",
  "an6.13:1.6_0": "So ‘mā hevan’tissa vacanīyo:",
  "an6.13:1.6_1": "‘māyasmā evaṁ avaca;",
  "an6.13:1.6_2": "mā bhagavantaṁ abbhācikkhi,",
  "an6.13:1.6_3": "na hi sādhu bhagavato abbhakkhānaṁ,",
  "an6.13:1.6_4": "na hi bhagavā evaṁ vadeyya.",
  "an6.13:1.7_0": "Aṭṭhānametaṁ, āvuso,",
  "an6.13:1.7_1": "anavakāso yaṁ mettāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;",
  "an6.13:1.8_0": "atha ca panassa byāpādo cittaṁ pariyādāya ṭhassati, netaṁ ṭhānaṁ vijjati.",
  "an6.13:1.9_0": "Nissaraṇañhetaṁ, āvuso, byāpādassa yadidaṁ mettācetovimuttī’ti.",
  "an6.13:2.1_0": "Idha pana, bhikkhave, bhikkhu evaṁ vadeyya:",
  "an6.13:2.2_0": "‘karuṇā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;",
  "an6.13:2.3_0": "atha ca pana me vihesā cittaṁ pariyādāya tiṭṭhatī’ti.",
  "an6.13:2.4_0": "So ‘mā hevan’tissa vacanīyo:",
  "an6.13:2.4_1": "‘māyasmā evaṁ avaca;",
  "an6.13:2.4_2": "mā bhagavantaṁ abbhācikkhi,",
  "an6.13:2.4_3": "na hi sādhu bhagavato abbhakkhānaṁ,",
  "an6.13:2.4_4": "na hi bhagavā evaṁ vadeyya.",
  "an6.13:2.5_0": "Aṭṭhānametaṁ, āvuso,",
  "an6.13:2.5_1": "anavakāso yaṁ karuṇāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;",
  "an6.13:2.6_0": "atha ca panassa vihesā cittaṁ pariyādāya ṭhassati, netaṁ ṭhānaṁ vijjati.",
  "an6.13:2.7_0": "Nissaraṇañhetaṁ, āvuso, vihesāya yadidaṁ karuṇācetovimuttī’ti.",
  "an6.13:3.1_0": "Idha pana, bhikkhave, bhikkhu evaṁ vadeyya:",
  "an6.13:3.2_0": "‘muditā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;",
  "an6.13:3.3_0": "atha ca pana me arati cittaṁ pariyādāya tiṭṭhatī’ti.",
  "an6.13:3.4_0": "So ‘mā hevan’tissa vacanīyo:",
  "an6.13:3.4_1": "‘māyasmā evaṁ avaca;",
  "an6.13:3.4_2": "mā bhagavantaṁ abbhācikkhi,",
  "an6.13:3.4_3": "na hi sādhu bhagavato abbhakkhānaṁ,",
  "an6.13:3.4_4": "na hi bhagavā evaṁ vadeyya.",
  "an6.13:3.5_0": "Aṭṭhānametaṁ, āvuso,",
  "an6.13:3.5_1": "anavakāso yaṁ muditāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;",
  "an6.13:3.6_0": "atha ca panassa arati cittaṁ pariyādāya ṭhassati, netaṁ ṭhānaṁ vijjati.",
  "an6.13:3.7_0": "Nissaraṇañhetaṁ, āvuso, aratiyā yadidaṁ muditācetovimuttī’ti.",
  "an6.13:4.1_0": "Idha pana, bhikkhave, bhikkhu evaṁ vadeyya:",
  "an6.13:4.2_0": "‘upekkhā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;",
  "an6.13:4.3_0": "atha ca pana me rāgo cittaṁ pariyādāya tiṭṭhatī’ti.",
  "an6.13:4.4_0": "So ‘mā hevan’tissa vacanīyo:",
  "an6.13:4.4_1": "‘māyasmā evaṁ avaca;",
  "an6.13:4.4_2": "mā bhagavantaṁ abbhācikkhi,",
  "an6.13:4.4_3": "na hi sādhu bhagavato abbhakkhānaṁ,",
  "an6.13:4.4_4": "na hi bhagavā evaṁ vadeyya.",
  "an6.13:4.5_0": "Aṭṭhānametaṁ, āvuso,",
  "an6.13:4.5_1": "anavakāso yaṁ upekkhāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;",
  "an6.13:4.6_0": "atha ca panassa rāgo cittaṁ pariyādāya ṭhassati, netaṁ ṭhānaṁ vijjati.",
  "an6.13:4.7_0": "Nissaraṇañhetaṁ, āvuso, rāgassa yadidaṁ upekkhācetovimuttī’ti.",
  "an6.13:5.1_0": "Idha pana, bhikkhave, bhikkhu evaṁ vadeyya:",
  "an6.13:5.2_0": "‘animittā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā;",
  "an6.13:5.3_0": "atha ca pana me nimittānusāri viññāṇaṁ hotī’ti.",
  "an6.13:5.4_0": "So ‘mā hevan’tissa vacanīyo:",
  "an6.13:5.4_1": "‘māyasmā evaṁ avaca;",
  "an6.13:5.4_2": "mā bhagavantaṁ abbhācikkhi,",
  "an6.13:5.4_3": "na hi sādhu bhagavato abbhakkhānaṁ,",
  "an6.13:5.4_4": "na hi bhagavā evaṁ vadeyya.",
  "an6.13:5.5_0": "Aṭṭhānametaṁ, āvuso,",
  "an6.13:5.5_1": "anavakāso yaṁ animittāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya;",
  "an6.13:5.6_0": "atha ca panassa nimittānusāri viññāṇaṁ bhavissati, netaṁ ṭhānaṁ vijjati.",
  "an6.13:5.7_0": "Nissaraṇañhetaṁ, āvuso, sabbanimittānaṁ yadidaṁ animittācetovimuttī’ti.",
  "an6.13:6.1_0": "Idha pana bhikkhave, bhikkhu evaṁ vadeyya:",
  "an6.13:6.2_0": "‘asmīti kho me vigataṁ, ayamahamasmīti ca na samanupassāmi;",
  "an6.13:6.3_0": "atha ca pana me vicikicchākathaṅkathāsallaṁ cittaṁ pariyādāya tiṭṭhatī’ti.",
  "an6.13:6.4_0": "So ‘mā hevan’tissa vacanīyo:",
  "an6.13:6.4_1": "‘māyasmā evaṁ avaca;",
  "an6.13:6.4_2": "mā bhagavantaṁ abbhācikkhi,",
  "an6.13:6.4_3": "na hi sādhu bhagavato abbhakkhānaṁ,",
  "an6.13:6.4_4": "na hi bhagavā evaṁ vadeyya.",
  "an6.13:6.5_0": "Aṭṭhānametaṁ, āvuso, anavakāso yaṁ asmīti vigate ayamahamasmīti ca na samanupassato;",
  "an6.13:6.6_0": "atha ca panassa vicikicchākathaṅkathāsallaṁ cittaṁ pariyādāya ṭhassati, netaṁ ṭhānaṁ vijjati.",
  "an6.13:6.7_0": "Nissaraṇañhetaṁ, āvuso, vicikicchākathaṅkathāsallassa yadidaṁ asmīti mānasamugghāto’ti.",
  "an6.13:7.1_0": "Imā kho, bhikkhave, cha nissāraṇīyā dhātuyo”ti.",
  "an6.13:7.2_0": "Tatiyaṁ.",
  "an6.14:0.1_0": "Aṅguttara Nikāya 6.14",
  "an6.14:0.2_0": "2. Sāraṇīyavagga",
  "an6.14:0.3_0": "Bhaddakasutta",
  "an6.14:1.1_0": "Tatra kho āyasmā sāriputto bhikkhū āmantesi:",
  "an6.14:1.2_0": "“āvuso bhikkhave”ti.",
  "an6.14:1.3_0": "“Āvuso”ti kho te bhikkhū āyasmato sāriputtassa paccassosuṁ.",
  "an6.14:1.4_0": "Āyasmā sāriputto etadavoca:",
  "an6.14:2.1_0": "“Tathā tathā, āvuso,",
  "an6.14:2.1_1": "bhikkhu vihāraṁ kappeti yathā yathāssa vihāraṁ kappayato na bhaddakaṁ maraṇaṁ hoti,",
  "an6.14:2.1_2": "na bhaddikā kālakiriyā.",
  "an6.14:2.2_0": "Kathañcāvuso,",
  "an6.14:2.2_1": "bhikkhu tathā tathā vihāraṁ kappeti yathā yathāssa vihāraṁ kappayato na bhaddakaṁ maraṇaṁ hoti,",
  "an6.14:2.2_2": "na bhaddikā kālakiriyā?",
  "an6.14:3.1_0": "Idhāvuso,",
  "an6.14:3.1_1": "bhikkhu kammārāmo hoti kammarato kammārāmataṁ anuyutto,",
  "an6.14:3.1_2": "bhassārāmo hoti bhassarato bhassārāmataṁ anuyutto,",
  "an6.14:3.1_3": "niddārāmo hoti niddārato niddārāmataṁ anuyutto,",
  "an6.14:3.1_4": "saṅgaṇikārāmo hoti saṅgaṇikarato saṅgaṇikārāmataṁ anuyutto,",
  "an6.14:3.1_5": "saṁsaggārāmo hoti saṁsaggarato saṁsaggārāmataṁ anuyutto,",
  "an6.14:3.1_6": "papañcārāmo hoti papañcarato papañcārāmataṁ anuyutto.",
  "an6.14:3.2_0": "Evaṁ kho, āvuso,",
  "an6.14:3.2_1": "bhikkhu tathā tathā vihāraṁ kappeti yathā yathāssa vihāraṁ kappayato na bhaddakaṁ maraṇaṁ hoti,",
  "an6.14:3.2_2": "na bhaddikā kālakiriyā.",
  "an6.14:3.3_0": "Ayaṁ vuccatāvuso:",
  "an6.14:3.4_0": "‘bhikkhu sakkāyābhirato nappajahāsi sakkāyaṁ sammā dukkhassa antakiriyāya’.",
  "an6.14:4.1_0": "Tathā tathāvuso,",
  "an6.14:4.1_1": "bhikkhu vihāraṁ kappeti yathā yathāssa vihāraṁ kappayato bhaddakaṁ maraṇaṁ hoti,",
  "an6.14:4.1_2": "bhaddikā kālakiriyā.",
  "an6.14:4.2_0": "Kathañcāvuso,",
  "an6.14:4.2_1": "bhikkhu tathā tathā vihāraṁ kappeti yathā yathāssa vihāraṁ kappayato bhaddakaṁ maraṇaṁ hoti,",
  "an6.14:4.2_2": "bhaddikā kālakiriyā?",
  "an6.14:5.1_0": "Idhāvuso,",
  "an6.14:5.1_1": "bhikkhu na kammārāmo hoti na kammarato na kammārāmataṁ anuyutto,",
  "an6.14:5.1_2": "na bhassārāmo hoti na bhassarato na bhassārāmataṁ anuyutto,",
  "an6.14:5.1_3": "na niddārāmo hoti na niddārato na niddārāmataṁ anuyutto,",
  "an6.14:5.1_4": "na saṅgaṇikārāmo hoti na saṅgaṇikarato na saṅgaṇikārāmataṁ anuyutto,",
  "an6.14:5.1_5": "na saṁsaggārāmo hoti na saṁsaggarato na saṁsaggārāmataṁ anuyutto,",
  "an6.14:5.1_6": "na papañcārāmo hoti na papañcarato na papañcārāmataṁ anuyutto.",
  "an6.14:5.2_0": "Evaṁ kho, āvuso,",
  "an6.14:5.2_1": "bhikkhu tathā tathā vihāraṁ kappeti yathā yathāssa vihāraṁ kappayato bhaddakaṁ maraṇaṁ hoti,",
  "an6.14:5.2_2": "bhaddikā kālakiriyā.",
  "an6.14:5.3_0": "Ayaṁ vuccatāvuso:",
  "an6.14:5.4_0": "‘bhikkhu nibbānābhirato pajahāsi sakkāyaṁ sammā dukkhassa antakiriyāyā’ti.",
  "an6.14:6.1_0": "Yo papañcamanuyutto,",
  "an6.14:6.2_0": "papañcābhirato mago;",
  "an6.14:6.3_0": "Virādhayī so nibbānaṁ,",
  "an6.14:6.4_0": "yogakkhemaṁ anuttaraṁ.",
  "an6.14:7.1_0": "Yo ca papañcaṁ hitvāna,",
  "an6.14:7.2_0": "nippapañcapade rato;",
  "an6.14:7.3_0": "Ārādhayī so nibbānaṁ,",
  "an6.14:7.4_0": "yogakkhemaṁ anuttaran”ti.",
  "an6.14:7.5_0": "Catutthaṁ.",
  "an6.15:0.1_0": "Aṅguttara Nikāya 6.15",
  "an6.15:0.2_0": "2. Sāraṇīyavagga",
  "an6.15:0.3_0": "Anutappiyasutta",
  "an6.15:1.1_0": "Tatra kho āyasmā sāriputto bhikkhū āmantesi:",
  "an6.15:1.2_0": "“tathā tathāvuso, bhikkhu vihāraṁ kappeti yathā yathāssa vihāraṁ kappayato kālakiriyā anutappā hoti.",
  "an6.15:1.3_0": "Kathañcāvuso,",
  "an6.15:1.3_1": "bhikkhu tathā tathā vihāraṁ kappeti yathā yathāssa vihāraṁ kappayato kālakiriyā anutappā hoti?",
  "an6.15:2.1_0": "Idhāvuso, bhikkhu kammārāmo hoti kammarato kammārāmataṁ anuyutto, bhassārāmo hoti …",
  "an6.15:2.2_0": "niddārāmo hoti …",
  "an6.15:2.3_0": "saṅgaṇikārāmo hoti …",
  "an6.15:2.4_0": "saṁsaggārāmo hoti …",
  "an6.15:2.5_0": "papañcārāmo hoti papañcarato papañcārāmataṁ anuyutto.",
  "an6.15:2.6_0": "Evaṁ kho, āvuso,",
  "an6.15:2.6_1": "bhikkhu tathā tathā vihāraṁ kappeti yathā yathāssa vihāraṁ kappayato kālakiriyā anutappā hoti.",
  "an6.15:2.7_0": "Ayaṁ vuccatāvuso:",
  "an6.15:2.8_0": "‘bhikkhu sakkāyābhirato nappajahāsi sakkāyaṁ sammā dukkhassa antakiriyāya’.",
  "an6.15:3.1_0": "Tathā tathāvuso,",
  "an6.15:3.1_1": "bhikkhu vihāraṁ kappeti yathā yathāssa vihāraṁ kappayato kālakiriyā ananutappā hoti.",
  "an6.15:3.2_0": "Kathañcāvuso,",
  "an6.15:3.2_1": "bhikkhu tathā tathā vihāraṁ kappeti yathā yathāssa vihāraṁ kappayato kālakiriyā ananutappā hoti?",
  "an6.15:4.1_0": "Idhāvuso, bhikkhu na kammārāmo hoti na kammarato na kammārāmataṁ anuyutto, na bhassārāmo hoti …",
  "an6.15:4.2_0": "na niddārāmo hoti …",
  "an6.15:4.3_0": "na saṅgaṇikārāmo hoti …",
  "an6.15:4.4_0": "na saṁsaggārāmo hoti …",
  "an6.15:4.5_0": "na papañcārāmo hoti na papañcarato na papañcārāmataṁ anuyutto.",
  "an6.15:4.6_0": "Evaṁ kho, āvuso,",
  "an6.15:4.6_1": "bhikkhu tathā tathā vihāraṁ kappeti yathā yathāssa vihāraṁ kappayato kālakiriyā ananutappā hoti.",
  "an6.15:4.7_0": "Ayaṁ vuccatāvuso:",
  "an6.15:4.8_0": "‘bhikkhu nibbānābhirato pajahāsi sakkāyaṁ sammā dukkhassa antakiriyāyā’ti.",
  "an6.15:5.1_0": "Yo papañcamanuyutto,",
  "an6.15:5.2_0": "papañcābhirato mago;",
  "an6.15:5.3_0": "Virādhayī so nibbānaṁ,",
  "an6.15:5.4_0": "yogakkhemaṁ anuttaraṁ.",
  "an6.15:6.1_0": "Yo ca papañcaṁ hitvāna,",
  "an6.15:6.2_0": "nippapañcapade rato;",
  "an6.15:6.3_0": "Ārādhayī so nibbānaṁ,",
  "an6.15:6.4_0": "yogakkhemaṁ anuttaran”ti.",
  "an6.15:6.5_0": "Pañcamaṁ.",
  "an6.16:0.1_0": "Aṅguttara Nikāya 6.16",
  "an6.16:0.2_0": "2. Sāraṇīyavagga",
  "an6.16:0.3_0": "Nakulapitusutta",
  "an6.16:1.1_0": "Ekaṁ samayaṁ bhagavā bhaggesu viharati susumāragire bhesakaḷāvane migadāye.",
  "an6.16:1.2_0": "Tena kho pana samayena nakulapitā gahapati ābādhiko hoti dukkhito bāḷhagilāno.",
  "an6.16:1.3_0": "Atha kho nakulamātā gahapatānī nakulapitaraṁ gahapatiṁ etadavoca:",
  "an6.16:2.1_0": "“Mā kho tvaṁ, gahapati, sāpekkho kālamakāsi.",
  "an6.16:2.2_0": "Dukkhā, gahapati, sāpekkhassa kālakiriyā;",
  "an6.16:2.3_0": "garahitā ca bhagavatā sāpekkhassa kālakiriyā.",
  "an6.16:2.4_0": "Siyā kho pana te, gahapati, evamassa:",
  "an6.16:2.5_0": "‘na nakulamātā gahapatānī mamaccayena sakkhissati dārake posetuṁ, gharāvāsaṁ santharitun’ti.",
  "an6.16:2.6_0": "Na kho panetaṁ, gahapati, evaṁ daṭṭhabbaṁ.",
  "an6.16:2.7_0": "Kusalāhaṁ, gahapati, kappāsaṁ kantituṁ veṇiṁ olikhituṁ.",
  "an6.16:2.8_0": "Sakkomahaṁ, gahapati, tavaccayena dārake posetuṁ, gharāvāsaṁ santharituṁ.",
  "an6.16:2.9_0": "Tasmātiha tvaṁ, gahapati, mā sāpekkho kālamakāsi.",
  "an6.16:2.10_0": "Dukkhā, gahapati, sāpekkhassa kālakiriyā;",
  "an6.16:2.11_0": "garahitā ca bhagavatā sāpekkhassa kālakiriyā.",
  "an6.16:3.1_0": "Siyā kho pana te, gahapati, evamassa:",
  "an6.16:3.2_0": "‘nakulamātā gahapatānī mamaccayena aññaṁ gharaṁ gamissatī’ti.",
  "an6.16:3.3_0": "Na kho panetaṁ, gahapati, evaṁ daṭṭhabbaṁ.",
  "an6.16:3.4_0": "Tvañceva kho, gahapati, jānāsi ahañca, yaṁ no soḷasavassāni gahaṭṭhakaṁ brahmacariyaṁ samāciṇṇaṁ.",
  "an6.16:3.5_0": "Tasmātiha tvaṁ, gahapati, mā sāpekkho kālamakāsi.",
  "an6.16:3.6_0": "Dukkhā, gahapati, sāpekkhassa kālakiriyā;",
  "an6.16:3.7_0": "garahitā ca bhagavatā sāpekkhassa kālakiriyā.",
  "an6.16:4.1_0": "Siyā kho pana te, gahapati, evamassa:",
  "an6.16:4.2_0": "‘nakulamātā gahapatānī mamaccayena na dassanakāmā bhavissati bhagavato na dassanakāmā bhikkhusaṅghassā’ti.",
  "an6.16:4.3_0": "Na kho panetaṁ, gahapati, evaṁ daṭṭhabbaṁ.",
  "an6.16:4.4_0": "Ahañhi, gahapati,",
  "an6.16:4.4_1": "tavaccayena dassanakāmatarā ceva bhavissāmi bhagavato,",
  "an6.16:4.4_2": "dassanakāmatarā ca bhikkhusaṅghassa.",
  "an6.16:4.5_0": "Tasmātiha tvaṁ, gahapati, mā sāpekkho kālamakāsi.",
  "an6.16:4.6_0": "Dukkhā, gahapati, sāpekkhassa kālakiriyā;",
  "an6.16:4.7_0": "garahitā ca bhagavatā sāpekkhassa kālakiriyā.",
  "an6.16:5.1_0": "Siyā kho pana te, gahapati, evamassa:",
  "an6.16:5.2_0": "‘na nakulamātā gahapatānī mamaccayena sīlesu paripūrakārinī’ti.",
  "an6.16:5.3_0": "Na kho panetaṁ, gahapati, evaṁ daṭṭhabbaṁ.",
  "an6.16:5.4_0": "Yāvatā kho, gahapati,",
  "an6.16:5.4_1": "tassa bhagavato sāvikā gihī odātavasanā sīlesu paripūrakāriniyo,",
  "an6.16:5.4_2": "ahaṁ tāsaṁ aññatarā.",
  "an6.16:5.5_0": "Yassa kho panassa kaṅkhā vā vimati vā—ayaṁ so bhagavā arahaṁ sammāsambuddho bhaggesu viharati susumāragire",
  "an6.16:5.5_1": "bhesakaḷāvane migadāye—taṁ bhagavantaṁ upasaṅkamitvā pucchatu.",
  "an6.16:5.6_0": "Tasmātiha tvaṁ, gahapati, mā sāpekkho kālamakāsi.",
  "an6.16:5.7_0": "Dukkhā, gahapati, sāpekkhassa kālakiriyā;",
  "an6.16:5.8_0": "garahitā ca bhagavatā sāpekkhassa kālakiriyā.",
  "an6.16:6.1_0": "Siyā kho pana te, gahapati, evamassa:",
  "an6.16:6.2_0": "‘na nakulamātā gahapatānī lābhinī ajjhattaṁ cetosamathassā’ti.",
  "an6.16:6.3_0": "Na kho panetaṁ, gahapati, evaṁ daṭṭhabbaṁ.",
  "an6.16:6.4_0": "Yāvatā kho, gahapati,",
  "an6.16:6.4_1": "tassa bhagavato sāvikā gihī odātavasanā lābhiniyo ajjhattaṁ cetosamathassa,",
  "an6.16:6.4_2": "ahaṁ tāsaṁ aññatarā.",
  "an6.16:6.5_0": "Yassa kho panassa kaṅkhā vā vimati vā—ayaṁ so bhagavā arahaṁ sammāsambuddho bhaggesu viharati susumāragire",
  "an6.16:6.5_1": "bhesakaḷāvane migadāye—taṁ bhagavantaṁ upasaṅkamitvā pucchatu.",
  "an6.16:6.6_0": "Tasmātiha tvaṁ, gahapati, mā sāpekkho kālamakāsi.",
  "an6.16:6.7_0": "Dukkhā, gahapati, sāpekkhassa kālakiriyā;",
  "an6.16:6.8_0": "garahitā ca bhagavatā sāpekkhassa kālakiriyā.",
  "an6.16:7.1_0": "Siyā kho pana te, gahapati, evamassa:",
  "an6.16:7.2_0": "‘na nakulamātā gahapatānī imasmiṁ dhammavinaye ogādhappattā patigādhappattā assāsappattā tiṇṇavicikicchā",
  "an6.16:7.2_1": "vigatakathaṅkathā vesārajjappattā aparappaccayā satthusāsane viharatī’ti.",
  "an6.16:7.3_0": "Na kho panetaṁ, gahapati, evaṁ daṭṭhabbaṁ.",
  "an6.16:7.4_0": "Yāvatā kho, gahapati,",
  "an6.16:7.4_1": "tassa bhagavato sāvikā gihī odātavasanā imasmiṁ dhammavinaye ogādhappattā patigādhappattā assāsappattā",
  "an6.16:7.4_2": "tiṇṇavicikicchā vigatakathaṅkathā vesārajjappattā aparappaccayā satthusāsane viharanti,",
  "an6.16:7.4_3": "ahaṁ tāsaṁ aññatarā.",
  "an6.16:7.5_0": "Yassa kho panassa kaṅkhā vā vimati vā—ayaṁ so bhagavā arahaṁ sammāsambuddho bhaggesu viharati susumāragire",
  "an6.16:7.5_1": "bhesakaḷāvane migadāye—taṁ bhagavantaṁ upasaṅkamitvā pucchatu.",
  "an6.16:7.6_0": "Tasmātiha tvaṁ, gahapati, mā sāpekkho kālamakāsi.",
  "an6.16:7.7_0": "Dukkhā, gahapati, sāpekkhassa kālakiriyā;",
  "an6.16:7.8_0": "garahitā ca bhagavatā sāpekkhassa kālakiriyā”ti.",
  "an6.16:8.1_0": "Atha kho nakulapituno gahapatissa nakulamātarā gahapatāniyā iminā ovādena ovadiyamānassa so ābādho ṭhānaso paṭippassambhi.",
  "an6.16:8.2_0": "Vuṭṭhahi ca nakulapitā gahapati tamhā ābādhā;",
  "an6.16:8.3_0": "tathā pahīno ca pana nakulapituno gahapatissa so ābādho ahosi.",
  "an6.16:8.4_0": "Atha kho nakulapitā gahapati gilānā vuṭṭhito aciravuṭṭhito gelaññā daṇḍamolubbha yena bhagavā tenupasaṅkami;",
  "an6.16:8.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.16:8.4_2": "Ekamantaṁ nisinnaṁ kho nakulapitaraṁ gahapatiṁ bhagavā etadavoca:",
  "an6.16:9.1_0": "“Lābhā te, gahapati, suladdhaṁ te, gahapati.",
  "an6.16:9.2_0": "Yassa te nakulamātā gahapatānī anukampikā atthakāmā ovādikā anusāsikā.",
  "an6.16:9.3_0": "Yāvatā kho, gahapati,",
  "an6.16:9.3_1": "mama sāvikā gihī odātavasanā sīlesu paripūrakāriniyo,",
  "an6.16:9.3_2": "nakulamātā gahapatānī tāsaṁ aññatarā.",
  "an6.16:9.4_0": "Yāvatā kho, gahapati,",
  "an6.16:9.4_1": "mama sāvikā gihī odātavasanā lābhiniyo ajjhattaṁ cetosamathassa,",
  "an6.16:9.4_2": "nakulamātā gahapatānī tāsaṁ aññatarā.",
  "an6.16:9.5_0": "Yāvatā kho, gahapati,",
  "an6.16:9.5_1": "mama sāvikā gihī odātavasanā imasmiṁ dhammavinaye ogādhappattā patigādhappattā assāsappattā tiṇṇavicikicchā",
  "an6.16:9.5_2": "vigatakathaṅkathā vesārajjappattā aparappaccayā satthusāsane viharanti,",
  "an6.16:9.5_3": "nakulamātā gahapatānī tāsaṁ aññatarā.",
  "an6.16:9.6_0": "Lābhā te, gahapati, suladdhaṁ te, gahapati.",
  "an6.16:9.7_0": "Yassa te nakulamātā gahapatānī anukampikā atthakāmā ovādikā anusāsikā”ti.",
  "an6.16:9.8_0": "Chaṭṭhaṁ.",
  "an6.17:0.1_0": "Aṅguttara Nikāya 6.17",
  "an6.17:0.2_0": "2. Sāraṇīyavagga",
  "an6.17:0.3_0": "Soppasutta",
  "an6.17:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an6.17:1.2_0": "Atha kho bhagavā sāyanhasamayaṁ paṭisallānā vuṭṭhito yenupaṭṭhānasālā tenupasaṅkami;",
  "an6.17:1.2_1": "upasaṅkamitvā paññatte āsane nisīdi.",
  "an6.17:1.3_0": "Āyasmāpi kho sāriputto sāyanhasamayaṁ paṭisallānā vuṭṭhito yenupaṭṭhānasālā tenupasaṅkami;",
  "an6.17:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.17:1.4_0": "Āyasmāpi kho mahāmoggallāno …",
  "an6.17:1.5_0": "āyasmāpi kho mahākassapo …",
  "an6.17:1.6_0": "āyasmāpi kho mahākaccāno …",
  "an6.17:1.7_0": "āyasmāpi kho mahākoṭṭhiko …",
  "an6.17:1.8_0": "āyasmāpi kho mahācundo …",
  "an6.17:1.9_0": "āyasmāpi kho mahākappino …",
  "an6.17:1.10_0": "āyasmāpi kho anuruddho …",
  "an6.17:1.11_0": "āyasmāpi kho revato …",
  "an6.17:1.12_0": "āyasmāpi kho ānando sāyanhasamayaṁ paṭisallānā vuṭṭhito yenupaṭṭhānasālā tenupasaṅkami;",
  "an6.17:1.12_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.17:1.13_0": "Atha kho bhagavā bahudeva rattiṁ nisajjāya vītināmetvā uṭṭhāyāsanā vihāraṁ pāvisi.",
  "an6.17:1.14_0": "Tepi kho āyasmanto acirapakkantassa bhagavato uṭṭhāyāsanā yathāvihāraṁ agamaṁsu.",
  "an6.17:1.15_0": "Ye pana tattha bhikkhū navā acirapabbajitā adhunāgatā imaṁ dhammavinayaṁ te yāva sūriyuggamanā kākacchamānā supiṁsu.",
  "an6.17:1.16_0": "Addasā kho bhagavā dibbena cakkhunā visuddhena atikkantamānusakena te bhikkhū yāva sūriyuggamanā kākacchamāne supante.",
  "an6.17:1.17_0": "Disvā yenupaṭṭhānasālā tenupasaṅkami; upasaṅkamitvā paññatte āsane nisīdi.",
  "an6.17:1.18_0": "Nisajja kho bhagavā bhikkhū āmantesi:",
  "an6.17:2.1_0": "“Kahaṁ nu kho, bhikkhave, sāriputto?",
  "an6.17:2.2_0": "Kahaṁ mahāmoggallāno?",
  "an6.17:2.3_0": "Kahaṁ mahākassapo?",
  "an6.17:2.4_0": "Kahaṁ mahākaccāno?",
  "an6.17:2.5_0": "Kahaṁ mahākoṭṭhiko?",
  "an6.17:2.6_0": "Kahaṁ mahācundo?",
  "an6.17:2.7_0": "Kahaṁ mahākappino?",
  "an6.17:2.8_0": "Kahaṁ anuruddho?",
  "an6.17:2.9_0": "Kahaṁ revato?",
  "an6.17:2.10_0": "Kahaṁ ānando?",
  "an6.17:2.11_0": "Kahaṁ nu kho te, bhikkhave, therā sāvakā gatā”ti?",
  "an6.17:2.12_0": "“Tepi kho, bhante, āyasmanto acirapakkantassa bhagavato uṭṭhāyāsanā yathāvihāraṁ agamaṁsū”ti.",
  "an6.17:2.13_0": "“Tena no tumhe, bhikkhave, therā bhikkhū nāgatāti yāva sūriyuggamanā kākacchamānā supatha?",
  "an6.17:2.14_0": "Taṁ kiṁ maññatha, bhikkhave,",
  "an6.17:2.15_0": "api nu tumhehi diṭṭhaṁ vā sutaṁ vā:",
  "an6.17:2.16_0": "‘rājā khattiyo muddhāvasitto yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ",
  "an6.17:2.16_1": "rajjaṁ kārento janapadassa vā piyo manāpo’”ti?",
  "an6.17:2.17_0": "“No hetaṁ, bhante”.",
  "an6.17:2.18_0": "“Sādhu, bhikkhave.",
  "an6.17:2.19_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an6.17:2.20_0": "‘rājā khattiyo muddhāvasitto yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ",
  "an6.17:2.20_1": "rajjaṁ kārento janapadassa vā piyo manāpo’ti.",
  "an6.17:3.1_0": "Taṁ kiṁ maññatha, bhikkhave,",
  "an6.17:3.2_0": "api nu tumhehi diṭṭhaṁ vā sutaṁ vā:",
  "an6.17:3.3_0": "‘raṭṭhiko …pe…",
  "an6.17:3.4_0": "pettaṇiko …",
  "an6.17:3.5_0": "senāpatiko …",
  "an6.17:3.6_0": "gāmagāmaṇiko …",
  "an6.17:3.7_0": "pūgagāmaṇiko yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ pūgagāmaṇikattaṁ kārento pūgassa vā piyo manāpo’”ti?",
  "an6.17:3.8_0": "“No hetaṁ, bhante”.",
  "an6.17:3.9_0": "“Sādhu, bhikkhave.",
  "an6.17:3.10_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an6.17:3.11_0": "‘pūgagāmaṇiko yāvadatthaṁ seyyasukhaṁ passasukhaṁ middhasukhaṁ anuyutto viharanto yāvajīvaṁ pūgagāmaṇikattaṁ vā kārento pūgassa vā piyo manāpo’ti.",
  "an6.17:4.1_0": "Taṁ kiṁ maññatha, bhikkhave,",
  "an6.17:4.2_0": "api nu tumhehi diṭṭhaṁ vā sutaṁ vā:",
  "an6.17:4.3_0": "‘samaṇo vā brāhmaṇo vā yāvadatthaṁ seyyasukhaṁ passasukhaṁ middhasukhaṁ anuyutto indriyesu aguttadvāro",
  "an6.17:4.3_1": "bhojane amattaññū jāgariyaṁ ananuyutto avipassako kusalānaṁ dhammānaṁ pubbarattāpararattaṁ bodhipakkhiyānaṁ",
  "an6.17:4.3_2": "dhammānaṁ bhāvanānuyogaṁ ananuyutto āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme",
  "an6.17:4.3_3": "sayaṁ abhiññā sacchikatvā upasampajja viharanto’”ti?",
  "an6.17:4.4_0": "“No hetaṁ, bhante”.",
  "an6.17:4.5_0": "“Sādhu, bhikkhave.",
  "an6.17:4.6_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an6.17:4.7_0": "‘samaṇo vā brāhmaṇo vā yāvadatthaṁ seyyasukhaṁ passasukhaṁ middhasukhaṁ anuyutto indriyesu aguttadvāro",
  "an6.17:4.7_1": "bhojane amattaññū jāgariyaṁ ananuyutto avipassako kusalānaṁ dhammānaṁ pubbarattāpararattaṁ bodhipakkhiyānaṁ",
  "an6.17:4.7_2": "dhammānaṁ bhāvanānuyogaṁ ananuyutto āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme",
  "an6.17:4.7_3": "sayaṁ abhiññā sacchikatvā upasampajja viharanto’ti.",
  "an6.17:5.1_0": "Tasmātiha, bhikkhave, evaṁ sikkhitabbaṁ:",
  "an6.17:5.2_0": "‘indriyesu guttadvārā bhavissāma,",
  "an6.17:5.2_1": "bhojane mattaññuno,",
  "an6.17:5.2_2": "jāgariyaṁ anuyuttā,",
  "an6.17:5.2_3": "vipassakā kusalānaṁ dhammānaṁ,",
  "an6.17:5.2_4": "pubbarattāpararattaṁ bodhipakkhiyānaṁ dhammānaṁ,",
  "an6.17:5.2_5": "bhāvanānuyogamanuyuttā viharissāmā’ti.",
  "an6.17:5.3_0": "Evañhi vo, bhikkhave, sikkhitabban”ti.",
  "an6.17:5.4_0": "Sattamaṁ.",
  "an6.18:0.1_0": "Aṅguttara Nikāya 6.18",
  "an6.18:0.2_0": "2. Sāraṇīyavagga",
  "an6.18:0.3_0": "Macchabandhasutta",
  "an6.18:1.1_0": "Ekaṁ samayaṁ bhagavā kosalesu cārikaṁ carati mahatā bhikkhusaṅghena saddhiṁ.",
  "an6.18:1.2_0": "Addasā kho bhagavā addhānamaggappaṭipanno aññatarasmiṁ padese macchikaṁ macchabandhaṁ macche vadhitvā vadhitvā vikkiṇamānaṁ.",
  "an6.18:1.3_0": "Disvā maggā okkamma aññatarasmiṁ rukkhamūle paññatte āsane nisīdi.",
  "an6.18:1.4_0": "Nisajja kho bhagavā bhikkhū āmantesi:",
  "an6.18:1.5_0": "“passatha no tumhe,",
  "an6.18:1.5_1": "bhikkhave,",
  "an6.18:1.5_2": "amuṁ macchikaṁ macchabandhaṁ macche vadhitvā vadhitvā vikkiṇamānan”ti?",
  "an6.18:1.6_0": "“Evaṁ, bhante”.",
  "an6.18:2.1_0": "“Taṁ kiṁ maññatha, bhikkhave,",
  "an6.18:2.2_0": "api nu tumhehi diṭṭhaṁ vā sutaṁ vā:",
  "an6.18:2.3_0": "‘macchiko macchabandho macche vadhitvā vadhitvā vikkiṇamāno tena kammena tena ājīvena hatthiyāyī vā assayāyī",
  "an6.18:2.3_1": "vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’”ti?",
  "an6.18:2.4_0": "“No hetaṁ, bhante”.",
  "an6.18:2.5_0": "“Sādhu, bhikkhave.",
  "an6.18:2.6_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an6.18:2.7_0": "‘macchiko macchabandho macche vadhitvā vadhitvā vikkiṇamāno tena kammena tena ājīvena hatthiyāyī vā assayāyī",
  "an6.18:2.7_1": "vā rathayāyī vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’ti.",
  "an6.18:2.8_0": "Taṁ kissa hetu?",
  "an6.18:2.9_0": "Te hi so,",
  "an6.18:2.9_1": "bhikkhave,",
  "an6.18:2.9_2": "macche vajjhe vadhāyupanīte pāpakena manasānupekkhati,",
  "an6.18:2.9_3": "tasmā so neva hatthiyāyī hoti na assayāyī na rathayāyī na yānayāyī na bhogabhogī,",
  "an6.18:2.9_4": "na mahantaṁ bhogakkhandhaṁ ajjhāvasati.",
  "an6.18:3.1_0": "Taṁ kiṁ maññatha, bhikkhave,",
  "an6.18:3.2_0": "api nu tumhehi diṭṭhaṁ vā sutaṁ vā:",
  "an6.18:3.3_0": "‘goghātako gāvo vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī",
  "an6.18:3.3_1": "vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’”ti?",
  "an6.18:3.4_0": "“No hetaṁ, bhante”.",
  "an6.18:3.5_0": "“Sādhu, bhikkhave.",
  "an6.18:3.6_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an6.18:3.7_0": "‘goghātako gāvo vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī",
  "an6.18:3.7_1": "vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’ti.",
  "an6.18:3.8_0": "Taṁ kissa hetu?",
  "an6.18:3.9_0": "Te hi so,",
  "an6.18:3.9_1": "bhikkhave,",
  "an6.18:3.9_2": "gāvo vajjhe vadhāyupanīte pāpakena manasānupekkhati,",
  "an6.18:3.9_3": "tasmā so neva hatthiyāyī hoti na assayāyī na rathayāyī na yānayāyī na bhogabhogī,",
  "an6.18:3.9_4": "na mahantaṁ bhogakkhandhaṁ ajjhāvasati.",
  "an6.18:4.1_0": "Taṁ kiṁ maññatha, bhikkhave,",
  "an6.18:4.2_0": "api nu tumhehi diṭṭhaṁ vā sutaṁ vā:",
  "an6.18:4.3_0": "‘orabbhiko …pe…",
  "an6.18:4.4_0": "sūkariko …pe…",
  "an6.18:4.5_0": "sākuṇiko …pe…",
  "an6.18:4.6_0": "māgaviko mage vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī",
  "an6.18:4.6_1": "vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’”ti?",
  "an6.18:4.7_0": "“No hetaṁ, bhante”.",
  "an6.18:4.8_0": "“Sādhu, bhikkhave.",
  "an6.18:4.9_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an6.18:4.10_0": "‘māgaviko mage vadhitvā vadhitvā vikkiṇamāno tena kammena tena ājīvena hatthiyāyī vā assayāyī vā rathayāyī",
  "an6.18:4.10_1": "vā yānayāyī vā bhogabhogī vā mahantaṁ vā bhogakkhandhaṁ ajjhāvasanto’ti.",
  "an6.18:4.11_0": "Taṁ kissa hetu?",
  "an6.18:4.12_0": "Te hi so,",
  "an6.18:4.12_1": "bhikkhave,",
  "an6.18:4.12_2": "mage vajjhe vadhāyupanīte pāpakena manasānupekkhati,",
  "an6.18:4.12_3": "tasmā so neva hatthiyāyī hoti na assayāyī na rathayāyī na yānayāyī na bhogabhogī,",
  "an6.18:4.12_4": "na mahantaṁ bhogakkhandhaṁ ajjhāvasati.",
  "an6.18:4.13_0": "Te hi nāma so,",
  "an6.18:4.13_1": "bhikkhave,",
  "an6.18:4.13_2": "tiracchānagate pāṇe vajjhe vadhāyupanīte pāpakena manasānupekkhamāno neva hatthiyāyī bhavissati na assayāyī na rathayāyī na yānayāyī na bhogabhogī,",
  "an6.18:4.13_3": "na mahantaṁ bhogakkhandhaṁ ajjhāvasissati.",
  "an6.18:4.14_0": "Ko pana vādo yaṁ manussabhūtaṁ vajjhaṁ vadhāyupanītaṁ pāpakena manasānupekkhati.",
  "an6.18:4.15_0": "Tañhi tassa, bhikkhave, hoti dīgharattaṁ ahitāya dukkhāya.",
  "an6.18:4.16_0": "Kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatī”ti.",
  "an6.18:4.17_0": "Aṭṭhamaṁ.",
  "an6.19:0.1_0": "Aṅguttara Nikāya 6.19",
  "an6.19:0.2_0": "2. Sāraṇīyavagga",
  "an6.19:0.3_0": "Paṭhamamaraṇassatisutta",
  "an6.19:1.1_0": "Ekaṁ samayaṁ bhagavā nātike viharati giñjakāvasathe.",
  "an6.19:1.2_0": "Tatra kho bhagavā bhikkhū āmantesi:",
  "an6.19:1.3_0": "“bhikkhavo”ti.",
  "an6.19:1.4_0": "“Bhadante”ti te bhikkhū bhagavato paccassosuṁ.",
  "an6.19:1.5_0": "Bhagavā etadavoca:",
  "an6.19:1.6_0": "“maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.",
  "an6.19:1.7_0": "Bhāvetha no tumhe, bhikkhave, maraṇassatin”ti?",
  "an6.19:2.1_0": "Evaṁ vutte, aññataro bhikkhu bhagavantaṁ etadavoca:",
  "an6.19:2.2_0": "“ahaṁ kho, bhante, bhāvemi maraṇassatin”ti.",
  "an6.19:2.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an6.19:2.4_0": "“Idha mayhaṁ, bhante, evaṁ hoti:",
  "an6.19:2.5_0": "‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an6.19:2.6_0": "Evaṁ kho ahaṁ, bhante, bhāvemi maraṇassatin”ti.",
  "an6.19:3.1_0": "Aññataropi kho bhikkhu bhagavantaṁ etadavoca:",
  "an6.19:3.2_0": "“ahampi kho, bhante, bhāvemi maraṇassatin”ti.",
  "an6.19:3.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an6.19:3.4_0": "“Idha mayhaṁ, bhante, evaṁ hoti:",
  "an6.19:3.5_0": "‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an6.19:3.6_0": "Evaṁ kho ahaṁ, bhante, bhāvemi maraṇassatin”ti.",
  "an6.19:4.1_0": "Aññataropi kho bhikkhu bhagavantaṁ etadavoca:",
  "an6.19:4.2_0": "“ahampi kho, bhante, bhāvemi maraṇassatin”ti.",
  "an6.19:4.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an6.19:4.4_0": "“Idha mayhaṁ, bhante, evaṁ hoti:",
  "an6.19:4.5_0": "‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi,",
  "an6.19:4.5_1": "bhagavato sāsanaṁ manasi kareyyaṁ,",
  "an6.19:4.5_2": "bahu vata me kataṁ assā’ti.",
  "an6.19:4.6_0": "Evaṁ kho ahaṁ, bhante, bhāvemi maraṇassatin”ti.",
  "an6.19:5.1_0": "Aññataropi kho bhikkhu bhagavantaṁ etadavoca:",
  "an6.19:5.2_0": "“ahampi kho, bhante, bhāvemi maraṇassatin”ti.",
  "an6.19:5.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an6.19:5.4_0": "“Idha mayhaṁ, bhante, evaṁ hoti:",
  "an6.19:5.5_0": "‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi,",
  "an6.19:5.5_1": "bhagavato sāsanaṁ manasi kareyyaṁ,",
  "an6.19:5.5_2": "bahu vata me kataṁ assā’ti.",
  "an6.19:5.6_0": "Evaṁ kho ahaṁ, bhante, bhāvemi maraṇassatin”ti.",
  "an6.19:6.1_0": "Aññataropi kho bhikkhu bhagavantaṁ etadavoca:",
  "an6.19:6.2_0": "“ahampi kho, bhante, bhāvemi maraṇassatin”ti.",
  "an6.19:6.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an6.19:6.4_0": "“Idha mayhaṁ, bhante, evaṁ hoti:",
  "an6.19:6.5_0": "‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi,",
  "an6.19:6.5_1": "bhagavato sāsanaṁ manasi kareyyaṁ,",
  "an6.19:6.5_2": "bahu vata me kataṁ assā’ti.",
  "an6.19:6.6_0": "Evaṁ kho ahaṁ, bhante, bhāvemi maraṇassatin”ti.",
  "an6.19:7.1_0": "Aññataropi kho bhikkhu bhagavantaṁ etadavoca:",
  "an6.19:7.2_0": "“ahampi kho, bhante, bhāvemi maraṇassatin”ti.",
  "an6.19:7.3_0": "“Yathā kathaṁ pana tvaṁ, bhikkhu, bhāvesi maraṇassatin”ti?",
  "an6.19:7.4_0": "“Idha mayhaṁ, bhante, evaṁ hoti:",
  "an6.19:7.5_0": "‘aho vatāhaṁ tadantaraṁ jīveyyaṁ yadantaraṁ assasitvā vā passasāmi passasitvā vā assasāmi,",
  "an6.19:7.5_1": "bhagavato sāsanaṁ manasi kareyyaṁ,",
  "an6.19:7.5_2": "bahu vata me kataṁ assā’ti.",
  "an6.19:7.6_0": "Evaṁ kho ahaṁ, bhante, bhāvemi maraṇassatin”ti.",
  "an6.19:8.1_0": "Evaṁ vutte, bhagavā te bhikkhū etadavoca:",
  "an6.19:8.2_0": "“yo cāyaṁ, bhikkhave, bhikkhu evaṁ maraṇassatiṁ bhāveti:",
  "an6.19:8.3_0": "‘aho vatāhaṁ rattindivaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an6.19:9.1_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an6.19:9.2_0": "‘aho vatāhaṁ divasaṁ jīveyyaṁ, bhagavato sāsanaṁ manasi kareyyaṁ, bahu vata me kataṁ assā’ti.",
  "an6.19:10.1_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an6.19:10.2_0": "‘aho vatāhaṁ tadantaraṁ jīveyyaṁ yadantaraṁ ekapiṇḍapātaṁ bhuñjāmi,",
  "an6.19:10.2_1": "bhagavato sāsanaṁ manasi kareyyaṁ,",
  "an6.19:10.2_2": "bahu vata me kataṁ assā’ti.",
  "an6.19:11.1_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an6.19:11.2_0": "‘aho vatāhaṁ tadantaraṁ jīveyyaṁ yadantaraṁ cattāro pañca ālope saṅkhāditvā ajjhoharāmi,",
  "an6.19:11.2_1": "bhagavato sāsanaṁ manasi kareyyaṁ,",
  "an6.19:11.2_2": "bahu vata me kataṁ assā’ti.",
  "an6.19:12.1_0": "Ime vuccanti, bhikkhave, bhikkhū pamattā viharanti dandhaṁ maraṇassatiṁ bhāventi āsavānaṁ khayāya.",
  "an6.19:13.1_0": "Yo ca khvāyaṁ, bhikkhave, bhikkhu evaṁ maraṇassatiṁ bhāveti:",
  "an6.19:13.2_0": "‘aho vatāhaṁ tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi,",
  "an6.19:13.2_1": "bhagavato sāsanaṁ manasi kareyyaṁ,",
  "an6.19:13.2_2": "bahu vata me kataṁ assā’ti.",
  "an6.19:14.1_0": "Yo cāyaṁ, bhikkhave, bhikkhu evaṁ maraṇassatiṁ bhāveti:",
  "an6.19:14.2_0": "‘aho vatāhaṁ tadantaraṁ jīveyyaṁ yadantaraṁ assasitvā vā passasāmi passasitvā vā assasāmi,",
  "an6.19:14.2_1": "bhagavato sāsanaṁ manasi kareyyaṁ,",
  "an6.19:14.2_2": "bahu vata me kataṁ assā’ti.",
  "an6.19:15.1_0": "Ime vuccanti, bhikkhave, bhikkhū appamattā viharanti tikkhaṁ maraṇassatiṁ bhāventi āsavānaṁ khayāya.",
  "an6.19:16.1_0": "Tasmātiha, bhikkhave, evaṁ sikkhitabbaṁ:",
  "an6.19:16.2_0": "‘appamattā viharissāma, tikkhaṁ maraṇassatiṁ bhāvessāma āsavānaṁ khayāyā’ti.",
  "an6.19:16.3_0": "Evañhi vo, bhikkhave, sikkhitabban”ti.",
  "an6.19:16.4_0": "Navamaṁ.",
  "an6.20:0.1_0": "Aṅguttara Nikāya 6.20",
  "an6.20:0.2_0": "2. Sāraṇīyavagga",
  "an6.20:0.3_0": "Dutiyamaraṇassatisutta",
  "an6.20:1.1_0": "Ekaṁ samayaṁ bhagavā nātike viharati giñjakāvasathe.",
  "an6.20:1.2_0": "Tatra kho bhagavā bhikkhū āmantesi:",
  "an6.20:1.3_0": "“maraṇassati, bhikkhave, bhāvitā bahulīkatā mahapphalā hoti mahānisaṁsā amatogadhā amatapariyosānā.",
  "an6.20:1.4_0": "Kathaṁ bhāvitā ca,",
  "an6.20:1.4_1": "bhikkhave,",
  "an6.20:1.4_2": "maraṇassati kathaṁ bahulīkatā mahapphalā hoti mahānisaṁsā amatogadhā amatapariyosānā?",
  "an6.20:2.1_0": "Idha, bhikkhave, bhikkhu divase nikkhante rattiyā patihitāya iti paṭisañcikkhati:",
  "an6.20:2.2_0": "‘bahukā kho me paccayā maraṇassa—",
  "an6.20:2.3_0": "ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;",
  "an6.20:2.4_0": "tena me assa kālakiriyā, so mamassa antarāyo.",
  "an6.20:2.5_0": "Upakkhalitvā vā papateyyaṁ,",
  "an6.20:2.5_1": "bhattaṁ vā me bhuttaṁ byāpajjeyya,",
  "an6.20:2.5_2": "pittaṁ vā me kuppeyya,",
  "an6.20:2.5_3": "semhaṁ vā me kuppeyya,",
  "an6.20:2.5_4": "satthakā vā me vātā kuppeyyuṁ;",
  "an6.20:2.6_0": "tena me assa kālakiriyā, so mamassa antarāyo’ti.",
  "an6.20:2.7_0": "Tena, bhikkhave, bhikkhunā iti paṭisañcikkhitabbaṁ:",
  "an6.20:2.8_0": "‘atthi nu kho me pāpakā akusalā dhammā appahīnā, ye me assu rattiṁ kālaṁ karontassa antarāyāyā’ti.",
  "an6.20:3.1_0": "Sace, bhikkhave, bhikkhu paccavekkhamāno evaṁ jānāti:",
  "an6.20:3.2_0": "‘atthi me pāpakā akusalā dhammā appahīnā,",
  "an6.20:3.2_1": "ye me assu rattiṁ kālaṁ karontassa antarāyāyā’ti, tena,",
  "an6.20:3.2_2": "bhikkhave,",
  "an6.20:3.2_3": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an6.20:3.2_4": "ca appaṭivānī ca sati ca sampajaññañca karaṇīyaṁ.",
  "an6.20:3.3_0": "Seyyathāpi,",
  "an6.20:3.3_1": "bhikkhave,",
  "an6.20:3.3_2": "ādittacelo vā ādittasīso vā tasseva celassa vā sīsassa vā nibbāpanāya adhimattaṁ chandañca vāyāmañca",
  "an6.20:3.3_3": "ussāhañca ussoḷhiñca appaṭivāniñca satiñca sampajaññañca kareyya;",
  "an6.20:3.4_0": "evamevaṁ kho,",
  "an6.20:3.4_1": "bhikkhave,",
  "an6.20:3.4_2": "tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho",
  "an6.20:3.4_3": "ca ussoḷhī ca appaṭivānī ca sati ca sampajaññañca karaṇīyaṁ.",
  "an6.20:4.1_0": "Sace pana, bhikkhave, bhikkhu paccavekkhamāno evaṁ jānāti:",
  "an6.20:4.2_0": "‘natthi me pāpakā akusalā dhammā appahīnā,",
  "an6.20:4.2_1": "ye me assu rattiṁ kālaṁ karontassa antarāyāyā’ti, tena,",
  "an6.20:4.2_2": "bhikkhave,",
  "an6.20:4.2_3": "bhikkhunā teneva pītipāmojjena vihātabbaṁ ahorattānusikkhinā kusalesu dhammesu.",
  "an6.20:5.1_0": "Idha pana, bhikkhave, bhikkhu rattiyā nikkhantāya divase patihite iti paṭisañcikkhati:",
  "an6.20:5.2_0": "‘bahukā kho me paccayā maraṇassa—",
  "an6.20:5.3_0": "ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya;",
  "an6.20:5.4_0": "tena me assa kālakiriyā so mamassa antarāyo.",
  "an6.20:5.5_0": "Upakkhalitvā vā papateyyaṁ,",
  "an6.20:5.5_1": "bhattaṁ vā me bhuttaṁ byāpajjeyya,",
  "an6.20:5.5_2": "pittaṁ vā me kuppeyya,",
  "an6.20:5.5_3": "semhaṁ vā me kuppeyya,",
  "an6.20:5.5_4": "satthakā vā me vātā kuppeyyuṁ;",
  "an6.20:5.6_0": "tena me assa kālakiriyā so mamassa antarāyo’ti.",
  "an6.20:5.7_0": "Tena, bhikkhave, bhikkhunā iti paṭisañcikkhitabbaṁ:",
  "an6.20:5.8_0": "‘atthi nu kho me pāpakā akusalā dhammā appahīnā, ye me assu divā kālaṁ karontassa antarāyāyā’ti.",
  "an6.20:6.1_0": "Sace, bhikkhave, bhikkhu paccavekkhamāno evaṁ jānāti:",
  "an6.20:6.2_0": "‘atthi me pāpakā akusalā dhammā appahīnā,",
  "an6.20:6.2_1": "ye me assu divā kālaṁ karontassa antarāyāyā’ti, tena,",
  "an6.20:6.2_2": "bhikkhave,",
  "an6.20:6.2_3": "bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho ca ussoḷhī",
  "an6.20:6.2_4": "ca appaṭivānī ca sati ca sampajaññañca karaṇīyaṁ.",
  "an6.20:6.3_0": "Seyyathāpi,",
  "an6.20:6.3_1": "bhikkhave,",
  "an6.20:6.3_2": "ādittacelo vā ādittasīso vā tasseva celassa vā sīsassa vā nibbāpanāya adhimattaṁ chandañca vāyāmañca",
  "an6.20:6.3_3": "ussāhañca ussoḷhiñca appaṭivāniñca satiñca sampajaññañca kareyya;",
  "an6.20:6.4_0": "evamevaṁ kho,",
  "an6.20:6.4_1": "bhikkhave,",
  "an6.20:6.4_2": "tena bhikkhunā tesaṁyeva pāpakānaṁ akusalānaṁ dhammānaṁ pahānāya adhimatto chando ca vāyāmo ca ussāho",
  "an6.20:6.4_3": "ca ussoḷhī ca appaṭivānī ca sati ca sampajaññañca karaṇīyaṁ.",
  "an6.20:7.1_0": "Sace pana, bhikkhave, bhikkhu paccavekkhamāno evaṁ jānāti:",
  "an6.20:7.2_0": "‘natthi me pāpakā akusalā dhammā appahīnā,",
  "an6.20:7.2_1": "ye me assu divā kālaṁ karontassa antarāyāyā’ti, tena,",
  "an6.20:7.2_2": "bhikkhave,",
  "an6.20:7.2_3": "bhikkhunā teneva pītipāmojjena vihātabbaṁ ahorattānusikkhinā kusalesu dhammesu.",
  "an6.20:8.1_0": "Evaṁ bhāvitā kho,",
  "an6.20:8.1_1": "bhikkhave,",
  "an6.20:8.1_2": "maraṇassati evaṁ bahulīkatā mahapphalā hoti mahānisaṁsā amatogadhā amatapariyosānā”ti.",
  "an6.20:8.2_0": "Dasamaṁ.",
  "an6.20:8.3_0": "Sāraṇīyavaggo dutiyo.",
  "an6.20:9.0_0": "Tassuddānaṁ",
  "an6.20:9.1_0": "Dve sāraṇī nisāraṇīyaṁ,",
  "an6.20:9.2_0": "bhaddakaṁ anutappiyaṁ;",
  "an6.20:9.3_0": "Nakulaṁ soppamacchā ca,",
  "an6.20:9.4_0": "dve honti maraṇassatīti.",
  "an6.21:0.1_0": "Aṅguttara Nikāya 6.21",
  "an6.21:0.2_0": "3. Anuttariyavagga",
  "an6.21:0.3_0": "Sāmakasutta",
  "an6.21:1.1_0": "Ekaṁ samayaṁ bhagavā sakkesu viharati sāmagāmake pokkharaṇiyāyaṁ.",
  "an6.21:1.2_0": "Atha kho aññatarā devatā abhikkantāya rattiyā abhikkantavaṇṇā kevalakappaṁ pokkharaṇiyaṁ obhāsetvā yena bhagavā tenupasaṅkami;",
  "an6.21:1.2_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an6.21:1.2_2": "Ekamantaṁ ṭhitā kho sā devatā bhagavantaṁ etadavoca:",
  "an6.21:2.1_0": "“Tayome, bhante, dhammā bhikkhuno parihānāya saṁvattanti.",
  "an6.21:2.2_0": "Katame tayo?",
  "an6.21:2.3_0": "Kammārāmatā, bhassārāmatā, niddārāmatā—",
  "an6.21:2.4_0": "ime kho, bhante, tayo dhammā bhikkhuno parihānāya saṁvattantī”ti.",
  "an6.21:2.5_0": "Idamavoca sā devatā.",
  "an6.21:2.6_0": "Samanuñño satthā ahosi.",
  "an6.21:2.7_0": "Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.",
  "an6.21:3.1_0": "Atha kho bhagavā tassā rattiyā accayena bhikkhū āmantesi:",
  "an6.21:3.2_0": "“imaṁ,",
  "an6.21:3.2_1": "bhikkhave,",
  "an6.21:3.2_2": "rattiṁ aññatarā devatā abhikkantāya rattiyā abhikkantavaṇṇā kevalakappaṁ pokkharaṇiyaṁ obhāsetvā yenāhaṁ tenupasaṅkami;",
  "an6.21:3.2_3": "upasaṅkamitvā maṁ abhivādetvā ekamantaṁ aṭṭhāsi.",
  "an6.21:3.2_4": "Ekamantaṁ ṭhitā kho,",
  "an6.21:3.2_5": "bhikkhave,",
  "an6.21:3.2_6": "sā devatā maṁ etadavoca:",
  "an6.21:3.3_0": "‘tayome, bhante, dhammā bhikkhuno parihānāya saṁvattanti.",
  "an6.21:3.4_0": "Katame tayo?",
  "an6.21:3.5_0": "Kammārāmatā, bhassārāmatā, niddārāmatā—",
  "an6.21:3.6_0": "ime kho, bhante, tayo dhammā bhikkhuno parihānāya saṁvattantī’ti.",
  "an6.21:3.7_0": "Idamavoca, bhikkhave, sā devatā.",
  "an6.21:3.8_0": "Idaṁ vatvā maṁ abhivādetvā padakkhiṇaṁ katvā tatthevantaradhāyi.",
  "an6.21:3.9_0": "Tesaṁ vo, bhikkhave, alābhā tesaṁ dulladdhaṁ, ye vo devatāpi jānanti kusalehi dhammehi parihāyamāne.",
  "an6.21:4.1_0": "Aparepi, bhikkhave, tayo parihāniye dhamme desessāmi.",
  "an6.21:4.2_0": "Taṁ suṇātha, sādhukaṁ manasi karotha, bhāsissāmī”ti.",
  "an6.21:4.3_0": "“Evaṁ, bhante”ti kho te bhikkhū bhagavato paccassosuṁ.",
  "an6.21:4.4_0": "Bhagavā etadavoca:",
  "an6.21:4.5_0": "“katame ca, bhikkhave, tayo parihāniyā dhammā?",
  "an6.21:4.6_0": "Saṅgaṇikārāmatā, dovacassatā, pāpamittatā—",
  "an6.21:4.7_0": "ime kho, bhikkhave, tayo parihāniyā dhammā.",
  "an6.21:5.1_0": "Ye hi keci,",
  "an6.21:5.1_1": "bhikkhave,",
  "an6.21:5.1_2": "atītamaddhānaṁ parihāyiṁsu kusalehi dhammehi,",
  "an6.21:5.1_3": "sabbete imeheva chahi dhammehi parihāyiṁsu kusalehi dhammehi.",
  "an6.21:5.2_0": "Yepi hi keci,",
  "an6.21:5.2_1": "bhikkhave,",
  "an6.21:5.2_2": "anāgatamaddhānaṁ parihāyissanti kusalehi dhammehi,",
  "an6.21:5.2_3": "sabbete imeheva chahi dhammehi parihāyissanti kusalehi dhammehi.",
  "an6.21:5.3_0": "Yepi hi keci,",
  "an6.21:5.3_1": "bhikkhave,",
  "an6.21:5.3_2": "etarahi parihāyanti kusalehi dhammehi,",
  "an6.21:5.3_3": "sabbete imeheva chahi dhammehi parihāyanti kusalehi dhammehī”ti.",
  "an6.21:5.4_0": "Paṭhamaṁ.",
  "an6.22:0.1_0": "Aṅguttara Nikāya 6.22",
  "an6.22:0.2_0": "3. Anuttariyavagga",
  "an6.22:0.3_0": "Aparihāniyasutta",
  "an6.22:1.1_0": "“Chayime, bhikkhave, aparihāniye dhamme desessāmi, taṁ suṇātha …pe…",
  "an6.22:1.2_0": "katame ca, bhikkhave, cha aparihāniyā dhammā?",
  "an6.22:1.3_0": "Na kammārāmatā, na bhassārāmatā, na niddārāmatā, na saṅgaṇikārāmatā, sovacassatā, kalyāṇamittatā—",
  "an6.22:1.4_0": "ime kho, bhikkhave, cha aparihāniyā dhammā.",
  "an6.22:2.1_0": "Ye hi keci,",
  "an6.22:2.1_1": "bhikkhave,",
  "an6.22:2.1_2": "atītamaddhānaṁ na parihāyiṁsu kusalehi dhammehi,",
  "an6.22:2.1_3": "sabbete imeheva chahi dhammehi na parihāyiṁsu kusalehi dhammehi.",
  "an6.22:2.2_0": "Yepi hi keci,",
  "an6.22:2.2_1": "bhikkhave,",
  "an6.22:2.2_2": "anāgatamaddhānaṁ na parihāyissanti kusalehi dhammehi,",
  "an6.22:2.2_3": "sabbete imeheva chahi dhammehi na parihāyissanti kusalehi dhammehi.",
  "an6.22:2.3_0": "Yepi hi keci,",
  "an6.22:2.3_1": "bhikkhave,",
  "an6.22:2.3_2": "etarahi na parihāyanti kusalehi dhammehi,",
  "an6.22:2.3_3": "sabbete imeheva chahi dhammehi na parihāyanti kusalehi dhammehī”ti.",
  "an6.22:2.4_0": "Dutiyaṁ.",
  "an6.23:0.1_0": "Aṅguttara Nikāya 6.23",
  "an6.23:0.2_0": "3. Anuttariyavagga",
  "an6.23:0.3_0": "Bhayasutta",
  "an6.23:1.1_0": "“‘Bhayan’ti, bhikkhave, kāmānametaṁ adhivacanaṁ;",
  "an6.23:1.2_0": "‘dukkhan’ti, bhikkhave, kāmānametaṁ adhivacanaṁ;",
  "an6.23:1.3_0": "‘rogo’ti, bhikkhave, kāmānametaṁ adhivacanaṁ;",
  "an6.23:1.4_0": "‘gaṇḍo’ti, bhikkhave, kāmānametaṁ adhivacanaṁ;",
  "an6.23:1.5_0": "‘saṅgo’ti, bhikkhave, kāmānametaṁ adhivacanaṁ;",
  "an6.23:1.6_0": "‘paṅko’ti, bhikkhave, kāmānametaṁ adhivacanaṁ.",
  "an6.23:2.1_0": "Kasmā ca, bhikkhave, ‘bhayan’ti kāmānametaṁ adhivacanaṁ?",
  "an6.23:2.2_0": "Kāmarāgarattāyaṁ,",
  "an6.23:2.2_1": "bhikkhave,",
  "an6.23:2.2_2": "chandarāgavinibaddho diṭṭhadhammikāpi bhayā na parimuccati,",
  "an6.23:2.2_3": "samparāyikāpi bhayā na parimuccati,",
  "an6.23:2.2_4": "tasmā ‘bhayan’ti kāmānametaṁ adhivacanaṁ.",
  "an6.23:2.3_0": "Kasmā ca, bhikkhave, dukkhanti …pe…",
  "an6.23:2.4_0": "rogoti …",
  "an6.23:2.5_0": "gaṇḍoti …",
  "an6.23:2.6_0": "saṅgoti …",
  "an6.23:2.7_0": "paṅkoti kāmānametaṁ adhivacanaṁ?",
  "an6.23:2.8_0": "Kāmarāgarattāyaṁ,",
  "an6.23:2.8_1": "bhikkhave,",
  "an6.23:2.8_2": "chandarāgavinibaddho diṭṭhadhammikāpi paṅkā na parimuccati,",
  "an6.23:2.8_3": "samparāyikāpi paṅkā na parimuccati,",
  "an6.23:2.8_4": "tasmā ‘paṅko’ti kāmānametaṁ adhivacananti.",
  "an6.23:3.1_0": "Bhayaṁ dukkhaṁ rogo gaṇḍo,",
  "an6.23:3.2_0": "saṅgo paṅko ca ubhayaṁ;",
  "an6.23:3.3_0": "Ete kāmā pavuccanti,",
  "an6.23:3.4_0": "yattha satto puthujjano.",
  "an6.23:4.1_0": "Upādāne bhayaṁ disvā,",
  "an6.23:4.2_0": "jātimaraṇasambhave;",
  "an6.23:4.3_0": "Anupādā vimuccanti,",
  "an6.23:4.4_0": "jātimaraṇasaṅkhaye.",
  "an6.23:5.1_0": "Te khemappattā sukhino,",
  "an6.23:5.2_0": "diṭṭhadhammābhinibbutā;",
  "an6.23:5.3_0": "Sabbaverabhayātītā,",
  "an6.23:5.4_0": "sabbadukkhaṁ upaccagun”ti.",
  "an6.23:5.5_0": "Tatiyaṁ.",
  "an6.24:0.1_0": "Aṅguttara Nikāya 6.24",
  "an6.24:0.2_0": "3. Anuttariyavagga",
  "an6.24:0.3_0": "Himavantasutta",
  "an6.24:1.1_0": "“Chahi,",
  "an6.24:1.1_1": "bhikkhave,",
  "an6.24:1.1_2": "dhammehi samannāgato bhikkhu himavantaṁ pabbatarājaṁ padāleyya,",
  "an6.24:1.1_3": "ko pana vādo chavāya avijjāya.",
  "an6.24:1.2_0": "Katamehi chahi?",
  "an6.24:1.3_0": "Idha,",
  "an6.24:1.3_1": "bhikkhave,",
  "an6.24:1.3_2": "bhikkhu samādhissa samāpattikusalo hoti,",
  "an6.24:1.3_3": "samādhissa ṭhitikusalo hoti,",
  "an6.24:1.3_4": "samādhissa vuṭṭhānakusalo hoti,",
  "an6.24:1.3_5": "samādhissa kallitakusalo hoti,",
  "an6.24:1.3_6": "samādhissa gocarakusalo hoti,",
  "an6.24:1.3_7": "samādhissa abhinīhārakusalo hoti.",
  "an6.24:1.4_0": "Imehi kho,",
  "an6.24:1.4_1": "bhikkhave,",
  "an6.24:1.4_2": "chahi dhammehi samannāgato bhikkhu himavantaṁ pabbatarājaṁ padāleyya,",
  "an6.24:1.4_3": "ko pana vādo chavāya avijjāyā”ti.",
  "an6.24:1.5_0": "Catutthaṁ.",
  "an6.25:0.1_0": "Aṅguttara Nikāya 6.25",
  "an6.25:0.2_0": "3. Anuttariyavagga",
  "an6.25:0.3_0": "Anussatiṭṭhānasutta",
  "an6.25:1.1_0": "“Chayimāni, bhikkhave, anussatiṭṭhānāni.",
  "an6.25:1.2_0": "Katamāni cha?",
  "an6.25:1.3_0": "Idha, bhikkhave, ariyasāvako tathāgataṁ anussarati:",
  "an6.25:1.4_0": "‘itipi so bhagavā …pe… satthā devamanussānaṁ buddho bhagavā’ti.",
  "an6.25:1.5_0": "Yasmiṁ,",
  "an6.25:1.5_1": "bhikkhave,",
  "an6.25:1.5_2": "samaye ariyasāvako tathāgataṁ anussarati,",
  "an6.25:1.5_3": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.25:1.5_4": "na dosapariyuṭṭhitaṁ cittaṁ hoti,",
  "an6.25:1.5_5": "na mohapariyuṭṭhitaṁ cittaṁ hoti;",
  "an6.25:1.6_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.25:1.7_0": "‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.",
  "an6.25:1.8_0": "Idampi kho, bhikkhave, ārammaṇaṁ karitvā evam’idhekacce sattā visujjhanti.",
  "an6.25:2.1_0": "Puna caparaṁ, bhikkhave, ariyasāvako dhammaṁ anussarati:",
  "an6.25:2.2_0": "‘svākkhāto bhagavatā dhammo …pe… paccattaṁ veditabbo viññūhī’ti.",
  "an6.25:2.3_0": "Yasmiṁ,",
  "an6.25:2.3_1": "bhikkhave,",
  "an6.25:2.3_2": "samaye ariyasāvako dhammaṁ anussarati,",
  "an6.25:2.3_3": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.25:2.3_4": "na dosapariyuṭṭhitaṁ cittaṁ hoti,",
  "an6.25:2.3_5": "na mohapariyuṭṭhitaṁ cittaṁ hoti;",
  "an6.25:2.4_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.25:2.5_0": "‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.",
  "an6.25:2.6_0": "Idampi kho, bhikkhave, ārammaṇaṁ karitvā evam’idhekacce sattā visujjhanti.",
  "an6.25:3.1_0": "Puna caparaṁ, bhikkhave, ariyasāvako saṅghaṁ anussarati:",
  "an6.25:3.2_0": "‘suppaṭipanno bhagavato sāvakasaṅgho …pe… anuttaraṁ puññakkhettaṁ lokassā’ti.",
  "an6.25:3.3_0": "Yasmiṁ,",
  "an6.25:3.3_1": "bhikkhave,",
  "an6.25:3.3_2": "samaye ariyasāvako saṅghaṁ anussarati,",
  "an6.25:3.3_3": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.25:3.3_4": "na dosapariyuṭṭhitaṁ cittaṁ hoti,",
  "an6.25:3.3_5": "na mohapariyuṭṭhitaṁ cittaṁ hoti;",
  "an6.25:3.4_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.25:3.5_0": "‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.",
  "an6.25:3.6_0": "Idampi kho, bhikkhave, ārammaṇaṁ karitvā evam’idhekacce sattā visujjhanti.",
  "an6.25:4.1_0": "Puna caparaṁ, bhikkhave, ariyasāvako attano sīlāni anussarati akhaṇḍāni …pe… samādhisaṁvattanikāni.",
  "an6.25:4.2_0": "Yasmiṁ,",
  "an6.25:4.2_1": "bhikkhave,",
  "an6.25:4.2_2": "samaye ariyasāvako sīlaṁ anussarati,",
  "an6.25:4.2_3": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.25:4.2_4": "na dosapariyuṭṭhitaṁ cittaṁ hoti,",
  "an6.25:4.2_5": "na mohapariyuṭṭhitaṁ cittaṁ hoti;",
  "an6.25:4.3_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.25:4.4_0": "‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.",
  "an6.25:4.5_0": "Idampi kho, bhikkhave, ārammaṇaṁ karitvā evam’idhekacce sattā visujjhanti.",
  "an6.25:5.1_0": "Puna caparaṁ, bhikkhave, ariyasāvako attano cāgaṁ anussarati:",
  "an6.25:5.2_0": "‘lābhā vata me. Suladdhaṁ vata me …pe…",
  "an6.25:5.3_0": "yācayogo dānasaṁvibhāgarato’ti.",
  "an6.25:5.4_0": "…pe…",
  "an6.25:5.5_0": "Evam’idhekacce sattā visujjhanti.",
  "an6.25:6.1_0": "Puna caparaṁ, bhikkhave, ariyasāvako devatā anussarati:",
  "an6.25:6.2_0": "‘santi devā cātumahārājikā,",
  "an6.25:6.2_1": "santi devā tāvatiṁsā,",
  "an6.25:6.2_2": "santi devā yāmā,",
  "an6.25:6.2_3": "santi devā tusitā,",
  "an6.25:6.2_4": "santi devā nimmānaratino,",
  "an6.25:6.2_5": "santi devā paranimmitavasavattino,",
  "an6.25:6.2_6": "santi devā brahmakāyikā,",
  "an6.25:6.2_7": "santi devā tatuttari.",
  "an6.25:6.3_0": "Yathārūpāya saddhāya samannāgatā tā devatā ito cutā tattha upapannā;",
  "an6.25:6.3_1": "mayhampi tathārūpā saddhā saṁvijjati.",
  "an6.25:6.4_0": "Yathārūpena sīlena …",
  "an6.25:6.5_0": "sutena …",
  "an6.25:6.6_0": "cāgena …",
  "an6.25:6.7_0": "paññāya samannāgatā tā devatā ito cutā tattha upapannā; mayhampi tathārūpā paññā saṁvijjatī’ti.",
  "an6.25:7.1_0": "Yasmiṁ,",
  "an6.25:7.1_1": "bhikkhave,",
  "an6.25:7.1_2": "samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati",
  "an6.25:7.1_3": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.25:7.1_4": "na dosapariyuṭṭhitaṁ cittaṁ hoti,",
  "an6.25:7.1_5": "na mohapariyuṭṭhitaṁ cittaṁ hoti;",
  "an6.25:7.2_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.25:7.3_0": "‘Gedho’ti kho, bhikkhave, pañcannetaṁ kāmaguṇānaṁ adhivacanaṁ.",
  "an6.25:7.4_0": "Idampi kho, bhikkhave, ārammaṇaṁ karitvā evam’idhekacce sattā visujjhanti.",
  "an6.25:8.1_0": "Imāni kho, bhikkhave, cha anussatiṭṭhānānī”ti.",
  "an6.25:8.2_0": "Pañcamaṁ.",
  "an6.26:0.1_0": "Aṅguttara Nikāya 6.26",
  "an6.26:0.2_0": "3. Anuttariyavagga",
  "an6.26:0.3_0": "Mahākaccānasutta",
  "an6.26:1.1_0": "Tatra kho āyasmā mahākaccāno bhikkhū āmantesi:",
  "an6.26:1.2_0": "“āvuso bhikkhave”ti.",
  "an6.26:1.3_0": "“Āvuso”ti kho te bhikkhū āyasmato mahākaccānassa paccassosuṁ.",
  "an6.26:1.4_0": "Āyasmā mahākaccāno etadavoca:",
  "an6.26:1.5_0": "“acchariyaṁ, āvuso;",
  "an6.26:1.6_0": "abbhutaṁ, āvuso.",
  "an6.26:1.7_0": "Yāvañcidaṁ tena bhagavatā jānatā passatā arahatā sammāsambuddhena sambādhe okāsādhigamo anubuddho sattānaṁ",
  "an6.26:1.7_1": "visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa",
  "an6.26:1.7_2": "sacchikiriyāya,",
  "an6.26:1.7_3": "yadidaṁ cha anussatiṭṭhānāni.",
  "an6.26:2.1_0": "Katamāni cha?",
  "an6.26:2.2_0": "Idhāvuso, ariyasāvako tathāgataṁ anussarati:",
  "an6.26:2.3_0": "‘itipi so bhagavā …pe… satthā devamanussānaṁ buddho bhagavā’ti.",
  "an6.26:2.4_0": "Yasmiṁ, āvuso,",
  "an6.26:2.4_1": "samaye ariyasāvako tathāgataṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.26:2.4_2": "na dosapariyuṭṭhitaṁ cittaṁ hoti,",
  "an6.26:2.4_3": "na mohapariyuṭṭhitaṁ cittaṁ hoti;",
  "an6.26:2.5_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.26:2.6_0": "‘Gedho’ti kho, āvuso, pañcannetaṁ kāmaguṇānaṁ adhivacanaṁ.",
  "an6.26:2.7_0": "Sa kho so, āvuso,",
  "an6.26:2.7_1": "ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.",
  "an6.26:2.8_0": "Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.",
  "an6.26:3.1_0": "Puna caparaṁ, āvuso, ariyasāvako dhammaṁ anussarati:",
  "an6.26:3.2_0": "‘svākkhāto bhagavatā dhammo …pe… paccattaṁ veditabbo viññūhī’ti.",
  "an6.26:3.3_0": "Yasmiṁ, āvuso,",
  "an6.26:3.3_1": "samaye ariyasāvako dhammaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.26:3.3_2": "na dosapariyuṭṭhitaṁ cittaṁ hoti,",
  "an6.26:3.3_3": "na mohapariyuṭṭhitaṁ cittaṁ hoti;",
  "an6.26:3.4_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.26:3.5_0": "‘Gedho’ti kho, āvuso, pañcannetaṁ kāmaguṇānaṁ adhivacanaṁ.",
  "an6.26:3.6_0": "Sa kho so, āvuso,",
  "an6.26:3.6_1": "ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.",
  "an6.26:3.7_0": "Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.",
  "an6.26:4.1_0": "Puna caparaṁ, āvuso, ariyasāvako saṅghaṁ anussarati:",
  "an6.26:4.2_0": "‘suppaṭipanno bhagavato sāvakasaṅgho …pe… anuttaraṁ puññakkhettaṁ lokassā’ti.",
  "an6.26:4.3_0": "Yasmiṁ, āvuso,",
  "an6.26:4.3_1": "samaye ariyasāvako saṅghaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.26:4.3_2": "na dosapariyuṭṭhitaṁ cittaṁ hoti,",
  "an6.26:4.3_3": "na mohapariyuṭṭhitaṁ cittaṁ hoti;",
  "an6.26:4.4_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.26:4.5_0": "‘Gedho’ti kho, āvuso, pañcannetaṁ kāmaguṇānaṁ adhivacanaṁ.",
  "an6.26:4.6_0": "Sa kho so, āvuso,",
  "an6.26:4.6_1": "ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.",
  "an6.26:4.7_0": "Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.",
  "an6.26:5.1_0": "Puna caparaṁ, āvuso, ariyasāvako attano sīlāni anussarati akhaṇḍāni …pe… samādhisaṁvattanikāni.",
  "an6.26:5.2_0": "Yasmiṁ, āvuso,",
  "an6.26:5.2_1": "samaye ariyasāvako attano sīlaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.26:5.2_2": "na dosapariyuṭṭhitaṁ cittaṁ hoti,",
  "an6.26:5.2_3": "na mohapariyuṭṭhitaṁ cittaṁ hoti;",
  "an6.26:5.3_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.26:5.4_0": "‘Gedho’ti kho, āvuso, pañcannetaṁ kāmaguṇānaṁ adhivacanaṁ.",
  "an6.26:5.5_0": "Sa kho so, āvuso,",
  "an6.26:5.5_1": "ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.",
  "an6.26:5.6_0": "Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.",
  "an6.26:6.1_0": "Puna caparaṁ, āvuso, ariyasāvako attano cāgaṁ anussarati:",
  "an6.26:6.2_0": "‘lābhā vata me, suladdhaṁ vata me …pe…",
  "an6.26:6.3_0": "yācayogo dānasaṁvibhāgarato’ti.",
  "an6.26:6.4_0": "Yasmiṁ, āvuso,",
  "an6.26:6.4_1": "samaye ariyasāvako attano cāgaṁ anussarati nevassa tasmiṁ samaye rāgapariyuṭṭhitaṁ cittaṁ hoti,",
  "an6.26:6.4_2": "na dosapariyuṭṭhitaṁ cittaṁ hoti,",
  "an6.26:6.4_3": "na mohapariyuṭṭhitaṁ cittaṁ hoti;",
  "an6.26:6.5_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.26:6.6_0": "‘Gedho’ti kho, āvuso, pañcannetaṁ kāmaguṇānaṁ adhivacanaṁ.",
  "an6.26:6.7_0": "Sa kho so, āvuso,",
  "an6.26:6.7_1": "ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.",
  "an6.26:6.8_0": "Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.",
  "an6.26:7.1_0": "Puna caparaṁ, āvuso, ariyasāvako devatā anussarati:",
  "an6.26:7.2_0": "‘santi devā cātumahārājikā, santi devā …pe… tatuttari.",
  "an6.26:7.3_0": "Yathārūpāya saddhāya samannāgatā tā devatā ito cutā tattha upapannā;",
  "an6.26:7.3_1": "mayhampi tathārūpā saddhā saṁvijjati.",
  "an6.26:7.4_0": "Yathārūpena sīlena …",
  "an6.26:7.5_0": "sutena …",
  "an6.26:7.6_0": "cāgena …",
  "an6.26:7.7_0": "paññāya samannāgatā tā devatā ito cutā tattha upapannā; mayhampi tathārūpā paññā saṁvijjatī’ti.",
  "an6.26:7.8_0": "Yasmiṁ, āvuso,",
  "an6.26:7.8_1": "samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati",
  "an6.26:7.8_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an6.26:7.8_3": "na dosapariyuṭṭhitaṁ cittaṁ hoti,",
  "an6.26:7.8_4": "na mohapariyuṭṭhitaṁ cittaṁ hoti;",
  "an6.26:7.9_0": "ujugatamevassa tasmiṁ samaye cittaṁ hoti, nikkhantaṁ muttaṁ vuṭṭhitaṁ gedhamhā.",
  "an6.26:7.10_0": "‘Gedho’ti kho, āvuso, pañcannetaṁ kāmaguṇānaṁ adhivacanaṁ.",
  "an6.26:7.11_0": "Sa kho so, āvuso,",
  "an6.26:7.11_1": "ariyasāvako sabbaso ākāsasamena cetasā viharati vipulena mahaggatena appamāṇena averena abyāpajjena.",
  "an6.26:7.12_0": "Idampi kho, āvuso, ārammaṇaṁ karitvā evam’idhekacce sattā visuddhidhammā bhavanti.",
  "an6.26:8.1_0": "Acchariyaṁ, āvuso, abbhutaṁ, āvuso.",
  "an6.26:8.2_0": "Yāvañcidaṁ tena bhagavatā jānatā passatā arahatā sammāsambuddhena sambādhe okāsādhigamo anubuddho sattānaṁ",
  "an6.26:8.2_1": "visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa",
  "an6.26:8.2_2": "sacchikiriyāya,",
  "an6.26:8.2_3": "yadidaṁ cha anussatiṭṭhānānī”ti.",
  "an6.26:8.3_0": "Chaṭṭhaṁ.",
  "an6.27:0.1_0": "Aṅguttara Nikāya 6.27",
  "an6.27:0.2_0": "3. Anuttariyavagga",
  "an6.27:0.3_0": "Paṭhamasamayasutta",
  "an6.27:1.1_0": "Atha kho aññataro bhikkhu yena bhagavā tenupasaṅkami;",
  "an6.27:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.27:1.1_2": "Ekamantaṁ nisinno kho so bhikkhu bhagavantaṁ etadavoca:",
  "an6.27:1.2_0": "“kati nu kho, bhante, samayā manobhāvanīyassa bhikkhuno dassanāya upasaṅkamitun”ti?",
  "an6.27:1.3_0": "“Chayime, bhikkhu, samayā manobhāvanīyassa bhikkhuno dassanāya upasaṅkamituṁ.",
  "an6.27:2.1_0": "Katame cha?",
  "an6.27:2.2_0": "Idha, bhikkhu,",
  "an6.27:2.2_1": "yasmiṁ samaye bhikkhu kāmarāgapariyuṭṭhitena cetasā viharati kāmarāgaparetena,",
  "an6.27:2.2_2": "uppannassa ca kāmarāgassa nissaraṇaṁ yathābhūtaṁ nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.27:2.3_0": "‘ahaṁ kho, āvuso,",
  "an6.27:2.3_1": "kāmarāgapariyuṭṭhitena cetasā viharāmi kāmarāgaparetena,",
  "an6.27:2.3_2": "uppannassa ca kāmarāgassa nissaraṇaṁ yathābhūtaṁ nappajānāmi.",
  "an6.27:2.4_0": "Sādhu vata me āyasmā kāmarāgassa pahānāya dhammaṁ desetū’ti.",
  "an6.27:2.5_0": "Tassa manobhāvanīyo bhikkhu kāmarāgassa pahānāya dhammaṁ deseti.",
  "an6.27:2.6_0": "Ayaṁ, bhikkhu, paṭhamo samayo manobhāvanīyassa bhikkhuno dassanāya upasaṅkamituṁ.",
  "an6.27:3.1_0": "Puna caparaṁ, bhikkhu,",
  "an6.27:3.1_1": "yasmiṁ samaye bhikkhu byāpādapariyuṭṭhitena cetasā viharati byāpādaparetena,",
  "an6.27:3.1_2": "uppannassa ca byāpādassa nissaraṇaṁ yathābhūtaṁ nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.27:3.2_0": "‘ahaṁ kho, āvuso,",
  "an6.27:3.2_1": "byāpādapariyuṭṭhitena cetasā viharāmi byāpādaparetena,",
  "an6.27:3.2_2": "uppannassa ca byāpādassa nissaraṇaṁ yathābhūtaṁ nappajānāmi.",
  "an6.27:3.3_0": "Sādhu vata me āyasmā byāpādassa pahānāya dhammaṁ desetū’ti.",
  "an6.27:3.4_0": "Tassa manobhāvanīyo bhikkhu byāpādassa pahānāya dhammaṁ deseti.",
  "an6.27:3.5_0": "Ayaṁ, bhikkhu, dutiyo samayo manobhāvanīyassa bhikkhuno dassanāya upasaṅkamituṁ.",
  "an6.27:4.1_0": "Puna caparaṁ, bhikkhu,",
  "an6.27:4.1_1": "yasmiṁ samaye bhikkhu thinamiddhapariyuṭṭhitena cetasā viharati thinamiddhaparetena,",
  "an6.27:4.1_2": "uppannassa ca thinamiddhassa nissaraṇaṁ yathābhūtaṁ nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.27:4.2_0": "‘ahaṁ kho, āvuso,",
  "an6.27:4.2_1": "thinamiddhapariyuṭṭhitena cetasā viharāmi thinamiddhaparetena,",
  "an6.27:4.2_2": "uppannassa ca thinamiddhassa nissaraṇaṁ yathābhūtaṁ nappajānāmi.",
  "an6.27:4.3_0": "Sādhu vata me āyasmā thinamiddhassa pahānāya dhammaṁ desetū’ti.",
  "an6.27:4.4_0": "Tassa manobhāvanīyo bhikkhu thinamiddhassa pahānāya dhammaṁ deseti.",
  "an6.27:4.5_0": "Ayaṁ, bhikkhu, tatiyo samayo manobhāvanīyassa bhikkhuno dassanāya upasaṅkamituṁ.",
  "an6.27:5.1_0": "Puna caparaṁ, bhikkhu,",
  "an6.27:5.1_1": "yasmiṁ samaye bhikkhu uddhaccakukkuccapariyuṭṭhitena cetasā viharati uddhaccakukkuccaparetena,",
  "an6.27:5.1_2": "uppannassa ca uddhaccakukkuccassa nissaraṇaṁ yathābhūtaṁ nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.27:5.2_0": "‘ahaṁ kho, āvuso,",
  "an6.27:5.2_1": "uddhaccakukkuccapariyuṭṭhitena cetasā viharāmi uddhaccakukkuccaparetena,",
  "an6.27:5.2_2": "uppannassa ca uddhaccakukkuccassa nissaraṇaṁ yathābhūtaṁ nappajānāmi.",
  "an6.27:5.3_0": "Sādhu vata me āyasmā uddhaccakukkuccassa pahānāya dhammaṁ desetū’ti.",
  "an6.27:5.4_0": "Tassa manobhāvanīyo bhikkhu uddhaccakukkuccassa pahānāya dhammaṁ deseti.",
  "an6.27:5.5_0": "Ayaṁ, bhikkhu, catuttho samayo manobhāvanīyassa bhikkhuno dassanāya upasaṅkamituṁ.",
  "an6.27:6.1_0": "Puna caparaṁ, bhikkhu,",
  "an6.27:6.1_1": "yasmiṁ samaye bhikkhu vicikicchāpariyuṭṭhitena cetasā viharati vicikicchāparetena,",
  "an6.27:6.1_2": "uppannāya ca vicikicchāya nissaraṇaṁ yathābhūtaṁ nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.27:6.2_0": "‘ahaṁ, āvuso,",
  "an6.27:6.2_1": "vicikicchāpariyuṭṭhitena cetasā viharāmi vicikicchāparetena,",
  "an6.27:6.2_2": "uppannāya ca vicikicchāya nissaraṇaṁ yathābhūtaṁ nappajānāmi.",
  "an6.27:6.3_0": "Sādhu vata me āyasmā vicikicchāya pahānāya dhammaṁ desetū’ti.",
  "an6.27:6.4_0": "Tassa manobhāvanīyo bhikkhu vicikicchāya pahānāya dhammaṁ deseti.",
  "an6.27:6.5_0": "Ayaṁ, bhikkhu, pañcamo samayo manobhāvanīyassa bhikkhuno dassanāya upasaṅkamituṁ.",
  "an6.27:7.1_0": "Puna caparaṁ, bhikkhu,",
  "an6.27:7.1_1": "yasmiṁ samaye bhikkhu yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti taṁ",
  "an6.27:7.1_2": "nimittaṁ nappajānāti tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.27:7.2_0": "‘ahaṁ kho, āvuso,",
  "an6.27:7.2_1": "yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti,",
  "an6.27:7.2_2": "taṁ nimittaṁ nappajānāmi.",
  "an6.27:7.3_0": "Sādhu vata me āyasmā āsavānaṁ khayāya dhammaṁ desetū’ti.",
  "an6.27:7.4_0": "Tassa manobhāvanīyo bhikkhu āsavānaṁ khayāya dhammaṁ deseti.",
  "an6.27:7.5_0": "Ayaṁ, bhikkhu, chaṭṭho samayo manobhāvanīyassa bhikkhuno dassanāya upasaṅkamituṁ.",
  "an6.27:8.1_0": "Ime kho, bhikkhu, cha samayā manobhāvanīyassa bhikkhuno dassanāya upasaṅkamitun”ti.",
  "an6.27:8.2_0": "Sattamaṁ.",
  "an6.28:0.1_0": "Aṅguttara Nikāya 6.28",
  "an6.28:0.2_0": "3. Anuttariyavagga",
  "an6.28:0.3_0": "Dutiyasamayasutta",
  "an6.28:1.1_0": "Ekaṁ samayaṁ sambahulā therā bhikkhū bārāṇasiyaṁ viharanti isipatane migadāye.",
  "an6.28:1.2_0": "Atha kho tesaṁ therānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe sannisinnānaṁ sannipatitānaṁ ayamantarākathā udapādi:",
  "an6.28:1.3_0": "“ko nu kho, āvuso, samayo manobhāvanīyassa bhikkhuno dassanāya upasaṅkamitun”ti?",
  "an6.28:2.1_0": "Evaṁ vutte, aññataro bhikkhu there bhikkhū etadavoca:",
  "an6.28:2.2_0": "“yasmiṁ, āvuso,",
  "an6.28:2.2_1": "samaye manobhāvanīyo bhikkhu pacchābhattaṁ piṇḍapātapaṭikkanto pāde pakkhāletvā nisinno hoti pallaṅkaṁ",
  "an6.28:2.2_2": "ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,",
  "an6.28:2.2_3": "so samayo manobhāvanīyassa bhikkhuno dassanāya upasaṅkamitun”ti.",
  "an6.28:3.1_0": "Evaṁ vutte, aññataro bhikkhu taṁ bhikkhuṁ etadavoca:",
  "an6.28:3.2_0": "“na kho, āvuso, so samayo manobhāvanīyassa bhikkhuno dassanāya upasaṅkamituṁ.",
  "an6.28:3.3_0": "Yasmiṁ, āvuso,",
  "an6.28:3.3_1": "samaye manobhāvanīyo bhikkhu pacchābhattaṁ piṇḍapātapaṭikkanto pāde pakkhāletvā nisinno hoti pallaṅkaṁ",
  "an6.28:3.3_2": "ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,",
  "an6.28:3.3_3": "cārittakilamathopissa tasmiṁ samaye appaṭippassaddho hoti,",
  "an6.28:3.3_4": "bhattakilamathopissa tasmiṁ samaye appaṭippassaddho hoti.",
  "an6.28:3.4_0": "Tasmā so asamayo manobhāvanīyassa bhikkhuno dassanāya upasaṅkamituṁ.",
  "an6.28:3.5_0": "Yasmiṁ, āvuso,",
  "an6.28:3.5_1": "samaye manobhāvanīyo bhikkhu sāyanhasamayaṁ paṭisallānā vuṭṭhito vihārapacchāyāyaṁ nisinno hoti pallaṅkaṁ",
  "an6.28:3.5_2": "ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,",
  "an6.28:3.5_3": "so samayo manobhāvanīyassa bhikkhuno dassanāya upasaṅkamitun”ti.",
  "an6.28:4.1_0": "Evaṁ vutte, aññataro bhikkhu taṁ bhikkhuṁ etadavoca:",
  "an6.28:4.2_0": "“na kho, āvuso, so samayo manobhāvanīyassa bhikkhuno dassanāya upasaṅkamituṁ.",
  "an6.28:4.3_0": "Yasmiṁ, āvuso,",
  "an6.28:4.3_1": "samaye manobhāvanīyo bhikkhu sāyanhasamayaṁ paṭisallānā vuṭṭhito vihārapacchāyāyaṁ nisinno hoti pallaṅkaṁ",
  "an6.28:4.3_2": "ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,",
  "an6.28:4.3_3": "yadevassa divā samādhinimittaṁ manasikataṁ hoti tadevassa tasmiṁ samaye samudācarati.",
  "an6.28:4.4_0": "Tasmā so asamayo manobhāvanīyassa bhikkhuno dassanāya upasaṅkamituṁ.",
  "an6.28:4.5_0": "Yasmiṁ, āvuso,",
  "an6.28:4.5_1": "samaye manobhāvanīyo bhikkhu rattiyā paccūsasamayaṁ paccuṭṭhāya nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,",
  "an6.28:4.5_2": "so samayo manobhāvanīyassa bhikkhuno dassanāya upasaṅkamitun”ti.",
  "an6.28:5.1_0": "Evaṁ vutte, aññataro bhikkhu taṁ bhikkhuṁ etadavoca:",
  "an6.28:5.2_0": "“na kho, āvuso, so samayo manobhāvanīyassa bhikkhuno dassanāya upasaṅkamituṁ.",
  "an6.28:5.3_0": "Yasmiṁ, āvuso,",
  "an6.28:5.3_1": "samaye manobhāvanīyo bhikkhu rattiyā paccūsasamayaṁ paccuṭṭhāya nisinno hoti pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā,",
  "an6.28:5.3_2": "ojaṭṭhāyissa tasmiṁ samaye kāyo hoti phāsussa hoti buddhānaṁ sāsanaṁ manasi kātuṁ.",
  "an6.28:5.4_0": "Tasmā so asamayo manobhāvanīyassa bhikkhuno dassanāya upasaṅkamitun”ti.",
  "an6.28:6.1_0": "Evaṁ vutte āyasmā mahākaccāno there bhikkhū etadavoca:",
  "an6.28:6.2_0": "“sammukhā metaṁ, āvuso, bhagavato sutaṁ sammukhā paṭiggahitaṁ:",
  "an6.28:6.3_0": "‘chayime, bhikkhu, samayā manobhāvanīyassa bhikkhuno dassanāya upasaṅkamituṁ.",
  "an6.28:7.1_0": "Katame cha?",
  "an6.28:7.2_0": "Idha, bhikkhu,",
  "an6.28:7.2_1": "yasmiṁ samaye bhikkhu kāmarāgapariyuṭṭhitena cetasā viharati kāmarāgaparetena,",
  "an6.28:7.2_2": "uppannassa ca kāmarāgassa nissaraṇaṁ yathābhūtaṁ nappajānāti,",
  "an6.28:7.2_3": "tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.28:7.3_0": "“ahaṁ kho, āvuso,",
  "an6.28:7.3_1": "kāmarāgapariyuṭṭhitena cetasā viharāmi kāmarāgaparetena,",
  "an6.28:7.3_2": "uppannassa ca kāmarāgassa nissaraṇaṁ yathābhūtaṁ nappajānāmi.",
  "an6.28:7.4_0": "Sādhu vata me āyasmā kāmarāgassa pahānāya dhammaṁ desetū”ti.",
  "an6.28:7.5_0": "Tassa manobhāvanīyo bhikkhu kāmarāgassa pahānāya dhammaṁ deseti.",
  "an6.28:7.6_0": "Ayaṁ, bhikkhu, paṭhamo samayo manobhāvanīyassa bhikkhuno dassanāya upasaṅkamituṁ.",
  "an6.28:8.1_0": "Puna caparaṁ, bhikkhu, yasmiṁ samaye bhikkhu byāpādapariyuṭṭhitena cetasā viharati …pe….",
  "an6.28:9.1_0": "Thinamiddhapariyuṭṭhitena cetasā viharati ….",
  "an6.28:10.1_0": "Uddhaccakukkuccapariyuṭṭhitena cetasā viharati ….",
  "an6.28:11.1_0": "Vicikicchāpariyuṭṭhitena cetasā viharati ….",
  "an6.28:12.1_0": "Yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti,",
  "an6.28:12.1_1": "taṁ nimittaṁ na jānāti na passati,",
  "an6.28:12.1_2": "tasmiṁ samaye manobhāvanīyo bhikkhu upasaṅkamitvā evamassa vacanīyo:",
  "an6.28:12.2_0": "“ahaṁ kho, āvuso,",
  "an6.28:12.2_1": "yaṁ nimittaṁ āgamma yaṁ nimittaṁ manasikaroto anantarā āsavānaṁ khayo hoti taṁ nimittaṁ na jānāmi na passāmi.",
  "an6.28:12.3_0": "Sādhu vata me āyasmā āsavānaṁ khayāya dhammaṁ desetū”ti.",
  "an6.28:12.4_0": "Tassa manobhāvanīyo bhikkhu āsavānaṁ khayāya dhammaṁ deseti.",
  "an6.28:12.5_0": "Ayaṁ, bhikkhu, chaṭṭho samayo manobhāvanīyassa bhikkhuno dassanāya upasaṅkamituṁ’.",
  "an6.28:13.1_0": "Sammukhā metaṁ, āvuso, bhagavato sutaṁ sammukhā paṭiggahitaṁ:",
  "an6.28:13.2_0": "‘ime kho, bhikkhu, cha samayā manobhāvanīyassa bhikkhuno dassanāya upasaṅkamitun’”ti.",
  "an6.28:13.3_0": "Aṭṭhamaṁ.",
  "an6.29:0.1_0": "Aṅguttara Nikāya 6.29",
  "an6.29:0.2_0": "3. Anuttariyavagga",
  "an6.29:0.3_0": "Udāyīsutta",
  "an6.29:1.1_0": "Atha kho bhagavā āyasmantaṁ udāyiṁ āmantesi:",
  "an6.29:1.2_0": "“kati nu kho, udāyi, anussatiṭṭhānānī”ti?",
  "an6.29:1.3_0": "Evaṁ vutte, āyasmā udāyī tuṇhī ahosi.",
  "an6.29:1.4_0": "Dutiyampi kho bhagavā āyasmantaṁ udāyiṁ āmantesi:",
  "an6.29:1.5_0": "“kati nu kho, udāyi, anussatiṭṭhānānī”ti?",
  "an6.29:1.6_0": "Dutiyampi kho āyasmā udāyī tuṇhī ahosi.",
  "an6.29:1.7_0": "Tatiyampi kho bhagavā āyasmantaṁ udāyiṁ āmantesi:",
  "an6.29:1.8_0": "“kati nu kho, udāyi, anussatiṭṭhānānī”ti?",
  "an6.29:1.9_0": "Tatiyampi kho āyasmā udāyī tuṇhī ahosi.",
  "an6.29:2.1_0": "Atha kho āyasmā ānando āyasmantaṁ udāyiṁ etadavoca:",
  "an6.29:2.2_0": "“satthā taṁ, āvuso udāyi, āmantesī”ti.",
  "an6.29:2.3_0": "“Suṇomahaṁ, āvuso ānanda, bhagavato.",
  "an6.29:2.4_0": "Idha, bhante,",
  "an6.29:2.4_1": "bhikkhu anekavihitaṁ pubbenivāsaṁ anussarati—Seyyathidaṁ—ekampi jātiṁ dvepi jātiyo …pe….",
  "an6.29:2.4_2": "Iti sākāraṁ sauddesaṁ anekavihitaṁ pubbenivāsaṁ anussarati.",
  "an6.29:2.5_0": "Idaṁ, bhante, anussatiṭṭhānan”ti.",
  "an6.29:3.1_0": "Atha kho bhagavā āyasmantaṁ ānandaṁ āmantesi:",
  "an6.29:3.2_0": "“aññāsiṁ kho ahaṁ, ānanda:",
  "an6.29:3.3_0": "‘nevāyaṁ udāyī moghapuriso adhicittaṁ anuyutto viharatī’ti.",
  "an6.29:3.4_0": "Kati nu kho, ānanda, anussatiṭṭhānānī”ti?",
  "an6.29:4.1_0": "“Pañca, bhante, anussatiṭṭhānāni.",
  "an6.29:4.2_0": "Katamāni pañca?",
  "an6.29:4.3_0": "Idha, bhante, bhikkhu vivicceva kāmehi …pe… tatiyaṁ jhānaṁ upasampajja viharati.",
  "an6.29:4.4_0": "Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ diṭṭhadhammasukhavihārāya saṁvattati.",
  "an6.29:5.1_0": "“Puna caparaṁ, bhante,",
  "an6.29:5.1_1": "bhikkhu ālokasaññaṁ manasi karoti,",
  "an6.29:5.1_2": "divā saññaṁ adhiṭṭhāti,",
  "an6.29:5.1_3": "yathā divā tathā rattiṁ,",
  "an6.29:5.1_4": "yathā rattiṁ tathā divā;",
  "an6.29:5.2_0": "iti vivaṭena cetasā apariyonaddhena sappabhāsaṁ cittaṁ bhāveti.",
  "an6.29:5.3_0": "Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ ñāṇadassanappaṭilābhāya saṁvattati.",
  "an6.29:6.1_0": "Puna caparaṁ, bhante,",
  "an6.29:6.1_1": "bhikkhu imameva kāyaṁ uddhaṁ pādatalā adho kesamatthakā tacapariyantaṁ pūraṁ nānappakārassa asucino paccavekkhati:",
  "an6.29:6.2_0": "‘atthi imasmiṁ kāye kesā lomā nakhā dantā taco,",
  "an6.29:6.2_1": "maṁsaṁ nhāru aṭṭhi aṭṭhimiñjaṁ vakkaṁ,",
  "an6.29:6.2_2": "hadayaṁ yakanaṁ kilomakaṁ pihakaṁ papphāsaṁ,",
  "an6.29:6.2_3": "antaṁ antaguṇaṁ udariyaṁ karīsaṁ,",
  "an6.29:6.2_4": "pittaṁ semhaṁ pubbo lohitaṁ sedo medo,",
  "an6.29:6.2_5": "assu vasā kheḷo siṅghāṇikā lasikā muttan’ti.",
  "an6.29:6.3_0": "Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ kāmarāgappahānāya saṁvattati.",
  "an6.29:7.1_0": "Puna caparaṁ, bhante,",
  "an6.29:7.1_1": "bhikkhu seyyathāpi passeyya sarīraṁ sivathikāya chaṭṭitaṁ ekāhamataṁ vā dvīhamataṁ vā tīhamataṁ vā uddhumātakaṁ vinīlakaṁ vipubbakajātaṁ.",
  "an6.29:7.2_0": "So imameva kāyaṁ evaṁ upasaṁharati:",
  "an6.29:7.3_0": "‘ayampi kho kāyo evaṁdhammo evaṁbhāvī evaṁanatīto’ti.",
  "an6.29:8.1_0": "Seyyathāpi vā pana passeyya sarīraṁ sīvathikāya chaṭṭitaṁ kākehi vā khajjamānaṁ kulalehi vā khajjamānaṁ",
  "an6.29:8.1_1": "gijjhehi vā khajjamānaṁ sunakhehi vā khajjamānaṁ siṅgālehi vā khajjamānaṁ vividhehi vā pāṇakajātehi khajjamānaṁ.",
  "an6.29:8.2_0": "So imameva kāyaṁ evaṁ upasaṁharati:",
  "an6.29:8.3_0": "‘ayampi kho kāyo evaṁdhammo evaṁbhāvī evaṁanatīto’ti.",
  "an6.29:9.1_0": "Seyyathāpi vā pana passeyya sarīraṁ sīvathikāya chaṭṭitaṁ aṭṭhikasaṅkhalikaṁ samaṁsalohitaṁ nhārusambandhaṁ …pe…",
  "an6.29:9.2_0": "aṭṭhikasaṅkhalikaṁ nimmaṁsalohitamakkhitaṁ nhārusambandhaṁ …",
  "an6.29:9.3_0": "aṭṭhikasaṅkhalikaṁ apagatamaṁsalohitaṁ nhārusambandhaṁ.",
  "an6.29:9.4_0": "Aṭṭhikāni apagatasambandhāni disāvidisāvikkhittāni,",
  "an6.29:9.4_1": "aññena hatthaṭṭhikaṁ aññena pādaṭṭhikaṁ aññena jaṅghaṭṭhikaṁ aññena ūruṭṭhikaṁ aññena kaṭiṭṭhikaṁ aññena",
  "an6.29:9.4_2": "phāsukaṭṭhikaṁ aññena piṭṭhikaṇṭakaṭṭhikaṁ aññena khandhaṭṭhikaṁ aññena gīvaṭṭhikaṁ aññena hanukaṭṭhikaṁ",
  "an6.29:9.4_3": "aññena dantakaṭṭhikaṁ aññena sīsakaṭāhaṁ,",
  "an6.29:9.4_4": "aṭṭhikāni setāni saṅkhavaṇṇappaṭibhāgāni aṭṭhikāni puñjakitāni terovassikāni aṭṭhikāni pūtīni cuṇṇakajātāni.",
  "an6.29:9.5_0": "So imameva kāyaṁ evaṁ upasaṁharati:",
  "an6.29:9.6_0": "‘ayampi kho kāyo evaṁdhammo evaṁbhāvī evaṁanatīto’ti.",
  "an6.29:9.7_0": "Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ asmimānasamugghātāya saṁvattati.",
  "an6.29:10.1_0": "Puna caparaṁ, bhante, bhikkhu sukhassa ca pahānā …pe… catutthaṁ jhānaṁ upasampajja viharati.",
  "an6.29:10.2_0": "Idaṁ, bhante, anussatiṭṭhānaṁ evaṁ bhāvitaṁ evaṁ bahulīkataṁ anekadhātupaṭivedhāya saṁvattati.",
  "an6.29:10.3_0": "Imāni kho, bhante, pañca anussatiṭṭhānānī”ti.",
  "an6.29:11.1_0": "“Sādhu sādhu, ānanda.",
  "an6.29:11.2_0": "Tena hi tvaṁ, ānanda, idampi chaṭṭhaṁ anussatiṭṭhānaṁ dhārehi.",
  "an6.29:11.3_0": "Idhānanda,",
  "an6.29:11.3_1": "bhikkhu satova abhikkamati satova paṭikkamati satova tiṭṭhati satova nisīdati satova seyyaṁ kappeti satova kammaṁ adhiṭṭhāti.",
  "an6.29:11.4_0": "Idaṁ, ānanda, anussatiṭṭhānaṁ evaṁ bhāvitaṁ evaṁ bahulīkataṁ satisampajaññāya saṁvattatī”ti.",
  "an6.29:11.5_0": "Navamaṁ.",
  "an6.30:0.1_0": "Aṅguttara Nikāya 6.30",
  "an6.30:0.2_0": "3. Anuttariyavagga",
  "an6.30:0.3_0": "Anuttariyasutta",
  "an6.30:1.1_0": "“Chayimāni, bhikkhave, anuttariyāni.",
  "an6.30:1.2_0": "Katamāni cha?",
  "an6.30:1.3_0": "Dassanānuttariyaṁ,",
  "an6.30:1.3_1": "savanānuttariyaṁ,",
  "an6.30:1.3_2": "lābhānuttariyaṁ,",
  "an6.30:1.3_3": "sikkhānuttariyaṁ,",
  "an6.30:1.3_4": "pāricariyānuttariyaṁ,",
  "an6.30:1.3_5": "anussatānuttariyanti.",
  "an6.30:2.1_0": "Katamañca, bhikkhave, dassanānuttariyaṁ?",
  "an6.30:2.2_0": "Idha,",
  "an6.30:2.2_1": "bhikkhave,",
  "an6.30:2.2_2": "ekacco hatthiratanampi dassanāya gacchati,",
  "an6.30:2.2_3": "assaratanampi dassanāya gacchati,",
  "an6.30:2.2_4": "maṇiratanampi dassanāya gacchati,",
  "an6.30:2.2_5": "uccāvacaṁ vā pana dassanāya gacchati,",
  "an6.30:2.2_6": "samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ dassanāya gacchati.",
  "an6.30:2.3_0": "Atthetaṁ, bhikkhave, dassanaṁ; netaṁ natthīti vadāmi.",
  "an6.30:2.4_0": "Tañca kho etaṁ,",
  "an6.30:2.4_1": "bhikkhave,",
  "an6.30:2.4_2": "dassanaṁ hīnaṁ gammaṁ pothujjanikaṁ anariyaṁ anatthasaṁhitaṁ,",
  "an6.30:2.4_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "an6.30:2.5_0": "Yo ca kho,",
  "an6.30:2.5_1": "bhikkhave,",
  "an6.30:2.5_2": "tathāgataṁ vā tathāgatasāvakaṁ vā dassanāya gacchati niviṭṭhasaddho niviṭṭhapemo ekantagato abhippasanno,",
  "an6.30:2.5_3": "etadānuttariyaṁ,",
  "an6.30:2.5_4": "bhikkhave,",
  "an6.30:2.5_5": "dassanānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an6.30:2.5_6": "yadidaṁ tathāgataṁ vā tathāgatasāvakaṁ vā dassanāya gacchati niviṭṭhasaddho niviṭṭhapemo ekantagato abhippasanno.",
  "an6.30:2.6_0": "Idaṁ vuccati, bhikkhave, dassanānuttariyaṁ.",
  "an6.30:2.7_0": "Iti dassanānuttariyaṁ.",
  "an6.30:3.1_0": "Savanānuttariyañca kathaṁ hoti?",
  "an6.30:3.2_0": "Idha,",
  "an6.30:3.2_1": "bhikkhave,",
  "an6.30:3.2_2": "ekacco bherisaddampi savanāya gacchati,",
  "an6.30:3.2_3": "vīṇāsaddampi savanāya gacchati,",
  "an6.30:3.2_4": "gītasaddampi savanāya gacchati,",
  "an6.30:3.2_5": "uccāvacaṁ vā pana savanāya gacchati,",
  "an6.30:3.2_6": "samaṇassa vā brāhmaṇassa vā micchādiṭṭhikassa micchāpaṭipannassa dhammassavanāya gacchati.",
  "an6.30:3.3_0": "Atthetaṁ, bhikkhave, savanaṁ; netaṁ natthīti vadāmi.",
  "an6.30:3.4_0": "Tañca kho etaṁ,",
  "an6.30:3.4_1": "bhikkhave,",
  "an6.30:3.4_2": "savanaṁ hīnaṁ gammaṁ pothujjanikaṁ anariyaṁ anatthasaṁhitaṁ,",
  "an6.30:3.4_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "an6.30:3.5_0": "Yo ca kho,",
  "an6.30:3.5_1": "bhikkhave,",
  "an6.30:3.5_2": "tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo ekantagato abhippasanno,",
  "an6.30:3.5_3": "etadānuttariyaṁ,",
  "an6.30:3.5_4": "bhikkhave,",
  "an6.30:3.5_5": "savanānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an6.30:3.5_6": "yadidaṁ tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo ekantagato abhippasanno.",
  "an6.30:3.6_0": "Idaṁ vuccati, bhikkhave, savanānuttariyaṁ.",
  "an6.30:3.7_0": "Iti dassanānuttariyaṁ, savanānuttariyaṁ.",
  "an6.30:4.1_0": "Lābhānuttariyañca kathaṁ hoti?",
  "an6.30:4.2_0": "Idha,",
  "an6.30:4.2_1": "bhikkhave,",
  "an6.30:4.2_2": "ekacco puttalābhampi labhati,",
  "an6.30:4.2_3": "dāralābhampi labhati,",
  "an6.30:4.2_4": "dhanalābhampi labhati,",
  "an6.30:4.2_5": "uccāvacaṁ vā pana lābhaṁ labhati,",
  "an6.30:4.2_6": "samaṇe vā brāhmaṇe vā micchādiṭṭhike micchāpaṭipanne saddhaṁ paṭilabhati.",
  "an6.30:4.3_0": "Attheso, bhikkhave, lābho; neso natthīti vadāmi.",
  "an6.30:4.4_0": "So ca kho eso,",
  "an6.30:4.4_1": "bhikkhave,",
  "an6.30:4.4_2": "lābho hīno gammo pothujjaniko anariyo anatthasaṁhito,",
  "an6.30:4.4_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "an6.30:4.5_0": "Yo ca kho,",
  "an6.30:4.5_1": "bhikkhave,",
  "an6.30:4.5_2": "tathāgate vā tathāgatasāvake vā saddhaṁ paṭilabhati niviṭṭhasaddho niviṭṭhapemo ekantagato abhippasanno,",
  "an6.30:4.5_3": "etadānuttariyaṁ,",
  "an6.30:4.5_4": "bhikkhave,",
  "an6.30:4.5_5": "lābhānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an6.30:4.5_6": "yadidaṁ tathāgate vā tathāgatasāvake vā saddhaṁ paṭilabhati niviṭṭhasaddho niviṭṭhapemo ekantagato abhippasanno.",
  "an6.30:4.6_0": "Idaṁ vuccati, bhikkhave, lābhānuttariyaṁ.",
  "an6.30:4.7_0": "Iti dassanānuttariyaṁ, savanānuttariyaṁ, lābhānuttariyaṁ.",
  "an6.30:5.1_0": "Sikkhānuttariyañca kathaṁ hoti?",
  "an6.30:5.2_0": "Idha,",
  "an6.30:5.2_1": "bhikkhave,",
  "an6.30:5.2_2": "ekacco hatthismimpi sikkhati,",
  "an6.30:5.2_3": "assasmimpi sikkhati,",
  "an6.30:5.2_4": "rathasmimpi sikkhati,",
  "an6.30:5.2_5": "dhanusmimpi sikkhati,",
  "an6.30:5.2_6": "tharusmimpi sikkhati,",
  "an6.30:5.2_7": "uccāvacaṁ vā pana sikkhati,",
  "an6.30:5.2_8": "samaṇassa vā brāhmaṇassa vā micchādiṭṭhikassa micchāpaṭipannassa sikkhati.",
  "an6.30:5.3_0": "Atthesā, bhikkhave, sikkhā; nesā natthīti vadāmi.",
  "an6.30:5.4_0": "Sā ca kho esā,",
  "an6.30:5.4_1": "bhikkhave,",
  "an6.30:5.4_2": "sikkhā hīnā gammā pothujjanikā anariyā anatthasaṁhitā,",
  "an6.30:5.4_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "an6.30:5.5_0": "Yo ca kho,",
  "an6.30:5.5_1": "bhikkhave,",
  "an6.30:5.5_2": "tathāgatappavedite dhammavinaye adhisīlampi sikkhati,",
  "an6.30:5.5_3": "adhicittampi sikkhati,",
  "an6.30:5.5_4": "adhipaññampi sikkhati niviṭṭhasaddho niviṭṭhapemo ekantagato abhippasanno,",
  "an6.30:5.5_5": "etadānuttariyaṁ,",
  "an6.30:5.5_6": "bhikkhave,",
  "an6.30:5.5_7": "sikkhānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an6.30:5.5_8": "yadidaṁ tathāgatappavedite dhammavinaye adhisīlampi sikkhati,",
  "an6.30:5.5_9": "adhicittampi sikkhati,",
  "an6.30:5.5_10": "adhipaññampi sikkhati,",
  "an6.30:5.5_11": "niviṭṭhasaddho niviṭṭhapemo ekantagato abhippasanno.",
  "an6.30:5.6_0": "Idaṁ vuccati, bhikkhave, sikkhānuttariyaṁ.",
  "an6.30:5.7_0": "Iti dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ.",
  "an6.30:6.1_0": "Pāricariyānuttariyañca kathaṁ hoti?",
  "an6.30:6.2_0": "Idha,",
  "an6.30:6.2_1": "bhikkhave,",
  "an6.30:6.2_2": "ekacco khattiyampi paricarati,",
  "an6.30:6.2_3": "brāhmaṇampi paricarati,",
  "an6.30:6.2_4": "gahapatimpi paricarati,",
  "an6.30:6.2_5": "uccāvacaṁ vā pana paricarati,",
  "an6.30:6.2_6": "samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ paricarati.",
  "an6.30:6.3_0": "Atthesā, bhikkhave, pāricariyā; nesā natthīti vadāmi.",
  "an6.30:6.4_0": "Sā ca kho esā,",
  "an6.30:6.4_1": "bhikkhave,",
  "an6.30:6.4_2": "pāricariyā hīnā gammā pothujjanikā anariyā anatthasaṁhitā,",
  "an6.30:6.4_3": "na nibbidāya …pe…",
  "an6.30:6.4_4": "na nibbānāya saṁvattati.",
  "an6.30:6.5_0": "Yo ca kho,",
  "an6.30:6.5_1": "bhikkhave,",
  "an6.30:6.5_2": "tathāgataṁ vā tathāgatasāvakaṁ vā paricarati niviṭṭhasaddho niviṭṭhapemo ekantagato abhippasanno,",
  "an6.30:6.5_3": "etadānuttariyaṁ,",
  "an6.30:6.5_4": "bhikkhave,",
  "an6.30:6.5_5": "pāricariyānaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an6.30:6.5_6": "yadidaṁ tathāgataṁ vā tathāgatasāvakaṁ vā paricarati niviṭṭhasaddho niviṭṭhapemo ekantagato abhippasanno.",
  "an6.30:6.6_0": "Idaṁ vuccati, bhikkhave, pāricariyānuttariyaṁ.",
  "an6.30:6.7_0": "Iti dassanānuttariyaṁ, savanānuttariyaṁ, lābhānuttariyaṁ, sikkhānuttariyaṁ, pāricariyānuttariyaṁ.",
  "an6.30:7.1_0": "Anussatānuttariyañca kathaṁ hoti?",
  "an6.30:7.2_0": "Idha,",
  "an6.30:7.2_1": "bhikkhave,",
  "an6.30:7.2_2": "ekacco puttalābhampi anussarati,",
  "an6.30:7.2_3": "dāralābhampi anussarati,",
  "an6.30:7.2_4": "dhanalābhampi anussarati,",
  "an6.30:7.2_5": "uccāvacaṁ vā pana lābhaṁ anussarati,",
  "an6.30:7.2_6": "samaṇaṁ vā brāhmaṇaṁ vā micchādiṭṭhikaṁ micchāpaṭipannaṁ anussarati.",
  "an6.30:7.3_0": "Atthesā, bhikkhave, anussati; nesā natthīti vadāmi.",
  "an6.30:7.4_0": "Sā ca kho esā,",
  "an6.30:7.4_1": "bhikkhave,",
  "an6.30:7.4_2": "anussati hīnā gammā pothujjanikā anariyā anatthasaṁhitā,",
  "an6.30:7.4_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati.",
  "an6.30:7.5_0": "Yo ca kho,",
  "an6.30:7.5_1": "bhikkhave,",
  "an6.30:7.5_2": "tathāgataṁ vā tathāgatasāvakaṁ vā anussarati niviṭṭhasaddho niviṭṭhapemo ekantagato abhippasanno,",
  "an6.30:7.5_3": "etadānuttariyaṁ,",
  "an6.30:7.5_4": "bhikkhave,",
  "an6.30:7.5_5": "anussatīnaṁ sattānaṁ visuddhiyā sokaparidevānaṁ samatikkamāya dukkhadomanassānaṁ atthaṅgamāya ñāyassa adhigamāya nibbānassa sacchikiriyāya,",
  "an6.30:7.5_6": "yadidaṁ tathāgataṁ vā tathāgatasāvakaṁ vā anussarati niviṭṭhasaddho niviṭṭhapemo ekantagato abhippasanno.",
  "an6.30:7.6_0": "Idaṁ vuccati, bhikkhave, anussatānuttariyaṁ.",
  "an6.30:8.1_0": "Imāni kho, bhikkhave, cha anuttariyānīti.",
  "an6.30:9.1_0": "Ye dassanānuttaraṁ laddhā,",
  "an6.30:9.2_0": "savanañca anuttaraṁ;",
  "an6.30:9.3_0": "Lābhānuttariyaṁ laddhā,",
  "an6.30:9.4_0": "sikkhānuttariye ratā.",
  "an6.30:10.1_0": "Upaṭṭhitā pāricariyā,",
  "an6.30:10.2_0": "bhāvayanti anussatiṁ;",
  "an6.30:10.3_0": "Vivekappaṭisaṁyuttaṁ,",
  "an6.30:10.4_0": "khemaṁ amatagāminiṁ.",
  "an6.30:11.1_0": "Appamāde pamuditā,",
  "an6.30:11.2_0": "nipakā sīlasaṁvutā;",
  "an6.30:11.3_0": "Te ve kālena paccenti,",
  "an6.30:11.4_0": "yattha dukkhaṁ nirujjhatī”ti.",
  "an6.30:11.5_0": "Dasamaṁ.",
  "an6.30:11.6_0": "Anuttariyavaggo tatiyo.",
  "an6.30:12.0_0": "Tassuddānaṁ",
  "an6.30:12.1_0": "Sāmako aparihāniyo,",
  "an6.30:12.2_0": "Bhayaṁ himavānussati;",
  "an6.30:12.3_0": "Kaccāno dve ca samayā,",
  "an6.30:12.4_0": "Udāyī anuttariyenāti.",
  "an6.31:0.1_0": "Aṅguttara Nikāya 6.31",
  "an6.31:0.2_0": "4. Devatāvagga",
  "an6.31:0.3_0": "Sekhasutta",
  "an6.31:1.1_0": "“Chayime, bhikkhave, dhammā sekhassa bhikkhuno parihānāya saṁvattanti.",
  "an6.31:1.2_0": "Katame cha?",
  "an6.31:1.3_0": "Kammārāmatā,",
  "an6.31:1.3_1": "bhassārāmatā,",
  "an6.31:1.3_2": "niddārāmatā,",
  "an6.31:1.3_3": "saṅgaṇikārāmatā,",
  "an6.31:1.3_4": "indriyesu aguttadvāratā,",
  "an6.31:1.3_5": "bhojane amattaññutā—",
  "an6.31:1.4_0": "ime kho, bhikkhave, cha dhammā sekhassa bhikkhuno parihānāya saṁvattanti.",
  "an6.31:2.1_0": "Chayime, bhikkhave, dhammā sekhassa bhikkhuno aparihānāya saṁvattanti.",
  "an6.31:2.2_0": "Katame cha?",
  "an6.31:2.3_0": "Na kammārāmatā,",
  "an6.31:2.3_1": "na bhassārāmatā,",
  "an6.31:2.3_2": "na niddārāmatā,",
  "an6.31:2.3_3": "na saṅgaṇikārāmatā,",
  "an6.31:2.3_4": "indriyesu guttadvāratā,",
  "an6.31:2.3_5": "bhojane mattaññutā—",
  "an6.31:2.4_0": "ime kho, bhikkhave, cha dhammā sekhassa bhikkhuno aparihānāya saṁvattantī”ti.",
  "an6.31:2.5_0": "Paṭhamaṁ.",
  "an6.32:0.1_0": "Aṅguttara Nikāya 6.32",
  "an6.32:0.2_0": "4. Devatāvagga",
  "an6.32:0.3_0": "Paṭhamaaparihānasutta",
  "an6.32:1.1_0": "Atha kho aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yena bhagavā tenupasaṅkami;",
  "an6.32:1.1_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an6.32:1.1_2": "Ekamantaṁ ṭhitā kho sā devatā bhagavantaṁ etadavoca:",
  "an6.32:2.1_0": "“Chayime, bhante, dhammā bhikkhuno aparihānāya saṁvattanti.",
  "an6.32:2.2_0": "Katame cha?",
  "an6.32:2.3_0": "Satthugāravatā,",
  "an6.32:2.3_1": "dhammagāravatā,",
  "an6.32:2.3_2": "saṅghagāravatā,",
  "an6.32:2.3_3": "sikkhāgāravatā,",
  "an6.32:2.3_4": "appamādagāravatā,",
  "an6.32:2.3_5": "paṭisanthāragāravatā—",
  "an6.32:2.4_0": "ime kho, bhante, cha dhammā bhikkhuno aparihānāya saṁvattantī”ti.",
  "an6.32:2.5_0": "Idamavoca sā devatā.",
  "an6.32:2.6_0": "Samanuñño satthā ahosi.",
  "an6.32:2.7_0": "Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.",
  "an6.32:3.1_0": "Atha kho bhagavā tassā rattiyā accayena bhikkhū āmantesi:",
  "an6.32:3.2_0": "“imaṁ,",
  "an6.32:3.2_1": "bhikkhave,",
  "an6.32:3.2_2": "rattiṁ aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yenāhaṁ tenupasaṅkami;",
  "an6.32:3.2_3": "upasaṅkamitvā maṁ abhivādetvā ekamantaṁ aṭṭhāsi.",
  "an6.32:3.2_4": "Ekamantaṁ ṭhitā kho,",
  "an6.32:3.2_5": "bhikkhave,",
  "an6.32:3.2_6": "sā devatā maṁ etadavoca:",
  "an6.32:3.3_0": "‘chayime, bhante, dhammā bhikkhuno aparihānāya saṁvattanti.",
  "an6.32:3.4_0": "Katame cha?",
  "an6.32:3.5_0": "Satthugāravatā,",
  "an6.32:3.5_1": "dhammagāravatā,",
  "an6.32:3.5_2": "saṅghagāravatā,",
  "an6.32:3.5_3": "sikkhāgāravatā,",
  "an6.32:3.5_4": "appamādagāravatā,",
  "an6.32:3.5_5": "paṭisanthāragāravatā—",
  "an6.32:3.6_0": "ime kho, bhante, cha dhammā bhikkhuno aparihānāya saṁvattantī’ti.",
  "an6.32:3.7_0": "Idamavoca, bhikkhave, sā devatā.",
  "an6.32:3.8_0": "Idaṁ vatvā maṁ abhivādetvā padakkhiṇaṁ katvā tatthevantaradhāyīti.",
  "an6.32:4.1_0": "Satthugaru dhammagaru,",
  "an6.32:4.2_0": "saṅghe ca tibbagāravo;",
  "an6.32:4.3_0": "Appamādagaru bhikkhu,",
  "an6.32:4.4_0": "paṭisanthāragāravo;",
  "an6.32:4.5_0": "Abhabbo parihānāya,",
  "an6.32:4.6_0": "nibbānasseva santike”ti.",
  "an6.32:4.7_0": "Dutiyaṁ.",
  "an6.33:0.1_0": "Aṅguttara Nikāya 6.33",
  "an6.33:0.2_0": "4. Devatāvagga",
  "an6.33:0.3_0": "Dutiyaaparihānasutta",
  "an6.33:1.1_0": "“Imaṁ,",
  "an6.33:1.1_1": "bhikkhave,",
  "an6.33:1.1_2": "rattiṁ aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yenāhaṁ tenupasaṅkami;",
  "an6.33:1.1_3": "upasaṅkamitvā maṁ abhivādetvā ekamantaṁ aṭṭhāsi.",
  "an6.33:1.1_4": "Ekamantaṁ ṭhitā kho,",
  "an6.33:1.1_5": "bhikkhave,",
  "an6.33:1.1_6": "sā devatā maṁ etadavoca:",
  "an6.33:1.2_0": "‘chayime, bhante, dhammā bhikkhuno aparihānāya saṁvattanti.",
  "an6.33:1.3_0": "Katame cha?",
  "an6.33:1.4_0": "Satthugāravatā, dhammagāravatā, saṅghagāravatā, sikkhāgāravatā, hirigāravatā, ottappagāravatā—",
  "an6.33:1.5_0": "ime kho, bhante, cha dhammā bhikkhuno aparihānāya saṁvattantī’ti.",
  "an6.33:1.6_0": "Idamavoca, bhikkhave, sā devatā.",
  "an6.33:1.7_0": "Idaṁ vatvā maṁ abhivādetvā padakkhiṇaṁ katvā tatthevantaradhāyīti.",
  "an6.33:2.1_0": "Satthugaru dhammagaru,",
  "an6.33:2.2_0": "saṅghe ca tibbagāravo;",
  "an6.33:2.3_0": "Hiriottappasampanno,",
  "an6.33:2.4_0": "sappatisso sagāravo;",
  "an6.33:2.5_0": "Abhabbo parihānāya,",
  "an6.33:2.6_0": "nibbānasseva santike”ti.",
  "an6.33:2.7_0": "Tatiyaṁ.",
  "an6.34:0.1_0": "Aṅguttara Nikāya 6.34",
  "an6.34:0.2_0": "4. Devatāvagga",
  "an6.34:0.3_0": "Mahāmoggallānasutta",
  "an6.34:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an6.34:1.2_0": "Atha kho āyasmato mahāmoggallānassa rahogatassa paṭisallīnassa evaṁ cetaso parivitakko udapādi:",
  "an6.34:1.3_0": "“katamesānaṁ devānaṁ evaṁ ñāṇaṁ hoti:",
  "an6.34:1.4_0": "‘sotāpannā nāma avinipātadhammā niyatā sambodhiparāyaṇā’”ti?",
  "an6.34:1.5_0": "Tena kho pana samayena tisso nāma bhikkhu adhunākālaṅkato aññataraṁ brahmalokaṁ upapanno hoti.",
  "an6.34:1.6_0": "Tatrapi naṁ evaṁ jānanti:",
  "an6.34:1.7_0": "“tisso brahmā mahiddhiko mahānubhāvo”ti.",
  "an6.34:2.1_0": "Atha kho āyasmā mahāmoggallāno—seyyathāpi nāma balavā puriso samiñjitaṁ vā bāhaṁ pasāreyya pasāritaṁ vā bāhaṁ samiñjeyya;",
  "an6.34:2.1_1": "evamevaṁ—jetavane antarahito tasmiṁ brahmaloke pāturahosi.",
  "an6.34:2.2_0": "Addasā kho tisso brahmā āyasmantaṁ mahāmoggallānaṁ dūratova āgacchantaṁ.",
  "an6.34:2.3_0": "Disvāna āyasmantaṁ mahāmoggallānaṁ etadavoca:",
  "an6.34:2.4_0": "“ehi kho, mārisa moggallāna; svāgataṁ, mārisa moggallāna;",
  "an6.34:2.5_0": "cirassaṁ kho, mārisa moggallāna; imaṁ pariyāyamakāsi, yadidaṁ idhāgamanāya.",
  "an6.34:2.6_0": "Nisīda, mārisa moggallāna, idamāsanaṁ paññattan”ti.",
  "an6.34:2.7_0": "Nisīdi kho āyasmā mahāmoggallāno paññatte āsane.",
  "an6.34:2.8_0": "Tissopi kho brahmā āyasmantaṁ mahāmoggallānaṁ abhivādetvā ekamantaṁ nisīdi.",
  "an6.34:2.9_0": "Ekamantaṁ nisinnaṁ kho tissaṁ brahmānaṁ āyasmā mahāmoggallāno etadavoca:",
  "an6.34:3.1_0": "“Katamesānaṁ kho, tissa,",
  "an6.34:3.1_1": "devānaṁ evaṁ ñāṇaṁ hoti:",
  "an6.34:3.1_2": "‘sotāpannā nāma avinipātadhammā niyatā sambodhiparāyaṇā’”ti?",
  "an6.34:3.2_0": "“Cātumahārājikānaṁ kho,",
  "an6.34:3.2_1": "mārisa moggallāna,",
  "an6.34:3.2_2": "devānaṁ evaṁ ñāṇaṁ hoti:",
  "an6.34:3.2_3": "‘sotāpannā nāma avinipātadhammā niyatā sambodhiparāyaṇā’”ti.",
  "an6.34:4.1_0": "“Sabbesaññeva nu kho, tissa,",
  "an6.34:4.1_1": "cātumahārājikānaṁ devānaṁ evaṁ ñāṇaṁ hoti:",
  "an6.34:4.1_2": "‘sotāpannā nāma avinipātadhammā niyatā sambodhiparāyaṇā’”ti?",
  "an6.34:4.2_0": "“Na kho,",
  "an6.34:4.2_1": "mārisa moggallāna,",
  "an6.34:4.2_2": "sabbesaṁ cātumahārājikānaṁ devānaṁ evaṁ ñāṇaṁ hoti:",
  "an6.34:4.2_3": "‘sotāpannā nāma avinipātadhammā niyatā sambodhiparāyaṇā’ti.",
  "an6.34:4.3_0": "Ye kho te,",
  "an6.34:4.3_1": "mārisa moggallāna,",
  "an6.34:4.3_2": "cātumahārājikā devā buddhe aveccappasādena asamannāgatā dhamme aveccappasādena asamannāgatā saṅghe aveccappasādena",
  "an6.34:4.3_3": "asamannāgatā ariyakantehi sīlehi asamannāgatā na tesaṁ devānaṁ evaṁ ñāṇaṁ hoti:",
  "an6.34:4.3_4": "‘sotāpannā nāma avinipātadhammā niyatā sambodhiparāyaṇā’ti.",
  "an6.34:4.4_0": "Ye ca kho te,",
  "an6.34:4.4_1": "mārisa moggallāna,",
  "an6.34:4.4_2": "cātumahārājikā devā buddhe aveccappasādena samannāgatā,",
  "an6.34:4.4_3": "dhamme aveccappasādena samannāgatā,",
  "an6.34:4.4_4": "saṅghe aveccappasādena samannāgatā ariyakantehi sīlehi samannāgatā,",
  "an6.34:4.4_5": "tesaṁ evaṁ ñāṇaṁ hoti:",
  "an6.34:4.4_6": "‘sotāpannā nāma avinipātadhammā niyatā sambodhiparāyaṇā’”ti.",
  "an6.34:5.1_0": "“Cātumahārājikānaññeva nu kho, tissa,",
  "an6.34:5.1_1": "devānaṁ evaṁ ñāṇaṁ hoti:",
  "an6.34:5.1_2": "‘sotāpannā nāma avinipātadhammā niyatā sambodhiparāyaṇā’ti udāhu tāvatiṁsānampi devānaṁ …pe…",
  "an6.34:5.2_0": "yāmānampi devānaṁ …",
  "an6.34:5.3_0": "tusitānampi devānaṁ …",
  "an6.34:5.4_0": "nimmānaratīnampi devānaṁ …",
  "an6.34:5.5_0": "paranimmitavasavattīnampi devānaṁ evaṁ ñāṇaṁ hoti:",
  "an6.34:5.5_1": "‘sotāpannā nāma avinipātadhammā niyatā sambodhiparāyaṇā’”ti?",
  "an6.34:5.6_0": "“Paranimmitavasavattīnampi kho,",
  "an6.34:5.6_1": "mārisa moggallāna,",
  "an6.34:5.6_2": "devānaṁ evaṁ ñāṇaṁ hoti:",
  "an6.34:5.6_3": "‘sotāpannā nāma avinipātadhammā niyatā sambodhiparāyaṇā’”ti.",
  "an6.34:6.1_0": "“Sabbesaññeva nu kho, tissa,",
  "an6.34:6.1_1": "paranimmitavasavattīnaṁ devānaṁ evaṁ ñāṇaṁ hoti:",
  "an6.34:6.1_2": "‘sotāpannā nāma avinipātadhammā niyatā sambodhiparāyaṇā’”ti?",
  "an6.34:6.2_0": "“Na kho,",
  "an6.34:6.2_1": "mārisa moggallāna,",
  "an6.34:6.2_2": "sabbesaṁ paranimmitavasavattīnaṁ devānaṁ evaṁ ñāṇaṁ hoti:",
  "an6.34:6.2_3": "‘sotāpannā nāma avinipātadhammā niyatā sambodhiparāyaṇā’ti.",
  "an6.34:6.3_0": "Ye kho te,",
  "an6.34:6.3_1": "mārisa moggallāna,",
  "an6.34:6.3_2": "paranimmitavasavattī devā buddhe aveccappasādena asamannāgatā,",
  "an6.34:6.3_3": "dhamme aveccappasādena asamannāgatā,",
  "an6.34:6.3_4": "saṅghe aveccappasādena asamannāgatā,",
  "an6.34:6.3_5": "ariyakantehi sīlehi asamannāgatā,",
  "an6.34:6.3_6": "na tesaṁ devānaṁ evaṁ ñāṇaṁ hoti:",
  "an6.34:6.3_7": "‘sotāpannā nāma avinipātadhammā niyatā sambodhiparāyaṇā’ti.",
  "an6.34:6.4_0": "Ye ca kho te,",
  "an6.34:6.4_1": "mārisa moggallāna,",
  "an6.34:6.4_2": "paranimmitavasavattī devā buddhe aveccappasādena samannāgatā,",
  "an6.34:6.4_3": "dhamme aveccappasādena samannāgatā,",
  "an6.34:6.4_4": "saṅghe aveccappasādena samannāgatā,",
  "an6.34:6.4_5": "ariyakantehi sīlehi samannāgatā tesaṁ evaṁ ñāṇaṁ hoti:",
  "an6.34:6.4_6": "‘sotāpannā nāma avinipātadhammā niyatā sambodhiparāyaṇā’”ti.",
  "an6.34:7.1_0": "Atha kho āyasmā mahāmoggallāno tissassa brahmuno bhāsitaṁ abhinanditvā anumoditvā:",
  "an6.34:7.1_1": "“seyyathāpi nāma balavā puriso samiñjitaṁ vā bāhaṁ pasāreyya,",
  "an6.34:7.1_2": "pasāritaṁ vā bāhaṁ samiñjeyya; evamevaṁ:",
  "an6.34:7.1_3": "‘brahmaloke antarahito jetavane pāturahosī’”ti.",
  "an6.34:7.2_0": "Catutthaṁ.",
  "an6.35:0.1_0": "Aṅguttara Nikāya 6.35",
  "an6.35:0.2_0": "4. Devatāvagga",
  "an6.35:0.3_0": "Vijjābhāgiyasutta",
  "an6.35:1.1_0": "“Chayime, bhikkhave, dhammā vijjābhāgiyā.",
  "an6.35:1.2_0": "Katame cha?",
  "an6.35:1.3_0": "Aniccasaññā, anicce dukkhasaññā, dukkhe anattasaññā, pahānasaññā, virāgasaññā, nirodhasaññā—",
  "an6.35:1.4_0": "ime kho, bhikkhave, cha dhammā vijjābhāgiyā”ti.",
  "an6.35:1.5_0": "Pañcamaṁ.",
  "an6.36:0.1_0": "Aṅguttara Nikāya 6.36",
  "an6.36:0.2_0": "4. Devatāvagga",
  "an6.36:0.3_0": "Vivādamūlasutta",
  "an6.36:1.1_0": "“Chayimāni, bhikkhave, vivādamūlāni.",
  "an6.36:1.2_0": "Katamāni cha?",
  "an6.36:1.3_0": "Idha, bhikkhave, bhikkhu kodhano hoti upanāhī.",
  "an6.36:1.4_0": "Yo so,",
  "an6.36:1.4_1": "bhikkhave,",
  "an6.36:1.4_2": "bhikkhu kodhano hoti upanāhī so sattharipi agāravo viharati appatisso,",
  "an6.36:1.4_3": "dhammepi agāravo viharati appatisso,",
  "an6.36:1.4_4": "saṅghepi agāravo viharati appatisso,",
  "an6.36:1.4_5": "sikkhāyapi na paripūrakārī hoti.",
  "an6.36:1.5_0": "Yo so,",
  "an6.36:1.5_1": "bhikkhave,",
  "an6.36:1.5_2": "bhikkhu satthari agāravo viharati appatisso,",
  "an6.36:1.5_3": "dhamme agāravo viharati appatisso,",
  "an6.36:1.5_4": "saṅghe agāravo viharati appatisso,",
  "an6.36:1.5_5": "sikkhāya na paripūrakārī so saṅghe vivādaṁ janeti,",
  "an6.36:1.5_6": "yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.",
  "an6.36:1.6_0": "Evarūpañce tumhe,",
  "an6.36:1.6_1": "bhikkhave,",
  "an6.36:1.6_2": "vivādamūlaṁ ajjhattaṁ vā bahiddhā vā samanupasseyyātha.",
  "an6.36:1.6_3": "Tatra tumhe,",
  "an6.36:1.6_4": "bhikkhave,",
  "an6.36:1.6_5": "tasseva pāpakassa vivādamūlassa pahānāya vāyameyyātha.",
  "an6.36:1.7_0": "Evarūpañce tumhe,",
  "an6.36:1.7_1": "bhikkhave,",
  "an6.36:1.7_2": "vivādamūlaṁ ajjhattaṁ vā bahiddhā vā na samanupasseyyātha,",
  "an6.36:1.7_3": "tatra tumhe,",
  "an6.36:1.7_4": "bhikkhave,",
  "an6.36:1.7_5": "tasseva pāpakassa vivādamūlassa āyatiṁ anavassavāya paṭipajjeyyātha.",
  "an6.36:1.8_0": "Evametassa pāpakassa vivādamūlassa pahānaṁ hoti.",
  "an6.36:1.8_1": "Evametassa pāpakassa vivādamūlassa āyatiṁ anavassavo hoti.",
  "an6.36:2.1_0": "Puna caparaṁ, bhikkhave, bhikkhu makkhī hoti paḷāsī …pe…",
  "an6.36:2.2_0": "issukī hoti maccharī …",
  "an6.36:2.3_0": "saṭho hoti māyāvī …",
  "an6.36:2.4_0": "pāpiccho hoti micchādiṭṭhi …",
  "an6.36:2.5_0": "sandiṭṭhiparāmāsī hoti ādhānaggāhī duppaṭinissaggī.",
  "an6.36:2.6_0": "Yo so,",
  "an6.36:2.6_1": "bhikkhave,",
  "an6.36:2.6_2": "bhikkhu sandiṭṭhiparāmāsī hoti ādhānaggāhī duppaṭinissaggī,",
  "an6.36:2.6_3": "so sattharipi agāravo viharati appatisso,",
  "an6.36:2.6_4": "dhammepi agāravo viharati appatisso,",
  "an6.36:2.6_5": "saṅghepi agāravo viharati appatisso,",
  "an6.36:2.6_6": "sikkhāyapi na paripūrakārī hoti.",
  "an6.36:2.7_0": "Yo so,",
  "an6.36:2.7_1": "bhikkhave,",
  "an6.36:2.7_2": "bhikkhu satthari agāravo viharati appatisso, dhamme …",
  "an6.36:2.7_3": "saṅghe agāravo viharati appatisso,",
  "an6.36:2.7_4": "sikkhāya na paripūrakārī,",
  "an6.36:2.7_5": "so saṅghe vivādaṁ janeti,",
  "an6.36:2.7_6": "yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṁ.",
  "an6.36:2.8_0": "Evarūpañce tumhe,",
  "an6.36:2.8_1": "bhikkhave,",
  "an6.36:2.8_2": "vivādamūlaṁ ajjhattaṁ vā bahiddhā vā samanupasseyyātha.",
  "an6.36:2.8_3": "Tatra tumhe,",
  "an6.36:2.8_4": "bhikkhave,",
  "an6.36:2.8_5": "tasseva pāpakassa vivādamūlassa pahānāya vāyameyyātha.",
  "an6.36:2.9_0": "Evarūpañce tumhe,",
  "an6.36:2.9_1": "bhikkhave,",
  "an6.36:2.9_2": "vivādamūlaṁ ajjhattaṁ vā bahiddhā vā na samanupasseyyātha.",
  "an6.36:2.9_3": "Tatra tumhe,",
  "an6.36:2.9_4": "bhikkhave,",
  "an6.36:2.9_5": "tasseva pāpakassa vivādamūlassa āyatiṁ anavassavāya paṭipajjeyyātha.",
  "an6.36:2.10_0": "Evametassa pāpakassa vivādamūlassa pahānaṁ hoti.",
  "an6.36:2.10_1": "Evametassa pāpakassa vivādamūlassa āyatiṁ anavassavo hoti.",
  "an6.36:2.11_0": "Imāni kho, bhikkhave, cha vivādamūlānī”ti.",
  "an6.36:2.12_0": "Chaṭṭhaṁ.",
  "an6.37:0.1_0": "Aṅguttara Nikāya 6.37",
  "an6.37:0.2_0": "4. Devatāvagga",
  "an6.37:0.3_0": "Chaḷaṅgadānasutta",
  "an6.37:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an6.37:1.2_0": "Tena kho pana samayena veḷukaṇḍakī nandamātā upāsikā sāriputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpeti.",
  "an6.37:1.3_0": "Addasā kho bhagavā dibbena cakkhunā visuddhena atikkantamānusakena veḷukaṇḍakiṁ nandamātaraṁ upāsikaṁ",
  "an6.37:1.3_1": "sāriputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpentiṁ.",
  "an6.37:1.4_0": "Disvā bhikkhū āmantesi:",
  "an6.37:1.5_0": "“esā,",
  "an6.37:1.5_1": "bhikkhave,",
  "an6.37:1.5_2": "veḷukaṇḍakī nandamātā upāsikā sāriputtamoggallānappamukhe bhikkhusaṅghe chaḷaṅgasamannāgataṁ dakkhiṇaṁ patiṭṭhāpeti.",
  "an6.37:2.1_0": "Kathañca, bhikkhave, chaḷaṅgasamannāgatā dakkhiṇā hoti?",
  "an6.37:2.2_0": "Idha, bhikkhave, dāyakassa tīṇaṅgāni honti, paṭiggāhakānaṁ tīṇaṅgāni.",
  "an6.37:2.3_0": "Katamāni dāyakassa tīṇaṅgāni?",
  "an6.37:2.4_0": "Idha, bhikkhave, dāyako pubbeva dānā sumano hoti, dadaṁ cittaṁ pasādeti, datvā attamano hoti.",
  "an6.37:2.5_0": "Imāni dāyakassa tīṇaṅgāni.",
  "an6.37:3.1_0": "Katamāni paṭiggāhakānaṁ tīṇaṅgāni?",
  "an6.37:3.2_0": "Idha,",
  "an6.37:3.2_1": "bhikkhave,",
  "an6.37:3.2_2": "paṭiggāhakā vītarāgā vā honti rāgavinayāya vā paṭipannā,",
  "an6.37:3.2_3": "vītadosā vā honti dosavinayāya vā paṭipannā,",
  "an6.37:3.2_4": "vītamohā vā honti mohavinayāya vā paṭipannā.",
  "an6.37:3.3_0": "Imāni paṭiggāhakānaṁ tīṇaṅgāni.",
  "an6.37:3.4_0": "Iti dāyakassa tīṇaṅgāni, paṭiggāhakānaṁ tīṇaṅgāni.",
  "an6.37:3.5_0": "Evaṁ kho, bhikkhave, chaḷaṅgasamannāgatā dakkhiṇā hoti.",
  "an6.37:4.1_0": "Evaṁ chaḷaṅgasamannāgatāya, bhikkhave, dakkhiṇāya na sukaraṁ puññassa pamāṇaṁ gahetuṁ:",
  "an6.37:4.2_0": "‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.",
  "an6.37:4.3_0": "Atha kho asaṅkhyeyyo appameyyo mahāpuññakkhandhotveva saṅkhaṁ gacchati.",
  "an6.37:5.1_0": "Seyyathāpi, bhikkhave, mahāsamudde na sukaraṁ udakassa pamāṇaṁ gahetuṁ:",
  "an6.37:5.2_0": "‘ettakāni udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā ettakāni udakāḷhakasatasahassānī’ti vā.",
  "an6.37:5.3_0": "Atha kho asaṅkhyeyyo appameyyo mahāudakakkhandhotveva saṅkhaṁ gacchati.",
  "an6.37:5.4_0": "Evamevaṁ kho, bhikkhave, evaṁ chaḷaṅgasamannāgatāya dakkhiṇāya na sukaraṁ puññassa pamāṇaṁ gahetuṁ:",
  "an6.37:5.5_0": "‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.",
  "an6.37:5.6_0": "Atha kho asaṅkhyeyyo appameyyo mahāpuññakkhandhotveva saṅkhaṁ gacchatī”ti.",
  "an6.37:6.1_0": "“Pubbeva dānā sumano,",
  "an6.37:6.2_0": "dadaṁ cittaṁ pasādaye;",
  "an6.37:6.3_0": "Datvā attamano hoti,",
  "an6.37:6.4_0": "esā yaññassa sampadā.",
  "an6.37:7.1_0": "Vītarāgā vītadosā,",
  "an6.37:7.2_0": "vītamohā anāsavā;",
  "an6.37:7.3_0": "Khettaṁ yaññassa sampannaṁ,",
  "an6.37:7.4_0": "saññatā brahmacārayo.",
  "an6.37:8.1_0": "Sayaṁ ācamayitvāna,",
  "an6.37:8.2_0": "datvā sakehi pāṇibhi;",
  "an6.37:8.3_0": "Attano parato ceso,",
  "an6.37:8.4_0": "yañño hoti mahapphalo.",
  "an6.37:9.1_0": "Evaṁ yajitvā medhāvī,",
  "an6.37:9.2_0": "saddho muttena cetasā;",
  "an6.37:9.3_0": "Abyāpajjaṁ sukhaṁ lokaṁ,",
  "an6.37:9.4_0": "paṇḍito upapajjatī”ti.",
  "an6.37:9.5_0": "Sattamaṁ.",
  "an6.38:0.1_0": "Aṅguttara Nikāya 6.38",
  "an6.38:0.2_0": "4. Devatāvagga",
  "an6.38:0.3_0": "Attakārīsutta",
  "an6.38:1.1_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an6.38:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an6.38:1.2_1": "Ekamantaṁ nisinno kho so brāhmaṇo bhagavantaṁ etadavoca:",
  "an6.38:1.3_0": "“ahañhi, bho gotama, evaṁvādī evaṁdiṭṭhi:",
  "an6.38:1.4_0": "‘natthi attakāro, natthi parakāro’”ti.",
  "an6.38:1.5_0": "“Māhaṁ, brāhmaṇa, evaṁvādiṁ evaṁdiṭṭhiṁ addasaṁ vā assosiṁ vā.",
  "an6.38:1.6_0": "Kathañhi nāma sayaṁ abhikkamanto, sayaṁ paṭikkamanto evaṁ vakkhati:",
  "an6.38:1.7_0": "‘natthi attakāro, natthi parakāro’ti.",
  "an6.38:2.1_0": "Taṁ kiṁ maññasi, brāhmaṇa, atthi ārabbhadhātū”ti?",
  "an6.38:2.2_0": "“Evaṁ, bho”.",
  "an6.38:2.3_0": "“Ārabbhadhātuyā sati ārabbhavanto sattā paññāyantī”ti?",
  "an6.38:2.4_0": "“Evaṁ, bho”.",
  "an6.38:2.5_0": "“Yaṁ kho, brāhmaṇa,",
  "an6.38:2.5_1": "ārabbhadhātuyā sati ārabbhavanto sattā paññāyanti,",
  "an6.38:2.5_2": "ayaṁ sattānaṁ attakāro ayaṁ parakāro.",
  "an6.38:3.1_0": "Taṁ kiṁ maññasi, brāhmaṇa, atthi nikkamadhātu …pe…",
  "an6.38:3.2_0": "atthi parakkamadhātu …",
  "an6.38:3.3_0": "atthi thāmadhātu …",
  "an6.38:3.4_0": "atthi ṭhitidhātu …",
  "an6.38:3.5_0": "atthi upakkamadhātū”ti?",
  "an6.38:3.6_0": "“Evaṁ, bho”.",
  "an6.38:3.7_0": "“Upakkamadhātuyā sati upakkamavanto sattā paññāyantī”ti?",
  "an6.38:3.8_0": "“Evaṁ, bho”.",
  "an6.38:3.9_0": "“Yaṁ kho, brāhmaṇa,",
  "an6.38:3.9_1": "upakkamadhātuyā sati upakkamavanto sattā paññāyanti,",
  "an6.38:3.9_2": "ayaṁ sattānaṁ attakāro ayaṁ parakāro.",
  "an6.38:4.1_0": "Māhaṁ, brāhmaṇa, evaṁvādiṁ evaṁdiṭṭhiṁ addasaṁ vā assosiṁ vā.",
  "an6.38:4.2_0": "Kathañhi nāma sayaṁ abhikkamanto sayaṁ paṭikkamanto evaṁ vakkhati:",
  "an6.38:4.3_0": "‘natthi attakāro natthi parakāro’”ti.",
  "an6.38:5.1_0": "“Abhikkantaṁ, bho gotama …pe…",
  "an6.38:5.2_0": "ajjatagge pāṇupetaṁ saraṇaṁ gatan”ti.",
  "an6.38:5.3_0": "Aṭṭhamaṁ.",
  "an6.39:0.1_0": "Aṅguttara Nikāya 6.39",
  "an6.39:0.2_0": "4. Devatāvagga",
  "an6.39:0.3_0": "Nidānasutta",
  "an6.39:1.1_0": "“Tīṇimāni, bhikkhave, nidānāni kammānaṁ samudayāya.",
  "an6.39:1.2_0": "Katamāni tīṇi?",
  "an6.39:1.3_0": "Lobho nidānaṁ kammānaṁ samudayāya,",
  "an6.39:1.3_1": "doso nidānaṁ kammānaṁ samudayāya,",
  "an6.39:1.3_2": "moho nidānaṁ kammānaṁ samudayāya.",
  "an6.39:1.4_0": "Na, bhikkhave, lobhā alobho samudeti;",
  "an6.39:1.5_0": "atha kho, bhikkhave, lobhā lobhova samudeti.",
  "an6.39:1.6_0": "Na, bhikkhave, dosā adoso samudeti;",
  "an6.39:1.7_0": "atha kho, bhikkhave, dosā dosova samudeti.",
  "an6.39:1.8_0": "Na, bhikkhave, mohā amoho samudeti;",
  "an6.39:1.9_0": "atha kho, bhikkhave, mohā mohova samudeti.",
  "an6.39:1.10_0": "Na,",
  "an6.39:1.10_1": "bhikkhave,",
  "an6.39:1.10_2": "lobhajena kammena dosajena kammena mohajena kammena devā paññāyanti,",
  "an6.39:1.10_3": "manussā paññāyanti,",
  "an6.39:1.10_4": "yā vā panaññāpi kāci sugatiyo.",
  "an6.39:1.11_0": "Atha kho,",
  "an6.39:1.11_1": "bhikkhave,",
  "an6.39:1.11_2": "lobhajena kammena dosajena kammena mohajena kammena nirayo paññāyati tiracchānayoni paññāyati pettivisayo paññāyati,",
  "an6.39:1.11_3": "yā vā panaññāpi kāci duggatiyo.",
  "an6.39:1.12_0": "Imāni kho, bhikkhave, tīṇi nidānāni kammānaṁ samudayāya.",
  "an6.39:2.1_0": "Tīṇimāni, bhikkhave, nidānāni kammānaṁ samudayāya.",
  "an6.39:2.2_0": "Katamāni tīṇi?",
  "an6.39:2.3_0": "Alobho nidānaṁ kammānaṁ samudayāya,",
  "an6.39:2.3_1": "adoso nidānaṁ kammānaṁ samudayāya,",
  "an6.39:2.3_2": "amoho nidānaṁ kammānaṁ samudayāya.",
  "an6.39:2.4_0": "Na, bhikkhave, alobhā lobho samudeti;",
  "an6.39:2.5_0": "atha kho, bhikkhave, alobhā alobhova samudeti.",
  "an6.39:2.6_0": "Na, bhikkhave, adosā doso samudeti;",
  "an6.39:2.7_0": "atha kho, bhikkhave, adosā adosova samudeti.",
  "an6.39:2.8_0": "Na, bhikkhave, amohā moho samudeti;",
  "an6.39:2.9_0": "atha kho, bhikkhave, amohā amohova samudeti.",
  "an6.39:2.10_0": "Na,",
  "an6.39:2.10_1": "bhikkhave,",
  "an6.39:2.10_2": "alobhajena kammena adosajena kammena amohajena kammena nirayo paññāyati tiracchānayoni paññāyati pettivisayo paññāyati,",
  "an6.39:2.10_3": "yā vā panaññāpi kāci duggatiyo.",
  "an6.39:2.11_0": "Atha kho,",
  "an6.39:2.11_1": "bhikkhave,",
  "an6.39:2.11_2": "alobhajena kammena adosajena kammena amohajena kammena devā paññāyanti,",
  "an6.39:2.11_3": "manussā paññāyanti,",
  "an6.39:2.11_4": "yā vā panaññāpi kāci sugatiyo.",
  "an6.39:2.12_0": "Imāni kho, bhikkhave, tīṇi nidānāni kammānaṁ samudayāyā”ti.",
  "an6.39:2.13_0": "Navamaṁ.",
  "an6.40:0.1_0": "Aṅguttara Nikāya 6.40",
  "an6.40:0.2_0": "4. Devatāvagga",
  "an6.40:0.3_0": "Kimilasutta",
  "an6.40:1.1_0": "Evaṁ me sutaṁ—",
  "an6.40:1.2_0": "ekaṁ samayaṁ bhagavā kimilāyaṁ viharati niculavane.",
  "an6.40:1.3_0": "Atha kho āyasmā kimilo yena bhagavā tenupasaṅkami;",
  "an6.40:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.40:1.3_2": "Ekamantaṁ nisinno kho āyasmā kimilo bhagavantaṁ etadavoca:",
  "an6.40:1.4_0": "“ko nu kho, bhante, hetu ko paccayo yena tathāgate parinibbute saddhammo na ciraṭṭhitiko hotī”ti?",
  "an6.40:1.5_0": "“Idha, kimila,",
  "an6.40:1.5_1": "tathāgate parinibbute bhikkhū bhikkhuniyo upāsakā upāsikāyo satthari agāravā viharanti appatissā,",
  "an6.40:1.5_2": "dhamme agāravā viharanti appatissā,",
  "an6.40:1.5_3": "saṅghe agāravā viharanti appatissā,",
  "an6.40:1.5_4": "sikkhāya agāravā viharanti appatissā,",
  "an6.40:1.5_5": "appamāde agāravā viharanti appatissā,",
  "an6.40:1.5_6": "paṭisanthāre agāravā viharanti appatissā.",
  "an6.40:1.6_0": "Ayaṁ kho, kimila, hetu ayaṁ paccayo yena tathāgate parinibbute saddhammo na ciraṭṭhitiko hoti”.",
  "an6.40:2.1_0": "“Ko pana, bhante, hetu ko paccayo yena tathāgate parinibbute saddhammo ciraṭṭhitiko hotī”ti?",
  "an6.40:2.2_0": "“Idha, kimila,",
  "an6.40:2.2_1": "tathāgate parinibbute bhikkhū bhikkhuniyo upāsakā upāsikāyo satthari sagāravā viharanti sappatissā,",
  "an6.40:2.2_2": "dhamme sagāravā viharanti sappatissā,",
  "an6.40:2.2_3": "saṅghe sagāravā viharanti sappatissā,",
  "an6.40:2.2_4": "sikkhāya sagāravā viharanti sappatissā,",
  "an6.40:2.2_5": "appamāde sagāravā viharanti sappatissā,",
  "an6.40:2.2_6": "paṭisanthāre sagāravā viharanti sappatissā.",
  "an6.40:2.3_0": "Ayaṁ kho, kimila, hetu ayaṁ paccayo yena tathāgate parinibbute saddhammo ciraṭṭhitiko hotī”ti.",
  "an6.40:2.4_0": "Dasamaṁ.",
  "an6.41:0.1_0": "Aṅguttara Nikāya 6.41",
  "an6.41:0.2_0": "4. Devatāvagga",
  "an6.41:0.3_0": "Dārukkhandhasutta",
  "an6.41:1.1_0": "Evaṁ me sutaṁ—",
  "an6.41:1.2_0": "ekaṁ samayaṁ āyasmā sāriputto rājagahe viharati gijjhakūṭe pabbate.",
  "an6.41:1.3_0": "Atha kho āyasmā sāriputto pubbaṇhasamayaṁ nivāsetvā pattacīvaramādāya sambahulehi bhikkhūhi saddhiṁ gijjhakūṭā",
  "an6.41:1.3_1": "pabbatā orohanto addasa aññatarasmiṁ padese mahantaṁ dārukkhandhaṁ.",
  "an6.41:1.4_0": "Disvā bhikkhū āmantesi:",
  "an6.41:1.5_0": "“passatha no, āvuso, tumhe amuṁ mahantaṁ dārukkhandhan”ti?",
  "an6.41:1.6_0": "“Evamāvuso”ti.",
  "an6.41:2.1_0": "“Ākaṅkhamāno, āvuso, bhikkhu iddhimā cetovasippatto amuṁ dārukkhandhaṁ pathavītveva adhimucceyya.",
  "an6.41:2.2_0": "Taṁ kissa hetu?",
  "an6.41:2.3_0": "Atthi, āvuso,",
  "an6.41:2.3_1": "amumhi dārukkhandhe pathavīdhātu,",
  "an6.41:2.3_2": "yaṁ nissāya bhikkhu iddhimā cetovasippatto amuṁ dārukkhandhaṁ pathavītveva adhimucceyya.",
  "an6.41:2.4_0": "Ākaṅkhamāno, āvuso, bhikkhu iddhimā cetovasippatto amuṁ dārukkhandhaṁ āpotveva adhimucceyya …pe…",
  "an6.41:2.5_0": "tejotveva adhimucceyya …",
  "an6.41:2.6_0": "vāyotveva adhimucceyya …",
  "an6.41:2.7_0": "subhantveva adhimucceyya …",
  "an6.41:2.8_0": "asubhantveva adhimucceyya.",
  "an6.41:2.9_0": "Taṁ kissa hetu?",
  "an6.41:2.10_0": "Atthi, āvuso,",
  "an6.41:2.10_1": "amumhi dārukkhandhe asubhadhātu,",
  "an6.41:2.10_2": "yaṁ nissāya bhikkhu iddhimā cetovasippatto amuṁ dārukkhandhaṁ asubhantveva adhimucceyyā”ti.",
  "an6.41:2.11_0": "Ekādasamaṁ.",
  "an6.42:0.1_0": "Aṅguttara Nikāya 6.42",
  "an6.42:0.2_0": "4. Devatāvagga",
  "an6.42:0.3_0": "Nāgitasutta",
  "an6.42:1.1_0": "Evaṁ me sutaṁ—",
  "an6.42:1.2_0": "ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo tadavasari.",
  "an6.42:1.3_0": "Tatra sudaṁ bhagavā icchānaṅgale viharati icchānaṅgalavanasaṇḍe.",
  "an6.42:1.4_0": "Assosuṁ kho icchānaṅgalakā brāhmaṇagahapatikā:",
  "an6.42:1.5_0": "“samaṇo khalu, bho,",
  "an6.42:1.5_1": "gotamo sakyaputto sakyakulā pabbajito icchānaṅgalaṁ anuppatto icchānaṅgale viharati icchānaṅgalavanasaṇḍe.",
  "an6.42:1.6_0": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato:",
  "an6.42:1.7_0": "‘itipi so bhagavā arahaṁ sammāsambuddho vijjācaraṇasampanno …pe… buddho bhagavā’ti.",
  "an6.42:1.8_0": "So imaṁ lokaṁ sadevakaṁ …pe… arahataṁ dassanaṁ hotī”ti.",
  "an6.42:1.9_0": "Atha kho icchānaṅgalakā brāhmaṇagahapatikā tassā rattiyā accayena pahūtaṁ khādanīyaṁ bhojanīyaṁ ādāya yena icchānaṅgalavanasaṇḍo tenupasaṅkamiṁsu;",
  "an6.42:1.9_1": "upasaṅkamitvā bahidvārakoṭṭhake aṭṭhaṁsu uccāsaddā mahāsaddā.",
  "an6.42:2.1_0": "Tena kho pana samayena āyasmā nāgito bhagavato upaṭṭhāko hoti.",
  "an6.42:2.2_0": "Atha kho bhagavā āyasmantaṁ nāgitaṁ āmantesi:",
  "an6.42:2.3_0": "“ke pana te, nāgita, uccāsaddā mahāsaddā kevaṭṭā maññe macchavilope”ti?",
  "an6.42:2.4_0": "“Ete, bhante,",
  "an6.42:2.4_1": "icchānaṅgalakā brāhmaṇagahapatikā pahūtaṁ khādanīyaṁ bhojanīyaṁ ādāya bahidvārakoṭṭhake ṭhitā bhagavantaṁyeva uddissa bhikkhusaṅghañcā”ti.",
  "an6.42:2.5_0": "“Māhaṁ, nāgita, yasena samāgamaṁ, mā ca mayā yaso.",
  "an6.42:2.6_0": "Yo kho, nāgita,",
  "an6.42:2.6_1": "nayimassa nekkhammasukhassa pavivekasukhassa upasamasukhassa sambodhasukhassa nikāmalābhī assa akicchalābhī akasiralābhī,",
  "an6.42:2.6_2": "yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī,",
  "an6.42:2.7_0": "so taṁ mīḷhasukhaṁ middhasukhaṁ lābhasakkārasilokasukhaṁ sādiyeyyā”ti.",
  "an6.42:3.1_0": "“Adhivāsetu dāni, bhante, bhagavā; adhivāsetu, sugato;",
  "an6.42:3.2_0": "adhivāsanakālo dāni, bhante, bhagavato.",
  "an6.42:3.3_0": "Yena yeneva dāni, bhante,",
  "an6.42:3.3_1": "bhagavā gamissati,",
  "an6.42:3.3_2": "tanninnāva bhavissanti brāhmaṇagahapatikā negamā ceva jānapadā ca.",
  "an6.42:3.4_0": "Seyyathāpi, bhante, thullaphusitake deve vassante yathāninnaṁ udakāni pavattanti;",
  "an6.42:3.5_0": "evamevaṁ kho, bhante,",
  "an6.42:3.5_1": "yena yeneva dāni bhagavā gamissati,",
  "an6.42:3.5_2": "tanninnāva bhavissanti brāhmaṇagahapatikā negamā ceva jānapadā ca.",
  "an6.42:3.6_0": "Taṁ kissa hetu?",
  "an6.42:3.7_0": "Tathā hi, bhante, bhagavato sīlapaññāṇan”ti.",
  "an6.42:4.1_0": "“Māhaṁ, nāgita, yasena samāgamaṁ, mā ca mayā yaso.",
  "an6.42:4.2_0": "Yo kho, nāgita,",
  "an6.42:4.2_1": "nayimassa nekkhammasukhassa pavivekasukhassa upasamasukhassa sambodhasukhassa nikāmalābhī assa akicchalābhī akasiralābhī,",
  "an6.42:4.2_2": "yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī,",
  "an6.42:4.3_0": "so taṁ mīḷhasukhaṁ middhasukhaṁ lābhasakkārasilokasukhaṁ sādiyeyya.",
  "an6.42:5.1_0": "Idhāhaṁ, nāgita, bhikkhuṁ passāmi gāmantavihāriṁ samāhitaṁ nisinnaṁ.",
  "an6.42:5.2_0": "Tassa mayhaṁ, nāgita, evaṁ hoti:",
  "an6.42:5.3_0": "‘idānimaṁ āyasmantaṁ ārāmiko vā upaṭṭhahissati samaṇuddeso vā taṁ tamhā samādhimhā cāvessatī’ti.",
  "an6.42:5.4_0": "Tenāhaṁ, nāgita, tassa bhikkhuno na attamano homi gāmantavihārena.",
  "an6.42:6.1_0": "Idha panāhaṁ, nāgita, bhikkhuṁ passāmi āraññikaṁ araññe pacalāyamānaṁ nisinnaṁ.",
  "an6.42:6.2_0": "Tassa mayhaṁ, nāgita, evaṁ hoti:",
  "an6.42:6.3_0": "‘idāni ayamāyasmā imaṁ niddākilamathaṁ paṭivinodetvā araññasaññaṁyeva manasi karissati ekattan’ti.",
  "an6.42:6.4_0": "Tenāhaṁ, nāgita, tassa bhikkhuno attamano homi araññavihārena.",
  "an6.42:7.1_0": "Idha panāhaṁ, nāgita, bhikkhuṁ passāmi āraññikaṁ araññe asamāhitaṁ nisinnaṁ.",
  "an6.42:7.2_0": "Tassa mayhaṁ, nāgita, evaṁ hoti:",
  "an6.42:7.3_0": "‘idāni ayamāyasmā asamāhitaṁ vā cittaṁ samādahissati, samāhitaṁ vā cittaṁ anurakkhissatī’ti.",
  "an6.42:7.4_0": "Tenāhaṁ, nāgita, tassa bhikkhuno attamano homi araññavihārena.",
  "an6.42:8.1_0": "Idha panāhaṁ, nāgita, bhikkhuṁ passāmi āraññikaṁ araññe samāhitaṁ nisinnaṁ.",
  "an6.42:8.2_0": "Tassa mayhaṁ, nāgita, evaṁ hoti:",
  "an6.42:8.3_0": "‘idāni ayamāyasmā avimuttaṁ vā cittaṁ vimocessati, vimuttaṁ vā cittaṁ anurakkhissatī’ti.",
  "an6.42:8.4_0": "Tenāhaṁ, nāgita, tassa bhikkhuno attamano homi araññavihārena.",
  "an6.42:9.1_0": "Idha panāhaṁ, nāgita,",
  "an6.42:9.1_1": "bhikkhuṁ passāmi gāmantavihāriṁ lābhiṁ cīvarapiṇḍapātasenāsanagilānappaccayabhesajjaparikkhārānaṁ.",
  "an6.42:9.2_0": "So taṁ lābhasakkārasilokaṁ nikāmayamāno riñcati paṭisallānaṁ riñcati araññavanapatthāni pantāni senāsanāni;",
  "an6.42:9.3_0": "gāmanigamarājadhāniṁ osaritvā vāsaṁ kappeti.",
  "an6.42:9.4_0": "Tenāhaṁ, nāgita, tassa bhikkhuno na attamano homi gāmantavihārena.",
  "an6.42:10.1_0": "Idha panāhaṁ, nāgita,",
  "an6.42:10.1_1": "bhikkhuṁ passāmi āraññikaṁ lābhiṁ cīvarapiṇḍapātasenāsanagilānappaccayabhesajjaparikkhārānaṁ.",
  "an6.42:10.2_0": "So taṁ lābhasakkārasilokaṁ paṭipaṇāmetvā na riñcati paṭisallānaṁ na riñcati araññavanapatthāni pantāni senāsanāni.",
  "an6.42:10.3_0": "Tenāhaṁ, nāgita, tassa bhikkhuno attamano homi araññavihārena.",
  "an6.42:11.1_0": "Yasmāhaṁ, nāgita,",
  "an6.42:11.1_1": "samaye addhānamaggappaṭipanno na kañci passāmi purato vā pacchato vā, phāsu me, nāgita,",
  "an6.42:11.1_2": "tasmiṁ samaye hoti antamaso uccārapassāvakammāyā”ti.",
  "an6.42:11.2_0": "Dvādasamaṁ.",
  "an6.42:11.3_0": "Devatāvaggo catuttho.",
  "an6.42:12.0_0": "Tassuddānaṁ",
  "an6.42:12.1_0": "Sekhā dve aparihāni,",
  "an6.42:12.2_0": "Moggallāna vijjābhāgiyā;",
  "an6.42:12.3_0": "Vivādadānattakārī nidānaṁ,",
  "an6.42:12.4_0": "Kimiladārukkhandhena nāgitoti.",
  "an6.43:0.1_0": "Aṅguttara Nikāya 6.43",
  "an6.43:0.2_0": "5. Dhammikavagga",
  "an6.43:0.3_0": "Nāgasutta",
  "an6.43:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an6.43:1.2_0": "Atha kho bhagavā pubbaṇhasamayaṁ nivāsetvā pattacīvaramādāya sāvatthiyaṁ piṇḍāya pāvisi.",
  "an6.43:1.3_0": "Sāvatthiyaṁ piṇḍāya caritvā pacchābhattaṁ piṇḍapātapaṭikkanto āyasmantaṁ ānandaṁ āmantesi:",
  "an6.43:1.4_0": "“āyāmānanda, yena pubbārāmo migāramātupāsādo tenupasaṅkamissāma divāvihārāyā”ti.",
  "an6.43:1.5_0": "“Evaṁ, bhante”ti kho āyasmā ānando bhagavato paccassosi.",
  "an6.43:2.1_0": "Atha kho bhagavā āyasmatā ānandena saddhiṁ yena pubbārāmo migāramātupāsādo tenupasaṅkami.",
  "an6.43:2.2_0": "Atha kho bhagavā sāyanhasamayaṁ paṭisallānā vuṭṭhito āyasmantaṁ ānandaṁ āmantesi:",
  "an6.43:2.3_0": "“āyāmānanda, yena pubbakoṭṭhako tenupasaṅkamissāma gattāni parisiñcitun”ti.",
  "an6.43:2.4_0": "“Evaṁ, bhante”ti kho āyasmā ānando bhagavato paccassosi.",
  "an6.43:2.5_0": "Atha kho bhagavā āyasmatā ānandena saddhiṁ yena pubbakoṭṭhako tenupasaṅkami gattāni parisiñcituṁ.",
  "an6.43:2.6_0": "Pubbakoṭṭhake gattāni parisiñcitvā paccuttaritvā ekacīvaro aṭṭhāsi gattāni pubbāpayamāno.",
  "an6.43:3.1_0": "Tena kho pana samayena rañño pasenadissa kosalassa seto nāma nāgo mahātūriyatāḷitavāditena pubbakoṭṭhakā paccuttarati.",
  "an6.43:3.2_0": "Apissu taṁ jano disvā evamāha:",
  "an6.43:3.3_0": "“abhirūpo vata bho rañño nāgo;",
  "an6.43:3.3_1": "dassanīyo vata bho rañño nāgo;",
  "an6.43:3.3_2": "pāsādiko vata, bho,",
  "an6.43:3.3_3": "rañño nāgo,",
  "an6.43:3.3_4": "kāyupapanno vata bho rañño nāgo”ti.",
  "an6.43:3.4_0": "Evaṁ vutte, āyasmā udāyī bhagavantaṁ etadavoca:",
  "an6.43:3.5_0": "“hatthimeva nu kho, bhante, mahantaṁ brahantaṁ kāyupapannaṁ jano disvā evamāha:",
  "an6.43:3.6_0": "‘nāgo vata bho nāgo’ti,",
  "an6.43:3.6_1": "udāhu aññampi kañci mahantaṁ brahantaṁ kāyupapannaṁ jano disvā evamāha:",
  "an6.43:3.6_2": "‘nāgo vata bho nāgo’”ti?",
  "an6.43:3.7_0": "“Hatthimpi kho, udāyi, mahantaṁ brahantaṁ kāyupapannaṁ jano disvā evamāha:",
  "an6.43:3.8_0": "‘nāgo vata bho nāgo’ti.",
  "an6.43:3.9_0": "Assampi kho, udāyi, mahantaṁ brahantaṁ …pe…",
  "an6.43:3.10_0": "goṇampi kho, udāyi, mahantaṁ brahantaṁ …pe…",
  "an6.43:3.11_0": "uragampi kho, udāyi, mahantaṁ brahantaṁ …pe…",
  "an6.43:3.12_0": "rukkhampi kho, udāyi, mahantaṁ brahantaṁ …pe…",
  "an6.43:3.13_0": "manussampi kho, udāyi, mahantaṁ brahantaṁ kāyupapannaṁ jano disvā evamāha:",
  "an6.43:3.14_0": "‘nāgo vata, bho, nāgo’ti.",
  "an6.43:3.15_0": "Api ca, udāyi,",
  "an6.43:3.15_1": "yo sadevake loke samārake sabrahmake sassamaṇabrāhmaṇiyā pajāya sadevamanussāya āguṁ na karoti kāyena vācāya manasā,",
  "an6.43:3.15_2": "tamahaṁ ‘nāgo’ti brūmī”ti.",
  "an6.43:4.1_0": "“Acchariyaṁ, bhante, abbhutaṁ, bhante.",
  "an6.43:4.2_0": "Yāva subhāsitañcidaṁ, bhante, bhagavatā—",
  "an6.43:4.3_0": "api ca, udāyi,",
  "an6.43:4.3_1": "yo sadevake loke samārake sabrahmake sassamaṇabrāhmaṇiyā pajāya sadevamanussāya āguṁ na karoti kāyena vācāya manasā,",
  "an6.43:4.3_2": "tamahaṁ ‘nāgo’ti brūmīti.",
  "an6.43:4.4_0": "Idañca panāhaṁ, bhante, bhagavatā subhāsitaṁ imāhi gāthāhi anumodāmi—",
  "an6.43:5.1_0": "Manussabhūtaṁ sambuddhaṁ,",
  "an6.43:5.2_0": "attadantaṁ samāhitaṁ;",
  "an6.43:5.3_0": "Iriyamānaṁ brahmapathe,",
  "an6.43:5.4_0": "cittassūpasame rataṁ.",
  "an6.43:6.1_0": "Yaṁ manussā namassanti,",
  "an6.43:6.2_0": "sabbadhammāna pāraguṁ;",
  "an6.43:6.3_0": "Devāpi taṁ namassanti,",
  "an6.43:6.4_0": "iti me arahato sutaṁ.",
  "an6.43:7.1_0": "Sabbasaṁyojanātītaṁ,",
  "an6.43:7.2_0": "vanā nibbanamāgataṁ;",
  "an6.43:7.3_0": "Kāmehi nekkhammarataṁ,",
  "an6.43:7.4_0": "muttaṁ selāva kañcanaṁ.",
  "an6.43:8.1_0": "Sabbe accarucī nāgo,",
  "an6.43:8.2_0": "himavāññe siluccaye;",
  "an6.43:8.3_0": "Sabbesaṁ nāganāmānaṁ,",
  "an6.43:8.4_0": "saccanāmo anuttaro.",
  "an6.43:9.1_0": "Nāgaṁ vo kittayissāmi,",
  "an6.43:9.2_0": "na hi āguṁ karoti so;",
  "an6.43:9.3_0": "Soraccaṁ avihiṁsā ca,",
  "an6.43:9.4_0": "pādā nāgassa te duve.",
  "an6.43:10.1_0": "Tapo ca brahmacariyaṁ,",
  "an6.43:10.2_0": "caraṇā nāgassa tyāpare;",
  "an6.43:10.3_0": "Saddhāhattho mahānāgo,",
  "an6.43:10.4_0": "upekkhāsetadantavā.",
  "an6.43:11.1_0": "Sati gīvā siro paññā,",
  "an6.43:11.2_0": "vīmaṁsā dhammacintanā;",
  "an6.43:11.3_0": "Dhammakucchisamātapo,",
  "an6.43:11.4_0": "viveko tassa vāladhi.",
  "an6.43:12.1_0": "So jhāyī assāsarato,",
  "an6.43:12.2_0": "ajjhattaṁ susamāhito;",
  "an6.43:12.3_0": "Gacchaṁ samāhito nāgo,",
  "an6.43:12.4_0": "ṭhito nāgo samāhito.",
  "an6.43:13.1_0": "Seyyaṁ samāhito nāgo,",
  "an6.43:13.2_0": "nisinnopi samāhito;",
  "an6.43:13.3_0": "Sabbattha saṁvuto nāgo,",
  "an6.43:13.4_0": "esā nāgassa sampadā.",
  "an6.43:14.1_0": "Bhuñjati anavajjāni,",
  "an6.43:14.2_0": "sāvajjāni na bhuñjati;",
  "an6.43:14.3_0": "Ghāsamacchādanaṁ laddhā,",
  "an6.43:14.4_0": "sannidhiṁ parivajjayaṁ.",
  "an6.43:15.1_0": "Saṁyojanaṁ aṇuṁ thūlaṁ,",
  "an6.43:15.2_0": "sabbaṁ chetvāna bandhanaṁ;",
  "an6.43:15.3_0": "Yena yeneva gacchati,",
  "an6.43:15.4_0": "anapekkhova gacchati.",
  "an6.43:16.1_0": "Yathāpi udake jātaṁ,",
  "an6.43:16.2_0": "puṇḍarīkaṁ pavaḍḍhati;",
  "an6.43:16.3_0": "Nupalippati toyena,",
  "an6.43:16.4_0": "sucigandhaṁ manoramaṁ.",
  "an6.43:17.1_0": "Tatheva loke sujāto,",
  "an6.43:17.2_0": "buddho loke viharati;",
  "an6.43:17.3_0": "Nupalippati lokena,",
  "an6.43:17.4_0": "toyena padumaṁ yathā.",
  "an6.43:18.1_0": "Mahāginīva jalito,",
  "an6.43:18.2_0": "anāhārūpasammati;",
  "an6.43:18.3_0": "Saṅkhāresūpasantesu,",
  "an6.43:18.4_0": "nibbutoti pavuccati.",
  "an6.43:19.1_0": "Atthassāyaṁ viññāpanī,",
  "an6.43:19.2_0": "upamā viññūhi desitā;",
  "an6.43:19.3_0": "Viññassanti mahānāgā,",
  "an6.43:19.4_0": "nāgaṁ nāgena desitaṁ.",
  "an6.43:20.1_0": "Vītarāgo vītadoso,",
  "an6.43:20.2_0": "Vītamoho anāsavo;",
  "an6.43:20.3_0": "Sarīraṁ vijahaṁ nāgo,",
  "an6.43:20.4_0": "Parinibbissati anāsavo”ti.",
  "an6.43:20.5_0": "Paṭhamaṁ.",
  "an6.44:0.1_0": "Aṅguttara Nikāya 6.44",
  "an6.44:0.2_0": "5. Dhammikavagga",
  "an6.44:0.3_0": "Migasālāsutta",
  "an6.44:1.1_0": "Atha kho āyasmā ānando pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkami;",
  "an6.44:1.1_1": "upasaṅkamitvā paññatte āsane nisīdi.",
  "an6.44:1.2_0": "Atha kho migasālā upāsikā yenāyasmā ānando tenupasaṅkami;",
  "an6.44:1.2_1": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "an6.44:1.2_2": "Ekamantaṁ nisinnā kho migasālā upāsikā āyasmantaṁ ānandaṁ etadavoca:",
  "an6.44:2.1_0": "“Kathaṁ kathaṁ nāmāyaṁ,",
  "an6.44:2.1_1": "bhante ānanda,",
  "an6.44:2.1_2": "bhagavatā dhammo desito aññeyyo,",
  "an6.44:2.1_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ?",
  "an6.44:2.2_0": "Pitā me, bhante, purāṇo brahmacārī ahosi ārācārī virato methunā gāmadhammā.",
  "an6.44:2.3_0": "So kālaṅkato bhagavatā byākato sakadāgāmī satto tusitaṁ kāyaṁ upapannoti.",
  "an6.44:2.4_0": "Petteyyopi me, bhante, isidatto abrahmacārī ahosi sadārasantuṭṭho.",
  "an6.44:2.5_0": "Sopi kālaṅkato bhagavatā byākato sakadāgāmipatto tusitaṁ kāyaṁ upapannoti.",
  "an6.44:2.6_0": "Kathaṁ kathaṁ nāmāyaṁ,",
  "an6.44:2.6_1": "bhante ānanda,",
  "an6.44:2.6_2": "bhagavatā dhammo desito aññeyyo,",
  "an6.44:2.6_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyan”ti?",
  "an6.44:2.7_0": "“Evaṁ kho panetaṁ, bhagini, bhagavatā byākatan”ti.",
  "an6.44:3.1_0": "Atha kho āyasmā ānando migasālāya upāsikāya nivesane piṇḍapātaṁ gahetvā uṭṭhāyāsanā pakkāmi.",
  "an6.44:3.2_0": "Atha kho āyasmā ānando pacchābhattaṁ piṇḍapātapaṭikkanto yena bhagavā tenupasaṅkami;",
  "an6.44:3.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.44:3.2_2": "Ekamantaṁ nisinno kho āyasmā ānando bhagavantaṁ etadavoca:",
  "an6.44:4.1_0": "“Idhāhaṁ, bhante,",
  "an6.44:4.1_1": "pubbaṇhasamayaṁ nivāsetvā pattacīvaramādāya yena migasālāya upāsikāya nivesanaṁ tenupasaṅkamiṁ;",
  "an6.44:4.1_2": "upasaṅkamitvā paññatte āsane nisīdiṁ.",
  "an6.44:4.2_0": "Atha kho, bhante,",
  "an6.44:4.2_1": "migasālā upāsikā yenāhaṁ tenupasaṅkami;",
  "an6.44:4.2_2": "upasaṅkamitvā maṁ abhivādetvā ekamantaṁ nisīdi.",
  "an6.44:4.2_3": "Ekamantaṁ nisinnā kho, bhante,",
  "an6.44:4.2_4": "migasālā upāsikā maṁ etadavoca:",
  "an6.44:4.3_0": "‘kathaṁ kathaṁ nāmāyaṁ,",
  "an6.44:4.3_1": "bhante ānanda,",
  "an6.44:4.3_2": "bhagavatā dhammo desito aññeyyo,",
  "an6.44:4.3_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyaṁ.",
  "an6.44:4.4_0": "Pitā me, bhante, purāṇo brahmacārī ahosi ārācārī virato methunā gāmadhammā.",
  "an6.44:4.5_0": "So kālaṅkato bhagavatā byākato sakadāgāmipatto tusitaṁ kāyaṁ upapannoti.",
  "an6.44:4.6_0": "Petteyyopi me, bhante, isidatto abrahmacārī ahosi sadārasantuṭṭho.",
  "an6.44:4.7_0": "Sopi kālaṅkato bhagavatā byākato sakadāgāmipatto tusitaṁ kāyaṁ upapannoti.",
  "an6.44:4.8_0": "Kathaṁ kathaṁ nāmāyaṁ,",
  "an6.44:4.8_1": "bhante ānanda,",
  "an6.44:4.8_2": "bhagavatā dhammo desito aññeyyo,",
  "an6.44:4.8_3": "yatra hi nāma brahmacārī ca abrahmacārī ca ubho samasamagatikā bhavissanti abhisamparāyan’ti?",
  "an6.44:4.9_0": "Evaṁ vutte, ahaṁ, bhante, migasālaṁ upāsikaṁ etadavocaṁ:",
  "an6.44:4.10_0": "‘evaṁ kho panetaṁ, bhagini, bhagavatā byākatan’”ti.",
  "an6.44:5.1_0": "“Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariyañāṇe?",
  "an6.44:5.2_0": "Chayime, ānanda, puggalā santo saṁvijjamānā lokasmiṁ.",
  "an6.44:6.1_0": "Katame cha?",
  "an6.44:6.2_0": "Idhānanda, ekacco puggalo sorato hoti sukhasaṁvāso, abhinandanti sabrahmacārī ekattavāsena.",
  "an6.44:6.3_0": "Tassa savanenapi akataṁ hoti,",
  "an6.44:6.3_1": "bāhusaccenapi akataṁ hoti,",
  "an6.44:6.3_2": "diṭṭhiyāpi appaṭividdhaṁ hoti,",
  "an6.44:6.3_3": "sāmāyikampi vimuttiṁ na labhati.",
  "an6.44:6.4_0": "So kāyassa bhedā paraṁ maraṇā hānāya pareti no visesāya, hānagāmīyeva hoti no visesagāmī.",
  "an6.44:7.1_0": "Idha panānanda, ekacco puggalo sorato hoti sukhasaṁvāso, abhinandanti sabrahmacārī ekattavāsena.",
  "an6.44:7.2_0": "Tassa savanenapi kataṁ hoti,",
  "an6.44:7.2_1": "bāhusaccenapi kataṁ hoti,",
  "an6.44:7.2_2": "diṭṭhiyāpi paṭividdhaṁ hoti,",
  "an6.44:7.2_3": "sāmāyikampi vimuttiṁ labhati.",
  "an6.44:7.3_0": "So kāyassa bhedā paraṁ maraṇā visesāya pareti no hānāya, visesagāmīyeva hoti no hānagāmī.",
  "an6.44:8.1_0": "Tatrānanda, pamāṇikā pamiṇanti:",
  "an6.44:8.2_0": "‘imassapi teva dhammā aparassapi teva dhammā, kasmā tesaṁ eko hīno eko paṇīto’ti.",
  "an6.44:8.3_0": "Tañhi tesaṁ, ānanda, hoti dīgharattaṁ ahitāya dukkhāya.",
  "an6.44:9.1_0": "Tatrānanda,",
  "an6.44:9.1_1": "yvāyaṁ puggalo sorato hoti sukhasaṁvāso,",
  "an6.44:9.1_2": "abhinandanti sabrahmacārī ekattavāsena,",
  "an6.44:9.1_3": "tassa savanenapi kataṁ hoti,",
  "an6.44:9.1_4": "bāhusaccenapi kataṁ hoti,",
  "an6.44:9.1_5": "diṭṭhiyāpi paṭividdhaṁ hoti,",
  "an6.44:9.1_6": "sāmāyikampi vimuttiṁ labhati.",
  "an6.44:9.2_0": "Ayaṁ, ānanda, puggalo amunā purimena puggalena abhikkantataro ca paṇītataro ca.",
  "an6.44:9.3_0": "Taṁ kissa hetu?",
  "an6.44:9.4_0": "Imaṁ hānanda, puggalaṁ dhammasoto nibbahati,",
  "an6.44:9.5_0": "tadantaraṁ ko jāneyya aññatra tathāgatena.",
  "an6.44:9.6_0": "Tasmātihānanda, mā puggalesu pamāṇikā ahuvattha;",
  "an6.44:9.7_0": "mā puggalesu pamāṇaṁ gaṇhittha.",
  "an6.44:9.8_0": "Khaññati hānanda, puggalesu pamāṇaṁ gaṇhanto.",
  "an6.44:9.9_0": "Ahaṁ vā, ānanda, puggalesu pamāṇaṁ gaṇheyyaṁ, yo vā panassa mādiso.",
  "an6.44:10.1_0": "Idha panānanda,",
  "an6.44:10.1_1": "ekaccassa puggalassa kodhamāno adhigato hoti,",
  "an6.44:10.1_2": "samayena samayañcassa lobhadhammā uppajjanti.",
  "an6.44:10.2_0": "Tassa savanenapi akataṁ hoti,",
  "an6.44:10.2_1": "bāhusaccenapi akataṁ hoti,",
  "an6.44:10.2_2": "diṭṭhiyāpi appaṭividdhaṁ hoti,",
  "an6.44:10.2_3": "sāmāyikampi vimuttiṁ na labhati.",
  "an6.44:10.3_0": "So kāyassa bhedā paraṁ maraṇā hānāya pareti no visesāya, hānagāmīyeva hoti no visesagāmī.",
  "an6.44:11.1_0": "Idha panānanda,",
  "an6.44:11.1_1": "ekaccassa puggalassa kodhamāno adhigato hoti,",
  "an6.44:11.1_2": "samayena samayañcassa lobhadhammā uppajjanti.",
  "an6.44:11.2_0": "Tassa savanenapi kataṁ hoti …pe…",
  "an6.44:11.3_0": "no hānagāmī.",
  "an6.44:12.1_0": "Tatrānanda, pamāṇikā pamiṇanti …pe…",
  "an6.44:12.2_0": "yo vā panassa mādiso.",
  "an6.44:13.1_0": "Idha panānanda,",
  "an6.44:13.1_1": "ekaccassa puggalassa kodhamāno adhigato hoti,",
  "an6.44:13.1_2": "samayena samayañcassa vacīsaṅkhārā uppajjanti.",
  "an6.44:13.2_0": "Tassa savanenapi akataṁ hoti …pe… sāmāyikampi vimuttiṁ na labhati.",
  "an6.44:13.3_0": "So kāyassa bhedā paraṁ maraṇā hānāya pareti no visesāya, hānagāmīyeva hoti no visesagāmī.",
  "an6.44:14.1_0": "Idha panānanda,",
  "an6.44:14.1_1": "ekaccassa puggalassa kodhamāno adhigato hoti,",
  "an6.44:14.1_2": "samayena samayañcassa vacīsaṅkhārā uppajjanti.",
  "an6.44:14.2_0": "Tassa savanenapi kataṁ hoti,",
  "an6.44:14.2_1": "bāhusaccenapi kataṁ hoti,",
  "an6.44:14.2_2": "diṭṭhiyāpi paṭividdhaṁ hoti,",
  "an6.44:14.2_3": "sāmāyikampi vimuttiṁ labhati.",
  "an6.44:14.3_0": "So kāyassa bhedā paraṁ maraṇā visesāya pareti no hānāya, visesagāmīyeva hoti no hānagāmī.",
  "an6.44:15.1_0": "Tatrānanda, pamāṇikā pamiṇanti:",
  "an6.44:15.2_0": "‘imassapi teva dhammā, aparassapi teva dhammā. Kasmā tesaṁ eko hīno, eko paṇīto’ti?",
  "an6.44:15.3_0": "Tañhi tesaṁ, ānanda, hoti dīgharattaṁ ahitāya dukkhāya.",
  "an6.44:16.1_0": "Tatrānanda,",
  "an6.44:16.1_1": "yassa puggalassa kodhamāno adhigato hoti,",
  "an6.44:16.1_2": "samayena samayañcassa vacīsaṅkhārā uppajjanti,",
  "an6.44:16.1_3": "tassa savanenapi kataṁ hoti,",
  "an6.44:16.1_4": "bāhusaccenapi kataṁ hoti,",
  "an6.44:16.1_5": "diṭṭhiyāpi paṭividdhaṁ hoti,",
  "an6.44:16.1_6": "sāmāyikampi vimuttiṁ labhati.",
  "an6.44:16.2_0": "Ayaṁ, ānanda, puggalo amunā purimena puggalena abhikkantataro ca paṇītataro ca.",
  "an6.44:16.3_0": "Taṁ kissa hetu?",
  "an6.44:16.4_0": "Imaṁ hānanda, puggalaṁ dhammasoto nibbahati.",
  "an6.44:16.5_0": "Tadantaraṁ ko jāneyya aññatra tathāgatena.",
  "an6.44:16.6_0": "Tasmātihānanda, mā puggalesu pamāṇikā ahuvattha;",
  "an6.44:16.7_0": "mā puggalesu pamāṇaṁ gaṇhittha.",
  "an6.44:16.8_0": "Khaññati hānanda, puggalesu pamāṇaṁ gaṇhanto.",
  "an6.44:16.9_0": "Ahaṁ vā, ānanda, puggalesu pamāṇaṁ gaṇheyyaṁ, yo vā panassa mādiso.",
  "an6.44:17.1_0": "Kā cānanda, migasālā upāsikā bālā abyattā ammakā ammakapaññā, ke ca purisapuggalaparopariyañāṇe.",
  "an6.44:17.2_0": "Ime kho, ānanda, cha puggalā santo saṁvijjamānā lokasmiṁ.",
  "an6.44:18.1_0": "Yathārūpena, ānanda,",
  "an6.44:18.1_1": "sīlena purāṇo samannāgato ahosi,",
  "an6.44:18.1_2": "tathārūpena sīlena isidatto samannāgato abhavissa.",
  "an6.44:18.1_3": "Nayidha purāṇo isidattassa gatimpi aññassa.",
  "an6.44:18.2_0": "Yathārūpāya ca, ānanda,",
  "an6.44:18.2_1": "paññāya isidatto samannāgato ahosi,",
  "an6.44:18.2_2": "tathārūpāya paññāya purāṇo samannāgato abhavissa.",
  "an6.44:18.2_3": "Nayidha isidatto purāṇassa gatimpi aññassa.",
  "an6.44:18.3_0": "Iti kho, ānanda, ime puggalā ubho ekaṅgahīnā”ti.",
  "an6.44:18.4_0": "Dutiyaṁ.",
  "an6.45:0.1_0": "Aṅguttara Nikāya 6.45",
  "an6.45:0.2_0": "5. Dhammikavagga",
  "an6.45:0.3_0": "Iṇasutta",
  "an6.45:1.1_0": "“Dāliddiyaṁ, bhikkhave, dukkhaṁ lokasmiṁ kāmabhogino”ti?",
  "an6.45:1.2_0": "“Evaṁ, bhante”.",
  "an6.45:2.1_0": "“Yampi,",
  "an6.45:2.1_1": "bhikkhave,",
  "an6.45:2.1_2": "daliddo assako anāḷhiko iṇaṁ ādiyati,",
  "an6.45:2.1_3": "iṇādānampi,",
  "an6.45:2.1_4": "bhikkhave,",
  "an6.45:2.1_5": "dukkhaṁ lokasmiṁ kāmabhogino”ti?",
  "an6.45:2.2_0": "“Evaṁ, bhante”.",
  "an6.45:3.1_0": "“Yampi,",
  "an6.45:3.1_1": "bhikkhave,",
  "an6.45:3.1_2": "daliddo assako anāḷhiko iṇaṁ ādiyitvā vaḍḍhiṁ paṭissuṇāti, vaḍḍhipi,",
  "an6.45:3.1_3": "bhikkhave,",
  "an6.45:3.1_4": "dukkhā lokasmiṁ kāmabhogino”ti?",
  "an6.45:3.2_0": "“Evaṁ, bhante”.",
  "an6.45:4.1_0": "“Yampi,",
  "an6.45:4.1_1": "bhikkhave,",
  "an6.45:4.1_2": "daliddo assako anāḷhiko vaḍḍhiṁ paṭissuṇitvā kālābhataṁ vaḍḍhiṁ na deti,",
  "an6.45:4.1_3": "codentipi naṁ;",
  "an6.45:4.2_0": "codanāpi, bhikkhave, dukkhā lokasmiṁ kāmabhogino”ti?",
  "an6.45:4.3_0": "“Evaṁ, bhante”.",
  "an6.45:5.1_0": "“Yampi, bhikkhave, daliddo assako anāḷhiko codiyamāno na deti, anucarantipi naṁ;",
  "an6.45:5.2_0": "anucariyāpi, bhikkhave, dukkhā lokasmiṁ kāmabhogino”ti?",
  "an6.45:5.3_0": "“Evaṁ, bhante”.",
  "an6.45:6.1_0": "“Yampi, bhikkhave, daliddo assako anāḷhiko anucariyamāno na deti, bandhantipi naṁ;",
  "an6.45:6.2_0": "bandhanampi, bhikkhave, dukkhaṁ lokasmiṁ kāmabhogino”ti?",
  "an6.45:6.3_0": "“Evaṁ, bhante”.",
  "an6.45:7.1_0": "“Iti kho,",
  "an6.45:7.1_1": "bhikkhave,",
  "an6.45:7.1_2": "dāliddiyampi dukkhaṁ lokasmiṁ kāmabhogino,",
  "an6.45:7.1_3": "iṇādānampi dukkhaṁ lokasmiṁ kāmabhogino,",
  "an6.45:7.1_4": "vaḍḍhipi dukkhā lokasmiṁ kāmabhogino,",
  "an6.45:7.1_5": "codanāpi dukkhā lokasmiṁ kāmabhogino,",
  "an6.45:7.1_6": "anucariyāpi dukkhā lokasmiṁ kāmabhogino,",
  "an6.45:7.1_7": "bandhanampi dukkhaṁ lokasmiṁ kāmabhogino;",
  "an6.45:7.2_0": "evamevaṁ kho,",
  "an6.45:7.2_1": "bhikkhave,",
  "an6.45:7.2_2": "yassa kassaci saddhā natthi kusalesu dhammesu,",
  "an6.45:7.2_3": "hirī natthi kusalesu dhammesu,",
  "an6.45:7.2_4": "ottappaṁ natthi kusalesu dhammesu,",
  "an6.45:7.2_5": "vīriyaṁ natthi kusalesu dhammesu,",
  "an6.45:7.2_6": "paññā natthi kusalesu dhammesu—",
  "an6.45:7.3_0": "ayaṁ vuccati, bhikkhave, ariyassa vinaye daliddo assako anāḷhiko.",
  "an6.45:8.1_0": "Sa kho so,",
  "an6.45:8.1_1": "bhikkhave,",
  "an6.45:8.1_2": "daliddo assako anāḷhiko saddhāya asati kusalesu dhammesu,",
  "an6.45:8.1_3": "hiriyā asati kusalesu dhammesu,",
  "an6.45:8.1_4": "ottappe asati kusalesu dhammesu,",
  "an6.45:8.1_5": "vīriye asati kusalesu dhammesu,",
  "an6.45:8.1_6": "paññāya asati kusalesu dhammesu,",
  "an6.45:8.1_7": "kāyena duccaritaṁ carati,",
  "an6.45:8.1_8": "vācāya duccaritaṁ carati,",
  "an6.45:8.1_9": "manasā duccaritaṁ carati.",
  "an6.45:8.2_0": "Idamassa iṇādānasmiṁ vadāmi.",
  "an6.45:9.1_0": "So tassa kāyaduccaritassa paṭicchādanahetu pāpikaṁ icchaṁ paṇidahati.",
  "an6.45:9.2_0": "‘Mā maṁ jaññū’ti icchati,",
  "an6.45:9.2_1": "‘mā maṁ jaññū’ti saṅkappati,",
  "an6.45:9.2_2": "‘mā maṁ jaññū’ti vācaṁ bhāsati,",
  "an6.45:9.2_3": "‘mā maṁ jaññū’ti kāyena parakkamati.",
  "an6.45:9.2_4": "So tassa vacīduccaritassa paṭicchādanahetu …pe…",
  "an6.45:9.2_5": "so tassa manoduccaritassa paṭicchādanahetu …pe…",
  "an6.45:9.2_6": "‘mā maṁ jaññū’ti kāyena parakkamati.",
  "an6.45:9.3_0": "Idamassa vaḍḍhiyā vadāmi.",
  "an6.45:10.1_0": "Tamenaṁ pesalā sabrahmacārī evamāhaṁsu:",
  "an6.45:10.2_0": "‘ayañca so āyasmā evaṅkārī evaṁsamācāro’ti.",
  "an6.45:10.3_0": "Idamassa codanāya vadāmi.",
  "an6.45:11.1_0": "Tamenaṁ araññagataṁ vā rukkhamūlagataṁ vā suññāgāragataṁ vā vippaṭisārasahagatā pāpakā akusalavitakkā samudācaranti.",
  "an6.45:11.2_0": "Idamassa anucariyāya vadāmi.",
  "an6.45:12.1_0": "Sa kho so,",
  "an6.45:12.1_1": "bhikkhave,",
  "an6.45:12.1_2": "daliddo assako anāḷhiko kāyena duccaritaṁ caritvā vācāya duccaritaṁ caritvā manasā duccaritaṁ caritvā",
  "an6.45:12.1_3": "kāyassa bhedā paraṁ maraṇā nirayabandhane vā bajjhati tiracchānayonibandhane vā.",
  "an6.45:12.2_0": "Nāhaṁ,",
  "an6.45:12.2_1": "bhikkhave,",
  "an6.45:12.2_2": "aññaṁ ekabandhanampi samanupassāmi evaṁdāruṇaṁ evaṅkaṭukaṁ evaṁantarāyakaraṁ anuttarassa yogakkhemassa adhigamāya,",
  "an6.45:12.2_3": "yathayidaṁ,",
  "an6.45:12.2_4": "bhikkhave,",
  "an6.45:12.2_5": "nirayabandhanaṁ vā tiracchānayonibandhanaṁ vāti.",
  "an6.45:13.1_0": "Dāliddiyaṁ dukkhaṁ loke,",
  "an6.45:13.2_0": "iṇādānañca vuccati;",
  "an6.45:13.3_0": "Daliddo iṇamādāya,",
  "an6.45:13.4_0": "bhuñjamāno vihaññati.",
  "an6.45:14.1_0": "Tato anucaranti naṁ,",
  "an6.45:14.2_0": "bandhanampi nigacchati;",
  "an6.45:14.3_0": "Etañhi bandhanaṁ dukkhaṁ,",
  "an6.45:14.4_0": "kāmalābhābhijappinaṁ.",
  "an6.45:15.1_0": "Tatheva ariyavinaye,",
  "an6.45:15.2_0": "saddhā yassa na vijjati;",
  "an6.45:15.3_0": "Ahirīko anottappī,",
  "an6.45:15.4_0": "pāpakammavinibbayo.",
  "an6.45:16.1_0": "Kāyaduccaritaṁ katvā,",
  "an6.45:16.2_0": "vacīduccaritāni ca;",
  "an6.45:16.3_0": "Manoduccaritaṁ katvā,",
  "an6.45:16.4_0": "‘mā maṁ jaññū’ti icchati.",
  "an6.45:17.1_0": "So saṁsappati kāyena,",
  "an6.45:17.2_0": "vācāya uda cetasā;",
  "an6.45:17.3_0": "Pāpakammaṁ pavaḍḍhento,",
  "an6.45:17.4_0": "tattha tattha punappunaṁ.",
  "an6.45:18.1_0": "So pāpakammo dummedho,",
  "an6.45:18.2_0": "jānaṁ dukkaṭamattano;",
  "an6.45:18.3_0": "Daliddo iṇamādāya,",
  "an6.45:18.4_0": "bhuñjamāno vihaññati.",
  "an6.45:19.1_0": "Tato anucaranti naṁ,",
  "an6.45:19.2_0": "saṅkappā mānasā dukhā;",
  "an6.45:19.3_0": "Gāme vā yadi vāraññe,",
  "an6.45:19.4_0": "yassa vippaṭisārajā.",
  "an6.45:20.1_0": "So pāpakammo dummedho,",
  "an6.45:20.2_0": "jānaṁ dukkaṭamattano;",
  "an6.45:20.3_0": "Yonimaññataraṁ gantvā,",
  "an6.45:20.4_0": "niraye vāpi bajjhati.",
  "an6.45:21.1_0": "Etañhi bandhanaṁ dukkhaṁ,",
  "an6.45:21.2_0": "yamhā dhīro pamuccati;",
  "an6.45:21.3_0": "Dhammaladdhehi bhogehi,",
  "an6.45:21.4_0": "dadaṁ cittaṁ pasādayaṁ.",
  "an6.45:22.1_0": "Ubhayattha kaṭaggāho,",
  "an6.45:22.2_0": "saddhassa gharamesino;",
  "an6.45:22.3_0": "Diṭṭhadhammahitatthāya,",
  "an6.45:22.4_0": "samparāyasukhāya ca;",
  "an6.45:22.5_0": "Evametaṁ gahaṭṭhānaṁ,",
  "an6.45:22.6_0": "cāgo puññaṁ pavaḍḍhati.",
  "an6.45:23.1_0": "Tatheva ariyavinaye,",
  "an6.45:23.2_0": "saddhā yassa patiṭṭhitā;",
  "an6.45:23.3_0": "Hirīmano ca ottappī,",
  "an6.45:23.4_0": "paññavā sīlasaṁvuto.",
  "an6.45:24.1_0": "Eso kho ariyavinaye,",
  "an6.45:24.2_0": "‘sukhajīvī’ti vuccati;",
  "an6.45:24.3_0": "Nirāmisaṁ sukhaṁ laddhā,",
  "an6.45:24.4_0": "upekkhaṁ adhitiṭṭhati.",
  "an6.45:25.1_0": "Pañca nīvaraṇe hitvā,",
  "an6.45:25.2_0": "niccaṁ āraddhavīriyo;",
  "an6.45:25.3_0": "Jhānāni upasampajja,",
  "an6.45:25.4_0": "ekodi nipako sato.",
  "an6.45:26.1_0": "Evaṁ ñatvā yathābhūtaṁ,",
  "an6.45:26.2_0": "sabbasaṁyojanakkhaye;",
  "an6.45:26.3_0": "Sabbaso anupādāya,",
  "an6.45:26.4_0": "sammā cittaṁ vimuccati.",
  "an6.45:27.1_0": "Tassa sammā vimuttassa,",
  "an6.45:27.2_0": "ñāṇañce hoti tādino;",
  "an6.45:27.3_0": "‘Akuppā me vimuttī’ti,",
  "an6.45:27.4_0": "bhavasaṁyojanakkhaye.",
  "an6.45:28.1_0": "Etaṁ kho paramaṁ ñāṇaṁ,",
  "an6.45:28.2_0": "etaṁ sukhamanuttaraṁ;",
  "an6.45:28.3_0": "Asokaṁ virajaṁ khemaṁ,",
  "an6.45:28.4_0": "etaṁ ānaṇyamuttaman”ti.",
  "an6.45:28.5_0": "Tatiyaṁ.",
  "an6.46:0.1_0": "Aṅguttara Nikāya 6.46",
  "an6.46:0.2_0": "5. Dhammikavagga",
  "an6.46:0.3_0": "Mahācundasutta",
  "an6.46:1.1_0": "Evaṁ me sutaṁ—",
  "an6.46:1.2_0": "ekaṁ samayaṁ āyasmā mahācundo cetīsu viharati sayaṁjātiyaṁ.",
  "an6.46:1.3_0": "Tatra kho āyasmā mahācundo bhikkhū āmantesi:",
  "an6.46:1.4_0": "“āvuso bhikkhave”ti.",
  "an6.46:1.5_0": "“Āvuso”ti kho te bhikkhū āyasmato mahācundassa paccassosuṁ.",
  "an6.46:1.6_0": "Āyasmā mahācundo etadavoca:",
  "an6.46:2.1_0": "“Idhāvuso, dhammayogā bhikkhū jhāyī bhikkhū apasādenti:",
  "an6.46:2.2_0": "‘ime pana jhāyinomhā, jhāyinomhāti jhāyanti pajjhāyanti nijjhāyanti avajjhāyanti.",
  "an6.46:2.3_0": "Kimime jhāyanti, kintime jhāyanti, kathaṁ ime jhāyantī’ti?",
  "an6.46:2.4_0": "Tattha dhammayogā ca bhikkhū nappasīdanti,",
  "an6.46:2.4_1": "jhāyī ca bhikkhū nappasīdanti,",
  "an6.46:2.4_2": "na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.",
  "an6.46:3.1_0": "Idha panāvuso, jhāyī bhikkhū dhammayoge bhikkhū apasādenti:",
  "an6.46:3.2_0": "‘ime pana dhammayogamhā,",
  "an6.46:3.2_1": "dhammayogamhāti uddhatā unnaḷā capalā mukharā vikiṇṇavācā muṭṭhassatī asampajānā asamāhitā vibbhantacittā pākatindriyā.",
  "an6.46:3.3_0": "Kimime dhammayogā, kintime dhammayogā, kathaṁ ime dhammayogā’ti?",
  "an6.46:3.4_0": "Tattha jhāyī ca bhikkhū nappasīdanti,",
  "an6.46:3.4_1": "dhammayogā ca bhikkhū nappasīdanti,",
  "an6.46:3.4_2": "na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.",
  "an6.46:4.1_0": "Idha panāvuso,",
  "an6.46:4.1_1": "dhammayogā bhikkhū dhammayogānaññeva bhikkhūnaṁ vaṇṇaṁ bhāsanti,",
  "an6.46:4.1_2": "no jhāyīnaṁ bhikkhūnaṁ vaṇṇaṁ bhāsanti.",
  "an6.46:4.2_0": "Tattha dhammayogā ca bhikkhū nappasīdanti,",
  "an6.46:4.2_1": "jhāyī ca bhikkhū nappasīdanti,",
  "an6.46:4.2_2": "na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.",
  "an6.46:5.1_0": "Idha panāvuso,",
  "an6.46:5.1_1": "jhāyī bhikkhū jhāyīnaññeva bhikkhūnaṁ vaṇṇaṁ bhāsanti,",
  "an6.46:5.1_2": "no dhammayogānaṁ bhikkhūnaṁ vaṇṇaṁ bhāsanti.",
  "an6.46:5.2_0": "Tattha jhāyī ca bhikkhū nappasīdanti,",
  "an6.46:5.2_1": "dhammayogā ca bhikkhū nappasīdanti,",
  "an6.46:5.2_2": "na ca bahujanahitāya paṭipannā honti bahujanasukhāya bahuno janassa atthāya hitāya sukhāya devamanussānaṁ.",
  "an6.46:6.1_0": "Tasmātihāvuso, evaṁ sikkhitabbaṁ:",
  "an6.46:6.2_0": "‘dhammayogā samānā jhāyīnaṁ bhikkhūnaṁ vaṇṇaṁ bhāsissāmā’ti.",
  "an6.46:6.3_0": "Evañhi vo, āvuso, sikkhitabbaṁ.",
  "an6.46:6.4_0": "Taṁ kissa hetu?",
  "an6.46:6.5_0": "Acchariyā hete, āvuso, puggalā dullabhā lokasmiṁ, ye amataṁ dhātuṁ kāyena phusitvā viharanti.",
  "an6.46:7.1_0": "Tasmātihāvuso, evaṁ sikkhitabbaṁ:",
  "an6.46:7.2_0": "‘jhāyī samānā dhammayogānaṁ bhikkhūnaṁ vaṇṇaṁ bhāsissāmā’ti.",
  "an6.46:7.3_0": "Evañhi vo, āvuso, sikkhitabbaṁ.",
  "an6.46:7.4_0": "Taṁ kissa hetu?",
  "an6.46:7.5_0": "Acchariyā hete, āvuso,",
  "an6.46:7.5_1": "puggalā dullabhā lokasmiṁ ye gambhīraṁ atthapadaṁ paññāya ativijjha passantī”ti.",
  "an6.46:7.6_0": "Catutthaṁ.",
  "an6.47:0.1_0": "Aṅguttara Nikāya 6.47",
  "an6.47:0.2_0": "5. Dhammikavagga",
  "an6.47:0.3_0": "Paṭhamasandiṭṭhikasutta",
  "an6.47:1.1_0": "Atha kho moḷiyasīvako paribbājako yena bhagavā tenupasaṅkami;",
  "an6.47:1.1_1": "upasaṅkamitvā bhagavatā saddhiṁ sammodi.",
  "an6.47:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an6.47:1.2_1": "Ekamantaṁ nisinno kho moḷiyasīvako paribbājako bhagavantaṁ etadavoca:",
  "an6.47:1.3_0": "“‘sandiṭṭhiko dhammo, sandiṭṭhiko dhammo’ti, bhante, vuccati.",
  "an6.47:1.4_0": "Kittāvatā nu kho, bhante,",
  "an6.47:1.4_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?",
  "an6.47:2.1_0": "“Tena hi, sīvaka, taññevettha paṭipucchāmi. Yathā te khameyya tathā naṁ byākareyyāsi.",
  "an6.47:2.2_0": "Taṁ kiṁ maññasi, sīvaka,",
  "an6.47:2.3_0": "santaṁ vā ajjhattaṁ lobhaṁ ‘atthi me ajjhattaṁ lobho’ti pajānāsi,",
  "an6.47:2.3_1": "asantaṁ vā ajjhattaṁ lobhaṁ ‘natthi me ajjhattaṁ lobho’ti pajānāsī”ti?",
  "an6.47:2.4_0": "“Evaṁ, bhante”.",
  "an6.47:2.5_0": "“Yaṁ kho tvaṁ, sīvaka,",
  "an6.47:2.5_1": "santaṁ vā ajjhattaṁ lobhaṁ ‘atthi me ajjhattaṁ lobho’ti pajānāsi,",
  "an6.47:2.5_2": "asantaṁ vā ajjhattaṁ lobhaṁ ‘natthi me ajjhattaṁ lobho’ti pajānāsi—",
  "an6.47:2.6_0": "evampi kho, sīvaka, sandiṭṭhiko dhammo hoti …pe….",
  "an6.47:3.1_0": "Taṁ kiṁ maññasi, sīvaka,",
  "an6.47:3.2_0": "santaṁ vā ajjhattaṁ dosaṁ …pe…",
  "an6.47:3.3_0": "santaṁ vā ajjhattaṁ mohaṁ …pe…",
  "an6.47:3.4_0": "santaṁ vā ajjhattaṁ lobhadhammaṁ …pe…",
  "an6.47:3.5_0": "santaṁ vā ajjhattaṁ dosadhammaṁ …pe…",
  "an6.47:3.6_0": "santaṁ vā ajjhattaṁ mohadhammaṁ ‘atthi me ajjhattaṁ mohadhammo’ti pajānāsi,",
  "an6.47:3.6_1": "asantaṁ vā ajjhattaṁ mohadhammaṁ ‘natthi me ajjhattaṁ mohadhammo’ti pajānāsī”ti?",
  "an6.47:3.7_0": "“Evaṁ, bhante”.",
  "an6.47:3.8_0": "“Yaṁ kho tvaṁ, sīvaka,",
  "an6.47:3.8_1": "santaṁ vā ajjhattaṁ mohadhammaṁ ‘atthi me ajjhattaṁ mohadhammo’ti pajānāsi,",
  "an6.47:3.8_2": "asantaṁ vā ajjhattaṁ mohadhammaṁ ‘natthi me ajjhattaṁ mohadhammo’ti pajānāsi—",
  "an6.47:3.9_0": "evaṁ kho, sīvaka,",
  "an6.47:3.9_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.",
  "an6.47:4.1_0": "“Abhikkantaṁ, bhante, abhikkantaṁ, bhante …pe…",
  "an6.47:4.2_0": "upāsakaṁ maṁ, bhante, bhagavā dhāretu ajjatagge pāṇupetaṁ saraṇaṁ gatan”ti.",
  "an6.47:4.3_0": "Pañcamaṁ.",
  "an6.48:0.1_0": "Aṅguttara Nikāya 6.48",
  "an6.48:0.2_0": "5. Dhammikavagga",
  "an6.48:0.3_0": "Dutiyasandiṭṭhikasutta",
  "an6.48:1.1_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an6.48:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an6.48:1.2_1": "Ekamantaṁ nisinno kho so brāhmaṇo bhagavantaṁ etadavoca:",
  "an6.48:1.3_0": "“‘sandiṭṭhiko dhammo, sandiṭṭhiko dhammo’ti, bho gotama, vuccati.",
  "an6.48:1.4_0": "Kittāvatā nu kho,",
  "an6.48:1.4_1": "bho gotama,",
  "an6.48:1.4_2": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?",
  "an6.48:2.1_0": "“Tena hi, brāhmaṇa, taññevettha paṭipucchissāmi. Yathā te khameyya tathā naṁ byākareyyāsi.",
  "an6.48:2.2_0": "Taṁ kiṁ maññasi, brāhmaṇa,",
  "an6.48:2.3_0": "santaṁ vā ajjhattaṁ rāgaṁ ‘atthi me ajjhattaṁ rāgo’ti pajānāsi,",
  "an6.48:2.3_1": "asantaṁ vā ajjhattaṁ rāgaṁ ‘natthi me ajjhattaṁ rāgo’ti pajānāsī”ti?",
  "an6.48:2.4_0": "“Evaṁ, bho”.",
  "an6.48:2.5_0": "“Yaṁ kho tvaṁ, brāhmaṇa,",
  "an6.48:2.5_1": "santaṁ vā ajjhattaṁ rāgaṁ ‘atthi me ajjhattaṁ rāgo’ti pajānāsi,",
  "an6.48:2.5_2": "asantaṁ vā ajjhattaṁ rāgaṁ ‘natthi me ajjhattaṁ rāgo’ti pajānāsi—",
  "an6.48:2.6_0": "evampi kho, brāhmaṇa, sandiṭṭhiko dhammo hoti …pe….",
  "an6.48:3.1_0": "Taṁ kiṁ maññasi, brāhmaṇa,",
  "an6.48:3.2_0": "santaṁ vā ajjhattaṁ dosaṁ …pe…",
  "an6.48:3.3_0": "santaṁ vā ajjhattaṁ mohaṁ …pe…",
  "an6.48:3.4_0": "santaṁ vā ajjhattaṁ kāyasandosaṁ …pe…",
  "an6.48:3.5_0": "santaṁ vā ajjhattaṁ vacīsandosaṁ …pe…",
  "an6.48:3.6_0": "santaṁ vā ajjhattaṁ manosandosaṁ ‘atthi me ajjhattaṁ manosandoso’ti pajānāsi,",
  "an6.48:3.6_1": "asantaṁ vā ajjhattaṁ manosandosaṁ ‘natthi me ajjhattaṁ manosandoso’ti pajānāsī”ti?",
  "an6.48:3.7_0": "“Evaṁ, bho”.",
  "an6.48:3.8_0": "“Yaṁ kho tvaṁ, brāhmaṇa,",
  "an6.48:3.8_1": "santaṁ vā ajjhattaṁ manosandosaṁ ‘atthi me ajjhattaṁ manosandoso’ti pajānāsi,",
  "an6.48:3.8_2": "asantaṁ vā ajjhattaṁ manosandosaṁ ‘natthi me ajjhattaṁ manosandoso’ti pajānāsi—",
  "an6.48:3.9_0": "evaṁ kho, brāhmaṇa,",
  "an6.48:3.9_1": "sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.",
  "an6.48:4.1_0": "“Abhikkantaṁ, bho gotama, abhikkantaṁ, bho gotama …pe…",
  "an6.48:4.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an6.48:4.3_0": "Chaṭṭhaṁ.",
  "an6.49:0.1_0": "Aṅguttara Nikāya 6.49",
  "an6.49:0.2_0": "5. Dhammikavagga",
  "an6.49:0.3_0": "Khemasutta",
  "an6.49:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an6.49:1.2_0": "Tena kho pana samayena āyasmā ca khemo āyasmā ca sumano sāvatthiyaṁ viharanti andhavanasmiṁ.",
  "an6.49:1.3_0": "Atha kho āyasmā ca khemo āyasmā ca sumano yena bhagavā tenupasaṅkamiṁsu;",
  "an6.49:1.3_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an6.49:1.3_2": "Ekamantaṁ nisinno kho āyasmā khemo bhagavantaṁ etadavoca:",
  "an6.49:2.1_0": "“Yo so, bhante,",
  "an6.49:2.1_1": "bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto tassa na evaṁ hoti:",
  "an6.49:2.2_0": "‘atthi me seyyoti vā atthi me sadisoti vā atthi me hīnoti vā’”ti.",
  "an6.49:2.3_0": "Idamavocāyasmā khemo.",
  "an6.49:2.4_0": "Samanuñño satthā ahosi.",
  "an6.49:2.5_0": "Atha kho āyasmā khemo “samanuñño me satthā”ti uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an6.49:3.1_0": "Atha kho āyasmā sumano acirapakkante āyasmante kheme bhagavantaṁ etadavoca:",
  "an6.49:3.2_0": "“yo so, bhante,",
  "an6.49:3.2_1": "bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto tassa na evaṁ hoti:",
  "an6.49:3.3_0": "‘natthi me seyyoti vā natthi me sadisoti vā natthi me hīnoti vā’”ti.",
  "an6.49:3.4_0": "Idamavocāyasmā sumano.",
  "an6.49:3.5_0": "Samanuñño satthā ahosi.",
  "an6.49:3.6_0": "Atha kho āyasmā sumano “samanuñño me satthā”ti uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an6.49:4.1_0": "Atha kho bhagavā acirapakkantesu āyasmante ca kheme āyasmante ca sumane bhikkhū āmantesi:",
  "an6.49:4.2_0": "“evaṁ kho, bhikkhave, kulaputtā aññaṁ byākaronti.",
  "an6.49:4.3_0": "Attho ca vutto attā ca anupanīto.",
  "an6.49:4.4_0": "Atha ca pana idhekacce moghapurisā hasamānakā maññe aññaṁ byākaronti.",
  "an6.49:4.5_0": "Te pacchā vighātaṁ āpajjantīti.",
  "an6.49:5.1_0": "Na ussesu na omesu,",
  "an6.49:5.2_0": "Samatte nopanīyare;",
  "an6.49:5.3_0": "Khīṇā jāti vusitaṁ brahmacariyaṁ,",
  "an6.49:5.4_0": "Caranti saṁyojanavippamuttā”ti.",
  "an6.49:5.5_0": "Sattamaṁ.",
  "an6.50:0.1_0": "Aṅguttara Nikāya 6.50",
  "an6.50:0.2_0": "5. Dhammikavagga",
  "an6.50:0.3_0": "Indriyasaṁvarasutta",
  "an6.50:1.1_0": "“Indriyasaṁvare, bhikkhave, asati indriyasaṁvaravipannassa hatūpanisaṁ hoti sīlaṁ;",
  "an6.50:1.2_0": "sīle asati sīlavipannassa hatūpaniso hoti sammāsamādhi;",
  "an6.50:1.3_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an6.50:1.4_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an6.50:1.5_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an6.50:1.6_0": "Seyyathāpi, bhikkhave, rukkho sākhāpalāsavipanno.",
  "an6.50:1.7_0": "Tassa papaṭikāpi na pāripūriṁ gacchati,",
  "an6.50:1.7_1": "tacopi na pāripūriṁ gacchati,",
  "an6.50:1.7_2": "pheggupi na pāripūriṁ gacchati,",
  "an6.50:1.7_3": "sāropi na pāripūriṁ gacchati.",
  "an6.50:1.8_0": "Evamevaṁ kho, bhikkhave, indriyasaṁvare asati indriyasaṁvaravipannassa hatūpanisaṁ hoti sīlaṁ …pe…",
  "an6.50:1.9_0": "vimuttiñāṇadassanaṁ.",
  "an6.50:2.1_0": "Indriyasaṁvare, bhikkhave, sati indriyasaṁvarasampannassa upanisasampannaṁ hoti sīlaṁ;",
  "an6.50:2.2_0": "sīle sati sīlasampannassa upanisasampanno hoti sammāsamādhi;",
  "an6.50:2.3_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;",
  "an6.50:2.4_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;",
  "an6.50:2.5_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.",
  "an6.50:2.6_0": "Seyyathāpi,",
  "an6.50:2.6_1": "bhikkhave,",
  "an6.50:2.6_2": "rukkho sākhāpalāsasampanno.",
  "an6.50:2.6_3": "Tassa papaṭikāpi pāripūriṁ gacchati,",
  "an6.50:2.6_4": "tacopi pāripūriṁ gacchati,",
  "an6.50:2.6_5": "pheggupi pāripūriṁ gacchati,",
  "an6.50:2.6_6": "sāropi pāripūriṁ gacchati.",
  "an6.50:2.7_0": "Evamevaṁ kho,",
  "an6.50:2.7_1": "bhikkhave,",
  "an6.50:2.7_2": "indriyasaṁvare sati indriyasaṁvarasampannassa upanisasampannaṁ hoti sīlaṁ …pe…",
  "an6.50:2.8_0": "vimuttiñāṇadassanan”ti.",
  "an6.50:2.9_0": "Aṭṭhamaṁ.",
  "an6.51:0.1_0": "Aṅguttara Nikāya 6.51",
  "an6.51:0.2_0": "5. Dhammikavagga",
  "an6.51:0.3_0": "Ānandasutta",
  "an6.51:1.1_0": "Atha kho āyasmā ānando yenāyasmā sāriputto tenupasaṅkami;",
  "an6.51:1.1_1": "upasaṅkamitvā āyasmatā sāriputtena saddhiṁ sammodi.",
  "an6.51:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an6.51:1.2_1": "Ekamantaṁ nisinno kho āyasmā ānando āyasmantaṁ sāriputtaṁ etadavoca:",
  "an6.51:2.1_0": "“Kittāvatā nu kho,",
  "an6.51:2.1_1": "āvuso sāriputta,",
  "an6.51:2.1_2": "bhikkhu assutañceva dhammaṁ suṇāti,",
  "an6.51:2.1_3": "sutā cassa dhammā na sammosaṁ gacchanti,",
  "an6.51:2.1_4": "ye cassa dhammā pubbe cetasā samphuṭṭhapubbā te ca samudācaranti,",
  "an6.51:2.1_5": "aviññātañca vijānātī”ti?",
  "an6.51:2.2_0": "“Āyasmā kho ānando bahussuto.",
  "an6.51:2.3_0": "Paṭibhātu āyasmantaṁyeva ānandan”ti.",
  "an6.51:2.4_0": "“Tenahāvuso sāriputta, suṇāhi, sādhukaṁ manasi karohi; bhāsissāmī”ti.",
  "an6.51:2.5_0": "“Evamāvuso”ti kho āyasmā sāriputto āyasmato ānandassa paccassosi.",
  "an6.51:2.6_0": "Āyasmā ānando etadavoca:",
  "an6.51:3.1_0": "“Idhāvuso sāriputta, bhikkhu dhammaṁ pariyāpuṇāti—",
  "an6.51:3.2_0": "suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.",
  "an6.51:3.3_0": "So yathāsutaṁ yathāpariyattaṁ dhammaṁ vitthārena paresaṁ deseti,",
  "an6.51:3.3_1": "yathāsutaṁ yathāpariyattaṁ dhammaṁ vitthārena paresaṁ vāceti,",
  "an6.51:3.3_2": "yathāsutaṁ yathāpariyattaṁ dhammaṁ vitthārena sajjhāyaṁ karoti,",
  "an6.51:3.3_3": "yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "an6.51:3.4_0": "Yasmiṁ āvāse therā bhikkhū viharanti bahussutā āgatāgamā dhammadharā vinayadharā mātikādharā tasmiṁ āvāse vassaṁ upeti.",
  "an6.51:3.5_0": "Te kālena kālaṁ upasaṅkamitvā paripucchati paripañhati:",
  "an6.51:3.6_0": "‘idaṁ, bhante, kathaṁ; imassa kvattho’ti?",
  "an6.51:3.7_0": "Te tassa āyasmato avivaṭañceva vivaranti,",
  "an6.51:3.7_1": "anuttānīkatañca uttānīkaronti,",
  "an6.51:3.7_2": "anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "an6.51:3.8_0": "Ettāvatā kho,",
  "an6.51:3.8_1": "āvuso sāriputta,",
  "an6.51:3.8_2": "bhikkhu assutañceva dhammaṁ suṇāti,",
  "an6.51:3.8_3": "sutā cassa dhammā na sammosaṁ gacchanti,",
  "an6.51:3.8_4": "ye cassa dhammā pubbe cetasā samphuṭṭhapubbā te ca samudācaranti,",
  "an6.51:3.8_5": "aviññātañca vijānātī”ti.",
  "an6.51:4.1_0": "“Acchariyaṁ, āvuso, abbhutaṁ, āvuso, yāva subhāsitañcidaṁ āyasmatā ānandena.",
  "an6.51:4.2_0": "Imehi ca mayaṁ chahi dhammehi samannāgataṁ āyasmantaṁ ānandaṁ dhārema.",
  "an6.51:4.3_0": "Āyasmā hi ānando dhammaṁ pariyāpuṇāti—",
  "an6.51:4.4_0": "suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ abbhutadhammaṁ vedallaṁ.",
  "an6.51:4.5_0": "Āyasmā ānando yathāsutaṁ yathāpariyattaṁ dhammaṁ vitthārena paresaṁ deseti,",
  "an6.51:4.5_1": "āyasmā ānando yathāsutaṁ yathāpariyattaṁ dhammaṁ vitthārena paresaṁ vāceti,",
  "an6.51:4.5_2": "āyasmā ānando yathāsutaṁ yathāpariyattaṁ dhammaṁ vitthārena sajjhāyaṁ karoti,",
  "an6.51:4.5_3": "āyasmā ānando yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "an6.51:4.6_0": "Āyasmā ānando yasmiṁ āvāse therā bhikkhū viharanti bahussutā āgatāgamā dhammadharā vinayadharā mātikādharā tasmiṁ āvāse vassaṁ upeti.",
  "an6.51:4.7_0": "Te āyasmā ānando kālena kālaṁ upasaṅkamitvā paripucchati paripañhati:",
  "an6.51:4.8_0": "‘idaṁ, bhante, kathaṁ; imassa kvattho’ti?",
  "an6.51:4.9_0": "Te āyasmato ānandassa avivaṭañceva vivaranti,",
  "an6.51:4.9_1": "anuttānīkatañca uttānīkaronti,",
  "an6.51:4.9_2": "anekavihitesu ca kaṅkhāṭhāniyesu dhammesu kaṅkhaṁ paṭivinodentī”ti.",
  "an6.51:4.10_0": "Navamaṁ.",
  "an6.52:0.1_0": "Aṅguttara Nikāya 6.52",
  "an6.52:0.2_0": "5. Dhammikavagga",
  "an6.52:0.3_0": "Khattiyasutta",
  "an6.52:1.1_0": "Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an6.52:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an6.52:1.2_1": "Ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "an6.52:2.1_0": "“Khattiyā, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?",
  "an6.52:2.2_0": "“Khattiyā kho, brāhmaṇa,",
  "an6.52:2.2_1": "bhogādhippāyā paññūpavicārā balādhiṭṭhānā pathavībhinivesā issariyapariyosānā”ti.",
  "an6.52:3.1_0": "“Brāhmaṇā pana,",
  "an6.52:3.1_1": "bho gotama,",
  "an6.52:3.1_2": "kiṁadhippāyā,",
  "an6.52:3.1_3": "kiṁupavicārā,",
  "an6.52:3.1_4": "kiṁadhiṭṭhānā,",
  "an6.52:3.1_5": "kiṁabhinivesā,",
  "an6.52:3.1_6": "kiṁpariyosānā”ti?",
  "an6.52:3.2_0": "“Brāhmaṇā kho, brāhmaṇa,",
  "an6.52:3.2_1": "bhogādhippāyā paññūpavicārā mantādhiṭṭhānā yaññābhinivesā brahmalokapariyosānā”ti.",
  "an6.52:4.1_0": "“Gahapatikā pana,",
  "an6.52:4.1_1": "bho gotama,",
  "an6.52:4.1_2": "kiṁadhippāyā,",
  "an6.52:4.1_3": "kiṁupavicārā,",
  "an6.52:4.1_4": "kiṁadhiṭṭhānā,",
  "an6.52:4.1_5": "kiṁabhinivesā,",
  "an6.52:4.1_6": "kiṁpariyosānā”ti?",
  "an6.52:4.2_0": "“Gahapatikā kho, brāhmaṇa,",
  "an6.52:4.2_1": "bhogādhippāyā paññūpavicārā sippādhiṭṭhānā kammantābhinivesā niṭṭhitakammantapariyosānā”ti.",
  "an6.52:5.1_0": "“Itthī pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?",
  "an6.52:5.2_0": "“Itthī kho, brāhmaṇa,",
  "an6.52:5.2_1": "purisādhippāyā alaṅkārūpavicārā puttādhiṭṭhānā asapattībhinivesā issariyapariyosānā”ti.",
  "an6.52:6.1_0": "“Corā pana, bho gotama, kiṁadhippāyā, kiṁupavicārā, kiṁadhiṭṭhānā, kiṁabhinivesā, kiṁpariyosānā”ti?",
  "an6.52:6.2_0": "“Corā kho, brāhmaṇa,",
  "an6.52:6.2_1": "ādānādhippāyā gahanūpavicārā satthādhiṭṭhānā andhakārābhinivesā adassanapariyosānā”ti.",
  "an6.52:7.1_0": "“Samaṇā pana,",
  "an6.52:7.1_1": "bho gotama,",
  "an6.52:7.1_2": "kiṁadhippāyā,",
  "an6.52:7.1_3": "kiṁupavicārā,",
  "an6.52:7.1_4": "kiṁadhiṭṭhānā,",
  "an6.52:7.1_5": "kiṁabhinivesā,",
  "an6.52:7.1_6": "kiṁpariyosānā”ti?",
  "an6.52:7.2_0": "“Samaṇā kho, brāhmaṇa,",
  "an6.52:7.2_1": "khantisoraccādhippāyā paññūpavicārā sīlādhiṭṭhānā ākiñcaññābhinivesā nibbānapariyosānā”ti.",
  "an6.52:8.1_0": "“Acchariyaṁ, bho gotama, abbhutaṁ, bho gotama.",
  "an6.52:8.2_0": "Khattiyānampi bhavaṁ gotamo jānāti adhippāyañca upavicārañca adhiṭṭhānañca abhinivesañca pariyosānañca.",
  "an6.52:8.2_1": "Brāhmaṇānampi bhavaṁ gotamo jānāti …pe…",
  "an6.52:8.2_2": "gahapatīnampi bhavaṁ gotamo jānāti …",
  "an6.52:8.2_3": "itthīnampi bhavaṁ gotamo jānāti …",
  "an6.52:8.2_4": "corānampi bhavaṁ gotamo jānāti …",
  "an6.52:8.2_5": "samaṇānampi bhavaṁ gotamo jānāti adhippāyañca upavicārañca adhiṭṭhānañca abhinivesañca pariyosānañca.",
  "an6.52:8.3_0": "Abhikkantaṁ, bho gotama …pe…",
  "an6.52:8.4_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an6.52:8.5_0": "Dasamaṁ.",
  "an6.53:0.1_0": "Aṅguttara Nikāya 6.53",
  "an6.53:0.2_0": "5. Dhammikavagga",
  "an6.53:0.3_0": "Appamādasutta",
  "an6.53:1.1_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an6.53:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an6.53:1.2_1": "Ekamantaṁ nisinno kho so brāhmaṇo bhagavantaṁ etadavoca:",
  "an6.53:2.1_0": "“Atthi nu kho,",
  "an6.53:2.1_1": "bho gotama,",
  "an6.53:2.1_2": "eko dhammo bhāvito bahulīkato yo ubho atthe samadhiggayha tiṭṭhati—diṭṭhadhammikañceva atthaṁ,",
  "an6.53:2.1_3": "yo ca attho samparāyiko”ti?",
  "an6.53:2.2_0": "“Atthi kho, brāhmaṇa,",
  "an6.53:2.2_1": "eko dhammo bhāvito bahulīkato yo ubho atthe samadhiggayha tiṭṭhati—diṭṭhadhammikañceva atthaṁ,",
  "an6.53:2.2_2": "yo ca attho samparāyiko”ti.",
  "an6.53:3.1_0": "“Katamo pana,",
  "an6.53:3.1_1": "bho gotama,",
  "an6.53:3.1_2": "eko dhammo bhāvito bahulīkato yo ubho atthe samadhiggayha tiṭṭhati—diṭṭhadhammikañceva atthaṁ,",
  "an6.53:3.1_3": "yo ca attho samparāyiko”ti?",
  "an6.53:3.2_0": "“Appamādo kho, brāhmaṇa,",
  "an6.53:3.2_1": "eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ,",
  "an6.53:3.2_2": "yo ca attho samparāyiko.",
  "an6.53:4.1_0": "Seyyathāpi, brāhmaṇa,",
  "an6.53:4.1_1": "yāni kānici jaṅgalānaṁ pāṇānaṁ padajātāni,",
  "an6.53:4.1_2": "sabbāni tāni hatthipade samodhānaṁ gacchanti;",
  "an6.53:4.1_3": "hatthipadaṁ tesaṁ aggamakkhāyati,",
  "an6.53:4.1_4": "yadidaṁ mahantattena.",
  "an6.53:4.2_0": "Evamevaṁ kho, brāhmaṇa,",
  "an6.53:4.2_1": "appamādo eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ,",
  "an6.53:4.2_2": "yo ca attho samparāyiko.",
  "an6.53:5.1_0": "Seyyathāpi, brāhmaṇa,",
  "an6.53:5.1_1": "kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā,",
  "an6.53:5.1_2": "kūṭaṁ tāsaṁ aggamakkhāyati;",
  "an6.53:5.2_0": "evamevaṁ kho, brāhmaṇa …pe….",
  "an6.53:6.1_0": "Seyyathāpi, brāhmaṇa, pabbajalāyako pabbajaṁ lāyitvā agge gahetvā odhunāti nidhunāti nicchādeti;",
  "an6.53:6.2_0": "evamevaṁ kho, brāhmaṇa …pe….",
  "an6.53:7.1_0": "Seyyathāpi, brāhmaṇa,",
  "an6.53:7.1_1": "ambapiṇḍiyā vaṇṭacchinnāya yāni kānici ambāni vaṇṭūpanibandhanāni sabbāni tāni tadanvayāni bhavanti;",
  "an6.53:7.2_0": "evamevaṁ kho, brāhmaṇa …pe….",
  "an6.53:8.1_0": "Seyyathāpi, brāhmaṇa,",
  "an6.53:8.1_1": "ye keci khuddarājāno sabbete rañño cakkavattissa anuyantā bhavanti,",
  "an6.53:8.1_2": "rājā tesaṁ cakkavattī aggamakkhāyati;",
  "an6.53:8.2_0": "evamevaṁ kho, brāhmaṇa …pe….",
  "an6.53:9.1_0": "Seyyathāpi, brāhmaṇa,",
  "an6.53:9.1_1": "yā kāci tārakarūpānaṁ pabhā sabbā tā candassa pabhāya kalaṁ nāgghanti soḷasiṁ,",
  "an6.53:9.1_2": "candappabhā tāsaṁ aggamakkhāyati;",
  "an6.53:9.2_0": "evamevaṁ kho, brāhmaṇa,",
  "an6.53:9.2_1": "appamādo eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ yo ca attho samparāyiko.",
  "an6.53:10.1_0": "Ayaṁ kho, brāhmaṇa,",
  "an6.53:10.1_1": "eko dhammo bhāvito bahulīkato ubho atthe samadhiggayha tiṭṭhati—diṭṭhadhammikañceva atthaṁ,",
  "an6.53:10.1_2": "yo ca attho samparāyiko”ti.",
  "an6.53:11.1_0": "“Abhikkantaṁ, bho gotama, abhikkantaṁ, bho gotama …pe…",
  "an6.53:11.2_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an6.53:11.3_0": "Ekādasamaṁ.",
  "an6.54:0.1_0": "Aṅguttara Nikāya 6.54",
  "an6.54:0.2_0": "5. Dhammikavagga",
  "an6.54:0.3_0": "Dhammikasutta",
  "an6.54:1.1_0": "Ekaṁ samayaṁ bhagavā rājagahe viharati gijjhakūṭe pabbate.",
  "an6.54:1.2_0": "Tena kho pana samayena āyasmā dhammiko jātibhūmiyaṁ āvāsiko hoti sabbaso jātibhūmiyaṁ sattasu āvāsesu.",
  "an6.54:1.3_0": "Tatra sudaṁ āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.",
  "an6.54:1.4_0": "Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti,",
  "an6.54:1.4_1": "na saṇṭhanti,",
  "an6.54:1.4_2": "riñcanti āvāsaṁ.",
  "an6.54:2.1_0": "Atha kho jātibhūmakānaṁ upāsakānaṁ etadahosi:",
  "an6.54:2.2_0": "“mayaṁ kho bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.",
  "an6.54:2.3_0": "Atha ca pana āgantukā bhikkhū pakkamanti, na saṇṭhanti, riñcanti āvāsaṁ.",
  "an6.54:2.4_0": "Ko nu kho hetu ko paccayo yena āgantukā bhikkhū pakkamanti, na saṇṭhanti, riñcanti āvāsan”ti?",
  "an6.54:2.5_0": "Atha kho jātibhūmakānaṁ upāsakānaṁ etadahosi:",
  "an6.54:2.6_0": "“ayaṁ kho āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.",
  "an6.54:2.7_0": "Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti,",
  "an6.54:2.7_1": "na saṇṭhanti,",
  "an6.54:2.7_2": "riñcanti āvāsaṁ.",
  "an6.54:2.8_0": "Yannūna mayaṁ āyasmantaṁ dhammikaṁ pabbājeyyāmā”ti.",
  "an6.54:3.1_0": "Atha kho jātibhūmakā upāsakā yena āyasmā dhammiko tenupasaṅkamiṁsu;",
  "an6.54:3.1_1": "upasaṅkamitvā āyasmantaṁ dhammikaṁ etadavocuṁ:",
  "an6.54:3.2_0": "“pakkamatu, bhante, āyasmā dhammiko imamhā āvāsā;",
  "an6.54:3.3_0": "alaṁ te idha vāsenā”ti.",
  "an6.54:3.4_0": "Atha kho āyasmā dhammiko tamhā āvāsā aññaṁ āvāsaṁ agamāsi.",
  "an6.54:3.5_0": "Tatrapi sudaṁ āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.",
  "an6.54:3.6_0": "Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti,",
  "an6.54:3.6_1": "na saṇṭhanti,",
  "an6.54:3.6_2": "riñcanti āvāsaṁ.",
  "an6.54:4.1_0": "Atha kho jātibhūmakānaṁ upāsakānaṁ etadahosi:",
  "an6.54:4.2_0": "“mayaṁ kho bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.",
  "an6.54:4.3_0": "Atha ca pana āgantukā bhikkhū pakkamanti, na saṇṭhanti, riñcanti āvāsaṁ.",
  "an6.54:4.4_0": "Ko nu kho hetu ko paccayo yena āgantukā bhikkhū pakkamanti, na saṇṭhanti, riñcanti āvāsan”ti?",
  "an6.54:4.5_0": "Atha kho jātibhūmakānaṁ upāsakānaṁ etadahosi:",
  "an6.54:4.6_0": "“ayaṁ kho āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.",
  "an6.54:4.7_0": "Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti,",
  "an6.54:4.7_1": "na saṇṭhanti,",
  "an6.54:4.7_2": "riñcanti āvāsaṁ.",
  "an6.54:4.8_0": "Yannūna mayaṁ āyasmantaṁ dhammikaṁ pabbājeyyāmā”ti.",
  "an6.54:5.1_0": "Atha kho jātibhūmakā upāsakā yenāyasmā dhammiko tenupasaṅkamiṁsu;",
  "an6.54:5.1_1": "upasaṅkamitvā āyasmantaṁ dhammikaṁ etadavocuṁ:",
  "an6.54:5.2_0": "“pakkamatu, bhante, āyasmā dhammiko imamhāpi āvāsā;",
  "an6.54:5.3_0": "alaṁ te idha vāsenā”ti.",
  "an6.54:5.4_0": "Atha kho āyasmā dhammiko tamhāpi āvāsā aññaṁ āvāsaṁ agamāsi.",
  "an6.54:5.5_0": "Tatrapi sudaṁ āyasmā dhammiko āgantuke bhikkhū akkosati paribhāsati vihiṁsati vitudati roseti vācāya.",
  "an6.54:5.6_0": "Te ca āgantukā bhikkhū āyasmatā dhammikena akkosiyamānā paribhāsiyamānā vihesiyamānā vitudiyamānā rosiyamānā vācāya pakkamanti,",
  "an6.54:5.6_1": "na saṇṭhanti,",
  "an6.54:5.6_2": "riñcanti āvāsaṁ.",
  "an6.54:6.1_0": "Atha kho jātibhūmakānaṁ upāsakānaṁ etadahosi:",
  "an6.54:6.2_0": "“mayaṁ kho bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.",
  "an6.54:6.3_0": "Atha ca pana āgantukā bhikkhū pakkamanti, na saṇṭhanti, riñcanti āvāsaṁ.",
  "an6.54:6.4_0": "Ko nu kho hetu ko paccayo yena āgantukā bhikkhū pakkamanti, na saṇṭhanti, riñcanti āvāsan”ti?",
  "an6.54:6.5_0": "Atha kho jātibhūmakānaṁ upāsakānaṁ etadahosi:",
  "an6.54:6.5_1": "“ayaṁ kho āyasmā dhammiko āgantuke bhikkhū akkosati …pe….",
  "an6.54:6.6_0": "Yannūna mayaṁ āyasmantaṁ dhammikaṁ pabbājeyyāma sabbaso jātibhūmiyaṁ sattahi āvāsehī”ti.",
  "an6.54:6.7_0": "Atha kho jātibhūmakā upāsakā yenāyasmā dhammiko tenupasaṅkamiṁsu;",
  "an6.54:6.7_1": "upasaṅkamitvā āyasmantaṁ dhammikaṁ etadavocuṁ:",
  "an6.54:6.8_0": "“pakkamatu, bhante, āyasmā dhammiko sabbaso jātibhūmiyaṁ sattahi āvāsehī”ti.",
  "an6.54:6.9_0": "Atha kho āyasmato dhammikassa etadahosi:",
  "an6.54:6.10_0": "“pabbājito khomhi jātibhūmakehi upāsakehi sabbaso jātibhūmiyaṁ sattahi āvāsehi.",
  "an6.54:6.11_0": "Kahaṁ nu kho dāni gacchāmī”ti?",
  "an6.54:6.12_0": "Atha kho āyasmato dhammikassa etadahosi:",
  "an6.54:6.13_0": "“yannūnāhaṁ yena bhagavā tenupasaṅkameyyan”ti.",
  "an6.54:7.1_0": "Atha kho āyasmā dhammiko pattacīvaramādāya yena rājagahaṁ tena pakkāmi.",
  "an6.54:7.2_0": "Anupubbena yena rājagahaṁ gijjhakūṭo pabbato yena bhagavā tenupasaṅkami;",
  "an6.54:7.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.54:7.2_2": "Ekamantaṁ nisinnaṁ kho āyasmantaṁ dhammikaṁ bhagavā etadavoca:",
  "an6.54:7.3_0": "“handa kuto nu tvaṁ, brāhmaṇa dhammika, āgacchasī”ti?",
  "an6.54:7.4_0": "“Pabbājito ahaṁ, bhante, jātibhūmakehi upāsakehi sabbaso jātibhūmiyaṁ sattahi āvāsehī”ti.",
  "an6.54:7.5_0": "“Alaṁ,",
  "an6.54:7.5_1": "brāhmaṇa dhammika,",
  "an6.54:7.5_2": "kiṁ te iminā,",
  "an6.54:7.5_3": "yaṁ taṁ tato tato pabbājenti,",
  "an6.54:7.5_4": "so tvaṁ tato tato pabbājito mameva santike āgacchasi.",
  "an6.54:8.1_0": "Bhūtapubbaṁ,",
  "an6.54:8.1_1": "brāhmaṇa dhammika,",
  "an6.54:8.1_2": "sāmuddikā vāṇijā tīradassiṁ sakuṇaṁ gahetvā nāvāya samuddaṁ ajjhogāhanti.",
  "an6.54:8.2_0": "Te atīradakkhiṇiyā nāvāya tīradassiṁ sakuṇaṁ muñcanti.",
  "an6.54:8.3_0": "So gacchateva puratthimaṁ disaṁ,",
  "an6.54:8.3_1": "gacchati pacchimaṁ disaṁ,",
  "an6.54:8.3_2": "gacchati uttaraṁ disaṁ,",
  "an6.54:8.3_3": "gacchati dakkhiṇaṁ disaṁ,",
  "an6.54:8.3_4": "gacchati uddhaṁ,",
  "an6.54:8.3_5": "gacchati anudisaṁ.",
  "an6.54:8.4_0": "Sace so samantā tīraṁ passati, tathāgatakova hoti.",
  "an6.54:8.5_0": "Sace pana so samantā tīraṁ na passati tameva nāvaṁ paccāgacchati.",
  "an6.54:8.6_0": "Evamevaṁ kho,",
  "an6.54:8.6_1": "brāhmaṇa dhammika,",
  "an6.54:8.6_2": "yaṁ taṁ tato tato pabbājenti so tvaṁ tato tato pabbājito mameva santike āgacchasi.",
  "an6.54:9.1_0": "Bhūtapubbaṁ,",
  "an6.54:9.1_1": "brāhmaṇa dhammika,",
  "an6.54:9.1_2": "rañño korabyassa suppatiṭṭho nāma nigrodharājā ahosi pañcasākho sītacchāyo manoramo.",
  "an6.54:9.2_0": "Suppatiṭṭhassa kho pana,",
  "an6.54:9.2_1": "brāhmaṇa dhammika,",
  "an6.54:9.2_2": "nigrodharājassa dvādasayojanāni abhiniveso ahosi,",
  "an6.54:9.2_3": "pañca yojanāni mūlasantānakānaṁ.",
  "an6.54:9.3_0": "Suppatiṭṭhassa kho pana, brāhmaṇa dhammika, nigrodharājassa tāva mahantāni phalāni ahesuṁ;",
  "an6.54:9.4_0": "seyyathāpi nāma āḷhakathālikā.",
  "an6.54:9.5_0": "Evamassa sādūni phalāni ahesuṁ;",
  "an6.54:9.6_0": "seyyathāpi nāma khuddaṁ madhuṁ anelakaṁ.",
  "an6.54:9.7_0": "Suppatiṭṭhassa kho pana,",
  "an6.54:9.7_1": "brāhmaṇa dhammika,",
  "an6.54:9.7_2": "nigrodharājassa ekaṁ khandhaṁ rājā paribhuñjati saddhiṁ itthāgārena,",
  "an6.54:9.7_3": "ekaṁ khandhaṁ balakāyo paribhuñjati,",
  "an6.54:9.7_4": "ekaṁ khandhaṁ negamajānapadā paribhuñjanti,",
  "an6.54:9.7_5": "ekaṁ khandhaṁ samaṇabrāhmaṇā paribhuñjanti,",
  "an6.54:9.7_6": "ekaṁ khandhaṁ migā paribhuñjanti.",
  "an6.54:9.8_0": "Suppatiṭṭhassa kho pana,",
  "an6.54:9.8_1": "brāhmaṇa dhammika,",
  "an6.54:9.8_2": "nigrodharājassa na koci phalāni rakkhati,",
  "an6.54:9.8_3": "na ca sudaṁ aññamaññassa phalāni hiṁsanti.",
  "an6.54:10.1_0": "Atha kho,",
  "an6.54:10.1_1": "brāhmaṇa dhammika,",
  "an6.54:10.1_2": "aññataro puriso suppatiṭṭhassa nigrodharājassa yāvadatthaṁ phalāni bhakkhitvā sākhaṁ bhañjitvā pakkāmi.",
  "an6.54:10.2_0": "Atha kho, brāhmaṇa dhammika, suppatiṭṭhe nigrodharāje adhivatthāya devatāya etadahosi:",
  "an6.54:10.3_0": "‘acchariyaṁ vata bho, abbhutaṁ vata bho.",
  "an6.54:10.4_0": "Yāva pāpo manusso,",
  "an6.54:10.4_1": "yatra hi nāma suppatiṭṭhassa nigrodharājassa yāvadatthaṁ phalāni bhakkhitvā sākhaṁ bhañjitvā pakkamissati,",
  "an6.54:10.4_2": "yannūna suppatiṭṭho nigrodharājā āyatiṁ phalaṁ na dadeyyā’ti.",
  "an6.54:10.5_0": "Atha kho, brāhmaṇa dhammika, suppatiṭṭho nigrodharājā āyatiṁ phalaṁ na adāsi.",
  "an6.54:11.1_0": "Atha kho,",
  "an6.54:11.1_1": "brāhmaṇa dhammika,",
  "an6.54:11.1_2": "rājā korabyo yena sakko devānamindo tenupasaṅkami;",
  "an6.54:11.1_3": "upasaṅkamitvā sakkaṁ devānamindaṁ etadavoca:",
  "an6.54:11.2_0": "‘yagghe, mārisa, jāneyyāsi suppatiṭṭho nigrodharājā phalaṁ na detī’ti.",
  "an6.54:11.3_0": "Atha kho,",
  "an6.54:11.3_1": "brāhmaṇa dhammika,",
  "an6.54:11.3_2": "sakko devānamindo tathārūpaṁ iddhābhisaṅkhāraṁ abhisaṅkhāsi,",
  "an6.54:11.3_3": "yathā bhusā vātavuṭṭhi āgantvā suppatiṭṭhaṁ nigrodharājaṁ pavattesi ummūlamakāsi.",
  "an6.54:11.4_0": "Atha kho,",
  "an6.54:11.4_1": "brāhmaṇa dhammika,",
  "an6.54:11.4_2": "suppatiṭṭhe nigrodharāje adhivatthā devatā dukkhī dummanā assumukhī rudamānā ekamantaṁ aṭṭhāsi.",
  "an6.54:12.1_0": "Atha kho,",
  "an6.54:12.1_1": "brāhmaṇa dhammika,",
  "an6.54:12.1_2": "sakko devānamindo yena suppatiṭṭhe nigrodharāje adhivatthā devatā tenupasaṅkami;",
  "an6.54:12.1_3": "upasaṅkamitvā suppatiṭṭhe nigrodharāje adhivatthaṁ devataṁ etadavoca:",
  "an6.54:12.2_0": "‘kiṁ nu tvaṁ, devate, dukkhī dummanā assumukhī rudamānā ekamantaṁ ṭhitā’ti?",
  "an6.54:12.3_0": "‘Tathā hi pana me, mārisa, bhusā vātavuṭṭhi āgantvā bhavanaṁ pavattesi ummūlamakāsī’ti.",
  "an6.54:12.4_0": "‘Api nu tvaṁ, devate,",
  "an6.54:12.4_1": "rukkhadhamme ṭhitāya bhusā vātavuṭṭhi āgantvā bhavanaṁ pavattesi ummūlamakāsī’ti?",
  "an6.54:12.5_0": "‘Kathaṁ pana, mārisa, rukkho rukkhadhamme ṭhito hotī’ti?",
  "an6.54:12.6_0": "‘Idha, devate,",
  "an6.54:12.6_1": "rukkhassa mūlaṁ mūlatthikā haranti,",
  "an6.54:12.6_2": "tacaṁ tacatthikā haranti,",
  "an6.54:12.6_3": "pattaṁ pattatthikā haranti,",
  "an6.54:12.6_4": "pupphaṁ pupphatthikā haranti,",
  "an6.54:12.6_5": "phalaṁ phalatthikā haranti.",
  "an6.54:12.7_0": "Na ca tena devatāya anattamanatā vā anabhinandi vā karaṇīyā.",
  "an6.54:12.8_0": "Evaṁ kho, devate, rukkho rukkhadhamme ṭhito hotī’ti.",
  "an6.54:12.9_0": "‘Aṭṭhitāyeva kho me, mārisa,",
  "an6.54:12.9_1": "rukkhadhamme bhusā vātavuṭṭhi āgantvā bhavanaṁ pavattesi ummūlamakāsī’ti.",
  "an6.54:12.10_0": "‘Sace kho tvaṁ, devate, rukkhadhamme tiṭṭheyyāsi, siyā te bhavanaṁ yathāpure’ti.",
  "an6.54:12.11_0": "‘Ṭhassāmahaṁ, mārisa, rukkhadhamme, hotu me bhavanaṁ yathāpure’ti.",
  "an6.54:13.1_0": "Atha kho,",
  "an6.54:13.1_1": "brāhmaṇa dhammika,",
  "an6.54:13.1_2": "sakko devānamindo tathārūpaṁ iddhābhisaṅkhāraṁ abhisaṅkhāsi,",
  "an6.54:13.1_3": "yathā bhusā vātavuṭṭhi āgantvā suppatiṭṭhaṁ nigrodharājaṁ ussāpesi,",
  "an6.54:13.1_4": "sacchavīni mūlāni ahesuṁ.",
  "an6.54:13.2_0": "Evamevaṁ kho,",
  "an6.54:13.2_1": "brāhmaṇa dhammika,",
  "an6.54:13.2_2": "api nu taṁ samaṇadhamme ṭhitaṁ jātibhūmakā upāsakā pabbājesuṁ sabbaso jātibhūmiyaṁ sattahi āvāsehī”ti?",
  "an6.54:13.3_0": "“Kathaṁ pana, bhante, samaṇo samaṇadhamme ṭhito hotī”ti?",
  "an6.54:13.4_0": "“Idha,",
  "an6.54:13.4_1": "brāhmaṇa dhammika,",
  "an6.54:13.4_2": "samaṇo akkosantaṁ na paccakkosati,",
  "an6.54:13.4_3": "rosantaṁ na paṭirosati,",
  "an6.54:13.4_4": "bhaṇḍantaṁ na paṭibhaṇḍati.",
  "an6.54:13.5_0": "Evaṁ kho, brāhmaṇa dhammika, samaṇo samaṇadhamme ṭhito hotī”ti.",
  "an6.54:13.6_0": "“Aṭṭhitaṁyeva maṁ, bhante,",
  "an6.54:13.6_1": "samaṇadhamme jātibhūmakā upāsakā pabbājesuṁ sabbaso jātibhūmiyaṁ sattahi āvāsehī”ti.",
  "an6.54:13.7_0": "“Bhūtapubbaṁ, brāhmaṇa dhammika, sunetto nāma satthā ahosi titthakaro kāmesu vītarāgo.",
  "an6.54:13.8_0": "Sunettassa kho pana, brāhmaṇa dhammika, satthuno anekāni sāvakasatāni ahesuṁ.",
  "an6.54:13.9_0": "Sunetto satthā sāvakānaṁ brahmalokasahabyatāya dhammaṁ desesi.",
  "an6.54:13.10_0": "Ye kho pana,",
  "an6.54:13.10_1": "brāhmaṇa dhammika,",
  "an6.54:13.10_2": "sunettassa satthuno brahmalokasahabyatāya dhammaṁ desentassa cittāni na pasādesuṁ te kāyassa bhedā paraṁ",
  "an6.54:13.10_3": "maraṇā apāyaṁ duggatiṁ vinipātaṁ nirayaṁ upapajjiṁsu.",
  "an6.54:13.11_0": "Ye kho pana,",
  "an6.54:13.11_1": "brāhmaṇa dhammika,",
  "an6.54:13.11_2": "sunettassa satthuno brahmalokasahabyatāya dhammaṁ desentassa cittāni pasādesuṁ te kāyassa bhedā paraṁ maraṇā sugatiṁ saggaṁ lokaṁ upapajjiṁsu.",
  "an6.54:14.1_0": "Bhūtapubbaṁ, brāhmaṇa dhammika, mūgapakkho nāma satthā ahosi …pe…",
  "an6.54:15.1_0": "Aranemi nāma satthā ahosi …",
  "an6.54:16.1_0": "… Kuddālako nāma satthā ahosi …",
  "an6.54:17.1_0": "… Hatthipālo nāma satthā ahosi …",
  "an6.54:18.1_0": "… Jotipālo nāma satthā ahosi titthakaro kāmesu vītarāgo.",
  "an6.54:18.2_0": "Jotipālassa kho pana, brāhmaṇa dhammika, satthuno anekāni sāvakasatāni ahesuṁ.",
  "an6.54:18.3_0": "Jotipālo satthā sāvakānaṁ brahmalokasahabyatāya dhammaṁ desesi.",
  "an6.54:18.4_0": "Ye kho pana,",
  "an6.54:18.4_1": "brāhmaṇa dhammika,",
  "an6.54:18.4_2": "jotipālassa satthuno brahmalokasahabyatāya dhammaṁ desentassa cittāni na pasādesuṁ te kāyassa bhedā paraṁ",
  "an6.54:18.4_3": "maraṇā apāyaṁ duggatiṁ vinipātaṁ nirayaṁ upapajjiṁsu.",
  "an6.54:18.5_0": "Ye kho pana,",
  "an6.54:18.5_1": "brāhmaṇa dhammika,",
  "an6.54:18.5_2": "jotipālassa satthuno brahmalokasahabyatāya dhammaṁ desentassa cittāni pasādesuṁ te kāyassa bhedā paraṁ maraṇā sugatiṁ saggaṁ lokaṁ upapajjiṁsu.",
  "an6.54:19.1_0": "Taṁ kiṁ maññasi, brāhmaṇa dhammika,",
  "an6.54:19.2_0": "yo ime cha satthāre titthakare kāmesu vītarāge,",
  "an6.54:19.2_1": "anekasataparivāre sasāvakasaṅghe paduṭṭhacitto akkoseyya paribhāseyya,",
  "an6.54:19.2_2": "bahuṁ so apuññaṁ pasaveyyā”ti?",
  "an6.54:19.3_0": "“Evaṁ, bhante”.",
  "an6.54:19.4_0": "“Yo kho,",
  "an6.54:19.4_1": "brāhmaṇa dhammika,",
  "an6.54:19.4_2": "ime cha satthāre titthakare kāmesu vītarāge anekasataparivāre sasāvakasaṅghe paduṭṭhacitto akkoseyya paribhāseyya,",
  "an6.54:19.4_3": "bahuṁ so apuññaṁ pasaveyya.",
  "an6.54:19.5_0": "Yo ekaṁ diṭṭhisampannaṁ puggalaṁ paduṭṭhacitto akkosati paribhāsati,",
  "an6.54:19.5_1": "ayaṁ tato bahutaraṁ apuññaṁ pasavati.",
  "an6.54:19.6_0": "Taṁ kissa hetu?",
  "an6.54:19.7_0": "Nāhaṁ, brāhmaṇa dhammika, ito bahiddhā evarūpiṁ khantiṁ vadāmi, yathāmaṁ sabrahmacārīsu.",
  "an6.54:19.8_0": "Tasmātiha, brāhmaṇa dhammika, evaṁ sikkhitabbaṁ:",
  "an6.54:19.9_0": "‘na no samasabrahmacārīsu cittāni paduṭṭhāni bhavissantī’ti.",
  "an6.54:19.10_0": "Evañhi te, brāhmaṇa dhammika, sikkhitabbanti.",
  "an6.54:20.1_0": "Sunetto mūgapakkho ca,",
  "an6.54:20.2_0": "aranemi ca brāhmaṇo;",
  "an6.54:20.3_0": "Kuddālako ahu satthā,",
  "an6.54:20.4_0": "hatthipālo ca māṇavo.",
  "an6.54:21.1_0": "Jotipālo ca govindo,",
  "an6.54:21.2_0": "ahu sattapurohito;",
  "an6.54:21.3_0": "Ahiṁsakā atītaṁse,",
  "an6.54:21.4_0": "cha satthāro yasassino.",
  "an6.54:22.1_0": "Nirāmagandhā karuṇedhimuttā,",
  "an6.54:22.2_0": "Kāmasaṁyojanātigā;",
  "an6.54:22.3_0": "Kāmarāgaṁ virājetvā,",
  "an6.54:22.4_0": "Brahmalokūpagā ahuṁ.",
  "an6.54:23.1_0": "Ahesuṁ sāvakā tesaṁ,",
  "an6.54:23.2_0": "Anekāni satānipi;",
  "an6.54:23.3_0": "Nirāmagandhā karuṇedhimuttā,",
  "an6.54:23.4_0": "Kāmasaṁyojanātigā;",
  "an6.54:23.5_0": "Kāmarāgaṁ virājetvā,",
  "an6.54:23.6_0": "Brahmalokūpagā ahuṁ.",
  "an6.54:24.1_0": "Yete isī bāhirake,",
  "an6.54:24.2_0": "vītarāge samāhite;",
  "an6.54:24.3_0": "Paduṭṭhamanasaṅkappo,",
  "an6.54:24.4_0": "yo naro paribhāsati;",
  "an6.54:24.5_0": "Bahuñca so pasavati,",
  "an6.54:24.6_0": "apuññaṁ tādiso naro.",
  "an6.54:25.1_0": "Yo cekaṁ diṭṭhisampannaṁ,",
  "an6.54:25.2_0": "Bhikkhuṁ buddhassa sāvakaṁ;",
  "an6.54:25.3_0": "Paduṭṭhamanasaṅkappo,",
  "an6.54:25.4_0": "Yo naro paribhāsati;",
  "an6.54:25.5_0": "Ayaṁ tato bahutaraṁ,",
  "an6.54:25.6_0": "Apuññaṁ pasave naro.",
  "an6.54:26.1_0": "Na sādhurūpaṁ āsīde,",
  "an6.54:26.2_0": "diṭṭhiṭṭhānappahāyinaṁ;",
  "an6.54:26.3_0": "Sattamo puggalo eso,",
  "an6.54:26.4_0": "ariyasaṅghassa vuccati.",
  "an6.54:27.1_0": "Avītarāgo kāmesu,",
  "an6.54:27.2_0": "yassa pañcindriyā mudū;",
  "an6.54:27.3_0": "Saddhā sati ca vīriyaṁ,",
  "an6.54:27.4_0": "samatho ca vipassanā.",
  "an6.54:28.1_0": "Tādisaṁ bhikkhumāsajja,",
  "an6.54:28.2_0": "pubbeva upahaññati;",
  "an6.54:28.3_0": "Attānaṁ upahantvāna,",
  "an6.54:28.4_0": "pacchā aññaṁ vihiṁsati.",
  "an6.54:29.1_0": "Yo ca rakkhati attānaṁ,",
  "an6.54:29.2_0": "rakkhito tassa bāhiro;",
  "an6.54:29.3_0": "Tasmā rakkheyya attānaṁ,",
  "an6.54:29.4_0": "akkhato paṇḍito sadā”ti.",
  "an6.54:29.5_0": "Dvādasamaṁ.",
  "an6.54:29.6_0": "Dhammikavaggo pañcamo.",
  "an6.54:30.0_0": "Tassuddānaṁ",
  "an6.54:30.1_0": "Nāgamigasālā iṇaṁ,",
  "an6.54:30.2_0": "Cundaṁ dve sandiṭṭhikā duve;",
  "an6.54:30.3_0": "Khemaindriya ānanda,",
  "an6.54:30.4_0": "Khattiyā appamādena dhammikoti.",
  "an6.54:30.5_0": "Paṭhamo paṇṇāsako samatto.",
  "an6.55:0.1_0": "Aṅguttara Nikāya 6.55",
  "an6.55:0.2_0": "6. Mahāvagga",
  "an6.55:0.3_0": "Soṇasutta",
  "an6.55:1.1_0": "Evaṁ me sutaṁ—",
  "an6.55:1.2_0": "ekaṁ samayaṁ bhagavā rājagahe viharati gijjhakūṭe pabbate.",
  "an6.55:1.3_0": "Tena kho pana samayena āyasmā soṇo rājagahe viharati sītavanasmiṁ.",
  "an6.55:1.4_0": "Atha kho āyasmato soṇassa rahogatassa paṭisallīnassa evaṁ cetaso parivitakko udapādi:",
  "an6.55:1.5_0": "“ye kho keci bhagavato sāvakā āraddhavīriyā viharanti, ahaṁ tesaṁ aññataro.",
  "an6.55:1.6_0": "Atha ca pana me na anupādāya āsavehi cittaṁ vimuccati,",
  "an6.55:1.6_1": "saṁvijjanti kho pana me kule bhogā,",
  "an6.55:1.6_2": "sakkā bhogā ca bhuñjituṁ puññāni ca kātuṁ.",
  "an6.55:1.7_0": "Yannūnāhaṁ sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca kareyyan”ti.",
  "an6.55:2.1_0": "Atha kho bhagavā āyasmato soṇassa cetasā cetoparivitakkamaññāya—seyyathāpi nāma balavā puriso samiñjitaṁ vā bāhaṁ pasāreyya,",
  "an6.55:2.1_1": "pasāritaṁ vā bāhaṁ samiñjeyya;",
  "an6.55:2.1_2": "evamevaṁ kho—gijjhakūṭe pabbate antarahito sītavane āyasmato soṇassa sammukhe pāturahosi.",
  "an6.55:2.2_0": "Nisīdi bhagavā paññatte āsane.",
  "an6.55:2.3_0": "Āyasmāpi kho soṇo bhagavantaṁ abhivādetvā ekamantaṁ nisīdi.",
  "an6.55:2.4_0": "Ekamantaṁ nisinnaṁ kho āyasmantaṁ soṇaṁ bhagavā etadavoca:",
  "an6.55:3.1_0": "“Nanu te, soṇa, rahogatassa paṭisallīnassa evaṁ cetaso parivitakko udapādi:",
  "an6.55:3.2_0": "‘ye kho keci bhagavato sāvakā āraddhavīriyā viharanti, ahaṁ tesaṁ aññataro.",
  "an6.55:3.3_0": "Atha ca pana me na anupādāya āsavehi cittaṁ vimuccati,",
  "an6.55:3.3_1": "saṁvijjanti kho pana me kule bhogā,",
  "an6.55:3.3_2": "sakkā bhogā ca bhuñjituṁ puññāni ca kātuṁ.",
  "an6.55:3.4_0": "Yannūnāhaṁ sikkhaṁ paccakkhāya hīnāyāvattitvā bhoge ca bhuñjeyyaṁ puññāni ca kareyyan’”ti?",
  "an6.55:3.5_0": "“Evaṁ, bhante”.",
  "an6.55:4.1_0": "“Taṁ kiṁ maññasi, soṇa,",
  "an6.55:4.2_0": "kusalo tvaṁ pubbe agāriyabhūto vīṇāya tantissare”ti?",
  "an6.55:4.3_0": "“Evaṁ, bhante”.",
  "an6.55:4.4_0": "“Taṁ kiṁ maññasi, soṇa,",
  "an6.55:4.4_1": "yadā te vīṇāya tantiyo accāyatā honti,",
  "an6.55:4.4_2": "api nu te vīṇā tasmiṁ samaye saravatī vā hoti kammaññā vā”ti?",
  "an6.55:4.5_0": "“No hetaṁ, bhante”.",
  "an6.55:5.1_0": "“Taṁ kiṁ maññasi, soṇa,",
  "an6.55:5.1_1": "yadā te vīṇāya tantiyo atisithilā honti,",
  "an6.55:5.1_2": "api nu te vīṇā tasmiṁ samaye saravatī vā hoti kammaññā vā”ti?",
  "an6.55:5.2_0": "“No hetaṁ, bhante”.",
  "an6.55:6.1_0": "“Yadā pana te, soṇa,",
  "an6.55:6.1_1": "vīṇāya tantiyo na accāyatā honti nātisithilā same guṇe patiṭṭhitā,",
  "an6.55:6.1_2": "api nu te vīṇā tasmiṁ samaye saravatī vā hoti kammaññā vā”ti?",
  "an6.55:6.2_0": "“Evaṁ, bhante”.",
  "an6.55:7.1_0": "“Evamevaṁ kho, soṇa,",
  "an6.55:7.1_1": "accāraddhavīriyaṁ uddhaccāya saṁvattati,",
  "an6.55:7.1_2": "atisithilavīriyaṁ kosajjāya saṁvattati.",
  "an6.55:7.2_0": "Tasmātiha tvaṁ, soṇa,",
  "an6.55:7.2_1": "vīriyasamathaṁ adhiṭṭhaha,",
  "an6.55:7.2_2": "indriyānañca samataṁ paṭivijjha,",
  "an6.55:7.2_3": "tattha ca nimittaṁ gaṇhāhī”ti.",
  "an6.55:7.3_0": "“Evaṁ, bhante”ti kho āyasmā soṇo bhagavato paccassosi.",
  "an6.55:7.4_0": "Atha kho bhagavā āyasmantaṁ soṇaṁ iminā ovādena ovaditvā—seyyathāpi nāma balavā puriso samiñjitaṁ vā bāhaṁ pasāreyya,",
  "an6.55:7.4_1": "pasāritaṁ vā bāhaṁ samiñjeyya;",
  "an6.55:7.4_2": "evamevaṁ kho—sītavane antarahito gijjhakūṭe pabbate pāturahosi.",
  "an6.55:8.1_0": "Atha kho āyasmā soṇo aparena samayena vīriyasamathaṁ adhiṭṭhāsi,",
  "an6.55:8.1_1": "indriyānañca samataṁ paṭivijjhi,",
  "an6.55:8.1_2": "tattha ca nimittaṁ aggahesi.",
  "an6.55:8.2_0": "Atha kho āyasmā soṇo eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anāgāriyaṁ pabbajanti,",
  "an6.55:8.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an6.55:8.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "an6.55:8.4_0": "Aññataro ca panāyasmā soṇo arahataṁ ahosi.",
  "an6.55:9.1_0": "Atha kho āyasmato soṇassa arahattappattassa etadahosi:",
  "an6.55:9.2_0": "“yannūnāhaṁ yena bhagavā tenupasaṅkameyyaṁ; upasaṅkamitvā bhagavato santike aññaṁ byākareyyan”ti.",
  "an6.55:9.3_0": "Atha kho āyasmā soṇo yena bhagavā tenupasaṅkami;",
  "an6.55:9.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.55:9.3_2": "Ekamantaṁ nisinno kho āyasmā soṇo bhagavantaṁ etadavoca:",
  "an6.55:10.1_0": "“Yo so, bhante,",
  "an6.55:10.1_1": "bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto,",
  "an6.55:10.1_2": "so cha ṭhānāni adhimutto hoti—",
  "an6.55:10.2_0": "nekkhammādhimutto hoti,",
  "an6.55:10.2_1": "pavivekādhimutto hoti,",
  "an6.55:10.2_2": "abyāpajjādhimutto hoti,",
  "an6.55:10.2_3": "taṇhākkhayādhimutto hoti,",
  "an6.55:10.2_4": "upādānakkhayādhimutto hoti,",
  "an6.55:10.2_5": "asammohādhimutto hoti.",
  "an6.55:11.1_0": "Siyā kho pana, bhante, idhekaccassa āyasmato evamassa:",
  "an6.55:11.2_0": "‘kevalaṁsaddhāmattakaṁ nūna ayamāyasmā nissāya nekkhammādhimutto’ti.",
  "an6.55:11.3_0": "Na kho panetaṁ, bhante, evaṁ daṭṭhabbaṁ.",
  "an6.55:11.4_0": "Khīṇāsavo, bhante,",
  "an6.55:11.4_1": "bhikkhu vusitavā katakaraṇīyo karaṇīyaṁ attano asamanupassanto katassa vā paṭicayaṁ khayā rāgassa vītarāgattā nekkhammādhimutto hoti,",
  "an6.55:11.4_2": "khayā dosassa vītadosattā nekkhammādhimutto hoti,",
  "an6.55:11.4_3": "khayā mohassa vītamohattā nekkhammādhimutto hoti.",
  "an6.55:12.1_0": "Siyā kho pana, bhante, idhekaccassa āyasmato evamassa:",
  "an6.55:12.2_0": "‘lābhasakkārasilokaṁ nūna ayamāyasmā nikāmayamāno pavivekādhimutto’ti.",
  "an6.55:12.3_0": "Na kho panetaṁ, bhante, evaṁ daṭṭhabbaṁ.",
  "an6.55:12.4_0": "Khīṇāsavo, bhante,",
  "an6.55:12.4_1": "bhikkhu vusitavā katakaraṇīyo karaṇīyaṁ attano asamanupassanto katassa vā paṭicayaṁ khayā rāgassa vītarāgattā pavivekādhimutto hoti,",
  "an6.55:12.4_2": "khayā dosassa vītadosattā pavivekādhimutto hoti,",
  "an6.55:12.4_3": "khayā mohassa vītamohattā pavivekādhimutto hoti.",
  "an6.55:13.1_0": "Siyā kho pana, bhante, idhekaccassa āyasmato evamassa:",
  "an6.55:13.2_0": "‘sīlabbataparāmāsaṁ nūna ayamāyasmā sārato paccāgacchanto abyāpajjādhimutto’ti.",
  "an6.55:13.3_0": "Na kho panetaṁ, bhante, evaṁ daṭṭhabbaṁ.",
  "an6.55:13.4_0": "Khīṇāsavo, bhante,",
  "an6.55:13.4_1": "bhikkhu vusitavā katakaraṇīyo karaṇīyaṁ attano asamanupassanto katassa vā paṭicayaṁ khayā rāgassa vītarāgattā abyāpajjādhimutto hoti,",
  "an6.55:13.4_2": "khayā dosassa vītadosattā abyāpajjādhimutto hoti,",
  "an6.55:13.4_3": "khayā mohassa vītamohattā abyāpajjādhimutto hoti.",
  "an6.55:14.1_0": "Khayā rāgassa vītarāgattā taṇhākkhayādhimutto hoti,",
  "an6.55:14.1_1": "khayā dosassa vītadosattā taṇhākkhayādhimutto hoti,",
  "an6.55:14.1_2": "khayā mohassa vītamohattā taṇhākkhayādhimutto hoti.",
  "an6.55:15.1_0": "Khayā rāgassa vītarāgattā upādānakkhayādhimutto hoti,",
  "an6.55:15.1_1": "khayā dosassa vītadosattā upādānakkhayādhimutto hoti,",
  "an6.55:15.1_2": "khayā mohassa vītamohattā upādānakkhayādhimutto hoti.",
  "an6.55:16.1_0": "Khayā rāgassa vītarāgattā asammohādhimutto hoti,",
  "an6.55:16.1_1": "khayā dosassa vītadosattā asammohādhimutto hoti,",
  "an6.55:16.1_2": "khayā mohassa vītamohattā asammohādhimutto hoti.",
  "an6.55:17.1_0": "Evaṁ sammā vimuttacittassa, bhante,",
  "an6.55:17.1_1": "bhikkhuno bhusā cepi cakkhuviññeyyā rūpā cakkhussa āpāthaṁ āgacchanti,",
  "an6.55:17.1_2": "nevassa cittaṁ pariyādiyanti.",
  "an6.55:17.2_0": "Amissīkatamevassa cittaṁ hoti ṭhitaṁ āneñjappattaṁ vayañcassānupassati.",
  "an6.55:17.3_0": "Bhusā cepi sotaviññeyyā saddā …",
  "an6.55:17.4_0": "ghānaviññeyyā gandhā …",
  "an6.55:17.5_0": "jivhāviññeyyā rasā …",
  "an6.55:17.6_0": "kāyaviññeyyā phoṭṭhabbā …",
  "an6.55:17.7_0": "manoviññeyyā dhammā manassa āpāthaṁ āgacchanti, nevassa cittaṁ pariyādiyanti.",
  "an6.55:17.8_0": "Amissīkatamevassa cittaṁ hoti ṭhitaṁ āneñjappattaṁ vayañcassānupassati.",
  "an6.55:17.9_0": "Seyyathāpi, bhante, selo pabbato acchiddo asusiro ekagghano.",
  "an6.55:17.10_0": "Atha puratthimāya cepi disāya āgaccheyya bhusā vātavuṭṭhi neva naṁ saṅkampeyya na sampakampeyya na sampavedheyya,",
  "an6.55:17.10_1": "atha pacchimāya cepi disāya āgaccheyya bhusā vātavuṭṭhi …",
  "an6.55:17.11_0": "atha uttarāya cepi disāya āgaccheyya bhusā vātavuṭṭhi …",
  "an6.55:17.12_0": "atha dakkhiṇāya cepi disāya āgaccheyya bhusā vātavuṭṭhi neva naṁ saṅkampeyya na sampakampeyya na sampavedheyya;",
  "an6.55:17.13_0": "evamevaṁ kho, bhante,",
  "an6.55:17.13_1": "evaṁ sammāvimuttacittassa bhikkhuno bhusā cepi cakkhuviññeyyā rūpā cakkhussa āpāthaṁ āgacchanti,",
  "an6.55:17.13_2": "nevassa cittaṁ pariyādiyanti.",
  "an6.55:17.14_0": "Amissīkatamevassa cittaṁ hoti, ṭhitaṁ āneñjappattaṁ vayañcassānupassati.",
  "an6.55:17.15_0": "Bhusā cepi sotaviññeyyā saddā …",
  "an6.55:17.16_0": "ghānaviññeyyā gandhā …",
  "an6.55:17.17_0": "jivhāviññeyyā rasā …",
  "an6.55:17.18_0": "kāyaviññeyyā phoṭṭhabbā …",
  "an6.55:17.19_0": "manoviññeyyā dhammā manassa āpāthaṁ āgacchanti, nevassa cittaṁ pariyādiyanti.",
  "an6.55:17.20_0": "Amissīkatamevassa cittaṁ hoti ṭhitaṁ āneñjappattaṁ vayañcassānupassatīti.",
  "an6.55:18.1_0": "Nekkhammaṁ adhimuttassa,",
  "an6.55:18.2_0": "pavivekañca cetaso;",
  "an6.55:18.3_0": "Abyāpajjādhimuttassa,",
  "an6.55:18.4_0": "upādānakkhayassa ca.",
  "an6.55:19.1_0": "Taṇhākkhayādhimuttassa,",
  "an6.55:19.2_0": "asammohañca cetaso;",
  "an6.55:19.3_0": "Disvā āyatanuppādaṁ,",
  "an6.55:19.4_0": "sammā cittaṁ vimuccati.",
  "an6.55:20.1_0": "Tassa sammā vimuttassa,",
  "an6.55:20.2_0": "santacittassa bhikkhuno;",
  "an6.55:20.3_0": "Katassa paṭicayo natthi,",
  "an6.55:20.4_0": "karaṇīyaṁ na vijjati.",
  "an6.55:21.1_0": "Selo yathā ekagghano,",
  "an6.55:21.2_0": "vātena na samīrati;",
  "an6.55:21.3_0": "Evaṁ rūpā rasā saddā,",
  "an6.55:21.4_0": "gandhā phassā ca kevalā.",
  "an6.55:22.1_0": "Iṭṭhā dhammā aniṭṭhā ca,",
  "an6.55:22.2_0": "nappavedhenti tādino;",
  "an6.55:22.3_0": "Ṭhitaṁ cittaṁ vippamuttaṁ,",
  "an6.55:22.4_0": "vayañcassānupassatī”ti.",
  "an6.55:22.5_0": "Paṭhamaṁ.",
  "an6.56:0.1_0": "Aṅguttara Nikāya 6.56",
  "an6.56:0.2_0": "6. Mahāvagga",
  "an6.56:0.3_0": "Phaggunasutta",
  "an6.56:1.1_0": "Tena kho pana samayena āyasmā phagguno ābādhiko hoti dukkhito bāḷhagilāno.",
  "an6.56:1.2_0": "Atha kho āyasmā ānando yena bhagavā tenupasaṅkami;",
  "an6.56:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.56:1.2_2": "Ekamantaṁ nisinno kho āyasmā ānando bhagavantaṁ etadavoca:",
  "an6.56:1.3_0": "“āyasmā, bhante, phagguno ābādhiko dukkhito bāḷhagilāno.",
  "an6.56:1.4_0": "Sādhu, bhante, bhagavā yenāyasmā phagguno tenupasaṅkamatu anukampaṁ upādāyā”ti.",
  "an6.56:1.5_0": "Adhivāsesi bhagavā tuṇhībhāvena.",
  "an6.56:1.6_0": "Atha kho bhagavā sāyanhasamayaṁ paṭisallānā vuṭṭhito yenāyasmā phagguno tenupasaṅkami.",
  "an6.56:1.7_0": "Addasā kho āyasmā phagguno bhagavantaṁ dūratova āgacchantaṁ.",
  "an6.56:1.8_0": "Disvāna mañcake samadhosi.",
  "an6.56:1.9_0": "Atha kho bhagavā āyasmantaṁ phaggunaṁ etadavoca:",
  "an6.56:1.10_0": "“alaṁ, phagguna, mā tvaṁ mañcake samadhosi.",
  "an6.56:1.11_0": "Santimāni āsanāni parehi paññattāni, tatthāhaṁ nisīdissāmī”ti.",
  "an6.56:1.12_0": "Nisīdi bhagavā paññatte āsane.",
  "an6.56:1.13_0": "Nisajja kho bhagavā āyasmantaṁ phaggunaṁ etadavoca:",
  "an6.56:2.1_0": "“Kacci te, phagguna,",
  "an6.56:2.1_1": "khamanīyaṁ kacci yāpanīyaṁ?",
  "an6.56:2.1_2": "Kacci te dukkhā vedanā paṭikkamanti,",
  "an6.56:2.1_3": "no abhikkamanti;",
  "an6.56:2.1_4": "paṭikkamosānaṁ paññāyati,",
  "an6.56:2.1_5": "no abhikkamo”ti?",
  "an6.56:2.2_0": "“Na me, bhante,",
  "an6.56:2.2_1": "khamanīyaṁ na yāpanīyaṁ.",
  "an6.56:2.2_2": "Bāḷhā me dukkhā vedanā abhikkamanti,",
  "an6.56:2.2_3": "no paṭikkamanti;",
  "an6.56:2.2_4": "abhikkamosānaṁ paññāyati,",
  "an6.56:2.2_5": "no paṭikkamo.",
  "an6.56:3.1_0": "Seyyathāpi, bhante,",
  "an6.56:3.1_1": "balavā puriso tiṇhena sikharena muddhani abhimattheyya;",
  "an6.56:3.1_2": "evamevaṁ kho me, bhante,",
  "an6.56:3.1_3": "adhimattā vātā muddhani ūhananti.",
  "an6.56:3.2_0": "Na me, bhante,",
  "an6.56:3.2_1": "khamanīyaṁ na yāpanīyaṁ.",
  "an6.56:3.2_2": "Bāḷhā me dukkhā vedanā abhikkamanti,",
  "an6.56:3.2_3": "no paṭikkamanti;",
  "an6.56:3.2_4": "abhikkamosānaṁ paññāyati,",
  "an6.56:3.2_5": "no paṭikkamo.",
  "an6.56:4.1_0": "Seyyathāpi, bhante,",
  "an6.56:4.1_1": "balavā puriso daḷhena varattakkhaṇḍena sīsaveṭhanaṁ dadeyya;",
  "an6.56:4.1_2": "evamevaṁ kho me, bhante,",
  "an6.56:4.1_3": "adhimattā sīse sīsavedanā.",
  "an6.56:4.2_0": "Na me, bhante,",
  "an6.56:4.2_1": "khamanīyaṁ na yāpanīyaṁ.",
  "an6.56:4.2_2": "Bāḷhā me dukkhā vedanā abhikkamanti,",
  "an6.56:4.2_3": "no paṭikkamanti;",
  "an6.56:4.2_4": "abhikkamosānaṁ paññāyati,",
  "an6.56:4.2_5": "no paṭikkamo.",
  "an6.56:5.1_0": "Seyyathāpi, bhante,",
  "an6.56:5.1_1": "dakkho goghātako vā goghātakantevāsī vā tiṇhena govikantanena kucchiṁ parikanteyya;",
  "an6.56:5.1_2": "evamevaṁ kho me, bhante,",
  "an6.56:5.1_3": "adhimattā vātā kucchiṁ parikantanti.",
  "an6.56:5.2_0": "Na me, bhante,",
  "an6.56:5.2_1": "khamanīyaṁ na yāpanīyaṁ.",
  "an6.56:5.2_2": "Bāḷhā me dukkhā vedanā abhikkamanti,",
  "an6.56:5.2_3": "no paṭikkamanti;",
  "an6.56:5.2_4": "abhikkamosānaṁ paññāyati,",
  "an6.56:5.2_5": "no paṭikkamo.",
  "an6.56:6.1_0": "Seyyathāpi, bhante,",
  "an6.56:6.1_1": "dve balavanto purisā dubbalataraṁ purisaṁ nānābāhāsu gahetvā aṅgārakāsuyā santāpeyyuṁ samparitāpeyyuṁ;",
  "an6.56:6.1_2": "evamevaṁ kho me, bhante,",
  "an6.56:6.1_3": "adhimatto kāyasmiṁ ḍāho.",
  "an6.56:6.2_0": "Na me, bhante,",
  "an6.56:6.2_1": "khamanīyaṁ na yāpanīyaṁ.",
  "an6.56:6.2_2": "Bāḷhā me dukkhā vedanā abhikkamanti,",
  "an6.56:6.2_3": "no paṭikkamanti;",
  "an6.56:6.2_4": "abhikkamosānaṁ paññāyati,",
  "an6.56:6.2_5": "no paṭikkamo”ti.",
  "an6.56:6.3_0": "Atha kho bhagavā āyasmantaṁ phaggunaṁ dhammiyā kathāya sandassetvā samādapetvā samuttejetvā sampahaṁsetvā uṭṭhāyāsanā pakkāmi.",
  "an6.56:7.1_0": "Atha kho āyasmā phagguno acirapakkantassa bhagavato kālamakāsi.",
  "an6.56:7.2_0": "Tamhi cassa samaye maraṇakāle indriyāni vippasīdiṁsu.",
  "an6.56:7.3_0": "Atha kho āyasmā ānando yena bhagavā tenupasaṅkami;",
  "an6.56:7.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.56:7.3_2": "Ekamantaṁ nisinno kho āyasmā ānando bhagavantaṁ etadavoca:",
  "an6.56:7.4_0": "“āyasmā, bhante, phagguno acirapakkantassa bhagavato kālamakāsi.",
  "an6.56:7.5_0": "Tamhi cassa samaye maraṇakāle indriyāni vippasīdiṁsū”ti.",
  "an6.56:8.1_0": "“Kiṁ hānanda, phaggunassa bhikkhuno indriyāni na vippasīdissanti.",
  "an6.56:8.2_0": "Phaggunassa, ānanda, bhikkhuno pañcahi orambhāgiyehi saṁyojanehi cittaṁ avimuttaṁ ahosi.",
  "an6.56:8.3_0": "Tassa taṁ dhammadesanaṁ sutvā pañcahi orambhāgiyehi saṁyojanehi cittaṁ vimuttaṁ.",
  "an6.56:9.1_0": "Chayime, ānanda, ānisaṁsā kālena dhammassavane kālena atthupaparikkhāya.",
  "an6.56:9.2_0": "Katame cha?",
  "an6.56:9.3_0": "Idhānanda, bhikkhuno pañcahi orambhāgiyehi saṁyojanehi cittaṁ avimuttaṁ hoti.",
  "an6.56:9.4_0": "So tamhi samaye maraṇakāle labhati tathāgataṁ dassanāya.",
  "an6.56:9.5_0": "Tassa tathāgato dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an6.56:9.5_1": "kevalaparipuṇṇaṁ parisuddhaṁ brahmacariyaṁ pakāseti.",
  "an6.56:9.6_0": "Tassa taṁ dhammadesanaṁ sutvā pañcahi orambhāgiyehi saṁyojanehi cittaṁ vimuccati.",
  "an6.56:9.7_0": "Ayaṁ, ānanda, paṭhamo ānisaṁso kālena dhammassavane.",
  "an6.56:10.1_0": "Puna caparaṁ, ānanda, bhikkhuno pañcahi orambhāgiyehi saṁyojanehi cittaṁ avimuttaṁ hoti.",
  "an6.56:10.2_0": "So tamhi samaye maraṇakāle na heva kho labhati tathāgataṁ dassanāya,",
  "an6.56:10.2_1": "api ca kho tathāgatasāvakaṁ labhati dassanāya.",
  "an6.56:10.3_0": "Tassa tathāgatasāvako dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an6.56:10.3_1": "kevalaparipuṇṇaṁ parisuddhaṁ brahmacariyaṁ pakāseti.",
  "an6.56:10.4_0": "Tassa taṁ dhammadesanaṁ sutvā pañcahi orambhāgiyehi saṁyojanehi cittaṁ vimuccati.",
  "an6.56:10.5_0": "Ayaṁ, ānanda, dutiyo ānisaṁso kālena dhammassavane.",
  "an6.56:11.1_0": "Puna caparaṁ, ānanda, bhikkhuno pañcahi orambhāgiyehi saṁyojanehi cittaṁ avimuttaṁ hoti.",
  "an6.56:11.2_0": "So tamhi samaye maraṇakāle na heva kho labhati tathāgataṁ dassanāya,",
  "an6.56:11.2_1": "napi tathāgatasāvakaṁ labhati dassanāya;",
  "an6.56:11.3_0": "api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "an6.56:11.4_0": "Tassa yathāsutaṁ yathāpariyattaṁ dhammaṁ cetasā anuvitakkayato anuvicārayato manasānupekkhato pañcahi orambhāgiyehi saṁyojanehi cittaṁ vimuccati.",
  "an6.56:11.5_0": "Ayaṁ, ānanda, tatiyo ānisaṁso kālena atthupaparikkhāya.",
  "an6.56:12.1_0": "Idhānanda,",
  "an6.56:12.1_1": "bhikkhuno pañcahi orambhāgiyehi saṁyojanehi cittaṁ vimuttaṁ hoti,",
  "an6.56:12.1_2": "anuttare ca kho upadhisaṅkhaye cittaṁ avimuttaṁ hoti.",
  "an6.56:12.2_0": "So tamhi samaye maraṇakāle labhati tathāgataṁ dassanāya.",
  "an6.56:12.3_0": "Tassa tathāgato dhammaṁ deseti ādikalyāṇaṁ majjhekalyāṇaṁ …pe… brahmacariyaṁ pakāseti.",
  "an6.56:12.4_0": "Tassa taṁ dhammadesanaṁ sutvā anuttare upadhisaṅkhaye cittaṁ vimuccati.",
  "an6.56:12.5_0": "Ayaṁ, ānanda, catuttho ānisaṁso kālena dhammassavane.",
  "an6.56:13.1_0": "Puna caparaṁ, ānanda,",
  "an6.56:13.1_1": "bhikkhuno pañcahi orambhāgiyehi saṁyojanehi cittaṁ vimuttaṁ hoti,",
  "an6.56:13.1_2": "anuttare ca kho upadhisaṅkhaye cittaṁ avimuttaṁ hoti.",
  "an6.56:13.2_0": "So tamhi samaye maraṇakāle na heva kho labhati tathāgataṁ dassanāya,",
  "an6.56:13.2_1": "api ca kho tathāgatasāvakaṁ labhati dassanāya.",
  "an6.56:13.3_0": "Tassa tathāgatasāvako dhammaṁ deseti ādikalyāṇaṁ …pe… parisuddhaṁ brahmacariyaṁ pakāseti.",
  "an6.56:13.4_0": "Tassa taṁ dhammadesanaṁ sutvā anuttare upadhisaṅkhaye cittaṁ vimuccati.",
  "an6.56:13.5_0": "Ayaṁ, ānanda, pañcamo ānisaṁso kālena dhammassavane.",
  "an6.56:14.1_0": "Puna caparaṁ, ānanda,",
  "an6.56:14.1_1": "bhikkhuno pañcahi orambhāgiyehi saṁyojanehi cittaṁ vimuttaṁ hoti,",
  "an6.56:14.1_2": "anuttare ca kho upadhisaṅkhaye cittaṁ avimuttaṁ hoti.",
  "an6.56:14.2_0": "So tamhi samaye maraṇakāle na heva kho labhati tathāgataṁ dassanāya,",
  "an6.56:14.2_1": "napi tathāgatasāvakaṁ labhati dassanāya;",
  "an6.56:14.3_0": "api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "an6.56:14.4_0": "Tassa yathāsutaṁ yathāpariyattaṁ dhammaṁ cetasā anuvitakkayato anuvicārayato manasānupekkhato anuttare upadhisaṅkhaye cittaṁ vimuccati.",
  "an6.56:14.5_0": "Ayaṁ, ānanda, chaṭṭho ānisaṁso kālena atthupaparikkhāya.",
  "an6.56:15.1_0": "Ime kho, ānanda, cha ānisaṁsā kālena dhammassavane kālena atthupaparikkhāyā”ti.",
  "an6.56:15.2_0": "Dutiyaṁ.",
  "an6.57:0.1_0": "Aṅguttara Nikāya 6.57",
  "an6.57:0.2_0": "6. Mahāvagga",
  "an6.57:0.3_0": "Chaḷabhijātisutta",
  "an6.57:1.1_0": "Ekaṁ samayaṁ bhagavā rājagahe viharati gijjhakūṭe pabbate.",
  "an6.57:1.2_0": "Atha kho āyasmā ānando yena bhagavā tenupasaṅkami;",
  "an6.57:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.57:1.2_2": "Ekamantaṁ nisinno kho āyasmā ānando bhagavantaṁ etadavoca:",
  "an6.57:1.3_0": "“pūraṇena, bhante, kassapena chaḷabhijātiyo paññattā—",
  "an6.57:1.4_0": "kaṇhābhijāti paññattā,",
  "an6.57:1.4_1": "nīlābhijāti paññattā,",
  "an6.57:1.4_2": "lohitābhijāti paññattā,",
  "an6.57:1.4_3": "haliddābhijāti paññattā,",
  "an6.57:1.4_4": "sukkābhijāti paññattā,",
  "an6.57:1.4_5": "paramasukkābhijāti paññattā.",
  "an6.57:2.1_0": "Tatridaṁ, bhante,",
  "an6.57:2.1_1": "pūraṇena kassapena kaṇhābhijāti paññattā,",
  "an6.57:2.1_2": "orabbhikā sūkarikā sākuṇikā māgavikā luddā macchaghātakā corā coraghātakā bandhanāgārikā ye vā panaññepi keci kurūrakammantā.",
  "an6.57:3.1_0": "Tatridaṁ, bhante,",
  "an6.57:3.1_1": "pūraṇena kassapena nīlābhijāti paññattā,",
  "an6.57:3.1_2": "bhikkhū kaṇṭakavuttikā ye vā panaññepi keci kammavādā kriyavādā.",
  "an6.57:4.1_0": "Tatridaṁ, bhante, pūraṇena kassapena lohitābhijāti paññattā, nigaṇṭhā ekasāṭakā.",
  "an6.57:5.1_0": "Tatridaṁ, bhante, pūraṇena kassapena haliddābhijāti paññattā, gihī odātavasanā acelakasāvakā.",
  "an6.57:6.1_0": "Tatridaṁ, bhante, pūraṇena kassapena sukkābhijāti paññattā, ājīvakā ājīvakiniyo.",
  "an6.57:7.1_0": "Tatridaṁ, bhante,",
  "an6.57:7.1_1": "pūraṇena kassapena paramasukkābhijāti paññattā,",
  "an6.57:7.1_2": "nando vaccho kiso saṅkicco makkhali gosālo.",
  "an6.57:8.1_0": "Pūraṇena, bhante, kassapena imā chaḷabhijātiyo paññattā”ti.",
  "an6.57:9.1_0": "“Kiṁ panānanda, pūraṇassa kassapassa sabbo loko etadabbhanujānāti imā chaḷabhijātiyo paññāpetun”ti?",
  "an6.57:9.2_0": "“No hetaṁ, bhante.",
  "an6.57:9.3_0": "Seyyathāpi, ānanda,",
  "an6.57:9.3_1": "puriso daliddo assako anāḷhiko,",
  "an6.57:9.3_2": "tassa akāmakassa bilaṁ olaggeyyuṁ: ‘idaṁ te,",
  "an6.57:9.3_3": "ambho purisa,",
  "an6.57:9.3_4": "maṁsañca khāditabbaṁ,",
  "an6.57:9.3_5": "mūlañca anuppadātabban’ti.",
  "an6.57:9.4_0": "Evamevaṁ kho, ānanda,",
  "an6.57:9.4_1": "pūraṇena kassapena appaṭiññāya etesaṁ samaṇabrāhmaṇānaṁ imā chaḷabhijātiyo paññattā,",
  "an6.57:9.4_2": "yathā taṁ bālena abyattena akhettaññunā akusalena.",
  "an6.57:10.1_0": "Ahaṁ kho panānanda, chaḷabhijātiyo paññāpemi.",
  "an6.57:10.2_0": "Taṁ suṇāhi, sādhukaṁ manasi karohi; bhāsissāmī”ti.",
  "an6.57:10.3_0": "“Evaṁ, bhante”ti kho āyasmā ānando bhagavato paccassosi.",
  "an6.57:10.4_0": "Bhagavā etadavoca:",
  "an6.57:10.5_0": "“katamā cānanda, chaḷabhijātiyo?",
  "an6.57:10.6_0": "Idhānanda, ekacco kaṇhābhijātiyo samāno kaṇhaṁ dhammaṁ abhijāyati.",
  "an6.57:10.7_0": "Idha panānanda, ekacco kaṇhābhijātiyo samāno sukkaṁ dhammaṁ abhijāyati.",
  "an6.57:10.8_0": "Idha panānanda, ekacco kaṇhābhijātiyo samāno akaṇhaṁ asukkaṁ nibbānaṁ abhijāyati.",
  "an6.57:10.9_0": "Idha panānanda, ekacco sukkābhijātiyo samāno kaṇhaṁ dhammaṁ abhijāyati.",
  "an6.57:10.10_0": "Idha panānanda, ekacco sukkābhijātiyo samāno sukkaṁ dhammaṁ abhijāyati.",
  "an6.57:10.11_0": "Idha panānanda, ekacco sukkābhijātiyo samāno akaṇhaṁ asukkaṁ nibbānaṁ abhijāyati.",
  "an6.57:11.1_0": "Kathañcānanda, kaṇhābhijātiyo samāno kaṇhaṁ dhammaṁ abhijāyati?",
  "an6.57:11.2_0": "Idhānanda,",
  "an6.57:11.2_1": "ekacco nīce kule paccājāto hoti—caṇḍālakule vā nesādakule vā venakule vā rathakārakule vā pukkusakule vā,",
  "an6.57:11.2_2": "dalidde appannapānabhojane kasiravuttike,",
  "an6.57:11.2_3": "yattha kasirena ghāsacchādo labbhati.",
  "an6.57:11.3_0": "So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato vā,",
  "an6.57:11.3_1": "na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an6.57:11.4_0": "So kāyena duccaritaṁ carati, vācāya duccaritaṁ carati, manasā duccaritaṁ carati.",
  "an6.57:11.5_0": "So kāyena duccaritaṁ caritvā,",
  "an6.57:11.5_1": "vācāya duccaritaṁ caritvā,",
  "an6.57:11.5_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an6.57:11.6_0": "Evaṁ kho, ānanda, kaṇhābhijātiyo samāno kaṇhaṁ dhammaṁ abhijāyati.",
  "an6.57:12.1_0": "Kathañcānanda, kaṇhābhijātiyo samāno sukkaṁ dhammaṁ abhijāyati?",
  "an6.57:12.2_0": "Idhānanda, ekacco nīce kule paccājāto hoti—caṇḍālakule vā …pe…",
  "an6.57:12.3_0": "seyyāvasathapadīpeyyassa.",
  "an6.57:12.4_0": "So kāyena sucaritaṁ carati, vācāya sucaritaṁ carati, manasā sucaritaṁ carati.",
  "an6.57:12.5_0": "So kāyena sucaritaṁ caritvā,",
  "an6.57:12.5_1": "vācāya sucaritaṁ caritvā,",
  "an6.57:12.5_2": "manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.",
  "an6.57:12.6_0": "Evaṁ kho, ānanda, kaṇhābhijātiyo samāno sukkaṁ dhammaṁ abhijāyati.",
  "an6.57:13.1_0": "Kathañcānanda, kaṇhābhijātiyo samāno akaṇhaṁ asukkaṁ nibbānaṁ abhijāyati?",
  "an6.57:13.2_0": "Idhānanda, ekacco nīce kule paccājāto hoti—caṇḍālakule vā …pe…",
  "an6.57:13.3_0": "so ca hoti dubbaṇṇo duddasiko okoṭimako.",
  "an6.57:13.4_0": "So kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.",
  "an6.57:13.5_0": "So evaṁ pabbajito samāno pañca nīvaraṇe pahāya cetaso upakkilese paññāya dubbalīkaraṇe,",
  "an6.57:13.5_1": "catūsu satipaṭṭhānesu suppatiṭṭhitacitto,",
  "an6.57:13.5_2": "satta bojjhaṅge yathābhūtaṁ bhāvetvā akaṇhaṁ asukkaṁ nibbānaṁ abhijāyati.",
  "an6.57:13.6_0": "Evaṁ kho, ānanda, kaṇhābhijātiyo samāno akaṇhaṁ asukkaṁ nibbānaṁ abhijāyati.",
  "an6.57:14.1_0": "Kathañcānanda, sukkābhijātiyo samāno kaṇhaṁ dhammaṁ abhijāyati?",
  "an6.57:14.2_0": "Idhānanda,",
  "an6.57:14.2_1": "ekacco ucce kule paccājāto hoti—khattiyamahāsālakule vā brāhmaṇamahāsālakule vā gahapatimahāsālakule vā,",
  "an6.57:14.2_2": "aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe.",
  "an6.57:14.3_0": "So ca hoti abhirūpo dassanīyo pāsādiko paramāya vaṇṇapokkharatāya samannāgato,",
  "an6.57:14.3_1": "lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an6.57:14.4_0": "So kāyena duccaritaṁ carati, vācāya duccaritaṁ carati, manasā duccaritaṁ carati.",
  "an6.57:14.5_0": "So kāyena duccaritaṁ caritvā,",
  "an6.57:14.5_1": "vācāya duccaritaṁ caritvā,",
  "an6.57:14.5_2": "manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an6.57:14.6_0": "Evaṁ kho, ānanda, sukkābhijātiyo samāno kaṇhaṁ dhammaṁ abhijāyati.",
  "an6.57:15.1_0": "Kathañcānanda, sukkābhijātiyo samāno sukkaṁ dhammaṁ abhijāyati?",
  "an6.57:15.2_0": "Idhānanda, ekacco ucce kule paccājāto hoti—khattiyamahāsālakule vā …pe…",
  "an6.57:15.3_0": "seyyāvasathapadīpeyyassa.",
  "an6.57:15.4_0": "So kāyena sucaritaṁ carati, vācāya sucaritaṁ carati, manasā sucaritaṁ carati.",
  "an6.57:15.5_0": "So kāyena sucaritaṁ caritvā,",
  "an6.57:15.5_1": "vācāya sucaritaṁ caritvā,",
  "an6.57:15.5_2": "manasā sucaritaṁ caritvā kāyassa bhedā paraṁ maraṇā sugatiṁ saggaṁ lokaṁ upapajjati.",
  "an6.57:15.6_0": "Evaṁ kho, ānanda, sukkābhijātiyo samāno sukkaṁ dhammaṁ abhijāyati.",
  "an6.57:16.1_0": "Kathañcānanda, sukkābhijātiyo samāno akaṇhaṁ asukkaṁ nibbānaṁ abhijāyati?",
  "an6.57:16.2_0": "Idhānanda,",
  "an6.57:16.2_1": "ekacco ucce kule paccājāto hoti—khattiyamahāsālakule vā brāhmaṇamahāsālakule vā gahapatimahāsālakule vā,",
  "an6.57:16.2_2": "aḍḍhe mahaddhane mahābhoge pahūtajātarūparajate pahūtavittūpakaraṇe pahūtadhanadhaññe.",
  "an6.57:16.3_0": "So ca hoti abhirūpo dassanīyo pāsādiko paramāya vaṇṇapokkharatāya samannāgato,",
  "an6.57:16.3_1": "lābhī annassa pānassa vatthassa yānassa mālāgandhavilepanassa seyyāvasathapadīpeyyassa.",
  "an6.57:16.4_0": "So kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.",
  "an6.57:16.5_0": "So evaṁ pabbajito samāno pañca nīvaraṇe pahāya cetaso upakkilese paññāya dubbalīkaraṇe,",
  "an6.57:16.5_1": "catūsu satipaṭṭhānesu suppatiṭṭhitacitto,",
  "an6.57:16.5_2": "satta bojjhaṅge yathābhūtaṁ bhāvetvā akaṇhaṁ asukkaṁ nibbānaṁ abhijāyati.",
  "an6.57:16.6_0": "Evaṁ kho, ānanda, sukkābhijātiyo samāno akaṇhaṁ asukkaṁ nibbānaṁ abhijāyati.",
  "an6.57:17.1_0": "Imā kho, ānanda, chaḷabhijātiyo”ti.",
  "an6.57:17.2_0": "Tatiyaṁ.",
  "an6.58:0.1_0": "Aṅguttara Nikāya 6.58",
  "an6.58:0.2_0": "6. Mahāvagga",
  "an6.58:0.3_0": "Āsavasutta",
  "an6.58:1.1_0": "“Chahi,",
  "an6.58:1.1_1": "bhikkhave,",
  "an6.58:1.1_2": "dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an6.58:2.1_0": "Katamehi chahi?",
  "an6.58:2.2_0": "Idha, bhikkhave, bhikkhuno ye āsavā saṁvarā pahātabbā te saṁvarena pahīnā honti,",
  "an6.58:2.3_0": "ye āsavā paṭisevanā pahātabbā te paṭisevanāya pahīnā honti,",
  "an6.58:2.4_0": "ye āsavā adhivāsanā pahātabbā te adhivāsanāya pahīnā honti,",
  "an6.58:2.5_0": "ye āsavā parivajjanā pahātabbā te parivajjanāya pahīnā honti,",
  "an6.58:2.6_0": "ye āsavā vinodanā pahātabbā te vinodanāya pahīnā honti,",
  "an6.58:2.7_0": "ye āsavā bhāvanā pahātabbā te bhāvanāya pahīnā honti.",
  "an6.58:3.1_0": "Katame ca, bhikkhave, āsavā saṁvarā pahātabbā ye saṁvarena pahīnā honti?",
  "an6.58:3.2_0": "Idha, bhikkhave, bhikkhu paṭisaṅkhā yoniso cakkhundriyasaṁvarasaṁvuto viharati.",
  "an6.58:3.3_0": "Yaṁ hissa,",
  "an6.58:3.3_1": "bhikkhave,",
  "an6.58:3.3_2": "cakkhundriyasaṁvaraṁ asaṁvutassa viharato uppajjeyyuṁ āsavā vighātapariḷāhā,",
  "an6.58:3.3_3": "cakkhundriyasaṁvaraṁ saṁvutassa viharato evaṁsa te āsavā vighātapariḷāhā na honti.",
  "an6.58:3.4_0": "Paṭisaṅkhā yoniso sotindriya …pe…",
  "an6.58:3.5_0": "ghānindriya …",
  "an6.58:3.6_0": "jivhindriya …",
  "an6.58:3.7_0": "kāyindriya …",
  "an6.58:3.8_0": "manindriyasaṁvarasaṁvuto viharati.",
  "an6.58:3.9_0": "Yaṁ hissa,",
  "an6.58:3.9_1": "bhikkhave,",
  "an6.58:3.9_2": "manindriyasaṁvaraṁ asaṁvutassa viharato uppajjeyyuṁ āsavā vighātapariḷāhā,",
  "an6.58:3.9_3": "manindriyasaṁvaraṁ saṁvutassa viharato evaṁsa te āsavā vighātapariḷāhā na honti.",
  "an6.58:3.10_0": "Ime vuccanti, bhikkhave, āsavā saṁvarā pahātabbā ye saṁvarena pahīnā honti.",
  "an6.58:4.1_0": "Katame ca, bhikkhave, āsavā paṭisevanā pahātabbā ye paṭisevanāya pahīnā honti?",
  "an6.58:4.2_0": "Idha, bhikkhave, bhikkhu paṭisaṅkhā yoniso cīvaraṁ paṭisevati:",
  "an6.58:4.3_0": "‘yāvadeva sītassa paṭighātāya,",
  "an6.58:4.3_1": "uṇhassa paṭighātāya,",
  "an6.58:4.3_2": "ḍaṁsamakasavātātapasarīsapasamphassānaṁ paṭighātāya,",
  "an6.58:4.3_3": "yāvadeva hirikopīnapaṭicchādanatthaṁ’.",
  "an6.58:4.4_0": "Paṭisaṅkhā yoniso piṇḍapātaṁ paṭisevati:",
  "an6.58:4.5_0": "‘neva davāya na madāya na maṇḍanāya na vibhūsanāya,",
  "an6.58:4.5_1": "yāvadeva imassa kāyassa ṭhitiyā yāpanāya,",
  "an6.58:4.5_2": "vihiṁsūparatiyā brahmacariyānuggahāya,",
  "an6.58:4.5_3": "iti purāṇañca vedanaṁ paṭihaṅkhāmi,",
  "an6.58:4.5_4": "navañca vedanaṁ na uppādessāmi,",
  "an6.58:4.5_5": "yātrā ca me bhavissati anavajjatā ca phāsuvihāro ca’.",
  "an6.58:4.6_0": "Paṭisaṅkhā yoniso senāsanaṁ paṭisevati:",
  "an6.58:4.7_0": "‘yāvadeva sītassa paṭighātāya,",
  "an6.58:4.7_1": "uṇhassa paṭighātāya,",
  "an6.58:4.7_2": "ḍaṁsamakasavātātapasarīsapasamphassānaṁ paṭighātāya,",
  "an6.58:4.7_3": "yāvadeva utuparissayavinodanapaṭisallānārāmatthaṁ’.",
  "an6.58:4.8_0": "Paṭisaṅkhā yoniso gilānapaccayabhesajjaparikkhāraṁ paṭisevati:",
  "an6.58:4.9_0": "‘yāvadeva uppannānaṁ veyyābādhikānaṁ vedanānaṁ paṭighātāya, abyābajjhaparamatāyā’ti.",
  "an6.58:4.10_0": "Yaṁ hissa,",
  "an6.58:4.10_1": "bhikkhave,",
  "an6.58:4.10_2": "appaṭisevato uppajjeyyuṁ āsavā vighātapariḷāhā,",
  "an6.58:4.10_3": "paṭisevato evaṁsa te āsavā vighātapariḷāhā na honti.",
  "an6.58:4.11_0": "Ime vuccanti, bhikkhave, āsavā paṭisevanā pahātabbā ye paṭisevanāya pahīnā honti.",
  "an6.58:5.1_0": "Katame ca, bhikkhave, āsavā adhivāsanā pahātabbā ye adhivāsanāya pahīnā honti?",
  "an6.58:5.2_0": "Idha,",
  "an6.58:5.2_1": "bhikkhave,",
  "an6.58:5.2_2": "bhikkhu paṭisaṅkhā yoniso khamo hoti sītassa uṇhassa,",
  "an6.58:5.2_3": "jighacchāya, pipāsāya,",
  "an6.58:5.2_4": "ḍaṁsamakasavātātapasarīsapasamphassānaṁ,",
  "an6.58:5.2_5": "duruttānaṁ durāgatānaṁ vacanapathānaṁ,",
  "an6.58:5.2_6": "uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.",
  "an6.58:5.3_0": "Yaṁ hissa,",
  "an6.58:5.3_1": "bhikkhave,",
  "an6.58:5.3_2": "anadhivāsato uppajjeyyuṁ āsavā vighātapariḷāhā,",
  "an6.58:5.3_3": "adhivāsato evaṁsa te āsavā vighātapariḷāhā na honti.",
  "an6.58:5.4_0": "Ime vuccanti, bhikkhave, āsavā adhivāsanā pahātabbā ye adhivāsanāya pahīnā honti.",
  "an6.58:6.1_0": "Katame ca, bhikkhave, āsavā parivajjanā pahātabbā ye parivajjanāya pahīnā honti?",
  "an6.58:6.2_0": "Idha,",
  "an6.58:6.2_1": "bhikkhave,",
  "an6.58:6.2_2": "bhikkhu paṭisaṅkhā yoniso caṇḍaṁ hatthiṁ parivajjeti,",
  "an6.58:6.2_3": "caṇḍaṁ assaṁ parivajjeti,",
  "an6.58:6.2_4": "caṇḍaṁ goṇaṁ parivajjeti,",
  "an6.58:6.2_5": "caṇḍaṁ kukkuraṁ parivajjeti,",
  "an6.58:6.2_6": "ahiṁ khāṇuṁ kaṇṭakaṭṭhānaṁ sobbhaṁ papātaṁ candanikaṁ oḷigallaṁ,",
  "an6.58:6.2_7": "yathārūpe anāsane nisinnaṁ,",
  "an6.58:6.2_8": "yathārūpe agocare carantaṁ,",
  "an6.58:6.2_9": "yathārūpe pāpake mitte bhajantaṁ viññū sabrahmacārī pāpakesu ṭhānesu okappeyyuṁ,",
  "an6.58:6.2_10": "so tañca anāsanaṁ tañca agocaraṁ te ca pāpake mitte paṭisaṅkhā yoniso parivajjeti.",
  "an6.58:6.3_0": "Yaṁ hissa,",
  "an6.58:6.3_1": "bhikkhave,",
  "an6.58:6.3_2": "aparivajjayato uppajjeyyuṁ āsavā vighātapariḷāhā,",
  "an6.58:6.3_3": "parivajjayato evaṁsa te āsavā vighātapariḷāhā na honti.",
  "an6.58:6.4_0": "Ime vuccanti, bhikkhave, āsavā parivajjanā pahātabbā ye parivajjanāya pahīnā honti.",
  "an6.58:7.1_0": "Katame ca, bhikkhave, āsavā vinodanā pahātabbā ye vinodanāya pahīnā honti?",
  "an6.58:7.2_0": "Idha,",
  "an6.58:7.2_1": "bhikkhave,",
  "an6.58:7.2_2": "bhikkhu paṭisaṅkhā yoniso uppannaṁ kāmavitakkaṁ nādhivāseti pajahati vinodeti byantīkaroti anabhāvaṁ gameti,",
  "an6.58:7.3_0": "paṭisaṅkhā yoniso uppannaṁ byāpādavitakkaṁ …",
  "an6.58:7.4_0": "uppannaṁ vihiṁsāvitakkaṁ …",
  "an6.58:7.5_0": "uppannuppanne pāpake akusale dhamme nādhivāseti pajahati vinodeti byantīkaroti anabhāvaṁ gameti.",
  "an6.58:7.6_0": "Yaṁ hissa,",
  "an6.58:7.6_1": "bhikkhave,",
  "an6.58:7.6_2": "avinodayato uppajjeyyuṁ āsavā vighātapariḷāhā,",
  "an6.58:7.6_3": "vinodayato evaṁsa te āsavā vighātapariḷāhā na honti.",
  "an6.58:7.7_0": "Ime vuccanti, bhikkhave, āsavā vinodanā pahātabbā ye vinodanāya pahīnā honti.",
  "an6.58:8.1_0": "Katame ca, bhikkhave, āsavā bhāvanā pahātabbā ye bhāvanāya pahīnā honti?",
  "an6.58:8.2_0": "Idha,",
  "an6.58:8.2_1": "bhikkhave,",
  "an6.58:8.2_2": "bhikkhu paṭisaṅkhā yoniso satisambojjhaṅgaṁ bhāveti vivekanissitaṁ virāganissitaṁ nirodhanissitaṁ vosaggapariṇāmiṁ,",
  "an6.58:8.3_0": "paṭisaṅkhā yoniso dhammavicayasambojjhaṅgaṁ bhāveti …",
  "an6.58:8.4_0": "vīriyasambojjhaṅgaṁ bhāveti …",
  "an6.58:8.5_0": "pītisambojjhaṅgaṁ bhāveti …",
  "an6.58:8.6_0": "passaddhisambojjhaṅgaṁ bhāveti …",
  "an6.58:8.7_0": "samādhisambojjhaṅgaṁ bhāveti …",
  "an6.58:8.8_0": "upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ vosaggapariṇāmiṁ.",
  "an6.58:8.9_0": "Yaṁ hissa,",
  "an6.58:8.9_1": "bhikkhave,",
  "an6.58:8.9_2": "abhāvayato uppajjeyyuṁ āsavā vighātapariḷāhā,",
  "an6.58:8.9_3": "bhāvayato evaṁsa te āsavā vighātapariḷāhā na honti.",
  "an6.58:8.10_0": "Ime vuccanti, bhikkhave, āsavā bhāvanā pahātabbā ye bhāvanāya pahīnā honti.",
  "an6.58:9.1_0": "Imehi kho,",
  "an6.58:9.1_1": "bhikkhave,",
  "an6.58:9.1_2": "chahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an6.58:9.2_0": "Catutthaṁ.",
  "an6.59:0.1_0": "Aṅguttara Nikāya 6.59",
  "an6.59:0.2_0": "6. Mahāvagga",
  "an6.59:0.3_0": "Dārukammikasutta",
  "an6.59:1.1_0": "Evaṁ me sutaṁ—",
  "an6.59:1.2_0": "ekaṁ samayaṁ bhagavā nātike viharati giñjakāvasathe.",
  "an6.59:1.3_0": "Atha kho dārukammiko gahapati yena bhagavā tenupasaṅkami;",
  "an6.59:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.59:1.3_2": "Ekamantaṁ nisinnaṁ kho dārukammikaṁ gahapatiṁ bhagavā etadavoca:",
  "an6.59:1.4_0": "“api nu te, gahapati, kule dānaṁ dīyatī”ti?",
  "an6.59:1.5_0": "“Dīyati me, bhante, kule dānaṁ.",
  "an6.59:1.6_0": "Tañca kho ye te bhikkhū āraññikā piṇḍapātikā paṁsukūlikā arahanto vā arahattamaggaṁ vā samāpannā,",
  "an6.59:1.6_1": "tathārūpesu me, bhante,",
  "an6.59:1.6_2": "bhikkhūsu dānaṁ dīyatī”ti.",
  "an6.59:2.1_0": "“Dujjānaṁ kho etaṁ, gahapati,",
  "an6.59:2.1_1": "tayā gihinā kāmabhoginā puttasambādhasayanaṁ ajjhāvasantena,",
  "an6.59:2.1_2": "kāsikacandanaṁ paccanubhontena,",
  "an6.59:2.1_3": "mālāgandhavilepanaṁ dhārayantena,",
  "an6.59:2.1_4": "jātarūparajataṁ sādiyantena ime vā arahanto ime vā arahattamaggaṁ samāpannāti.",
  "an6.59:3.1_0": "Āraññiko cepi, gahapati,",
  "an6.59:3.1_1": "bhikkhu hoti uddhato unnaḷo capalo mukharo vikiṇṇavāco muṭṭhassati asampajāno asamāhito vibbhantacitto pākatindriyo.",
  "an6.59:3.2_0": "Evaṁ so tenaṅgena gārayho.",
  "an6.59:3.3_0": "Āraññiko cepi, gahapati,",
  "an6.59:3.3_1": "bhikkhu hoti anuddhato anunnaḷo acapalo amukharo avikiṇṇavāco upaṭṭhitassati sampajāno samāhito ekaggacitto saṁvutindriyo.",
  "an6.59:3.4_0": "Evaṁ so tenaṅgena pāsaṁso.",
  "an6.59:4.1_0": "Gāmantavihārī cepi, gahapati, bhikkhu hoti uddhato …pe…",
  "an6.59:4.2_0": "evaṁ so tenaṅgena gārayho.",
  "an6.59:4.3_0": "Gāmantavihārī cepi, gahapati, bhikkhu hoti anuddhato …pe…",
  "an6.59:4.4_0": "evaṁ so tenaṅgena pāsaṁso.",
  "an6.59:5.1_0": "Piṇḍapātiko cepi, gahapati, bhikkhu hoti uddhato …pe…",
  "an6.59:5.2_0": "evaṁ so tenaṅgena gārayho.",
  "an6.59:5.3_0": "Piṇḍapātiko cepi, gahapati, bhikkhu hoti anuddhato …pe…",
  "an6.59:5.4_0": "evaṁ so tenaṅgena pāsaṁso.",
  "an6.59:6.1_0": "Nemantaniko cepi, gahapati, bhikkhu hoti uddhato …pe…",
  "an6.59:6.2_0": "evaṁ so tenaṅgena gārayho.",
  "an6.59:6.3_0": "Nemantaniko cepi, gahapati, bhikkhu hoti anuddhato …pe…",
  "an6.59:6.4_0": "evaṁ so tenaṅgena pāsaṁso.",
  "an6.59:7.1_0": "Paṁsukūliko cepi, gahapati, bhikkhu hoti uddhato …pe…",
  "an6.59:7.2_0": "evaṁ so tenaṅgena gārayho.",
  "an6.59:7.3_0": "Paṁsukūliko cepi, gahapati, bhikkhu hoti anuddhato …pe…",
  "an6.59:7.4_0": "evaṁ so tenaṅgena pāsaṁso.",
  "an6.59:8.1_0": "Gahapaticīvaradharo cepi, gahapati,",
  "an6.59:8.1_1": "bhikkhu hoti uddhato unnaḷo capalo mukharo vikiṇṇavāco muṭṭhassati asampajāno asamāhito vibbhantacitto pākatindriyo.",
  "an6.59:8.2_0": "Evaṁ so tenaṅgena gārayho.",
  "an6.59:8.3_0": "Gahapaticīvaradharo cepi, gahapati,",
  "an6.59:8.3_1": "bhikkhu hoti anuddhato anunnaḷo acapalo amukharo avikiṇṇavāco upaṭṭhitassati sampajāno samāhito ekaggacitto saṁvutindriyo.",
  "an6.59:8.4_0": "Evaṁ so tenaṅgena pāsaṁso.",
  "an6.59:9.1_0": "Iṅgha tvaṁ, gahapati, saṅghe dānaṁ dehi.",
  "an6.59:9.2_0": "Saṅghe te dānaṁ dadato cittaṁ pasīdissati.",
  "an6.59:9.3_0": "So tvaṁ pasannacitto kāyassa bhedā paraṁ maraṇā sugatiṁ saggaṁ lokaṁ upapajjissasī”ti.",
  "an6.59:9.4_0": "“Esāhaṁ, bhante, ajjatagge saṅghe dānaṁ dassāmī”ti.",
  "an6.59:9.5_0": "Pañcamaṁ.",
  "an6.60:0.1_0": "Aṅguttara Nikāya 6.60",
  "an6.60:0.2_0": "6. Mahāvagga",
  "an6.60:0.3_0": "Hatthisāriputtasutta",
  "an6.60:1.1_0": "Evaṁ me sutaṁ—",
  "an6.60:1.2_0": "ekaṁ samayaṁ bhagavā bārāṇasiyaṁ viharati isipatane migadāye.",
  "an6.60:1.3_0": "Tena kho pana samayena sambahulā therā bhikkhū pacchābhattaṁ piṇḍapātapaṭikkantā maṇḍalamāḷe sannisinnā sannipatitā abhidhammakathaṁ kathenti.",
  "an6.60:1.4_0": "Tatra sudaṁ āyasmā citto hatthisāriputto therānaṁ bhikkhūnaṁ abhidhammakathaṁ kathentānaṁ antarantarā kathaṁ opāteti.",
  "an6.60:1.5_0": "Atha kho āyasmā mahākoṭṭhiko āyasmantaṁ cittaṁ hatthisāriputtaṁ etadavoca:",
  "an6.60:1.6_0": "“māyasmā citto hatthisāriputto therānaṁ bhikkhūnaṁ abhidhammakathaṁ kathentānaṁ antarantarā kathaṁ opātesi,",
  "an6.60:1.6_1": "yāva kathāpariyosānaṁ āyasmā citto āgametū”ti.",
  "an6.60:1.7_0": "Evaṁ vutte,",
  "an6.60:1.7_1": "āyasmato cittassa hatthisāriputtassa sahāyakā bhikkhū āyasmantaṁ mahākoṭṭhikaṁ etadavocuṁ:",
  "an6.60:1.8_0": "“māyasmā mahākoṭṭhiko āyasmantaṁ cittaṁ hatthisāriputtaṁ apasādesi,",
  "an6.60:1.8_1": "paṇḍito āyasmā citto hatthisāriputto.",
  "an6.60:1.9_0": "Pahoti cāyasmā citto hatthisāriputto therānaṁ bhikkhūnaṁ abhidhammakathaṁ kathetun”ti.",
  "an6.60:2.1_0": "“Dujjānaṁ kho etaṁ, āvuso, parassa cetopariyāyaṁ ajānantehi.",
  "an6.60:2.2_0": "Idhāvuso,",
  "an6.60:2.2_1": "ekacco puggalo tāvadeva soratasorato hoti,",
  "an6.60:2.2_2": "nivātanivāto hoti,",
  "an6.60:2.2_3": "upasantupasanto hoti,",
  "an6.60:2.2_4": "yāva satthāraṁ upanissāya viharati aññataraṁ vā garuṭṭhāniyaṁ sabrahmacāriṁ.",
  "an6.60:2.3_0": "Yato ca kho so vapakassateva satthārā,",
  "an6.60:2.3_1": "vapakassati garuṭṭhāniyehi sabrahmacārīhi,",
  "an6.60:2.3_2": "so saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi titthiyehi titthiyasāvakehi.",
  "an6.60:2.4_0": "Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.",
  "an6.60:2.5_0": "So rāgānuddhaṁsitena cittena sikkhaṁ paccakkhāya hīnāyāvattati.",
  "an6.60:3.1_0": "Seyyathāpi, āvuso, goṇo kiṭṭhādo dāmena vā baddho vaje vā oruddho.",
  "an6.60:3.2_0": "Yo nu kho, āvuso,",
  "an6.60:3.2_1": "evaṁ vadeyya:",
  "an6.60:3.2_2": "‘na dānāyaṁ goṇo kiṭṭhādo punadeva kiṭṭhaṁ otarissatī’ti,",
  "an6.60:3.2_3": "sammā nu kho so, āvuso,",
  "an6.60:3.2_4": "vadamāno vadeyyā”ti?",
  "an6.60:3.3_0": "“No hidaṁ, āvuso”.",
  "an6.60:3.4_0": "“Ṭhānañhetaṁ, āvuso, vijjati,",
  "an6.60:3.4_1": "yaṁ so goṇo kiṭṭhādo dāmaṁ vā chetvā vajaṁ vā bhinditvā,",
  "an6.60:3.4_2": "atha punadeva kiṭṭhaṁ otareyyāti.",
  "an6.60:3.5_0": "Evamevaṁ kho, āvuso,",
  "an6.60:3.5_1": "idhekacco puggalo tāvadeva soratasorato hoti,",
  "an6.60:3.5_2": "nivātanivāto hoti,",
  "an6.60:3.5_3": "upasantupasanto hoti yāva satthāraṁ upanissāya viharati aññataraṁ vā garuṭṭhāniyaṁ sabrahmacāriṁ.",
  "an6.60:3.6_0": "Yato ca kho so vapakassateva satthārā,",
  "an6.60:3.6_1": "vapakassati garuṭṭhāniyehi sabrahmacārīhi,",
  "an6.60:3.6_2": "so saṁsaṭṭho viharati bhikkhūhi bhikkhunīhi upāsakehi upāsikāhi raññā rājamahāmattehi titthiyehi titthiyasāvakehi.",
  "an6.60:3.7_0": "Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.",
  "an6.60:3.8_0": "So rāgānuddhaṁsitena cittena sikkhaṁ paccakkhāya hīnāyāvattati.",
  "an6.60:4.1_0": "Idha panāvuso, ekacco puggalo vivicceva kāmehi …pe… paṭhamaṁ jhānaṁ upasampajja viharati.",
  "an6.60:4.2_0": "So ‘lābhimhi paṭhamassa jhānassā’ti saṁsaṭṭho viharati bhikkhūhi …pe…",
  "an6.60:4.3_0": "sikkhaṁ paccakkhāya hīnāyāvattati.",
  "an6.60:4.4_0": "Seyyathāpi, āvuso,",
  "an6.60:4.4_1": "cātumahāpathe thullaphusitako devo vassanto rajaṁ antaradhāpeyya,",
  "an6.60:4.4_2": "cikkhallaṁ pātukareyya.",
  "an6.60:4.5_0": "Yo nu kho, āvuso,",
  "an6.60:4.5_1": "evaṁ vadeyya:",
  "an6.60:4.5_2": "‘na dāni amusmiṁ cātumahāpathe punadeva rajo pātubhavissatī’ti,",
  "an6.60:4.5_3": "sammā nu kho so, āvuso,",
  "an6.60:4.5_4": "vadamāno vadeyyā”ti?",
  "an6.60:4.6_0": "“No hidaṁ, āvuso”.",
  "an6.60:4.7_0": "“Ṭhānañhetaṁ, āvuso, vijjati,",
  "an6.60:4.7_1": "yaṁ amusmiṁ cātumahāpathe manussā vā atikkameyyuṁ,",
  "an6.60:4.7_2": "gopasū vā atikkameyyuṁ,",
  "an6.60:4.7_3": "vātātapo vā snehagataṁ pariyādiyeyya,",
  "an6.60:4.7_4": "atha punadeva rajo pātubhaveyyāti.",
  "an6.60:4.8_0": "Evamevaṁ kho, āvuso, idhekacco puggalo vivicceva kāmehi …pe… paṭhamaṁ jhānaṁ upasampajja viharati.",
  "an6.60:4.9_0": "So ‘lābhimhi paṭhamassa jhānassā’ti saṁsaṭṭho viharati bhikkhūhi …pe…",
  "an6.60:4.10_0": "sikkhaṁ paccakkhāya hīnāyāvattati.",
  "an6.60:5.1_0": "Idha panāvuso, ekacco puggalo vitakkavicārānaṁ vūpasamā …pe… dutiyaṁ jhānaṁ upasampajja viharati.",
  "an6.60:5.2_0": "So ‘lābhimhi dutiyassa jhānassā’ti saṁsaṭṭho viharati bhikkhūhi …pe…",
  "an6.60:5.3_0": "sikkhaṁ paccakkhāya hīnāyāvattati.",
  "an6.60:5.4_0": "Seyyathāpi, āvuso, gāmassa vā nigamassa vā avidūre mahantaṁ taḷākaṁ.",
  "an6.60:5.5_0": "Tattha thullaphusitako devo vuṭṭho sippisambukampi sakkharakaṭhalampi antaradhāpeyya.",
  "an6.60:5.6_0": "Yo nu kho, āvuso,",
  "an6.60:5.6_1": "evaṁ vadeyya:",
  "an6.60:5.6_2": "‘na dāni amusmiṁ taḷāke punadeva sippisambukā vā sakkharakaṭhalā vā pātubhavissantī’ti,",
  "an6.60:5.6_3": "sammā nu kho so, āvuso,",
  "an6.60:5.6_4": "vadamāno vadeyyā”ti?",
  "an6.60:5.7_0": "“No hidaṁ, āvuso”.",
  "an6.60:5.8_0": "“Ṭhānañhetaṁ, āvuso, vijjati,",
  "an6.60:5.8_1": "yaṁ amusmiṁ taḷāke manussā vā piveyyuṁ,",
  "an6.60:5.8_2": "gopasū vā piveyyuṁ,",
  "an6.60:5.8_3": "vātātapo vā snehagataṁ pariyādiyeyya,",
  "an6.60:5.8_4": "atha punadeva sippisambukāpi sakkharakaṭhalāpi pātubhaveyyunti.",
  "an6.60:5.9_0": "Evamevaṁ kho, āvuso,",
  "an6.60:5.9_1": "idhekacco puggalo vitakkavicārānaṁ vūpasamā …pe…",
  "an6.60:5.9_2": "dutiyaṁ jhānaṁ upasampajja viharati.",
  "an6.60:5.10_0": "So ‘lābhimhi dutiyassa jhānassā’ti saṁsaṭṭho viharati bhikkhūhi …pe…",
  "an6.60:5.11_0": "sikkhaṁ paccakkhāya hīnāyāvattati.",
  "an6.60:6.1_0": "Idha panāvuso, ekacco puggalo pītiyā ca virāgā …pe… tatiyaṁ jhānaṁ upasampajja viharati.",
  "an6.60:6.2_0": "So ‘lābhimhi tatiyassa jhānassā’ti saṁsaṭṭho viharati bhikkhūhi …pe…",
  "an6.60:6.3_0": "sikkhaṁ paccakkhāya hīnāyāvattati.",
  "an6.60:6.4_0": "Seyyathāpi, āvuso, purisaṁ paṇītabhojanaṁ bhuttāviṁ ābhidosikaṁ bhojanaṁ nacchādeyya.",
  "an6.60:6.5_0": "Yo nu kho, āvuso,",
  "an6.60:6.5_1": "evaṁ vadeyya:",
  "an6.60:6.5_2": "‘na dāni amuṁ purisaṁ punadeva bhojanaṁ chādessatī’ti,",
  "an6.60:6.5_3": "sammā nu kho so, āvuso,",
  "an6.60:6.5_4": "vadamāno vadeyyā”ti?",
  "an6.60:6.6_0": "“No hidaṁ, āvuso”.",
  "an6.60:6.7_0": "“Ṭhānañhetaṁ, āvuso, vijjati,",
  "an6.60:6.7_1": "amuṁ purisaṁ paṇītabhojanaṁ bhuttāviṁ yāvassa sā ojā kāye ṭhassati tāva na aññaṁ bhojanaṁ chādessati.",
  "an6.60:6.8_0": "Yato ca khvassa sā ojā antaradhāyissati, atha punadeva taṁ bhojanaṁ chādeyyāti.",
  "an6.60:6.9_0": "Evamevaṁ kho, āvuso, idhekacco puggalo pītiyā ca virāgā …pe… tatiyaṁ jhānaṁ upasampajja viharati.",
  "an6.60:6.10_0": "So ‘lābhimhi tatiyassa jhānassā’ti saṁsaṭṭho viharati bhikkhūhi …pe…",
  "an6.60:6.11_0": "sikkhaṁ paccakkhāya hīnāyāvattati.",
  "an6.60:7.1_0": "Idha, panāvuso,",
  "an6.60:7.1_1": "ekacco puggalo sukhassa ca pahānā dukkhassa ca pahānā …pe…",
  "an6.60:7.1_2": "catutthaṁ jhānaṁ upasampajja viharati.",
  "an6.60:7.2_0": "So ‘lābhimhi catutthassa jhānassā’ti saṁsaṭṭho viharati bhikkhūhi …pe…",
  "an6.60:7.3_0": "sikkhaṁ paccakkhāya hīnāyāvattati.",
  "an6.60:7.4_0": "Seyyathāpi, āvuso, pabbatasaṅkhepe udakarahado nivāto vigataūmiko.",
  "an6.60:7.5_0": "Yo nu kho, āvuso,",
  "an6.60:7.5_1": "evaṁ vadeyya:",
  "an6.60:7.5_2": "‘na dāni amusmiṁ udakarahade punadeva ūmi pātubhavissatī’ti,",
  "an6.60:7.5_3": "sammā nu kho so, āvuso,",
  "an6.60:7.5_4": "vadamāno vadeyyā”ti?",
  "an6.60:7.6_0": "“No hidaṁ, āvuso”.",
  "an6.60:7.7_0": "“Ṭhānañhetaṁ, āvuso, vijjati,",
  "an6.60:7.7_1": "yā puratthimāya disāya āgaccheyya bhusā vātavuṭṭhi.",
  "an6.60:7.7_2": "Sā tasmiṁ udakarahade ūmiṁ janeyya.",
  "an6.60:7.7_3": "Yā pacchimāya disāya āgaccheyya …pe…",
  "an6.60:7.7_4": "yā uttarāya disāya āgaccheyya …",
  "an6.60:7.7_5": "yā dakkhiṇāya disāya āgaccheyya bhusā vātavuṭṭhi.",
  "an6.60:7.7_6": "Sā tasmiṁ udakarahade ūmiṁ janeyyāti.",
  "an6.60:7.8_0": "Evamevaṁ kho, āvuso,",
  "an6.60:7.8_1": "idhekacco puggalo sukhassa ca pahānā dukkhassa ca pahānā …pe…",
  "an6.60:7.8_2": "catutthaṁ jhānaṁ upasampajja viharati.",
  "an6.60:7.9_0": "So ‘lābhimhi catutthassa jhānassā’ti saṁsaṭṭho viharati bhikkhūhi …pe…",
  "an6.60:7.10_0": "sikkhaṁ paccakkhāya hīnāyāvattati.",
  "an6.60:8.1_0": "Idha, panāvuso,",
  "an6.60:8.1_1": "ekacco puggalo sabbanimittānaṁ amanasikārā animittaṁ cetosamādhiṁ upasampajja viharati.",
  "an6.60:8.2_0": "So ‘lābhimhi animittassa cetosamādhissā’ti saṁsaṭṭho viharati bhikkhūhi bhikkhunīhi upāsakehi upāsikāhi",
  "an6.60:8.2_1": "raññā rājamahāmattehi titthiyehi titthiyasāvakehi.",
  "an6.60:8.3_0": "Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.",
  "an6.60:8.4_0": "So rāgānuddhaṁsitena cittena sikkhaṁ paccakkhāya hīnāyāvattati.",
  "an6.60:8.5_0": "Seyyathāpi, āvuso,",
  "an6.60:8.5_1": "rājā vā rājamahāmatto vā caturaṅginiyā senāya addhānamaggappaṭipanno aññatarasmiṁ vanasaṇḍe ekarattiṁ vāsaṁ upagaccheyya.",
  "an6.60:8.6_0": "Tatra hatthisaddena assasaddena rathasaddena pattisaddena bheripaṇavasaṅkhatiṇavaninnādasaddena cīrikasaddo antaradhāyeyya.",
  "an6.60:8.7_0": "Yo nu kho, āvuso,",
  "an6.60:8.7_1": "evaṁ vadeyya:",
  "an6.60:8.7_2": "‘na dāni amusmiṁ vanasaṇḍe punadeva cīrikasaddo pātubhavissatī’ti,",
  "an6.60:8.7_3": "sammā nu kho so, āvuso,",
  "an6.60:8.7_4": "vadamāno vadeyyā”ti?",
  "an6.60:8.8_0": "“No hidaṁ, āvuso”.",
  "an6.60:8.9_0": "“Ṭhānañhetaṁ, āvuso, vijjati,",
  "an6.60:8.9_1": "yaṁ so rājā vā rājamahāmatto vā tamhā vanasaṇḍā pakkameyya,",
  "an6.60:8.9_2": "atha punadeva cīrikasaddo pātubhaveyyāti.",
  "an6.60:8.10_0": "Evamevaṁ kho, āvuso,",
  "an6.60:8.10_1": "idhekacco puggalo sabbanimittānaṁ amanasikārā animittaṁ cetosamādhiṁ upasampajja viharati.",
  "an6.60:8.11_0": "So ‘lābhimhi animittassa cetosamādhissā’ti saṁsaṭṭho viharati bhikkhūhi bhikkhunīhi upāsakehi upāsikāhi",
  "an6.60:8.11_1": "raññā rājamahāmattehi titthiyehi titthiyasāvakehi.",
  "an6.60:8.12_0": "Tassa saṁsaṭṭhassa vissatthassa pākatassa bhassamanuyuttassa viharato rāgo cittaṁ anuddhaṁseti.",
  "an6.60:8.13_0": "So rāgānuddhaṁsitena cittena sikkhaṁ paccakkhāya hīnāyāvattatī”ti.",
  "an6.60:9.1_0": "Atha kho āyasmā citto hatthisāriputto aparena samayena sikkhaṁ paccakkhāya hīnāyāvattati.",
  "an6.60:9.2_0": "Atha kho cittassa hatthisāriputtassa sahāyakā bhikkhū yenāyasmā mahākoṭṭhiko tenupasaṅkamiṁsu;",
  "an6.60:9.2_1": "upasaṅkamitvā āyasmantaṁ mahākoṭṭhikaṁ etadavocuṁ:",
  "an6.60:9.3_0": "“kiṁ nu kho āyasmatā mahākoṭṭhikena citto hatthisāriputto cetasā ceto paricca vidito:",
  "an6.60:9.4_0": "‘imāsañca imāsañca vihārasamāpattīnaṁ citto hatthisāriputto lābhī,",
  "an6.60:9.4_1": "atha ca pana sikkhaṁ paccakkhāya hīnāyāvattissatī’ti;",
  "an6.60:9.5_0": "udāhu devatā etamatthaṁ ārocesuṁ:",
  "an6.60:9.6_0": "‘citto, bhante,",
  "an6.60:9.6_1": "hatthisāriputto imāsañca imāsañca vihārasamāpattīnaṁ lābhī,",
  "an6.60:9.6_2": "atha ca pana sikkhaṁ paccakkhāya hīnāyāvattissatī’”ti?",
  "an6.60:9.7_0": "“Cetasā ceto paricca vidito me, āvuso:",
  "an6.60:9.8_0": "‘citto hatthisāriputto imāsañca imāsañca vihārasamāpattīnaṁ lābhī,",
  "an6.60:9.8_1": "atha ca pana sikkhaṁ paccakkhāya hīnāyāvattissatī’ti.",
  "an6.60:9.9_0": "Devatāpi me etamatthaṁ ārocesuṁ:",
  "an6.60:9.10_0": "‘citto, bhante,",
  "an6.60:9.10_1": "hatthisāriputto imāsañca imāsañca vihārasamāpattīnaṁ lābhī,",
  "an6.60:9.10_2": "atha ca pana sikkhaṁ paccakkhāya hīnāyāvattissatī’”ti.",
  "an6.60:10.1_0": "Atha kho cittassa hatthisāriputtassa sahāyakā bhikkhū yena bhagavā tenupasaṅkamiṁsu;",
  "an6.60:10.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an6.60:10.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an6.60:10.2_0": "“citto, bhante,",
  "an6.60:10.2_1": "hatthisāriputto imāsañca imāsañca vihārasamāpattīnaṁ lābhī,",
  "an6.60:10.2_2": "atha ca pana sikkhaṁ paccakkhāya hīnāyāvattatī”ti.",
  "an6.60:10.3_0": "“Na, bhikkhave, citto ciraṁ sarissati nekkhammassā”ti.",
  "an6.60:11.1_0": "Atha kho citto hatthisāriputto nacirasseva kesamassuṁ ohāretvā kāsāyāni vatthāni acchādetvā agārasmā anagāriyaṁ pabbaji.",
  "an6.60:11.2_0": "Atha kho āyasmā citto hatthisāriputto eko vūpakaṭṭho appamatto ātāpī pahitatto viharanto nacirasseva—yassatthāya",
  "an6.60:11.2_1": "kulaputtā sammadeva agārasmā anagāriyaṁ pabbajanti,",
  "an6.60:11.2_2": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an6.60:11.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "an6.60:11.4_0": "Aññataro ca panāyasmā citto hatthisāriputto arahataṁ ahosīti.",
  "an6.60:11.5_0": "Chaṭṭhaṁ.",
  "an6.61:0.1_0": "Aṅguttara Nikāya 6.61",
  "an6.61:0.2_0": "6. Mahāvagga",
  "an6.61:0.3_0": "Majjhesutta",
  "an6.61:1.1_0": "Evaṁ me sutaṁ—",
  "an6.61:1.2_0": "ekaṁ samayaṁ bhagavā bārāṇasiyaṁ viharati isipatane migadāye.",
  "an6.61:1.3_0": "Tena kho pana samayena sambahulānaṁ therānaṁ bhikkhūnaṁ pacchābhattaṁ piṇḍapātapaṭikkantānaṁ maṇḍalamāḷe",
  "an6.61:1.3_1": "sannisinnānaṁ sannipatitānaṁ ayamantarākathā udapādi:",
  "an6.61:1.4_0": "“vuttamidaṁ, āvuso, bhagavatā pārāyane metteyyapañhe:",
  "an6.61:2.1_0": "‘Yo ubhonte viditvāna,",
  "an6.61:2.2_0": "majjhe mantā na lippati;",
  "an6.61:2.3_0": "Taṁ brūmi mahāpurisoti,",
  "an6.61:2.4_0": "sodha sibbini maccagā’”ti.",
  "an6.61:3.1_0": "“Katamo nu kho, āvuso, eko anto, katamo dutiyo anto, kiṁ majjhe, kā sibbinī”ti?",
  "an6.61:3.2_0": "Evaṁ vutte, aññataro bhikkhu there bhikkhū etadavoca:",
  "an6.61:3.3_0": "“phasso kho, āvuso, eko anto, phassasamudayo dutiyo anto, phassanirodho majjhe, taṇhā sibbinī;",
  "an6.61:3.4_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:3.5_0": "Ettāvatā kho, āvuso,",
  "an6.61:3.5_1": "bhikkhu abhiññeyyaṁ abhijānāti,",
  "an6.61:3.5_2": "pariññeyyaṁ parijānāti,",
  "an6.61:3.5_3": "abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:4.1_0": "Evaṁ vutte, aññataro bhikkhu there bhikkhū etadavoca:",
  "an6.61:4.2_0": "“atītaṁ kho, āvuso, eko anto, anāgataṁ dutiyo anto, paccuppannaṁ majjhe, taṇhā sibbinī;",
  "an6.61:4.3_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:4.4_0": "Ettāvatā kho, āvuso,",
  "an6.61:4.4_1": "bhikkhu abhiññeyyaṁ abhijānāti,",
  "an6.61:4.4_2": "pariññeyyaṁ parijānāti,",
  "an6.61:4.4_3": "abhiññeyyaṁ abhijānanto,",
  "an6.61:4.4_4": "pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:5.1_0": "Evaṁ vutte, aññataro bhikkhu there bhikkhū etadavoca:",
  "an6.61:5.2_0": "“sukhā, āvuso,",
  "an6.61:5.2_1": "vedanā eko anto,",
  "an6.61:5.2_2": "dukkhā vedanā dutiyo anto,",
  "an6.61:5.2_3": "adukkhamasukhā vedanā majjhe,",
  "an6.61:5.2_4": "taṇhā sibbinī;",
  "an6.61:5.3_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:5.4_0": "Ettāvatā kho, āvuso,",
  "an6.61:5.4_1": "bhikkhu abhiññeyyaṁ abhijānāti,",
  "an6.61:5.4_2": "pariññeyyaṁ parijānāti,",
  "an6.61:5.4_3": "abhiññeyyaṁ abhijānanto,",
  "an6.61:5.4_4": "pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:6.1_0": "Evaṁ vutte, aññataro bhikkhu there bhikkhū etadavoca:",
  "an6.61:6.2_0": "“nāmaṁ kho, āvuso, eko anto, rūpaṁ dutiyo anto, viññāṇaṁ majjhe, taṇhā sibbinī;",
  "an6.61:6.3_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:6.4_0": "Ettāvatā kho, āvuso,",
  "an6.61:6.4_1": "bhikkhu abhiññeyyaṁ abhijānāti,",
  "an6.61:6.4_2": "pariññeyyaṁ parijānāti,",
  "an6.61:6.4_3": "abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:7.1_0": "Evaṁ vutte aññataro bhikkhu there bhikkhū etadavoca:",
  "an6.61:7.2_0": "“cha kho, āvuso,",
  "an6.61:7.2_1": "ajjhattikāni āyatanāni eko anto,",
  "an6.61:7.2_2": "cha bāhirāni āyatanāni dutiyo anto,",
  "an6.61:7.2_3": "viññāṇaṁ majjhe,",
  "an6.61:7.2_4": "taṇhā sibbinī;",
  "an6.61:7.3_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:7.4_0": "Ettāvatā kho, āvuso,",
  "an6.61:7.4_1": "bhikkhu abhiññeyyaṁ abhijānāti,",
  "an6.61:7.4_2": "pariññeyyaṁ parijānāti,",
  "an6.61:7.4_3": "abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:8.1_0": "Evaṁ vutte aññataro bhikkhu there bhikkhū etadavoca:",
  "an6.61:8.2_0": "“sakkāyo kho, āvuso, eko anto, sakkāyasamudayo dutiyo anto, sakkāyanirodho majjhe, taṇhā sibbinī;",
  "an6.61:8.3_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:8.4_0": "Ettāvatā kho, āvuso,",
  "an6.61:8.4_1": "bhikkhu abhiññeyyaṁ abhijānāti,",
  "an6.61:8.4_2": "pariññeyyaṁ parijānāti,",
  "an6.61:8.4_3": "abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:9.1_0": "Evaṁ vutte, aññataro bhikkhu there bhikkhū etadavoca:",
  "an6.61:9.2_0": "“byākataṁ kho, āvuso, amhehi sabbeheva yathāsakaṁ paṭibhānaṁ.",
  "an6.61:9.3_0": "Āyāmāvuso, yena bhagavā tenupasaṅkamissāma; upasaṅkamitvā bhagavato etamatthaṁ ārocessāma.",
  "an6.61:9.4_0": "Yathā no bhagavā byākarissati tathā naṁ dhāressāmā”ti.",
  "an6.61:10.1_0": "“Evamāvuso”ti kho therā bhikkhū tassa bhikkhuno paccassosuṁ.",
  "an6.61:10.2_0": "Atha kho therā bhikkhū yena bhagavā tenupasaṅkamiṁsu;",
  "an6.61:10.2_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an6.61:10.3_0": "Ekamantaṁ nisinnā kho therā bhikkhū yāvatako ahosi sabbeheva saddhiṁ kathāsallāpo,",
  "an6.61:10.3_1": "taṁ sabbaṁ bhagavato ārocesuṁ.",
  "an6.61:10.4_0": "“Kassa nu kho, bhante, subhāsitan”ti?",
  "an6.61:10.5_0": "“Sabbesaṁ vo,",
  "an6.61:10.5_1": "bhikkhave,",
  "an6.61:10.5_2": "subhāsitaṁ pariyāyena,",
  "an6.61:10.5_3": "api ca yaṁ mayā sandhāya bhāsitaṁ pārāyane metteyyapañhe:",
  "an6.61:11.1_0": "‘Yo ubhonte viditvāna,",
  "an6.61:11.2_0": "majjhe mantā na lippati;",
  "an6.61:11.3_0": "Taṁ brūmi mahāpurisoti,",
  "an6.61:11.4_0": "sodha sibbinimaccagā’ti.",
  "an6.61:12.1_0": "Taṁ suṇātha, sādhukaṁ manasi karotha, bhāsissāmī”ti.",
  "an6.61:12.2_0": "“Evaṁ, bhante”ti kho therā bhikkhū bhagavato paccassosuṁ.",
  "an6.61:12.3_0": "Bhagavā etadavoca:",
  "an6.61:12.4_0": "“phasso kho, bhikkhave, eko anto, phassasamudayo dutiyo anto, phassanirodho majjhe, taṇhā sibbinī;",
  "an6.61:12.5_0": "taṇhā hi naṁ sibbati tassa tasseva bhavassa abhinibbattiyā.",
  "an6.61:12.6_0": "Ettāvatā kho,",
  "an6.61:12.6_1": "bhikkhave,",
  "an6.61:12.6_2": "bhikkhu abhiññeyyaṁ abhijānāti,",
  "an6.61:12.6_3": "pariññeyyaṁ parijānāti,",
  "an6.61:12.6_4": "abhiññeyyaṁ abhijānanto pariññeyyaṁ parijānanto diṭṭheva dhamme dukkhassantakaro hotī”ti.",
  "an6.61:12.7_0": "Sattamaṁ.",
  "an6.62:0.1_0": "Aṅguttara Nikāya 6.62",
  "an6.62:0.2_0": "6. Mahāvagga",
  "an6.62:0.3_0": "Purisindriyañāṇasutta",
  "an6.62:1.1_0": "Evaṁ me sutaṁ—",
  "an6.62:1.2_0": "ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena daṇḍakappakaṁ nāma kosalānaṁ nigamo tadavasari.",
  "an6.62:1.3_0": "Atha kho bhagavā maggā okkamma aññatarasmiṁ rukkhamūle paññatte āsane nisīdi.",
  "an6.62:1.4_0": "Te ca bhikkhū daṇḍakappakaṁ pavisiṁsu āvasathaṁ pariyesituṁ.",
  "an6.62:2.1_0": "Atha kho āyasmā ānando sambahulehi bhikkhūhi saddhiṁ yena aciravatī nadī tenupasaṅkami gattāni parisiñcituṁ.",
  "an6.62:2.2_0": "Aciravatiyā nadiyā gattāni parisiñcitvā paccuttaritvā ekacīvaro aṭṭhāsi gattāni pubbāpayamāno.",
  "an6.62:2.3_0": "Atha kho aññataro bhikkhu yenāyasmā ānando tenupasaṅkami;",
  "an6.62:2.3_1": "upasaṅkamitvā āyasmantaṁ ānandaṁ etadavoca:",
  "an6.62:2.4_0": "“kiṁ nu kho, āvuso ānanda, sabbaṁ cetaso samannāharitvā nu kho devadatto bhagavatā byākato:",
  "an6.62:2.5_0": "‘āpāyiko devadatto nerayiko kappaṭṭho atekiccho’ti, udāhu kenacideva pariyāyenāti?",
  "an6.62:2.6_0": "Evaṁ kho panetaṁ, āvuso, bhagavatā byākatan”ti.",
  "an6.62:3.1_0": "Atha kho āyasmā ānando yena bhagavā tenupasaṅkami;",
  "an6.62:3.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an6.62:3.1_2": "Ekamantaṁ nisinno kho āyasmā ānando bhagavantaṁ etadavoca:",
  "an6.62:3.2_0": "“idhāhaṁ, bhante,",
  "an6.62:3.2_1": "sambahulehi bhikkhūhi saddhiṁ yena aciravatī nadī tenupasaṅkamiṁ gattāni parisiñcituṁ.",
  "an6.62:3.3_0": "Aciravatiyā nadiyā gattāni parisiñcitvā paccuttaritvā ekacīvaro aṭṭhāsiṁ gattāni pubbāpayamāno.",
  "an6.62:3.4_0": "Atha kho, bhante, aññataro bhikkhu yenāhaṁ tenupasaṅkami; upasaṅkamitvā maṁ etadavoca:",
  "an6.62:3.5_0": "‘kiṁ nu kho, āvuso ānanda, sabbaṁ cetaso samannāharitvā nu kho devadatto bhagavatā byākato—",
  "an6.62:3.6_0": "āpāyiko devadatto nerayiko kappaṭṭho atekicchoti, udāhu kenacideva pariyāyenā’ti?",
  "an6.62:3.7_0": "Evaṁ vutte, ahaṁ, bhante, taṁ bhikkhuṁ etadavocaṁ:",
  "an6.62:3.8_0": "‘evaṁ kho panetaṁ, āvuso, bhagavatā byākatan’”ti.",
  "an6.62:4.1_0": "“So vā kho, ānanda, bhikkhu navo bhavissati acirapabbajito, thero vā pana bālo abyatto.",
  "an6.62:4.2_0": "Kathañhi nāma yaṁ mayā ekaṁsena byākataṁ tattha dvejjhaṁ āpajjissati.",
  "an6.62:4.3_0": "Nāhaṁ, ānanda,",
  "an6.62:4.3_1": "aññaṁ ekapuggalampi samanupassāmi,",
  "an6.62:4.3_2": "yo evaṁ mayā sabbaṁ cetaso samannāharitvā byākato,",
  "an6.62:4.3_3": "yathayidaṁ devadatto.",
  "an6.62:4.4_0": "Yāvakīvañcāhaṁ, ānanda, devadattassa vālaggakoṭinittudanamattampi sukkadhammaṁ addasaṁ;",
  "an6.62:4.5_0": "neva tāvāhaṁ devadattaṁ byākāsiṁ:",
  "an6.62:4.6_0": "‘āpāyiko devadatto nerayiko kappaṭṭho atekiccho’ti.",
  "an6.62:4.7_0": "Yato ca kho ahaṁ, ānanda, devadattassa vālaggakoṭinittudanamattampi sukkadhammaṁ na addasaṁ;",
  "an6.62:4.8_0": "athāhaṁ devadattaṁ byākāsiṁ:",
  "an6.62:4.9_0": "‘āpāyiko devadatto nerayiko kappaṭṭho atekiccho’ti.",
  "an6.62:5.1_0": "Seyyathāpi, ānanda, gūthakūpo sādhikaporiso pūro gūthassa samatittiko.",
  "an6.62:5.2_0": "Tatra puriso sasīsako nimuggo assa.",
  "an6.62:5.3_0": "Tassa kocideva puriso uppajjeyya atthakāmo hitakāmo yogakkhemakāmo tamhā gūthakūpā uddharitukāmo.",
  "an6.62:5.4_0": "So taṁ gūthakūpaṁ samantānuparigacchanto neva passeyya tassa purisassa vālaggakoṭinittudanamattampi gūthena amakkhitaṁ,",
  "an6.62:5.4_1": "yattha taṁ gahetvā uddhareyya.",
  "an6.62:5.5_0": "Evamevaṁ kho ahaṁ, ānanda, yato devadattassa vālaggakoṭinittudanamattampi sukkadhammaṁ na addasaṁ;",
  "an6.62:5.6_0": "athāhaṁ devadattaṁ byākāsiṁ:",
  "an6.62:5.7_0": "‘āpāyiko devadatto nerayiko kappaṭṭho atekiccho’ti.",
  "an6.62:5.8_0": "Sace tumhe, ānanda, suṇeyyātha tathāgatassa purisindriyañāṇāni vibhajissāmī”ti?",
  "an6.62:6.1_0": "“Etassa, bhagavā, kālo; etassa, sugata, kālo",
  "an6.62:6.2_0": "yaṁ bhagavā purisindriyañāṇāni vibhajeyya. Bhagavato sutvā bhikkhū dhāressantī”ti.",
  "an6.62:6.3_0": "“Tenahānanda, suṇāhi, sādhukaṁ manasi karohi; bhāsissāmī”ti.",
  "an6.62:6.4_0": "“Evaṁ, bhante”ti kho āyasmā ānando bhagavato paccassosi.",
  "an6.62:6.5_0": "Bhagavā etadavoca:",
  "an6.62:7.1_0": "“Idhāhaṁ, ānanda, ekaccaṁ puggalaṁ evaṁ cetasā ceto paricca pajānāmi:",
  "an6.62:7.2_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:7.3_0": "Tamenaṁ aparena samayena evaṁ cetasā ceto paricca pajānāmi:",
  "an6.62:7.4_0": "‘imassa kho puggalassa kusalā dhammā antarahitā, akusalā dhammā sammukhībhūtā.",
  "an6.62:7.5_0": "Atthi ca khvassa kusalamūlaṁ asamucchinnaṁ, tamhā tassa kusalā kusalaṁ pātubhavissati.",
  "an6.62:7.6_0": "Evamayaṁ puggalo āyatiṁ aparihānadhammo bhavissatī’ti.",
  "an6.62:7.7_0": "Seyyathāpi, ānanda,",
  "an6.62:7.7_1": "bījāni akhaṇḍāni apūtīni avātātapahatāni sāradāni sukhasayitāni sukhette suparikammakatāya bhūmiyā nikkhittāni.",
  "an6.62:7.8_0": "Jāneyyāsi tvaṁ, ānanda, imāni bījāni vuddhiṁ virūḷhiṁ vepullaṁ āpajjissantī”ti?",
  "an6.62:7.9_0": "“Evaṁ, bhante”.",
  "an6.62:7.10_0": "“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:",
  "an6.62:7.11_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:7.12_0": "Tamenaṁ aparena samayena evaṁ cetasā ceto paricca pajānāmi:",
  "an6.62:7.13_0": "‘imassa kho puggalassa kusalā dhammā antarahitā, akusalā dhammā sammukhībhūtā.",
  "an6.62:7.14_0": "Atthi ca khvassa kusalamūlaṁ asamucchinnaṁ, tamhā tassa kusalā kusalaṁ pātubhavissati.",
  "an6.62:7.15_0": "Evamayaṁ puggalo āyatiṁ aparihānadhammo bhavissatī’ti.",
  "an6.62:7.16_0": "Evampi kho, ānanda, tathāgatassa purisapuggalo cetasā ceto paricca vidito hoti.",
  "an6.62:7.17_0": "Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.",
  "an6.62:7.18_0": "Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.",
  "an6.62:8.1_0": "Idha panāhaṁ, ānanda, ekaccaṁ puggalaṁ evaṁ cetasā ceto paricca pajānāmi:",
  "an6.62:8.2_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:8.3_0": "Tamenaṁ aparena samayena evaṁ cetasā ceto paricca pajānāmi:",
  "an6.62:8.4_0": "‘imassa kho puggalassa akusalā dhammā antarahitā, kusalā dhammā sammukhībhūtā.",
  "an6.62:8.5_0": "Atthi ca khvassa akusalamūlaṁ asamucchinnaṁ, tamhā tassa akusalā akusalaṁ pātubhavissati.",
  "an6.62:8.6_0": "Evamayaṁ puggalo āyatiṁ parihānadhammo bhavissatī’ti.",
  "an6.62:8.7_0": "Seyyathāpi, ānanda,",
  "an6.62:8.7_1": "bījāni akhaṇḍāni apūtīni avātātapahatāni sāradāni sukhasayitāni puthusilāya nikkhittāni.",
  "an6.62:8.8_0": "Jāneyyāsi tvaṁ, ānanda, nayimāni bījāni vuddhiṁ virūḷhiṁ vepullaṁ āpajjissantī”ti?",
  "an6.62:8.9_0": "“Evaṁ, bhante”.",
  "an6.62:8.10_0": "“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:",
  "an6.62:8.11_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:8.12_0": "Tamenaṁ aparena samayena evaṁ cetasā ceto paricca pajānāmi:",
  "an6.62:8.13_0": "‘imassa kho puggalassa akusalā dhammā antarahitā, kusalā dhammā sammukhībhūtā.",
  "an6.62:8.14_0": "Atthi ca khvassa akusalamūlaṁ asamucchinnaṁ, tamhā tassa akusalā akusalaṁ pātubhavissati.",
  "an6.62:8.15_0": "Evamayaṁ puggalo āyatiṁ parihānadhammo bhavissatī’ti.",
  "an6.62:8.16_0": "Evampi kho, ānanda, tathāgatassa purisapuggalo cetasā ceto paricca vidito hoti.",
  "an6.62:8.17_0": "Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.",
  "an6.62:8.18_0": "Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.",
  "an6.62:9.1_0": "Idha panāhaṁ, ānanda, ekaccaṁ puggalaṁ evaṁ cetasā ceto paricca pajānāmi:",
  "an6.62:9.2_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:9.3_0": "Tamenaṁ aparena samayena evaṁ cetasā ceto paricca pajānāmi:",
  "an6.62:9.4_0": "‘natthi imassa puggalassa vālaggakoṭinittudanamattopi sukko dhammo,",
  "an6.62:9.4_1": "samannāgatoyaṁ puggalo ekantakāḷakehi akusalehi dhammehi,",
  "an6.62:9.4_2": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjissatī’ti.",
  "an6.62:9.5_0": "Seyyathāpi, ānanda,",
  "an6.62:9.5_1": "bījāni khaṇḍāni pūtīni vātātapahatāni sukhette suparikammakatāya bhūmiyā nikkhittāni.",
  "an6.62:9.6_0": "Jāneyyāsi tvaṁ, ānanda, nayimāni bījāni vuddhiṁ virūḷhiṁ vepullaṁ āpajjissantī”ti?",
  "an6.62:9.7_0": "“Evaṁ, bhante”.",
  "an6.62:9.8_0": "“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:",
  "an6.62:9.9_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:9.10_0": "Tamenaṁ aparena samayena evaṁ cetasā ceto paricca pajānāmi:",
  "an6.62:9.11_0": "‘natthi imassa puggalassa vālaggakoṭinittudanamattopi sukko dhammo,",
  "an6.62:9.11_1": "samannāgatoyaṁ puggalo ekantakāḷakehi akusalehi dhammehi,",
  "an6.62:9.11_2": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjissatī’ti.",
  "an6.62:9.12_0": "Evampi kho, ānanda, tathāgatassa purisapuggalo cetasā ceto paricca vidito hoti.",
  "an6.62:9.13_0": "Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.",
  "an6.62:9.14_0": "Evampi kho, ānanda, tathāgatassa āyatiṁ dhammasamuppādo cetasā ceto paricca vidito hotī”ti.",
  "an6.62:10.1_0": "Evaṁ vutte, āyasmā ānando bhagavantaṁ etadavoca:",
  "an6.62:10.2_0": "“sakkā nu kho, bhante, imesaṁ tiṇṇaṁ puggalānaṁ aparepi tayo puggalā sappaṭibhāgā paññāpetun”ti?",
  "an6.62:10.3_0": "“Sakkā, ānandā”ti bhagavā avoca:",
  "an6.62:10.4_0": "“idhāhaṁ, ānanda, ekaccaṁ puggalaṁ evaṁ cetasā ceto paricca pajānāmi:",
  "an6.62:10.5_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:10.6_0": "Tamenaṁ aparena samayena evaṁ cetasā ceto paricca pajānāmi:",
  "an6.62:10.7_0": "‘imassa kho puggalassa kusalā dhammā antarahitā, akusalā dhammā sammukhībhūtā.",
  "an6.62:10.8_0": "Atthi ca khvassa kusalamūlaṁ asamucchinnaṁ, tampi sabbena sabbaṁ samugghātaṁ gacchati.",
  "an6.62:10.9_0": "Evamayaṁ puggalo āyatiṁ parihānadhammo bhavissatī’ti.",
  "an6.62:10.10_0": "Seyyathāpi, ānanda, aṅgārāni ādittāni sampajjalitāni sajotibhūtāni puthusilāya nikkhittāni.",
  "an6.62:10.11_0": "Jāneyyāsi tvaṁ, ānanda, nayimāni aṅgārāni vuddhiṁ virūḷhiṁ vepullaṁ āpajjissantī”ti?",
  "an6.62:10.12_0": "“Evaṁ, bhante”.",
  "an6.62:10.13_0": "“Seyyathāpi vā pana, ānanda,",
  "an6.62:10.13_1": "sāyanhasamayaṁ sūriye ogacchante,",
  "an6.62:10.13_2": "jāneyyāsi tvaṁ, ānanda,",
  "an6.62:10.13_3": "āloko antaradhāyissati andhakāro pātubhavissatī”ti?",
  "an6.62:10.14_0": "“Evaṁ, bhante”.",
  "an6.62:10.15_0": "“Seyyathāpi vā,",
  "an6.62:10.15_1": "panānanda,",
  "an6.62:10.15_2": "abhido addharattaṁ bhattakālasamaye,",
  "an6.62:10.15_3": "jāneyyāsi tvaṁ, ānanda,",
  "an6.62:10.15_4": "āloko antarahito andhakāro pātubhūto”ti?",
  "an6.62:10.16_0": "“Evaṁ, bhante”.",
  "an6.62:10.17_0": "“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:",
  "an6.62:10.18_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:10.19_0": "Tamenaṁ aparena samayena evaṁ cetasā ceto paricca pajānāmi:",
  "an6.62:10.20_0": "‘imassa kho puggalassa kusalā dhammā antarahitā, akusalā dhammā sammukhībhūtā.",
  "an6.62:10.21_0": "Atthi ca khvassa kusalamūlaṁ asamucchinnaṁ, tampi sabbena sabbaṁ samugghātaṁ gacchati.",
  "an6.62:10.22_0": "Evamayaṁ puggalo āyatiṁ parihānadhammo bhavissatī’ti.",
  "an6.62:10.23_0": "Evampi kho, ānanda, tathāgatassa purisapuggalo cetasā ceto paricca vidito hoti.",
  "an6.62:10.24_0": "Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.",
  "an6.62:10.25_0": "Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.",
  "an6.62:11.1_0": "Idha panāhaṁ, ānanda, ekaccaṁ puggalaṁ evaṁ cetasā ceto paricca pajānāmi:",
  "an6.62:11.2_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:11.3_0": "Tamenaṁ aparena samayena evaṁ cetasā ceto paricca pajānāmi:",
  "an6.62:11.4_0": "‘imassa kho puggalassa akusalā dhammā antarahitā, kusalā dhammā sammukhībhūtā.",
  "an6.62:11.5_0": "Atthi ca khvassa akusalamūlaṁ asamucchinnaṁ, tampi sabbena sabbaṁ samugghātaṁ gacchati.",
  "an6.62:11.6_0": "Evamayaṁ puggalo āyatiṁ aparihānadhammo bhavissatī’ti.",
  "an6.62:11.7_0": "Seyyathāpi, ānanda,",
  "an6.62:11.7_1": "aṅgārāni ādittāni sampajjalitāni sajotibhūtāni sukkhe tiṇapuñje vā kaṭṭhapuñje vā nikkhittāni.",
  "an6.62:11.8_0": "Jāneyyāsi tvaṁ, ānanda, imāni aṅgārāni vuḍḍhiṁ virūḷhiṁ vepullaṁ āpajjissantī”ti?",
  "an6.62:11.9_0": "“Evaṁ, bhante”.",
  "an6.62:11.10_0": "“Seyyathāpi vā panānanda,",
  "an6.62:11.10_1": "rattiyā paccūsasamayaṁ sūriye uggacchante,",
  "an6.62:11.10_2": "jāneyyāsi tvaṁ, ānanda,",
  "an6.62:11.10_3": "andhakāro antaradhāyissati,",
  "an6.62:11.10_4": "āloko pātubhavissatī”ti?",
  "an6.62:11.11_0": "“Evaṁ, bhante”.",
  "an6.62:11.12_0": "“Seyyathāpi vā panānanda,",
  "an6.62:11.12_1": "abhido majjhanhike bhattakālasamaye,",
  "an6.62:11.12_2": "jāneyyāsi tvaṁ, ānanda,",
  "an6.62:11.12_3": "andhakāro antarahito āloko pātubhūto”ti?",
  "an6.62:11.13_0": "“Evaṁ, bhante”.",
  "an6.62:11.14_0": "“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:",
  "an6.62:11.15_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:11.16_0": "Tamenaṁ aparena samayena evaṁ cetasā ceto paricca pajānāmi:",
  "an6.62:11.17_0": "‘imassa kho puggalassa akusalā dhammā antarahitā, kusalā dhammā sammukhībhūtā.",
  "an6.62:11.18_0": "Atthi ca khvassa akusalamūlaṁ asamucchinnaṁ, tampi sabbena sabbaṁ samugghātaṁ gacchati.",
  "an6.62:11.19_0": "Evamayaṁ puggalo āyatiṁ aparihānadhammo bhavissatī’ti.",
  "an6.62:11.20_0": "Evampi kho, ānanda, tathāgatassa purisapuggalo cetasā ceto paricca vidito hoti.",
  "an6.62:11.21_0": "Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.",
  "an6.62:11.22_0": "Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.",
  "an6.62:12.1_0": "Idha panāhaṁ, ānanda, ekaccaṁ puggalaṁ cetasā ceto paricca pajānāmi:",
  "an6.62:12.2_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:12.3_0": "Tamenaṁ aparena samayena evaṁ cetasā ceto paricca pajānāmi:",
  "an6.62:12.4_0": "‘natthi imassa puggalassa vālaggakoṭinittudanamattopi akusalo dhammo,",
  "an6.62:12.4_1": "samannāgatoyaṁ puggalo ekantasukkehi anavajjehi dhammehi,",
  "an6.62:12.4_2": "diṭṭheva dhamme parinibbāyissatī’ti.",
  "an6.62:12.5_0": "Seyyathāpi, ānanda, aṅgārāni sītāni nibbutāni sukkhe tiṇapuñje vā kaṭṭhapuñje vā nikkhittāni.",
  "an6.62:12.6_0": "Jāneyyāsi tvaṁ, ānanda, nayimāni aṅgārāni vuḍḍhiṁ virūḷhiṁ vepullaṁ āpajjissantī”ti?",
  "an6.62:12.7_0": "“Evaṁ, bhante”.",
  "an6.62:12.8_0": "“Evamevaṁ kho ahaṁ, ānanda, idhekaccaṁ puggalaṁ evaṁ cetasā ceto paricca pajānāmi:",
  "an6.62:12.9_0": "‘imassa kho puggalassa vijjamānā kusalāpi dhammā akusalāpi dhammā’ti.",
  "an6.62:12.10_0": "Tamenaṁ aparena samayena evaṁ cetasā ceto paricca pajānāmi:",
  "an6.62:12.11_0": "‘natthi imassa puggalassa vālaggakoṭinittudanamattopi akusalo dhammo,",
  "an6.62:12.11_1": "samannāgatoyaṁ puggalo ekantasukkehi anavajjehi dhammehi,",
  "an6.62:12.11_2": "diṭṭheva dhamme parinibbāyissatī’ti.",
  "an6.62:12.12_0": "Evampi kho, ānanda, tathāgatassa purisapuggalo cetasā ceto paricca vidito hoti.",
  "an6.62:12.13_0": "Evampi kho, ānanda, tathāgatassa purisindriyañāṇaṁ cetasā ceto paricca viditaṁ hoti.",
  "an6.62:12.14_0": "Evampi kho, ānanda, tathāgatassa āyatiṁ dhammasamuppādo cetasā ceto paricca vidito hoti.",
  "an6.62:13.1_0": "Tatrānanda,",
  "an6.62:13.1_1": "ye te purimā tayo puggalā tesaṁ tiṇṇaṁ puggalānaṁ eko aparihānadhammo,",
  "an6.62:13.1_2": "eko parihānadhammo,",
  "an6.62:13.1_3": "eko āpāyiko nerayiko.",
  "an6.62:13.2_0": "Tatrānanda,",
  "an6.62:13.2_1": "yeme pacchimā tayo puggalā imesaṁ tiṇṇaṁ puggalānaṁ eko parihānadhammo,",
  "an6.62:13.2_2": "eko aparihānadhammo,",
  "an6.62:13.2_3": "eko parinibbānadhammo”ti.",
  "an6.62:13.3_0": "Aṭṭhamaṁ.",
  "an6.63:0.1_0": "Aṅguttara Nikāya 6.63",
  "an6.63:0.2_0": "6. Mahāvagga",
  "an6.63:0.3_0": "Nibbedhikasutta",
  "an6.63:1.1_0": "“Nibbedhikapariyāyaṁ vo, bhikkhave, dhammapariyāyaṁ desessāmi.",
  "an6.63:1.2_0": "Taṁ suṇātha, sādhukaṁ manasi karotha, bhāsissāmī”ti.",
  "an6.63:1.3_0": "“Evaṁ, bhante”ti kho te bhikkhū bhagavato paccassosuṁ.",
  "an6.63:1.4_0": "Bhagavā etadavoca:",
  "an6.63:2.1_0": "“Katamo ca so, bhikkhave, nibbedhikapariyāyo dhammapariyāyo?",
  "an6.63:2.2_0": "Kāmā,",
  "an6.63:2.2_1": "bhikkhave,",
  "an6.63:2.2_2": "veditabbā,",
  "an6.63:2.2_3": "kāmānaṁ nidānasambhavo veditabbo,",
  "an6.63:2.2_4": "kāmānaṁ vemattatā veditabbā,",
  "an6.63:2.2_5": "kāmānaṁ vipāko veditabbo,",
  "an6.63:2.2_6": "kāmanirodho veditabbo,",
  "an6.63:2.2_7": "kāmanirodhagāminī paṭipadā veditabbā.",
  "an6.63:3.1_0": "Vedanā,",
  "an6.63:3.1_1": "bhikkhave,",
  "an6.63:3.1_2": "veditabbā,",
  "an6.63:3.1_3": "vedanānaṁ nidānasambhavo veditabbo,",
  "an6.63:3.1_4": "vedanānaṁ vemattatā veditabbā,",
  "an6.63:3.1_5": "vedanānaṁ vipāko veditabbo,",
  "an6.63:3.1_6": "vedanānirodho veditabbo,",
  "an6.63:3.1_7": "vedanānirodhagāminī paṭipadā veditabbā.",
  "an6.63:4.1_0": "Saññā,",
  "an6.63:4.1_1": "bhikkhave,",
  "an6.63:4.1_2": "veditabbā,",
  "an6.63:4.1_3": "saññānaṁ nidānasambhavo veditabbo,",
  "an6.63:4.1_4": "saññānaṁ vemattatā veditabbā,",
  "an6.63:4.1_5": "saññānaṁ vipāko veditabbo,",
  "an6.63:4.1_6": "saññānirodho veditabbo,",
  "an6.63:4.1_7": "saññānirodhagāminī paṭipadā veditabbā.",
  "an6.63:5.1_0": "Āsavā,",
  "an6.63:5.1_1": "bhikkhave,",
  "an6.63:5.1_2": "veditabbā,",
  "an6.63:5.1_3": "āsavānaṁ nidānasambhavo veditabbo,",
  "an6.63:5.1_4": "āsavānaṁ vemattatā veditabbā,",
  "an6.63:5.1_5": "āsavānaṁ vipāko veditabbo,",
  "an6.63:5.1_6": "āsavanirodho veditabbo,",
  "an6.63:5.1_7": "āsavanirodhagāminī paṭipadā veditabbā.",
  "an6.63:6.1_0": "Kammaṁ,",
  "an6.63:6.1_1": "bhikkhave,",
  "an6.63:6.1_2": "veditabbaṁ,",
  "an6.63:6.1_3": "kammānaṁ nidānasambhavo veditabbo,",
  "an6.63:6.1_4": "kammānaṁ vemattatā veditabbā,",
  "an6.63:6.1_5": "kammānaṁ vipāko veditabbo,",
  "an6.63:6.1_6": "kammanirodho veditabbo,",
  "an6.63:6.1_7": "kammanirodhagāminī paṭipadā veditabbā.",
  "an6.63:7.1_0": "Dukkhaṁ,",
  "an6.63:7.1_1": "bhikkhave,",
  "an6.63:7.1_2": "veditabbaṁ,",
  "an6.63:7.1_3": "dukkhassa nidānasambhavo veditabbo,",
  "an6.63:7.1_4": "dukkhassa vemattatā veditabbā,",
  "an6.63:7.1_5": "dukkhassa vipāko veditabbo,",
  "an6.63:7.1_6": "dukkhanirodho veditabbo,",
  "an6.63:7.1_7": "dukkhanirodhagāminī paṭipadā veditabbā.",
  "an6.63:8.1_0": "‘Kāmā,",
  "an6.63:8.1_1": "bhikkhave,",
  "an6.63:8.1_2": "veditabbā,",
  "an6.63:8.1_3": "kāmānaṁ nidānasambhavo veditabbo,",
  "an6.63:8.1_4": "kāmānaṁ vemattatā veditabbā,",
  "an6.63:8.1_5": "kāmānaṁ vipāko veditabbo,",
  "an6.63:8.1_6": "kāmanirodho veditabbo,",
  "an6.63:8.1_7": "kāmanirodhagāminī paṭipadā veditabbā’ti,",
  "an6.63:8.1_8": "iti kho panetaṁ vuttaṁ.",
  "an6.63:8.2_0": "Kiñcetaṁ paṭicca vuttaṁ?",
  "an6.63:8.3_0": "Pañcime, bhikkhave, kāmaguṇā—",
  "an6.63:8.4_0": "cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,",
  "an6.63:8.5_0": "sotaviññeyyā saddā …",
  "an6.63:8.6_0": "ghānaviññeyyā gandhā …",
  "an6.63:8.7_0": "jivhāviññeyyā rasā …",
  "an6.63:8.8_0": "kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.",
  "an6.63:8.9_0": "Api ca kho, bhikkhave, nete kāmā kāmaguṇā nāmete ariyassa vinaye vuccanti—",
  "an6.63:8.10_0": "Saṅkapparāgo purisassa kāmo,",
  "an6.63:8.11_0": "Nete kāmā yāni citrāni loke;",
  "an6.63:8.12_0": "Saṅkapparāgo purisassa kāmo,",
  "an6.63:8.13_0": "Tiṭṭhanti citrāni tatheva loke;",
  "an6.63:8.14_0": "Athettha dhīrā vinayanti chandanti.",
  "an6.63:9.1_0": "Katamo ca, bhikkhave, kāmānaṁ nidānasambhavo?",
  "an6.63:10.2_0": "Phasso, bhikkhave, kāmānaṁ nidānasambhavo.",
  "an6.63:11.1_0": "Katamā ca, bhikkhave, kāmānaṁ vemattatā?",
  "an6.63:11.2_0": "Añño,",
  "an6.63:11.2_1": "bhikkhave,",
  "an6.63:11.2_2": "kāmo rūpesu,",
  "an6.63:11.2_3": "añño kāmo saddesu,",
  "an6.63:11.2_4": "añño kāmo gandhesu,",
  "an6.63:11.2_5": "añño kāmo rasesu,",
  "an6.63:11.2_6": "añño kāmo phoṭṭhabbesu.",
  "an6.63:11.3_0": "Ayaṁ vuccati, bhikkhave, kāmānaṁ vemattatā.",
  "an6.63:12.1_0": "Katamo ca, bhikkhave, kāmānaṁ vipāko?",
  "an6.63:12.2_0": "Yaṁ kho,",
  "an6.63:12.2_1": "bhikkhave,",
  "an6.63:12.2_2": "kāmayamāno tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ vā,",
  "an6.63:12.2_3": "ayaṁ vuccati,",
  "an6.63:12.2_4": "bhikkhave,",
  "an6.63:12.2_5": "kāmānaṁ vipāko.",
  "an6.63:13.1_0": "Katamo ca, bhikkhave, kāmanirodho?",
  "an6.63:13.2_0": "Phassanirodho, bhikkhave, kāmanirodho.",
  "an6.63:13.3_0": "Ayameva ariyo aṭṭhaṅgiko maggo kāmanirodhagāminī paṭipadā, seyyathidaṁ—",
  "an6.63:13.4_0": "sammādiṭṭhi,",
  "an6.63:13.4_1": "sammāsaṅkappo,",
  "an6.63:13.4_2": "sammāvācā,",
  "an6.63:13.4_3": "sammākammanto,",
  "an6.63:13.4_4": "sammāājīvo,",
  "an6.63:13.4_5": "sammāvāyāmo,",
  "an6.63:13.4_6": "sammāsati,",
  "an6.63:13.4_7": "sammāsamādhi.",
  "an6.63:14.1_0": "Yato kho,",
  "an6.63:14.1_1": "bhikkhave,",
  "an6.63:14.1_2": "ariyasāvako evaṁ kāme pajānāti,",
  "an6.63:14.1_3": "evaṁ kāmānaṁ nidānasambhavaṁ pajānāti,",
  "an6.63:14.1_4": "evaṁ kāmānaṁ vemattataṁ pajānāti,",
  "an6.63:14.1_5": "evaṁ kāmānaṁ vipākaṁ pajānāti,",
  "an6.63:14.1_6": "evaṁ kāmanirodhaṁ pajānāti,",
  "an6.63:14.1_7": "evaṁ kāmanirodhagāminiṁ paṭipadaṁ pajānāti,",
  "an6.63:14.1_8": "so imaṁ nibbedhikaṁ brahmacariyaṁ pajānāti kāmanirodhaṁ.",
  "an6.63:14.2_0": "Kāmā, bhikkhave, veditabbā …pe… kāmanirodhagāminī paṭipadā veditabbāti,",
  "an6.63:14.3_0": "iti yaṁ taṁ vuttaṁ idametaṁ paṭicca vuttaṁ.",
  "an6.63:15.1_0": "Vedanā, bhikkhave, veditabbā …pe… vedanānirodhagāminī paṭipadā veditabbāti,",
  "an6.63:15.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an6.63:15.3_0": "Tisso imā, bhikkhave, vedanā—",
  "an6.63:15.4_0": "sukhā vedanā, dukkhā vedanā, adukkhamasukhā vedanā.",
  "an6.63:16.1_0": "Katamo ca, bhikkhave, vedanānaṁ nidānasambhavo?",
  "an6.63:16.2_0": "Phasso, bhikkhave, vedanānaṁ nidānasambhavo.",
  "an6.63:17.1_0": "Katamā ca, bhikkhave, vedanānaṁ vemattatā?",
  "an6.63:17.2_0": "Atthi,",
  "an6.63:17.2_1": "bhikkhave,",
  "an6.63:17.2_2": "sāmisā sukhā vedanā,",
  "an6.63:17.2_3": "atthi nirāmisā sukhā vedanā,",
  "an6.63:17.2_4": "atthi sāmisā dukkhā vedanā,",
  "an6.63:17.2_5": "atthi nirāmisā dukkhā vedanā,",
  "an6.63:17.2_6": "atthi sāmisā adukkhamasukhā vedanā,",
  "an6.63:17.2_7": "atthi nirāmisā adukkhamasukhā vedanā.",
  "an6.63:17.3_0": "Ayaṁ vuccati, bhikkhave, vedanānaṁ vemattatā.",
  "an6.63:18.1_0": "Katamo ca, bhikkhave, vedanānaṁ vipāko?",
  "an6.63:18.2_0": "Yaṁ kho,",
  "an6.63:18.2_1": "bhikkhave,",
  "an6.63:18.2_2": "vediyamāno tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ vā,",
  "an6.63:18.3_0": "ayaṁ vuccati, bhikkhave, vedanānaṁ vipāko.",
  "an6.63:19.1_0": "Katamo ca, bhikkhave, vedanānirodho?",
  "an6.63:19.2_0": "Phassanirodho, bhikkhave, vedanānirodho.",
  "an6.63:19.3_0": "Ayameva ariyo aṭṭhaṅgiko maggo vedanānirodhagāminī paṭipadā, seyyathidaṁ—",
  "an6.63:19.4_0": "sammādiṭṭhi …pe… sammāsamādhi.",
  "an6.63:20.1_0": "Yato kho,",
  "an6.63:20.1_1": "bhikkhave,",
  "an6.63:20.1_2": "ariyasāvako evaṁ vedanaṁ pajānāti,",
  "an6.63:20.1_3": "evaṁ vedanānaṁ nidānasambhavaṁ pajānāti,",
  "an6.63:20.1_4": "evaṁ vedanānaṁ vemattataṁ pajānāti,",
  "an6.63:20.1_5": "evaṁ vedanānaṁ vipākaṁ pajānāti,",
  "an6.63:20.1_6": "evaṁ vedanānirodhaṁ pajānāti,",
  "an6.63:20.1_7": "evaṁ vedanānirodhagāminiṁ paṭipadaṁ pajānāti.",
  "an6.63:20.1_8": "So imaṁ nibbedhikaṁ brahmacariyaṁ pajānāti vedanānirodhaṁ.",
  "an6.63:20.2_0": "Vedanā, bhikkhave, veditabbā …pe… vedanānirodhagāminī paṭipadā veditabbāti,",
  "an6.63:20.3_0": "iti yaṁ taṁ vuttaṁ idametaṁ paṭicca vuttaṁ.",
  "an6.63:21.1_0": "Saññā, bhikkhave, veditabbā …pe… saññānirodhagāminī paṭipadā veditabbāti,",
  "an6.63:21.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an6.63:21.3_0": "Chayimā, bhikkhave, saññā—",
  "an6.63:21.4_0": "rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.",
  "an6.63:22.1_0": "Katamo ca, bhikkhave, saññānaṁ nidānasambhavo?",
  "an6.63:22.2_0": "Phasso, bhikkhave, saññānaṁ nidānasambhavo.",
  "an6.63:23.1_0": "Katamā ca, bhikkhave, saññānaṁ vemattatā?",
  "an6.63:23.2_0": "Aññā,",
  "an6.63:23.2_1": "bhikkhave,",
  "an6.63:23.2_2": "saññā rūpesu,",
  "an6.63:23.2_3": "aññā saññā saddesu,",
  "an6.63:23.2_4": "aññā saññā gandhesu,",
  "an6.63:23.2_5": "aññā saññā rasesu,",
  "an6.63:23.2_6": "aññā saññā phoṭṭhabbesu,",
  "an6.63:23.2_7": "aññā saññā dhammesu.",
  "an6.63:23.3_0": "Ayaṁ vuccati, bhikkhave, saññānaṁ vemattatā.",
  "an6.63:24.1_0": "Katamo ca, bhikkhave, saññānaṁ vipāko?",
  "an6.63:24.2_0": "Vohāravepakkaṁ, bhikkhave, saññaṁ vadāmi.",
  "an6.63:24.3_0": "Yathā yathā naṁ sañjānāti tathā tathā voharati, evaṁ saññī ahosinti.",
  "an6.63:24.4_0": "Ayaṁ vuccati, bhikkhave, saññānaṁ vipāko.",
  "an6.63:25.1_0": "Katamo ca, bhikkhave, saññānirodho?",
  "an6.63:25.2_0": "Phassanirodho, bhikkhave, saññānirodho.",
  "an6.63:25.3_0": "Ayameva ariyo aṭṭhaṅgiko maggo saññānirodhagāminī paṭipadā, seyyathidaṁ—",
  "an6.63:25.4_0": "sammādiṭṭhi …pe… sammāsamādhi.",
  "an6.63:26.1_0": "Yato kho,",
  "an6.63:26.1_1": "bhikkhave,",
  "an6.63:26.1_2": "ariyasāvako evaṁ saññaṁ pajānāti,",
  "an6.63:26.1_3": "evaṁ saññānaṁ nidānasambhavaṁ pajānāti,",
  "an6.63:26.1_4": "evaṁ saññānaṁ vemattataṁ pajānāti,",
  "an6.63:26.1_5": "evaṁ saññānaṁ vipākaṁ pajānāti,",
  "an6.63:26.1_6": "evaṁ saññānirodhaṁ pajānāti,",
  "an6.63:26.1_7": "evaṁ saññānirodhagāminiṁ paṭipadaṁ pajānāti,",
  "an6.63:26.1_8": "so imaṁ nibbedhikaṁ brahmacariyaṁ pajānāti saññānirodhaṁ.",
  "an6.63:26.2_0": "Saññā, bhikkhave, veditabbā …pe… saññānirodhagāminī paṭipadā veditabbāti.",
  "an6.63:26.3_0": "Iti yaṁ taṁ vuttaṁ idametaṁ paṭicca vuttaṁ.",
  "an6.63:27.1_0": "Āsavā, bhikkhave, veditabbā …pe… āsavanirodhagāminī paṭipadā veditabbāti,",
  "an6.63:27.2_0": "iti kho panetaṁ vuttaṁ. Kiñcetaṁ paṭicca vuttaṁ?",
  "an6.63:27.3_0": "Tayome, bhikkhave, āsavā—",
  "an6.63:27.4_0": "kāmāsavo, bhavāsavo, avijjāsavo.",
  "an6.63:28.1_0": "Katamo ca, bhikkhave, āsavānaṁ nidānasambhavo?",
  "an6.63:28.2_0": "Avijjā, bhikkhave, āsavānaṁ nidānasambhavo.",
  "an6.63:29.1_0": "Katamā ca, bhikkhave, āsavānaṁ vemattatā?",
  "an6.63:29.2_0": "Atthi,",
  "an6.63:29.2_1": "bhikkhave,",
  "an6.63:29.2_2": "āsavā nirayagamanīyā,",
  "an6.63:29.2_3": "atthi āsavā tiracchānayonigamanīyā,",
  "an6.63:29.2_4": "atthi āsavā pettivisayagamanīyā,",
  "an6.63:29.2_5": "atthi āsavā manussalokagamanīyā,",
  "an6.63:29.2_6": "atthi āsavā devalokagamanīyā.",
  "an6.63:29.3_0": "Ayaṁ vuccati, bhikkhave, āsavānaṁ vemattatā.",
  "an6.63:30.1_0": "Katamo ca, bhikkhave, āsavānaṁ vipāko?",
  "an6.63:30.2_0": "Yaṁ kho,",
  "an6.63:30.2_1": "bhikkhave,",
  "an6.63:30.2_2": "avijjāgato tajjaṁ tajjaṁ attabhāvaṁ abhinibbatteti puññabhāgiyaṁ vā apuññabhāgiyaṁ vā,",
  "an6.63:30.2_3": "ayaṁ vuccati,",
  "an6.63:30.2_4": "bhikkhave,",
  "an6.63:30.2_5": "āsavānaṁ vipāko.",
  "an6.63:31.1_0": "Katamo ca, bhikkhave, āsavanirodho?",
  "an6.63:31.2_0": "Avijjānirodho, bhikkhave, āsavanirodho.",
  "an6.63:31.3_0": "Ayameva ariyo aṭṭhaṅgiko maggo āsavanirodhagāminī paṭipadā, seyyathidaṁ—",
  "an6.63:31.4_0": "sammādiṭṭhi …pe… sammāsamādhi.",
  "an6.63:32.1_0": "Yato kho,",
  "an6.63:32.1_1": "bhikkhave,",
  "an6.63:32.1_2": "ariyasāvako evaṁ āsave pajānāti,",
  "an6.63:32.1_3": "evaṁ āsavānaṁ nidānasambhavaṁ pajānāti,",
  "an6.63:32.1_4": "evaṁ āsavānaṁ vemattataṁ pajānāti,",
  "an6.63:32.1_5": "evaṁ āsavānaṁ vipākaṁ pajānāti,",
  "an6.63:32.1_6": "evaṁ āsavānaṁ nirodhaṁ pajānāti,",
  "an6.63:32.1_7": "evaṁ āsavānaṁ nirodhagāminiṁ paṭipadaṁ pajānāti,",
  "an6.63:32.1_8": "so imaṁ nibbedhikaṁ brahmacariyaṁ pajānāti āsavanirodhaṁ.",
  "an6.63:32.2_0": "Āsavā, bhikkhave, veditabbā …pe… āsavanirodhagāminī paṭipadā veditabbāti.",
  "an6.63:32.3_0": "Iti yaṁ taṁ vuttaṁ idametaṁ paṭicca vuttaṁ.",
  "an6.63:33.1_0": "Kammaṁ, bhikkhave, veditabbaṁ …pe… kammanirodhagāminī paṭipadā veditabbāti, iti kho panetaṁ vuttaṁ.",
  "an6.63:33.2_0": "Kiñcetaṁ paṭicca vuttaṁ?",
  "an6.63:33.3_0": "Cetanāhaṁ, bhikkhave, kammaṁ vadāmi.",
  "an6.63:33.4_0": "Cetayitvā kammaṁ karoti—",
  "an6.63:33.5_0": "kāyena vācāya manasā.",
  "an6.63:34.1_0": "Katamo ca, bhikkhave, kammānaṁ nidānasambhavo?",
  "an6.63:34.2_0": "Phasso, bhikkhave, kammānaṁ nidānasambhavo.",
  "an6.63:35.1_0": "Katamā ca, bhikkhave, kammānaṁ vemattatā?",
  "an6.63:35.2_0": "Atthi,",
  "an6.63:35.2_1": "bhikkhave,",
  "an6.63:35.2_2": "kammaṁ nirayavedanīyaṁ,",
  "an6.63:35.2_3": "atthi kammaṁ tiracchānayonivedanīyaṁ,",
  "an6.63:35.2_4": "atthi kammaṁ pettivisayavedanīyaṁ,",
  "an6.63:35.2_5": "atthi kammaṁ manussalokavedanīyaṁ,",
  "an6.63:35.2_6": "atthi kammaṁ devalokavedanīyaṁ.",
  "an6.63:35.3_0": "Ayaṁ vuccati, bhikkhave, kammānaṁ vemattatā.",
  "an6.63:36.1_0": "Katamo ca, bhikkhave, kammānaṁ vipāko?",
  "an6.63:36.2_0": "Tividhāhaṁ, bhikkhave, kammānaṁ vipākaṁ vadāmi—",
  "an6.63:36.3_0": "diṭṭheva dhamme, upapajje vā, apare vā pariyāye.",
  "an6.63:36.4_0": "Ayaṁ vuccati, bhikkhave, kammānaṁ vipāko.",
  "an6.63:37.1_0": "Katamo ca, bhikkhave, kammanirodho?",
  "an6.63:37.2_0": "Phassanirodho, bhikkhave, kammanirodho.",
  "an6.63:37.3_0": "Ayameva ariyo aṭṭhaṅgiko maggo kammanirodhagāminī paṭipadā, seyyathidaṁ—",
  "an6.63:37.4_0": "sammādiṭṭhi …pe… sammāsamādhi.",
  "an6.63:38.1_0": "Yato kho,",
  "an6.63:38.1_1": "bhikkhave,",
  "an6.63:38.1_2": "ariyasāvako evaṁ kammaṁ pajānāti,",
  "an6.63:38.1_3": "evaṁ kammānaṁ nidānasambhavaṁ pajānāti,",
  "an6.63:38.1_4": "evaṁ kammānaṁ vemattataṁ pajānāti,",
  "an6.63:38.1_5": "evaṁ kammānaṁ vipākaṁ pajānāti,",
  "an6.63:38.1_6": "evaṁ kammanirodhaṁ pajānāti,",
  "an6.63:38.1_7": "evaṁ kammanirodhagāminiṁ paṭipadaṁ pajānāti,",
  "an6.63:38.1_8": "so imaṁ nibbedhikaṁ brahmacariyaṁ pajānāti kammanirodhaṁ.",
  "an6.63:38.2_0": "Kammaṁ, bhikkhave, veditabbaṁ …pe… kammanirodhagāminī paṭipadā veditabbāti,",
  "an6.63:38.3_0": "iti yaṁ taṁ vuttaṁ idametaṁ paṭicca vuttaṁ.",
  "an6.63:39.1_0": "Dukkhaṁ,",
  "an6.63:39.1_1": "bhikkhave,",
  "an6.63:39.1_2": "veditabbaṁ,",
  "an6.63:39.1_3": "dukkhassa nidānasambhavo veditabbo,",
  "an6.63:39.1_4": "dukkhassa vemattatā veditabbā,",
  "an6.63:39.1_5": "dukkhassa vipāko veditabbo,",
  "an6.63:39.1_6": "dukkhanirodho veditabbo,",
  "an6.63:39.1_7": "dukkhanirodhagāminī paṭipadā veditabbāti.",
  "an6.63:39.2_0": "Iti kho panetaṁ vuttaṁ, kiñcetaṁ paṭicca vuttaṁ?",
  "an6.63:39.3_0": "Jātipi dukkhā,",
  "an6.63:39.3_1": "jarāpi dukkhā,",
  "an6.63:39.3_2": "byādhipi dukkho,",
  "an6.63:39.3_3": "maraṇampi dukkhaṁ,",
  "an6.63:39.3_4": "sokaparidevadukkhadomanassupāyāsāpi dukkhā,",
  "an6.63:39.3_5": "yampicchaṁ na labhati tampi dukkhaṁ,",
  "an6.63:39.3_6": "saṅkhittena pañcupādānakkhandhā dukkhā.",
  "an6.63:40.1_0": "Katamo ca, bhikkhave, dukkhassa nidānasambhavo?",
  "an6.63:40.2_0": "Taṇhā, bhikkhave, dukkhassa nidānasambhavo.",
  "an6.63:41.1_0": "Katamā ca, bhikkhave, dukkhassa vemattatā?",
  "an6.63:41.2_0": "Atthi, bhikkhave, dukkhaṁ adhimattaṁ, atthi parittaṁ, atthi dandhavirāgi, atthi khippavirāgi.",
  "an6.63:41.3_0": "Ayaṁ vuccati, bhikkhave, dukkhassa vemattatā.",
  "an6.63:42.1_0": "Katamo ca, bhikkhave, dukkhassa vipāko?",
  "an6.63:42.2_0": "Idha,",
  "an6.63:42.2_1": "bhikkhave,",
  "an6.63:42.2_2": "ekacco yena dukkhena abhibhūto pariyādinnacitto socati kilamati paridevati,",
  "an6.63:42.2_3": "urattāḷiṁ kandati,",
  "an6.63:42.2_4": "sammohaṁ āpajjati,",
  "an6.63:42.2_5": "yena vā pana dukkhena abhibhūto pariyādinnacitto bahiddhā pariyeṭṭhiṁ āpajjati:",
  "an6.63:42.3_0": "‘ko ekapadaṁ dvipadaṁ jānāti imassa dukkhassa nirodhāyā’ti?",
  "an6.63:42.4_0": "Sammohavepakkaṁ vāhaṁ, bhikkhave, dukkhaṁ vadāmi pariyeṭṭhivepakkaṁ vā.",
  "an6.63:42.5_0": "Ayaṁ vuccati, bhikkhave, dukkhassa vipāko.",
  "an6.63:43.1_0": "Katamo ca, bhikkhave, dukkhanirodho?",
  "an6.63:43.2_0": "Taṇhānirodho, bhikkhave, dukkhanirodho.",
  "an6.63:43.3_0": "Ayameva ariyo aṭṭhaṅgiko maggo dukkhassa nirodhagāminī paṭipadā, seyyathidaṁ—",
  "an6.63:43.4_0": "sammādiṭṭhi …pe… sammāsamādhi.",
  "an6.63:44.1_0": "Yato kho,",
  "an6.63:44.1_1": "bhikkhave,",
  "an6.63:44.1_2": "ariyasāvako evaṁ dukkhaṁ pajānāti,",
  "an6.63:44.1_3": "evaṁ dukkhassa nidānasambhavaṁ pajānāti,",
  "an6.63:44.1_4": "evaṁ dukkhassa vemattataṁ pajānāti,",
  "an6.63:44.1_5": "evaṁ dukkhassa vipākaṁ pajānāti,",
  "an6.63:44.1_6": "evaṁ dukkhanirodhaṁ pajānāti,",
  "an6.63:44.1_7": "evaṁ dukkhanirodhagāminiṁ paṭipadaṁ pajānāti,",
  "an6.63:44.1_8": "so imaṁ nibbedhikaṁ brahmacariyaṁ pajānāti dukkhanirodhaṁ.",
  "an6.63:44.2_0": "Dukkhaṁ,",
  "an6.63:44.2_1": "bhikkhave,",
  "an6.63:44.2_2": "veditabbaṁ,",
  "an6.63:44.2_3": "dukkhassa nidānasambhavo veditabbo,",
  "an6.63:44.2_4": "dukkhassa vemattatā veditabbā,",
  "an6.63:44.2_5": "dukkhassa vipāko veditabbo,",
  "an6.63:44.2_6": "dukkhanirodho veditabbo,",
  "an6.63:44.2_7": "dukkhanirodhagāminī paṭipadā veditabbāti.",
  "an6.63:44.3_0": "Iti yaṁ taṁ vuttaṁ idametaṁ paṭicca vuttaṁ.",
  "an6.63:45.1_0": "Ayaṁ kho so, bhikkhave, nibbedhikapariyāyo dhammapariyāyo”ti.",
  "an6.63:45.2_0": "Navamaṁ.",
  "an6.64:0.1_0": "Aṅguttara Nikāya 6.64",
  "an6.64:0.2_0": "6. Mahāvagga",
  "an6.64:0.3_0": "Sīhanādasutta",
  "an6.64:1.1_0": "“Chayimāni,",
  "an6.64:1.1_1": "bhikkhave,",
  "an6.64:1.1_2": "tathāgatassa tathāgatabalāni,",
  "an6.64:1.1_3": "yehi balehi samannāgato tathāgato āsabhaṁ ṭhānaṁ paṭijānāti,",
  "an6.64:1.1_4": "parisāsu sīhanādaṁ nadati,",
  "an6.64:1.1_5": "brahmacakkaṁ pavatteti.",
  "an6.64:1.2_0": "Katamāni cha?",
  "an6.64:1.3_0": "Idha, bhikkhave, tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti.",
  "an6.64:1.4_0": "Yampi,",
  "an6.64:1.4_1": "bhikkhave,",
  "an6.64:1.4_2": "tathāgato ṭhānañca ṭhānato aṭṭhānañca aṭṭhānato yathābhūtaṁ pajānāti, idampi,",
  "an6.64:1.4_3": "bhikkhave,",
  "an6.64:1.4_4": "tathāgatassa tathāgatabalaṁ hoti,",
  "an6.64:1.4_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an6.64:1.4_6": "parisāsu sīhanādaṁ nadati,",
  "an6.64:1.4_7": "brahmacakkaṁ pavatteti.",
  "an6.64:2.1_0": "Puna caparaṁ,",
  "an6.64:2.1_1": "bhikkhave,",
  "an6.64:2.1_2": "tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti.",
  "an6.64:2.2_0": "Yampi,",
  "an6.64:2.2_1": "bhikkhave,",
  "an6.64:2.2_2": "tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ pajānāti, idampi,",
  "an6.64:2.2_3": "bhikkhave,",
  "an6.64:2.2_4": "tathāgatassa tathāgatabalaṁ hoti,",
  "an6.64:2.2_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an6.64:2.2_6": "parisāsu sīhanādaṁ nadati,",
  "an6.64:2.2_7": "brahmacakkaṁ pavatteti.",
  "an6.64:3.1_0": "Puna caparaṁ,",
  "an6.64:3.1_1": "bhikkhave,",
  "an6.64:3.1_2": "tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ pajānāti.",
  "an6.64:3.2_0": "Yampi,",
  "an6.64:3.2_1": "bhikkhave,",
  "an6.64:3.2_2": "tathāgato …pe… idampi,",
  "an6.64:3.2_3": "bhikkhave,",
  "an6.64:3.2_4": "tathāgatassa tathāgatabalaṁ hoti,",
  "an6.64:3.2_5": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an6.64:3.2_6": "parisāsu sīhanādaṁ nadati,",
  "an6.64:3.2_7": "brahmacakkaṁ pavatteti.",
  "an6.64:4.1_0": "Puna caparaṁ,",
  "an6.64:4.1_1": "bhikkhave,",
  "an6.64:4.1_2": "tathāgato anekavihitaṁ pubbenivāsaṁ anussarati,",
  "an6.64:4.1_3": "seyyathidaṁ—ekampi jātiṁ,",
  "an6.64:4.1_4": "dvepi jātiyo …pe…",
  "an6.64:4.1_5": "iti sākāraṁ sauddesaṁ anekavihitaṁ pubbenivāsaṁ anussarati.",
  "an6.64:4.2_0": "Yampi,",
  "an6.64:4.2_1": "bhikkhave,",
  "an6.64:4.2_2": "tathāgato anekavihitaṁ pubbenivāsaṁ anussarati,",
  "an6.64:4.2_3": "seyyathidaṁ—ekampi jātiṁ,",
  "an6.64:4.2_4": "dvepi jātiyo …pe…",
  "an6.64:4.2_5": "iti sākāraṁ sauddesaṁ anekavihitaṁ pubbenivāsaṁ anussarati, idampi,",
  "an6.64:4.2_6": "bhikkhave,",
  "an6.64:4.2_7": "tathāgatassa tathāgatabalaṁ hoti,",
  "an6.64:4.2_8": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an6.64:4.2_9": "parisāsu sīhanādaṁ nadati,",
  "an6.64:4.2_10": "brahmacakkaṁ pavatteti.",
  "an6.64:5.1_0": "Puna caparaṁ,",
  "an6.64:5.1_1": "bhikkhave,",
  "an6.64:5.1_2": "tathāgato dibbena cakkhunā visuddhena atikkantamānusakena …pe…",
  "an6.64:5.1_3": "yathākammūpage satte pajānāti.",
  "an6.64:5.2_0": "Yampi,",
  "an6.64:5.2_1": "bhikkhave,",
  "an6.64:5.2_2": "tathāgato dibbena cakkhunā visuddhena atikkantamānusakena …pe…",
  "an6.64:5.2_3": "yathākammūpage satte pajānāti, idampi,",
  "an6.64:5.2_4": "bhikkhave,",
  "an6.64:5.2_5": "tathāgatassa tathāgatabalaṁ hoti,",
  "an6.64:5.2_6": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an6.64:5.2_7": "parisāsu sīhanādaṁ nadati,",
  "an6.64:5.2_8": "brahmacakkaṁ pavatteti.",
  "an6.64:6.1_0": "Puna caparaṁ, bhikkhave, tathāgato āsavānaṁ khayā …pe… sacchikatvā upasampajja viharati.",
  "an6.64:6.2_0": "Yampi,",
  "an6.64:6.2_1": "bhikkhave,",
  "an6.64:6.2_2": "tathāgato āsavānaṁ khayā …pe…",
  "an6.64:6.2_3": "sacchikatvā upasampajja viharati, idampi,",
  "an6.64:6.2_4": "bhikkhave,",
  "an6.64:6.2_5": "tathāgatassa tathāgatabalaṁ hoti,",
  "an6.64:6.2_6": "yaṁ balaṁ āgamma tathāgato āsabhaṁ ṭhānaṁ paṭijānāti,",
  "an6.64:6.2_7": "parisāsu sīhanādaṁ nadati,",
  "an6.64:6.2_8": "brahmacakkaṁ pavatteti.",
  "an6.64:6.3_0": "Imāni kho,",
  "an6.64:6.3_1": "bhikkhave,",
  "an6.64:6.3_2": "cha tathāgatassa tathāgatabalāni,",
  "an6.64:6.3_3": "yehi balehi samannāgato tathāgato āsabhaṁ ṭhānaṁ paṭijānāti,",
  "an6.64:6.3_4": "parisāsu sīhanādaṁ nadati,",
  "an6.64:6.3_5": "brahmacakkaṁ pavatteti.",
  "an6.64:7.1_0": "Tatra ce,",
  "an6.64:7.1_1": "bhikkhave,",
  "an6.64:7.1_2": "pare tathāgataṁ ṭhānañca ṭhānato aṭṭhānañca aṭṭhānato yathābhūtaṁ ñāṇena upasaṅkamitvā pañhaṁ pucchanti.",
  "an6.64:7.2_0": "Yathā yathā,",
  "an6.64:7.2_1": "bhikkhave,",
  "an6.64:7.2_2": "tathāgatassa ṭhānañca ṭhānato aṭṭhānañca aṭṭhānato yathābhūtaṁ ñāṇaṁ viditaṁ tathā tathā tesaṁ tathāgato",
  "an6.64:7.2_3": "ṭhānañca ṭhānato aṭṭhānañca aṭṭhānato yathābhūtaṁ ñāṇena pañhaṁ puṭṭho byākaroti.",
  "an6.64:8.1_0": "Tatra ce,",
  "an6.64:8.1_1": "bhikkhave,",
  "an6.64:8.1_2": "pare tathāgataṁ atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇena upasaṅkamitvā pañhaṁ pucchanti.",
  "an6.64:8.2_0": "Yathā yathā,",
  "an6.64:8.2_1": "bhikkhave,",
  "an6.64:8.2_2": "tathāgatassa atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇaṁ viditaṁ",
  "an6.64:8.2_3": "tathā tathā tesaṁ tathāgato atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ",
  "an6.64:8.2_4": "ñāṇena pañhaṁ puṭṭho byākaroti.",
  "an6.64:9.1_0": "Tatra ce,",
  "an6.64:9.1_1": "bhikkhave,",
  "an6.64:9.1_2": "pare tathāgataṁ jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇena upasaṅkamitvā pañhaṁ pucchanti.",
  "an6.64:9.2_0": "Yathā yathā,",
  "an6.64:9.2_1": "bhikkhave,",
  "an6.64:9.2_2": "tathāgatassa jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ viditaṁ",
  "an6.64:9.2_3": "tathā tathā tesaṁ tathāgato jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ",
  "an6.64:9.2_4": "ñāṇena pañhaṁ puṭṭho byākaroti.",
  "an6.64:10.1_0": "Tatra ce,",
  "an6.64:10.1_1": "bhikkhave,",
  "an6.64:10.1_2": "pare tathāgataṁ pubbenivāsānussatiṁ yathābhūtaṁ ñāṇena upasaṅkamitvā pañhaṁ pucchanti.",
  "an6.64:10.2_0": "Yathā yathā,",
  "an6.64:10.2_1": "bhikkhave,",
  "an6.64:10.2_2": "tathāgatassa pubbenivāsānussatiṁ yathābhūtaṁ ñāṇaṁ viditaṁ tathā tathā tesaṁ tathāgato pubbenivāsānussatiṁ yathābhūtaṁ ñāṇena pañhaṁ puṭṭho byākaroti.",
  "an6.64:11.1_0": "Tatra ce,",
  "an6.64:11.1_1": "bhikkhave,",
  "an6.64:11.1_2": "pare tathāgataṁ sattānaṁ cutūpapātaṁ yathābhūtaṁ ñāṇena upasaṅkamitvā pañhaṁ pucchanti.",
  "an6.64:11.2_0": "Yathā yathā,",
  "an6.64:11.2_1": "bhikkhave,",
  "an6.64:11.2_2": "tathāgatassa sattānaṁ cutūpapātaṁ yathābhūtaṁ ñāṇaṁ viditaṁ tathā tathā tesaṁ tathāgato sattānaṁ cutūpapātaṁ",
  "an6.64:11.2_3": "yathābhūtaṁ ñāṇena pañhaṁ puṭṭho byākaroti.",
  "an6.64:12.1_0": "Tatra ce,",
  "an6.64:12.1_1": "bhikkhave,",
  "an6.64:12.1_2": "pare tathāgataṁ āsavānaṁ khayā …pe…",
  "an6.64:12.1_3": "yathābhūtaṁ ñāṇena upasaṅkamitvā pañhaṁ pucchanti.",
  "an6.64:12.2_0": "Yathā yathā,",
  "an6.64:12.2_1": "bhikkhave,",
  "an6.64:12.2_2": "tathāgatassa āsavānaṁ khayā …pe…",
  "an6.64:12.2_3": "yathābhūtaṁ ñāṇaṁ viditaṁ tathā tathā tesaṁ tathāgato āsavānaṁ khayā …pe…",
  "an6.64:12.2_4": "yathābhūtaṁ ñāṇena pañhaṁ puṭṭho byākaroti.",
  "an6.64:13.1_0": "Tatra,",
  "an6.64:13.1_1": "bhikkhave,",
  "an6.64:13.1_2": "yampidaṁ ṭhānañca ṭhānato aṭṭhānañca aṭṭhānato yathābhūtaṁ ñāṇaṁ tampi samāhitassa vadāmi no asamāhitassa.",
  "an6.64:13.2_0": "Yampidaṁ atītānāgatapaccuppannānaṁ kammasamādānānaṁ ṭhānaso hetuso vipākaṁ yathābhūtaṁ ñāṇaṁ tampi samāhitassa vadāmi no asamāhitassa.",
  "an6.64:13.3_0": "Yampidaṁ jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ ñāṇaṁ tampi samāhitassa vadāmi no asamāhitassa.",
  "an6.64:13.4_0": "Yampidaṁ pubbenivāsānussatiṁ yathābhūtaṁ ñāṇaṁ tampi samāhitassa vadāmi no asamāhitassa.",
  "an6.64:13.5_0": "Yampidaṁ sattānaṁ cutūpapātaṁ yathābhūtaṁ ñāṇaṁ tampi samāhitassa vadāmi no asamāhitassa.",
  "an6.64:13.6_0": "Yampidaṁ āsavānaṁ khayā …pe… yathābhūtaṁ ñāṇaṁ tampi samāhitassa vadāmi no asamāhitassa.",
  "an6.64:13.7_0": "Iti kho, bhikkhave, samādhi maggo, asamādhi kummaggo”ti.",
  "an6.64:13.8_0": "Dasamaṁ.",
  "an6.64:13.9_0": "Mahāvaggo chaṭṭho.",
  "an6.64:14.0_0": "Tassuddānaṁ",
  "an6.64:14.1_0": "Soṇo phagguno bhijāti,",
  "an6.64:14.2_0": "āsavā dāruhatthi ca;",
  "an6.64:14.3_0": "Majjhe ñāṇaṁ nibbedhikaṁ,",
  "an6.64:14.4_0": "sīhanādoti te dasāti.",
  "an6.65:0.1_0": "Aṅguttara Nikāya 6.65",
  "an6.65:0.2_0": "7. Devatāvagga",
  "an6.65:0.3_0": "Anāgāmiphalasutta",
  "an6.65:1.1_0": "“Cha, bhikkhave, dhamme appahāya abhabbo anāgāmiphalaṁ sacchikātuṁ.",
  "an6.65:1.2_0": "Katame cha?",
  "an6.65:1.3_0": "Assaddhiyaṁ, ahirikaṁ, anottappaṁ, kosajjaṁ, muṭṭhassaccaṁ, duppaññataṁ—",
  "an6.65:1.4_0": "ime kho, bhikkhave, cha dhamme appahāya abhabbo anāgāmiphalaṁ sacchikātuṁ.",
  "an6.65:2.1_0": "Cha, bhikkhave, dhamme pahāya bhabbo anāgāmiphalaṁ sacchikātuṁ.",
  "an6.65:2.2_0": "Katame cha?",
  "an6.65:2.3_0": "Assaddhiyaṁ, ahirikaṁ, anottappaṁ, kosajjaṁ, muṭṭhassaccaṁ, duppaññataṁ—",
  "an6.65:2.4_0": "ime kho, bhikkhave, cha dhamme pahāya bhabbo anāgāmiphalaṁ sacchikātun”ti.",
  "an6.65:2.5_0": "Paṭhamaṁ.",
  "an6.66:0.1_0": "Aṅguttara Nikāya 6.66",
  "an6.66:0.2_0": "7. Devatāvagga",
  "an6.66:0.3_0": "Arahattasutta",
  "an6.66:1.1_0": "“Cha, bhikkhave, dhamme appahāya abhabbo arahattaṁ sacchikātuṁ.",
  "an6.66:1.2_0": "Katame cha?",
  "an6.66:1.3_0": "Thinaṁ, middhaṁ, uddhaccaṁ, kukkuccaṁ, assaddhiyaṁ, pamādaṁ—",
  "an6.66:1.4_0": "ime kho, bhikkhave, cha dhamme appahāya abhabbo arahattaṁ sacchikātuṁ.",
  "an6.66:2.1_0": "Cha, bhikkhave, dhamme pahāya bhabbo arahattaṁ sacchikātuṁ.",
  "an6.66:2.2_0": "Katame cha?",
  "an6.66:2.3_0": "Thinaṁ, middhaṁ, uddhaccaṁ, kukkuccaṁ, assaddhiyaṁ, pamādaṁ—",
  "an6.66:2.4_0": "ime kho, bhikkhave, cha dhamme pahāya bhabbo arahattaṁ sacchikātun”ti.",
  "an6.66:2.5_0": "Dutiyaṁ.",
  "an6.67:0.1_0": "Aṅguttara Nikāya 6.67",
  "an6.67:0.2_0": "7. Devatāvagga",
  "an6.67:0.3_0": "Mittasutta",
  "an6.67:1.1_0": "“‘So vata,",
  "an6.67:1.1_1": "bhikkhave,",
  "an6.67:1.1_2": "bhikkhu pāpamitto pāpasahāyo pāpasampavaṅko,",
  "an6.67:1.1_3": "pāpamitte sevamāno bhajamāno payirupāsamāno,",
  "an6.67:1.1_4": "tesañca diṭṭhānugatiṁ āpajjamāno ābhisamācārikaṁ dhammaṁ paripūressatī’ti netaṁ ṭhānaṁ vijjati.",
  "an6.67:1.2_0": "‘Ābhisamācārikaṁ dhammaṁ aparipūretvā sekhaṁ dhammaṁ paripūressatī’ti netaṁ ṭhānaṁ vijjati.",
  "an6.67:1.3_0": "‘Sekhaṁ dhammaṁ aparipūretvā sīlāni paripūressatī’ti netaṁ ṭhānaṁ vijjati.",
  "an6.67:1.4_0": "‘Sīlāni aparipūretvā kāmarāgaṁ vā rūparāgaṁ vā arūparāgaṁ vā pajahissatī’ti netaṁ ṭhānaṁ vijjati.",
  "an6.67:2.1_0": "‘So vata,",
  "an6.67:2.1_1": "bhikkhave,",
  "an6.67:2.1_2": "bhikkhu kalyāṇamitto kalyāṇasahāyo kalyāṇasampavaṅko,",
  "an6.67:2.1_3": "kalyāṇamitte sevamāno bhajamāno payirupāsamāno,",
  "an6.67:2.1_4": "tesañca diṭṭhānugatiṁ āpajjamāno ābhisamācārikaṁ dhammaṁ paripūressatī’ti ṭhānametaṁ vijjati.",
  "an6.67:2.2_0": "‘Ābhisamācārikaṁ dhammaṁ paripūretvā sekhaṁ dhammaṁ paripūressatī’ti ṭhānametaṁ vijjati.",
  "an6.67:2.3_0": "‘Sekhaṁ dhammaṁ paripūretvā sīlāni paripūressatī’ti ṭhānametaṁ vijjati.",
  "an6.67:2.4_0": "‘Sīlāni paripūretvā kāmarāgaṁ vā rūparāgaṁ vā arūparāgaṁ vā pajahissatī’ti ṭhānametaṁ vijjatī”ti.",
  "an6.67:2.5_0": "Tatiyaṁ.",
  "an6.68:0.1_0": "Aṅguttara Nikāya 6.68",
  "an6.68:0.2_0": "7. Devatāvagga",
  "an6.68:0.3_0": "Saṅgaṇikārāmasutta",
  "an6.68:1.1_0": "“‘So vata,",
  "an6.68:1.1_1": "bhikkhave,",
  "an6.68:1.1_2": "bhikkhu saṅgaṇikārāmo saṅgaṇikarato saṅgaṇikārāmataṁ anuyutto,",
  "an6.68:1.1_3": "gaṇārāmo gaṇarato gaṇārāmataṁ anuyutto,",
  "an6.68:1.1_4": "eko paviveke abhiramissatī’ti netaṁ ṭhānaṁ vijjati.",
  "an6.68:1.2_0": "‘Eko paviveke anabhiramanto cittassa nimittaṁ gahessatī’ti netaṁ ṭhānaṁ vijjati.",
  "an6.68:1.3_0": "‘Cittassa nimittaṁ agaṇhanto sammādiṭṭhiṁ paripūressatī’ti netaṁ ṭhānaṁ vijjati.",
  "an6.68:1.4_0": "‘Sammādiṭṭhiṁ aparipūretvā sammāsamādhiṁ paripūressatī’ti netaṁ ṭhānaṁ vijjati.",
  "an6.68:1.5_0": "‘Sammāsamādhiṁ aparipūretvā saṁyojanāni pajahissatī’ti netaṁ ṭhānaṁ vijjati.",
  "an6.68:1.6_0": "‘Saṁyojanāni appahāya nibbānaṁ sacchikarissatī’ti netaṁ ṭhānaṁ vijjati.",
  "an6.68:2.1_0": "‘So vata,",
  "an6.68:2.1_1": "bhikkhave,",
  "an6.68:2.1_2": "bhikkhu na saṅgaṇikārāmo na saṅgaṇikarato na saṅgaṇikārāmataṁ anuyutto,",
  "an6.68:2.1_3": "na gaṇārāmo na gaṇarato na gaṇārāmataṁ anuyutto,",
  "an6.68:2.1_4": "eko paviveke abhiramissatī’ti ṭhānametaṁ vijjati.",
  "an6.68:2.2_0": "‘Eko paviveke abhiramanto cittassa nimittaṁ gahessatī’ti ṭhānametaṁ vijjati.",
  "an6.68:2.3_0": "‘Cittassa nimittaṁ gaṇhanto sammādiṭṭhiṁ paripūressatī’ti ṭhānametaṁ vijjati.",
  "an6.68:2.4_0": "‘Sammādiṭṭhiṁ paripūretvā sammāsamādhiṁ paripūressatī’ti ṭhānametaṁ vijjati.",
  "an6.68:2.5_0": "‘Sammāsamādhiṁ paripūretvā saṁyojanāni pajahissatī’ti ṭhānametaṁ vijjati.",
  "an6.68:2.6_0": "‘Saṁyojanāni pahāya nibbānaṁ sacchikarissatī’ti ṭhānametaṁ vijjatī”ti.",
  "an6.68:2.7_0": "Catutthaṁ.",
  "an6.69:0.1_0": "Aṅguttara Nikāya 6.69",
  "an6.69:0.2_0": "7. Devatāvagga",
  "an6.69:0.3_0": "Devatāsutta",
  "an6.69:1.1_0": "Atha kho aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yena bhagavā tenupasaṅkami;",
  "an6.69:1.1_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an6.69:1.1_2": "Ekamantaṁ ṭhitā kho sā devatā bhagavantaṁ etadavoca:",
  "an6.69:1.2_0": "“chayime, bhante, dhammā bhikkhuno aparihānāya saṁvattanti.",
  "an6.69:1.3_0": "Katame cha?",
  "an6.69:1.4_0": "Satthugāravatā, dhammagāravatā, saṅghagāravatā, sikkhāgāravatā, sovacassatā, kalyāṇamittatā—",
  "an6.69:1.5_0": "ime kho, bhante, cha dhammā bhikkhuno aparihānāya saṁvattantī”ti.",
  "an6.69:1.6_0": "Idamavoca sā devatā.",
  "an6.69:1.7_0": "Samanuñño satthā ahosi.",
  "an6.69:1.8_0": "Atha kho sā devatā “samanuñño me satthā”ti bhagavantaṁ abhivādetvā padakkhiṇaṁ katvā tatthevantaradhāyi.",
  "an6.69:2.1_0": "Atha kho bhagavā tassā rattiyā accayena bhikkhū āmantesi:",
  "an6.69:2.2_0": "“imaṁ,",
  "an6.69:2.2_1": "bhikkhave,",
  "an6.69:2.2_2": "rattiṁ aññatarā devatā abhikkantāya rattiyā abhikkantavaṇṇā kevalakappaṁ jetavanaṁ obhāsetvā yenāhaṁ tenupasaṅkami;",
  "an6.69:2.2_3": "upasaṅkamitvā maṁ abhivādetvā ekamantaṁ aṭṭhāsi.",
  "an6.69:2.2_4": "Ekamantaṁ ṭhitā kho,",
  "an6.69:2.2_5": "bhikkhave,",
  "an6.69:2.2_6": "sā devatā maṁ etadavoca:",
  "an6.69:2.3_0": "‘chayime, bhante, dhammā bhikkhuno aparihānāya saṁvattanti.",
  "an6.69:2.4_0": "Katame cha?",
  "an6.69:2.5_0": "Satthugāravatā, dhammagāravatā, saṅghagāravatā, sikkhāgāravatā, sovacassatā, kalyāṇamittatā—",
  "an6.69:2.6_0": "ime kho, bhante, cha dhammā bhikkhuno aparihānāya saṁvattantī’ti.",
  "an6.69:2.7_0": "Idamavoca, bhikkhave, sā devatā.",
  "an6.69:2.8_0": "Idaṁ vatvā maṁ abhivādetvā padakkhiṇaṁ katvā tatthevantaradhāyī”ti.",
  "an6.69:3.1_0": "Evaṁ vutte āyasmā sāriputto bhagavantaṁ abhivādetvā etadavoca:",
  "an6.69:3.2_0": "“imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmi.",
  "an6.69:3.3_0": "Idha, bhante, bhikkhu attanā ca satthugāravo hoti satthugāravatāya ca vaṇṇavādī.",
  "an6.69:3.4_0": "Ye caññe bhikkhū na satthugāravā te ca satthugāravatāya samādapeti.",
  "an6.69:3.5_0": "Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.",
  "an6.69:3.6_0": "Attanā ca dhammagāravo hoti …",
  "an6.69:3.7_0": "saṅghagāravo hoti …",
  "an6.69:3.8_0": "sikkhāgāravo hoti …",
  "an6.69:3.9_0": "suvaco hoti …",
  "an6.69:3.10_0": "kalyāṇamitto hoti kalyāṇamittatāya ca vaṇṇavādī.",
  "an6.69:3.11_0": "Ye caññe bhikkhū na kalyāṇamittā te ca kalyāṇamittatāya samādapeti.",
  "an6.69:3.12_0": "Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālena.",
  "an6.69:3.13_0": "Imassa kho ahaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "an6.69:4.1_0": "“Sādhu sādhu, sāriputta.",
  "an6.69:4.2_0": "Sādhu kho tvaṁ, sāriputta, imassa mayā saṅkhittena bhāsitassa evaṁ vitthārena atthaṁ ājānāsi.",
  "an6.69:4.3_0": "Idha, sāriputta, bhikkhu attanā ca satthugāravo hoti satthugāravatāya ca vaṇṇavādī.",
  "an6.69:4.4_0": "Ye caññe bhikkhū na satthugāravā te ca satthugāravatāya samādapeti.",
  "an6.69:4.5_0": "Ye caññe bhikkhū satthugāravā tesañca vaṇṇaṁ bhaṇati bhūtaṁ tacchaṁ kālena.",
  "an6.69:4.6_0": "Attanā ca dhammagāravo hoti …",
  "an6.69:4.7_0": "saṅghagāravo hoti …",
  "an6.69:4.8_0": "sikkhāgāravo hoti …",
  "an6.69:4.9_0": "suvaco hoti …",
  "an6.69:4.10_0": "kalyāṇamitto hoti kalyāṇamittatāya ca vaṇṇavādī.",
  "an6.69:4.11_0": "Ye caññe bhikkhū na kalyāṇamittā te ca kalyāṇamittatāya samādapeti.",
  "an6.69:4.12_0": "Ye caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ kālena.",
  "an6.69:4.13_0": "Imassa kho, sāriputta, mayā saṅkhittena bhāsitassa evaṁ vitthārena attho daṭṭhabbo”ti.",
  "an6.69:4.14_0": "Pañcamaṁ.",
  "an6.70:0.1_0": "Aṅguttara Nikāya 6.70",
  "an6.70:0.2_0": "7. Devatāvagga",
  "an6.70:0.3_0": "Samādhisutta",
  "an6.70:1.1_0": "“‘So vata,",
  "an6.70:1.1_1": "bhikkhave,",
  "an6.70:1.1_2": "bhikkhu na santena samādhinā na paṇītena na paṭippassaddhiladdhena na ekodibhāvādhigatena anekavihitaṁ",
  "an6.70:1.1_3": "iddhividhaṁ paccanubhavissati—ekopi hutvā bahudhā bhavissati,",
  "an6.70:1.1_4": "bahudhāpi hutvā eko bhavissati …pe…",
  "an6.70:1.1_5": "yāva brahmalokāpi kāyena vasaṁ vattessatī’ti netaṁ ṭhānaṁ vijjati.",
  "an6.70:1.2_0": "‘Dibbāya sotadhātuyā visuddhāya atikkantamānusikāya ubho sadde suṇissati—dibbe ca mānuse ca ye dūre santike cā’ti netaṁ ṭhānaṁ vijjati.",
  "an6.70:1.3_0": "‘Parasattānaṁ parapuggalānaṁ cetasā ceto paricca pajānissati—",
  "an6.70:1.4_0": "sarāgaṁ vā cittaṁ sarāgaṁ cittanti pajānissati …pe…",
  "an6.70:1.5_0": "vimuttaṁ vā cittaṁ vimuttaṁ cittanti pajānissatī’ti netaṁ ṭhānaṁ vijjati.",
  "an6.70:1.6_0": "‘Anekavihitaṁ pubbenivāsaṁ anussarissati,",
  "an6.70:1.6_1": "seyyathidaṁ—ekampi jātiṁ,",
  "an6.70:1.6_2": "dvepi jātiyo …pe…",
  "an6.70:1.6_3": "iti sākāraṁ sauddesaṁ anekavihitaṁ pubbenivāsaṁ anussarissatī’ti netaṁ ṭhānaṁ vijjati.",
  "an6.70:1.7_0": "‘Dibbena cakkhunā visuddhena atikkantamānusakena satte passissati …pe…",
  "an6.70:1.7_1": "yathākammūpage satte pajānissatī’ti netaṁ ṭhānaṁ vijjati.",
  "an6.70:1.8_0": "‘Āsavānaṁ khayā …pe… sacchikatvā upasampajja viharissatī’ti netaṁ ṭhānaṁ vijjati.",
  "an6.70:2.1_0": "‘So vata,",
  "an6.70:2.1_1": "bhikkhave,",
  "an6.70:2.1_2": "bhikkhu santena samādhinā paṇītena paṭippassaddhiladdhena ekodibhāvādhigatena anekavihitaṁ iddhividhaṁ paccanubhavissati …pe…",
  "an6.70:2.1_3": "yāva brahmalokāpi kāyena vasaṁ vattessatī’ti ṭhānametaṁ vijjati.",
  "an6.70:2.2_0": "‘Dibbāya sotadhātuyā visuddhāya atikkantamānusikāya ubho sadde suṇissati—dibbe ca mānuse ca ye dūre santike cā’ti ṭhānametaṁ vijjati.",
  "an6.70:2.3_0": "‘Parasattānaṁ parapuggalānaṁ cetasā ceto paricca pajānissati—",
  "an6.70:2.4_0": "sarāgaṁ vā cittaṁ sarāgaṁ cittanti pajānissati …pe…",
  "an6.70:2.5_0": "vimuttaṁ vā cittaṁ vimuttaṁ cittanti pajānissatī’ti ṭhānametaṁ vijjati.",
  "an6.70:2.6_0": "‘Anekavihitaṁ pubbenivāsaṁ anussarissati,",
  "an6.70:2.6_1": "seyyathidaṁ—ekampi jātiṁ,",
  "an6.70:2.6_2": "dvepi jātiyo …pe…",
  "an6.70:2.6_3": "iti sākāraṁ sauddesaṁ anekavihitaṁ pubbenivāsaṁ anussarissatī’ti ṭhānametaṁ vijjati.",
  "an6.70:2.7_0": "‘Dibbena cakkhunā visuddhena atikkantamānusakena satte passissati cavamāne upapajjamāne hīne paṇīte suvaṇṇe dubbaṇṇe,",
  "an6.70:2.7_1": "sugate duggate yathākammūpage satte pajānissatī’ti ṭhānametaṁ vijjati.",
  "an6.70:2.8_0": "‘Āsavānaṁ khayā anāsavaṁ cetovimuttiṁ …pe…",
  "an6.70:2.8_1": "sacchikatvā upasampajja viharissatī’ti ṭhānametaṁ vijjatī”ti.",
  "an6.70:2.9_0": "Chaṭṭhaṁ.",
  "an6.71:0.1_0": "Aṅguttara Nikāya 6.71",
  "an6.71:0.2_0": "7. Devatāvagga",
  "an6.71:0.3_0": "Sakkhibhabbasutta",
  "an6.71:1.1_0": "“Chahi,",
  "an6.71:1.1_1": "bhikkhave,",
  "an6.71:1.1_2": "dhammehi samannāgato bhikkhu abhabbo tatra tatreva sakkhibhabbataṁ pāpuṇituṁ sati sati āyatane.",
  "an6.71:1.2_0": "Katamehi chahi?",
  "an6.71:1.3_0": "Idha,",
  "an6.71:1.3_1": "bhikkhave,",
  "an6.71:1.3_2": "bhikkhu ‘ime hānabhāgiyā dhammā’ti yathābhūtaṁ nappajānāti,",
  "an6.71:1.3_3": "‘ime ṭhitibhāgiyā dhammā’ti yathābhūtaṁ nappajānāti,",
  "an6.71:1.3_4": "‘ime visesabhāgiyā dhammā’ti yathābhūtaṁ nappajānāti,",
  "an6.71:1.3_5": "‘ime nibbedhabhāgiyā dhammā’ti yathābhūtaṁ nappajānāti,",
  "an6.71:1.3_6": "asakkaccakārī ca hoti,",
  "an6.71:1.3_7": "asappāyakārī ca.",
  "an6.71:1.4_0": "Imehi kho,",
  "an6.71:1.4_1": "bhikkhave,",
  "an6.71:1.4_2": "chahi dhammehi samannāgato bhikkhu abhabbo tatra tatreva sakkhibhabbataṁ pāpuṇituṁ sati sati āyatane.",
  "an6.71:2.1_0": "Chahi,",
  "an6.71:2.1_1": "bhikkhave,",
  "an6.71:2.1_2": "dhammehi samannāgato bhikkhu bhabbo tatra tatreva sakkhibhabbataṁ pāpuṇituṁ sati sati āyatane.",
  "an6.71:2.2_0": "Katamehi chahi?",
  "an6.71:2.3_0": "Idha,",
  "an6.71:2.3_1": "bhikkhave,",
  "an6.71:2.3_2": "bhikkhu ‘ime hānabhāgiyā dhammā’ti yathābhūtaṁ pajānāti,",
  "an6.71:2.3_3": "‘ime ṭhitibhāgiyā dhammā’ti yathābhūtaṁ pajānāti,",
  "an6.71:2.3_4": "‘ime visesabhāgiyā dhammā’ti yathābhūtaṁ pajānāti,",
  "an6.71:2.3_5": "‘ime nibbedhabhāgiyā dhammā’ti yathābhūtaṁ pajānāti,",
  "an6.71:2.3_6": "sakkaccakārī ca hoti,",
  "an6.71:2.3_7": "sappāyakārī ca.",
  "an6.71:2.4_0": "Imehi kho,",
  "an6.71:2.4_1": "bhikkhave,",
  "an6.71:2.4_2": "chahi dhammehi samannāgato bhikkhu bhabbo tatra tatreva sakkhibhabbataṁ pāpuṇituṁ sati sati āyatane”ti.",
  "an6.71:2.5_0": "Sattamaṁ.",
  "an6.72:0.1_0": "Aṅguttara Nikāya 6.72",
  "an6.72:0.2_0": "7. Devatāvagga",
  "an6.72:0.3_0": "Balasutta",
  "an6.72:1.1_0": "“Chahi, bhikkhave, dhammehi samannāgato bhikkhu abhabbo samādhismiṁ balataṁ pāpuṇituṁ.",
  "an6.72:1.2_0": "Katamehi chahi?",
  "an6.72:1.3_0": "Idha,",
  "an6.72:1.3_1": "bhikkhave,",
  "an6.72:1.3_2": "bhikkhu na samādhissa samāpattikusalo hoti,",
  "an6.72:1.3_3": "na samādhissa ṭhitikusalo hoti,",
  "an6.72:1.3_4": "na samādhissa vuṭṭhānakusalo hoti,",
  "an6.72:1.3_5": "asakkaccakārī ca hoti,",
  "an6.72:1.3_6": "asātaccakārī ca,",
  "an6.72:1.3_7": "asappāyakārī ca.",
  "an6.72:1.4_0": "Imehi kho, bhikkhave, chahi dhammehi samannāgato bhikkhu abhabbo samādhismiṁ balataṁ pāpuṇituṁ.",
  "an6.72:2.1_0": "Chahi, bhikkhave, dhammehi samannāgato bhikkhu bhabbo samādhismiṁ balataṁ pāpuṇituṁ.",
  "an6.72:2.2_0": "Katamehi chahi?",
  "an6.72:2.3_0": "Idha,",
  "an6.72:2.3_1": "bhikkhave,",
  "an6.72:2.3_2": "bhikkhu samādhissa samāpattikusalo hoti,",
  "an6.72:2.3_3": "samādhissa ṭhitikusalo hoti,",
  "an6.72:2.3_4": "samādhissa vuṭṭhānakusalo hoti,",
  "an6.72:2.3_5": "sakkaccakārī ca hoti,",
  "an6.72:2.3_6": "sātaccakārī ca,",
  "an6.72:2.3_7": "sappāyakārī ca.",
  "an6.72:2.4_0": "Imehi kho, bhikkhave, chahi dhammehi samannāgato bhikkhu bhabbo samādhismiṁ balataṁ pāpuṇitun”ti.",
  "an6.72:2.5_0": "Aṭṭhamaṁ.",
  "an6.73:0.1_0": "Aṅguttara Nikāya 6.73",
  "an6.73:0.2_0": "7. Devatāvagga",
  "an6.73:0.3_0": "Paṭhamatajjhānasutta",
  "an6.73:1.1_0": "“Cha, bhikkhave, dhamme appahāya abhabbo paṭhamaṁ jhānaṁ upasampajja viharituṁ.",
  "an6.73:1.2_0": "Katame cha?",
  "an6.73:1.3_0": "Kāmacchandaṁ, byāpādaṁ, thinamiddhaṁ, uddhaccakukkuccaṁ, vicikicchaṁ.",
  "an6.73:1.4_0": "Kāmesu kho panassa ādīnavo na yathābhūtaṁ sammappaññāya sudiṭṭho hoti.",
  "an6.73:1.5_0": "Ime kho, bhikkhave, cha dhamme appahāya abhabbo paṭhamaṁ jhānaṁ upasampajja viharituṁ.",
  "an6.73:2.1_0": "Cha, bhikkhave, dhamme pahāya bhabbo paṭhamaṁ jhānaṁ upasampajja viharituṁ.",
  "an6.73:2.2_0": "Katame cha?",
  "an6.73:2.3_0": "Kāmacchandaṁ, byāpādaṁ, thinamiddhaṁ, uddhaccakukkuccaṁ, vicikicchaṁ,",
  "an6.73:2.4_0": "kāmesu kho panassa ādīnavo na yathābhūtaṁ sammappaññāya sudiṭṭho hoti.",
  "an6.73:2.5_0": "Ime kho, bhikkhave, cha dhamme pahāya bhabbo paṭhamaṁ jhānaṁ upasampajja viharitun”ti.",
  "an6.73:2.6_0": "Navamaṁ.",
  "an6.74:0.1_0": "Aṅguttara Nikāya 6.74",
  "an6.74:0.2_0": "7. Devatāvagga",
  "an6.74:0.3_0": "Dutiyatajjhānasutta",
  "an6.74:1.1_0": "“Cha, bhikkhave, dhamme appahāya abhabbo paṭhamaṁ jhānaṁ upasampajja viharituṁ.",
  "an6.74:1.2_0": "Katame cha?",
  "an6.74:1.3_0": "Kāmavitakkaṁ, byāpādavitakkaṁ, vihiṁsāvitakkaṁ, kāmasaññaṁ, byāpādasaññaṁ, vihiṁsāsaññaṁ—",
  "an6.74:1.4_0": "ime kho, bhikkhave, cha dhamme appahāya abhabbo paṭhamaṁ jhānaṁ upasampajja viharituṁ.",
  "an6.74:2.1_0": "Cha, bhikkhave, dhamme pahāya bhabbo paṭhamaṁ jhānaṁ upasampajja viharituṁ.",
  "an6.74:2.2_0": "Katame cha?",
  "an6.74:2.3_0": "Kāmavitakkaṁ, byāpādavitakkaṁ, vihiṁsāvitakkaṁ, kāmasaññaṁ, byāpādasaññaṁ, vihiṁsāsaññaṁ—",
  "an6.74:2.4_0": "ime kho, bhikkhave, cha dhamme pahāya bhabbo paṭhamaṁ jhānaṁ upasampajja viharitun”ti.",
  "an6.74:2.5_0": "Dasamaṁ.",
  "an6.74:2.6_0": "Devatāvaggo sattamo.",
  "an6.74:3.0_0": "Tassuddānaṁ",
  "an6.74:3.1_0": "Anāgāmi arahaṁ mittā,",
  "an6.74:3.2_0": "saṅgaṇikārāmadevatā;",
  "an6.74:3.3_0": "Samādhisakkhibhabbaṁ balaṁ,",
  "an6.74:3.4_0": "tajjhānā apare duveti.",
  "an6.75:0.1_0": "Aṅguttara Nikāya 6.75",
  "an6.75:0.2_0": "8. Arahattavagga",
  "an6.75:0.3_0": "Dukkhasutta",
  "an6.75:1.1_0": "“Chahi,",
  "an6.75:1.1_1": "bhikkhave,",
  "an6.75:1.1_2": "dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ,",
  "an6.75:1.1_3": "kāyassa bhedā paraṁ maraṇā duggati pāṭikaṅkhā.",
  "an6.75:1.2_0": "Katamehi chahi?",
  "an6.75:1.3_0": "Kāmavitakkena, byāpādavitakkena, vihiṁsāvitakkena, kāmasaññāya, byāpādasaññāya, vihiṁsāsaññāya—",
  "an6.75:1.4_0": "imehi, kho,",
  "an6.75:1.4_1": "bhikkhave,",
  "an6.75:1.4_2": "chahi dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ,",
  "an6.75:1.4_3": "kāyassa bhedā paraṁ maraṇā duggati pāṭikaṅkhā.",
  "an6.75:2.1_0": "Chahi,",
  "an6.75:2.1_1": "bhikkhave,",
  "an6.75:2.1_2": "dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ,",
  "an6.75:2.1_3": "kāyassa bhedā paraṁ maraṇā sugati pāṭikaṅkhā.",
  "an6.75:2.2_0": "Katamehi chahi?",
  "an6.75:2.3_0": "Nekkhammavitakkena,",
  "an6.75:2.3_1": "abyāpādavitakkena,",
  "an6.75:2.3_2": "avihiṁsāvitakkena,",
  "an6.75:2.3_3": "nekkhammasaññāya,",
  "an6.75:2.3_4": "abyāpādasaññāya,",
  "an6.75:2.3_5": "avihiṁsāsaññāya—",
  "an6.75:2.4_0": "imehi, kho,",
  "an6.75:2.4_1": "bhikkhave,",
  "an6.75:2.4_2": "chahi dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ,",
  "an6.75:2.4_3": "kāyassa bhedā paraṁ maraṇā sugati pāṭikaṅkhā”ti.",
  "an6.75:2.5_0": "Paṭhamaṁ.",
  "an6.76:0.1_0": "Aṅguttara Nikāya 6.76",
  "an6.76:0.2_0": "8. Arahattavagga",
  "an6.76:0.3_0": "Arahattasutta",
  "an6.76:1.1_0": "“Cha, bhikkhave, dhamme appahāya abhabbo arahattaṁ sacchikātuṁ.",
  "an6.76:1.2_0": "Katame cha?",
  "an6.76:1.3_0": "Mānaṁ, omānaṁ, atimānaṁ, adhimānaṁ, thambhaṁ, atinipātaṁ.",
  "an6.76:1.4_0": "Ime kho, bhikkhave, cha dhamme appahāya abhabbo arahattaṁ sacchikātuṁ.",
  "an6.76:2.1_0": "Cha, bhikkhave, dhamme pahāya bhabbo arahattaṁ sacchikātuṁ.",
  "an6.76:2.2_0": "Katame cha?",
  "an6.76:2.3_0": "Mānaṁ, omānaṁ, atimānaṁ, adhimānaṁ, thambhaṁ, atinipātaṁ.",
  "an6.76:2.4_0": "Ime kho, bhikkhave, cha dhamme pahāya bhabbo arahattaṁ sacchikātun”ti.",
  "an6.76:2.5_0": "Dutiyaṁ.",
  "an6.77:0.1_0": "Aṅguttara Nikāya 6.77",
  "an6.77:0.2_0": "8. Arahattavagga",
  "an6.77:0.3_0": "Uttarimanussadhammasutta",
  "an6.77:1.1_0": "“Cha,",
  "an6.77:1.1_1": "bhikkhave,",
  "an6.77:1.1_2": "dhamme appahāya abhabbo uttari manussadhammaṁ alamariyañāṇadassanavisesaṁ sacchikātuṁ.",
  "an6.77:1.2_0": "Katame cha?",
  "an6.77:1.3_0": "Muṭṭhassaccaṁ, asampajaññaṁ, indriyesu aguttadvārataṁ, bhojane amattaññutaṁ, kuhanaṁ, lapanaṁ.",
  "an6.77:1.4_0": "Ime kho,",
  "an6.77:1.4_1": "bhikkhave,",
  "an6.77:1.4_2": "cha dhamme appahāya abhabbo uttari manussadhammaṁ alamariyañāṇadassanavisesaṁ sacchikātuṁ.",
  "an6.77:2.1_0": "Cha, bhikkhave, dhamme pahāya bhabbo uttari manussadhammaṁ alamariyañāṇadassanavisesaṁ sacchikātuṁ.",
  "an6.77:2.2_0": "Katame cha?",
  "an6.77:2.3_0": "Muṭṭhassaccaṁ, asampajaññaṁ, indriyesu aguttadvārataṁ, bhojane amattaññutaṁ, kuhanaṁ, lapanaṁ.",
  "an6.77:2.4_0": "Ime kho,",
  "an6.77:2.4_1": "bhikkhave,",
  "an6.77:2.4_2": "cha dhamme pahāya bhabbo uttari manussadhammaṁ alamariyañāṇadassanavisesaṁ sacchikātun”ti.",
  "an6.77:2.5_0": "Tatiyaṁ.",
  "an6.78:0.1_0": "Aṅguttara Nikāya 6.78",
  "an6.78:0.2_0": "8. Arahattavagga",
  "an6.78:0.3_0": "Sukhasomanassasutta",
  "an6.78:1.1_0": "“Chahi,",
  "an6.78:1.1_1": "bhikkhave,",
  "an6.78:1.1_2": "dhammehi samannāgato bhikkhu diṭṭheva dhamme sukhasomanassabahulo viharati,",
  "an6.78:1.1_3": "yoni cassa āraddhā hoti āsavānaṁ khayāya.",
  "an6.78:1.2_0": "Katamehi chahi?",
  "an6.78:1.3_0": "Idha,",
  "an6.78:1.3_1": "bhikkhave,",
  "an6.78:1.3_2": "bhikkhu dhammārāmo hoti,",
  "an6.78:1.3_3": "bhāvanārāmo hoti,",
  "an6.78:1.3_4": "pahānārāmo hoti,",
  "an6.78:1.3_5": "pavivekārāmo hoti,",
  "an6.78:1.3_6": "abyāpajjhārāmo hoti,",
  "an6.78:1.3_7": "nippapañcārāmo hoti.",
  "an6.78:1.4_0": "Imehi kho,",
  "an6.78:1.4_1": "bhikkhave,",
  "an6.78:1.4_2": "chahi dhammehi samannāgato bhikkhu diṭṭheva dhamme sukhasomanassabahulo viharati,",
  "an6.78:1.4_3": "yoni cassa āraddhā hoti āsavānaṁ khayāyā”ti.",
  "an6.78:1.5_0": "Catutthaṁ.",
  "an6.79:0.1_0": "Aṅguttara Nikāya 6.79",
  "an6.79:0.2_0": "8. Arahattavagga",
  "an6.79:0.3_0": "Adhigamasutta",
  "an6.79:1.1_0": "“Chahi,",
  "an6.79:1.1_1": "bhikkhave,",
  "an6.79:1.1_2": "dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ,",
  "an6.79:1.1_3": "adhigataṁ vā kusalaṁ dhammaṁ phātiṁ kātuṁ.",
  "an6.79:1.2_0": "Katamehi chahi?",
  "an6.79:1.3_0": "Idha,",
  "an6.79:1.3_1": "bhikkhave,",
  "an6.79:1.3_2": "bhikkhu na āyakusalo ca hoti,",
  "an6.79:1.3_3": "na apāyakusalo ca hoti,",
  "an6.79:1.3_4": "na upāyakusalo ca hoti,",
  "an6.79:1.3_5": "anadhigatānaṁ kusalānaṁ dhammānaṁ adhigamāya na chandaṁ janeti,",
  "an6.79:1.3_6": "adhigate kusale dhamme na ārakkhati,",
  "an6.79:1.3_7": "sātaccakiriyāya na sampādeti.",
  "an6.79:1.4_0": "Imehi kho,",
  "an6.79:1.4_1": "bhikkhave,",
  "an6.79:1.4_2": "chahi dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ,",
  "an6.79:1.4_3": "adhigataṁ vā kusalaṁ dhammaṁ phātiṁ kātuṁ.",
  "an6.79:2.1_0": "Chahi,",
  "an6.79:2.1_1": "bhikkhave,",
  "an6.79:2.1_2": "dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ,",
  "an6.79:2.1_3": "adhigataṁ vā kusalaṁ dhammaṁ phātiṁ kātuṁ.",
  "an6.79:2.2_0": "Katamehi chahi?",
  "an6.79:2.3_0": "Idha,",
  "an6.79:2.3_1": "bhikkhave,",
  "an6.79:2.3_2": "bhikkhu āyakusalo ca hoti,",
  "an6.79:2.3_3": "apāyakusalo ca hoti,",
  "an6.79:2.3_4": "upāyakusalo ca hoti,",
  "an6.79:2.3_5": "anadhigatānaṁ kusalānaṁ dhammānaṁ adhigamāya chandaṁ janeti,",
  "an6.79:2.3_6": "adhigate kusale dhamme ārakkhati,",
  "an6.79:2.3_7": "sātaccakiriyāya sampādeti.",
  "an6.79:2.4_0": "Imehi kho,",
  "an6.79:2.4_1": "bhikkhave,",
  "an6.79:2.4_2": "chahi dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ,",
  "an6.79:2.4_3": "adhigataṁ vā kusalaṁ dhammaṁ phātiṁ kātun”ti.",
  "an6.79:2.5_0": "Pañcamaṁ.",
  "an6.80:0.1_0": "Aṅguttara Nikāya 6.80",
  "an6.80:0.2_0": "8. Arahattavagga",
  "an6.80:0.3_0": "Mahantattasutta",
  "an6.80:1.1_0": "“Chahi,",
  "an6.80:1.1_1": "bhikkhave,",
  "an6.80:1.1_2": "dhammehi samannāgato bhikkhu nacirasseva mahantattaṁ vepullattaṁ pāpuṇāti dhammesu.",
  "an6.80:1.2_0": "Katamehi chahi?",
  "an6.80:1.3_0": "Idha,",
  "an6.80:1.3_1": "bhikkhave,",
  "an6.80:1.3_2": "bhikkhu ālokabahulo ca hoti yogabahulo ca vedabahulo ca asantuṭṭhibahulo ca anikkhittadhuro ca kusalesu dhammesu uttari ca patāreti.",
  "an6.80:1.4_0": "Imehi kho,",
  "an6.80:1.4_1": "bhikkhave,",
  "an6.80:1.4_2": "chahi dhammehi samannāgato bhikkhu nacirasseva mahantattaṁ vepullattaṁ pāpuṇāti dhammesū”ti.",
  "an6.80:1.5_0": "Chaṭṭhaṁ.",
  "an6.81:0.1_0": "Aṅguttara Nikāya 6.81",
  "an6.81:0.2_0": "8. Arahattavagga",
  "an6.81:0.3_0": "Paṭhamanirayasutta",
  "an6.81:1.1_0": "“Chahi, bhikkhave, dhammehi samannāgato yathābhataṁ nikkhitto evaṁ niraye.",
  "an6.81:1.2_0": "Katamehi chahi?",
  "an6.81:1.3_0": "Pāṇātipātī hoti,",
  "an6.81:1.3_1": "adinnādāyī hoti,",
  "an6.81:1.3_2": "kāmesumicchācārī hoti,",
  "an6.81:1.3_3": "musāvādī hoti,",
  "an6.81:1.3_4": "pāpiccho ca,",
  "an6.81:1.3_5": "micchādiṭṭhi ca.",
  "an6.81:1.4_0": "Imehi kho, bhikkhave, chahi dhammehi samannāgato yathābhataṁ nikkhitto evaṁ niraye.",
  "an6.81:2.1_0": "Chahi, bhikkhave, dhammehi samannāgato yathābhataṁ nikkhitto evaṁ sagge.",
  "an6.81:2.2_0": "Katamehi chahi?",
  "an6.81:2.3_0": "Pāṇātipātā paṭivirato hoti,",
  "an6.81:2.3_1": "adinnādānā paṭivirato hoti,",
  "an6.81:2.3_2": "kāmesumicchācārā paṭivirato hoti,",
  "an6.81:2.3_3": "musāvādā paṭivirato hoti,",
  "an6.81:2.3_4": "appiccho ca,",
  "an6.81:2.3_5": "sammādiṭṭhi ca.",
  "an6.81:2.4_0": "Imehi kho, bhikkhave, chahi dhammehi samannāgato yathābhataṁ nikkhitto evaṁ sagge”ti.",
  "an6.81:2.5_0": "Sattamaṁ.",
  "an6.82:0.1_0": "Aṅguttara Nikāya 6.82",
  "an6.82:0.2_0": "8. Arahattavagga",
  "an6.82:0.3_0": "Dutiyanirayasutta",
  "an6.82:1.1_0": "“Chahi, bhikkhave, dhammehi samannāgato yathābhataṁ nikkhitto evaṁ niraye.",
  "an6.82:1.2_0": "Katamehi chahi?",
  "an6.82:1.3_0": "Pāṇātipātī hoti, adinnādāyī hoti, kāmesumicchācārī hoti, musāvādī hoti, luddho ca, pagabbho ca.",
  "an6.82:1.4_0": "Imehi kho, bhikkhave, chahi dhammehi samannāgato yathābhataṁ nikkhitto evaṁ niraye.",
  "an6.82:2.1_0": "Chahi, bhikkhave, dhammehi samannāgato yathābhataṁ nikkhitto evaṁ sagge.",
  "an6.82:2.2_0": "Katamehi chahi?",
  "an6.82:2.3_0": "Pāṇātipātā paṭivirato hoti,",
  "an6.82:2.3_1": "adinnādānā paṭivirato hoti,",
  "an6.82:2.3_2": "kāmesumicchācārā paṭivirato hoti,",
  "an6.82:2.3_3": "musāvādā paṭivirato hoti,",
  "an6.82:2.3_4": "aluddho ca,",
  "an6.82:2.3_5": "appagabbho ca.",
  "an6.82:2.4_0": "Imehi kho, bhikkhave, chahi dhammehi samannāgato yathābhataṁ nikkhitto evaṁ sagge”ti.",
  "an6.82:2.5_0": "Aṭṭhamaṁ.",
  "an6.83:0.1_0": "Aṅguttara Nikāya 6.83",
  "an6.83:0.2_0": "8. Arahattavagga",
  "an6.83:0.3_0": "Aggadhammasutta",
  "an6.83:1.1_0": "“Chahi, bhikkhave, dhammehi samannāgato bhikkhu abhabbo aggaṁ dhammaṁ arahattaṁ sacchikātuṁ.",
  "an6.83:1.2_0": "Katamehi chahi?",
  "an6.83:1.3_0": "Idha,",
  "an6.83:1.3_1": "bhikkhave,",
  "an6.83:1.3_2": "bhikkhu assaddho hoti,",
  "an6.83:1.3_3": "ahiriko hoti,",
  "an6.83:1.3_4": "anottappī hoti,",
  "an6.83:1.3_5": "kusīto hoti,",
  "an6.83:1.3_6": "duppañño hoti,",
  "an6.83:1.3_7": "kāye ca jīvite ca sāpekkho hoti.",
  "an6.83:1.4_0": "Imehi kho,",
  "an6.83:1.4_1": "bhikkhave,",
  "an6.83:1.4_2": "chahi dhammehi samannāgato bhikkhu abhabbo aggaṁ dhammaṁ arahattaṁ sacchikātuṁ.",
  "an6.83:2.1_0": "Chahi, bhikkhave, dhammehi samannāgato bhikkhu bhabbo aggaṁ dhammaṁ arahattaṁ sacchikātuṁ.",
  "an6.83:2.2_0": "Katamehi chahi?",
  "an6.83:2.3_0": "Idha,",
  "an6.83:2.3_1": "bhikkhave,",
  "an6.83:2.3_2": "bhikkhu saddho hoti,",
  "an6.83:2.3_3": "hirīmā hoti,",
  "an6.83:2.3_4": "ottappī hoti,",
  "an6.83:2.3_5": "āraddhavīriyo hoti,",
  "an6.83:2.3_6": "paññavā hoti,",
  "an6.83:2.3_7": "kāye ca jīvite ca anapekkho hoti.",
  "an6.83:2.4_0": "Imehi kho,",
  "an6.83:2.4_1": "bhikkhave,",
  "an6.83:2.4_2": "chahi dhammehi samannāgato bhikkhu bhabbo aggaṁ dhammaṁ arahattaṁ sacchikātun”ti.",
  "an6.83:2.5_0": "Navamaṁ.",
  "an6.84:0.1_0": "Aṅguttara Nikāya 6.84",
  "an6.84:0.2_0": "8. Arahattavagga",
  "an6.84:0.3_0": "Rattidivasasutta",
  "an6.84:1.1_0": "“Chahi,",
  "an6.84:1.1_1": "bhikkhave,",
  "an6.84:1.1_2": "dhammehi samannāgatassa bhikkhuno yā ratti vā divaso vā āgacchati hāniyeva pāṭikaṅkhā kusalesu dhammesu,",
  "an6.84:1.1_3": "no vuddhi.",
  "an6.84:1.2_0": "Katamehi chahi?",
  "an6.84:1.3_0": "Idha,",
  "an6.84:1.3_1": "bhikkhave,",
  "an6.84:1.3_2": "bhikkhu mahiccho hoti,",
  "an6.84:1.3_3": "vighātavā,",
  "an6.84:1.3_4": "asantuṭṭho,",
  "an6.84:1.3_5": "itarītaracīvarapiṇḍapātasenāsanagilānappaccayabhesajjaparikkhārena,",
  "an6.84:1.3_6": "assaddho hoti,",
  "an6.84:1.3_7": "dussīlo hoti,",
  "an6.84:1.3_8": "kusīto hoti,",
  "an6.84:1.3_9": "muṭṭhassati hoti,",
  "an6.84:1.3_10": "duppañño hoti.",
  "an6.84:1.4_0": "Imehi kho,",
  "an6.84:1.4_1": "bhikkhave,",
  "an6.84:1.4_2": "chahi dhammehi samannāgatassa bhikkhuno yā ratti vā divaso vā āgacchati hāniyeva pāṭikaṅkhā kusalesu dhammesu,",
  "an6.84:1.4_3": "no vuddhi.",
  "an6.84:2.1_0": "Chahi,",
  "an6.84:2.1_1": "bhikkhave,",
  "an6.84:2.1_2": "dhammehi samannāgatassa bhikkhuno yā ratti vā divaso vā āgacchati vuddhiyeva pāṭikaṅkhā kusalesu dhammesu,",
  "an6.84:2.1_3": "no parihāni.",
  "an6.84:2.2_0": "Katamehi chahi?",
  "an6.84:2.3_0": "Idha,",
  "an6.84:2.3_1": "bhikkhave,",
  "an6.84:2.3_2": "bhikkhu na mahiccho hoti,",
  "an6.84:2.3_3": "avighātavā,",
  "an6.84:2.3_4": "santuṭṭho,",
  "an6.84:2.3_5": "itarītaracīvarapiṇḍapātasenāsanagilānappaccayabhesajjaparikkhārena,",
  "an6.84:2.3_6": "saddho hoti,",
  "an6.84:2.3_7": "sīlavā hoti,",
  "an6.84:2.3_8": "āraddhavīriyo hoti,",
  "an6.84:2.3_9": "satimā hoti,",
  "an6.84:2.3_10": "paññavā hoti.",
  "an6.84:2.4_0": "Imehi kho,",
  "an6.84:2.4_1": "bhikkhave,",
  "an6.84:2.4_2": "chahi dhammehi samannāgatassa bhikkhuno yā ratti vā divaso vā āgacchati vuddhiyeva pāṭikaṅkhā,",
  "an6.84:2.4_3": "kusalesu dhammesu no parihānī”ti.",
  "an6.84:2.5_0": "Dasamaṁ.",
  "an6.84:2.6_0": "Arahattavaggo aṭṭhamo.",
  "an6.84:3.0_0": "Tassuddānaṁ",
  "an6.84:3.1_0": "Dukkhaṁ arahattaṁ uttari ca,",
  "an6.84:3.2_0": "Sukhaṁ adhigamena ca;",
  "an6.84:3.3_0": "Mahantattaṁ dvayaṁ niraye,",
  "an6.84:3.4_0": "Aggadhammañca rattiyoti.",
  "an6.85:0.1_0": "Aṅguttara Nikāya 6.85",
  "an6.85:0.2_0": "9. Sītivagga",
  "an6.85:0.3_0": "Sītibhāvasutta",
  "an6.85:1.1_0": "“Chahi, bhikkhave, dhammehi samannāgato bhikkhu abhabbo anuttaraṁ sītibhāvaṁ sacchikātuṁ.",
  "an6.85:1.2_0": "Katamehi chahi?",
  "an6.85:1.3_0": "Idha,",
  "an6.85:1.3_1": "bhikkhave,",
  "an6.85:1.3_2": "bhikkhu yasmiṁ samaye cittaṁ niggahetabbaṁ tasmiṁ samaye cittaṁ na niggaṇhāti,",
  "an6.85:1.3_3": "yasmiṁ samaye cittaṁ paggahetabbaṁ tasmiṁ samaye cittaṁ na paggaṇhāti,",
  "an6.85:1.3_4": "yasmiṁ samaye cittaṁ sampahaṁsitabbaṁ tasmiṁ samaye cittaṁ na sampahaṁseti,",
  "an6.85:1.3_5": "yasmiṁ samaye cittaṁ ajjhupekkhitabbaṁ tasmiṁ samaye cittaṁ na ajjhupekkhati,",
  "an6.85:1.3_6": "hīnādhimuttiko ca hoti,",
  "an6.85:1.3_7": "sakkāyābhirato ca.",
  "an6.85:1.4_0": "Imehi kho, bhikkhave, chahi dhammehi samannāgato bhikkhu abhabbo anuttaraṁ sītibhāvaṁ sacchikātuṁ.",
  "an6.85:2.1_0": "Chahi, bhikkhave, dhammehi samannāgato bhikkhu bhabbo anuttaraṁ sītibhāvaṁ sacchikātuṁ.",
  "an6.85:2.2_0": "Katamehi chahi?",
  "an6.85:2.3_0": "Idha,",
  "an6.85:2.3_1": "bhikkhave,",
  "an6.85:2.3_2": "bhikkhu yasmiṁ samaye cittaṁ niggahetabbaṁ tasmiṁ samaye cittaṁ niggaṇhāti,",
  "an6.85:2.3_3": "yasmiṁ samaye cittaṁ paggahetabbaṁ tasmiṁ samaye cittaṁ paggaṇhāti,",
  "an6.85:2.3_4": "yasmiṁ samaye cittaṁ sampahaṁsitabbaṁ tasmiṁ samaye cittaṁ sampahaṁseti,",
  "an6.85:2.3_5": "yasmiṁ samaye cittaṁ ajjhupekkhitabbaṁ tasmiṁ samaye cittaṁ ajjhupekkhati,",
  "an6.85:2.3_6": "paṇītādhimuttiko ca hoti nibbānābhirato ca.",
  "an6.85:2.4_0": "Imehi kho, bhikkhave, chahi dhammehi samannāgato bhikkhu bhabbo anuttaraṁ sītibhāvaṁ sacchikātun”ti.",
  "an6.85:2.5_0": "Paṭhamaṁ.",
  "an6.86:0.1_0": "Aṅguttara Nikāya 6.86",
  "an6.86:0.2_0": "9. Sītivagga",
  "an6.86:0.3_0": "Āvaraṇasutta",
  "an6.86:1.1_0": "“Chahi,",
  "an6.86:1.1_1": "bhikkhave,",
  "an6.86:1.1_2": "dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an6.86:1.2_0": "Katamehi chahi?",
  "an6.86:1.3_0": "Kammāvaraṇatāya samannāgato hoti,",
  "an6.86:1.3_1": "kilesāvaraṇatāya samannāgato hoti,",
  "an6.86:1.3_2": "vipākāvaraṇatāya samannāgato hoti,",
  "an6.86:1.3_3": "assaddho ca hoti,",
  "an6.86:1.3_4": "acchandiko ca,",
  "an6.86:1.3_5": "duppañño ca.",
  "an6.86:1.4_0": "Imehi kho,",
  "an6.86:1.4_1": "bhikkhave,",
  "an6.86:1.4_2": "chahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an6.86:2.1_0": "Chahi,",
  "an6.86:2.1_1": "bhikkhave,",
  "an6.86:2.1_2": "dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "an6.86:2.2_0": "Katamehi chahi?",
  "an6.86:2.3_0": "Na kammāvaraṇatāya samannāgato hoti,",
  "an6.86:2.3_1": "na kilesāvaraṇatāya samannāgato hoti,",
  "an6.86:2.3_2": "na vipākāvaraṇatāya samannāgato hoti,",
  "an6.86:2.3_3": "saddho ca hoti,",
  "an6.86:2.3_4": "chandiko ca,",
  "an6.86:2.3_5": "paññavā ca.",
  "an6.86:2.4_0": "Imehi kho,",
  "an6.86:2.4_1": "bhikkhave,",
  "an6.86:2.4_2": "chahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.",
  "an6.86:2.5_0": "Dutiyaṁ.",
  "an6.87:0.1_0": "Aṅguttara Nikāya 6.87",
  "an6.87:0.2_0": "9. Sītivagga",
  "an6.87:0.3_0": "Voropitasutta",
  "an6.87:1.1_0": "“Chahi,",
  "an6.87:1.1_1": "bhikkhave,",
  "an6.87:1.1_2": "dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an6.87:1.2_0": "Katamehi chahi?",
  "an6.87:1.3_0": "Mātā jīvitā voropitā hoti,",
  "an6.87:1.3_1": "pitā jīvitā voropito hoti,",
  "an6.87:1.3_2": "arahaṁ jīvitā voropito hoti,",
  "an6.87:1.3_3": "tathāgatassa duṭṭhena cittena lohitaṁ uppāditaṁ hoti,",
  "an6.87:1.3_4": "saṅgho bhinno hoti,",
  "an6.87:1.3_5": "duppañño hoti jaḷo eḷamūgo.",
  "an6.87:1.4_0": "Imehi kho,",
  "an6.87:1.4_1": "bhikkhave,",
  "an6.87:1.4_2": "chahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an6.87:2.1_0": "Chahi,",
  "an6.87:2.1_1": "bhikkhave,",
  "an6.87:2.1_2": "dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "an6.87:2.2_0": "Katamehi chahi?",
  "an6.87:2.3_0": "Na mātā jīvitā voropitā hoti,",
  "an6.87:2.3_1": "na pitā jīvitā voropito hoti,",
  "an6.87:2.3_2": "na arahaṁ jīvitā voropito hoti,",
  "an6.87:2.3_3": "na tathāgatassa duṭṭhena cittena lohitaṁ uppāditaṁ hoti,",
  "an6.87:2.3_4": "na saṅgho bhinno hoti,",
  "an6.87:2.3_5": "paññavā hoti ajaḷo aneḷamūgo.",
  "an6.87:2.4_0": "Imehi kho,",
  "an6.87:2.4_1": "bhikkhave,",
  "an6.87:2.4_2": "chahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.",
  "an6.87:2.5_0": "Tatiyaṁ.",
  "an6.88:0.1_0": "Aṅguttara Nikāya 6.88",
  "an6.88:0.2_0": "9. Sītivagga",
  "an6.88:0.3_0": "Sussūsatisutta",
  "an6.88:1.1_0": "“Chahi,",
  "an6.88:1.1_1": "bhikkhave,",
  "an6.88:1.1_2": "dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an6.88:1.2_0": "Katamehi chahi?",
  "an6.88:1.3_0": "Tathāgatappavedite dhammavinaye desiyamāne na sussūsati,",
  "an6.88:1.3_1": "na sotaṁ odahati,",
  "an6.88:1.3_2": "na aññā cittaṁ upaṭṭhāpeti,",
  "an6.88:1.3_3": "anatthaṁ gaṇhāti,",
  "an6.88:1.3_4": "atthaṁ riñcati,",
  "an6.88:1.3_5": "ananulomikāya khantiyā samannāgato hoti.",
  "an6.88:1.4_0": "Imehi kho,",
  "an6.88:1.4_1": "bhikkhave,",
  "an6.88:1.4_2": "chahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an6.88:2.1_0": "Chahi,",
  "an6.88:2.1_1": "bhikkhave,",
  "an6.88:2.1_2": "dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "an6.88:2.2_0": "Katamehi chahi?",
  "an6.88:2.3_0": "Tathāgatappavedite dhammavinaye desiyamāne sussūsati,",
  "an6.88:2.3_1": "sotaṁ odahati,",
  "an6.88:2.3_2": "aññā cittaṁ upaṭṭhāpeti,",
  "an6.88:2.3_3": "atthaṁ gaṇhāti,",
  "an6.88:2.3_4": "anatthaṁ riñcati,",
  "an6.88:2.3_5": "anulomikāya khantiyā samannāgato hoti.",
  "an6.88:2.4_0": "Imehi kho,",
  "an6.88:2.4_1": "bhikkhave,",
  "an6.88:2.4_2": "chahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.",
  "an6.88:2.5_0": "Catutthaṁ.",
  "an6.89:0.1_0": "Aṅguttara Nikāya 6.89",
  "an6.89:0.2_0": "9. Sītivagga",
  "an6.89:0.3_0": "Appahāyasutta",
  "an6.89:1.1_0": "“Cha, bhikkhave, dhamme appahāya abhabbo diṭṭhisampadaṁ sacchikātuṁ.",
  "an6.89:1.2_0": "Katame cha?",
  "an6.89:1.3_0": "Sakkāyadiṭṭhiṁ,",
  "an6.89:1.3_1": "vicikicchaṁ,",
  "an6.89:1.3_2": "sīlabbataparāmāsaṁ,",
  "an6.89:1.3_3": "apāyagamanīyaṁ rāgaṁ,",
  "an6.89:1.3_4": "apāyagamanīyaṁ dosaṁ,",
  "an6.89:1.3_5": "apāyagamanīyaṁ mohaṁ.",
  "an6.89:1.4_0": "Ime kho, bhikkhave, cha dhamme appahāya abhabbo diṭṭhisampadaṁ sacchikātuṁ.",
  "an6.89:2.1_0": "Cha, bhikkhave, dhamme pahāya bhabbo diṭṭhisampadaṁ sacchikātuṁ.",
  "an6.89:2.2_0": "Katame cha?",
  "an6.89:2.3_0": "Sakkāyadiṭṭhiṁ,",
  "an6.89:2.3_1": "vicikicchaṁ,",
  "an6.89:2.3_2": "sīlabbataparāmāsaṁ,",
  "an6.89:2.3_3": "apāyagamanīyaṁ rāgaṁ,",
  "an6.89:2.3_4": "apāyagamanīyaṁ dosaṁ,",
  "an6.89:2.3_5": "apāyagamanīyaṁ mohaṁ.",
  "an6.89:2.4_0": "Ime kho, bhikkhave, cha dhamme pahāya bhabbo diṭṭhisampadaṁ sacchikātun”ti.",
  "an6.89:2.5_0": "Pañcamaṁ.",
  "an6.90:0.1_0": "Aṅguttara Nikāya 6.90",
  "an6.90:0.2_0": "9. Sītivagga",
  "an6.90:0.3_0": "Pahīnasutta",
  "an6.90:1.1_0": "“Chayime, bhikkhave, dhammā diṭṭhisampannassa puggalassa pahīnā.",
  "an6.90:1.2_0": "Katame cha?",
  "an6.90:1.3_0": "Sakkāyadiṭṭhi,",
  "an6.90:1.3_1": "vicikicchā,",
  "an6.90:1.3_2": "sīlabbataparāmāso,",
  "an6.90:1.3_3": "apāyagamanīyo rāgo,",
  "an6.90:1.3_4": "apāyagamanīyo doso,",
  "an6.90:1.3_5": "apāyagamanīyo moho.",
  "an6.90:1.4_0": "Ime kho, bhikkhave, cha dhammā diṭṭhisampannassa puggalassa pahīnā”ti.",
  "an6.90:1.5_0": "Chaṭṭhaṁ.",
  "an6.91:0.1_0": "Aṅguttara Nikāya 6.91",
  "an6.91:0.2_0": "9. Sītivagga",
  "an6.91:0.3_0": "Abhabbasutta",
  "an6.91:1.1_0": "“Cha, bhikkhave, dhamme abhabbo diṭṭhisampanno puggalo uppādetuṁ.",
  "an6.91:1.2_0": "Katame cha?",
  "an6.91:1.3_0": "Sakkāyadiṭṭhiṁ,",
  "an6.91:1.3_1": "vicikicchaṁ,",
  "an6.91:1.3_2": "sīlabbataparāmāsaṁ,",
  "an6.91:1.3_3": "apāyagamanīyaṁ rāgaṁ,",
  "an6.91:1.3_4": "apāyagamanīyaṁ dosaṁ,",
  "an6.91:1.3_5": "apāyagamanīyaṁ mohaṁ.",
  "an6.91:1.4_0": "Ime kho, bhikkhave, cha dhamme abhabbo diṭṭhisampanno puggalo uppādetun”ti.",
  "an6.91:1.5_0": "Sattamaṁ.",
  "an6.92:0.1_0": "Aṅguttara Nikāya 6.92",
  "an6.92:0.2_0": "9. Sītivagga",
  "an6.92:0.3_0": "Paṭhamaabhabbaṭṭhānasutta",
  "an6.92:1.1_0": "“Chayimāni, bhikkhave, abhabbaṭṭhānāni.",
  "an6.92:1.2_0": "Katamāni cha?",
  "an6.92:1.3_0": "Abhabbo diṭṭhisampanno puggalo satthari agāravo viharituṁ appatisso,",
  "an6.92:1.3_1": "abhabbo diṭṭhisampanno puggalo dhamme agāravo viharituṁ appatisso,",
  "an6.92:1.3_2": "abhabbo diṭṭhisampanno puggalo saṅghe agāravo viharituṁ appatisso,",
  "an6.92:1.3_3": "abhabbo diṭṭhisampanno puggalo sikkhāya agāravo viharituṁ appatisso,",
  "an6.92:1.3_4": "abhabbo diṭṭhisampanno puggalo anāgamanīyaṁ vatthuṁ paccāgantuṁ,",
  "an6.92:1.3_5": "abhabbo diṭṭhisampanno puggalo aṭṭhamaṁ bhavaṁ nibbattetuṁ.",
  "an6.92:1.4_0": "Imāni kho, bhikkhave, cha abhabbaṭṭhānānī”ti.",
  "an6.92:1.5_0": "Aṭṭhamaṁ.",
  "an6.93:0.1_0": "Aṅguttara Nikāya 6.93",
  "an6.93:0.2_0": "9. Sītivagga",
  "an6.93:0.3_0": "Dutiyaabhabbaṭṭhānasutta",
  "an6.93:1.1_0": "“Chayimāni, bhikkhave, abhabbaṭṭhānāni.",
  "an6.93:1.2_0": "Katamāni cha?",
  "an6.93:1.3_0": "Abhabbo diṭṭhisampanno puggalo kañci saṅkhāraṁ niccato upagantuṁ,",
  "an6.93:1.3_1": "abhabbo diṭṭhisampanno puggalo kañci saṅkhāraṁ sukhato upagantuṁ,",
  "an6.93:1.3_2": "abhabbo diṭṭhisampanno puggalo kañci dhammaṁ attato upagantuṁ,",
  "an6.93:1.3_3": "abhabbo diṭṭhisampanno puggalo ānantariyaṁ kammaṁ kātuṁ,",
  "an6.93:1.3_4": "abhabbo diṭṭhisampanno puggalo kotūhalamaṅgalena suddhiṁ paccāgantuṁ,",
  "an6.93:1.3_5": "abhabbo diṭṭhisampanno puggalo ito bahiddhā dakkhiṇeyyaṁ gavesituṁ.",
  "an6.93:1.4_0": "Imāni kho, bhikkhave, cha abhabbaṭṭhānānī”ti.",
  "an6.93:1.5_0": "Navamaṁ.",
  "an6.94:0.1_0": "Aṅguttara Nikāya 6.94",
  "an6.94:0.2_0": "9. Sītivagga",
  "an6.94:0.3_0": "Tatiyaabhabbaṭṭhānasutta",
  "an6.94:1.1_0": "“Chayimāni, bhikkhave, abhabbaṭṭhānāni.",
  "an6.94:1.2_0": "Katamāni cha?",
  "an6.94:1.3_0": "Abhabbo diṭṭhisampanno puggalo mātaraṁ jīvitā voropetuṁ,",
  "an6.94:1.3_1": "abhabbo diṭṭhisampanno puggalo pitaraṁ jīvitā voropetuṁ,",
  "an6.94:1.3_2": "abhabbo diṭṭhisampanno puggalo arahantaṁ jīvitā voropetuṁ,",
  "an6.94:1.3_3": "abhabbo diṭṭhisampanno puggalo tathāgatassa duṭṭhena cittena lohitaṁ uppādetuṁ,",
  "an6.94:1.3_4": "abhabbo diṭṭhisampanno puggalo saṅghaṁ bhindituṁ,",
  "an6.94:1.3_5": "abhabbo diṭṭhisampanno puggalo aññaṁ satthāraṁ uddisituṁ.",
  "an6.94:1.4_0": "Imāni kho, bhikkhave, cha abhabbaṭṭhānānī”ti.",
  "an6.94:1.5_0": "Dasamaṁ.",
  "an6.95:0.1_0": "Aṅguttara Nikāya 6.95",
  "an6.95:0.2_0": "9. Sītivagga",
  "an6.95:0.3_0": "Catutthaabhabbaṭṭhānasutta",
  "an6.95:1.1_0": "“Chayimāni, bhikkhave, abhabbaṭṭhānāni.",
  "an6.95:1.2_0": "Katamāni cha?",
  "an6.95:1.3_0": "Abhabbo diṭṭhisampanno puggalo sayaṅkataṁ sukhadukkhaṁ paccāgantuṁ,",
  "an6.95:1.3_1": "abhabbo diṭṭhisampanno puggalo paraṅkataṁ sukhadukkhaṁ paccāgantuṁ,",
  "an6.95:1.3_2": "abhabbo diṭṭhisampanno puggalo sayaṅkatañca paraṅkatañca sukhadukkhaṁ paccāgantuṁ,",
  "an6.95:1.3_3": "abhabbo diṭṭhisampanno puggalo asayaṅkāraṁ adhiccasamuppannaṁ sukhadukkhaṁ paccāgantuṁ,",
  "an6.95:1.3_4": "abhabbo diṭṭhisampanno puggalo aparaṅkāraṁ adhiccasamuppannaṁ sukhadukkhaṁ paccāgantuṁ,",
  "an6.95:1.3_5": "abhabbo diṭṭhisampanno puggalo asayaṅkārañca aparaṅkārañca adhiccasamuppannaṁ sukhadukkhaṁ paccāgantuṁ.",
  "an6.95:1.4_0": "Taṁ kissa hetu?",
  "an6.95:1.5_0": "Tathā hissa, bhikkhave, diṭṭhisampannassa puggalassa hetu ca sudiṭṭho hetusamuppannā ca dhammā.",
  "an6.95:1.6_0": "Imāni kho, bhikkhave, cha abhabbaṭṭhānānī”ti.",
  "an6.95:1.7_0": "Ekādasamaṁ.",
  "an6.95:1.8_0": "Sītivaggo navamo.",
  "an6.95:2.0_0": "Tassuddānaṁ",
  "an6.95:2.1_0": "Sītibhāvaṁ āvaraṇaṁ,",
  "an6.95:2.2_0": "voropitā sussūsati;",
  "an6.95:2.3_0": "Appahāya pahīnābhabbo,",
  "an6.95:2.4_0": "taṭṭhānā caturopi cāti.",
  "an6.96:0.1_0": "Aṅguttara Nikāya 6.96",
  "an6.96:0.2_0": "10. Ānisaṁsavagga",
  "an6.96:0.3_0": "Pātubhāvasutta",
  "an6.96:1.1_0": "“Channaṁ, bhikkhave, pātubhāvo dullabho lokasmiṁ.",
  "an6.96:1.2_0": "Katamesaṁ channaṁ?",
  "an6.96:1.3_0": "Tathāgatassa arahato sammāsambuddhassa pātubhāvo dullabho lokasmiṁ,",
  "an6.96:1.3_1": "tathāgatappaveditassa dhammavinayassa desetā puggalo dullabho lokasmiṁ,",
  "an6.96:1.3_2": "ariyāyatane paccājāti dullabhā lokasmiṁ,",
  "an6.96:1.3_3": "indriyānaṁ avekallatā dullabhā lokasmiṁ,",
  "an6.96:1.3_4": "ajaḷatā aneḷamūgatā dullabhā lokasmiṁ,",
  "an6.96:1.3_5": "kusale dhamme chando dullabho lokasmiṁ.",
  "an6.96:1.4_0": "Imesaṁ kho, bhikkhave, channaṁ pātubhāvo dullabho lokasmin”ti.",
  "an6.96:1.5_0": "Paṭhamaṁ.",
  "an6.97:0.1_0": "Aṅguttara Nikāya 6.97",
  "an6.97:0.2_0": "10. Ānisaṁsavagga",
  "an6.97:0.3_0": "Ānisaṁsasutta",
  "an6.97:1.1_0": "“Chayime, bhikkhave, ānisaṁsā sotāpattiphalasacchikiriyāya.",
  "an6.97:1.2_0": "Katame cha?",
  "an6.97:1.3_0": "Saddhammaniyato hoti,",
  "an6.97:1.3_1": "aparihānadhammo hoti,",
  "an6.97:1.3_2": "pariyantakatassa dukkhaṁ hoti,",
  "an6.97:1.3_3": "asādhāraṇena ñāṇena samannāgato hoti,",
  "an6.97:1.3_4": "hetu cassa sudiṭṭho,",
  "an6.97:1.3_5": "hetusamuppannā ca dhammā.",
  "an6.97:1.4_0": "Ime kho, bhikkhave, cha ānisaṁsā sotāpattiphalasacchikiriyāyā”ti.",
  "an6.97:1.5_0": "Dutiyaṁ.",
  "an6.98:0.1_0": "Aṅguttara Nikāya 6.98",
  "an6.98:0.2_0": "10. Ānisaṁsavagga",
  "an6.98:0.3_0": "Aniccasutta",
  "an6.98:1.1_0": "“‘So vata,",
  "an6.98:1.1_1": "bhikkhave,",
  "an6.98:1.1_2": "bhikkhu kañci saṅkhāraṁ niccato samanupassanto anulomikāya khantiyā samannāgato bhavissatī’ti netaṁ ṭhānaṁ vijjati.",
  "an6.98:1.2_0": "‘Anulomikāya khantiyā asamannāgato sammattaniyāmaṁ okkamissatī’ti netaṁ ṭhānaṁ vijjati.",
  "an6.98:1.3_0": "‘Sammattaniyāmaṁ anokkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti netaṁ ṭhānaṁ vijjati.",
  "an6.98:2.1_0": "‘So vata,",
  "an6.98:2.1_1": "bhikkhave,",
  "an6.98:2.1_2": "bhikkhu sabbasaṅkhāre aniccato samanupassanto anulomikāya khantiyā samannāgato bhavissatī’ti ṭhānametaṁ vijjati.",
  "an6.98:2.2_0": "‘Anulomikāya khantiyā samannāgato sammattaniyāmaṁ okkamissatī’ti ṭhānametaṁ vijjati.",
  "an6.98:2.3_0": "‘Sammattaniyāmaṁ okkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti ṭhānametaṁ vijjatī”ti.",
  "an6.98:2.4_0": "Tatiyaṁ.",
  "an6.99:0.1_0": "Aṅguttara Nikāya 6.99",
  "an6.99:0.2_0": "10. Ānisaṁsavagga",
  "an6.99:0.3_0": "Dukkhasutta",
  "an6.99:1.1_0": "“So vata, bhikkhave, bhikkhu kañci saṅkhāraṁ sukhato samanupassanto …pe…",
  "an6.99:1.2_0": "sabbasaṅkhāre dukkhato samanupassanto …pe…",
  "an6.99:1.3_0": "ṭhānametaṁ vijjati”.",
  "an6.99:1.4_0": "Catutthaṁ.",
  "an6.100:0.1_0": "Aṅguttara Nikāya 6.100",
  "an6.100:0.2_0": "10. Ānisaṁsavagga",
  "an6.100:0.3_0": "Anattasutta",
  "an6.100:1.1_0": "“So vata, bhikkhave, bhikkhu kañci dhammaṁ attato samanupassanto …pe…",
  "an6.100:1.2_0": "sabbadhamme anattato samanupassanto …pe…",
  "an6.100:1.3_0": "ṭhānametaṁ vijjati”.",
  "an6.100:1.4_0": "Pañcamaṁ.",
  "an6.101:0.1_0": "Aṅguttara Nikāya 6.101",
  "an6.101:0.2_0": "10. Ānisaṁsavagga",
  "an6.101:0.3_0": "Nibbānasutta",
  "an6.101:1.1_0": "“‘So vata,",
  "an6.101:1.1_1": "bhikkhave,",
  "an6.101:1.1_2": "bhikkhu nibbānaṁ dukkhato samanupassanto anulomikāya khantiyā samannāgato bhavissatī’ti netaṁ ṭhānaṁ vijjati.",
  "an6.101:1.2_0": "‘Anulomikāya khantiyā asamannāgato sammattaniyāmaṁ okkamissatī’ti netaṁ ṭhānaṁ vijjati.",
  "an6.101:1.3_0": "‘Sammattaniyāmaṁ anokkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti netaṁ ṭhānaṁ vijjati.",
  "an6.101:2.1_0": "‘So vata,",
  "an6.101:2.1_1": "bhikkhave,",
  "an6.101:2.1_2": "bhikkhu nibbānaṁ sukhato samanupassanto anulomikāya khantiyā samannāgato bhavissatī’ti ṭhānametaṁ vijjati.",
  "an6.101:2.2_0": "‘Anulomikāya khantiyā samannāgato sammattaniyāmaṁ okkamissatī’ti ṭhānametaṁ vijjati.",
  "an6.101:2.3_0": "‘Sammattaniyāmaṁ okkamamāno sotāpattiphalaṁ vā sakadāgāmiphalaṁ vā anāgāmiphalaṁ vā arahattaṁ vā sacchikarissatī’ti ṭhānametaṁ vijjatī”ti.",
  "an6.101:2.4_0": "Chaṭṭhaṁ.",
  "an6.102:0.1_0": "Aṅguttara Nikāya 6.102",
  "an6.102:0.2_0": "10. Ānisaṁsavagga",
  "an6.102:0.3_0": "Anavatthitasutta",
  "an6.102:1.1_0": "“Cha,",
  "an6.102:1.1_1": "bhikkhave,",
  "an6.102:1.1_2": "ānisaṁse sampassamānena alameva bhikkhunā sabbasaṅkhāresu anodhiṁ karitvā aniccasaññaṁ upaṭṭhāpetuṁ.",
  "an6.102:1.2_0": "Katame cha?",
  "an6.102:1.3_0": "‘Sabbasaṅkhārā ca me anavatthitā khāyissanti,",
  "an6.102:1.3_1": "sabbaloke ca me mano nābhiramissati,",
  "an6.102:1.3_2": "sabbalokā ca me mano vuṭṭhahissati,",
  "an6.102:1.3_3": "nibbānapoṇañca me mānasaṁ bhavissati,",
  "an6.102:1.3_4": "saṁyojanā ca me pahānaṁ gacchissanti,",
  "an6.102:1.3_5": "paramena ca sāmaññena samannāgato bhavissāmī’ti.",
  "an6.102:1.4_0": "Ime kho,",
  "an6.102:1.4_1": "bhikkhave,",
  "an6.102:1.4_2": "cha ānisaṁse sampassamānena alameva bhikkhunā sabbasaṅkhāresu anodhiṁ karitvā aniccasaññaṁ upaṭṭhāpetun”ti.",
  "an6.102:1.5_0": "Sattamaṁ.",
  "an6.103:0.1_0": "Aṅguttara Nikāya 6.103",
  "an6.103:0.2_0": "10. Ānisaṁsavagga",
  "an6.103:0.3_0": "Ukkhittāsikasutta",
  "an6.103:1.1_0": "“Cha,",
  "an6.103:1.1_1": "bhikkhave,",
  "an6.103:1.1_2": "ānisaṁse sampassamānena alameva bhikkhunā sabbasaṅkhāresu anodhiṁ karitvā dukkhasaññaṁ upaṭṭhāpetuṁ.",
  "an6.103:1.2_0": "Katame cha?",
  "an6.103:1.3_0": "‘Sabbasaṅkhāresu ca me nibbidasaññā paccupaṭṭhitā bhavissati, seyyathāpi ukkhittāsike vadhake.",
  "an6.103:1.4_0": "Sabbalokā ca me mano vuṭṭhahissati,",
  "an6.103:1.4_1": "nibbāne ca santadassāvī bhavissāmi,",
  "an6.103:1.4_2": "anusayā ca me samugghātaṁ gacchissanti,",
  "an6.103:1.4_3": "kiccakārī ca bhavissāmi,",
  "an6.103:1.4_4": "satthā ca me pariciṇṇo bhavissati mettāvatāyā’ti.",
  "an6.103:1.5_0": "Ime kho,",
  "an6.103:1.5_1": "bhikkhave,",
  "an6.103:1.5_2": "cha ānisaṁse sampassamānena alameva bhikkhunā sabbasaṅkhāresu anodhiṁ karitvā dukkhasaññaṁ upaṭṭhāpetun”ti.",
  "an6.103:1.6_0": "Aṭṭhamaṁ.",
  "an6.104:0.1_0": "Aṅguttara Nikāya 6.104",
  "an6.104:0.2_0": "10. Ānisaṁsavagga",
  "an6.104:0.3_0": "Atammayasutta",
  "an6.104:1.1_0": "“Cha,",
  "an6.104:1.1_1": "bhikkhave,",
  "an6.104:1.1_2": "ānisaṁse sampassamānena alameva bhikkhunā sabbadhammesu anodhiṁ karitvā anattasaññaṁ upaṭṭhāpetuṁ.",
  "an6.104:1.2_0": "Katame cha?",
  "an6.104:1.3_0": "Sabbaloke ca atammayo bhavissāmi,",
  "an6.104:1.3_1": "ahaṅkārā ca me uparujjhissanti,",
  "an6.104:1.3_2": "mamaṅkārā ca me uparujjhissanti,",
  "an6.104:1.3_3": "asādhāraṇena ca ñāṇena samannāgato bhavissāmi,",
  "an6.104:1.3_4": "hetu ca me sudiṭṭho bhavissati,",
  "an6.104:1.3_5": "hetusamuppannā ca dhammā.",
  "an6.104:1.4_0": "Ime kho,",
  "an6.104:1.4_1": "bhikkhave,",
  "an6.104:1.4_2": "cha ānisaṁse sampassamānena alameva bhikkhunā sabbadhammesu anodhiṁ karitvā anattasaññaṁ upaṭṭhāpetun”ti.",
  "an6.104:1.5_0": "Navamaṁ.",
  "an6.105:0.1_0": "Aṅguttara Nikāya 6.105",
  "an6.105:0.2_0": "10. Ānisaṁsavagga",
  "an6.105:0.3_0": "Bhavasutta",
  "an6.105:1.1_0": "“Tayome, bhikkhave, bhavā pahātabbā, tīsu sikkhāsu sikkhitabbaṁ.",
  "an6.105:1.2_0": "Katame tayo bhavā pahātabbā?",
  "an6.105:1.3_0": "Kāmabhavo, rūpabhavo, arūpabhavo—",
  "an6.105:1.4_0": "ime tayo bhavā pahātabbā.",
  "an6.105:1.5_0": "Katamāsu tīsu sikkhāsu sikkhitabbaṁ?",
  "an6.105:1.6_0": "Adhisīlasikkhāya, adhicittasikkhāya, adhipaññāsikkhāya—",
  "an6.105:1.7_0": "imāsu tīsu sikkhāsu sikkhitabbaṁ.",
  "an6.105:1.8_0": "Yato kho,",
  "an6.105:1.8_1": "bhikkhave,",
  "an6.105:1.8_2": "bhikkhuno ime tayo bhavā pahīnā honti,",
  "an6.105:1.8_3": "imāsu ca tīsu sikkhāsu sikkhitasikkho hoti—",
  "an6.105:1.9_0": "ayaṁ vuccati,",
  "an6.105:1.9_1": "bhikkhave,",
  "an6.105:1.9_2": "bhikkhu acchecchi taṇhaṁ,",
  "an6.105:1.9_3": "vivattayi saṁyojanaṁ,",
  "an6.105:1.9_4": "sammā mānābhisamayā antamakāsi dukkhassā”ti.",
  "an6.105:1.10_0": "Dasamaṁ.",
  "an6.106:0.1_0": "Aṅguttara Nikāya 6.106",
  "an6.106:0.2_0": "10. Ānisaṁsavagga",
  "an6.106:0.3_0": "Taṇhāsutta",
  "an6.106:1.1_0": "“Tisso imā, bhikkhave, taṇhā pahātabbā, tayo ca mānā.",
  "an6.106:1.2_0": "Katamā tisso taṇhā pahātabbā?",
  "an6.106:1.3_0": "Kāmataṇhā, bhavataṇhā, vibhavataṇhā—",
  "an6.106:1.4_0": "imā tisso taṇhā pahātabbā.",
  "an6.106:1.5_0": "Katame tayo mānā pahātabbā?",
  "an6.106:1.6_0": "Māno, omāno, atimāno—",
  "an6.106:1.7_0": "ime tayo mānā pahātabbā.",
  "an6.106:1.8_0": "Yato kho, bhikkhave, bhikkhuno imā tisso taṇhā pahīnā honti, ime ca tayo mānā;",
  "an6.106:1.9_0": "ayaṁ vuccati,",
  "an6.106:1.9_1": "bhikkhave,",
  "an6.106:1.9_2": "bhikkhu acchecchi taṇhaṁ,",
  "an6.106:1.9_3": "vivattayi saṁyojanaṁ,",
  "an6.106:1.9_4": "sammā mānābhisamayā antamakāsi dukkhassā”ti.",
  "an6.106:1.10_0": "Ekādasamaṁ.",
  "an6.106:1.11_0": "Ānisaṁsavaggo dasamo.",
  "an6.106:2.0_0": "Tassuddānaṁ",
  "an6.106:2.1_0": "Pātubhāvo ānisaṁso,",
  "an6.106:2.2_0": "aniccadukkhaanattato;",
  "an6.106:2.3_0": "Nibbānaṁ anavatthi,",
  "an6.106:2.4_0": "ukkhittāsi atammayo;",
  "an6.106:2.5_0": "Bhavā taṇhāyekā dasāti.",
  "an6.106:2.6_0": "Dutiyo paṇṇāsako samatto.",
  "an6.107:0.1_0": "Aṅguttara Nikāya 6.107",
  "an6.107:0.2_0": "11. Tikavagga",
  "an6.107:0.3_0": "Rāgasutta",
  "an6.107:1.1_0": "“Tayome, bhikkhave, dhammā.",
  "an6.107:1.2_0": "Katame tayo?",
  "an6.107:1.3_0": "Rāgo, doso, moho.",
  "an6.107:1.4_0": "Ime kho, bhikkhave, tayo dhammā.",
  "an6.107:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.107:1.6_0": "Katame tayo?",
  "an6.107:1.7_0": "Rāgassa pahānāya asubhā bhāvetabbā,",
  "an6.107:1.7_1": "dosassa pahānāya mettā bhāvetabbā,",
  "an6.107:1.7_2": "mohassa pahānāya paññā bhāvetabbā.",
  "an6.107:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.107:1.9_0": "Paṭhamaṁ.",
  "an6.108:0.1_0": "Aṅguttara Nikāya 6.108",
  "an6.108:0.2_0": "11. Tikavagga",
  "an6.108:0.3_0": "Duccaritasutta",
  "an6.108:1.1_0": "“Tayome, bhikkhave, dhammā.",
  "an6.108:1.2_0": "Katame tayo?",
  "an6.108:1.3_0": "Kāyaduccaritaṁ, vacīduccaritaṁ, manoduccaritaṁ.",
  "an6.108:1.4_0": "Ime kho, bhikkhave, tayo dhammā.",
  "an6.108:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.108:1.6_0": "Katame tayo?",
  "an6.108:1.7_0": "Kāyaduccaritassa pahānāya kāyasucaritaṁ bhāvetabbaṁ,",
  "an6.108:1.7_1": "vacīduccaritassa pahānāya vacīsucaritaṁ bhāvetabbaṁ,",
  "an6.108:1.7_2": "manoduccaritassa pahānāya manosucaritaṁ bhāvetabbaṁ.",
  "an6.108:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.108:1.9_0": "Dutiyaṁ.",
  "an6.109:0.1_0": "Aṅguttara Nikāya 6.109",
  "an6.109:0.2_0": "11. Tikavagga",
  "an6.109:0.3_0": "Vitakkasutta",
  "an6.109:1.1_0": "“Tayome, bhikkhave, dhammā.",
  "an6.109:1.2_0": "Katame tayo?",
  "an6.109:1.3_0": "Kāmavitakko, byāpādavitakko, vihiṁsāvitakko.",
  "an6.109:1.4_0": "Ime kho, bhikkhave, tayo dhammā.",
  "an6.109:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.109:1.6_0": "Katame tayo?",
  "an6.109:1.7_0": "Kāmavitakkassa pahānāya nekkhammavitakko bhāvetabbo,",
  "an6.109:1.7_1": "byāpādavitakkassa pahānāya abyāpādavitakko bhāvetabbo,",
  "an6.109:1.7_2": "vihiṁsāvitakkassa pahānāya avihiṁsāvitakko bhāvetabbo.",
  "an6.109:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.109:1.9_0": "Tatiyaṁ.",
  "an6.110:0.1_0": "Aṅguttara Nikāya 6.110",
  "an6.110:0.2_0": "11. Tikavagga",
  "an6.110:0.3_0": "Saññāsutta",
  "an6.110:1.1_0": "“Tayome, bhikkhave, dhammā.",
  "an6.110:1.2_0": "Katame tayo?",
  "an6.110:1.3_0": "Kāmasaññā, byāpādasaññā, vihiṁsāsaññā.",
  "an6.110:1.4_0": "Ime kho, bhikkhave, tayo dhammā.",
  "an6.110:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.110:1.6_0": "Katame tayo?",
  "an6.110:1.7_0": "Kāmasaññāya pahānāya nekkhammasaññā bhāvetabbā,",
  "an6.110:1.7_1": "byāpādasaññāya pahānāya abyāpādasaññā bhāvetabbā,",
  "an6.110:1.7_2": "vihiṁsāsaññāya pahānāya avihiṁsāsaññā bhāvetabbā.",
  "an6.110:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.110:1.9_0": "Catutthaṁ.",
  "an6.111:0.1_0": "Aṅguttara Nikāya 6.111",
  "an6.111:0.2_0": "11. Tikavagga",
  "an6.111:0.3_0": "Dhātusutta",
  "an6.111:1.1_0": "“Tayome, bhikkhave, dhammā.",
  "an6.111:1.2_0": "Katame tayo?",
  "an6.111:1.3_0": "Kāmadhātu, byāpādadhātu, vihiṁsādhātu.",
  "an6.111:1.4_0": "Ime kho, bhikkhave, tayo dhammā.",
  "an6.111:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.111:1.6_0": "Katame tayo?",
  "an6.111:1.7_0": "Kāmadhātuyā pahānāya nekkhammadhātu bhāvetabbā,",
  "an6.111:1.7_1": "byāpādadhātuyā pahānāya abyāpādadhātu bhāvetabbā,",
  "an6.111:1.7_2": "vihiṁsādhātuyā pahānāya avihiṁsādhātu bhāvetabbā.",
  "an6.111:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.111:1.9_0": "Pañcamaṁ.",
  "an6.112:0.1_0": "Aṅguttara Nikāya 6.112",
  "an6.112:0.2_0": "11. Tikavagga",
  "an6.112:0.3_0": "Assādasutta",
  "an6.112:1.1_0": "“Tayome, bhikkhave, dhammā.",
  "an6.112:1.2_0": "Katame tayo?",
  "an6.112:1.3_0": "Assādadiṭṭhi, attānudiṭṭhi, micchādiṭṭhi.",
  "an6.112:1.4_0": "Ime kho, bhikkhave, tayo dhammā.",
  "an6.112:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.112:1.6_0": "Katame tayo?",
  "an6.112:1.7_0": "Assādadiṭṭhiyā pahānāya aniccasaññā bhāvetabbā,",
  "an6.112:1.7_1": "attānudiṭṭhiyā pahānāya anattasaññā bhāvetabbā,",
  "an6.112:1.7_2": "micchādiṭṭhiyā pahānāya sammādiṭṭhi bhāvetabbā.",
  "an6.112:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.112:1.9_0": "Chaṭṭhaṁ.",
  "an6.113:0.1_0": "Aṅguttara Nikāya 6.113",
  "an6.113:0.2_0": "11. Tikavagga",
  "an6.113:0.3_0": "Aratisutta",
  "an6.113:1.1_0": "“Tayome, bhikkhave, dhammā.",
  "an6.113:1.2_0": "Katame tayo?",
  "an6.113:1.3_0": "Arati, vihiṁsā, adhammacariyā.",
  "an6.113:1.4_0": "Ime kho, bhikkhave, tayo dhammā.",
  "an6.113:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.113:1.6_0": "Katame tayo?",
  "an6.113:1.7_0": "Aratiyā pahānāya muditā bhāvetabbā,",
  "an6.113:1.7_1": "vihiṁsāya pahānāya avihiṁsā bhāvetabbā,",
  "an6.113:1.7_2": "adhammacariyāya pahānāya dhammacariyā bhāvetabbā.",
  "an6.113:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.113:1.9_0": "Sattamaṁ.",
  "an6.114:0.1_0": "Aṅguttara Nikāya 6.114",
  "an6.114:0.2_0": "11. Tikavagga",
  "an6.114:0.3_0": "Santuṭṭhitāsutta",
  "an6.114:1.1_0": "“Tayome, bhikkhave, dhammā.",
  "an6.114:1.2_0": "Katame tayo?",
  "an6.114:1.3_0": "Asantuṭṭhitā, asampajaññaṁ, mahicchatā.",
  "an6.114:1.4_0": "Ime kho, bhikkhave, tayo dhammā.",
  "an6.114:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.114:1.6_0": "Katame tayo?",
  "an6.114:1.7_0": "Asantuṭṭhitāya pahānāya santuṭṭhitā bhāvetabbā,",
  "an6.114:1.7_1": "asampajaññassa pahānāya sampajaññaṁ bhāvetabbaṁ,",
  "an6.114:1.7_2": "mahicchatāya pahānāya appicchatā bhāvetabbā.",
  "an6.114:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.114:1.9_0": "Aṭṭhamaṁ.",
  "an6.115:0.1_0": "Aṅguttara Nikāya 6.115",
  "an6.115:0.2_0": "11. Tikavagga",
  "an6.115:0.3_0": "Dovacassatāsutta",
  "an6.115:1.1_0": "“Tayome, bhikkhave, dhammā.",
  "an6.115:1.2_0": "Katame tayo?",
  "an6.115:1.3_0": "Dovacassatā, pāpamittatā, cetaso vikkhepo.",
  "an6.115:1.4_0": "Ime kho, bhikkhave, tayo dhammā.",
  "an6.115:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.115:1.6_0": "Katame tayo?",
  "an6.115:1.7_0": "Dovacassatāya pahānāya sovacassatā bhāvetabbā,",
  "an6.115:1.7_1": "pāpamittatāya pahānāya kalyāṇamittatā bhāvetabbā,",
  "an6.115:1.7_2": "cetaso vikkhepassa pahānāya ānāpānassati bhāvetabbā.",
  "an6.115:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.115:1.9_0": "Navamaṁ.",
  "an6.116:0.1_0": "Aṅguttara Nikāya 6.116",
  "an6.116:0.2_0": "11. Tikavagga",
  "an6.116:0.3_0": "Uddhaccasutta",
  "an6.116:1.1_0": "“Tayome, bhikkhave, dhammā.",
  "an6.116:1.2_0": "Katame tayo?",
  "an6.116:1.3_0": "Uddhaccaṁ, asaṁvaro, pamādo.",
  "an6.116:1.4_0": "Ime kho, bhikkhave, tayo dhammā.",
  "an6.116:1.5_0": "Imesaṁ kho, bhikkhave, tiṇṇaṁ dhammānaṁ pahānāya tayo dhammā bhāvetabbā.",
  "an6.116:1.6_0": "Katame tayo?",
  "an6.116:1.7_0": "Uddhaccassa pahānāya samatho bhāvetabbo,",
  "an6.116:1.7_1": "asaṁvarassa pahānāya saṁvaro bhāvetabbo,",
  "an6.116:1.7_2": "pamādassa pahānāya appamādo bhāvetabbo.",
  "an6.116:1.8_0": "Imesaṁ kho, bhikkhave, tiṇṇaṁ dhammānaṁ pahānāya ime tayo dhammā bhāvetabbā”ti.",
  "an6.116:1.9_0": "Dasamaṁ.",
  "an6.116:1.10_0": "Tikavaggo ekādasamo.",
  "an6.116:2.0_0": "Tassuddānaṁ",
  "an6.116:2.1_0": "Rāgaduccaritavitakka,",
  "an6.116:2.2_0": "Saññā dhātūti vuccati;",
  "an6.116:2.3_0": "Assādaaratituṭṭhi,",
  "an6.116:2.4_0": "Duve ca uddhaccena vaggoti.",
  "an6.117:0.1_0": "Aṅguttara Nikāya 6.117",
  "an6.117:0.2_0": "12. Sāmaññavagga",
  "an6.117:0.3_0": "Kāyānupassīsutta",
  "an6.117:1.1_0": "“Cha, bhikkhave, dhamme appahāya abhabbo kāye kāyānupassī viharituṁ.",
  "an6.117:1.2_0": "Katame cha?",
  "an6.117:1.3_0": "Kammārāmataṁ,",
  "an6.117:1.3_1": "bhassārāmataṁ,",
  "an6.117:1.3_2": "niddārāmataṁ,",
  "an6.117:1.3_3": "saṅgaṇikārāmataṁ,",
  "an6.117:1.3_4": "indriyesu aguttadvārataṁ,",
  "an6.117:1.3_5": "bhojane amattaññutaṁ.",
  "an6.117:1.4_0": "Ime kho, bhikkhave, cha dhamme appahāya abhabbo kāye kāyānupassī viharituṁ.",
  "an6.117:2.1_0": "Cha, bhikkhave, dhamme pahāya bhabbo kāye kāyānupassī viharituṁ.",
  "an6.117:2.2_0": "Katame cha?",
  "an6.117:2.3_0": "Kammārāmataṁ,",
  "an6.117:2.3_1": "bhassārāmataṁ,",
  "an6.117:2.3_2": "niddārāmataṁ,",
  "an6.117:2.3_3": "saṅgaṇikārāmataṁ,",
  "an6.117:2.3_4": "indriyesu aguttadvārataṁ,",
  "an6.117:2.3_5": "bhojane amattaññutaṁ.",
  "an6.117:2.4_0": "Ime kho, bhikkhave, cha dhamme pahāya bhabbo kāye kāyānupassī viharitun”ti.",
  "an6.117:2.5_0": "Paṭhamaṁ.",
  "an6.118:0.1_0": "Aṅguttara Nikāya 6.118",
  "an6.118:0.2_0": "12. Sāmaññavagga",
  "an6.118:0.3_0": "Dhammānupassīsutta",
  "an6.118:1.1_0": "“Cha, bhikkhave, dhamme appahāya abhabbo ajjhattaṁ kāye …pe…",
  "an6.118:1.2_0": "bahiddhā kāye …pe…",
  "an6.118:1.3_0": "ajjhattabahiddhā kāye …pe…",
  "an6.118:1.4_0": "ajjhattaṁ vedanāsu …pe…",
  "an6.118:1.5_0": "bahiddhā vedanāsu …pe…",
  "an6.118:1.6_0": "ajjhattabahiddhā vedanāsu …pe…",
  "an6.118:1.7_0": "ajjhattaṁ citte …pe…",
  "an6.118:1.8_0": "bahiddhā citte …pe…",
  "an6.118:1.9_0": "ajjhattabahiddhā citte …pe…",
  "an6.118:1.10_0": "ajjhattaṁ dhammesu …pe…",
  "an6.118:1.11_0": "bahiddhā dhammesu …pe…",
  "an6.118:1.12_0": "ajjhattabahiddhā dhammesu dhammānupassī viharituṁ.",
  "an6.118:1.13_0": "Katame cha?",
  "an6.118:1.14_0": "Kammārāmataṁ,",
  "an6.118:1.14_1": "bhassārāmataṁ,",
  "an6.118:1.14_2": "niddārāmataṁ,",
  "an6.118:1.14_3": "saṅgaṇikārāmataṁ,",
  "an6.118:1.14_4": "indriyesu aguttadvārataṁ,",
  "an6.118:1.14_5": "bhojane amattaññutaṁ.",
  "an6.118:1.15_0": "Ime kho, bhikkhave, cha dhamme pahāya bhabbo ajjhattabahiddhā dhammesu dhammānupassī viharitun”ti.",
  "an6.118:1.16_0": "Dutiyaṁ.",
  "an6.119:0.1_0": "Aṅguttara Nikāya 6.119",
  "an6.119:0.2_0": "12. Sāmaññavagga",
  "an6.119:0.3_0": "Tapussasutta",
  "an6.119:1.1_0": "“Chahi,",
  "an6.119:1.1_1": "bhikkhave,",
  "an6.119:1.1_2": "dhammehi samannāgato tapusso gahapati tathāgate niṭṭhaṅgato amataddaso amataṁ sacchikatvā iriyati.",
  "an6.119:1.2_0": "Katamehi chahi?",
  "an6.119:1.3_0": "Buddhe aveccappasādena,",
  "an6.119:1.3_1": "dhamme aveccappasādena,",
  "an6.119:1.3_2": "saṅghe aveccappasādena,",
  "an6.119:1.3_3": "ariyena sīlena,",
  "an6.119:1.3_4": "ariyena ñāṇena,",
  "an6.119:1.3_5": "ariyāya vimuttiyā.",
  "an6.119:1.4_0": "Imehi kho,",
  "an6.119:1.4_1": "bhikkhave,",
  "an6.119:1.4_2": "chahi dhammehi samannāgato tapusso gahapati tathāgate niṭṭhaṅgato amataddaso amataṁ sacchikatvā iriyatī”ti.",
  "an6.119:1.5_0": "Tatiyaṁ.",
  "an6.120-139:0.1_0": "Aṅguttara Nikāya 6.120–139",
  "an6.120-139:0.2_0": "12. Sāmaññavagga",
  "an6.120-139:0.3_0": "Bhallikādisutta",
  "an6.120-139:1.1_0": "“Chahi, bhikkhave, dhammehi samannāgato bhalliko gahapati …pe…",
  "an6.120-139:1.2_0": "sudatto gahapati anāthapiṇḍiko …",
  "an6.120-139:1.3_0": "citto gahapati macchikāsaṇḍiko …",
  "an6.120-139:1.4_0": "hatthako āḷavako …",
  "an6.120-139:1.5_0": "mahānāmo sakko …",
  "an6.120-139:1.6_0": "uggo gahapati vesāliko …",
  "an6.120-139:1.7_0": "uggato gahapati …",
  "an6.120-139:1.8_0": "sūrambaṭṭho …",
  "an6.120-139:1.9_0": "jīvako komārabhacco …",
  "an6.120-139:1.10_0": "nakulapitā gahapati …",
  "an6.120-139:1.11_0": "tavakaṇṇiko gahapati …",
  "an6.120-139:1.12_0": "pūraṇo gahapati …",
  "an6.120-139:1.13_0": "isidatto gahapati …",
  "an6.120-139:1.14_0": "sandhāno gahapati …",
  "an6.120-139:1.15_0": "vicayo gahapati …",
  "an6.120-139:1.16_0": "vijayamāhiko gahapati …",
  "an6.120-139:1.17_0": "meṇḍako gahapati …",
  "an6.120-139:1.18_0": "vāseṭṭho upāsako …",
  "an6.120-139:1.19_0": "ariṭṭho upāsako …",
  "an6.120-139:1.20_0": "sāraggo upāsako tathāgate niṭṭhaṅgato amataddaso amataṁ sacchikatvā iriyati.",
  "an6.120-139:1.21_0": "Katamehi chahi?",
  "an6.120-139:1.22_0": "Buddhe aveccappasādena,",
  "an6.120-139:1.22_1": "dhamme aveccappasādena,",
  "an6.120-139:1.22_2": "saṅghe aveccappasādena,",
  "an6.120-139:1.22_3": "ariyena sīlena,",
  "an6.120-139:1.22_4": "ariyena ñāṇena,",
  "an6.120-139:1.22_5": "ariyāya vimuttiyā.",
  "an6.120-139:1.23_0": "Imehi kho,",
  "an6.120-139:1.23_1": "bhikkhave,",
  "an6.120-139:1.23_2": "chahi dhammehi samannāgato sāraggo upāsako tathāgate niṭṭhaṅgato amataddaso amataṁ sacchikatvā iriyatī”ti.",
  "an6.120-139:1.24_0": "Tevīsatimaṁ.",
  "an6.120-139:1.25_0": "Sāmaññavaggo dvādasamo.",
  "an6.140:0.1_0": "Aṅguttara Nikāya 6",
  "an6.140:0.2_0": "13. Rāgapeyyāla",
  "an6.140:0.3_0": "~",
  "an6.140:1.1_0": "“Rāgassa, bhikkhave, abhiññāya cha dhammā bhāvetabbā.",
  "an6.140:1.2_0": "Katame cha?",
  "an6.140:1.3_0": "Dassanānuttariyaṁ,",
  "an6.140:1.3_1": "savanānuttariyaṁ,",
  "an6.140:1.3_2": "lābhānuttariyaṁ,",
  "an6.140:1.3_3": "sikkhānuttariyaṁ,",
  "an6.140:1.3_4": "pāricariyānuttariyaṁ,",
  "an6.140:1.3_5": "anussatānuttariyaṁ.",
  "an6.140:1.4_0": "Rāgassa, bhikkhave, abhiññāya ime cha dhammā bhāvetabbā”ti.",
  "an6.141:0.1_0": "Aṅguttara Nikāya 6",
  "an6.141:0.2_0": "13. Rāgapeyyāla",
  "an6.141:0.3_0": "~",
  "an6.141:1.1_0": "“Rāgassa, bhikkhave, abhiññāya cha dhammā bhāvetabbā.",
  "an6.141:1.2_0": "Katame cha?",
  "an6.141:1.3_0": "Buddhānussati, dhammānussati, saṅghānussati, sīlānussati, cāgānussati, devatānussati.",
  "an6.141:1.4_0": "Rāgassa, bhikkhave, abhiññāya ime cha dhammā bhāvetabbā”ti.",
  "an6.142:0.1_0": "Aṅguttara Nikāya 6",
  "an6.142:0.2_0": "13. Rāgapeyyāla",
  "an6.142:0.3_0": "~",
  "an6.142:1.1_0": "“Rāgassa, bhikkhave, abhiññāya cha dhammā bhāvetabbā.",
  "an6.142:1.2_0": "Katame cha?",
  "an6.142:1.3_0": "Aniccasaññā, anicce dukkhasaññā, dukkhe anattasaññā, pahānasaññā, virāgasaññā, nirodhasaññā.",
  "an6.142:1.4_0": "Rāgassa, bhikkhave, abhiññāya ime cha dhammā bhāvetabbā”ti.",
  "an6.143-169:0.1_0": "Aṅguttara Nikāya 6",
  "an6.143-169:0.2_0": "13. Rāgapeyyāla",
  "an6.143-169:0.3_0": "~",
  "an6.143-169:1.1_0": "“Rāgassa, bhikkhave, pariññāya …pe…",
  "an6.143-169:1.2_0": "parikkhayāya …",
  "an6.143-169:1.3_0": "pahānāya …",
  "an6.143-169:1.4_0": "khayāya …",
  "an6.143-169:1.5_0": "vayāya …",
  "an6.143-169:1.6_0": "virāgāya …",
  "an6.143-169:1.7_0": "nirodhāya …",
  "an6.143-169:1.8_0": "cāgāya …",
  "an6.143-169:1.9_0": "paṭinissaggāya cha dhammā bhāvetabbā”.",
  "an6.170-649:0.1_0": "Aṅguttara Nikāya 6",
  "an6.170-649:0.2_0": "13. Rāgapeyyāla",
  "an6.170-649:0.3_0": "~",
  "an6.170-649:1.1_0": "“Dosassa …pe…",
  "an6.170-649:1.2_0": "mohassa …",
  "an6.170-649:1.3_0": "kodhassa …",
  "an6.170-649:1.4_0": "upanāhassa …",
  "an6.170-649:1.5_0": "makkhassa …",
  "an6.170-649:1.6_0": "paḷāsassa …",
  "an6.170-649:1.7_0": "issāya …",
  "an6.170-649:1.8_0": "macchariyassa …",
  "an6.170-649:1.9_0": "māyāya …",
  "an6.170-649:1.10_0": "sāṭheyyassa …",
  "an6.170-649:1.11_0": "thambhassa …",
  "an6.170-649:1.12_0": "sārambhassa …",
  "an6.170-649:1.13_0": "mānassa …",
  "an6.170-649:1.14_0": "atimānassa …",
  "an6.170-649:1.15_0": "madassa …",
  "an6.170-649:1.16_0": "pamādassa abhiññāya …pe…",
  "an6.170-649:1.17_0": "pariññāya …",
  "an6.170-649:1.18_0": "parikkhayāya …",
  "an6.170-649:1.19_0": "pahānāya …",
  "an6.170-649:1.20_0": "khayāya …",
  "an6.170-649:1.21_0": "vayāya …",
  "an6.170-649:1.22_0": "virāgāya …",
  "an6.170-649:1.23_0": "nirodhāya …",
  "an6.170-649:1.24_0": "cāgāya …",
  "an6.170-649:1.25_0": "paṭinissaggāya …pe…",
  "an6.170-649:1.26_0": "ime cha dhammā bhāvetabbā”ti.",
  "an6.170-649:1.27_0": "Idamavoca bhagavā.",
  "an6.170-649:1.28_0": "Attamanā te bhikkhū bhagavato bhāsitaṁ abhinandunti.",
  "an6.170-649:1.29_0": "Rāgapeyyālaṁ niṭṭhitaṁ.",
  "an6.170-649:1.30_0": "Chakkanipātapāḷi niṭṭhitā."
}