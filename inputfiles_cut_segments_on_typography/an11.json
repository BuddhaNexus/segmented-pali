{
  "an11.1:0.1_0": "Aṅguttara Nikāya 11.1",
  "an11.1:0.2_0": "1. Nissayavagga",
  "an11.1:0.3_0": "Kimatthiyasutta",
  "an11.1:1.1_0": "Evaṁ me sutaṁ—",
  "an11.1:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an11.1:1.3_0": "Atha kho āyasmā ānando yena bhagavā tenupasaṅkami;",
  "an11.1:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.1:1.3_2": "Ekamantaṁ nisinno kho āyasmā ānando bhagavantaṁ etadavoca:",
  "an11.1:1.4_0": "“kimatthiyāni, bhante, kusalāni sīlāni kimānisaṁsānī”ti?",
  "an11.1:1.5_0": "“Avippaṭisāratthāni kho, ānanda, kusalāni sīlāni avippaṭisārānisaṁsānī”ti.",
  "an11.1:2.1_0": "“Avippaṭisāro pana, bhante, kimatthiyo kimānisaṁso”?",
  "an11.1:2.2_0": "“Avippaṭisāro kho, ānanda, pāmojjattho pāmojjānisaṁso”.",
  "an11.1:3.1_0": "“Pāmojjaṁ pana, bhante, kimatthiyaṁ kimānisaṁsaṁ”?",
  "an11.1:3.2_0": "“Pāmojjaṁ kho, ānanda, pītatthaṁ pītānisaṁsaṁ”.",
  "an11.1:4.1_0": "“Pīti pana, bhante, kimatthiyā kimānisaṁsā”?",
  "an11.1:4.2_0": "“Pīti kho, ānanda, passaddhatthā passaddhānisaṁsā”.",
  "an11.1:5.1_0": "“Passaddhi pana, bhante, kimatthiyā kimānisaṁsā”?",
  "an11.1:5.2_0": "“Passaddhi kho, ānanda, sukhatthā sukhānisaṁsā”.",
  "an11.1:6.1_0": "“Sukhaṁ pana, bhante, kimatthiyaṁ kimānisaṁsaṁ”?",
  "an11.1:6.2_0": "“Sukhaṁ kho, ānanda, samādhatthaṁ samādhānisaṁsaṁ”.",
  "an11.1:7.1_0": "“Samādhi pana, bhante, kimatthiyo kimānisaṁso”?",
  "an11.1:7.2_0": "“Samādhi kho, ānanda, yathābhūtañāṇadassanattho yathābhūtañāṇadassanānisaṁso”.",
  "an11.1:8.1_0": "“Yathābhūtañāṇadassanaṁ pana, bhante, kimatthiyaṁ kimānisaṁsaṁ”?",
  "an11.1:8.2_0": "“Yathābhūtañāṇadassanaṁ kho, ānanda, nibbidatthaṁ nibbidānisaṁsaṁ”.",
  "an11.1:9.1_0": "“Nibbidā pana, bhante, kimatthiyā kimānisaṁsā”?",
  "an11.1:9.2_0": "“Nibbidā kho, ānanda, virāgatthā virāgānisaṁsā”.",
  "an11.1:10.1_0": "“Virāgo pana, bhante, kimatthiyo kimānisaṁso”?",
  "an11.1:10.2_0": "“Virāgo kho, ānanda, vimuttiñāṇadassanattho vimuttiñāṇadassanānisaṁso.",
  "an11.1:11.1_0": "Iti kho, ānanda, kusalāni sīlāni avippaṭisāratthāni avippaṭisārānisaṁsāni,",
  "an11.1:11.2_0": "avippaṭisāro pāmojjattho pāmojjānisaṁso,",
  "an11.1:11.3_0": "pāmojjaṁ pītatthaṁ pītānisaṁsaṁ,",
  "an11.1:11.4_0": "pīti passaddhatthā passaddhānisaṁsā,",
  "an11.1:11.5_0": "passaddhi sukhatthā sukhānisaṁsā,",
  "an11.1:11.6_0": "sukhaṁ samādhatthaṁ samādhānisaṁsaṁ,",
  "an11.1:11.7_0": "samādhi yathābhūtañāṇadassanattho yathābhūtañāṇadassanānisaṁso,",
  "an11.1:11.8_0": "yathābhūtañāṇadassanaṁ nibbidatthaṁ nibbidānisaṁsaṁ,",
  "an11.1:11.9_0": "nibbidā virāgatthā virāgānisaṁsā,",
  "an11.1:11.10_0": "virāgo vimuttiñāṇadassanattho vimuttiñāṇadassanānisaṁso.",
  "an11.1:11.11_0": "Iti kho, ānanda, kusalāni sīlāni anupubbena aggāya parentī”ti.",
  "an11.1:11.12_0": "Paṭhamaṁ.",
  "an11.2:0.1_0": "Aṅguttara Nikāya 11.2",
  "an11.2:0.2_0": "1. Nissayavagga",
  "an11.2:0.3_0": "Cetanākaraṇīyasutta",
  "an11.2:1.1_0": "“Sīlavato, bhikkhave, sīlasampannassa na cetanāya karaṇīyaṁ:",
  "an11.2:1.2_0": "‘avippaṭisāro me uppajjatū’ti.",
  "an11.2:1.3_0": "Dhammatā esā, bhikkhave, yaṁ sīlavato sīlasampannassa avippaṭisāro uppajjati.",
  "an11.2:2.1_0": "Avippaṭisārissa, bhikkhave, na cetanāya karaṇīyaṁ:",
  "an11.2:2.2_0": "‘pāmojjaṁ me uppajjatū’ti.",
  "an11.2:2.3_0": "Dhammatā esā, bhikkhave, yaṁ avippaṭisārissa pāmojjaṁ uppajjati.",
  "an11.2:3.1_0": "Pamuditassa, bhikkhave, na cetanāya karaṇīyaṁ:",
  "an11.2:3.2_0": "‘pīti me uppajjatū’ti.",
  "an11.2:3.3_0": "Dhammatā esā, bhikkhave, yaṁ pamuditassa pīti uppajjati.",
  "an11.2:4.1_0": "Pītimanassa, bhikkhave, na cetanāya karaṇīyaṁ:",
  "an11.2:4.2_0": "‘kāyo me passambhatū’ti.",
  "an11.2:4.3_0": "Dhammatā esā, bhikkhave, yaṁ pītimanassa kāyo passambhati.",
  "an11.2:5.1_0": "Passaddhakāyassa, bhikkhave, na cetanāya karaṇīyaṁ:",
  "an11.2:5.2_0": "‘sukhaṁ vediyāmī’ti.",
  "an11.2:5.3_0": "Dhammatā esā, bhikkhave, yaṁ passaddhakāyo sukhaṁ vediyati.",
  "an11.2:6.1_0": "Sukhino, bhikkhave, na cetanāya karaṇīyaṁ:",
  "an11.2:6.2_0": "‘cittaṁ me samādhiyatū’ti.",
  "an11.2:6.3_0": "Dhammatā esā, bhikkhave, yaṁ sukhino cittaṁ samādhiyati.",
  "an11.2:7.1_0": "Samāhitassa, bhikkhave, na cetanāya karaṇīyaṁ:",
  "an11.2:7.2_0": "‘yathābhūtaṁ jānāmi passāmī’ti.",
  "an11.2:7.3_0": "Dhammatā esā, bhikkhave, yaṁ samāhito yathābhūtaṁ jānāti passati.",
  "an11.2:8.1_0": "Yathābhūtaṁ, bhikkhave, jānato passato na cetanāya karaṇīyaṁ:",
  "an11.2:8.2_0": "‘nibbindāmī’ti.",
  "an11.2:8.3_0": "Dhammatā esā, bhikkhave, yaṁ yathābhūtaṁ jānaṁ passaṁ nibbindati.",
  "an11.2:9.1_0": "Nibbinnassa, bhikkhave, na cetanāya karaṇīyaṁ:",
  "an11.2:9.2_0": "‘virajjāmī’ti.",
  "an11.2:9.3_0": "Dhammatā esā, bhikkhave, yaṁ nibbinno virajjati.",
  "an11.2:10.1_0": "Virattassa, bhikkhave, na cetanāya karaṇīyaṁ:",
  "an11.2:10.2_0": "‘vimuttiñāṇadassanaṁ sacchikaromī’ti.",
  "an11.2:10.3_0": "Dhammatā esā, bhikkhave, yaṁ viratto vimuttiñāṇadassanaṁ sacchikaroti.",
  "an11.2:11.1_0": "Iti kho,",
  "an11.2:11.1_1": "bhikkhave,",
  "an11.2:11.1_2": "virāgo vimuttiñāṇadassanattho vimuttiñāṇadassanānisaṁso,",
  "an11.2:11.1_3": "nibbidā virāgatthā virāgānisaṁsā,",
  "an11.2:11.1_4": "yathābhūtañāṇadassanaṁ nibbidatthaṁ nibbidānisaṁsaṁ,",
  "an11.2:11.1_5": "samādhi yathābhūtañāṇadassanattho yathābhūtañāṇadassanānisaṁso,",
  "an11.2:11.1_6": "sukhaṁ samādhatthaṁ samādhānisaṁsaṁ,",
  "an11.2:11.1_7": "passaddhi sukhatthā sukhānisaṁsā,",
  "an11.2:11.1_8": "pīti passaddhatthā passaddhānisaṁsā,",
  "an11.2:11.1_9": "pāmojjaṁ pītatthaṁ pītānisaṁsaṁ,",
  "an11.2:11.1_10": "avippaṭisāro pāmojjattho pāmojjānisaṁso,",
  "an11.2:11.1_11": "kusalāni sīlāni avippaṭisāratthāni avippaṭisārānisaṁsāni.",
  "an11.2:11.2_0": "Iti kho, bhikkhave, dhammā dhamme abhisandenti, dhammā dhamme paripūrenti apārā pāraṁ gamanāyā”ti.",
  "an11.2:11.3_0": "Dutiyaṁ.",
  "an11.3:0.1_0": "Aṅguttara Nikāya 11.3",
  "an11.3:0.2_0": "1. Nissayavagga",
  "an11.3:0.3_0": "Paṭhamaupanisāsutta",
  "an11.3:1.1_0": "“Dussīlassa, bhikkhave, sīlavipannassa hatūpaniso hoti avippaṭisāro.",
  "an11.3:1.2_0": "Avippaṭisāre asati avippaṭisāravipannassa hatūpanisaṁ hoti pāmojjaṁ.",
  "an11.3:1.3_0": "Pāmojje asati pāmojjavipannassa hatūpanisā hoti pīti.",
  "an11.3:1.4_0": "Pītiyā asati pītivipannassa hatūpanisā hoti passaddhi.",
  "an11.3:1.5_0": "Passaddhiyā asati passaddhivipannassa hatūpanisaṁ hoti sukhaṁ.",
  "an11.3:1.6_0": "Sukhe asati sukhavipannassa hatūpaniso hoti sammāsamādhi.",
  "an11.3:1.7_0": "Sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ.",
  "an11.3:1.8_0": "Yathābhūtañāṇadassane asati yathābhūtañāṇadassanavipannassa hatūpanisā hoti nibbidā.",
  "an11.3:1.9_0": "Nibbidāya asati nibbidāvipannassa hatūpaniso hoti virāgo.",
  "an11.3:1.10_0": "Virāge asati virāgavipannassa hatūpanisaṁ hoti vimuttiñāṇadassanaṁ.",
  "an11.3:2.1_0": "Seyyathāpi,",
  "an11.3:2.1_1": "bhikkhave,",
  "an11.3:2.1_2": "rukkho sākhāpalāsavipanno.",
  "an11.3:2.1_3": "Tassa papaṭikāpi na pāripūriṁ gacchati, tacopi …",
  "an11.3:2.1_4": "pheggupi …",
  "an11.3:2.1_5": "sāropi na pāripūriṁ gacchati.",
  "an11.3:2.2_0": "Evamevaṁ kho, bhikkhave, dussīlassa sīlavipannassa hatūpaniso hoti avippaṭisāro,",
  "an11.3:2.3_0": "avippaṭisāre asati avippaṭisāravipannassa hatūpanisaṁ hoti pāmojjaṁ …pe…",
  "an11.3:2.4_0": "vimuttiñāṇadassanaṁ.",
  "an11.3:3.1_0": "Sīlavato, bhikkhave, sīlasampannassa upanisasampanno hoti avippaṭisāro,",
  "an11.3:3.2_0": "avippaṭisāre sati avippaṭisārasampannassa upanisasampannaṁ hoti pāmojjaṁ,",
  "an11.3:3.3_0": "pāmojje sati pāmojjasampannassa upanisasampannā hoti pīti,",
  "an11.3:3.4_0": "pītiyā sati pītisampannassa upanisasampannā hoti passaddhi,",
  "an11.3:3.5_0": "passaddhiyā sati passaddhisampannassa upanisasampannaṁ hoti sukhaṁ,",
  "an11.3:3.6_0": "sukhe sati sukhasampannassa upanisasampanno hoti sammāsamādhi,",
  "an11.3:3.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ,",
  "an11.3:3.8_0": "yathābhūtañāṇadassane sati yathābhūtañāṇadassanasampannassa upanisasampannā hoti nibbidā,",
  "an11.3:3.9_0": "nibbidāya sati nibbidāsampannassa upanisasampanno hoti virāgo,",
  "an11.3:3.10_0": "virāge sati virāgasampannassa upanisasampannaṁ hoti vimuttiñāṇadassanaṁ.",
  "an11.3:4.1_0": "Seyyathāpi,",
  "an11.3:4.1_1": "bhikkhave,",
  "an11.3:4.1_2": "rukkho sākhāpalāsasampanno.",
  "an11.3:4.1_3": "Tassa papaṭikāpi pāripūriṁ gacchati, tacopi …",
  "an11.3:4.1_4": "pheggupi …",
  "an11.3:4.1_5": "sāropi pāripūriṁ gacchati.",
  "an11.3:4.2_0": "Evamevaṁ kho, bhikkhave, sīlavato sīlasampannassa upanisasampanno hoti avippaṭisāro,",
  "an11.3:4.3_0": "avippaṭisāre sati avippaṭisārasampannassa upanisasampannaṁ hoti …pe…",
  "an11.3:4.4_0": "vimuttiñāṇadassanan”ti.",
  "an11.3:4.5_0": "Tatiyaṁ.",
  "an11.4:0.1_0": "Aṅguttara Nikāya 11.4",
  "an11.4:0.2_0": "1. Nissayavagga",
  "an11.4:0.3_0": "Dutiyaupanisāsutta",
  "an11.4:1.1_0": "Tatra kho āyasmā sāriputto bhikkhū āmantesi:",
  "an11.4:1.2_0": "“āvuso bhikkhave”ti.",
  "an11.4:1.3_0": "“Āvuso”ti kho te bhikkhū āyasmato sāriputtassa paccassosuṁ.",
  "an11.4:1.4_0": "Āyasmā sāriputto etadavoca:",
  "an11.4:2.1_0": "“Dussīlassa, āvuso, sīlavipannassa hatūpaniso hoti avippaṭisāro,",
  "an11.4:2.2_0": "avippaṭisāre asati avippaṭisāravipannassa hatūpanisaṁ hoti pāmojjaṁ,",
  "an11.4:2.3_0": "pāmojje asati pāmojjavipannassa hatūpanisā hoti pīti,",
  "an11.4:2.4_0": "pītiyā asati pītivipannassa hatūpanisā hoti passaddhi,",
  "an11.4:2.5_0": "passaddhiyā asati passaddhivipannassa hatūpanisaṁ hoti sukhaṁ,",
  "an11.4:2.6_0": "sukhe asati sukhavipannassa hatūpaniso hoti sammāsamādhi,",
  "an11.4:2.7_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ,",
  "an11.4:2.8_0": "yathābhūtañāṇadassane asati yathābhūtañāṇadassanavipannassa hatūpanisā hoti nibbidā,",
  "an11.4:2.9_0": "nibbidāya asati nibbidāvipannassa hatūpaniso hoti virāgo,",
  "an11.4:2.10_0": "virāge asati virāgavipannassa hatūpanisaṁ hoti vimuttiñāṇadassanaṁ.",
  "an11.4:3.1_0": "Seyyathāpi, āvuso,",
  "an11.4:3.1_1": "rukkho sākhāpalāsavipanno.",
  "an11.4:3.1_2": "Tassa papaṭikāpi na pāripūriṁ gacchati, tacopi …",
  "an11.4:3.1_3": "pheggupi …",
  "an11.4:3.1_4": "sāropi na pāripūriṁ gacchati.",
  "an11.4:3.2_0": "Evamevaṁ kho, āvuso, dussīlassa sīlavipannassa hatūpaniso hoti avippaṭisāro,",
  "an11.4:3.3_0": "avippaṭisāre asati avippaṭisāravipannassa hatūpanisaṁ hoti pāmojjaṁ …pe…",
  "an11.4:3.4_0": "vimuttiñāṇadassanaṁ.",
  "an11.4:4.1_0": "Sīlavato, āvuso, sīlasampannassa upanisasampanno hoti avippaṭisāro,",
  "an11.4:4.2_0": "avippaṭisāre sati avippaṭisārasampannassa upanisasampannaṁ hoti pāmojjaṁ,",
  "an11.4:4.3_0": "pāmojje sati pāmojjasampannassa upanisasampannā hoti pīti,",
  "an11.4:4.4_0": "pītiyā sati pītisampannassa upanisasampannā hoti passaddhi,",
  "an11.4:4.5_0": "passaddhiyā sati passaddhisampannassa upanisasampannaṁ hoti sukhaṁ,",
  "an11.4:4.6_0": "sukhe sati sukhasampannassa upanisasampanno hoti sammāsamādhi,",
  "an11.4:4.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ,",
  "an11.4:4.8_0": "yathābhūtañāṇadassane sati yathābhūtañāṇadassanasampannassa upanisasampannā hoti nibbidā,",
  "an11.4:4.9_0": "nibbidāya sati nibbidāsampannassa upanisasampanno hoti virāgo,",
  "an11.4:4.10_0": "virāge sati virāgasampannassa upanisasampannaṁ hoti vimuttiñāṇadassanaṁ.",
  "an11.4:5.1_0": "Seyyathāpi, āvuso,",
  "an11.4:5.1_1": "rukkho sākhāpalāsasampanno.",
  "an11.4:5.1_2": "Tassa papaṭikāpi pāripūriṁ gacchati, tacopi …",
  "an11.4:5.1_3": "pheggupi …",
  "an11.4:5.1_4": "sāropi pāripūriṁ gacchati.",
  "an11.4:5.2_0": "Evamevaṁ kho, āvuso, sīlavato sīlasampannassa upanisasampanno hoti avippaṭisāro,",
  "an11.4:5.3_0": "avippaṭisāre sati avippaṭisārasampannassa upanisasampannaṁ hoti pāmojjaṁ …pe…",
  "an11.4:5.4_0": "vimuttiñāṇadassanan”ti. …pe…",
  "an11.4:5.5_0": "Catutthaṁ.",
  "an11.5:0.1_0": "Aṅguttara Nikāya 11.5",
  "an11.5:0.2_0": "1. Nissayavagga",
  "an11.5:0.3_0": "Tatiyaupanisāsutta",
  "an11.5:1.1_0": "Tatra kho āyasmā ānando bhikkhū āmantesi …pe…",
  "an11.5:1.2_0": "“dussīlassa, āvuso, sīlavipannassa hatūpaniso hoti avippaṭisāro,",
  "an11.5:1.3_0": "avippaṭisāre asati avippaṭisāravipannassa hatūpanisaṁ hoti pāmojjaṁ,",
  "an11.5:1.4_0": "pāmojje asati pāmojjavipannassa hatūpanisā hoti pīti,",
  "an11.5:1.5_0": "pītiyā asati pītivipannassa hatūpanisā hoti passaddhi,",
  "an11.5:1.6_0": "passaddhiyā asati passaddhivipannassa hatūpanisaṁ hoti sukhaṁ,",
  "an11.5:1.7_0": "sukhe asati sukhavipannassa hatūpaniso hoti sammāsamādhi,",
  "an11.5:1.8_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ,",
  "an11.5:1.9_0": "yathābhūtañāṇadassane asati yathābhūtañāṇadassanavipannassa hatūpanisā hoti nibbidā,",
  "an11.5:1.10_0": "nibbidāya asati nibbidāvipannassa hatūpaniso hoti virāgo,",
  "an11.5:1.11_0": "virāge asati virāgavipannassa hatūpanisaṁ hoti vimuttiñāṇadassanaṁ.",
  "an11.5:2.1_0": "Seyyathāpi, āvuso,",
  "an11.5:2.1_1": "rukkho sākhāpalāsavipanno.",
  "an11.5:2.1_2": "Tassa papaṭikāpi na pāripūriṁ gacchati, tacopi …",
  "an11.5:2.1_3": "pheggupi …",
  "an11.5:2.1_4": "sāropi na pāripūriṁ gacchati.",
  "an11.5:2.2_0": "Evamevaṁ kho, āvuso, dussīlassa sīlavipannassa hatūpaniso hoti avippaṭisāro,",
  "an11.5:2.3_0": "avippaṭisāre asati avippaṭisāravipannassa hatūpanisaṁ hoti pāmojjaṁ …pe…",
  "an11.5:2.4_0": "vimuttiñāṇadassanaṁ.",
  "an11.5:3.1_0": "Sīlavato, āvuso, sīlasampannassa upanisasampanno hoti avippaṭisāro,",
  "an11.5:3.2_0": "avippaṭisāre sati avippaṭisārasampannassa upanisasampannaṁ hoti pāmojjaṁ,",
  "an11.5:3.3_0": "pāmojje sati pāmojjasampannassa upanisasampannā hoti pīti,",
  "an11.5:3.4_0": "pītiyā sati pītisampannassa upanisasampannā hoti passaddhi,",
  "an11.5:3.5_0": "passaddhiyā sati passaddhisampannassa upanisasampannaṁ hoti sukhaṁ,",
  "an11.5:3.6_0": "sukhe sati sukhasampannassa upanisasampanno hoti sammāsamādhi,",
  "an11.5:3.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ,",
  "an11.5:3.8_0": "yathābhūtañāṇadassane sati yathābhūtañāṇadassanasampannassa upanisasampannā hoti nibbidā,",
  "an11.5:3.9_0": "nibbidāya sati nibbidāsampannassa upanisasampanno hoti virāgo,",
  "an11.5:3.10_0": "virāge sati virāgasampannassa upanisasampannaṁ hoti vimuttiñāṇadassanaṁ.",
  "an11.5:4.1_0": "Seyyathāpi, āvuso,",
  "an11.5:4.1_1": "rukkho sākhāpalāsasampanno.",
  "an11.5:4.1_2": "Tassa papaṭikāpi pāripūriṁ gacchati, tacopi …",
  "an11.5:4.1_3": "pheggupi …",
  "an11.5:4.1_4": "sāropi pāripūriṁ gacchati.",
  "an11.5:4.2_0": "Evamevaṁ kho, āvuso, sīlavato sīlasampannassa upanisasampanno hoti avippaṭisāro,",
  "an11.5:4.3_0": "avippaṭisāre sati avippaṭisārasampannassa upanisasampannaṁ hoti pāmojjaṁ …pe…",
  "an11.5:4.4_0": "vimuttiñāṇadassanan”ti.",
  "an11.5:4.5_0": "Pañcamaṁ.",
  "an11.6:0.1_0": "Aṅguttara Nikāya 11.6",
  "an11.6:0.2_0": "1. Nissayavagga",
  "an11.6:0.3_0": "Byasanasutta",
  "an11.6:1.1_0": "“Yo so,",
  "an11.6:1.1_1": "bhikkhave,",
  "an11.6:1.1_2": "bhikkhu akkosako paribhāsako ariyūpavādo sabrahmacārīnaṁ,",
  "an11.6:1.1_3": "ṭhānametaṁ avakāso yaṁ so ekādasannaṁ byasanānaṁ aññataraṁ byasanaṁ nigaccheyya.",
  "an11.6:2.1_0": "Katamesaṁ ekādasannaṁ?",
  "an11.6:2.2_0": "Anadhigataṁ nādhigacchati,",
  "an11.6:2.3_0": "adhigatā parihāyati,",
  "an11.6:2.4_0": "saddhammassa na vodāyanti,",
  "an11.6:2.5_0": "saddhammesu vā adhimāniko hoti,",
  "an11.6:2.6_0": "anabhirato vā brahmacariyaṁ carati,",
  "an11.6:2.7_0": "aññataraṁ vā saṅkiliṭṭhaṁ āpattiṁ āpajjati,",
  "an11.6:2.8_0": "sikkhaṁ vā paccakkhāya hīnāyāvattati,",
  "an11.6:2.9_0": "gāḷhaṁ vā rogātaṅkaṁ phusati,",
  "an11.6:2.10_0": "ummādaṁ vā pāpuṇāti cittakkhepaṁ vā,",
  "an11.6:2.11_0": "sammūḷho kālaṁ karoti,",
  "an11.6:2.12_0": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—",
  "an11.6:2.13_0": "yo so,",
  "an11.6:2.13_1": "bhikkhave,",
  "an11.6:2.13_2": "bhikkhu akkosako paribhāsako ariyūpavādo sabrahmacārīnaṁ,",
  "an11.6:2.13_3": "ṭhānametaṁ avakāso yaṁ so imesaṁ ekādasannaṁ byasanānaṁ aññataraṁ byasanaṁ nigaccheyya.",
  "an11.6:3.1_0": "Yo so,",
  "an11.6:3.1_1": "bhikkhave,",
  "an11.6:3.1_2": "bhikkhu akkosako paribhāsako ariyūpavādo sabrahmacārīnaṁ,",
  "an11.6:3.1_3": "aṭṭhānametaṁ anavakāso yaṁ so ekādasannaṁ byasanānaṁ aññataraṁ byasanaṁ na nigaccheyya.",
  "an11.6:4.1_0": "Katamesaṁ ekādasannaṁ?",
  "an11.6:4.2_0": "Anadhigataṁ nādhigacchati,",
  "an11.6:4.3_0": "adhigatā parihāyati,",
  "an11.6:4.4_0": "saddhammassa na vodāyanti,",
  "an11.6:4.5_0": "saddhammesu vā adhimāniko hoti,",
  "an11.6:4.6_0": "anabhirato vā brahmacariyaṁ carati,",
  "an11.6:4.7_0": "aññataraṁ vā saṅkiliṭṭhaṁ āpattiṁ āpajjati,",
  "an11.6:4.8_0": "sikkhaṁ vā paccakkhāya hīnāyāvattati,",
  "an11.6:4.9_0": "gāḷhaṁ vā rogātaṅkaṁ phusati,",
  "an11.6:4.10_0": "ummādaṁ vā pāpuṇāti cittakkhepaṁ vā,",
  "an11.6:4.11_0": "sammūḷho kālaṁ karoti,",
  "an11.6:4.12_0": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati—",
  "an11.6:4.13_0": "yo so,",
  "an11.6:4.13_1": "bhikkhave,",
  "an11.6:4.13_2": "bhikkhu akkosako paribhāsako ariyūpavādo sabrahmacārīnaṁ,",
  "an11.6:4.13_3": "aṭṭhānametaṁ anavakāso yaṁ so imesaṁ ekādasannaṁ byasanānaṁ aññataraṁ byasanaṁ na nigaccheyyā”ti.",
  "an11.6:4.14_0": "Chaṭṭhaṁ.",
  "an11.7:0.1_0": "Aṅguttara Nikāya 11.7",
  "an11.7:0.2_0": "1. Nissayavagga",
  "an11.7:0.3_0": "Saññāsutta",
  "an11.7:1.1_0": "Atha kho āyasmā ānando yena bhagavā tenupasaṅkami;",
  "an11.7:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.7:1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an11.7:2.1_0": "“Siyā nu kho, bhante,",
  "an11.7:2.1_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.7:2.1_2": "na āpasmiṁ āposaññī assa,",
  "an11.7:2.1_3": "na tejasmiṁ tejosaññī assa,",
  "an11.7:2.1_4": "na vāyasmiṁ vāyosaññī assa,",
  "an11.7:2.1_5": "na ākāsānañcāyatane ākāsānañcāyatanasaññī assa,",
  "an11.7:2.1_6": "na viññāṇañcāyatane viññāṇañcāyatanasaññī assa,",
  "an11.7:2.1_7": "na ākiñcaññāyatane ākiñcaññāyatanasaññī assa,",
  "an11.7:2.1_8": "na nevasaññānāsaññāyatane nevasaññānāsaññāyatanasaññī assa,",
  "an11.7:2.1_9": "na idhaloke idhalokasaññī assa,",
  "an11.7:2.1_10": "na paraloke paralokasaññī assa,",
  "an11.7:2.1_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:2.1_12": "tatrāpi na saññī assa;",
  "an11.7:2.1_13": "saññī ca pana assā”ti?",
  "an11.7:3.1_0": "“Siyā, ānanda,",
  "an11.7:3.1_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.7:3.1_2": "na āpasmiṁ āposaññī assa,",
  "an11.7:3.1_3": "na tejasmiṁ tejosaññī assa,",
  "an11.7:3.1_4": "na vāyasmiṁ vāyosaññī assa,",
  "an11.7:3.1_5": "na ākāsānañcāyatane ākāsānañcāyatanasaññī assa,",
  "an11.7:3.1_6": "na viññāṇañcāyatane viññāṇañcāyatanasaññī assa,",
  "an11.7:3.1_7": "na ākiñcaññāyatane ākiñcaññāyatanasaññī assa,",
  "an11.7:3.1_8": "na nevasaññānāsaññāyatane nevasaññānāsaññāyatanasaññī assa,",
  "an11.7:3.1_9": "na idhaloke idhalokasaññī assa,",
  "an11.7:3.1_10": "na paraloke paralokasaññī assa,",
  "an11.7:3.1_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:3.1_12": "tatrāpi na saññī assa;",
  "an11.7:3.1_13": "saññī ca pana assā”ti.",
  "an11.7:4.1_0": "“Yathā kathaṁ pana, bhante,",
  "an11.7:4.1_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.7:4.1_2": "na āpasmiṁ āposaññī assa,",
  "an11.7:4.1_3": "na tejasmiṁ tejosaññī assa,",
  "an11.7:4.1_4": "na vāyasmiṁ vāyosaññī assa,",
  "an11.7:4.1_5": "na ākāsānañcāyatane ākāsānañcāyatanasaññī assa,",
  "an11.7:4.1_6": "na viññāṇañcāyatane viññāṇañcāyatanasaññī assa,",
  "an11.7:4.1_7": "na ākiñcaññāyatane ākiñcaññāyatanasaññī assa,",
  "an11.7:4.1_8": "na nevasaññānāsaññāyatane nevasaññānāsaññāyatanasaññī assa,",
  "an11.7:4.1_9": "na idhaloke idhalokasaññī assa,",
  "an11.7:4.1_10": "na paraloke paralokasaññī assa,",
  "an11.7:4.1_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:4.1_12": "tatrāpi na saññī assa,",
  "an11.7:4.1_13": "saññī ca pana assā”ti.",
  "an11.7:5.1_0": "“Idhānanda, bhikkhu evaṁsaññī hoti:",
  "an11.7:5.2_0": "‘etaṁ santaṁ etaṁ paṇītaṁ,",
  "an11.7:5.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.7:5.3_0": "Evaṁ kho, ānanda,",
  "an11.7:5.3_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.7:5.3_2": "na āpasmiṁ āposaññī assa,",
  "an11.7:5.3_3": "na tejasmiṁ tejosaññī assa,",
  "an11.7:5.3_4": "na vāyasmiṁ vāyosaññī assa,",
  "an11.7:5.3_5": "na ākāsānañcāyatane ākāsānañcāyatanasaññī assa,",
  "an11.7:5.3_6": "na viññāṇañcāyatane viññāṇañcāyatanasaññī assa,",
  "an11.7:5.3_7": "na ākiñcaññāyatane ākiñcaññāyatanasaññī assa,",
  "an11.7:5.3_8": "na nevasaññānāsaññāyatane nevasaññānāsaññāyatanasaññī assa,",
  "an11.7:5.3_9": "na idhaloke idhalokasaññī assa,",
  "an11.7:5.3_10": "na paraloke paralokasaññī assa,",
  "an11.7:5.3_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:5.3_12": "tatrāpi na saññī assa,",
  "an11.7:5.3_13": "saññī ca pana assā”ti.",
  "an11.7:6.1_0": "Atha kho āyasmā ānando bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā",
  "an11.7:6.1_1": "padakkhiṇaṁ katvā yenāyasmā sāriputto tenupasaṅkami;",
  "an11.7:6.1_2": "upasaṅkamitvā āyasmatā sāriputtena saddhiṁ sammodi.",
  "an11.7:6.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an11.7:6.2_1": "Ekamantaṁ nisinno kho āyasmā ānando āyasmantaṁ sāriputtaṁ etadavoca:",
  "an11.7:7.1_0": "“Siyā nu kho,",
  "an11.7:7.1_1": "āvuso sāriputta,",
  "an11.7:7.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.7:7.1_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:7.1_4": "tatrāpi na saññī assa,",
  "an11.7:7.1_5": "saññī pana assā”ti.",
  "an11.7:7.2_0": "“Siyā,",
  "an11.7:7.2_1": "āvuso ānanda,",
  "an11.7:7.2_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.7:7.2_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:7.2_4": "tatrāpi na saññī assa,",
  "an11.7:7.2_5": "saññī ca pana assā”ti.",
  "an11.7:8.1_0": "“Yathā kathaṁ panāvuso sāriputta,",
  "an11.7:8.1_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.7:8.1_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:8.1_3": "tatrāpi na saññī assa,",
  "an11.7:8.1_4": "saññī ca pana assā”ti?",
  "an11.7:9.1_0": "“Idha, āvuso ānanda, bhikkhu evaṁsaññī hoti:",
  "an11.7:9.2_0": "‘etaṁ santaṁ etaṁ paṇītaṁ,",
  "an11.7:9.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.7:9.3_0": "Evaṁ kho,",
  "an11.7:9.3_1": "āvuso ānanda,",
  "an11.7:9.3_2": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.7:9.3_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.7:9.3_4": "tatrāpi na saññī assa,",
  "an11.7:9.3_5": "saññī ca pana assā”ti.",
  "an11.7:10.1_0": "“Acchariyaṁ, āvuso, abbhutaṁ, āvuso.",
  "an11.7:10.2_0": "Yatra hi nāma satthu ceva sāvakassa ca atthena attho byañjanena byañjanaṁ saṁsandissati samessati na viggayhissati,",
  "an11.7:10.2_1": "yadidaṁ aggapadasmiṁ.",
  "an11.7:10.3_0": "Idānāhaṁ, āvuso, bhagavantaṁ upasaṅkamitvā etamatthaṁ apucchiṁ.",
  "an11.7:10.4_0": "Bhagavāpi me etehi akkharehi etehi padehi etehi byañjanehi etamatthaṁ byākāsi,",
  "an11.7:10.4_1": "seyyathāpi āyasmā sāriputto.",
  "an11.7:10.5_0": "Acchariyaṁ, āvuso, abbhutaṁ, āvuso.",
  "an11.7:10.6_0": "Yatra hi nāma satthu ceva sāvakassa ca atthena attho byañjanena byañjanaṁ saṁsandissati samessati na viggayhissati,",
  "an11.7:10.6_1": "yadidaṁ aggapadasmin”ti.",
  "an11.7:10.7_0": "Sattamaṁ.",
  "an11.8:0.1_0": "Aṅguttara Nikāya 11.8",
  "an11.8:0.2_0": "1. Nissayavagga",
  "an11.8:0.3_0": "Manasikārasutta",
  "an11.8:1.1_0": "Atha kho āyasmā ānando yena bhagavā tenupasaṅkami;",
  "an11.8:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.8:1.1_2": "Ekamantaṁ nisinno kho āyasmā ānando bhagavantaṁ etadavoca:",
  "an11.8:2.1_0": "“Siyā nu kho, bhante,",
  "an11.8:2.1_1": "bhikkhuno tathārūpo samādhipaṭilābho yathā na cakkhuṁ manasi kareyya,",
  "an11.8:2.1_2": "na rūpaṁ manasi kareyya,",
  "an11.8:2.1_3": "na sotaṁ manasi kareyya,",
  "an11.8:2.1_4": "na saddaṁ manasi kareyya,",
  "an11.8:2.1_5": "na ghānaṁ manasi kareyya,",
  "an11.8:2.1_6": "na gandhaṁ manasi kareyya,",
  "an11.8:2.1_7": "na jivhaṁ manasi kareyya,",
  "an11.8:2.1_8": "na rasaṁ manasi kareyya,",
  "an11.8:2.1_9": "na kāyaṁ manasi kareyya,",
  "an11.8:2.1_10": "na phoṭṭhabbaṁ manasi kareyya,",
  "an11.8:2.1_11": "na pathaviṁ manasi kareyya,",
  "an11.8:2.1_12": "na āpaṁ manasi kareyya,",
  "an11.8:2.1_13": "na tejaṁ manasi kareyya,",
  "an11.8:2.1_14": "na vāyaṁ manasi kareyya,",
  "an11.8:2.1_15": "na ākāsānañcāyatanaṁ manasi kareyya,",
  "an11.8:2.1_16": "na viññāṇañcāyatanaṁ manasi kareyya,",
  "an11.8:2.1_17": "na ākiñcaññāyatanaṁ manasi kareyya,",
  "an11.8:2.1_18": "na nevasaññānāsaññāyatanaṁ manasi kareyya,",
  "an11.8:2.1_19": "na idhalokaṁ manasi kareyya,",
  "an11.8:2.1_20": "na paralokaṁ manasi kareyya,",
  "an11.8:2.1_21": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.8:2.1_22": "tampi na manasi kareyya;",
  "an11.8:2.2_0": "manasi ca pana kareyyā”ti?",
  "an11.8:3.1_0": "“Siyā, ānanda,",
  "an11.8:3.1_1": "bhikkhuno tathārūpo samādhipaṭilābho yathā na cakkhuṁ manasi kareyya,",
  "an11.8:3.1_2": "na rūpaṁ manasi kareyya,",
  "an11.8:3.1_3": "na sotaṁ manasi kareyya,",
  "an11.8:3.1_4": "na saddaṁ manasi kareyya,",
  "an11.8:3.1_5": "na ghānaṁ manasi kareyya,",
  "an11.8:3.1_6": "na gandhaṁ manasi kareyya,",
  "an11.8:3.1_7": "na jivhaṁ manasi kareyya,",
  "an11.8:3.1_8": "na rasaṁ manasi kareyya,",
  "an11.8:3.1_9": "na kāyaṁ manasi kareyya,",
  "an11.8:3.1_10": "na phoṭṭhabbaṁ manasi kareyya,",
  "an11.8:3.1_11": "na pathaviṁ manasi kareyya,",
  "an11.8:3.1_12": "na āpaṁ manasi kareyya,",
  "an11.8:3.1_13": "na tejaṁ manasi kareyya,",
  "an11.8:3.1_14": "na vāyaṁ manasi kareyya,",
  "an11.8:3.1_15": "na ākāsānañcāyatanaṁ manasi kareyya,",
  "an11.8:3.1_16": "na viññāṇañcāyatanaṁ manasi kareyya,",
  "an11.8:3.1_17": "na ākiñcaññāyatanaṁ manasi kareyya,",
  "an11.8:3.1_18": "na nevasaññānāsaññāyatanaṁ manasi kareyya,",
  "an11.8:3.1_19": "na idhalokaṁ manasi kareyya,",
  "an11.8:3.1_20": "na paralokaṁ manasi kareyya,",
  "an11.8:3.1_21": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.8:3.1_22": "tampi na manasi kareyya;",
  "an11.8:3.2_0": "manasi ca pana kareyyā”ti.",
  "an11.8:4.1_0": "“Yathā kathaṁ pana, bhante,",
  "an11.8:4.1_1": "siyā bhikkhuno tathārūpo samādhipaṭilābho yathā na cakkhuṁ manasi kareyya,",
  "an11.8:4.1_2": "na rūpaṁ manasi kareyya …pe…",
  "an11.8:4.2_0": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.8:4.2_1": "tampi na manasi kareyya;",
  "an11.8:4.3_0": "manasi ca pana kareyyā”ti?",
  "an11.8:5.1_0": "“Idhānanda, bhikkhu evaṁ manasi karoti:",
  "an11.8:5.2_0": "‘etaṁ santaṁ etaṁ paṇītaṁ,",
  "an11.8:5.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.8:5.3_0": "Evaṁ kho, ānanda,",
  "an11.8:5.3_1": "siyā bhikkhuno tathārūpo samādhipaṭilābho yathā na cakkhuṁ manasi kareyya,",
  "an11.8:5.3_2": "na rūpaṁ manasi kareyya …pe…",
  "an11.8:5.4_0": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.8:5.4_1": "tampi na manasi kareyya;",
  "an11.8:5.5_0": "manasi ca pana kareyyā”ti.",
  "an11.8:5.6_0": "Aṭṭhamaṁ.",
  "an11.9:0.1_0": "Aṅguttara Nikāya 11.9",
  "an11.9:0.2_0": "1. Nissayavagga",
  "an11.9:0.3_0": "Saddhasutta",
  "an11.9:1.1_0": "Ekaṁ samayaṁ bhagavā nātike viharati giñjakāvasathe.",
  "an11.9:1.2_0": "Atha kho āyasmā saddho yena bhagavā tenupasaṅkami;",
  "an11.9:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.9:1.2_2": "Ekamantaṁ nisinnaṁ kho āyasmantaṁ saddhaṁ bhagavā etadavoca:",
  "an11.9:2.1_0": "“Ājānīyajhāyitaṁ kho, saddha, jhāya;",
  "an11.9:2.2_0": "mā khaḷuṅkajhāyitaṁ.",
  "an11.9:2.3_0": "Kathañca, khaḷuṅkajhāyitaṁ hoti?",
  "an11.9:2.4_0": "Assakhaḷuṅko hi, saddha, doṇiyā baddho ‘yavasaṁ yavasan’ti jhāyati.",
  "an11.9:2.5_0": "Taṁ kissa hetu?",
  "an11.9:2.6_0": "Na hi, saddha, assakhaḷuṅkassa doṇiyā baddhassa evaṁ hoti:",
  "an11.9:2.7_0": "‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.",
  "an11.9:2.8_0": "So doṇiyā baddho ‘yavasaṁ yavasan’ti jhāyati.",
  "an11.9:2.9_0": "Evamevaṁ kho, saddha,",
  "an11.9:2.9_1": "idhekacco purisakhaḷuṅko araññagatopi rukkhamūlagatopi suññāgāragatopi kāmarāgapariyuṭṭhitena cetasā",
  "an11.9:2.9_2": "viharati kāmarāgaparetena uppannassa ca kāmarāgassa nissaraṇaṁ yathābhūtaṁ nappajānāti.",
  "an11.9:2.10_0": "So kāmarāgaṁyeva antaraṁ katvā jhāyati pajjhāyati nijjhāyati avajjhāyati,",
  "an11.9:2.11_0": "byāpādapariyuṭṭhitena cetasā viharati …",
  "an11.9:2.12_0": "thinamiddhapariyuṭṭhitena cetasā viharati …",
  "an11.9:2.13_0": "uddhaccakukkuccapariyuṭṭhitena cetasā viharati …",
  "an11.9:2.14_0": "vicikicchāpariyuṭṭhitena cetasā viharati vicikicchāparetena,",
  "an11.9:2.14_1": "uppannāya ca vicikicchāya nissaraṇaṁ yathābhūtaṁ nappajānāti.",
  "an11.9:2.15_0": "So vicikicchaṁyeva antaraṁ katvā jhāyati pajjhāyati nijjhāyati avajjhāyati.",
  "an11.9:2.16_0": "So pathavimpi nissāya jhāyati,",
  "an11.9:2.16_1": "āpampi nissāya jhāyati,",
  "an11.9:2.16_2": "tejampi nissāya jhāyati,",
  "an11.9:2.16_3": "vāyampi nissāya jhāyati,",
  "an11.9:2.16_4": "ākāsānañcāyatanampi nissāya jhāyati,",
  "an11.9:2.16_5": "viññāṇañcāyatanampi nissāya jhāyati,",
  "an11.9:2.16_6": "ākiñcaññāyatanampi nissāya jhāyati,",
  "an11.9:2.16_7": "nevasaññānāsaññāyatanampi nissāya jhāyati,",
  "an11.9:2.16_8": "idhalokampi nissāya jhāyati,",
  "an11.9:2.16_9": "paralokampi nissāya jhāyati,",
  "an11.9:2.16_10": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.9:2.16_11": "tampi nissāya jhāyati.",
  "an11.9:2.17_0": "Evaṁ kho, saddha, purisakhaḷuṅkajhāyitaṁ hoti.",
  "an11.9:3.1_0": "Kathañca, saddha, ājānīyajhāyitaṁ hoti?",
  "an11.9:3.2_0": "Bhadro hi, saddha, assājānīyo doṇiyā baddho na ‘yavasaṁ yavasan’ti jhāyati.",
  "an11.9:3.3_0": "Taṁ kissa hetu?",
  "an11.9:3.4_0": "Bhadrassa hi, saddha, assājānīyassa doṇiyā baddhassa evaṁ hoti:",
  "an11.9:3.5_0": "‘kiṁ nu kho maṁ ajja assadammasārathi kāraṇaṁ kāressati, kimassāhaṁ paṭikaromī’ti.",
  "an11.9:3.6_0": "So doṇiyā baddho na ‘yavasaṁ yavasan’ti jhāyati.",
  "an11.9:3.7_0": "Bhadro hi, saddha,",
  "an11.9:3.7_1": "assājānīyo yathā iṇaṁ yathā bandhaṁ yathā jāniṁ yathā kaliṁ evaṁ patodassa ajjhoharaṇaṁ samanupassati.",
  "an11.9:3.8_0": "Evamevaṁ kho, saddha,",
  "an11.9:3.8_1": "bhadro purisājānīyo araññagatopi rukkhamūlagatopi suññāgāragatopi na kāmarāgapariyuṭṭhitena cetasā viharati na kāmarāgaparetena,",
  "an11.9:3.8_2": "uppannassa ca kāmarāgassa nissaraṇaṁ yathābhūtaṁ pajānāti,",
  "an11.9:3.9_0": "na byāpādapariyuṭṭhitena cetasā viharati …",
  "an11.9:3.10_0": "na thinamiddhapariyuṭṭhitena cetasā viharati …",
  "an11.9:3.11_0": "na uddhaccakukkuccapariyuṭṭhitena cetasā viharati …",
  "an11.9:3.12_0": "na vicikicchāpariyuṭṭhitena cetasā viharati na vicikicchāparetena,",
  "an11.9:3.12_1": "uppannāya ca vicikicchāya nissaraṇaṁ yathābhūtaṁ pajānāti.",
  "an11.9:3.13_0": "So neva pathaviṁ nissāya jhāyati,",
  "an11.9:3.13_1": "na āpaṁ nissāya jhāyati,",
  "an11.9:3.13_2": "na tejaṁ nissāya jhāyati,",
  "an11.9:3.13_3": "na vāyaṁ nissāya jhāyati,",
  "an11.9:3.13_4": "na ākāsānañcāyatanaṁ nissāya jhāyati,",
  "an11.9:3.13_5": "na viññāṇañcāyatanaṁ nissāya jhāyati,",
  "an11.9:3.13_6": "na ākiñcaññāyatanaṁ nissāya jhāyati,",
  "an11.9:3.13_7": "na nevasaññānāsaññāyatanaṁ nissāya jhāyati,",
  "an11.9:3.13_8": "na idhalokaṁ nissāya jhāyati,",
  "an11.9:3.13_9": "na paralokaṁ nissāya jhāyati,",
  "an11.9:3.13_10": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.9:3.13_11": "tampi nissāya na jhāyati;",
  "an11.9:3.14_0": "jhāyati ca pana.",
  "an11.9:3.15_0": "Evaṁ jhāyiñca pana, saddha,",
  "an11.9:3.15_1": "bhadraṁ purisājānīyaṁ saindā devā sabrahmakā sapajāpatikā ārakāva namassanti:",
  "an11.9:4.1_0": "‘Namo te purisājañña,",
  "an11.9:4.2_0": "namo te purisuttama;",
  "an11.9:4.3_0": "Yassa te nābhijānāma,",
  "an11.9:4.4_0": "yampi nissāya jhāyasī’”ti.",
  "an11.9:5.1_0": "Evaṁ vutte, āyasmā saddho bhagavantaṁ etadavoca:",
  "an11.9:5.2_0": "“kathaṁ jhāyī pana, bhante,",
  "an11.9:5.2_1": "bhadro purisājānīyo neva pathaviṁ nissāya jhāyati,",
  "an11.9:5.2_2": "na āpaṁ nissāya jhāyati,",
  "an11.9:5.2_3": "na tejaṁ nissāya jhāyati,",
  "an11.9:5.2_4": "na vāyaṁ nissāya jhāyati,",
  "an11.9:5.2_5": "na ākāsānañcāyatanaṁ nissāya jhāyati,",
  "an11.9:5.2_6": "na viññāṇañcāyatanaṁ nissāya jhāyati,",
  "an11.9:5.2_7": "na ākiñcaññāyatanaṁ nissāya jhāyati,",
  "an11.9:5.2_8": "na nevasaññānāsaññāyatanaṁ nissāya jhāyati,",
  "an11.9:5.2_9": "na idhalokaṁ nissāya jhāyati,",
  "an11.9:5.2_10": "na paralokaṁ nissāya jhāyati,",
  "an11.9:5.2_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.9:5.2_12": "tampi nissāya na jhāyati;",
  "an11.9:5.3_0": "jhāyati ca pana?",
  "an11.9:5.4_0": "Kathaṁ jhāyiñca pana, bhante,",
  "an11.9:5.4_1": "bhadraṁ purisājānīyaṁ saindā devā sabrahmakā sapajāpatikā ārakāva namassanti:",
  "an11.9:6.1_0": "‘Namo te purisājañña,",
  "an11.9:6.2_0": "namo te purisuttama;",
  "an11.9:6.3_0": "Yassa te nābhijānāma,",
  "an11.9:6.4_0": "yampi nissāya jhāyasī’”ti.",
  "an11.9:7.1_0": "“Idha, saddha,",
  "an11.9:7.1_1": "bhadrassa purisājānīyassa pathaviyaṁ pathavisaññā vibhūtā hoti,",
  "an11.9:7.1_2": "āpasmiṁ āposaññā vibhūtā hoti,",
  "an11.9:7.1_3": "tejasmiṁ tejosaññā vibhūtā hoti,",
  "an11.9:7.1_4": "vāyasmiṁ vāyosaññā vibhūtā hoti,",
  "an11.9:7.1_5": "ākāsānañcāyatane ākāsānañcāyatanasaññā vibhūtā hoti,",
  "an11.9:7.1_6": "viññāṇañcāyatane viññāṇañcāyatanasaññā vibhūtā hoti,",
  "an11.9:7.1_7": "ākiñcaññāyatane ākiñcaññāyatanasaññā vibhūtā hoti,",
  "an11.9:7.1_8": "nevasaññānāsaññāyatane nevasaññānāsaññāyatanasaññā vibhūtā hoti,",
  "an11.9:7.1_9": "idhaloke idhalokasaññā vibhūtā hoti,",
  "an11.9:7.1_10": "paraloke paralokasaññā vibhūtā hoti,",
  "an11.9:7.1_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.9:7.1_12": "tatrāpi saññā vibhūtā hoti.",
  "an11.9:7.2_0": "Evaṁ jhāyī kho, saddha, bhadro purisājānīyo neva pathaviṁ nissāya jhāyati …pe…",
  "an11.9:7.3_0": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "an11.9:7.3_1": "tampi nissāya na jhāyati;",
  "an11.9:7.4_0": "jhāyati ca pana.",
  "an11.9:7.5_0": "Evaṁ jhāyiñca pana, saddha,",
  "an11.9:7.5_1": "bhadraṁ purisājānīyaṁ saindā devā sabrahmakā sapajāpatikā ārakāva namassanti:",
  "an11.9:8.1_0": "‘Namo te purisājañña,",
  "an11.9:8.2_0": "namo te purisuttama;",
  "an11.9:8.3_0": "Yassa te nābhijānāma,",
  "an11.9:8.4_0": "yampi nissāya jhāyasī’”ti.",
  "an11.9:8.5_0": "Navamaṁ.",
  "an11.10:0.1_0": "Aṅguttara Nikāya 11.10",
  "an11.10:0.2_0": "1. Nissayavagga",
  "an11.10:0.3_0": "Moranivāpasutta",
  "an11.10:1.1_0": "Ekaṁ samayaṁ bhagavā rājagahe viharati moranivāpe paribbājakārāme.",
  "an11.10:1.2_0": "Tatra kho bhagavā bhikkhū āmantesi:",
  "an11.10:1.3_0": "“bhikkhavo”ti.",
  "an11.10:1.4_0": "“Bhadante”ti te bhikkhū bhagavato paccassosuṁ.",
  "an11.10:1.5_0": "Bhagavā etadavoca:",
  "an11.10:2.1_0": "“Tīhi,",
  "an11.10:2.1_1": "bhikkhave,",
  "an11.10:2.1_2": "dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:2.2_0": "Katamehi tīhi?",
  "an11.10:2.3_0": "Asekhena sīlakkhandhena, asekhena samādhikkhandhena, asekhena paññākkhandhena—",
  "an11.10:2.4_0": "imehi, kho,",
  "an11.10:2.4_1": "bhikkhave,",
  "an11.10:2.4_2": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:3.1_0": "Aparehipi,",
  "an11.10:3.1_1": "bhikkhave,",
  "an11.10:3.1_2": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:3.2_0": "Katamehi tīhi?",
  "an11.10:3.3_0": "Iddhipāṭihāriyena, ādesanāpāṭihāriyena, anusāsanīpāṭihāriyena—",
  "an11.10:3.4_0": "imehi kho,",
  "an11.10:3.4_1": "bhikkhave,",
  "an11.10:3.4_2": "tīhi dhammehi samannāgato bhikkhu accantaniṭṭho hoti,",
  "an11.10:3.4_3": "accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:4.1_0": "Aparehipi,",
  "an11.10:4.1_1": "bhikkhave,",
  "an11.10:4.1_2": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:4.2_0": "Katamehi tīhi?",
  "an11.10:4.3_0": "Sammādiṭṭhiyā, sammāñāṇena, sammāvimuttiyā—",
  "an11.10:4.4_0": "imehi kho,",
  "an11.10:4.4_1": "bhikkhave,",
  "an11.10:4.4_2": "tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:5.1_0": "Dvīhi,",
  "an11.10:5.1_1": "bhikkhave,",
  "an11.10:5.1_2": "dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:5.2_0": "Katamehi dvīhi?",
  "an11.10:5.3_0": "Vijjāya, caraṇena—",
  "an11.10:5.4_0": "imehi kho,",
  "an11.10:5.4_1": "bhikkhave,",
  "an11.10:5.4_2": "dvīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.",
  "an11.10:5.5_0": "Brahmunā pesā, bhikkhave, sanaṅkumārena gāthā bhāsitā:",
  "an11.10:6.1_0": "‘Khattiyo seṭṭho janetasmiṁ,",
  "an11.10:6.2_0": "ye gottapaṭisārino;",
  "an11.10:6.3_0": "Vijjācaraṇasampanno,",
  "an11.10:6.4_0": "so seṭṭho devamānuse’ti.",
  "an11.10:7.1_0": "Sā kho panesā,",
  "an11.10:7.1_1": "bhikkhave,",
  "an11.10:7.1_2": "sanaṅkumārena gāthā bhāsitā subhāsitā,",
  "an11.10:7.1_3": "no dubbhāsitā;",
  "an11.10:7.1_4": "atthasaṁhitā,",
  "an11.10:7.1_5": "no anatthasaṁhitā;",
  "an11.10:7.1_6": "anumatā mayā.",
  "an11.10:7.2_0": "Ahampi, bhikkhave, evaṁ vadāmi:",
  "an11.10:8.1_0": "‘Khattiyo seṭṭho janetasmiṁ,",
  "an11.10:8.2_0": "ye gottapaṭisārino;",
  "an11.10:8.3_0": "Vijjācaraṇasampanno,",
  "an11.10:8.4_0": "so seṭṭho devamānuse’”ti.",
  "an11.10:8.5_0": "Dasamaṁ.",
  "an11.10:8.6_0": "Nissayavaggo paṭhamo.",
  "an11.10:9.0_0": "Tassuddānaṁ",
  "an11.10:9.1_0": "Kimatthiyā cetanā tayo,",
  "an11.10:9.2_0": "upanisā byasanena ca;",
  "an11.10:9.3_0": "Dve saññā manasikāro,",
  "an11.10:9.4_0": "saddho moranivāpakanti.",
  "an11.11:0.1_0": "Aṅguttara Nikāya 11.11",
  "an11.11:0.2_0": "2. Anussativagga",
  "an11.11:0.3_0": "Paṭhamamahānāmasutta",
  "an11.11:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "an11.11:1.2_0": "Tena kho pana samayena sambahulā bhikkhū bhagavato cīvarakammaṁ karonti:",
  "an11.11:1.3_0": "“niṭṭhitacīvaro bhagavā temāsaccayena cārikaṁ pakkamissatī”ti.",
  "an11.11:1.4_0": "Assosi kho mahānāmo sakko:",
  "an11.11:1.5_0": "“sambahulā kira bhikkhū bhagavato cīvarakammaṁ karonti:",
  "an11.11:1.6_0": "‘niṭṭhitacīvaro bhagavā temāsaccayena cārikaṁ pakkamissatī’”ti.",
  "an11.11:2.1_0": "Atha kho mahānāmo sakko yena bhagavā tenupasaṅkami;",
  "an11.11:2.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.11:2.1_2": "Ekamantaṁ nisinno kho mahānāmo sakko bhagavantaṁ etadavoca:",
  "an11.11:2.2_0": "“sutaṁ metaṁ, bhante:",
  "an11.11:2.3_0": "‘sambahulā kira bhikkhū bhagavato cīvarakammaṁ karonti—",
  "an11.11:2.4_0": "niṭṭhitacīvaro bhagavā temāsaccayena cārikaṁ pakkamissatī’ti.",
  "an11.11:2.5_0": "Tesaṁ no, bhante, nānāvihārehi viharataṁ kenassa vihārena vihātabban”ti?",
  "an11.11:3.1_0": "“Sādhu sādhu, mahānāma.",
  "an11.11:3.2_0": "Etaṁ kho, mahānāma,",
  "an11.11:3.2_1": "tumhākaṁ patirūpaṁ kulaputtānaṁ,",
  "an11.11:3.2_2": "yaṁ tumhe tathāgataṁ upasaṅkamitvā puccheyyātha:",
  "an11.11:3.3_0": "‘tesaṁ no, bhante, nānāvihārehi viharataṁ kenassa vihārena vihātabban’ti?",
  "an11.11:3.4_0": "Saddho kho, mahānāma, ārādhako hoti, no assaddho;",
  "an11.11:3.5_0": "āraddhavīriyo ārādhako hoti, no kusīto;",
  "an11.11:3.6_0": "upaṭṭhitassati ārādhako hoti, no muṭṭhassati;",
  "an11.11:3.7_0": "samāhito ārādhako hoti, no asamāhito;",
  "an11.11:3.8_0": "paññavā ārādhako hoti, no duppañño.",
  "an11.11:3.9_0": "Imesu kho tvaṁ, mahānāma, pañcasu dhammesu patiṭṭhāya cha dhamme uttari bhāveyyāsi.",
  "an11.11:3.10_0": "Idha tvaṁ, mahānāma, tathāgataṁ anussareyyāsi:",
  "an11.11:3.11_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an11.11:3.12_0": "Yasmiṁ, mahānāma,",
  "an11.11:3.12_1": "samaye ariyasāvako tathāgataṁ anussarati,",
  "an11.11:3.12_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.11:3.12_3": "na dosapariyuṭṭhitaṁ cittaṁ hoti,",
  "an11.11:3.12_4": "na mohapariyuṭṭhitaṁ cittaṁ hoti;",
  "an11.11:3.13_0": "ujugatamevassa tasmiṁ samaye cittaṁ hoti tathāgataṁ ārabbha.",
  "an11.11:3.14_0": "Ujugatacitto kho pana, mahānāma,",
  "an11.11:3.14_1": "ariyasāvako labhati atthavedaṁ,",
  "an11.11:3.14_2": "labhati dhammavedaṁ,",
  "an11.11:3.14_3": "labhati dhammūpasaṁhitaṁ pāmojjaṁ.",
  "an11.11:3.15_0": "Pamuditassa pīti jāyati,",
  "an11.11:3.15_1": "pītimanassa kāyo passambhati,",
  "an11.11:3.15_2": "passaddhakāyo sukhaṁ vediyati,",
  "an11.11:3.15_3": "sukhino cittaṁ samādhiyati.",
  "an11.11:3.16_0": "Ayaṁ vuccati, mahānāma,",
  "an11.11:3.16_1": "ariyasāvako visamagatāya pajāya samappatto viharati,",
  "an11.11:3.16_2": "sabyāpajjāya pajāya abyāpajjo viharati,",
  "an11.11:3.16_3": "dhammasotasamāpanno buddhānussatiṁ bhāveti.",
  "an11.11:4.1_0": "Puna caparaṁ tvaṁ, mahānāma, dhammaṁ anussareyyāsi:",
  "an11.11:4.2_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.",
  "an11.11:4.3_0": "Yasmiṁ, mahānāma,",
  "an11.11:4.3_1": "samaye ariyasāvako dhammaṁ anussarati,",
  "an11.11:4.3_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.11:4.3_3": "na dosapariyuṭṭhitaṁ cittaṁ hoti,",
  "an11.11:4.3_4": "na mohapariyuṭṭhitaṁ cittaṁ hoti;",
  "an11.11:4.4_0": "ujugatamevassa tasmiṁ samaye cittaṁ hoti dhammaṁ ārabbha.",
  "an11.11:4.5_0": "Ujugatacitto kho pana, mahānāma,",
  "an11.11:4.5_1": "ariyasāvako labhati atthavedaṁ,",
  "an11.11:4.5_2": "labhati dhammavedaṁ,",
  "an11.11:4.5_3": "labhati dhammūpasaṁhitaṁ pāmojjaṁ.",
  "an11.11:4.6_0": "Pamuditassa pīti jāyati,",
  "an11.11:4.6_1": "pītimanassa kāyo passambhati,",
  "an11.11:4.6_2": "passaddhakāyo sukhaṁ vediyati,",
  "an11.11:4.6_3": "sukhino cittaṁ samādhiyati.",
  "an11.11:4.7_0": "Ayaṁ vuccati, mahānāma,",
  "an11.11:4.7_1": "ariyasāvako visamagatāya pajāya samappatto viharati,",
  "an11.11:4.7_2": "sabyāpajjāya pajāya abyāpajjo viharati,",
  "an11.11:4.7_3": "dhammasotasamāpanno dhammānussatiṁ bhāveti.",
  "an11.11:5.1_0": "Puna caparaṁ tvaṁ, mahānāma, saṅghaṁ anussareyyāsi:",
  "an11.11:5.2_0": "‘suppaṭipanno bhagavato sāvakasaṅgho,",
  "an11.11:5.2_1": "ujuppaṭipanno bhagavato sāvakasaṅgho,",
  "an11.11:5.2_2": "ñāyappaṭipanno bhagavato sāvakasaṅgho,",
  "an11.11:5.2_3": "sāmīcippaṭipanno bhagavato sāvakasaṅgho,",
  "an11.11:5.2_4": "yadidaṁ cattāri purisayugāni aṭṭha purisapuggalā,",
  "an11.11:5.2_5": "esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti.",
  "an11.11:5.3_0": "Yasmiṁ, mahānāma,",
  "an11.11:5.3_1": "samaye ariyasāvako saṅghaṁ anussarati,",
  "an11.11:5.3_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.11:5.3_3": "na dosapariyuṭṭhitaṁ cittaṁ hoti,",
  "an11.11:5.3_4": "na mohapariyuṭṭhitaṁ cittaṁ hoti;",
  "an11.11:5.4_0": "ujugatamevassa tasmiṁ samaye cittaṁ hoti saṅghaṁ ārabbha.",
  "an11.11:5.5_0": "Ujugatacitto kho pana, mahānāma,",
  "an11.11:5.5_1": "ariyasāvako labhati atthavedaṁ,",
  "an11.11:5.5_2": "labhati dhammavedaṁ,",
  "an11.11:5.5_3": "labhati dhammūpasaṁhitaṁ pāmojjaṁ.",
  "an11.11:5.6_0": "Pamuditassa pīti jāyati,",
  "an11.11:5.6_1": "pītimanassa kāyo passambhati,",
  "an11.11:5.6_2": "passaddhakāyo sukhaṁ vediyati,",
  "an11.11:5.6_3": "sukhino cittaṁ samādhiyati.",
  "an11.11:5.7_0": "Ayaṁ vuccati, mahānāma,",
  "an11.11:5.7_1": "ariyasāvako visamagatāya pajāya samappatto viharati,",
  "an11.11:5.7_2": "sabyāpajjāya pajāya abyāpajjo viharati,",
  "an11.11:5.7_3": "dhammasotasamāpanno saṅghānussatiṁ bhāveti.",
  "an11.11:6.1_0": "Puna caparaṁ tvaṁ, mahānāma,",
  "an11.11:6.1_1": "attano sīlāni anussareyyāsi akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.",
  "an11.11:6.2_0": "Yasmiṁ, mahānāma,",
  "an11.11:6.2_1": "samaye ariyasāvako sīlaṁ anussarati,",
  "an11.11:6.2_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.11:6.2_3": "na dosapariyuṭṭhitaṁ cittaṁ hoti,",
  "an11.11:6.2_4": "na mohapariyuṭṭhitaṁ cittaṁ hoti;",
  "an11.11:6.3_0": "ujugatamevassa tasmiṁ samaye cittaṁ hoti sīlaṁ ārabbha.",
  "an11.11:6.4_0": "Ujugatacitto kho pana, mahānāma,",
  "an11.11:6.4_1": "ariyasāvako labhati atthavedaṁ,",
  "an11.11:6.4_2": "labhati dhammavedaṁ,",
  "an11.11:6.4_3": "labhati dhammūpasaṁhitaṁ pāmojjaṁ.",
  "an11.11:6.5_0": "Pamuditassa pīti jāyati,",
  "an11.11:6.5_1": "pītimanassa kāyo passambhati,",
  "an11.11:6.5_2": "passaddhakāyo sukhaṁ vediyati,",
  "an11.11:6.5_3": "sukhino cittaṁ samādhiyati.",
  "an11.11:6.6_0": "Ayaṁ vuccati, mahānāma,",
  "an11.11:6.6_1": "ariyasāvako visamagatāya pajāya samappatto viharati,",
  "an11.11:6.6_2": "sabyāpajjāya pajāya abyāpajjo viharati,",
  "an11.11:6.6_3": "dhammasotasamāpanno sīlānussatiṁ bhāveti.",
  "an11.11:7.1_0": "Puna caparaṁ tvaṁ, mahānāma, attano cāgaṁ anussareyyāsi:",
  "an11.11:7.2_0": "‘lābhā vata me, suladdhaṁ vata me,",
  "an11.11:7.3_0": "yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi",
  "an11.11:7.3_1": "vossaggarato yācayogo dānasaṁvibhāgarato’ti.",
  "an11.11:7.4_0": "Yasmiṁ, mahānāma,",
  "an11.11:7.4_1": "samaye ariyasāvako cāgaṁ anussarati,",
  "an11.11:7.4_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.11:7.4_3": "na dosapariyuṭṭhitaṁ cittaṁ hoti,",
  "an11.11:7.4_4": "na mohapariyuṭṭhitaṁ cittaṁ hoti;",
  "an11.11:7.5_0": "ujugatamevassa tasmiṁ samaye cittaṁ hoti cāgaṁ ārabbha.",
  "an11.11:7.6_0": "Ujugatacitto kho pana, mahānāma,",
  "an11.11:7.6_1": "ariyasāvako labhati atthavedaṁ,",
  "an11.11:7.6_2": "labhati dhammavedaṁ,",
  "an11.11:7.6_3": "labhati dhammūpasaṁhitaṁ pāmojjaṁ.",
  "an11.11:7.7_0": "Pamuditassa pīti jāyati,",
  "an11.11:7.7_1": "pītimanassa kāyo passambhati,",
  "an11.11:7.7_2": "passaddhakāyo sukhaṁ vediyati,",
  "an11.11:7.7_3": "sukhino cittaṁ samādhiyati.",
  "an11.11:7.8_0": "Ayaṁ vuccati, mahānāma,",
  "an11.11:7.8_1": "ariyasāvako visamagatāya pajāya samappatto viharati,",
  "an11.11:7.8_2": "sabyāpajjāya pajāya abyāpajjo viharati,",
  "an11.11:7.8_3": "dhammasotasamāpanno cāgānussatiṁ bhāveti.",
  "an11.11:8.1_0": "Puna caparaṁ tvaṁ, mahānāma, devatā anussareyyāsi:",
  "an11.11:8.2_0": "‘santi devā cātumahārājikā,",
  "an11.11:8.2_1": "santi devā tāvatiṁsā,",
  "an11.11:8.2_2": "santi devā yāmā,",
  "an11.11:8.2_3": "santi devā tusitā,",
  "an11.11:8.2_4": "santi devā nimmānaratino,",
  "an11.11:8.2_5": "santi devā paranimmitavasavattino,",
  "an11.11:8.2_6": "santi devā brahmakāyikā,",
  "an11.11:8.2_7": "santi devā tatuttari.",
  "an11.11:8.3_0": "Yathārūpāya saddhāya samannāgatā tā devatā ito cutā tatthūpapannā,",
  "an11.11:8.3_1": "mayhampi tathārūpā saddhā saṁvijjati.",
  "an11.11:8.4_0": "Yathārūpena sīlena samannāgatā tā devatā ito cutā tatthūpapannā,",
  "an11.11:8.4_1": "mayhampi tathārūpaṁ sīlaṁ saṁvijjati.",
  "an11.11:8.5_0": "Yathārūpena sutena samannāgatā tā devatā ito cutā tatthūpapannā,",
  "an11.11:8.5_1": "mayhampi tathārūpaṁ sutaṁ saṁvijjati.",
  "an11.11:8.6_0": "Yathārūpena cāgena samannāgatā tā devatā ito cutā tatthūpapannā, mayhampi tathārūpo cāgo saṁvijjati.",
  "an11.11:8.7_0": "Yathārūpāya paññāya samannāgatā tā devatā ito cutā tatthūpapannā,",
  "an11.11:8.7_1": "mayhampi tathārūpā paññā saṁvijjatī’ti.",
  "an11.11:8.8_0": "Yasmiṁ, mahānāma,",
  "an11.11:8.8_1": "samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati,",
  "an11.11:8.8_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.11:8.8_3": "na dosapariyuṭṭhitaṁ cittaṁ hoti,",
  "an11.11:8.8_4": "na mohapariyuṭṭhitaṁ cittaṁ hoti;",
  "an11.11:8.9_0": "ujugatamevassa tasmiṁ samaye cittaṁ hoti devatā ārabbha.",
  "an11.11:8.10_0": "Ujugatacitto kho pana, mahānāma,",
  "an11.11:8.10_1": "ariyasāvako labhati atthavedaṁ,",
  "an11.11:8.10_2": "labhati dhammavedaṁ,",
  "an11.11:8.10_3": "labhati dhammūpasaṁhitaṁ pāmojjaṁ.",
  "an11.11:8.11_0": "Pamuditassa pīti jāyati,",
  "an11.11:8.11_1": "pītimanassa kāyo passambhati,",
  "an11.11:8.11_2": "passaddhakāyo sukhaṁ vediyati,",
  "an11.11:8.11_3": "sukhino cittaṁ samādhiyati.",
  "an11.11:8.12_0": "Ayaṁ vuccati, mahānāma,",
  "an11.11:8.12_1": "ariyasāvako visamagatāya pajāya samappatto viharati,",
  "an11.11:8.12_2": "sabyāpajjāya pajāya abyāpajjo viharati,",
  "an11.11:8.12_3": "dhammasotasamāpanno devatānussatiṁ bhāvetī”ti.",
  "an11.11:8.13_0": "Paṭhamaṁ.",
  "an11.12:0.1_0": "Aṅguttara Nikāya 11.12",
  "an11.12:0.2_0": "2. Anussativagga",
  "an11.12:0.3_0": "Dutiyamahānāmasutta",
  "an11.12:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "an11.12:1.2_0": "Tena kho pana samayena mahānāmo sakko gilānā vuṭṭhito hoti aciravuṭṭhito gelaññā.",
  "an11.12:1.3_0": "Tena kho pana samayena sambahulā bhikkhū bhagavato cīvarakammaṁ karonti:",
  "an11.12:1.4_0": "“niṭṭhitacīvaro bhagavā temāsaccayena cārikaṁ pakkamissatī”ti.",
  "an11.12:2.1_0": "Assosi kho mahānāmo sakko:",
  "an11.12:2.2_0": "“sambahulā kira bhikkhū bhagavato cīvarakammaṁ karonti:",
  "an11.12:2.3_0": "‘niṭṭhitacīvaro bhagavā temāsaccayena cārikaṁ pakkamissatī’”ti.",
  "an11.12:2.4_0": "Atha kho mahānāmo sakko yena bhagavā tenupasaṅkami;",
  "an11.12:2.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.12:2.4_2": "Ekamantaṁ nisinno kho mahānāmo sakko bhagavantaṁ etadavoca:",
  "an11.12:2.5_0": "“sutaṁ metaṁ, bhante:",
  "an11.12:2.6_0": "‘sambahulā kira bhikkhū bhagavato cīvarakammaṁ karonti—",
  "an11.12:2.7_0": "niṭṭhitacīvaro bhagavā temāsaccayena cārikaṁ pakkamissatī’ti.",
  "an11.12:2.8_0": "Tesaṁ no, bhante, nānāvihārehi viharataṁ kenassa vihārena vihātabban”ti?",
  "an11.12:3.1_0": "“Sādhu sādhu, mahānāma.",
  "an11.12:3.2_0": "Etaṁ kho, mahānāma, tumhākaṁ patirūpaṁ kulaputtānaṁ yaṁ tumhe tathāgataṁ upasaṅkamitvā puccheyyātha:",
  "an11.12:3.3_0": "‘tesaṁ no, bhante, nānāvihārehi viharataṁ kenassa vihārena vihātabban’ti?",
  "an11.12:3.4_0": "Saddho kho, mahānāma, ārādhako hoti, no assaddho;",
  "an11.12:3.5_0": "āraddhavīriyo ārādhako hoti, no kusīto;",
  "an11.12:3.6_0": "upaṭṭhitassati ārādhako hoti, no muṭṭhassati;",
  "an11.12:3.7_0": "samāhito ārādhako hoti, no asamāhito;",
  "an11.12:3.8_0": "paññavā ārādhako hoti, no duppañño.",
  "an11.12:3.9_0": "Imesu kho tvaṁ, mahānāma, pañcasu dhammesu patiṭṭhāya cha dhamme uttari bhāveyyāsi.",
  "an11.12:4.1_0": "Idha tvaṁ, mahānāma, tathāgataṁ anussareyyāsi:",
  "an11.12:4.2_0": "‘itipi so bhagavā …pe… satthā devamanussānaṁ buddho bhagavā’ti.",
  "an11.12:4.3_0": "Yasmiṁ, mahānāma,",
  "an11.12:4.3_1": "samaye ariyasāvako tathāgataṁ anussarati,",
  "an11.12:4.3_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.12:4.3_3": "na dosapariyuṭṭhitaṁ cittaṁ hoti,",
  "an11.12:4.3_4": "na mohapariyuṭṭhitaṁ cittaṁ hoti;",
  "an11.12:4.4_0": "ujugatamevassa tasmiṁ samaye cittaṁ hoti tathāgataṁ ārabbha.",
  "an11.12:4.5_0": "Ujugatacitto kho pana, mahānāma,",
  "an11.12:4.5_1": "ariyasāvako labhati atthavedaṁ,",
  "an11.12:4.5_2": "labhati dhammavedaṁ,",
  "an11.12:4.5_3": "labhati dhammūpasaṁhitaṁ pāmojjaṁ.",
  "an11.12:4.6_0": "Pamuditassa pīti jāyati,",
  "an11.12:4.6_1": "pītimanassa kāyo passambhati,",
  "an11.12:4.6_2": "passaddhakāyo sukhaṁ vediyati,",
  "an11.12:4.6_3": "sukhino cittaṁ samādhiyati.",
  "an11.12:4.7_0": "Imaṁ kho tvaṁ, mahānāma,",
  "an11.12:4.7_1": "buddhānussatiṁ gacchantopi bhāveyyāsi,",
  "an11.12:4.7_2": "ṭhitopi bhāveyyāsi,",
  "an11.12:4.7_3": "nisinnopi bhāveyyāsi,",
  "an11.12:4.7_4": "sayānopi bhāveyyāsi,",
  "an11.12:4.7_5": "kammantaṁ adhiṭṭhahantopi bhāveyyāsi,",
  "an11.12:4.7_6": "puttasambādhasayanaṁ ajjhāvasantopi bhāveyyāsi.",
  "an11.12:5.1_0": "Puna caparaṁ tvaṁ, mahānāma, dhammaṁ anussareyyāsi …pe…",
  "an11.12:5.2_0": "saṅghaṁ anussareyyāsi …pe…",
  "an11.12:5.3_0": "attano sīlaṁ anussareyyāsi …pe…",
  "an11.12:5.4_0": "attano cāgaṁ anussareyyāsi …pe…",
  "an11.12:5.5_0": "devatā anussareyyāsi:",
  "an11.12:5.6_0": "‘santi devā cātumahārājikā …pe… santi devā tatuttari.",
  "an11.12:5.7_0": "Yathārūpāya saddhāya samannāgatā tā devatā ito cutā tatthūpapannā,",
  "an11.12:5.7_1": "mayhampi tathārūpā saddhā saṁvijjati.",
  "an11.12:5.8_0": "Yathārūpena sīlena …",
  "an11.12:5.9_0": "sutena …",
  "an11.12:5.10_0": "cāgena …",
  "an11.12:5.11_0": "paññāya samannāgatā tā devatā ito cutā tatthūpapannā, mayhampi tathārūpā paññā saṁvijjatī’ti.",
  "an11.12:5.12_0": "Yasmiṁ, mahānāma,",
  "an11.12:5.12_1": "samaye ariyasāvako attano ca tāsañca devatānaṁ saddhañca sīlañca sutañca cāgañca paññañca anussarati,",
  "an11.12:5.12_2": "nevassa tasmiṁ samaye rāgapariyuṭṭhitaṁ cittaṁ hoti,",
  "an11.12:5.12_3": "na dosapariyuṭṭhitaṁ cittaṁ hoti,",
  "an11.12:5.12_4": "na mohapariyuṭṭhitaṁ cittaṁ hoti;",
  "an11.12:5.13_0": "ujugatamevassa tasmiṁ samaye cittaṁ hoti devatā ārabbha.",
  "an11.12:5.14_0": "Ujugatacitto kho pana, mahānāma,",
  "an11.12:5.14_1": "ariyasāvako labhati atthavedaṁ,",
  "an11.12:5.14_2": "labhati dhammavedaṁ,",
  "an11.12:5.14_3": "labhati dhammūpasaṁhitaṁ pāmojjaṁ.",
  "an11.12:5.15_0": "Pamuditassa pīti jāyati,",
  "an11.12:5.15_1": "pītimanassa kāyo passambhati,",
  "an11.12:5.15_2": "passaddhakāyo sukhaṁ vediyati,",
  "an11.12:5.15_3": "sukhino cittaṁ samādhiyati.",
  "an11.12:5.16_0": "Imaṁ kho tvaṁ, mahānāma,",
  "an11.12:5.16_1": "devatānussatiṁ gacchantopi bhāveyyāsi,",
  "an11.12:5.16_2": "ṭhitopi bhāveyyāsi,",
  "an11.12:5.16_3": "nisinnopi bhāveyyāsi,",
  "an11.12:5.16_4": "sayānopi bhāveyyāsi,",
  "an11.12:5.16_5": "kammantaṁ adhiṭṭhahantopi bhāveyyāsi,",
  "an11.12:5.16_6": "puttasambādhasayanaṁ ajjhāvasantopi bhāveyyāsī”ti.",
  "an11.12:5.17_0": "Dutiyaṁ.",
  "an11.13:0.1_0": "Aṅguttara Nikāya 11.13",
  "an11.13:0.2_0": "2. Anussativagga",
  "an11.13:0.3_0": "Nandiyasutta",
  "an11.13:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "an11.13:1.2_0": "Tena kho pana samayena bhagavā sāvatthiyaṁ vassāvāsaṁ upagantukāmo hoti.",
  "an11.13:2.1_0": "Assosi kho nandiyo sakko:",
  "an11.13:2.2_0": "“bhagavā kira sāvatthiyaṁ vassāvāsaṁ upagantukāmo”ti.",
  "an11.13:2.3_0": "Atha kho nandiyassa sakkassa etadahosi:",
  "an11.13:2.4_0": "“yannūnāhampi sāvatthiyaṁ vassāvāsaṁ upagaccheyyaṁ.",
  "an11.13:2.5_0": "Tattha kammantañceva adhiṭṭhahissāmi, bhagavantañca lacchāmi kālena kālaṁ dassanāyā”ti.",
  "an11.13:3.1_0": "Atha kho bhagavā sāvatthiyaṁ vassāvāsaṁ upagacchi.",
  "an11.13:3.2_0": "Nandiyopi kho sakko sāvatthiyaṁ vassāvāsaṁ upagacchi.",
  "an11.13:3.3_0": "Tattha kammantañceva adhiṭṭhāsi, bhagavantañca labhi kālena kālaṁ dassanāya.",
  "an11.13:3.4_0": "Tena kho pana samayena sambahulā bhikkhū bhagavato cīvarakammaṁ karonti:",
  "an11.13:3.5_0": "“niṭṭhitacīvaro bhagavā temāsaccayena cārikaṁ pakkamissatī”ti.",
  "an11.13:4.1_0": "Assosi kho nandiyo sakko:",
  "an11.13:4.2_0": "“sambahulā kira bhikkhū bhagavato cīvarakammaṁ karonti:",
  "an11.13:4.3_0": "‘niṭṭhitacīvaro bhagavā temāsaccayena cārikaṁ pakkamissatī’”ti.",
  "an11.13:4.4_0": "Atha kho nandiyo sakko yena bhagavā tenupasaṅkami;",
  "an11.13:4.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.13:4.4_2": "Ekamantaṁ nisinno kho nandiyo sakko bhagavantaṁ etadavoca:",
  "an11.13:4.5_0": "“sutaṁ metaṁ, bhante:",
  "an11.13:4.6_0": "‘sambahulā kira bhikkhū bhagavato cīvarakammaṁ karonti—",
  "an11.13:4.7_0": "niṭṭhitacīvaro bhagavā temāsaccayena cārikaṁ pakkamissatī’ti.",
  "an11.13:4.8_0": "Tesaṁ no, bhante, nānāvihārehi viharataṁ kenassa vihārena vihātabban”ti?",
  "an11.13:5.1_0": "“Sādhu sādhu, nandiya.",
  "an11.13:5.2_0": "Etaṁ kho, nandiya, tumhākaṁ patirūpaṁ kulaputtānaṁ, yaṁ tumhe tathāgataṁ upasaṅkamitvā puccheyyātha:",
  "an11.13:5.3_0": "‘tesaṁ no, bhante, nānāvihārehi viharataṁ kenassa vihārena vihātabban’ti?",
  "an11.13:5.4_0": "Saddho kho, nandiya, ārādhako hoti, no assaddho;",
  "an11.13:5.5_0": "sīlavā ārādhako hoti, no dussīlo;",
  "an11.13:5.6_0": "āraddhavīriyo ārādhako hoti, no kusīto;",
  "an11.13:5.7_0": "upaṭṭhitassati ārādhako hoti, no muṭṭhassati;",
  "an11.13:5.8_0": "samāhito ārādhako hoti, no asamāhito;",
  "an11.13:5.9_0": "paññavā ārādhako hoti, no duppañño.",
  "an11.13:5.10_0": "Imesu kho te, nandiya, chasu dhammesu patiṭṭhāya pañcasu dhammesu ajjhattaṁ sati upaṭṭhāpetabbā.",
  "an11.13:6.1_0": "Idha tvaṁ, nandiya, tathāgataṁ anussareyyāsi:",
  "an11.13:6.2_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi,",
  "an11.13:6.2_1": "satthā devamanussānaṁ buddho bhagavā’ti.",
  "an11.13:6.3_0": "Iti kho te, nandiya, tathāgataṁ ārabbha ajjhattaṁ sati upaṭṭhāpetabbā.",
  "an11.13:7.1_0": "Puna caparaṁ tvaṁ, nandiya, dhammaṁ anussareyyāsi:",
  "an11.13:7.2_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.",
  "an11.13:7.3_0": "Iti kho te, nandiya, dhammaṁ ārabbha ajjhattaṁ sati upaṭṭhāpetabbā.",
  "an11.13:8.1_0": "Puna caparaṁ tvaṁ, nandiya, kalyāṇamitte anussareyyāsi:",
  "an11.13:8.2_0": "‘lābhā vata me, suladdhaṁ vata me,",
  "an11.13:8.3_0": "yassa me kalyāṇamittā anukampakā atthakāmā ovādakā anusāsakā’ti.",
  "an11.13:8.4_0": "Iti kho te, nandiya, kalyāṇamitte ārabbha ajjhattaṁ sati upaṭṭhāpetabbā.",
  "an11.13:9.1_0": "Puna caparaṁ tvaṁ, nandiya, attano cāgaṁ anussareyyāsi:",
  "an11.13:9.2_0": "‘lābhā vata me, suladdhaṁ vata me,",
  "an11.13:9.3_0": "yohaṁ maccheramalapariyuṭṭhitāya pajāya vigatamalamaccherena cetasā agāraṁ ajjhāvasāmi muttacāgo payatapāṇi",
  "an11.13:9.3_1": "vossaggarato yācayogo dānasaṁvibhāgarato’ti.",
  "an11.13:9.4_0": "Iti kho te, nandiya, cāgaṁ ārabbha ajjhattaṁ sati upaṭṭhāpetabbā.",
  "an11.13:10.1_0": "Puna caparaṁ tvaṁ, nandiya, devatā anussareyyāsi:",
  "an11.13:10.2_0": "‘yā devatā atikkammeva kabaḷīkārāhārabhakkhānaṁ devatānaṁ sahabyataṁ aññataraṁ manomayaṁ kāyaṁ upapannā,",
  "an11.13:10.2_1": "tā karaṇīyaṁ attano na samanupassanti katassa vā paticayaṁ’.",
  "an11.13:10.3_0": "Seyyathāpi, nandiya, bhikkhu asamayavimutto karaṇīyaṁ attano na samanupassati katassa vā paticayaṁ;",
  "an11.13:10.4_0": "evamevaṁ kho, nandiya,",
  "an11.13:10.4_1": "yā tā devatā atikkammeva kabaḷīkārāhārabhakkhānaṁ devatānaṁ sahabyataṁ aññataraṁ manomayaṁ kāyaṁ upapannā,",
  "an11.13:10.4_2": "tā karaṇīyaṁ attano na samanupassanti katassa vā paticayaṁ.",
  "an11.13:10.5_0": "Iti kho te, nandiya, devatā ārabbha ajjhattaṁ sati upaṭṭhāpetabbā.",
  "an11.13:11.1_0": "Imehi kho, nandiya,",
  "an11.13:11.1_1": "ekādasahi dhammehi samannāgato ariyasāvako pajahateva pāpake akusale dhamme,",
  "an11.13:11.1_2": "na upādiyati.",
  "an11.13:11.2_0": "Seyyathāpi, nandiya, kumbho nikkujjo vamateva udakaṁ, no vantaṁ paccāvamati;",
  "an11.13:11.3_0": "seyyathāpi vā pana, nandiya,",
  "an11.13:11.3_1": "sukkhe tiṇadāye aggi mutto ḍahaññeva gacchati,",
  "an11.13:11.3_2": "no daḍḍhaṁ paccudāvattati;",
  "an11.13:11.4_0": "evamevaṁ kho, nandiya,",
  "an11.13:11.4_1": "imehi ekādasahi dhammehi samannāgato ariyasāvako pajahateva pāpake akusale dhamme,",
  "an11.13:11.4_2": "na upādiyatī”ti.",
  "an11.13:11.5_0": "Tatiyaṁ.",
  "an11.14:0.1_0": "Aṅguttara Nikāya 11.14",
  "an11.14:0.2_0": "2. Anussativagga",
  "an11.14:0.3_0": "Subhūtisutta",
  "an11.14:1.1_0": "Atha kho āyasmā subhūti saddhena bhikkhunā saddhiṁ yena bhagavā tenupasaṅkami;",
  "an11.14:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an11.14:1.1_2": "Ekamantaṁ nisinnaṁ kho āyasmantaṁ subhūtiṁ bhagavā etadavoca:",
  "an11.14:1.2_0": "“ko nāmāyaṁ, subhūti, bhikkhū”ti?",
  "an11.14:1.3_0": "“Saddho nāmāyaṁ, bhante, bhikkhu,",
  "an11.14:1.3_1": "sudattassa upāsakassa putto,",
  "an11.14:1.3_2": "saddhā agārasmā anagāriyaṁ pabbajito”ti.",
  "an11.14:2.1_0": "“Kacci panāyaṁ, subhūti,",
  "an11.14:2.1_1": "saddho bhikkhu sudattassa upāsakassa putto saddhā agārasmā anagāriyaṁ pabbajito sandissati saddhāpadānesū”ti?",
  "an11.14:2.2_0": "“Etassa, bhagavā, kālo; etassa, sugata, kālo,",
  "an11.14:2.3_0": "yaṁ bhagavā saddhassa saddhāpadānāni bhāseyya.",
  "an11.14:2.4_0": "Idānāhaṁ jānissāmi yadi vā ayaṁ bhikkhu sandissati saddhāpadānesu yadi vā no”ti.",
  "an11.14:3.1_0": "“Tena hi, subhūti, suṇāhi, sādhukaṁ manasi karohi; bhāsissāmī”ti.",
  "an11.14:3.2_0": "“Evaṁ, bhante”ti kho āyasmā subhūti bhagavato paccassosi.",
  "an11.14:3.3_0": "Bhagavā etadavoca:",
  "an11.14:4.1_0": "“Idha, subhūti,",
  "an11.14:4.1_1": "bhikkhu sīlavā hoti,",
  "an11.14:4.1_2": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an11.14:4.1_3": "samādāya sikkhati sikkhāpadesu.",
  "an11.14:4.2_0": "Yampi, subhūti,",
  "an11.14:4.2_1": "bhikkhu sīlavā hoti …pe…",
  "an11.14:4.2_2": "samādāya sikkhati sikkhāpadesu, idampi, subhūti,",
  "an11.14:4.2_3": "saddhassa saddhāpadānaṁ hoti.",
  "an11.14:5.1_0": "Puna caparaṁ, subhūti,",
  "an11.14:5.1_1": "bhikkhu bahussuto hoti sutadharo sutasannicayo;",
  "an11.14:5.1_2": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an11.14:5.1_3": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an11.14:5.2_0": "Yampi, subhūti,",
  "an11.14:5.2_1": "bhikkhu bahussuto hoti …pe…",
  "an11.14:5.2_2": "diṭṭhiyā suppaṭividdhā, idampi, subhūti,",
  "an11.14:5.2_3": "saddhassa saddhāpadānaṁ hoti.",
  "an11.14:6.1_0": "Puna caparaṁ, subhūti, bhikkhu kalyāṇamitto hoti kalyāṇasahāyo kalyāṇasampavaṅko.",
  "an11.14:6.2_0": "Yampi, subhūti,",
  "an11.14:6.2_1": "bhikkhu kalyāṇamitto hoti kalyāṇasahāyo kalyāṇasampavaṅko, idampi, subhūti,",
  "an11.14:6.2_2": "saddhassa saddhāpadānaṁ hoti.",
  "an11.14:7.1_0": "Puna caparaṁ, subhūti,",
  "an11.14:7.1_1": "bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ.",
  "an11.14:7.2_0": "Yampi, subhūti,",
  "an11.14:7.2_1": "bhikkhu suvaco hoti sovacassakaraṇehi dhammehi samannāgato khamo padakkhiṇaggāhī anusāsaniṁ, idampi, subhūti,",
  "an11.14:7.2_2": "saddhassa saddhāpadānaṁ hoti.",
  "an11.14:8.1_0": "Puna caparaṁ, subhūti,",
  "an11.14:8.1_1": "bhikkhu yāni tāni sabrahmacārīnaṁ uccāvacāni kiṅkaraṇīyāni tatra dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.",
  "an11.14:8.2_0": "Yampi, subhūti,",
  "an11.14:8.2_1": "bhikkhu yāni tāni sabrahmacārīnaṁ uccāvacāni kiṅkaraṇīyāni tatra dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ, idampi, subhūti,",
  "an11.14:8.2_2": "saddhassa saddhāpadānaṁ hoti.",
  "an11.14:9.1_0": "Puna caparaṁ, subhūti, bhikkhu dhammakāmo hoti piyasamudāhāro abhidhamme abhivinaye uḷārapāmojjo.",
  "an11.14:9.2_0": "Yampi, subhūti,",
  "an11.14:9.2_1": "bhikkhu dhammakāmo hoti piyasamudāhāro abhidhamme abhivinaye uḷārapāmojjo, idampi, subhūti,",
  "an11.14:9.2_2": "saddhassa saddhāpadānaṁ hoti.",
  "an11.14:10.1_0": "Puna caparaṁ, subhūti,",
  "an11.14:10.1_1": "bhikkhu āraddhavīriyo viharati akusalānaṁ dhammānaṁ pahānāya,",
  "an11.14:10.1_2": "kusalānaṁ dhammānaṁ upasampadāya,",
  "an11.14:10.1_3": "thāmavā daḷhaparakkamo anikkhittadhuro kusalesu dhammesu.",
  "an11.14:10.2_0": "Yampi, subhūti,",
  "an11.14:10.2_1": "bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā",
  "an11.14:10.2_2": "daḷhaparakkamo anikkhittadhuro kusalesu dhammesu, idampi, subhūti,",
  "an11.14:10.2_3": "saddhassa saddhāpadānaṁ hoti.",
  "an11.14:11.1_0": "Puna caparaṁ, subhūti,",
  "an11.14:11.1_1": "bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an11.14:11.2_0": "Yampi, subhūti,",
  "an11.14:11.2_1": "bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī, idampi, subhūti,",
  "an11.14:11.2_2": "saddhassa saddhāpadānaṁ hoti.",
  "an11.14:12.1_0": "Puna caparaṁ, subhūti, bhikkhu anekavihitaṁ pubbenivāsaṁ anussarati,",
  "an11.14:12.2_0": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "an11.14:12.2_1": "jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi",
  "an11.14:12.2_2": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "an11.14:12.2_3": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an11.14:12.2_4": "so tato cuto amutra udapādiṁ;",
  "an11.14:12.2_5": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an11.14:12.2_6": "so tato cuto idhūpapanno’ti.",
  "an11.14:12.2_7": "Iti sākāraṁ sauddesaṁ anekavihitaṁ pubbenivāsaṁ anussarati.",
  "an11.14:12.3_0": "Yampi, subhūti,",
  "an11.14:12.3_1": "bhikkhu anekavihitaṁ pubbenivāsaṁ anussarati,",
  "an11.14:12.3_2": "seyyathidaṁ—ekampi jātiṁ dvepi jātiyo …pe…",
  "an11.14:12.3_3": "iti sākāraṁ sauddesaṁ anekavihitaṁ pubbenivāsaṁ anussarati. Idampi, subhūti,",
  "an11.14:12.3_4": "saddhassa saddhāpadānaṁ hoti.",
  "an11.14:13.1_0": "Puna caparaṁ, subhūti,",
  "an11.14:13.1_1": "bhikkhu dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an11.14:13.1_2": "sugate duggate yathākammūpage satte pajānāti:",
  "an11.14:13.1_3": "‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā",
  "an11.14:13.1_4": "ariyānaṁ upavādakā micchādiṭṭhikā micchādiṭṭhikammasamādānā,",
  "an11.14:13.1_5": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā.",
  "an11.14:13.1_6": "Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "an11.14:13.1_7": "ariyānaṁ anupavādakā sammādiṭṭhikā sammādiṭṭhikammasamādānā,",
  "an11.14:13.1_8": "te kāyassa bhedā paraṁ maraṇā sugatiṁ saggaṁ lokaṁ upapannā’ti.",
  "an11.14:13.1_9": "Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe,",
  "an11.14:13.1_10": "sugate duggate yathākammūpage satte pajānāti.",
  "an11.14:13.2_0": "Yampi, subhūti,",
  "an11.14:13.2_1": "bhikkhu dibbena cakkhunā visuddhena …pe…",
  "an11.14:13.2_2": "yathākammūpage satte pajānāti, idampi, subhūti,",
  "an11.14:13.2_3": "saddhassa saddhāpadānaṁ hoti.",
  "an11.14:14.1_0": "Puna caparaṁ, subhūti,",
  "an11.14:14.1_1": "bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an11.14:14.2_0": "Yampi, subhūti,",
  "an11.14:14.2_1": "bhikkhu āsavānaṁ khayā …pe…",
  "an11.14:14.2_2": "sacchikatvā upasampajja viharati, idampi, subhūti,",
  "an11.14:14.2_3": "saddhassa saddhāpadānaṁ hotī”ti.",
  "an11.14:15.1_0": "Evaṁ vutte āyasmā subhūti bhagavantaṁ etadavoca:",
  "an11.14:15.2_0": "“yānimāni, bhante,",
  "an11.14:15.2_1": "bhagavatā saddhassa saddhāpadānāni bhāsitāni,",
  "an11.14:15.2_2": "saṁvijjanti tāni imassa bhikkhuno,",
  "an11.14:15.2_3": "ayañca bhikkhu etesu sandissati.",
  "an11.14:16.1_0": "Ayaṁ, bhante,",
  "an11.14:16.1_1": "bhikkhu sīlavā hoti,",
  "an11.14:16.1_2": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an11.14:16.1_3": "samādāya sikkhati sikkhāpadesu.",
  "an11.14:17.1_0": "Ayaṁ, bhante,",
  "an11.14:17.1_1": "bhikkhu bahussuto hoti sutadharo sutasannicayo;",
  "an11.14:17.1_2": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an11.14:17.1_3": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an11.14:18.1_0": "Ayaṁ, bhante, bhikkhu kalyāṇamitto hoti kalyāṇasahāyo kalyāṇasampavaṅko.",
  "an11.14:19.1_0": "Ayaṁ, bhante, bhikkhu suvaco hoti …pe… anusāsaniṁ.",
  "an11.14:20.1_0": "Ayaṁ, bhante,",
  "an11.14:20.1_1": "bhikkhu yāni tāni sabrahmacārīnaṁ uccāvacāni kiṅkaraṇīyāni tattha dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ.",
  "an11.14:21.1_0": "Ayaṁ, bhante, bhikkhu dhammakāmo hoti piyasamudāhāro abhidhamme abhivinaye uḷārapāmojjo.",
  "an11.14:22.1_0": "Ayaṁ, bhante,",
  "an11.14:22.1_1": "bhikkhu āraddhavīriyo viharati …pe…",
  "an11.14:22.1_2": "thāmavā daḷhaparakkamo anikkhittadhuro kusalesu dhammesu.",
  "an11.14:23.1_0": "Ayaṁ, bhante,",
  "an11.14:23.1_1": "bhikkhu catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an11.14:24.1_0": "Ayaṁ, bhante,",
  "an11.14:24.1_1": "bhikkhu anekavihitaṁ pubbenivāsaṁ anussarati,",
  "an11.14:24.1_2": "seyyathidaṁ—ekampi jātiṁ dvepi jātiyo …pe…",
  "an11.14:24.1_3": "iti sākāraṁ sauddesaṁ anekavihitaṁ pubbenivāsaṁ anussarati.",
  "an11.14:25.1_0": "Ayaṁ, bhante,",
  "an11.14:25.1_1": "bhikkhu dibbena cakkhunā visuddhena atikkantamānusakena …pe…",
  "an11.14:25.1_2": "yathākammūpage satte pajānāti.",
  "an11.14:26.1_0": "Ayaṁ, bhante, bhikkhu āsavānaṁ khayā …pe… sacchikatvā upasampajja viharati.",
  "an11.14:26.2_0": "Yānimāni, bhante,",
  "an11.14:26.2_1": "bhagavatā saddhassa saddhāpadānāni bhāsitāni,",
  "an11.14:26.2_2": "saṁvijjanti tāni imassa bhikkhuno,",
  "an11.14:26.2_3": "ayañca bhikkhu etesu sandissatī”ti.",
  "an11.14:27.1_0": "“Sādhu sādhu, subhūti.",
  "an11.14:27.2_0": "Tena hi tvaṁ, subhūti, iminā ca saddhena bhikkhunā saddhiṁ vihareyyāsi.",
  "an11.14:27.3_0": "Yadā ca tvaṁ, subhūti,",
  "an11.14:27.3_1": "ākaṅkheyyāsi tathāgataṁ dassanāya,",
  "an11.14:27.3_2": "iminā saddhena bhikkhunā saddhiṁ upasaṅkameyyāsi tathāgataṁ dassanāyā”ti.",
  "an11.14:27.4_0": "Catutthaṁ.",
  "an11.15:0.1_0": "Aṅguttara Nikāya 11.15",
  "an11.15:0.2_0": "2. Anussativagga",
  "an11.15:0.3_0": "Mettāsutta",
  "an11.15:1.1_0": "“Mettāya,",
  "an11.15:1.1_1": "bhikkhave,",
  "an11.15:1.1_2": "cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ekādasānisaṁsā pāṭikaṅkhā.",
  "an11.15:2.1_0": "Katame ekādasa?",
  "an11.15:2.2_0": "Sukhaṁ supati,",
  "an11.15:2.2_1": "sukhaṁ paṭibujjhati,",
  "an11.15:2.2_2": "na pāpakaṁ supinaṁ passati,",
  "an11.15:2.2_3": "manussānaṁ piyo hoti,",
  "an11.15:2.2_4": "amanussānaṁ piyo hoti,",
  "an11.15:2.2_5": "devatā rakkhanti,",
  "an11.15:2.2_6": "nāssa aggi vā visaṁ vā satthaṁ vā kamati,",
  "an11.15:2.2_7": "tuvaṭaṁ cittaṁ samādhiyati,",
  "an11.15:2.2_8": "mukhavaṇṇo vippasīdati,",
  "an11.15:2.2_9": "asammūḷho kālaṁ karoti,",
  "an11.15:2.2_10": "uttari appaṭivijjhanto brahmalokūpago hoti.",
  "an11.15:2.3_0": "Mettāya,",
  "an11.15:2.3_1": "bhikkhave,",
  "an11.15:2.3_2": "cetovimuttiyā āsevitāya bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya ime ekādasānisaṁsā pāṭikaṅkhā”ti.",
  "an11.15:2.4_0": "Pañcamaṁ.",
  "an11.16:0.1_0": "Aṅguttara Nikāya 11.16",
  "an11.16:0.2_0": "2. Anussativagga",
  "an11.16:0.3_0": "Aṭṭhakanāgarasutta",
  "an11.16:1.1_0": "Ekaṁ samayaṁ āyasmā ānando vesāliyaṁ viharati beluvagāmake.",
  "an11.16:1.2_0": "Tena kho pana samayena dasamo gahapati aṭṭhakanāgaro pāṭaliputtaṁ anuppatto hoti kenacideva karaṇīyena.",
  "an11.16:2.1_0": "Atha kho dasamo gahapati aṭṭhakanāgaro yena kukkuṭārāmo yena aññataro bhikkhu tenupasaṅkami;",
  "an11.16:2.1_1": "upasaṅkamitvā taṁ bhikkhuṁ etadavoca:",
  "an11.16:2.2_0": "“kahaṁ nu kho, bhante, āyasmā ānando etarahi viharati?",
  "an11.16:2.3_0": "Dassanakāmā hi mayaṁ, bhante, āyasmantaṁ ānandan”ti.",
  "an11.16:2.4_0": "“Eso, gahapati, āyasmā ānando vesāliyaṁ viharati beluvagāmake”ti.",
  "an11.16:3.1_0": "Atha kho dasamo gahapati aṭṭhakanāgaro pāṭaliputte taṁ karaṇīyaṁ tīretvā yena vesālī beluvagāmako yenāyasmā ānando tenupasaṅkami;",
  "an11.16:3.1_1": "upasaṅkamitvā āyasmantaṁ ānandaṁ abhivādetvā ekamantaṁ nisīdi.",
  "an11.16:3.1_2": "Ekamantaṁ nisinno kho dasamo gahapati aṭṭhakanāgaro āyasmantaṁ ānandaṁ etadavoca:",
  "an11.16:3.2_0": "“atthi nu kho,",
  "an11.16:3.2_1": "bhante ānanda,",
  "an11.16:3.2_2": "tena bhagavatā jānatā passatā arahatā sammāsambuddhena ekadhammo sammadakkhāto,",
  "an11.16:3.2_3": "yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an11.16:3.2_4": "aparikkhīṇā vā āsavā parikkhayaṁ gacchanti,",
  "an11.16:3.2_5": "ananuppattaṁ vā anuttaraṁ yogakkhemaṁ anupāpuṇātī”ti?",
  "an11.16:3.3_0": "“Atthi kho, gahapati,",
  "an11.16:3.3_1": "tena bhagavatā jānatā passatā arahatā sammāsambuddhena ekadhammo sammadakkhāto,",
  "an11.16:3.3_2": "yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an11.16:3.3_3": "aparikkhīṇā vā āsavā parikkhayaṁ gacchanti,",
  "an11.16:3.3_4": "ananuppattaṁ vā anuttaraṁ yogakkhemaṁ anupāpuṇātī”ti.",
  "an11.16:4.1_0": "“Katamo pana,",
  "an11.16:4.1_1": "bhante ānanda,",
  "an11.16:4.1_2": "tena bhagavatā jānatā passatā arahatā sammāsambuddhena ekadhammo sammadakkhāto,",
  "an11.16:4.1_3": "yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an11.16:4.1_4": "aparikkhīṇā vā āsavā parikkhayaṁ gacchanti,",
  "an11.16:4.1_5": "ananuppattaṁ vā anuttaraṁ yogakkhemaṁ anupāpuṇātī”ti?",
  "an11.16:4.2_0": "“Idha, gahapati,",
  "an11.16:4.2_1": "bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "an11.16:4.3_0": "So iti paṭisañcikkhati:",
  "an11.16:4.4_0": "‘idampi kho paṭhamaṁ jhānaṁ abhisaṅkhataṁ abhisañcetayitaṁ’.",
  "an11.16:4.5_0": "‘Yaṁ kho pana kiñci abhisaṅkhataṁ abhisañcetayitaṁ, tadaniccaṁ nirodhadhamman’ti pajānāti.",
  "an11.16:4.6_0": "So tattha ṭhito āsavānaṁ khayaṁ pāpuṇāti;",
  "an11.16:4.7_0": "no ce āsavānaṁ khayaṁ pāpuṇāti,",
  "an11.16:4.7_1": "teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an11.16:4.8_0": "Ayampi kho, gahapati,",
  "an11.16:4.8_1": "tena bhagavatā jānatā passatā arahatā sammāsambuddhena ekadhammo sammadakkhāto,",
  "an11.16:4.8_2": "yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an11.16:4.8_3": "aparikkhīṇā vā āsavā parikkhayaṁ gacchanti,",
  "an11.16:4.8_4": "ananuppattaṁ vā anuttaraṁ yogakkhemaṁ anupāpuṇāti.",
  "an11.16:5.1_0": "Puna caparaṁ, gahapati,",
  "an11.16:5.1_1": "bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ …pe…",
  "an11.16:5.2_0": "tatiyaṁ jhānaṁ …pe…",
  "an11.16:5.3_0": "catutthaṁ jhānaṁ upasampajja viharati.",
  "an11.16:5.4_0": "So iti paṭisañcikkhati:",
  "an11.16:5.5_0": "‘idampi kho catutthaṁ jhānaṁ abhisaṅkhataṁ abhisañcetayitaṁ’.",
  "an11.16:5.6_0": "‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.",
  "an11.16:5.7_0": "So tattha ṭhito āsavānaṁ khayaṁ pāpuṇāti;",
  "an11.16:5.8_0": "no ce āsavānaṁ khayaṁ pāpuṇāti,",
  "an11.16:5.8_1": "teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an11.16:5.9_0": "Ayampi kho, gahapati,",
  "an11.16:5.9_1": "tena bhagavatā jānatā passatā arahatā sammāsambuddhena ekadhammo sammadakkhāto,",
  "an11.16:5.9_2": "yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati aparikkhīṇā vā āsavā parikkhayaṁ gacchanti,",
  "an11.16:5.9_3": "ananuppattaṁ vā anuttaraṁ yogakkhemaṁ anupāpuṇāti.",
  "an11.16:6.1_0": "Puna caparaṁ, gahapati,",
  "an11.16:6.1_1": "bhikkhu mettāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ.",
  "an11.16:6.1_2": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā ekaṁ disaṁ pharitvā",
  "an11.16:6.1_3": "viharati vipulena mahaggatena appamāṇena averena abyāpajjena pharitvā viharati.",
  "an11.16:6.2_0": "So iti paṭisañcikkhati:",
  "an11.16:6.3_0": "‘ayampi kho mettā cetovimutti abhisaṅkhatā abhisañcetayitā’.",
  "an11.16:6.4_0": "‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.",
  "an11.16:6.5_0": "So tattha ṭhito āsavānaṁ khayaṁ pāpuṇāti;",
  "an11.16:6.6_0": "no ce āsavānaṁ khayaṁ pāpuṇāti,",
  "an11.16:6.6_1": "teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an11.16:6.7_0": "Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti.",
  "an11.16:7.1_0": "Puna caparaṁ, gahapati, bhikkhu karuṇāsahagatena cetasā …pe…",
  "an11.16:7.2_0": "muditāsahagatena cetasā …pe…",
  "an11.16:7.3_0": "upekkhāsahagatena cetasā ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ.",
  "an11.16:7.4_0": "Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "an11.16:7.4_1": "appamāṇena averena abyāpajjena pharitvā viharati.",
  "an11.16:7.5_0": "So iti paṭisañcikkhati:",
  "an11.16:7.6_0": "‘ayampi kho upekkhācetovimutti abhisaṅkhatā abhisañcetayitā’.",
  "an11.16:7.7_0": "‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.",
  "an11.16:7.8_0": "So tattha ṭhito āsavānaṁ khayaṁ pāpuṇāti;",
  "an11.16:7.9_0": "no ce āsavānaṁ khayaṁ pāpuṇāti,",
  "an11.16:7.9_1": "teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an11.16:7.10_0": "Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti.",
  "an11.16:8.1_0": "Puna caparaṁ, gahapati,",
  "an11.16:8.1_1": "bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto",
  "an11.16:8.1_2": "ākāso’ti ākāsānañcāyatanaṁ upasampajja viharati.",
  "an11.16:8.2_0": "So iti paṭisañcikkhati:",
  "an11.16:8.3_0": "‘ayampi kho ākāsānañcāyatanasamāpatti abhisaṅkhatā abhisañcetayitā’.",
  "an11.16:8.4_0": "‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.",
  "an11.16:8.5_0": "So tattha ṭhito āsavānaṁ khayaṁ pāpuṇāti;",
  "an11.16:8.6_0": "no ce āsavānaṁ khayaṁ pāpuṇāti,",
  "an11.16:8.6_1": "teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an11.16:8.7_0": "Ayampi kho, gahapati, tena bhagavatā jānatā …pe… ananuppattaṁ vā anuttaraṁ yogakkhemaṁ anupāpuṇāti.",
  "an11.16:9.1_0": "Puna caparaṁ, gahapati,",
  "an11.16:9.1_1": "bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati …pe…",
  "an11.16:9.2_0": "sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.",
  "an11.16:9.3_0": "So iti paṭisañcikkhati:",
  "an11.16:9.4_0": "‘ayampi kho ākiñcaññāyatanasamāpatti abhisaṅkhatā abhisañcetayitā’.",
  "an11.16:9.5_0": "‘Yaṁ kho pana kiñci abhisaṅkhataṁ abhisañcetayitaṁ tadaniccaṁ nirodhadhamman’ti pajānāti.",
  "an11.16:9.6_0": "So tattha ṭhito āsavānaṁ khayaṁ pāpuṇāti;",
  "an11.16:9.7_0": "no ce āsavānaṁ khayaṁ pāpuṇāti,",
  "an11.16:9.7_1": "teneva dhammarāgena tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.",
  "an11.16:9.8_0": "Ayampi kho, gahapati,",
  "an11.16:9.8_1": "tena bhagavatā jānatā …pe…",
  "an11.16:9.8_2": "ananuppattaṁ vā anuttaraṁ yogakkhemaṁ anupāpuṇātī”ti.",
  "an11.16:10.1_0": "Evaṁ vutte dasamo gahapati aṭṭhakanāgaro āyasmantaṁ ānandaṁ etadavoca:",
  "an11.16:10.2_0": "“seyyathāpi,",
  "an11.16:10.2_1": "bhante ānanda,",
  "an11.16:10.2_2": "puriso ekaṁ nidhimukhaṁ gavesanto sakideva ekādasa nidhimukhāni adhigaccheyya;",
  "an11.16:10.3_0": "evamevaṁ kho ahaṁ, bhante,",
  "an11.16:10.3_1": "ekaṁ amatadvāraṁ gavesanto sakideva ekādasa amatadvārāni alatthaṁ sevanāya.",
  "an11.16:10.4_0": "Seyyathāpi, bhante,",
  "an11.16:10.4_1": "purisassa agāraṁ ekādasa dvāraṁ.",
  "an11.16:10.4_2": "So tasmiṁ agāre āditte ekamekenapi dvārena sakkuṇeyya attānaṁ sotthiṁ kātuṁ;",
  "an11.16:10.5_0": "evamevaṁ kho ahaṁ, bhante,",
  "an11.16:10.5_1": "imesaṁ ekādasannaṁ amatadvārānaṁ ekamekenapi amatadvārena sakkuṇissāmi attānaṁ sotthiṁ kātuṁ.",
  "an11.16:10.6_0": "Ime hi nāma, bhante, aññatitthiyā ācariyassa ācariyadhanaṁ pariyesissanti.",
  "an11.16:10.7_0": "Kiṁ panāhaṁ āyasmato ānandassa pūjaṁ na karissāmī”ti.",
  "an11.16:11.1_0": "Atha kho dasamo gahapati aṭṭhakanāgaro vesālikañca pāṭaliputtakañca bhikkhusaṅghaṁ sannipātāpetvā paṇītena",
  "an11.16:11.1_1": "khādanīyena bhojanīyena sahatthā santappesi sampavāresi.",
  "an11.16:11.2_0": "Ekamekañca bhikkhuṁ paccekaṁ dussayugena acchādesi, āyasmantañca ānandaṁ ticīvarena.",
  "an11.16:11.3_0": "Āyasmato ānandassa pañcasataṁ vihāraṁ kārāpesīti.",
  "an11.16:11.4_0": "Chaṭṭhaṁ.",
  "an11.17:0.1_0": "Aṅguttara Nikāya 11.17",
  "an11.17:0.2_0": "2. Anussativagga",
  "an11.17:0.3_0": "Gopālasutta",
  "an11.17:1.1_0": "“Ekādasahi, bhikkhave, aṅgehi samannāgato gopālako abhabbo gogaṇaṁ pariharituṁ phātiṁ kātuṁ.",
  "an11.17:1.2_0": "Katamehi ekādasahi?",
  "an11.17:1.3_0": "Idha,",
  "an11.17:1.3_1": "bhikkhave,",
  "an11.17:1.3_2": "gopālako na rūpaññū hoti,",
  "an11.17:1.3_3": "na lakkhaṇakusalo hoti,",
  "an11.17:1.3_4": "na āsāṭikaṁ hāretā hoti,",
  "an11.17:1.3_5": "na vaṇaṁ paṭicchādetā hoti,",
  "an11.17:1.3_6": "na dhūmaṁ kattā hoti,",
  "an11.17:1.3_7": "na titthaṁ jānāti,",
  "an11.17:1.3_8": "na pītaṁ jānāti,",
  "an11.17:1.3_9": "na vīthiṁ jānāti,",
  "an11.17:1.3_10": "na gocarakusalo hoti,",
  "an11.17:1.3_11": "anavasesadohī ca hoti,",
  "an11.17:1.3_12": "ye te usabhā gopitaro gopariṇāyakā te na atirekapūjāya pūjetā hoti.",
  "an11.17:1.4_0": "Imehi kho,",
  "an11.17:1.4_1": "bhikkhave,",
  "an11.17:1.4_2": "ekādasahi aṅgehi samannāgato gopālako abhabbo gogaṇaṁ pariharituṁ phātiṁ kātuṁ.",
  "an11.17:2.1_0": "Evamevaṁ kho,",
  "an11.17:2.1_1": "bhikkhave,",
  "an11.17:2.1_2": "ekādasahi dhammehi samannāgato bhikkhu abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an11.17:2.2_0": "Katamehi ekādasahi?",
  "an11.17:2.3_0": "Idha,",
  "an11.17:2.3_1": "bhikkhave,",
  "an11.17:2.3_2": "bhikkhu na rūpaññū hoti,",
  "an11.17:2.3_3": "na lakkhaṇakusalo hoti,",
  "an11.17:2.3_4": "na āsāṭikaṁ hāretā hoti,",
  "an11.17:2.3_5": "na vaṇaṁ paṭicchādetā hoti,",
  "an11.17:2.3_6": "na dhūmaṁ kattā hoti,",
  "an11.17:2.3_7": "na titthaṁ jānāti,",
  "an11.17:2.3_8": "na pītaṁ jānāti,",
  "an11.17:2.3_9": "na vīthiṁ jānāti,",
  "an11.17:2.3_10": "na gocarakusalo hoti,",
  "an11.17:2.3_11": "anavasesadohī ca hoti,",
  "an11.17:2.3_12": "ye te bhikkhū therā rattaññū cirapabbajitā saṅghapitaro saṅghapariṇāyakā te na atirekapūjāya pūjetā hoti.",
  "an11.17:3.1_0": "Kathañca, bhikkhave, bhikkhu na rūpaññū hoti?",
  "an11.17:3.2_0": "Idha,",
  "an11.17:3.2_1": "bhikkhave,",
  "an11.17:3.2_2": "bhikkhu yaṁ kiñci rūpaṁ (…) ‘cattāri mahābhūtāni,",
  "an11.17:3.2_3": "catunnañca mahābhūtānaṁ upādāyarūpan’ti yathābhūtaṁ nappajānāti.",
  "an11.17:3.3_0": "Evaṁ kho, bhikkhave, bhikkhu na rūpaññū hoti.",
  "an11.17:4.1_0": "Kathañca, bhikkhave, bhikkhu na lakkhaṇakusalo hoti?",
  "an11.17:4.2_0": "Idha, bhikkhave, bhikkhu ‘kammalakkhaṇo bālo, kammalakkhaṇo paṇḍito’ti yathābhūtaṁ nappajānāti.",
  "an11.17:4.3_0": "Evaṁ kho, bhikkhave, bhikkhu na lakkhaṇakusalo hoti.",
  "an11.17:5.1_0": "Kathañca, bhikkhave, bhikkhu na āsāṭikaṁ hāretā hoti?",
  "an11.17:5.2_0": "Idha,",
  "an11.17:5.2_1": "bhikkhave,",
  "an11.17:5.2_2": "bhikkhu uppannaṁ kāmavitakkaṁ adhivāseti nappajahati na vinodeti na byantīkaroti na anabhāvaṁ gameti,",
  "an11.17:5.2_3": "uppannaṁ byāpādavitakkaṁ …",
  "an11.17:5.2_4": "uppannaṁ vihiṁsāvitakkaṁ …",
  "an11.17:5.3_0": "uppannuppanne pāpake akusale dhamme adhivāseti nappajahati na vinodeti na byantīkaroti na anabhāvaṁ gameti.",
  "an11.17:5.4_0": "Evaṁ kho, bhikkhave, bhikkhu na āsāṭikaṁ hāretā hoti.",
  "an11.17:6.1_0": "Kathañca, bhikkhave, bhikkhu na vaṇaṁ paṭicchādetā hoti?",
  "an11.17:6.2_0": "Idha, bhikkhave, bhikkhu cakkhunā rūpaṁ disvā nimittaggāhī hoti anubyañjanaggāhī;",
  "an11.17:6.3_0": "yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an11.17:6.3_1": "tassa saṁvarāya na paṭipajjati;",
  "an11.17:6.3_2": "na rakkhati cakkhundriyaṁ,",
  "an11.17:6.3_3": "cakkhundriye saṁvaraṁ nāpajjati.",
  "an11.17:6.4_0": "Sotena saddaṁ sutvā …",
  "an11.17:6.5_0": "ghānena gandhaṁ ghāyitvā …",
  "an11.17:6.6_0": "jivhāya rasaṁ sāyitvā …",
  "an11.17:6.7_0": "kāyena phoṭṭhabbaṁ phusitvā …",
  "an11.17:6.8_0": "manasā dhammaṁ viññāya nimittaggāhī hoti anubyañjanaggāhī;",
  "an11.17:6.9_0": "yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an11.17:6.9_1": "tassa saṁvarāya na paṭipajjati;",
  "an11.17:6.9_2": "na rakkhati manindriyaṁ,",
  "an11.17:6.9_3": "manindriye saṁvaraṁ nāpajjati.",
  "an11.17:6.10_0": "Evaṁ kho, bhikkhave, bhikkhu na vaṇaṁ paṭicchādetā hoti.",
  "an11.17:7.1_0": "Kathañca, bhikkhave, bhikkhu na dhūmaṁ kattā hoti?",
  "an11.17:7.2_0": "Idha, bhikkhave, bhikkhu na yathāsutaṁ yathāpariyattaṁ dhammaṁ vitthārena paresaṁ desetā hoti.",
  "an11.17:7.3_0": "Evaṁ kho, bhikkhave, bhikkhu na dhūmaṁ kattā hoti.",
  "an11.17:8.1_0": "Kathañca, bhikkhave, bhikkhu na titthaṁ jānāti?",
  "an11.17:8.2_0": "Idha,",
  "an11.17:8.2_1": "bhikkhave,",
  "an11.17:8.2_2": "bhikkhu ye te bhikkhū bahussutā āgatāgamā dhammadharā vinayadharā mātikādharā,",
  "an11.17:8.2_3": "te kālena kālaṁ upasaṅkamitvā na paripucchati na paripañhati:",
  "an11.17:8.3_0": "‘idaṁ, bhante, kathaṁ, imassa ko attho’ti?",
  "an11.17:8.4_0": "Tassa te āyasmanto avivaṭañceva na vivaranti,",
  "an11.17:8.4_1": "anuttānīkatañca na uttānīkaronti,",
  "an11.17:8.4_2": "anekavihitesu ca kaṅkhāṭhāniyesu dhammesu kaṅkhaṁ na paṭivinodenti.",
  "an11.17:8.5_0": "Evaṁ kho, bhikkhave, bhikkhu na titthaṁ jānāti.",
  "an11.17:9.1_0": "Kathañca, bhikkhave, bhikkhu na pītaṁ jānāti?",
  "an11.17:9.2_0": "Idha,",
  "an11.17:9.2_1": "bhikkhave,",
  "an11.17:9.2_2": "bhikkhu tathāgatappavedite dhammavinaye desiyamāne na labhati atthavedaṁ,",
  "an11.17:9.2_3": "na labhati dhammavedaṁ,",
  "an11.17:9.2_4": "na labhati dhammūpasaṁhitaṁ pāmojjaṁ.",
  "an11.17:9.3_0": "Evaṁ kho, bhikkhave, bhikkhu na pītaṁ jānāti.",
  "an11.17:10.1_0": "Kathañca, bhikkhave, bhikkhu na vīthiṁ jānāti?",
  "an11.17:10.2_0": "Idha, bhikkhave, bhikkhu ariyaṁ aṭṭhaṅgikaṁ maggaṁ yathābhūtaṁ nappajānāti.",
  "an11.17:10.3_0": "Evaṁ kho, bhikkhave, bhikkhu na vīthiṁ jānāti.",
  "an11.17:11.1_0": "Kathañca, bhikkhave, bhikkhu na gocarakusalo hoti?",
  "an11.17:11.2_0": "Idha, bhikkhave, bhikkhu cattāro satipaṭṭhāne yathābhūtaṁ nappajānāti.",
  "an11.17:11.3_0": "Evaṁ kho, bhikkhave, bhikkhu na gocarakusalo hoti.",
  "an11.17:12.1_0": "Kathañca, bhikkhave, bhikkhu anavasesadohī hoti?",
  "an11.17:12.2_0": "Idha,",
  "an11.17:12.2_1": "bhikkhave,",
  "an11.17:12.2_2": "bhikkhuṁ saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajjaparikkhārehi.",
  "an11.17:12.2_3": "Tatra bhikkhu mattaṁ na jānāti paṭiggahaṇāya.",
  "an11.17:12.3_0": "Evaṁ kho, bhikkhave, bhikkhu anavasesadohī hoti.",
  "an11.17:13.1_0": "Kathañca,",
  "an11.17:13.1_1": "bhikkhave,",
  "an11.17:13.1_2": "bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā,",
  "an11.17:13.1_3": "te na atirekapūjāya pūjetā hoti?",
  "an11.17:13.2_0": "Idha,",
  "an11.17:13.2_1": "bhikkhave,",
  "an11.17:13.2_2": "bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā,",
  "an11.17:13.2_3": "tesu na mettaṁ kāyakammaṁ paccupaṭṭhāpeti āvi ceva raho ca,",
  "an11.17:13.2_4": "na mettaṁ vacīkammaṁ …",
  "an11.17:13.2_5": "na mettaṁ manokammaṁ paccupaṭṭhāpeti āvi ceva raho ca.",
  "an11.17:13.3_0": "Evaṁ kho,",
  "an11.17:13.3_1": "bhikkhave,",
  "an11.17:13.3_2": "bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā,",
  "an11.17:13.3_3": "na te atirekapūjāya pūjetā hoti.",
  "an11.17:14.1_0": "Imehi kho,",
  "an11.17:14.1_1": "bhikkhave,",
  "an11.17:14.1_2": "ekādasahi dhammehi samannāgato bhikkhu abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an11.17:15.1_0": "Ekādasahi, bhikkhave, aṅgehi samannāgato gopālako bhabbo gogaṇaṁ pariharituṁ phātiṁ kātuṁ.",
  "an11.17:15.2_0": "Katamehi ekādasahi?",
  "an11.17:15.3_0": "Idha,",
  "an11.17:15.3_1": "bhikkhave,",
  "an11.17:15.3_2": "gopālako rūpaññū hoti,",
  "an11.17:15.3_3": "lakkhaṇakusalo hoti,",
  "an11.17:15.3_4": "āsāṭikaṁ hāretā hoti,",
  "an11.17:15.3_5": "vaṇaṁ paṭicchādetā hoti,",
  "an11.17:15.3_6": "dhūmaṁ kattā hoti,",
  "an11.17:15.3_7": "titthaṁ jānāti,",
  "an11.17:15.3_8": "pītaṁ jānāti,",
  "an11.17:15.3_9": "vīthiṁ jānāti,",
  "an11.17:15.3_10": "gocarakusalo hoti,",
  "an11.17:15.3_11": "sāvasesadohī ca hoti,",
  "an11.17:15.3_12": "ye te usabhā gopitaro gopariṇāyakā te atirekapūjāya pūjetā hoti—",
  "an11.17:15.4_0": "imehi kho, bhikkhave, ekādasahi aṅgehi samannāgato gopālako bhabbo gogaṇaṁ pariharituṁ phātiṁ kātuṁ.",
  "an11.17:16.1_0": "Evamevaṁ kho,",
  "an11.17:16.1_1": "bhikkhave,",
  "an11.17:16.1_2": "ekādasahi dhammehi samannāgato bhikkhu bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an11.17:16.2_0": "Katamehi ekādasahi?",
  "an11.17:16.3_0": "Idha,",
  "an11.17:16.3_1": "bhikkhave,",
  "an11.17:16.3_2": "bhikkhu rūpaññū hoti,",
  "an11.17:16.3_3": "lakkhaṇakusalo hoti,",
  "an11.17:16.3_4": "āsāṭikaṁ hāretā hoti,",
  "an11.17:16.3_5": "vaṇaṁ paṭicchādetā hoti,",
  "an11.17:16.3_6": "dhūmaṁ kattā hoti,",
  "an11.17:16.3_7": "titthaṁ jānāti,",
  "an11.17:16.3_8": "pītaṁ jānāti,",
  "an11.17:16.3_9": "vīthiṁ jānāti,",
  "an11.17:16.3_10": "gocarakusalo hoti,",
  "an11.17:16.3_11": "sāvasesadohī ca hoti,",
  "an11.17:16.3_12": "ye te bhikkhū therā rattaññū cirapabbajitā saṅghapitaro saṅghapariṇāyakā te atirekapūjāya pūjetā hoti.",
  "an11.17:17.1_0": "Kathañca, bhikkhave, bhikkhu rūpaññū hoti?",
  "an11.17:17.2_0": "Idha,",
  "an11.17:17.2_1": "bhikkhave,",
  "an11.17:17.2_2": "bhikkhu yaṁ kiñci rūpaṁ ‘cattāri mahābhūtāni,",
  "an11.17:17.2_3": "catunnañca mahābhūtānaṁ upādāyarūpan’ti yathābhūtaṁ pajānāti.",
  "an11.17:17.3_0": "Evaṁ kho, bhikkhave, bhikkhu rūpaññū hoti.",
  "an11.17:18.1_0": "Kathañca, bhikkhave, bhikkhu lakkhaṇakusalo hoti?",
  "an11.17:18.2_0": "Idha, bhikkhave, bhikkhu ‘kammalakkhaṇo bālo, kammalakkhaṇo paṇḍito’ti yathābhūtaṁ pajānāti.",
  "an11.17:18.3_0": "Evaṁ kho, bhikkhave, bhikkhu lakkhaṇakusalo hoti.",
  "an11.17:19.1_0": "Kathañca, bhikkhave, bhikkhu āsāṭikaṁ hāretā hoti?",
  "an11.17:19.2_0": "Idha,",
  "an11.17:19.2_1": "bhikkhave,",
  "an11.17:19.2_2": "bhikkhu uppannaṁ kāmavitakkaṁ nādhivāseti pajahati vinodeti byantīkaroti anabhāvaṁ gameti,",
  "an11.17:19.2_3": "uppannaṁ byāpādavitakkaṁ …",
  "an11.17:19.2_4": "uppannaṁ vihiṁsāvitakkaṁ …",
  "an11.17:19.2_5": "uppannuppanne pāpake akusale dhamme nādhivāseti pajahati vinodeti byantīkaroti anabhāvaṁ gameti.",
  "an11.17:19.3_0": "Evaṁ kho, bhikkhave, bhikkhu āsāṭikaṁ hāretā hoti.",
  "an11.17:20.1_0": "Kathañca, bhikkhave, bhikkhu vaṇaṁ paṭicchādetā hoti?",
  "an11.17:20.2_0": "Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī;",
  "an11.17:20.3_0": "yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an11.17:20.3_1": "tassa saṁvarāya paṭipajjati;",
  "an11.17:20.3_2": "rakkhati cakkhundriyaṁ,",
  "an11.17:20.3_3": "cakkhundriye saṁvaraṁ āpajjati.",
  "an11.17:20.4_0": "Sotena saddaṁ sutvā …",
  "an11.17:20.5_0": "ghānena gandhaṁ ghāyitvā …",
  "an11.17:20.6_0": "jivhāya rasaṁ sāyitvā …",
  "an11.17:20.7_0": "kāyena phoṭṭhabbaṁ phusitvā …",
  "an11.17:20.8_0": "manasā dhammaṁ viññāya na nimittaggāhī hoti nānubyañjanaggāhī;",
  "an11.17:20.9_0": "yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an11.17:20.9_1": "tassa saṁvarāya paṭipajjati;",
  "an11.17:20.9_2": "rakkhati manindriyaṁ,",
  "an11.17:20.9_3": "manindriye saṁvaraṁ āpajjati.",
  "an11.17:20.10_0": "Evaṁ kho, bhikkhave, bhikkhu vaṇaṁ paṭicchādetā hoti.",
  "an11.17:21.1_0": "Kathañca, bhikkhave, bhikkhu dhūmaṁ kattā hoti?",
  "an11.17:21.2_0": "Idha, bhikkhave, bhikkhu yathāsutaṁ yathāpariyattaṁ dhammaṁ vitthārena paresaṁ desetā hoti.",
  "an11.17:21.3_0": "Evaṁ kho, bhikkhave, bhikkhu dhūmaṁ kattā hoti.",
  "an11.17:22.1_0": "Kathañca, bhikkhave, bhikkhu titthaṁ jānāti?",
  "an11.17:22.2_0": "Idha,",
  "an11.17:22.2_1": "bhikkhave,",
  "an11.17:22.2_2": "bhikkhu ye te bhikkhū bahussutā āgatāgamā dhammadharā vinayadharā mātikādharā,",
  "an11.17:22.2_3": "te kālena kālaṁ upasaṅkamitvā paripucchati paripañhati:",
  "an11.17:22.3_0": "‘idaṁ, bhante, kathaṁ, imassa ko attho’ti?",
  "an11.17:22.4_0": "Tassa te āyasmanto avivaṭañceva vivaranti,",
  "an11.17:22.4_1": "anuttānīkatañca uttānīkaronti,",
  "an11.17:22.4_2": "anekavihitesu ca kaṅkhāṭhāniyesu dhammesu kaṅkhaṁ paṭivinodenti.",
  "an11.17:22.5_0": "Evaṁ kho, bhikkhave, bhikkhu titthaṁ jānāti.",
  "an11.17:23.1_0": "Kathañca, bhikkhave, bhikkhu pītaṁ jānāti?",
  "an11.17:23.2_0": "Idha,",
  "an11.17:23.2_1": "bhikkhave,",
  "an11.17:23.2_2": "bhikkhu tathāgatappavedite dhammavinaye desiyamāne labhati atthavedaṁ,",
  "an11.17:23.2_3": "labhati dhammavedaṁ,",
  "an11.17:23.2_4": "labhati dhammūpasaṁhitaṁ pāmojjaṁ.",
  "an11.17:23.3_0": "Evaṁ kho, bhikkhave, bhikkhu pītaṁ jānāti.",
  "an11.17:24.1_0": "Kathañca, bhikkhave, bhikkhu vīthiṁ jānāti?",
  "an11.17:24.2_0": "Idha, bhikkhave, bhikkhu ariyaṁ aṭṭhaṅgikaṁ maggaṁ yathābhūtaṁ pajānāti.",
  "an11.17:24.3_0": "Evaṁ kho, bhikkhave, bhikkhu vīthiṁ jānāti.",
  "an11.17:25.1_0": "Kathañca, bhikkhave, bhikkhu gocarakusalo hoti?",
  "an11.17:25.2_0": "Idha, bhikkhave, bhikkhu cattāro satipaṭṭhāne yathābhūtaṁ pajānāti.",
  "an11.17:25.3_0": "Evaṁ kho, bhikkhave, bhikkhu gocarakusalo hoti.",
  "an11.17:26.1_0": "Kathañca, bhikkhave, bhikkhu sāvasesadohī hoti?",
  "an11.17:26.2_0": "Idha,",
  "an11.17:26.2_1": "bhikkhave,",
  "an11.17:26.2_2": "bhikkhu saddhā gahapatikā abhihaṭṭhuṁ pavārenti cīvarapiṇḍapātasenāsanagilānapaccayabhesajjaparikkhārehi.",
  "an11.17:26.3_0": "Tatra bhikkhu mattaṁ jānāti paṭiggahaṇāya.",
  "an11.17:26.4_0": "Evaṁ kho, bhikkhave, bhikkhu sāvasesadohī hoti.",
  "an11.17:27.1_0": "Kathañca,",
  "an11.17:27.1_1": "bhikkhave,",
  "an11.17:27.1_2": "bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā,",
  "an11.17:27.1_3": "te atirekapūjāya pūjetā hoti?",
  "an11.17:27.2_0": "Idha,",
  "an11.17:27.2_1": "bhikkhave,",
  "an11.17:27.2_2": "bhikkhu ye te therā rattaññū cirapabbajitā saṅghapitaro saṅghapariṇāyakā,",
  "an11.17:27.2_3": "tesu mettaṁ kāyakammaṁ paccupaṭṭhāpeti āvi ceva raho ca,",
  "an11.17:27.2_4": "mettaṁ vacīkammaṁ …",
  "an11.17:27.2_5": "mettaṁ manokammaṁ paccupaṭṭhāpeti āvi ceva raho ca.",
  "an11.17:27.3_0": "Evaṁ kho,",
  "an11.17:27.3_1": "bhikkhave,",
  "an11.17:27.3_2": "bhikkhu ye te bhikkhū therā rattaññū cirapabbajitā saṅghapitaro saṅghapariṇāyakā,",
  "an11.17:27.3_3": "te atirekapūjāya pūjetā hoti.",
  "an11.17:28.1_0": "Imehi kho,",
  "an11.17:28.1_1": "bhikkhave,",
  "an11.17:28.1_2": "ekādasahi dhammehi samannāgato bhikkhu bhabbo imasmiṁ dhammavinaye vuddhiṁ virūḷhiṁ vepullaṁ āpajjitun”ti.",
  "an11.17:28.2_0": "Sattamaṁ.",
  "an11.18:0.1_0": "Aṅguttara Nikāya 11.18",
  "an11.18:0.2_0": "2. Anussativagga",
  "an11.18:0.3_0": "Paṭhamasamādhisutta",
  "an11.18:1.1_0": "Atha kho sambahulā bhikkhū yena bhagavā tenupasaṅkamiṁsu;",
  "an11.18:1.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an11.18:1.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an11.18:2.1_0": "“Siyā nu kho, bhante,",
  "an11.18:2.1_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.18:2.1_2": "na āpasmiṁ āposaññī assa,",
  "an11.18:2.1_3": "na tejasmiṁ tejosaññī assa,",
  "an11.18:2.1_4": "na vāyasmiṁ vāyosaññī assa,",
  "an11.18:2.1_5": "na ākāsānañcāyatane ākāsānañcāyatanasaññī assa,",
  "an11.18:2.1_6": "na viññāṇañcāyatane viññāṇañcāyatanasaññī assa,",
  "an11.18:2.1_7": "na ākiñcaññāyatane ākiñcaññāyatanasaññī assa,",
  "an11.18:2.1_8": "na nevasaññānāsaññāyatane nevasaññānāsaññāyatanasaññī assa,",
  "an11.18:2.1_9": "na idhaloke idhalokasaññī assa,",
  "an11.18:2.1_10": "na paraloke paralokasaññī assa,",
  "an11.18:2.1_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.18:2.1_12": "saññī ca pana assā”ti?",
  "an11.18:3.1_0": "“Siyā,",
  "an11.18:3.1_1": "bhikkhave,",
  "an11.18:3.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.18:3.1_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.18:3.1_4": "saññī ca pana assā”ti.",
  "an11.18:4.1_0": "“Yathā kathaṁ pana, bhante,",
  "an11.18:4.1_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.18:4.1_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.18:4.1_3": "saññī ca pana assā”ti?",
  "an11.18:5.1_0": "“Idha, bhikkhave, bhikkhu evaṁsaññī hoti:",
  "an11.18:5.2_0": "‘etaṁ santaṁ etaṁ paṇītaṁ,",
  "an11.18:5.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.18:5.3_0": "Evaṁ kho,",
  "an11.18:5.3_1": "bhikkhave,",
  "an11.18:5.3_2": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.18:5.3_3": "na āpasmiṁ āposaññī assa,",
  "an11.18:5.3_4": "na tejasmiṁ tejosaññī assa,",
  "an11.18:5.3_5": "na vāyasmiṁ vāyosaññī assa,",
  "an11.18:5.3_6": "na ākāsānañcāyatane ākāsānañcāyatanasaññī assa,",
  "an11.18:5.3_7": "na viññāṇañcāyatane viññāṇañcāyatanasaññī assa,",
  "an11.18:5.3_8": "na ākiñcaññāyatane ākiñcaññāyatanasaññī assa,",
  "an11.18:5.3_9": "na nevasaññānāsaññāyatane nevasaññānāsaññāyatanasaññī assa,",
  "an11.18:5.3_10": "na idhaloke idhalokasaññī assa,",
  "an11.18:5.3_11": "na paraloke paralokasaññī assa,",
  "an11.18:5.3_12": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.18:5.3_13": "saññī ca pana assā”ti.",
  "an11.18:5.4_0": "Aṭṭhamaṁ.",
  "an11.19:0.1_0": "Aṅguttara Nikāya 11.19",
  "an11.19:0.2_0": "2. Anussativagga",
  "an11.19:0.3_0": "Dutiyasamādhisutta",
  "an11.19:1.1_0": "Tatra kho bhagavā bhikkhū āmantesi:",
  "an11.19:1.2_0": "“bhikkhavo”ti.",
  "an11.19:1.3_0": "“Bhadante”ti te bhikkhū bhagavato paccassosuṁ.",
  "an11.19:1.4_0": "Bhagavā etadavoca:",
  "an11.19:2.1_0": "“Siyā nu kho,",
  "an11.19:2.1_1": "bhikkhave,",
  "an11.19:2.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.19:2.1_3": "na āpasmiṁ āposaññī assa …pe…",
  "an11.19:2.1_4": "na ākiñcaññāyatane ākiñcaññāyatanasaññī assa,",
  "an11.19:2.1_5": "na nevasaññānāsaññāyatane nevasaññānāsaññāyatanasaññī assa,",
  "an11.19:2.1_6": "na idhaloke idhalokasaññī assa,",
  "an11.19:2.1_7": "na paraloke paralokasaññī assa,",
  "an11.19:2.1_8": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.19:2.1_9": "saññī ca pana assā”ti?",
  "an11.19:2.2_0": "“Bhagavaṁmūlakā no, bhante,",
  "an11.19:2.2_1": "dhammā bhagavaṁnettikā bhagavaṁpaṭisaraṇā.",
  "an11.19:2.2_2": "Sādhu vata, bhante,",
  "an11.19:2.2_3": "bhagavantaṁyeva paṭibhātu etassa bhāsitassa attho.",
  "an11.19:2.2_4": "Bhagavato sutvā bhikkhū dhāressantī”ti.",
  "an11.19:3.1_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti.",
  "an11.19:3.2_0": "“Evaṁ, bhante”ti kho te bhikkhū bhagavato paccassosuṁ.",
  "an11.19:3.3_0": "Bhagavā etadavoca:",
  "an11.19:4.1_0": "“Siyā,",
  "an11.19:4.1_1": "bhikkhave,",
  "an11.19:4.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.19:4.1_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.19:4.1_4": "saññī ca pana assā”ti.",
  "an11.19:5.1_0": "“Yathā kathaṁ pana, bhante,",
  "an11.19:5.1_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.19:5.1_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.19:5.1_3": "saññī ca pana assā”ti?",
  "an11.19:6.1_0": "“Idha, bhikkhave, bhikkhu evaṁsaññī hoti:",
  "an11.19:6.2_0": "‘etaṁ santaṁ etaṁ paṇītaṁ,",
  "an11.19:6.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.19:6.3_0": "Evaṁ kho,",
  "an11.19:6.3_1": "bhikkhave,",
  "an11.19:6.3_2": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.19:6.3_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.19:6.3_4": "saññī ca pana assā”ti.",
  "an11.19:6.4_0": "Navamaṁ.",
  "an11.20:0.1_0": "Aṅguttara Nikāya 11.20",
  "an11.20:0.2_0": "2. Anussativagga",
  "an11.20:0.3_0": "Tatiyasamādhisutta",
  "an11.20:1.1_0": "Atha kho sambahulā bhikkhū yenāyasmā sāriputto tenupasaṅkamiṁsu;",
  "an11.20:1.1_1": "upasaṅkamitvā āyasmatā sāriputtena saddhiṁ sammodiṁsu.",
  "an11.20:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "an11.20:1.2_1": "Ekamantaṁ nisinnā kho te bhikkhū āyasmantaṁ sāriputtaṁ etadavocuṁ:",
  "an11.20:2.1_0": "“Siyā nu kho,",
  "an11.20:2.1_1": "āvuso sāriputta,",
  "an11.20:2.1_2": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.20:2.1_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.20:2.1_4": "saññī ca pana assā”ti?",
  "an11.20:2.2_0": "“Siyā, āvuso,",
  "an11.20:2.2_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.20:2.2_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.20:2.2_3": "saññī ca pana assā”ti.",
  "an11.20:3.1_0": "“Yathā kathaṁ pana,",
  "an11.20:3.1_1": "āvuso sāriputta,",
  "an11.20:3.1_2": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.20:3.1_3": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.20:3.1_4": "saññī ca pana assā”ti?",
  "an11.20:4.1_0": "“Idha, āvuso, bhikkhu evaṁsaññī hoti:",
  "an11.20:4.2_0": "‘etaṁ santaṁ etaṁ paṇītaṁ,",
  "an11.20:4.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.20:4.3_0": "Evaṁ kho, āvuso,",
  "an11.20:4.3_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.20:4.3_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.20:4.3_3": "saññī ca pana assā”ti.",
  "an11.20:4.4_0": "Dasamaṁ.",
  "an11.21:0.1_0": "Aṅguttara Nikāya 11.21",
  "an11.21:0.2_0": "2. Anussativagga",
  "an11.21:0.3_0": "Catutthasamādhisutta",
  "an11.21:1.1_0": "Tatra kho āyasmā sāriputto bhikkhū āmantesi:",
  "an11.21:1.2_0": "“siyā nu kho, āvuso,",
  "an11.21:1.2_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.21:1.2_2": "na āpasmiṁ āposaññī assa,",
  "an11.21:1.2_3": "na tejasmiṁ tejosaññī assa,",
  "an11.21:1.2_4": "na vāyasmiṁ vāyosaññī assa,",
  "an11.21:1.2_5": "na ākāsānañcāyatane ākāsānañcāyatanasaññī assa,",
  "an11.21:1.2_6": "na viññāṇañcāyatane viññāṇañcāyatanasaññī assa,",
  "an11.21:1.2_7": "na ākiñcaññāyatane ākiñcaññāyatanasaññī assa,",
  "an11.21:1.2_8": "na nevasaññānāsaññāyatane nevasaññānāsaññāyatanasaññī assa,",
  "an11.21:1.2_9": "na idhaloke idhalokasaññī assa,",
  "an11.21:1.2_10": "na paraloke paralokasaññī assa,",
  "an11.21:1.2_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.21:1.2_12": "saññī ca pana assā”ti?",
  "an11.21:2.1_0": "“Dūratopi kho mayaṁ, āvuso,",
  "an11.21:2.1_1": "āgaccheyyāma āyasmato sāriputtassa santike etassa bhāsitassa atthamaññātuṁ.",
  "an11.21:2.2_0": "Sādhu vatāyasmantaṁyeva sāriputtaṁ paṭibhātu etassa bhāsitassa attho.",
  "an11.21:2.3_0": "Āyasmato sāriputtassa sutvā bhikkhū dhāressantī”ti.",
  "an11.21:3.1_0": "“Tenahāvuso, suṇātha, sādhukaṁ manasi karotha; bhāsissāmī”ti.",
  "an11.21:3.2_0": "“Evamāvuso”ti kho te bhikkhū āyasmato sāriputtassa paccassosuṁ.",
  "an11.21:3.3_0": "Āyasmā sāriputto etadavoca:",
  "an11.21:4.1_0": "“Siyā, āvuso,",
  "an11.21:4.1_1": "bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.21:4.1_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.21:4.1_3": "saññī ca pana assā”ti.",
  "an11.21:5.1_0": "“Yathā kathaṁ panāvuso,",
  "an11.21:5.1_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa …pe…",
  "an11.21:5.1_2": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.21:5.1_3": "saññī ca pana assā”ti?",
  "an11.21:6.1_0": "“Idha, āvuso, bhikkhu evaṁsaññī hoti:",
  "an11.21:6.2_0": "‘etaṁ santaṁ etaṁ paṇītaṁ,",
  "an11.21:6.2_1": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.",
  "an11.21:6.3_0": "Evaṁ kho, āvuso,",
  "an11.21:6.3_1": "siyā bhikkhuno tathārūpo samādhipaṭilābho yathā neva pathaviyaṁ pathavisaññī assa,",
  "an11.21:6.3_2": "na āpasmiṁ āposaññī assa,",
  "an11.21:6.3_3": "na tejasmiṁ tejosaññī assa,",
  "an11.21:6.3_4": "na vāyasmiṁ vāyosaññī assa,",
  "an11.21:6.3_5": "na ākāsānañcāyatane ākāsānañcāyatanasaññī assa,",
  "an11.21:6.3_6": "na viññāṇañcāyatane viññāṇañcāyatanasaññī assa,",
  "an11.21:6.3_7": "na ākiñcaññāyatane ākiñcaññāyatanasaññī assa,",
  "an11.21:6.3_8": "na nevasaññānāsaññāyatane nevasaññānāsaññāyatanasaññī assa,",
  "an11.21:6.3_9": "na idhaloke idhalokasaññī assa,",
  "an11.21:6.3_10": "na paraloke paralokasaññī assa,",
  "an11.21:6.3_11": "yampidaṁ diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā tatrāpi na saññī assa;",
  "an11.21:6.3_12": "saññī ca pana assā”ti.",
  "an11.21:6.4_0": "Ekādasamaṁ.",
  "an11.21:6.5_0": "Anussativaggo dutiyo.",
  "an11.21:7.0_0": "Tassuddānaṁ",
  "an11.21:7.1_0": "Dve vuttā mahānāmena,",
  "an11.21:7.2_0": "nandiyena subhūtinā;",
  "an11.21:7.3_0": "Mettā aṭṭhako gopālo,",
  "an11.21:7.4_0": "cattāro ca samādhināti.",
  "an11.22:0.1_0": "Aṅguttara Nikāya 11",
  "an11.22:0.2_0": "Paṭhamapaṇṇāsaka",
  "an11.22:0.3_0": "Sāmaññavagga",
  "an11.22:1.1_0": "“Ekādasahi, bhikkhave, aṅgehi samannāgato gopālako abhabbo gogaṇaṁ pariharituṁ phātiṁ kātuṁ.",
  "an11.22:1.2_0": "Katamehi ekādasahi?",
  "an11.22:1.3_0": "Idha,",
  "an11.22:1.3_1": "bhikkhave,",
  "an11.22:1.3_2": "gopālako na rūpaññū hoti,",
  "an11.22:1.3_3": "na lakkhaṇakusalo hoti,",
  "an11.22:1.3_4": "na āsāṭikaṁ hāretā hoti,",
  "an11.22:1.3_5": "na vaṇaṁ paṭicchādetā hoti,",
  "an11.22:1.3_6": "na dhūmaṁ kattā hoti,",
  "an11.22:1.3_7": "na titthaṁ jānāti,",
  "an11.22:1.3_8": "na pītaṁ jānāti,",
  "an11.22:1.3_9": "na vīthiṁ jānāti,",
  "an11.22:1.3_10": "na gocarakusalo hoti,",
  "an11.22:1.3_11": "anavasesadohī ca hoti,",
  "an11.22:1.3_12": "ye te usabhā gopitaro gopariṇāyakā te na atirekapūjāya pūjetā hoti—",
  "an11.22:1.4_0": "imehi kho,",
  "an11.22:1.4_1": "bhikkhave,",
  "an11.22:1.4_2": "ekādasahi aṅgehi samannāgato gopālako abhabbo gogaṇaṁ pariharituṁ phātiṁ kātuṁ.",
  "an11.22:2.1_0": "Evamevaṁ kho,",
  "an11.22:2.1_1": "bhikkhave,",
  "an11.22:2.1_2": "ekādasahi dhammehi samannāgato bhikkhu abhabbo cakkhusmiṁ aniccānupassī viharituṁ…",
  "an11.22:3.1_0": "pe…",
  "an11.23:1.1_0": "abhabbo cakkhusmiṁ dukkhānupassī viharituṁ…",
  "an11.24:1.1_0": "abhabbo cakkhusmiṁ anattānupassī viharituṁ…",
  "an11.25:1.1_0": "abhabbo cakkhusmiṁ khayānupassī viharituṁ…",
  "an11.26:1.1_0": "abhabbo cakkhusmiṁ vayānupassī viharituṁ…",
  "an11.27:1.1_0": "abhabbo cakkhusmiṁ virāgānupassī viharituṁ…",
  "an11.28:1.1_0": "abhabbo cakkhusmiṁ nirodhānupassī viharituṁ…",
  "an11.29:1.1_0": "abhabbo cakkhusmiṁ paṭinissaggānupassī viharituṁ”.",
  "an11.30-69:0.1_0": "Aṅguttara Nikāya 11",
  "an11.30-69:0.2_0": "Paṭhamapaṇṇāsaka",
  "an11.30-69:0.3_0": "Sāmaññavagga",
  "an11.30-69:1.2_0": "Sotasmiṁ…",
  "an11.30-69:1.3_0": "ghānasmiṁ…",
  "an11.30-69:1.4_0": "jivhāya…",
  "an11.30-69:1.5_0": "kāyasmiṁ…",
  "an11.30-69:1.6_0": "manasmiṁ…",
  "an11.70-117:0.1_0": "Aṅguttara Nikāya 11",
  "an11.70-117:0.2_0": "Paṭhamapaṇṇāsaka",
  "an11.70-117:0.3_0": "Sāmaññavagga",
  "an11.70-117:1.2_0": "Rūpesu…",
  "an11.70-117:1.3_0": "saddesu…",
  "an11.70-117:1.4_0": "gandhesu…",
  "an11.70-117:1.5_0": "rasesu…",
  "an11.70-117:1.6_0": "phoṭṭhabbesu…",
  "an11.70-117:1.7_0": "dhammesu…",
  "an11.118-165:0.1_0": "Aṅguttara Nikāya 11",
  "an11.118-165:0.2_0": "Paṭhamapaṇṇāsaka",
  "an11.118-165:0.3_0": "Sāmaññavagga",
  "an11.118-165:1.2_0": "Cakkhuviññāṇe…",
  "an11.118-165:1.3_0": "sotaviññāṇe…",
  "an11.118-165:1.4_0": "ghānaviññāṇe…",
  "an11.118-165:1.5_0": "jivhāviññāṇe…",
  "an11.118-165:1.6_0": "kāyaviññāṇe…",
  "an11.118-165:1.7_0": "manoviññāṇe…",
  "an11.166-213:0.1_0": "Aṅguttara Nikāya 11",
  "an11.166-213:0.2_0": "Paṭhamapaṇṇāsaka",
  "an11.166-213:0.3_0": "Sāmaññavagga",
  "an11.166-213:1.2_0": "Cakkhusamphasse…",
  "an11.166-213:1.3_0": "sotasamphasse…",
  "an11.166-213:1.4_0": "ghānasamphasse…",
  "an11.166-213:1.5_0": "jivhāsamphasse…",
  "an11.166-213:1.6_0": "kāyasamphasse…",
  "an11.166-213:1.7_0": "manosamphasse…",
  "an11.214-261:0.1_0": "Aṅguttara Nikāya 11",
  "an11.214-261:0.2_0": "Paṭhamapaṇṇāsaka",
  "an11.214-261:0.3_0": "Sāmaññavagga",
  "an11.214-261:1.2_0": "Cakkhusamphassajāya vedanāya…",
  "an11.214-261:1.3_0": "sotasamphassajāya vedanāya…",
  "an11.214-261:1.4_0": "ghānasamphassajāya vedanāya…",
  "an11.214-261:1.5_0": "jivhāsamphassajāya vedanāya…",
  "an11.214-261:1.6_0": "kāyasamphassajāya vedanāya…",
  "an11.214-261:1.7_0": "manosamphassajāya vedanāya…",
  "an11.262-309:0.1_0": "Aṅguttara Nikāya 11",
  "an11.262-309:0.2_0": "Paṭhamapaṇṇāsaka",
  "an11.262-309:0.3_0": "Sāmaññavagga",
  "an11.262-309:1.2_0": "Rūpasaññāya…",
  "an11.262-309:1.3_0": "saddasaññāya…",
  "an11.262-309:1.4_0": "gandhasaññāya…",
  "an11.262-309:1.5_0": "rasasaññāya…",
  "an11.262-309:1.6_0": "phoṭṭhabbasaññāya…",
  "an11.262-309:1.7_0": "dhammasaññāya…",
  "an11.310-357:0.1_0": "Aṅguttara Nikāya 11",
  "an11.310-357:0.2_0": "Paṭhamapaṇṇāsaka",
  "an11.310-357:0.3_0": "Sāmaññavagga",
  "an11.310-357:1.2_0": "Rūpasañcetanāya…",
  "an11.310-357:1.3_0": "saddasañcetanāya…",
  "an11.310-357:1.4_0": "gandhasañcetanāya…",
  "an11.310-357:1.5_0": "rasasañcetanāya…",
  "an11.310-357:1.6_0": "phoṭṭhabbasañcetanāya…",
  "an11.310-357:1.7_0": "dhammasañcetanāya…",
  "an11.358-405:0.1_0": "Aṅguttara Nikāya 11",
  "an11.358-405:0.2_0": "Paṭhamapaṇṇāsaka",
  "an11.358-405:0.3_0": "Sāmaññavagga",
  "an11.358-405:1.2_0": "Rūpataṇhāya…",
  "an11.358-405:1.3_0": "saddataṇhāya…",
  "an11.358-405:1.4_0": "gandhataṇhāya…",
  "an11.358-405:1.5_0": "rasataṇhāya…",
  "an11.358-405:1.6_0": "phoṭṭhabbataṇhāya…",
  "an11.358-405:1.7_0": "dhammataṇhāya…",
  "an11.406-453:0.1_0": "Aṅguttara Nikāya 11",
  "an11.406-453:0.2_0": "Paṭhamapaṇṇāsaka",
  "an11.406-453:0.3_0": "Sāmaññavagga",
  "an11.406-453:1.2_0": "Rūpavitakke…",
  "an11.406-453:1.3_0": "saddavitakke…",
  "an11.406-453:1.4_0": "gandhavitakke…",
  "an11.406-453:1.5_0": "rasavitakke…",
  "an11.406-453:1.6_0": "phoṭṭhabbavitakke…",
  "an11.406-453:1.7_0": "dhammavitakke…",
  "an11.454-501:0.1_0": "Aṅguttara Nikāya 11",
  "an11.454-501:0.2_0": "Paṭhamapaṇṇāsaka",
  "an11.454-501:0.3_0": "Sāmaññavagga",
  "an11.454-501:1.2_0": "Rūpavicāre…",
  "an11.454-501:1.3_0": "saddavicāre…",
  "an11.454-501:1.4_0": "gandhavicāre…",
  "an11.454-501:1.5_0": "rasavicāre…",
  "an11.454-501:1.6_0": "phoṭṭhabbavicāre…",
  "an11.454-501:1.7_0": "dhammavicāre aniccānupassī viharituṁ…",
  "an11.454-501:1.8_0": "dukkhānupassī viharituṁ…",
  "an11.454-501:1.9_0": "anattānupassī viharituṁ…",
  "an11.454-501:1.10_0": "khayānupassī viharituṁ…",
  "an11.454-501:1.11_0": "vayānupassī viharituṁ…",
  "an11.454-501:1.12_0": "virāgānupassī viharituṁ…",
  "an11.454-501:1.13_0": "nirodhānupassī viharituṁ…",
  "an11.454-501:1.14_0": "paṭinissaggānupassī viharituṁ… pe…",
  "an11.502-981:0.1_0": "Aṅguttara Nikāya 11",
  "an11.502-981:0.2_0": "Paṭhamapaṇṇāsaka",
  "an11.502-981:0.3_0": "Sāmaññavagga",
  "an11.502-981:1.1_0": "Ekādasahi, bhikkhave, aṅgehi samannāgato gopālako bhabbo gogaṇaṁ pariharituṁ phātikātuṁ.",
  "an11.502-981:1.2_0": "Katamehi ekādasahi?",
  "an11.502-981:1.3_0": "Idha, bhikkhave, gopālako rūpaññū hoti… pe…",
  "an11.502-981:2.1_0": "Evameva kho,",
  "an11.502-981:2.1_1": "bhikkhave,",
  "an11.502-981:2.1_2": "ekādasahi dhammehi samannāgato bhikkhu bhabbo cakkhusmiṁ aniccānupassī viharituṁ…",
  "an11.502-981:2.2_0": "pe…",
  "an11.502-981:2.3_0": "paṭinissaggānupassī viharitunti.",
  "an11.982:0.1_0": "Aṅguttara Nikāya 11",
  "an11.982:0.2_0": "Paṭhamapaṇṇāsaka",
  "an11.982:0.3_0": "Rāgapeyyāla",
  "an11.982:1.1_0": "“Rāgassa, bhikkhave, abhiññāya ekādasa dhammā bhāvetabbā.",
  "an11.982:1.2_0": "Katame ekādasa?",
  "an11.982:1.3_0": "Paṭhamaṁ jhānaṁ,",
  "an11.982:1.3_1": "dutiyaṁ jhānaṁ,",
  "an11.982:1.3_2": "tatiyaṁ jhānaṁ,",
  "an11.982:1.3_3": "catutthaṁ jhānaṁ,",
  "an11.982:1.3_4": "mettācetovimutti,",
  "an11.982:1.3_5": "karuṇācetovimutti,",
  "an11.982:1.3_6": "muditācetovimutti,",
  "an11.982:1.3_7": "upekkhācetovimutti,",
  "an11.982:1.3_8": "ākāsānañcāyatanaṁ,",
  "an11.982:1.3_9": "viññāṇañcāyatanaṁ,",
  "an11.982:1.3_10": "ākiñcaññāyatanaṁ—",
  "an11.982:1.4_0": "rāgassa, bhikkhave, abhiññāya ime ekādasa dhammā bhāvetabbā”.",
  "an11.983-991:0.1_0": "Aṅguttara Nikāya 11",
  "an11.983-991:0.2_0": "Paṭhamapaṇṇāsaka",
  "an11.983-991:0.3_0": "Rāgapeyyāla",
  "an11.983-991:1.1_0": "“Rāgassa, bhikkhave, pariññāya…",
  "an11.983-991:1.2_0": "parikkhayāya…",
  "an11.983-991:1.3_0": "pahānāya…",
  "an11.983-991:1.4_0": "khayāya…",
  "an11.983-991:1.5_0": "vayāya…",
  "an11.983-991:1.6_0": "virāgāya…",
  "an11.983-991:1.7_0": "nirodhāya…",
  "an11.983-991:1.8_0": "cāgāya…",
  "an11.983-991:1.9_0": "paṭinissaggāya…",
  "an11.983-991:1.10_0": "ime ekādasa dhammā bhāvetabbā”.",
  "an11.992-1151:0.1_0": "Aṅguttara Nikāya 11",
  "an11.992-1151:0.2_0": "Paṭhamapaṇṇāsaka",
  "an11.992-1151:0.3_0": "Rāgapeyyāla",
  "an11.992-1151:1.1_0": "“Dosassa… pe…",
  "an11.992-1151:1.2_0": "mohassa…",
  "an11.992-1151:1.3_0": "kodhassa…",
  "an11.992-1151:1.4_0": "upanāhassa…",
  "an11.992-1151:1.5_0": "makkhassa…",
  "an11.992-1151:1.6_0": "paḷāsassa…",
  "an11.992-1151:1.7_0": "issāya…",
  "an11.992-1151:1.8_0": "macchariyassa…",
  "an11.992-1151:1.9_0": "māyāya…",
  "an11.992-1151:1.10_0": "sāṭheyyassa…",
  "an11.992-1151:1.11_0": "thambhassa…",
  "an11.992-1151:1.12_0": "sārambhassa…",
  "an11.992-1151:1.13_0": "mānassa…",
  "an11.992-1151:1.14_0": "atimānassa…",
  "an11.992-1151:1.15_0": "madassa…",
  "an11.992-1151:1.16_0": "pamādassa abhiññāya…pe…",
  "an11.992-1151:1.17_0": "pariññāya…",
  "an11.992-1151:1.18_0": "parikkhayāya…",
  "an11.992-1151:1.19_0": "pahānāya…",
  "an11.992-1151:1.20_0": "khayāya…",
  "an11.992-1151:1.21_0": "vayāya…",
  "an11.992-1151:1.22_0": "virāgāya…",
  "an11.992-1151:1.23_0": "nirodhāya…",
  "an11.992-1151:1.24_0": "cāgāya…",
  "an11.992-1151:1.25_0": "paṭinissaggāya ime ekādasa dhammā bhāvetabbā”ti.",
  "an11.992-1151:2.1_0": "Idamavoca bhagavā.",
  "an11.992-1151:2.2_0": "Attamanā te bhikkhū bhagavato bhāsitaṁ abhinandunti.",
  "an11.992-1151:2.3_0": "Rāgapeyyālaṁ niṭṭhitaṁ.",
  "an11.992-1151:3.1_0": "Nava suttasahassāni,",
  "an11.992-1151:3.2_0": "bhiyyo pañcasatāni ca;",
  "an11.992-1151:3.3_0": "Sattapaññāsa suttantā,",
  "an11.992-1151:3.4_0": "aṅguttarasamāyutāti.",
  "an11.992-1151:3.5_0": "Ekādasakanipātapāḷi niṭṭhitā.",
  "an11.992-1151:3.6_0": "Aṅguttaranikāyo samatto."
}