{
  "an5.1:0.1_0": "Aṅguttara Nikāya 5.1",
  "an5.1:0.2_0": "1. Sekhabalavagga",
  "an5.1:0.3_0": "Saṅkhittasutta",
  "an5.1:1.1_0": "Evaṁ me sutaṁ—",
  "an5.1:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an5.1:1.3_0": "Tatra kho bhagavā bhikkhū āmantesi:",
  "an5.1:1.4_0": "“bhikkhavo”ti.",
  "an5.1:1.5_0": "“Bhadante”ti te bhikkhū bhagavato paccassosuṁ.",
  "an5.1:1.6_0": "Bhagavā etadavoca:",
  "an5.1:2.1_0": "“Pañcimāni, bhikkhave, sekhabalāni.",
  "an5.1:2.2_0": "Katamāni pañca?",
  "an5.1:2.3_0": "Saddhābalaṁ, hirībalaṁ, ottappabalaṁ, vīriyabalaṁ, paññābalaṁ—",
  "an5.1:2.4_0": "imāni kho, bhikkhave, pañca sekhabalāni.",
  "an5.1:3.1_0": "Tasmātiha, bhikkhave, evaṁ sikkhitabbaṁ:",
  "an5.1:3.2_0": "‘saddhābalena samannāgatā bhavissāma sekhabalena,",
  "an5.1:3.2_1": "hirībalena samannāgatā bhavissāma sekhabalena,",
  "an5.1:3.2_2": "ottappabalena samannāgatā bhavissāma sekhabalena,",
  "an5.1:3.2_3": "vīriyabalena samannāgatā bhavissāma sekhabalena,",
  "an5.1:3.2_4": "paññābalena samannāgatā bhavissāma sekhabalenā’ti.",
  "an5.1:3.3_0": "Evañhi vo, bhikkhave, sikkhitabban”ti.",
  "an5.1:3.4_0": "Idamavoca bhagavā.",
  "an5.1:3.5_0": "Attamanā te bhikkhū bhagavato bhāsitaṁ abhinandunti.",
  "an5.1:3.6_0": "Paṭhamaṁ.",
  "an5.2:0.1_0": "Aṅguttara Nikāya 5.2",
  "an5.2:0.2_0": "1. Sekhabalavagga",
  "an5.2:0.3_0": "Vitthatasutta",
  "an5.2:1.1_0": "“Pañcimāni, bhikkhave, sekhabalāni.",
  "an5.2:1.2_0": "Katamāni pañca?",
  "an5.2:1.3_0": "Saddhābalaṁ, hirībalaṁ, ottappabalaṁ, vīriyabalaṁ, paññābalaṁ.",
  "an5.2:2.1_0": "Katamañca, bhikkhave, saddhābalaṁ?",
  "an5.2:2.2_0": "Idha, bhikkhave, ariyasāvako saddho hoti, saddahati tathāgatassa bodhiṁ:",
  "an5.2:2.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an5.2:2.4_0": "Idaṁ vuccati, bhikkhave, saddhābalaṁ.",
  "an5.2:3.1_0": "Katamañca, bhikkhave, hirībalaṁ?",
  "an5.2:3.2_0": "Idha,",
  "an5.2:3.2_1": "bhikkhave,",
  "an5.2:3.2_2": "ariyasāvako hirīmā hoti,",
  "an5.2:3.2_3": "hirīyati kāyaduccaritena vacīduccaritena manoduccaritena,",
  "an5.2:3.2_4": "hirīyati pāpakānaṁ akusalānaṁ dhammānaṁ samāpattiyā.",
  "an5.2:3.3_0": "Idaṁ vuccati, bhikkhave, hirībalaṁ.",
  "an5.2:4.1_0": "Katamañca, bhikkhave, ottappabalaṁ?",
  "an5.2:4.2_0": "Idha,",
  "an5.2:4.2_1": "bhikkhave,",
  "an5.2:4.2_2": "ariyasāvako ottappī hoti,",
  "an5.2:4.2_3": "ottappati kāyaduccaritena vacīduccaritena manoduccaritena,",
  "an5.2:4.2_4": "ottappati pāpakānaṁ akusalānaṁ dhammānaṁ samāpattiyā.",
  "an5.2:4.3_0": "Idaṁ vuccati, bhikkhave, ottappabalaṁ.",
  "an5.2:5.1_0": "Katamañca, bhikkhave, vīriyabalaṁ?",
  "an5.2:5.2_0": "Idha,",
  "an5.2:5.2_1": "bhikkhave,",
  "an5.2:5.2_2": "ariyasāvako āraddhavīriyo viharati akusalānaṁ dhammānaṁ pahānāya,",
  "an5.2:5.2_3": "kusalānaṁ dhammānaṁ upasampadāya,",
  "an5.2:5.2_4": "thāmavā daḷhaparakkamo anikkhittadhuro kusalesu dhammesu.",
  "an5.2:5.3_0": "Idaṁ vuccati, bhikkhave, vīriyabalaṁ.",
  "an5.2:6.1_0": "Katamañca, bhikkhave, paññābalaṁ?",
  "an5.2:6.2_0": "Idha,",
  "an5.2:6.2_1": "bhikkhave,",
  "an5.2:6.2_2": "ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.2:6.3_0": "Idaṁ vuccati, bhikkhave, paññābalaṁ.",
  "an5.2:6.4_0": "Imāni kho, bhikkhave, pañca sekhabalāni.",
  "an5.2:7.1_0": "Tasmātiha, bhikkhave, evaṁ sikkhitabbaṁ:",
  "an5.2:7.2_0": "‘saddhābalena samannāgatā bhavissāma sekhabalena,",
  "an5.2:7.2_1": "hirībalena …",
  "an5.2:7.2_2": "ottappabalena …",
  "an5.2:7.2_3": "vīriyabalena …",
  "an5.2:7.2_4": "paññābalena samannāgatā bhavissāma sekhabalenā’ti.",
  "an5.2:7.3_0": "Evañhi kho, bhikkhave, sikkhitabban”ti.",
  "an5.2:7.4_0": "Dutiyaṁ.",
  "an5.3:0.1_0": "Aṅguttara Nikāya 5.3",
  "an5.3:0.2_0": "1. Sekhabalavagga",
  "an5.3:0.3_0": "Dukkhasutta",
  "an5.3:1.1_0": "“Pañcahi,",
  "an5.3:1.1_1": "bhikkhave,",
  "an5.3:1.1_2": "dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ,",
  "an5.3:1.1_3": "kāyassa ca bhedā paraṁ maraṇā duggati pāṭikaṅkhā.",
  "an5.3:1.2_0": "Katamehi pañcahi?",
  "an5.3:1.3_0": "Idha, bhikkhave, bhikkhu assaddho hoti, ahiriko hoti, anottappī hoti, kusīto hoti, duppañño hoti.",
  "an5.3:1.4_0": "Imehi kho,",
  "an5.3:1.4_1": "bhikkhave,",
  "an5.3:1.4_2": "pañcahi dhammehi samannāgato bhikkhu diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ,",
  "an5.3:1.4_3": "kāyassa ca bhedā paraṁ maraṇā duggati pāṭikaṅkhā.",
  "an5.3:2.1_0": "Pañcahi,",
  "an5.3:2.1_1": "bhikkhave,",
  "an5.3:2.1_2": "dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ,",
  "an5.3:2.1_3": "kāyassa ca bhedā paraṁ maraṇā sugati pāṭikaṅkhā.",
  "an5.3:2.2_0": "Katamehi pañcahi?",
  "an5.3:2.3_0": "Idha, bhikkhave, bhikkhu saddho hoti, hirīmā hoti, ottappī hoti, āraddhavīriyo hoti, paññavā hoti.",
  "an5.3:2.4_0": "Imehi kho,",
  "an5.3:2.4_1": "bhikkhave,",
  "an5.3:2.4_2": "pañcahi dhammehi samannāgato bhikkhu diṭṭheva dhamme sukhaṁ viharati avighātaṁ anupāyāsaṁ apariḷāhaṁ,",
  "an5.3:2.4_3": "kāyassa ca bhedā paraṁ maraṇā sugati pāṭikaṅkhā”ti.",
  "an5.3:2.5_0": "Tatiyaṁ.",
  "an5.4:0.1_0": "Aṅguttara Nikāya 5.4",
  "an5.4:0.2_0": "1. Sekhabalavagga",
  "an5.4:0.3_0": "Yathābhatasutta",
  "an5.4:1.1_0": "“Pañcahi, bhikkhave, dhammehi samannāgato bhikkhu yathābhataṁ nikkhitto evaṁ niraye.",
  "an5.4:1.2_0": "Katamehi pañcahi?",
  "an5.4:1.3_0": "Idha, bhikkhave, bhikkhu assaddho hoti, ahiriko hoti, anottappī hoti, kusīto hoti, duppañño hoti.",
  "an5.4:1.4_0": "Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ niraye.",
  "an5.4:2.1_0": "Pañcahi, bhikkhave, dhammehi samannāgato bhikkhu yathābhataṁ nikkhitto evaṁ sagge.",
  "an5.4:2.2_0": "Katamehi pañcahi?",
  "an5.4:2.3_0": "Idha, bhikkhave, bhikkhu saddho hoti, hirīmā hoti, ottappī hoti, āraddhavīriyo hoti, paññavā hoti.",
  "an5.4:2.4_0": "Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ sagge”ti.",
  "an5.4:2.5_0": "Catutthaṁ.",
  "an5.5:0.1_0": "Aṅguttara Nikāya 5.5",
  "an5.5:0.2_0": "1. Sekhabalavagga",
  "an5.5:0.3_0": "Sikkhāsutta",
  "an5.5:1.1_0": "“Yo hi koci,",
  "an5.5:1.1_1": "bhikkhave,",
  "an5.5:1.1_2": "bhikkhu vā bhikkhunī vā sikkhaṁ paccakkhāya hīnāyāvattati,",
  "an5.5:1.1_3": "tassa diṭṭheva dhamme pañca sahadhammikā vādānupātā gārayhā ṭhānā āgacchanti.",
  "an5.5:1.2_0": "Katame pañca?",
  "an5.5:1.3_0": "Saddhāpi nāma te nāhosi kusalesu dhammesu,",
  "an5.5:1.3_1": "hirīpi nāma te nāhosi kusalesu dhammesu,",
  "an5.5:1.3_2": "ottappampi nāma te nāhosi kusalesu dhammesu,",
  "an5.5:1.3_3": "vīriyampi nāma te nāhosi kusalesu dhammesu,",
  "an5.5:1.3_4": "paññāpi nāma te nāhosi kusalesu dhammesu.",
  "an5.5:1.4_0": "Yo hi koci,",
  "an5.5:1.4_1": "bhikkhave,",
  "an5.5:1.4_2": "bhikkhu vā bhikkhunī vā sikkhaṁ paccakkhāya hīnāyāvattati,",
  "an5.5:1.4_3": "tassa diṭṭheva dhamme ime pañca sahadhammikā vādānupātā gārayhā ṭhānā āgacchanti.",
  "an5.5:2.1_0": "Yo hi koci,",
  "an5.5:2.1_1": "bhikkhave,",
  "an5.5:2.1_2": "bhikkhu vā bhikkhunī vā sahāpi dukkhena sahāpi domanassena assumukho rudamāno paripuṇṇaṁ parisuddhaṁ brahmacariyaṁ carati,",
  "an5.5:2.1_3": "tassa diṭṭheva dhamme pañca sahadhammikā pāsaṁsā ṭhānā āgacchanti.",
  "an5.5:2.2_0": "Katame pañca?",
  "an5.5:2.3_0": "Saddhāpi nāma te ahosi kusalesu dhammesu,",
  "an5.5:2.3_1": "hirīpi nāma te ahosi kusalesu dhammesu,",
  "an5.5:2.3_2": "ottappampi nāma te ahosi kusalesu dhammesu,",
  "an5.5:2.3_3": "vīriyampi nāma te ahosi kusalesu dhammesu,",
  "an5.5:2.3_4": "paññāpi nāma te ahosi kusalesu dhammesu.",
  "an5.5:2.4_0": "Yo hi koci,",
  "an5.5:2.4_1": "bhikkhave,",
  "an5.5:2.4_2": "bhikkhu vā bhikkhunī vā sahāpi dukkhena sahāpi domanassena assumukho rudamāno paripuṇṇaṁ parisuddhaṁ brahmacariyaṁ carati,",
  "an5.5:2.4_3": "tassa diṭṭheva dhamme ime pañca sahadhammikā pāsaṁsā ṭhānā āgacchantī”ti.",
  "an5.5:2.5_0": "Pañcamaṁ.",
  "an5.6:0.1_0": "Aṅguttara Nikāya 5.6",
  "an5.6:0.2_0": "1. Sekhabalavagga",
  "an5.6:0.3_0": "Samāpattisutta",
  "an5.6:1.1_0": "“Na tāva, bhikkhave, akusalassa samāpatti hoti yāva saddhā paccupaṭṭhitā hoti kusalesu dhammesu.",
  "an5.6:1.2_0": "Yato ca kho, bhikkhave, saddhā antarahitā hoti, assaddhiyaṁ pariyuṭṭhāya tiṭṭhati;",
  "an5.6:1.3_0": "atha akusalassa samāpatti hoti.",
  "an5.6:2.1_0": "Na tāva, bhikkhave, akusalassa samāpatti hoti yāva hirī paccupaṭṭhitā hoti kusalesu dhammesu.",
  "an5.6:2.2_0": "Yato ca kho, bhikkhave, hirī antarahitā hoti, ahirikaṁ pariyuṭṭhāya tiṭṭhati;",
  "an5.6:2.3_0": "atha akusalassa samāpatti hoti.",
  "an5.6:3.1_0": "Na tāva, bhikkhave, akusalassa samāpatti hoti yāva ottappaṁ paccupaṭṭhitaṁ hoti kusalesu dhammesu.",
  "an5.6:3.2_0": "Yato ca kho, bhikkhave, ottappaṁ antarahitaṁ hoti, anottappaṁ pariyuṭṭhāya tiṭṭhati;",
  "an5.6:3.3_0": "atha akusalassa samāpatti hoti.",
  "an5.6:4.1_0": "Na tāva, bhikkhave, akusalassa samāpatti hoti yāva vīriyaṁ paccupaṭṭhitaṁ hoti kusalesu dhammesu.",
  "an5.6:4.2_0": "Yato ca kho, bhikkhave, vīriyaṁ antarahitaṁ hoti, kosajjaṁ pariyuṭṭhāya tiṭṭhati;",
  "an5.6:4.3_0": "atha akusalassa samāpatti hoti.",
  "an5.6:5.1_0": "Na tāva, bhikkhave, akusalassa samāpatti hoti yāva paññā paccupaṭṭhitā hoti kusalesu dhammesu.",
  "an5.6:5.2_0": "Yato ca kho, bhikkhave, paññā antarahitā hoti, duppaññā pariyuṭṭhāya tiṭṭhati;",
  "an5.6:5.3_0": "atha akusalassa samāpatti hotī”ti.",
  "an5.6:5.4_0": "Chaṭṭhaṁ.",
  "an5.7:0.1_0": "Aṅguttara Nikāya 5.7",
  "an5.7:0.2_0": "1. Sekhabalavagga",
  "an5.7:0.3_0": "Kāmasutta",
  "an5.7:1.1_0": "“Yebhuyyena, bhikkhave, sattā kāmesu laḷitā.",
  "an5.7:1.2_0": "Asitabyābhaṅgiṁ,",
  "an5.7:1.2_1": "bhikkhave,",
  "an5.7:1.2_2": "kulaputto ohāya agārasmā anagāriyaṁ pabbajito hoti,",
  "an5.7:1.2_3": "‘saddhāpabbajito kulaputto’ti alaṁvacanāya.",
  "an5.7:1.3_0": "Taṁ kissa hetu?",
  "an5.7:1.4_0": "Labbhā, bhikkhave, yobbanena kāmā te ca kho yādisā vā tādisā vā.",
  "an5.7:1.5_0": "Ye ca,",
  "an5.7:1.5_1": "bhikkhave,",
  "an5.7:1.5_2": "hīnā kāmā ye ca majjhimā kāmā ye ca paṇītā kāmā,",
  "an5.7:1.5_3": "sabbe kāmā ‘kāmā’tveva saṅkhaṁ gacchanti.",
  "an5.7:1.6_0": "Seyyathāpi,",
  "an5.7:1.6_1": "bhikkhave,",
  "an5.7:1.6_2": "daharo kumāro mando uttānaseyyako dhātiyā pamādamanvāya kaṭṭhaṁ vā kaṭhalaṁ vā mukhe āhareyya.",
  "an5.7:1.7_0": "Tamenaṁ dhāti sīghaṁ sīghaṁ manasi kareyya;",
  "an5.7:1.8_0": "sīghaṁ sīghaṁ manasi karitvā sīghaṁ sīghaṁ āhareyya.",
  "an5.7:1.9_0": "No ce sakkuṇeyya sīghaṁ sīghaṁ āharituṁ,",
  "an5.7:1.9_1": "vāmena hatthena sīsaṁ pariggahetvā dakkhiṇena hatthena vaṅkaṅguliṁ karitvā salohitampi āhareyya.",
  "an5.7:1.10_0": "Taṁ kissa hetu?",
  "an5.7:1.11_0": "‘Atthesā, bhikkhave, kumārassa vihesā;",
  "an5.7:1.12_0": "nesā natthī’ti vadāmi.",
  "an5.7:1.13_0": "Karaṇīyañca kho etaṁ, bhikkhave, dhātiyā atthakāmāya hitesiniyā anukampikāya, anukampaṁ upādāya.",
  "an5.7:1.14_0": "Yato ca kho,",
  "an5.7:1.14_1": "bhikkhave,",
  "an5.7:1.14_2": "so kumāro vuddho hoti alaṁpañño,",
  "an5.7:1.14_3": "anapekkhā dāni,",
  "an5.7:1.14_4": "bhikkhave,",
  "an5.7:1.14_5": "dhāti tasmiṁ kumāre hoti:",
  "an5.7:1.15_0": "‘attagutto dāni kumāro nālaṁ pamādāyā’ti.",
  "an5.7:2.1_0": "Evamevaṁ kho,",
  "an5.7:2.1_1": "bhikkhave,",
  "an5.7:2.1_2": "yāvakīvañca bhikkhuno saddhāya akataṁ hoti kusalesu dhammesu,",
  "an5.7:2.1_3": "hiriyā akataṁ hoti kusalesu dhammesu,",
  "an5.7:2.1_4": "ottappena akataṁ hoti kusalesu dhammesu,",
  "an5.7:2.1_5": "vīriyena akataṁ hoti kusalesu dhammesu,",
  "an5.7:2.1_6": "paññāya akataṁ hoti kusalesu dhammesu,",
  "an5.7:2.1_7": "anurakkhitabbo tāva me so,",
  "an5.7:2.1_8": "bhikkhave,",
  "an5.7:2.1_9": "bhikkhu hoti.",
  "an5.7:2.2_0": "Yato ca kho,",
  "an5.7:2.2_1": "bhikkhave,",
  "an5.7:2.2_2": "bhikkhuno saddhāya kataṁ hoti kusalesu dhammesu,",
  "an5.7:2.2_3": "hiriyā kataṁ hoti kusalesu dhammesu,",
  "an5.7:2.2_4": "ottappena kataṁ hoti kusalesu dhammesu,",
  "an5.7:2.2_5": "vīriyena kataṁ hoti kusalesu dhammesu,",
  "an5.7:2.2_6": "paññāya kataṁ hoti kusalesu dhammesu,",
  "an5.7:2.2_7": "anapekkho dānāhaṁ,",
  "an5.7:2.2_8": "bhikkhave,",
  "an5.7:2.2_9": "tasmiṁ bhikkhusmiṁ homi:",
  "an5.7:2.3_0": "‘attagutto dāni bhikkhu nālaṁ pamādāyā’”ti.",
  "an5.7:2.4_0": "Sattamaṁ.",
  "an5.8:0.1_0": "Aṅguttara Nikāya 5.8",
  "an5.8:0.2_0": "1. Sekhabalavagga",
  "an5.8:0.3_0": "Cavanasutta",
  "an5.8:1.1_0": "“Pañcahi, bhikkhave, dhammehi samannāgato bhikkhu cavati, nappatiṭṭhāti saddhamme.",
  "an5.8:1.2_0": "Katamehi pañcahi?",
  "an5.8:1.3_0": "Assaddho, bhikkhave, bhikkhu cavati, nappatiṭṭhāti saddhamme.",
  "an5.8:1.4_0": "Ahiriko, bhikkhave, bhikkhu cavati, nappatiṭṭhāti saddhamme.",
  "an5.8:1.5_0": "Anottappī, bhikkhave, bhikkhu cavati, nappatiṭṭhāti saddhamme.",
  "an5.8:1.6_0": "Kusīto, bhikkhave, bhikkhu cavati, nappatiṭṭhāti saddhamme.",
  "an5.8:1.7_0": "Duppañño, bhikkhave, bhikkhu cavati, nappatiṭṭhāti saddhamme.",
  "an5.8:1.8_0": "Imehi kho, bhikkhave, pañcahi dhammehi samannāgato bhikkhu cavati, nappatiṭṭhāti saddhamme.",
  "an5.8:2.1_0": "Pañcahi, bhikkhave, dhammehi samannāgato bhikkhu na cavati, patiṭṭhāti saddhamme.",
  "an5.8:2.2_0": "Katamehi pañcahi?",
  "an5.8:2.3_0": "Saddho, bhikkhave, bhikkhu na cavati, patiṭṭhāti saddhamme.",
  "an5.8:2.4_0": "Hirīmā, bhikkhave, bhikkhu na cavati, patiṭṭhāti saddhamme.",
  "an5.8:2.5_0": "Ottappī, bhikkhave, bhikkhu na cavati, patiṭṭhāti saddhamme.",
  "an5.8:2.6_0": "Āraddhavīriyo, bhikkhave, bhikkhu na cavati, patiṭṭhāti saddhamme.",
  "an5.8:2.7_0": "Paññavā, bhikkhave, bhikkhu na cavati, patiṭṭhāti saddhamme.",
  "an5.8:2.8_0": "Imehi kho, bhikkhave, pañcahi dhammehi samannāgato bhikkhu na cavati, patiṭṭhāti saddhamme”ti.",
  "an5.8:2.9_0": "Aṭṭhamaṁ.",
  "an5.9:0.1_0": "Aṅguttara Nikāya 5.9",
  "an5.9:0.2_0": "1. Sekhabalavagga",
  "an5.9:0.3_0": "Paṭhamaagāravasutta",
  "an5.9:1.1_0": "“Pañcahi, bhikkhave, dhammehi samannāgato bhikkhu agāravo appatisso cavati, nappatiṭṭhāti saddhamme.",
  "an5.9:1.2_0": "Katamehi pañcahi?",
  "an5.9:1.3_0": "Assaddho, bhikkhave, bhikkhu agāravo appatisso cavati, nappatiṭṭhāti saddhamme.",
  "an5.9:1.4_0": "Ahiriko, bhikkhave, bhikkhu agāravo appatisso cavati, nappatiṭṭhāti saddhamme.",
  "an5.9:1.5_0": "Anottappī, bhikkhave, bhikkhu agāravo appatisso cavati, nappatiṭṭhāti saddhamme.",
  "an5.9:1.6_0": "Kusīto, bhikkhave, bhikkhu agāravo appatisso cavati, nappatiṭṭhāti saddhamme.",
  "an5.9:1.7_0": "Duppañño, bhikkhave, bhikkhu agāravo appatisso cavati, nappatiṭṭhāti saddhamme.",
  "an5.9:1.8_0": "Imehi kho,",
  "an5.9:1.8_1": "bhikkhave,",
  "an5.9:1.8_2": "pañcahi dhammehi samannāgato bhikkhu agāravo appatisso cavati,",
  "an5.9:1.8_3": "nappatiṭṭhāti saddhamme.",
  "an5.9:2.1_0": "Pañcahi,",
  "an5.9:2.1_1": "bhikkhave,",
  "an5.9:2.1_2": "dhammehi samannāgato bhikkhu sagāravo sappatisso na cavati,",
  "an5.9:2.1_3": "patiṭṭhāti saddhamme.",
  "an5.9:2.2_0": "Katamehi pañcahi?",
  "an5.9:2.3_0": "Saddho, bhikkhave, bhikkhu sagāravo sappatisso na cavati, patiṭṭhāti saddhamme.",
  "an5.9:2.4_0": "Hirīmā, bhikkhave, bhikkhu sagāravo sappatisso na cavati, patiṭṭhāti saddhamme.",
  "an5.9:2.5_0": "Ottappī, bhikkhave, bhikkhu sagāravo sappatisso na cavati, patiṭṭhāti saddhamme.",
  "an5.9:2.6_0": "Āraddhavīriyo, bhikkhave, bhikkhu sagāravo sappatisso na cavati, patiṭṭhāti saddhamme.",
  "an5.9:2.7_0": "Paññavā, bhikkhave, bhikkhu sagāravo sappatisso na cavati, patiṭṭhāti saddhamme.",
  "an5.9:2.8_0": "Imehi kho,",
  "an5.9:2.8_1": "bhikkhave,",
  "an5.9:2.8_2": "pañcahi dhammehi samannāgato bhikkhu sagāravo sappatisso na cavati,",
  "an5.9:2.8_3": "patiṭṭhāti saddhamme”ti.",
  "an5.9:2.9_0": "Navamaṁ.",
  "an5.10:0.1_0": "Aṅguttara Nikāya 5.10",
  "an5.10:0.2_0": "1. Sekhabalavagga",
  "an5.10:0.3_0": "Dutiyaagāravasutta",
  "an5.10:1.1_0": "“Pañcahi,",
  "an5.10:1.1_1": "bhikkhave,",
  "an5.10:1.1_2": "dhammehi samannāgato bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:1.2_0": "Katamehi pañcahi?",
  "an5.10:1.3_0": "Assaddho,",
  "an5.10:1.3_1": "bhikkhave,",
  "an5.10:1.3_2": "bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:1.4_0": "Ahiriko,",
  "an5.10:1.4_1": "bhikkhave,",
  "an5.10:1.4_2": "bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:1.5_0": "Anottappī,",
  "an5.10:1.5_1": "bhikkhave,",
  "an5.10:1.5_2": "bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:1.6_0": "Kusīto,",
  "an5.10:1.6_1": "bhikkhave,",
  "an5.10:1.6_2": "bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:1.7_0": "Duppañño,",
  "an5.10:1.7_1": "bhikkhave,",
  "an5.10:1.7_2": "bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:1.8_0": "Imehi kho,",
  "an5.10:1.8_1": "bhikkhave,",
  "an5.10:1.8_2": "pañcahi dhammehi samannāgato bhikkhu agāravo appatisso abhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:2.1_0": "Pañcahi,",
  "an5.10:2.1_1": "bhikkhave,",
  "an5.10:2.1_2": "dhammehi samannāgato bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:2.2_0": "Katamehi pañcahi?",
  "an5.10:2.3_0": "Saddho,",
  "an5.10:2.3_1": "bhikkhave,",
  "an5.10:2.3_2": "bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:2.4_0": "Hirīmā,",
  "an5.10:2.4_1": "bhikkhave,",
  "an5.10:2.4_2": "bhikkhu …pe… ottappī,",
  "an5.10:2.4_3": "bhikkhave,",
  "an5.10:2.4_4": "bhikkhu …pe…",
  "an5.10:2.4_5": "āraddhavīriyo,",
  "an5.10:2.4_6": "bhikkhave,",
  "an5.10:2.4_7": "bhikkhu …pe… paññavā,",
  "an5.10:2.4_8": "bhikkhave,",
  "an5.10:2.4_9": "bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjituṁ.",
  "an5.10:2.5_0": "Imehi kho,",
  "an5.10:2.5_1": "bhikkhave,",
  "an5.10:2.5_2": "pañcahi dhammehi samannāgato bhikkhu sagāravo sappatisso bhabbo imasmiṁ dhammavinaye vuddhiṁ virūḷhiṁ vepullaṁ āpajjitun”ti.",
  "an5.10:2.6_0": "Dasamaṁ.",
  "an5.10:2.7_0": "Sekhabalavaggo paṭhamo.",
  "an5.10:3.0_0": "Tassuddānaṁ",
  "an5.10:3.1_0": "Saṅkhittaṁ vitthataṁ dukkhā,",
  "an5.10:3.2_0": "bhataṁ sikkhāya pañcamaṁ;",
  "an5.10:3.3_0": "Samāpatti ca kāmesu,",
  "an5.10:3.4_0": "cavanā dve agāravāti.",
  "an5.11:0.1_0": "Aṅguttara Nikāya 5.11",
  "an5.11:0.2_0": "2. Balavagga",
  "an5.11:0.3_0": "Ananussutasutta",
  "an5.11:1.1_0": "“Pubbāhaṁ, bhikkhave, ananussutesu dhammesu abhiññāvosānapāramippatto paṭijānāmi.",
  "an5.11:1.2_0": "Pañcimāni,",
  "an5.11:1.2_1": "bhikkhave,",
  "an5.11:1.2_2": "tathāgatassa tathāgatabalāni,",
  "an5.11:1.2_3": "yehi balehi samannāgato tathāgato āsabhaṁ ṭhānaṁ paṭijānāti,",
  "an5.11:1.2_4": "parisāsu sīhanādaṁ nadati,",
  "an5.11:1.2_5": "brahmacakkaṁ pavatteti.",
  "an5.11:1.3_0": "Katamāni pañca?",
  "an5.11:1.4_0": "Saddhābalaṁ, hirībalaṁ, ottappabalaṁ, vīriyabalaṁ, paññābalaṁ—",
  "an5.11:1.5_0": "imāni kho,",
  "an5.11:1.5_1": "bhikkhave,",
  "an5.11:1.5_2": "pañca tathāgatassa tathāgatabalāni yehi balehi samannāgato tathāgato āsabhaṁ ṭhānaṁ paṭijānāti,",
  "an5.11:1.5_3": "parisāsu sīhanādaṁ nadati,",
  "an5.11:1.5_4": "brahmacakkaṁ pavattetī”ti.",
  "an5.11:1.6_0": "Paṭhamaṁ.",
  "an5.12:0.1_0": "Aṅguttara Nikāya 5.12",
  "an5.12:0.2_0": "2. Balavagga",
  "an5.12:0.3_0": "Kūṭasutta",
  "an5.12:1.1_0": "“Pañcimāni, bhikkhave, sekhabalāni.",
  "an5.12:1.2_0": "Katamāni pañca?",
  "an5.12:1.3_0": "Saddhābalaṁ, hirībalaṁ, ottappabalaṁ, vīriyabalaṁ, paññābalaṁ—",
  "an5.12:1.4_0": "imāni kho, bhikkhave, pañca sekhabalāni.",
  "an5.12:1.5_0": "Imesaṁ kho,",
  "an5.12:1.5_1": "bhikkhave,",
  "an5.12:1.5_2": "pañcannaṁ sekhabalānaṁ etaṁ aggaṁ etaṁ saṅgāhikaṁ etaṁ saṅghātaniyaṁ,",
  "an5.12:1.5_3": "yadidaṁ paññābalaṁ.",
  "an5.12:2.1_0": "Seyyathāpi, bhikkhave, kūṭāgārassa etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ kūṭaṁ.",
  "an5.12:2.2_0": "Evamevaṁ kho,",
  "an5.12:2.2_1": "bhikkhave,",
  "an5.12:2.2_2": "imesaṁ pañcannaṁ sekhabalānaṁ etaṁ aggaṁ etaṁ saṅgāhikaṁ etaṁ saṅghātaniyaṁ,",
  "an5.12:2.2_3": "yadidaṁ paññābalaṁ.",
  "an5.12:3.1_0": "Tasmātiha, bhikkhave, evaṁ sikkhitabbaṁ:",
  "an5.12:3.2_0": "‘saddhābalena samannāgatā bhavissāma sekhabalena,",
  "an5.12:3.2_1": "hirībalena …",
  "an5.12:3.2_2": "ottappabalena …",
  "an5.12:3.2_3": "vīriyabalena …",
  "an5.12:3.2_4": "paññābalena samannāgatā bhavissāma sekhabalenā’ti.",
  "an5.12:3.3_0": "Evañhi vo, bhikkhave, sikkhitabban”ti.",
  "an5.12:3.4_0": "Dutiyaṁ.",
  "an5.13:0.1_0": "Aṅguttara Nikāya 5.13",
  "an5.13:0.2_0": "2. Balavagga",
  "an5.13:0.3_0": "Saṅkhittasutta",
  "an5.13:1.1_0": "“Pañcimāni, bhikkhave, balāni.",
  "an5.13:1.2_0": "Katamāni pañca?",
  "an5.13:1.3_0": "Saddhābalaṁ, vīriyabalaṁ, satibalaṁ, samādhibalaṁ, paññābalaṁ—",
  "an5.13:1.4_0": "imāni kho, bhikkhave, pañca balānī”ti.",
  "an5.13:1.5_0": "Tatiyaṁ.",
  "an5.14:0.1_0": "Aṅguttara Nikāya 5.14",
  "an5.14:0.2_0": "2. Balavagga",
  "an5.14:0.3_0": "Vitthatasutta",
  "an5.14:1.1_0": "“Pañcimāni, bhikkhave, balāni.",
  "an5.14:1.2_0": "Katamāni pañca?",
  "an5.14:1.3_0": "Saddhābalaṁ, vīriyabalaṁ, satibalaṁ, samādhibalaṁ, paññābalaṁ.",
  "an5.14:2.1_0": "Katamañca, bhikkhave, saddhābalaṁ?",
  "an5.14:2.2_0": "Idha, bhikkhave, ariyasāvako saddho hoti, saddahati tathāgatassa bodhiṁ:",
  "an5.14:2.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an5.14:2.4_0": "Idaṁ vuccati, bhikkhave, saddhābalaṁ.",
  "an5.14:3.1_0": "Katamañca, bhikkhave, vīriyabalaṁ?",
  "an5.14:3.2_0": "Idha,",
  "an5.14:3.2_1": "bhikkhave,",
  "an5.14:3.2_2": "ariyasāvako āraddhavīriyo viharati akusalānaṁ dhammānaṁ pahānāya,",
  "an5.14:3.2_3": "kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.",
  "an5.14:3.3_0": "Idaṁ vuccati, bhikkhave, vīriyabalaṁ.",
  "an5.14:4.1_0": "Katamañca, bhikkhave, satibalaṁ?",
  "an5.14:4.2_0": "Idha,",
  "an5.14:4.2_1": "bhikkhave,",
  "an5.14:4.2_2": "ariyasāvako satimā hoti paramena satinepakkena samannāgato,",
  "an5.14:4.2_3": "cirakatampi cirabhāsitampi saritā anussaritā.",
  "an5.14:4.3_0": "Idaṁ vuccati, bhikkhave, satibalaṁ.",
  "an5.14:5.1_0": "Katamañca, bhikkhave, samādhibalaṁ?",
  "an5.14:5.2_0": "Idha,",
  "an5.14:5.2_1": "bhikkhave,",
  "an5.14:5.2_2": "ariyasāvako vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati;",
  "an5.14:5.3_0": "vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati;",
  "an5.14:5.4_0": "pītiyā ca virāgā upekkhako ca viharati sato ca sampajāno sukhañca kāyena paṭisaṁvedeti yaṁ taṁ ariyā ācikkhanti:",
  "an5.14:5.4_1": "‘upekkhako satimā sukhavihārī’ti tatiyaṁ jhānaṁ upasampajja viharati;",
  "an5.14:5.5_0": "sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ",
  "an5.14:5.5_1": "catutthaṁ jhānaṁ upasampajja viharati.",
  "an5.14:5.6_0": "Idaṁ vuccati, bhikkhave, samādhibalaṁ.",
  "an5.14:6.1_0": "Katamañca, bhikkhave, paññābalaṁ?",
  "an5.14:6.2_0": "Idha,",
  "an5.14:6.2_1": "bhikkhave,",
  "an5.14:6.2_2": "ariyasāvako paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.14:6.3_0": "Idaṁ vuccati, bhikkhave, paññābalaṁ.",
  "an5.14:6.4_0": "Imāni kho, bhikkhave, pañca balānī”ti.",
  "an5.14:6.5_0": "Catutthaṁ.",
  "an5.15:0.1_0": "Aṅguttara Nikāya 5.15",
  "an5.15:0.2_0": "2. Balavagga",
  "an5.15:0.3_0": "Daṭṭhabbasutta",
  "an5.15:1.1_0": "“Pañcimāni, bhikkhave, balāni.",
  "an5.15:1.2_0": "Katamāni pañca?",
  "an5.15:1.3_0": "Saddhābalaṁ, vīriyabalaṁ, satibalaṁ, samādhibalaṁ, paññābalaṁ.",
  "an5.15:1.4_0": "Kattha ca, bhikkhave, saddhābalaṁ daṭṭhabbaṁ?",
  "an5.15:1.5_0": "Catūsu sotāpattiyaṅgesu.",
  "an5.15:1.6_0": "Ettha saddhābalaṁ daṭṭhabbaṁ.",
  "an5.15:1.7_0": "Kattha ca, bhikkhave, vīriyabalaṁ daṭṭhabbaṁ?",
  "an5.15:1.8_0": "Catūsu sammappadhānesu.",
  "an5.15:1.9_0": "Ettha vīriyabalaṁ daṭṭhabbaṁ.",
  "an5.15:1.10_0": "Kattha ca, bhikkhave, satibalaṁ daṭṭhabbaṁ?",
  "an5.15:1.11_0": "Catūsu satipaṭṭhānesu.",
  "an5.15:1.12_0": "Ettha satibalaṁ daṭṭhabbaṁ.",
  "an5.15:1.13_0": "Kattha ca, bhikkhave, samādhibalaṁ daṭṭhabbaṁ?",
  "an5.15:1.14_0": "Catūsu jhānesu.",
  "an5.15:1.15_0": "Ettha samādhibalaṁ daṭṭhabbaṁ.",
  "an5.15:1.16_0": "Kattha ca, bhikkhave, paññābalaṁ daṭṭhabbaṁ?",
  "an5.15:1.17_0": "Catūsu ariyasaccesu.",
  "an5.15:1.18_0": "Ettha paññābalaṁ daṭṭhabbaṁ.",
  "an5.15:1.19_0": "Imāni kho, bhikkhave, pañca balānī”ti.",
  "an5.15:1.20_0": "Pañcamaṁ.",
  "an5.16:0.1_0": "Aṅguttara Nikāya 5.16",
  "an5.16:0.2_0": "2. Balavagga",
  "an5.16:0.3_0": "Punakūṭasutta",
  "an5.16:1.1_0": "“Pañcimāni, bhikkhave, balāni.",
  "an5.16:1.2_0": "Katamāni pañca?",
  "an5.16:1.3_0": "Saddhābalaṁ, vīriyabalaṁ, satibalaṁ, samādhibalaṁ, paññābalaṁ—",
  "an5.16:1.4_0": "imāni kho, bhikkhave, pañca balāni.",
  "an5.16:1.5_0": "Imesaṁ kho,",
  "an5.16:1.5_1": "bhikkhave,",
  "an5.16:1.5_2": "pañcannaṁ balānaṁ etaṁ aggaṁ etaṁ saṅgāhikaṁ etaṁ saṅghātaniyaṁ,",
  "an5.16:1.5_3": "yadidaṁ paññābalaṁ.",
  "an5.16:1.6_0": "Seyyathāpi, bhikkhave, kūṭāgārassa etaṁ aggaṁ etaṁ saṅgāhikaṁ etaṁ saṅghātaniyaṁ, yadidaṁ kūṭaṁ.",
  "an5.16:1.7_0": "Evamevaṁ kho,",
  "an5.16:1.7_1": "bhikkhave,",
  "an5.16:1.7_2": "imesaṁ pañcannaṁ balānaṁ etaṁ aggaṁ etaṁ saṅgāhikaṁ etaṁ saṅghātaniyaṁ,",
  "an5.16:1.7_3": "yadidaṁ paññābalan”ti.",
  "an5.16:1.8_0": "Chaṭṭhaṁ.",
  "an5.17:0.1_0": "Aṅguttara Nikāya 5.17",
  "an5.17:0.2_0": "2. Balavagga",
  "an5.17:0.3_0": "Paṭhamahitasutta",
  "an5.17:1.1_0": "“Pañcahi, bhikkhave, dhammehi samannāgato bhikkhu attahitāya paṭipanno hoti, no parahitāya.",
  "an5.17:1.2_0": "Katamehi pañcahi?",
  "an5.17:1.3_0": "Idha, bhikkhave, bhikkhu attanā sīlasampanno hoti, no paraṁ sīlasampadāya samādapeti;",
  "an5.17:1.4_0": "attanā samādhisampanno hoti, no paraṁ samādhisampadāya samādapeti;",
  "an5.17:1.5_0": "attanā paññāsampanno hoti, no paraṁ paññāsampadāya samādapeti;",
  "an5.17:1.6_0": "attanā vimuttisampanno hoti, no paraṁ vimuttisampadāya samādapeti;",
  "an5.17:1.7_0": "attanā vimuttiñāṇadassanasampanno hoti, no paraṁ vimuttiñāṇadassanasampadāya samādapeti.",
  "an5.17:1.8_0": "Imehi kho,",
  "an5.17:1.8_1": "bhikkhave,",
  "an5.17:1.8_2": "pañcahi aṅgehi samannāgato bhikkhu attahitāya paṭipanno hoti,",
  "an5.17:1.8_3": "no parahitāyā”ti.",
  "an5.17:1.9_0": "Sattamaṁ.",
  "an5.18:0.1_0": "Aṅguttara Nikāya 5.18",
  "an5.18:0.2_0": "2. Balavagga",
  "an5.18:0.3_0": "Dutiyahitasutta",
  "an5.18:1.1_0": "“Pañcahi, bhikkhave, dhammehi samannāgato bhikkhu parahitāya paṭipanno hoti, no attahitāya.",
  "an5.18:1.2_0": "Katamehi pañcahi?",
  "an5.18:1.3_0": "Idha, bhikkhave, bhikkhu attanā na sīlasampanno hoti, paraṁ sīlasampadāya samādapeti;",
  "an5.18:1.4_0": "attanā na samādhisampanno hoti, paraṁ samādhisampadāya samādapeti;",
  "an5.18:1.5_0": "attanā na paññāsampanno hoti, paraṁ paññāsampadāya samādapeti;",
  "an5.18:1.6_0": "attanā na vimuttisampanno hoti, paraṁ vimuttisampadāya samādapeti;",
  "an5.18:1.7_0": "attanā na vimuttiñāṇadassanasampanno hoti, paraṁ vimuttiñāṇadassanasampadāya samādapeti.",
  "an5.18:1.8_0": "Imehi kho,",
  "an5.18:1.8_1": "bhikkhave,",
  "an5.18:1.8_2": "pañcahi dhammehi samannāgato bhikkhu parahitāya paṭipanno hoti,",
  "an5.18:1.8_3": "no attahitāyā”ti.",
  "an5.18:1.9_0": "Aṭṭhamaṁ.",
  "an5.19:0.1_0": "Aṅguttara Nikāya 5.19",
  "an5.19:0.2_0": "2. Balavagga",
  "an5.19:0.3_0": "Tatiyahitasutta",
  "an5.19:1.1_0": "“Pañcahi, bhikkhave, dhammehi samannāgato bhikkhu neva attahitāya paṭipanno hoti, no parahitāya.",
  "an5.19:1.2_0": "Katamehi pañcahi?",
  "an5.19:1.3_0": "Idha, bhikkhave, bhikkhu attanā na sīlasampanno hoti, no paraṁ sīlasampadāya samādapeti;",
  "an5.19:1.4_0": "attanā na samādhisampanno hoti, no paraṁ samādhisampadāya samādapeti;",
  "an5.19:1.5_0": "attanā na paññāsampanno hoti, no paraṁ paññāsampadāya samādapeti;",
  "an5.19:1.6_0": "attanā na vimuttisampanno hoti, no paraṁ vimuttisampadāya samādapeti;",
  "an5.19:1.7_0": "attanā na vimuttiñāṇadassanasampanno hoti, no paraṁ vimuttiñāṇadassanasampadāya samādapeti.",
  "an5.19:1.8_0": "Imehi kho,",
  "an5.19:1.8_1": "bhikkhave,",
  "an5.19:1.8_2": "pañcahi dhammehi samannāgato bhikkhu neva attahitāya paṭipanno hoti,",
  "an5.19:1.8_3": "no parahitāyā”ti.",
  "an5.19:1.9_0": "Navamaṁ.",
  "an5.20:0.1_0": "Aṅguttara Nikāya 5.20",
  "an5.20:0.2_0": "2. Balavagga",
  "an5.20:0.3_0": "Catutthahitasutta",
  "an5.20:1.1_0": "“Pañcahi, bhikkhave, dhammehi samannāgato bhikkhu attahitāya ca paṭipanno hoti parahitāya ca.",
  "an5.20:1.2_0": "Katamehi pañcahi?",
  "an5.20:1.3_0": "Idha, bhikkhave, bhikkhu attanā ca sīlasampanno hoti, parañca sīlasampadāya samādapeti;",
  "an5.20:1.4_0": "attanā ca samādhisampanno hoti,",
  "an5.20:1.4_1": "parañca samādhisampadāya samādapeti,",
  "an5.20:1.4_2": "attanā ca paññāsampanno hoti,",
  "an5.20:1.4_3": "parañca paññāsampadāya samādapeti;",
  "an5.20:1.5_0": "attanā ca vimuttisampanno hoti, parañca vimuttisampadāya samādapeti;",
  "an5.20:1.6_0": "attanā ca vimuttiñāṇadassanasampanno hoti, parañca vimuttiñāṇadassanasampadāya samādapeti.",
  "an5.20:1.7_0": "Imehi kho,",
  "an5.20:1.7_1": "bhikkhave,",
  "an5.20:1.7_2": "pañcahi dhammehi samannāgato bhikkhu attahitāya ca paṭipanno hoti parahitāya cā”ti.",
  "an5.20:1.8_0": "Dasamaṁ.",
  "an5.20:1.9_0": "Balavaggo dutiyo.",
  "an5.20:2.0_0": "Tassuddānaṁ",
  "an5.20:2.1_0": "Ananussutakūṭañca,",
  "an5.20:2.2_0": "saṅkhittaṁ vitthatena ca;",
  "an5.20:2.3_0": "Daṭṭhabbañca puna kūṭaṁ,",
  "an5.20:2.4_0": "cattāropi hitena cāti.",
  "an5.21:0.1_0": "Aṅguttara Nikāya 5.21",
  "an5.21:0.2_0": "3. Pañcaṅgikavagga",
  "an5.21:0.3_0": "Paṭhamaagāravasutta",
  "an5.21:1.1_0": "“So vata,",
  "an5.21:1.1_1": "bhikkhave,",
  "an5.21:1.1_2": "bhikkhu agāravo appatisso asabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti netaṁ ṭhānaṁ vijjati.",
  "an5.21:1.2_0": "‘Ābhisamācārikaṁ dhammaṁ aparipūretvā sekhaṁ dhammaṁ paripūressatī’ti netaṁ ṭhānaṁ vijjati.",
  "an5.21:1.3_0": "‘Sekhaṁ dhammaṁ aparipūretvā sīlāni paripūressatī’ti netaṁ ṭhānaṁ vijjati.",
  "an5.21:1.4_0": "‘Sīlāni aparipūretvā sammādiṭṭhiṁ paripūressatī’ti netaṁ ṭhānaṁ vijjati.",
  "an5.21:1.5_0": "‘Sammādiṭṭhiṁ aparipūretvā sammāsamādhiṁ paripūressatī’ti netaṁ ṭhānaṁ vijjati.",
  "an5.21:2.1_0": "So vata,",
  "an5.21:2.1_1": "bhikkhave,",
  "an5.21:2.1_2": "bhikkhu sagāravo sappatisso sabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti ṭhānametaṁ vijjati.",
  "an5.21:2.2_0": "‘Ābhisamācārikaṁ dhammaṁ paripūretvā sekhaṁ dhammaṁ paripūressatī’ti ṭhānametaṁ vijjati.",
  "an5.21:2.3_0": "‘Sekhaṁ dhammaṁ paripūretvā sīlāni paripūressatī’ti ṭhānametaṁ vijjati.",
  "an5.21:2.4_0": "‘Sīlāni paripūretvā sammādiṭṭhiṁ paripūressatī’ti ṭhānametaṁ vijjati.",
  "an5.21:2.5_0": "‘Sammādiṭṭhiṁ paripūretvā sammāsamādhiṁ paripūressatī’ti ṭhānametaṁ vijjatī”ti.",
  "an5.21:2.6_0": "Paṭhamaṁ.",
  "an5.22:0.1_0": "Aṅguttara Nikāya 5.22",
  "an5.22:0.2_0": "3. Pañcaṅgikavagga",
  "an5.22:0.3_0": "Dutiyaagāravasutta",
  "an5.22:1.1_0": "“So vata,",
  "an5.22:1.1_1": "bhikkhave,",
  "an5.22:1.1_2": "bhikkhu agāravo appatisso asabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti netaṁ ṭhānaṁ vijjati.",
  "an5.22:1.2_0": "‘Ābhisamācārikaṁ dhammaṁ aparipūretvā sekhaṁ dhammaṁ paripūressatī’ti netaṁ ṭhānaṁ vijjati.",
  "an5.22:1.3_0": "‘Sekhaṁ dhammaṁ aparipūretvā sīlakkhandhaṁ paripūressatī’ti netaṁ ṭhānaṁ vijjati.",
  "an5.22:1.4_0": "‘Sīlakkhandhaṁ aparipūretvā samādhikkhandhaṁ paripūressatī’ti netaṁ ṭhānaṁ vijjati.",
  "an5.22:1.5_0": "‘Samādhikkhandhaṁ aparipūretvā paññākkhandhaṁ paripūressatī’ti netaṁ ṭhānaṁ vijjati.",
  "an5.22:2.1_0": "So vata,",
  "an5.22:2.1_1": "bhikkhave,",
  "an5.22:2.1_2": "bhikkhu sagāravo sappatisso sabhāgavuttiko ‘sabrahmacārīsu ābhisamācārikaṁ dhammaṁ paripūressatī’ti ṭhānametaṁ vijjati.",
  "an5.22:2.2_0": "‘Ābhisamācārikaṁ dhammaṁ paripūretvā sekhaṁ dhammaṁ paripūressatī’ti ṭhānametaṁ vijjati.",
  "an5.22:2.3_0": "‘Sekhaṁ dhammaṁ paripūretvā sīlakkhandhaṁ paripūressatī’ti ṭhānametaṁ vijjati.",
  "an5.22:2.4_0": "‘Sīlakkhandhaṁ paripūretvā samādhikkhandhaṁ paripūressatī’ti ṭhānametaṁ vijjati.",
  "an5.22:2.5_0": "‘Samādhikkhandhaṁ paripūretvā paññākkhandhaṁ paripūressatī’ti ṭhānametaṁ vijjatī”ti.",
  "an5.22:2.6_0": "Dutiyaṁ.",
  "an5.23:0.1_0": "Aṅguttara Nikāya 5.23",
  "an5.23:0.2_0": "3. Pañcaṅgikavagga",
  "an5.23:0.3_0": "Upakkilesasutta",
  "an5.23:1.1_0": "“Pañcime,",
  "an5.23:1.1_1": "bhikkhave,",
  "an5.23:1.1_2": "jātarūpassa upakkilesā,",
  "an5.23:1.1_3": "yehi upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ na ca pabhassaraṁ pabhaṅgu ca na ca sammā upeti kammāya.",
  "an5.23:1.2_0": "Katame pañca?",
  "an5.23:1.3_0": "Ayo, lohaṁ, tipu, sīsaṁ, sajjhaṁ—",
  "an5.23:1.4_0": "ime kho,",
  "an5.23:1.4_1": "bhikkhave,",
  "an5.23:1.4_2": "pañca jātarūpassa upakkilesā,",
  "an5.23:1.4_3": "yehi upakkilesehi upakkiliṭṭhaṁ jātarūpaṁ na ceva mudu hoti na ca kammaniyaṁ na ca pabhassaraṁ pabhaṅgu ca na ca sammā upeti kammāya.",
  "an5.23:1.5_0": "Yato ca kho,",
  "an5.23:1.5_1": "bhikkhave,",
  "an5.23:1.5_2": "jātarūpaṁ imehi pañcahi upakkilesehi vimuttaṁ hoti,",
  "an5.23:1.5_3": "taṁ hoti jātarūpaṁ mudu ca kammaniyañca pabhassarañca na ca pabhaṅgu sammā upeti kammāya.",
  "an5.23:1.6_0": "Yassā yassā ca piḷandhanavikatiyā ākaṅkhati—yadi muddikāya yadi kuṇḍalāya yadi gīveyyakāya yadi suvaṇṇamālāya—tañcassa atthaṁ anubhoti.",
  "an5.23:2.1_0": "Evamevaṁ kho,",
  "an5.23:2.1_1": "bhikkhave,",
  "an5.23:2.1_2": "pañcime cittassa upakkilesā,",
  "an5.23:2.1_3": "yehi upakkilesehi upakkiliṭṭhaṁ cittaṁ na ceva mudu hoti na ca kammaniyaṁ na ca pabhassaraṁ pabhaṅgu ca na ca sammā samādhiyati āsavānaṁ khayāya.",
  "an5.23:2.2_0": "Katame pañca?",
  "an5.23:2.3_0": "Kāmacchando, byāpādo, thinamiddhaṁ, uddhaccakukkuccaṁ, vicikicchā—",
  "an5.23:2.4_0": "ime kho,",
  "an5.23:2.4_1": "bhikkhave,",
  "an5.23:2.4_2": "pañca cittassa upakkilesā yehi upakkilesehi upakkiliṭṭhaṁ cittaṁ na ceva mudu hoti na ca kammaniyaṁ na",
  "an5.23:2.4_3": "ca pabhassaraṁ pabhaṅgu ca na ca sammā samādhiyati āsavānaṁ khayāya.",
  "an5.23:2.5_0": "Yato ca kho,",
  "an5.23:2.5_1": "bhikkhave,",
  "an5.23:2.5_2": "cittaṁ imehi pañcahi upakkilesehi vimuttaṁ hoti,",
  "an5.23:2.5_3": "taṁ hoti cittaṁ mudu ca kammaniyañca pabhassarañca na ca pabhaṅgu sammā samādhiyati āsavānaṁ khayāya.",
  "an5.23:2.6_0": "Yassa yassa ca abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya tatra tatreva sakkhibhabbataṁ pāpuṇāti sati sati āyatane.",
  "an5.23:3.1_0": "So sace ākaṅkhati:",
  "an5.23:3.1_1": "‘anekavihitaṁ iddhividhaṁ paccanubhaveyyaṁ—ekopi hutvā bahudhā assaṁ,",
  "an5.23:3.1_2": "bahudhāpi hutvā eko assaṁ;",
  "an5.23:3.1_3": "āvibhāvaṁ,",
  "an5.23:3.1_4": "tirobhāvaṁ;",
  "an5.23:3.1_5": "tirokuṭṭaṁ tiropākāraṁ tiropabbataṁ asajjamāno gaccheyyaṁ,",
  "an5.23:3.1_6": "seyyathāpi ākāse;",
  "an5.23:3.1_7": "pathaviyāpi ummujjanimujjaṁ kareyyaṁ,",
  "an5.23:3.1_8": "seyyathāpi udake;",
  "an5.23:3.1_9": "udakepi abhijjamāno gaccheyyaṁ,",
  "an5.23:3.1_10": "seyyathāpi pathaviyaṁ;",
  "an5.23:3.1_11": "ākāsepi pallaṅkena kameyyaṁ,",
  "an5.23:3.1_12": "seyyathāpi pakkhī sakuṇo;",
  "an5.23:3.1_13": "imepi candimasūriye evaṁmahiddhike evaṁmahānubhāve pāṇinā parimaseyyaṁ parimajjeyyaṁ yāva brahmalokāpi kāyena vasaṁ vatteyyan’ti,",
  "an5.23:3.2_0": "tatra tatreva sakkhibhabbataṁ pāpuṇāti sati sati āyatane.",
  "an5.23:4.1_0": "So sace ākaṅkhati:",
  "an5.23:4.1_1": "‘dibbāya sotadhātuyā visuddhāya atikkantamānusikāya ubho sadde suṇeyyaṁ—dibbe ca mānuse ca ye dūre santike cā’ti,",
  "an5.23:4.2_0": "tatra tatreva sakkhibhabbataṁ pāpuṇāti sati sati āyatane.",
  "an5.23:5.1_0": "So sace ākaṅkhati: ‘parasattānaṁ parapuggalānaṁ cetasā ceto paricca pajāneyyaṁ—",
  "an5.23:5.2_0": "sarāgaṁ vā cittaṁ sarāgaṁ cittanti pajāneyyaṁ,",
  "an5.23:5.3_0": "vītarāgaṁ vā cittaṁ vītarāgaṁ cittanti pajāneyyaṁ,",
  "an5.23:5.4_0": "sadosaṁ vā cittaṁ sadosaṁ cittanti pajāneyyaṁ,",
  "an5.23:5.5_0": "vītadosaṁ vā cittaṁ vītadosaṁ cittanti pajāneyyaṁ,",
  "an5.23:5.6_0": "samohaṁ vā cittaṁ samohaṁ cittanti pajāneyyaṁ,",
  "an5.23:5.7_0": "vītamohaṁ vā cittaṁ vītamohaṁ cittanti pajāneyyaṁ,",
  "an5.23:5.8_0": "saṅkhittaṁ vā cittaṁ saṅkhittaṁ cittanti pajāneyyaṁ,",
  "an5.23:5.9_0": "vikkhittaṁ vā cittaṁ vikkhittaṁ cittanti pajāneyyaṁ,",
  "an5.23:5.10_0": "mahaggataṁ vā cittaṁ mahaggataṁ cittanti pajāneyyaṁ,",
  "an5.23:5.11_0": "amahaggataṁ vā cittaṁ amahaggataṁ cittanti pajāneyyaṁ,",
  "an5.23:5.12_0": "sauttaraṁ vā cittaṁ sauttaraṁ cittanti pajāneyyaṁ,",
  "an5.23:5.13_0": "anuttaraṁ vā cittaṁ anuttaraṁ cittanti pajāneyyaṁ,",
  "an5.23:5.14_0": "samāhitaṁ vā cittaṁ samāhitaṁ cittanti pajāneyyaṁ,",
  "an5.23:5.15_0": "asamāhitaṁ vā cittaṁ asamāhitaṁ cittanti pajāneyyaṁ,",
  "an5.23:5.16_0": "vimuttaṁ vā cittaṁ vimuttaṁ cittanti pajāneyyaṁ,",
  "an5.23:5.17_0": "avimuttaṁ vā cittaṁ avimuttaṁ cittanti pajāneyyan’ti,",
  "an5.23:5.18_0": "tatra tatreva sakkhibhabbataṁ pāpuṇāti sati sati āyatane.",
  "an5.23:6.1_0": "So sace ākaṅkhati:",
  "an5.23:6.1_1": "‘anekavihitaṁ pubbenivāsaṁ anussareyyaṁ,",
  "an5.23:6.1_2": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "an5.23:6.1_3": "jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi",
  "an5.23:6.1_4": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe—amutrāsiṁ evaṁnāmo evaṅgotto",
  "an5.23:6.1_5": "evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an5.23:6.1_6": "so tato cuto amutra udapādiṁ;",
  "an5.23:6.1_7": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,",
  "an5.23:6.1_8": "so tato cuto idhūpapannoti,",
  "an5.23:6.1_9": "iti sākāraṁ sauddesaṁ anekavihitaṁ pubbenivāsaṁ anussareyyan’ti,",
  "an5.23:6.2_0": "tatra tatreva sakkhibhabbataṁ pāpuṇāti sati sati āyatane.",
  "an5.23:7.1_0": "So sace ākaṅkhati:",
  "an5.23:7.1_1": "‘dibbena cakkhunā visuddhena atikkantamānusakena satte passeyyaṁ cavamāne upapajjamāne hīne paṇīte suvaṇṇe dubbaṇṇe,",
  "an5.23:7.1_2": "sugate duggate yathākammūpage satte pajāneyyaṁ—ime vata bhonto sattā kāyaduccaritena samannāgatā vacīduccaritena",
  "an5.23:7.1_3": "samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā,",
  "an5.23:7.1_4": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;",
  "an5.23:7.1_5": "ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "an5.23:7.1_6": "ariyānaṁ anupavādakā sammādiṭṭhikā sammādiṭṭhikammasamādānā,",
  "an5.23:7.1_7": "te kāyassa bhedā paraṁ maraṇā sugatiṁ saggaṁ lokaṁ upapannāti,",
  "an5.23:7.1_8": "iti dibbena cakkhunā visuddhena atikkantamānusakena satte passeyyaṁ cavamāne upapajjamāne hīne paṇīte suvaṇṇe dubbaṇṇe,",
  "an5.23:7.1_9": "sugate duggate yathākammūpage satte pajāneyyan’ti,",
  "an5.23:7.2_0": "tatra tatreva sakkhibhabbataṁ pāpuṇāti sati sati āyatane.",
  "an5.23:8.1_0": "So sace ākaṅkhati:",
  "an5.23:8.1_1": "‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,",
  "an5.23:8.2_0": "tatra tatreva sakkhibhabbataṁ pāpuṇāti sati sati āyatane”ti.",
  "an5.23:8.3_0": "Tatiyaṁ.",
  "an5.24:0.1_0": "Aṅguttara Nikāya 5.24",
  "an5.24:0.2_0": "3. Pañcaṅgikavagga",
  "an5.24:0.3_0": "Dussīlasutta",
  "an5.24:1.1_0": "“Dussīlassa, bhikkhave, sīlavipannassa hatūpaniso hoti sammāsamādhi;",
  "an5.24:1.2_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an5.24:1.3_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an5.24:1.4_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an5.24:1.5_0": "Seyyathāpi, bhikkhave, rukkho sākhāpalāsavipanno.",
  "an5.24:1.6_0": "Tassa papaṭikāpi na pāripūriṁ gacchati,",
  "an5.24:1.6_1": "tacopi na pāripūriṁ gacchati,",
  "an5.24:1.6_2": "pheggupi na pāripūriṁ gacchati,",
  "an5.24:1.6_3": "sāropi na pāripūriṁ gacchati;",
  "an5.24:1.7_0": "evamevaṁ kho, bhikkhave, dussīlassa sīlavipannassa hatūpaniso hoti sammāsamādhi;",
  "an5.24:1.8_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an5.24:1.9_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an5.24:1.10_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an5.24:2.1_0": "Sīlavato, bhikkhave, sīlasampannassa upanisasampanno hoti sammāsamādhi;",
  "an5.24:2.2_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;",
  "an5.24:2.3_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;",
  "an5.24:2.4_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.",
  "an5.24:2.5_0": "Seyyathāpi,",
  "an5.24:2.5_1": "bhikkhave,",
  "an5.24:2.5_2": "rukkho sākhāpalāsasampanno.",
  "an5.24:2.5_3": "Tassa papaṭikāpi pāripūriṁ gacchati,",
  "an5.24:2.5_4": "tacopi pāripūriṁ gacchati,",
  "an5.24:2.5_5": "pheggupi pāripūriṁ gacchati,",
  "an5.24:2.5_6": "sāropi pāripūriṁ gacchati;",
  "an5.24:2.6_0": "evamevaṁ kho, bhikkhave, sīlavato sīlasampannassa upanisasampanno hoti sammāsamādhi;",
  "an5.24:2.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;",
  "an5.24:2.8_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;",
  "an5.24:2.9_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanan”ti.",
  "an5.24:2.10_0": "Catutthaṁ.",
  "an5.25:0.1_0": "Aṅguttara Nikāya 5.25",
  "an5.25:0.2_0": "3. Pañcaṅgikavagga",
  "an5.25:0.3_0": "Anuggahitasutta",
  "an5.25:1.1_0": "“Pañcahi,",
  "an5.25:1.1_1": "bhikkhave,",
  "an5.25:1.1_2": "aṅgehi anuggahitā sammādiṭṭhi cetovimuttiphalā ca hoti cetovimuttiphalānisaṁsā ca,",
  "an5.25:1.1_3": "paññāvimuttiphalā ca hoti paññāvimuttiphalānisaṁsā ca.",
  "an5.25:2.1_0": "Katamehi pañcahi?",
  "an5.25:2.2_0": "Idha,",
  "an5.25:2.2_1": "bhikkhave,",
  "an5.25:2.2_2": "sammādiṭṭhi sīlānuggahitā ca hoti,",
  "an5.25:2.2_3": "sutānuggahitā ca hoti,",
  "an5.25:2.2_4": "sākacchānuggahitā ca hoti,",
  "an5.25:2.2_5": "samathānuggahitā ca hoti,",
  "an5.25:2.2_6": "vipassanānuggahitā ca hoti.",
  "an5.25:2.3_0": "Imehi kho,",
  "an5.25:2.3_1": "bhikkhave,",
  "an5.25:2.3_2": "pañcahi aṅgehi anuggahitā sammādiṭṭhi cetovimuttiphalā ca hoti cetovimuttiphalānisaṁsā ca,",
  "an5.25:2.3_3": "paññāvimuttiphalā ca hoti paññāvimuttiphalānisaṁsā cā”ti.",
  "an5.25:2.4_0": "Pañcamaṁ.",
  "an5.26:0.1_0": "Aṅguttara Nikāya 5.26",
  "an5.26:0.2_0": "3. Pañcaṅgikavagga",
  "an5.26:0.3_0": "Vimuttāyatanasutta",
  "an5.26:1.1_0": "“Pañcimāni,",
  "an5.26:1.1_1": "bhikkhave,",
  "an5.26:1.1_2": "vimuttāyatanāni yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an5.26:1.1_3": "aparikkhīṇā vā āsavā parikkhayaṁ gacchanti,",
  "an5.26:1.1_4": "ananuppattaṁ vā anuttaraṁ yogakkhemaṁ anupāpuṇāti.",
  "an5.26:2.1_0": "Katamāni pañca?",
  "an5.26:2.2_0": "Idha, bhikkhave, bhikkhuno satthā dhammaṁ deseti aññataro vā garuṭṭhāniyo sabrahmacārī.",
  "an5.26:2.3_0": "Yathā yathā,",
  "an5.26:2.3_1": "bhikkhave,",
  "an5.26:2.3_2": "tassa bhikkhuno satthā dhammaṁ deseti,",
  "an5.26:2.3_3": "aññataro vā garuṭṭhāniyo sabrahmacārī tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.",
  "an5.26:2.4_0": "Tassa atthapaṭisaṁvedino dhammapaṭisaṁvedino pāmojjaṁ jāyati.",
  "an5.26:2.5_0": "Pamuditassa pīti jāyati.",
  "an5.26:2.6_0": "Pītimanassa kāyo passambhati.",
  "an5.26:2.7_0": "Passaddhakāyo sukhaṁ vedeti.",
  "an5.26:2.8_0": "Sukhino cittaṁ samādhiyati.",
  "an5.26:2.9_0": "Idaṁ,",
  "an5.26:2.9_1": "bhikkhave,",
  "an5.26:2.9_2": "paṭhamaṁ vimuttāyatanaṁ yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an5.26:2.9_3": "aparikkhīṇā vā āsavā parikkhayaṁ gacchanti,",
  "an5.26:2.9_4": "ananuppattaṁ vā anuttaraṁ yogakkhemaṁ anupāpuṇāti.",
  "an5.26:3.1_0": "Puna caparaṁ,",
  "an5.26:3.1_1": "bhikkhave,",
  "an5.26:3.1_2": "bhikkhuno na heva kho satthā dhammaṁ deseti,",
  "an5.26:3.1_3": "aññataro vā garuṭṭhāniyo sabrahmacārī,",
  "an5.26:3.1_4": "api ca kho yathāsutaṁ yathāpariyattaṁ dhammaṁ vitthārena paresaṁ deseti.",
  "an5.26:3.2_0": "Yathā yathā,",
  "an5.26:3.2_1": "bhikkhave,",
  "an5.26:3.2_2": "bhikkhu yathāsutaṁ yathāpariyattaṁ dhammaṁ vitthārena paresaṁ deseti tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.",
  "an5.26:3.3_0": "Tassa atthapaṭisaṁvedino dhammapaṭisaṁvedino pāmojjaṁ jāyati.",
  "an5.26:3.4_0": "Pamuditassa pīti jāyati.",
  "an5.26:3.5_0": "Pītimanassa kāyo passambhati.",
  "an5.26:3.6_0": "Passaddhakāyo sukhaṁ vedeti.",
  "an5.26:3.7_0": "Sukhino cittaṁ samādhiyati.",
  "an5.26:3.8_0": "Idaṁ,",
  "an5.26:3.8_1": "bhikkhave,",
  "an5.26:3.8_2": "dutiyaṁ vimuttāyatanaṁ yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an5.26:3.8_3": "aparikkhīṇā vā āsavā parikkhayaṁ gacchanti,",
  "an5.26:3.8_4": "ananuppattaṁ vā anuttaraṁ yogakkhemaṁ anupāpuṇāti.",
  "an5.26:4.1_0": "Puna caparaṁ,",
  "an5.26:4.1_1": "bhikkhave,",
  "an5.26:4.1_2": "bhikkhuno na heva kho satthā dhammaṁ deseti,",
  "an5.26:4.1_3": "aññataro vā garuṭṭhāniyo sabrahmacārī,",
  "an5.26:4.1_4": "nāpi yathāsutaṁ yathāpariyattaṁ dhammaṁ vitthārena paresaṁ deseti,",
  "an5.26:4.1_5": "api ca kho yathāsutaṁ yathāpariyattaṁ dhammaṁ vitthārena sajjhāyaṁ karoti.",
  "an5.26:4.2_0": "Yathā yathā,",
  "an5.26:4.2_1": "bhikkhave,",
  "an5.26:4.2_2": "bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.",
  "an5.26:4.3_0": "Tassa atthapaṭisaṁvedino dhammapaṭisaṁvedino pāmojjaṁ jāyati.",
  "an5.26:4.4_0": "Pamuditassa pīti jāyati.",
  "an5.26:4.5_0": "Pītimanassa kāyo passambhati.",
  "an5.26:4.6_0": "Passaddhakāyo sukhaṁ vedeti.",
  "an5.26:4.7_0": "Sukhino cittaṁ samādhiyati.",
  "an5.26:4.8_0": "Idaṁ,",
  "an5.26:4.8_1": "bhikkhave,",
  "an5.26:4.8_2": "tatiyaṁ vimuttāyatanaṁ yattha bhikkhuno appamattassa ātāpino …pe…",
  "an5.26:4.8_3": "yogakkhemaṁ anupāpuṇāti.",
  "an5.26:5.1_0": "Puna caparaṁ,",
  "an5.26:5.1_1": "bhikkhave,",
  "an5.26:5.1_2": "bhikkhuno na heva kho satthā dhammaṁ deseti,",
  "an5.26:5.1_3": "aññataro vā garuṭṭhāniyo sabrahmacārī,",
  "an5.26:5.1_4": "nāpi yathāsutaṁ yathāpariyattaṁ dhammaṁ vitthārena paresaṁ deseti,",
  "an5.26:5.1_5": "nāpi yathāsutaṁ yathāpariyattaṁ dhammaṁ vitthārena sajjhāyaṁ karoti;",
  "an5.26:5.2_0": "api ca kho yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "an5.26:5.3_0": "Yathā yathā,",
  "an5.26:5.3_1": "bhikkhave,",
  "an5.26:5.3_2": "bhikkhu yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati tathā tathā",
  "an5.26:5.3_3": "so tasmiṁ dhamme atthapaṭisaṁvedī ca hoti dhammapaṭisaṁvedī ca.",
  "an5.26:5.4_0": "Tassa atthapaṭisaṁvedino dhammapaṭisaṁvedino pāmojjaṁ jāyati.",
  "an5.26:5.5_0": "Pamuditassa pīti jāyati.",
  "an5.26:5.6_0": "Pītimanassa kāyo passambhati.",
  "an5.26:5.7_0": "Passaddhakāyo sukhaṁ vedeti.",
  "an5.26:5.8_0": "Sukhino cittaṁ samādhiyati.",
  "an5.26:5.9_0": "Idaṁ,",
  "an5.26:5.9_1": "bhikkhave,",
  "an5.26:5.9_2": "catutthaṁ vimuttāyatanaṁ yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an5.26:5.9_3": "aparikkhīṇā vā āsavā parikkhayaṁ gacchanti,",
  "an5.26:5.9_4": "ananuppattaṁ vā anuttaraṁ yogakkhemaṁ anupāpuṇāti.",
  "an5.26:6.1_0": "Puna caparaṁ,",
  "an5.26:6.1_1": "bhikkhave,",
  "an5.26:6.1_2": "bhikkhuno na heva kho satthā dhammaṁ deseti aññataro vā garuṭṭhāniyo sabrahmacārī,",
  "an5.26:6.1_3": "nāpi yathāsutaṁ yathāpariyattaṁ dhammaṁ vitthārena paresaṁ deseti,",
  "an5.26:6.1_4": "nāpi yathāsutaṁ yathāpariyattaṁ dhammaṁ vitthārena sajjhāyaṁ karoti,",
  "an5.26:6.1_5": "nāpi yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati;",
  "an5.26:6.2_0": "api ca khvassa aññataraṁ samādhinimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.",
  "an5.26:6.3_0": "Yathā yathā,",
  "an5.26:6.3_1": "bhikkhave,",
  "an5.26:6.3_2": "bhikkhuno aññataraṁ samādhinimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya",
  "an5.26:6.3_3": "tathā tathā so tasmiṁ dhamme atthapaṭisaṁvedī ca hoti dhammapaṭisaṁvedī ca.",
  "an5.26:6.4_0": "Tassa atthapaṭisaṁvedino dhammapaṭisaṁvedino pāmojjaṁ jāyati.",
  "an5.26:6.5_0": "Pamuditassa pīti jāyati.",
  "an5.26:6.6_0": "Pītimanassa kāyo passambhati.",
  "an5.26:6.7_0": "Passaddhakāyo sukhaṁ vedeti.",
  "an5.26:6.8_0": "Sukhino cittaṁ samādhiyati.",
  "an5.26:6.9_0": "Idaṁ,",
  "an5.26:6.9_1": "bhikkhave,",
  "an5.26:6.9_2": "pañcamaṁ vimuttāyatanaṁ yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an5.26:6.9_3": "aparikkhīṇā vā āsavā parikkhayaṁ gacchanti,",
  "an5.26:6.9_4": "ananuppattaṁ vā anuttaraṁ yogakkhemaṁ anupāpuṇāti.",
  "an5.26:7.1_0": "Imāni kho,",
  "an5.26:7.1_1": "bhikkhave,",
  "an5.26:7.1_2": "pañca vimuttāyatanāni yattha bhikkhuno appamattassa ātāpino pahitattassa viharato avimuttaṁ vā cittaṁ vimuccati,",
  "an5.26:7.1_3": "aparikkhīṇā vā āsavā parikkhayaṁ gacchanti,",
  "an5.26:7.1_4": "ananuppattaṁ vā anuttaraṁ yogakkhemaṁ anupāpuṇātī”ti.",
  "an5.26:7.2_0": "Chaṭṭhaṁ.",
  "an5.27:0.1_0": "Aṅguttara Nikāya 5.27",
  "an5.27:0.2_0": "3. Pañcaṅgikavagga",
  "an5.27:0.3_0": "Samādhisutta",
  "an5.27:1.1_0": "“Samādhiṁ, bhikkhave, bhāvetha appamāṇaṁ nipakā patissatā.",
  "an5.27:1.2_0": "Samādhiṁ,",
  "an5.27:1.2_1": "bhikkhave,",
  "an5.27:1.2_2": "bhāvayataṁ appamāṇaṁ nipakānaṁ patissatānaṁ pañca ñāṇāni paccattaññeva uppajjanti.",
  "an5.27:1.3_0": "Katamāni pañca?",
  "an5.27:1.4_0": "‘Ayaṁ samādhi paccuppannasukho ceva āyatiñca sukhavipāko’ti paccattaññeva ñāṇaṁ uppajjati,",
  "an5.27:1.5_0": "‘ayaṁ samādhi ariyo nirāmiso’ti paccattaññeva ñāṇaṁ uppajjati,",
  "an5.27:1.6_0": "‘ayaṁ samādhi akāpurisasevito’ti paccattaññeva ñāṇaṁ uppajjati,",
  "an5.27:1.7_0": "‘ayaṁ samādhi santo paṇīto paṭippassaddhaladdho ekodibhāvādhigato,",
  "an5.27:1.7_1": "na sasaṅkhāraniggayhavāritagato’ti paccattaññeva ñāṇaṁ uppajjati,",
  "an5.27:1.8_0": "‘sato kho panāhaṁ imaṁ samāpajjāmi sato vuṭṭhahāmī’ti paccattaññeva ñāṇaṁ uppajjati.",
  "an5.27:2.1_0": "Samādhiṁ, bhikkhave, bhāvetha appamāṇaṁ nipakā patissatā.",
  "an5.27:2.2_0": "Samādhiṁ,",
  "an5.27:2.2_1": "bhikkhave,",
  "an5.27:2.2_2": "bhāvayataṁ appamāṇaṁ nipakānaṁ patissatānaṁ imāni pañca ñāṇāni paccattaññeva uppajjantī”ti.",
  "an5.27:2.3_0": "Sattamaṁ.",
  "an5.28:0.1_0": "Aṅguttara Nikāya 5.28",
  "an5.28:0.2_0": "3. Pañcaṅgikavagga",
  "an5.28:0.3_0": "Pañcaṅgikasutta",
  "an5.28:1.1_0": "“Ariyassa, bhikkhave, pañcaṅgikassa sammāsamādhissa bhāvanaṁ desessāmi.",
  "an5.28:1.2_0": "Taṁ suṇātha, sādhukaṁ manasi karotha, bhāsissāmī”ti.",
  "an5.28:1.3_0": "“Evaṁ, bhante”ti kho te bhikkhū bhagavato paccassosuṁ.",
  "an5.28:1.4_0": "Bhagavā etadavoca:",
  "an5.28:2.1_0": "“Katamā ca, bhikkhave, ariyassa pañcaṅgikassa sammāsamādhissa bhāvanā?",
  "an5.28:2.2_0": "Idha, bhikkhave, bhikkhu vivicceva kāmehi …pe… paṭhamaṁ jhānaṁ upasampajja viharati.",
  "an5.28:2.3_0": "So imameva kāyaṁ vivekajena pītisukhena abhisandeti parisandeti paripūreti parippharati;",
  "an5.28:2.3_1": "nāssa kiñci sabbāvato kāyassa vivekajena pītisukhena apphuṭaṁ hoti.",
  "an5.28:2.4_0": "Seyyathāpi,",
  "an5.28:2.4_1": "bhikkhave,",
  "an5.28:2.4_2": "dakkho nhāpako vā nhāpakantevāsī vā kaṁsathāle nhānīyacuṇṇāni ākiritvā udakena paripphosakaṁ paripphosakaṁ sanneyya.",
  "an5.28:2.4_3": "Sāyaṁ nhānīyapiṇḍi snehānugatā snehaparetā santarabāhirā phuṭā snehena,",
  "an5.28:2.4_4": "na ca paggharinī.",
  "an5.28:2.5_0": "Evamevaṁ kho,",
  "an5.28:2.5_1": "bhikkhave,",
  "an5.28:2.5_2": "bhikkhu imameva kāyaṁ vivekajena pītisukhena abhisandeti parisandeti paripūreti parippharati;",
  "an5.28:2.6_0": "nāssa kiñci sabbāvato kāyassa vivekajena pītisukhena apphuṭaṁ hoti.",
  "an5.28:2.7_0": "Ariyassa, bhikkhave, pañcaṅgikassa sammāsamādhissa ayaṁ paṭhamā bhāvanā.",
  "an5.28:3.1_0": "Puna caparaṁ, bhikkhave, bhikkhu vitakkavicārānaṁ vūpasamā …pe… dutiyaṁ jhānaṁ upasampajja viharati.",
  "an5.28:3.2_0": "So imameva kāyaṁ samādhijena pītisukhena abhisandeti parisandeti paripūreti parippharati;",
  "an5.28:3.3_0": "nāssa kiñci sabbāvato kāyassa samādhijena pītisukhena apphuṭaṁ hoti.",
  "an5.28:3.4_0": "Seyyathāpi,",
  "an5.28:3.4_1": "bhikkhave,",
  "an5.28:3.4_2": "udakarahado gambhīro ubbhidodako.",
  "an5.28:3.4_3": "Tassa nevassa puratthimāya disāya udakassa āyamukhaṁ,",
  "an5.28:3.4_4": "na pacchimāya disāya udakassa āyamukhaṁ,",
  "an5.28:3.4_5": "na uttarāya disāya udakassa āyamukhaṁ,",
  "an5.28:3.4_6": "na dakkhiṇāya disāya udakassa āyamukhaṁ,",
  "an5.28:3.4_7": "devo ca kālena kālaṁ sammā dhāraṁ nānuppaveccheyya.",
  "an5.28:3.5_0": "Atha kho tamhāva udakarahadā sītā vāridhārā ubbhijjitvā tameva udakarahadaṁ sītena vārinā abhisandeyya parisandeyya paripūreyya paripphareyya;",
  "an5.28:3.5_1": "nāssa kiñci sabbāvato udakarahadassa sītena vārinā apphuṭaṁ assa.",
  "an5.28:3.6_0": "Evamevaṁ kho,",
  "an5.28:3.6_1": "bhikkhave,",
  "an5.28:3.6_2": "bhikkhu imameva kāyaṁ samādhijena pītisukhena abhisandeti parisandeti paripūreti parippharati;",
  "an5.28:3.7_0": "nāssa kiñci sabbāvato kāyassa samādhijena pītisukhena apphuṭaṁ hoti.",
  "an5.28:3.8_0": "Ariyassa, bhikkhave, pañcaṅgikassa sammāsamādhissa ayaṁ dutiyā bhāvanā.",
  "an5.28:4.1_0": "Puna caparaṁ, bhikkhave, bhikkhu pītiyā ca virāgā …pe… tatiyaṁ jhānaṁ upasampajja viharati.",
  "an5.28:4.2_0": "So imameva kāyaṁ nippītikena sukhena abhisandeti parisandeti paripūreti parippharati;",
  "an5.28:4.3_0": "nāssa kiñci sabbāvato kāyassa nippītikena sukhena apphuṭaṁ hoti.",
  "an5.28:4.4_0": "Seyyathāpi,",
  "an5.28:4.4_1": "bhikkhave,",
  "an5.28:4.4_2": "uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake",
  "an5.28:4.4_3": "jātāni udake saṁvaḍḍhāni udakānuggatāni anto nimuggaposīni.",
  "an5.28:4.5_0": "Tāni yāva caggā yāva ca mūlā sītena vārinā abhisannāni parisannāni paripūrāni paripphuṭāni;",
  "an5.28:4.6_0": "nāssa kiñci sabbāvataṁ uppalānaṁ vā padumānaṁ vā puṇḍarīkānaṁ vā sītena vārinā apphuṭaṁ assa.",
  "an5.28:4.7_0": "Evamevaṁ kho,",
  "an5.28:4.7_1": "bhikkhave,",
  "an5.28:4.7_2": "bhikkhu imameva kāyaṁ nippītikena sukhena abhisandeti parisandeti paripūreti parippharati;",
  "an5.28:4.8_0": "nāssa kiñci sabbāvato kāyassa nippītikena sukhena apphuṭaṁ hoti.",
  "an5.28:4.9_0": "Ariyassa, bhikkhave, pañcaṅgikassa sammāsamādhissa ayaṁ tatiyā bhāvanā.",
  "an5.28:5.1_0": "Puna caparaṁ, bhikkhave, bhikkhu sukhassa ca pahānā …pe… catutthaṁ jhānaṁ upasampajja viharati.",
  "an5.28:5.2_0": "So imameva kāyaṁ parisuddhena cetasā pariyodātena pharitvā nisinno hoti;",
  "an5.28:5.3_0": "nāssa kiñci sabbāvato kāyassa parisuddhena cetasā pariyodātena apphuṭaṁ hoti.",
  "an5.28:5.4_0": "Seyyathāpi, bhikkhave, puriso odātena vatthena sasīsaṁ pārupitvā nisinno assa;",
  "an5.28:5.5_0": "nāssa kiñci sabbāvato kāyassa odātena vatthena apphuṭaṁ assa.",
  "an5.28:5.6_0": "Evamevaṁ kho,",
  "an5.28:5.6_1": "bhikkhave,",
  "an5.28:5.6_2": "bhikkhu imameva kāyaṁ parisuddhena cetasā pariyodātena pharitvā nisinno hoti;",
  "an5.28:5.7_0": "nāssa kiñci sabbāvato kāyassa parisuddhena cetasā pariyodātena apphuṭaṁ hoti.",
  "an5.28:5.8_0": "Ariyassa, bhikkhave, pañcaṅgikassa sammāsamādhissa ayaṁ catutthā bhāvanā.",
  "an5.28:6.1_0": "Puna caparaṁ,",
  "an5.28:6.1_1": "bhikkhave,",
  "an5.28:6.1_2": "bhikkhuno paccavekkhaṇānimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.",
  "an5.28:6.2_0": "Seyyathāpi,",
  "an5.28:6.2_1": "bhikkhave,",
  "an5.28:6.2_2": "aññova aññaṁ paccavekkheyya,",
  "an5.28:6.2_3": "ṭhito vā nisinnaṁ paccavekkheyya,",
  "an5.28:6.2_4": "nisinno vā nipannaṁ paccavekkheyya.",
  "an5.28:6.3_0": "Evamevaṁ kho,",
  "an5.28:6.3_1": "bhikkhave,",
  "an5.28:6.3_2": "bhikkhuno paccavekkhaṇānimittaṁ suggahitaṁ hoti sumanasikataṁ sūpadhāritaṁ suppaṭividdhaṁ paññāya.",
  "an5.28:6.4_0": "Ariyassa, bhikkhave, pañcaṅgikassa sammāsamādhissa ayaṁ pañcamā bhāvanā.",
  "an5.28:7.1_0": "Evaṁ bhāvite kho,",
  "an5.28:7.1_1": "bhikkhave,",
  "an5.28:7.1_2": "bhikkhu ariye pañcaṅgike sammāsamādhimhi evaṁ bahulīkate yassa yassa abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya,",
  "an5.28:7.1_3": "tatra tatreva sakkhibhabbataṁ pāpuṇāti sati sati āyatane.",
  "an5.28:8.1_0": "Seyyathāpi, bhikkhave, udakamaṇiko ādhāre ṭhapito pūro udakassa samatittiko kākapeyyo.",
  "an5.28:8.2_0": "Tamenaṁ balavā puriso yato yato āvajjeyya, āgaccheyya udakan”ti?",
  "an5.28:8.3_0": "“Evaṁ, bhante”.",
  "an5.28:8.4_0": "“Evamevaṁ kho,",
  "an5.28:8.4_1": "bhikkhave,",
  "an5.28:8.4_2": "bhikkhu evaṁ bhāvite ariye pañcaṅgike sammāsamādhimhi evaṁ bahulīkate yassa yassa abhiññāsacchikaraṇīyassa",
  "an5.28:8.4_3": "dhammassa cittaṁ abhininnāmeti abhiññāsacchikiriyāya,",
  "an5.28:8.4_4": "tatra tatreva sakkhibhabbataṁ pāpuṇāti sati sati āyatane.",
  "an5.28:9.1_0": "Seyyathāpi,",
  "an5.28:9.1_1": "bhikkhave,",
  "an5.28:9.1_2": "same bhūmibhāge pokkharaṇī caturaṁsā ālibaddhā pūrā udakassa samatittikā kākapeyyā.",
  "an5.28:9.2_0": "Tamenaṁ balavā puriso yato yato āliṁ muñceyya, āgaccheyya udakan”ti?",
  "an5.28:9.3_0": "“Evaṁ, bhante”.",
  "an5.28:9.4_0": "“Evamevaṁ kho,",
  "an5.28:9.4_1": "bhikkhave,",
  "an5.28:9.4_2": "bhikkhu evaṁ bhāvite ariye pañcaṅgike sammāsamādhimhi evaṁ bahulīkate yassa yassa abhiññāsacchikaraṇīyassa dhammassa …pe…",
  "an5.28:9.4_3": "sati sati āyatane.",
  "an5.28:10.1_0": "Seyyathāpi, bhikkhave, subhūmiyaṁ catumahāpathe ājaññaratho yutto assa ṭhito odhastapatodo.",
  "an5.28:10.2_0": "Tamenaṁ dakkho yoggācariyo assadammasārathi abhiruhitvā vāmena hatthena rasmiyo gahetvā dakkhiṇena hatthena",
  "an5.28:10.2_1": "patodaṁ gahetvā yenicchakaṁ yadicchakaṁ sāreyyapi paccāsāreyyapi.",
  "an5.28:10.3_0": "Evamevaṁ kho,",
  "an5.28:10.3_1": "bhikkhave,",
  "an5.28:10.3_2": "bhikkhu evaṁ bhāvite ariye pañcaṅgike sammāsamādhimhi evaṁ bahulīkate yassa yassa abhiññāsacchikaraṇīyassa",
  "an5.28:10.3_3": "dhammassa cittaṁ abhininnāmeti abhiññāsacchikiriyāya,",
  "an5.28:10.4_0": "tatra tatreva sakkhibhabbataṁ pāpuṇāti sati sati āyatane.",
  "an5.28:11.1_0": "So sace ākaṅkhati:",
  "an5.28:11.1_1": "‘anekavihitaṁ iddhividhaṁ paccanubhaveyyaṁ—ekopi hutvā bahudhā assaṁ …pe…",
  "an5.28:11.1_2": "yāva brahmalokāpi kāyena vasaṁ vatteyyan’ti,",
  "an5.28:11.2_0": "tatra tatreva sakkhibhabbataṁ pāpuṇāti sati sati āyatane.",
  "an5.28:12.1_0": "So sace ākaṅkhati:",
  "an5.28:12.1_1": "‘dibbāya sotadhātuyā visuddhāya atikkantamānusikāya ubho sadde suṇeyyaṁ—dibbe ca mānuse ca ye dūre santike cā’ti,",
  "an5.28:12.2_0": "tatra tatreva sakkhibhabbataṁ pāpuṇāti sati sati āyatane.",
  "an5.28:13.1_0": "So sace ākaṅkhati: ‘parasattānaṁ parapuggalānaṁ cetasā ceto paricca pajāneyyaṁ—",
  "an5.28:13.2_0": "sarāgaṁ vā cittaṁ sarāgaṁ cittanti pajāneyyaṁ,",
  "an5.28:13.3_0": "vītarāgaṁ vā cittaṁ vītarāgaṁ cittanti pajāneyyaṁ,",
  "an5.28:13.4_0": "sadosaṁ vā cittaṁ …",
  "an5.28:13.5_0": "vītadosaṁ vā cittaṁ …",
  "an5.28:13.6_0": "samohaṁ vā cittaṁ …",
  "an5.28:13.7_0": "vītamohaṁ vā cittaṁ …",
  "an5.28:13.8_0": "saṅkhittaṁ vā cittaṁ …",
  "an5.28:13.9_0": "vikkhittaṁ vā cittaṁ …",
  "an5.28:13.10_0": "mahaggataṁ vā cittaṁ …",
  "an5.28:13.11_0": "amahaggataṁ vā cittaṁ …",
  "an5.28:13.12_0": "sauttaraṁ vā cittaṁ …",
  "an5.28:13.13_0": "anuttaraṁ vā cittaṁ …",
  "an5.28:13.14_0": "samāhitaṁ vā cittaṁ …",
  "an5.28:13.15_0": "asamāhitaṁ vā cittaṁ …",
  "an5.28:13.16_0": "vimuttaṁ vā cittaṁ …",
  "an5.28:13.17_0": "avimuttaṁ vā cittaṁ avimuttaṁ cittanti pajāneyyan’ti,",
  "an5.28:13.18_0": "tatra tatreva sakkhibhabbataṁ pāpuṇāti sati sati āyatane.",
  "an5.28:14.1_0": "So sace ākaṅkhati:",
  "an5.28:14.1_1": "‘anekavihitaṁ pubbenivāsaṁ anussareyyaṁ,",
  "an5.28:14.1_2": "seyyathidaṁ—ekampi jātiṁ,",
  "an5.28:14.1_3": "dvepi jātiyo …pe…",
  "an5.28:14.1_4": "iti sākāraṁ sauddesaṁ anekavihitaṁ pubbenivāsaṁ anussareyyan’ti,",
  "an5.28:14.2_0": "tatra tatreva sakkhibhabbataṁ pāpuṇāti sati sati āyatane.",
  "an5.28:15.1_0": "So sace ākaṅkhati:",
  "an5.28:15.1_1": "‘dibbena cakkhunā visuddhena atikkantamānusakena …pe…",
  "an5.28:15.1_2": "yathākammūpage satte pajāneyyan’ti,",
  "an5.28:15.2_0": "tatra tatreva sakkhibhabbataṁ pāpuṇāti sati sati āyatane.",
  "an5.28:16.1_0": "So sace ākaṅkhati:",
  "an5.28:16.1_1": "‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,",
  "an5.28:16.2_0": "tatra tatreva sakkhibhabbataṁ pāpuṇāti sati sati āyatane”ti.",
  "an5.28:16.3_0": "Aṭṭhamaṁ.",
  "an5.29:0.1_0": "Aṅguttara Nikāya 5.29",
  "an5.29:0.2_0": "3. Pañcaṅgikavagga",
  "an5.29:0.3_0": "Caṅkamasutta",
  "an5.29:1.1_0": "“Pañcime, bhikkhave, caṅkame ānisaṁsā.",
  "an5.29:1.2_0": "Katame pañca?",
  "an5.29:1.3_0": "Addhānakkhamo hoti,",
  "an5.29:1.3_1": "padhānakkhamo hoti,",
  "an5.29:1.3_2": "appābādho hoti,",
  "an5.29:1.3_3": "asitaṁ pītaṁ khāyitaṁ sāyitaṁ sammā pariṇāmaṁ gacchati,",
  "an5.29:1.3_4": "caṅkamādhigato samādhi ciraṭṭhitiko hoti.",
  "an5.29:1.4_0": "Ime kho, bhikkhave, pañca caṅkame ānisaṁsā”ti.",
  "an5.29:1.5_0": "Navamaṁ.",
  "an5.30:0.1_0": "Aṅguttara Nikāya 5.30",
  "an5.30:0.2_0": "3. Pañcaṅgikavagga",
  "an5.30:0.3_0": "Nāgitasutta",
  "an5.30:1.1_0": "Evaṁ me sutaṁ—",
  "an5.30:1.2_0": "ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo tadavasari.",
  "an5.30:1.3_0": "Tatra sudaṁ bhagavā icchānaṅgale viharati icchānaṅgalavanasaṇḍe.",
  "an5.30:1.4_0": "Assosuṁ kho icchānaṅgalakā brāhmaṇagahapatikā:",
  "an5.30:1.5_0": "“samaṇo khalu bho gotamo sakyaputto sakyakulā pabbajito icchānaṅgalaṁ anuppatto;",
  "an5.30:1.5_1": "icchānaṅgale viharati icchānaṅgalavanasaṇḍe.",
  "an5.30:1.6_0": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato:",
  "an5.30:1.7_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi,",
  "an5.30:1.7_1": "satthā devamanussānaṁ buddho bhagavāti’.",
  "an5.30:1.8_0": "So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.",
  "an5.30:1.9_0": "So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "an5.30:1.9_1": "kevalaparipuṇṇaṁ parisuddhaṁ brahmacariyaṁ pakāseti.",
  "an5.30:1.10_0": "Sādhu kho pana tathārūpānaṁ arahataṁ dassanaṁ hotī”ti.",
  "an5.30:1.11_0": "Atha kho icchānaṅgalakā brāhmaṇagahapatikā tassā rattiyā accayena pahūtaṁ khādanīyaṁ bhojanīyaṁ ādāya yena icchānaṅgalavanasaṇḍo tenupasaṅkamiṁsu;",
  "an5.30:1.11_1": "upasaṅkamitvā bahidvārakoṭṭhake aṭṭhaṁsu uccāsaddamahāsaddā.",
  "an5.30:2.1_0": "Tena kho pana samayena āyasmā nāgito bhagavato upaṭṭhāko hoti.",
  "an5.30:2.2_0": "Atha kho bhagavā āyasmantaṁ nāgitaṁ āmantesi:",
  "an5.30:2.3_0": "“ke pana kho, nāgita, uccāsaddamahāsaddā, kevaṭṭā maññe macchavilope”ti?",
  "an5.30:2.4_0": "“Ete, bhante,",
  "an5.30:2.4_1": "icchānaṅgalakā brāhmaṇagahapatikā pahūtaṁ khādanīyaṁ bhojanīyaṁ ādāya bahidvārakoṭṭhake ṭhitā bhagavantaññeva uddissa bhikkhusaṅghañcā”ti.",
  "an5.30:2.5_0": "“Māhaṁ, nāgita, yasena samāgamaṁ, mā ca mayā yaso.",
  "an5.30:2.6_0": "Yo kho, nāgita,",
  "an5.30:2.6_1": "nayimassa nekkhammasukhassa pavivekasukhassa upasamasukhassa sambodhasukhassa nikāmalābhī assa akicchalābhī akasiralābhī,",
  "an5.30:2.6_2": "yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.",
  "an5.30:2.7_0": "So taṁ mīḷhasukhaṁ middhasukhaṁ lābhasakkārasilokasukhaṁ sādiyeyyā”ti.",
  "an5.30:3.1_0": "“Adhivāsetu dāni, bhante, bhagavā, adhivāsetu sugato;",
  "an5.30:3.2_0": "adhivāsanakālo dāni, bhante, bhagavato.",
  "an5.30:3.3_0": "Yena yeneva dāni bhagavā gamissati taṁninnāva gamissanti brāhmaṇagahapatikā negamā ceva jānapadā ca.",
  "an5.30:3.4_0": "Seyyathāpi, bhante, thullaphusitake deve vassante yathāninnaṁ udakāni pavattanti;",
  "an5.30:3.5_0": "evamevaṁ kho, bhante,",
  "an5.30:3.5_1": "yena yeneva dāni bhagavā gamissati,",
  "an5.30:3.5_2": "taṁninnāva gamissanti brāhmaṇagahapatikā negamā ceva jānapadā ca.",
  "an5.30:3.6_0": "Taṁ kissa hetu?",
  "an5.30:3.7_0": "Tathā hi, bhante, bhagavato sīlapaññāṇan”ti.",
  "an5.30:4.1_0": "“Māhaṁ, nāgita, yasena samāgamaṁ, mā ca mayā yaso.",
  "an5.30:4.2_0": "Yo kho, nāgita,",
  "an5.30:4.2_1": "nayimassa nekkhammasukhassa pavivekasukhassa upasamasukhassa sambodhasukhassa nikāmalābhī assa akicchalābhī akasiralābhī,",
  "an5.30:4.2_2": "yassāhaṁ nekkhammasukhassa pavivekasukhassa upasamasukhassa sambodhasukhassa nikāmalābhī akicchalābhī akasiralābhī.",
  "an5.30:4.3_0": "So taṁ mīḷhasukhaṁ middhasukhaṁ lābhasakkārasilokasukhaṁ sādiyeyya.",
  "an5.30:4.4_0": "Asitapītakhāyitasāyitassa kho, nāgita, uccārapassāvo—",
  "an5.30:4.5_0": "eso tassa nissando.",
  "an5.30:4.6_0": "Piyānaṁ kho, nāgita, vipariṇāmaññathābhāvā uppajjanti sokaparidevadukkhadomanassupāyāsā—",
  "an5.30:4.7_0": "eso tassa nissando.",
  "an5.30:4.8_0": "Asubhanimittānuyogaṁ anuyuttassa kho, nāgita, subhanimitte pāṭikulyatā saṇṭhāti—",
  "an5.30:4.9_0": "eso tassa nissando.",
  "an5.30:4.10_0": "Chasu kho, nāgita, phassāyatanesu aniccānupassino viharato phasse pāṭikulyatā saṇṭhāti—",
  "an5.30:4.11_0": "eso tassa nissando.",
  "an5.30:4.12_0": "Pañcasu kho, nāgita, upādānakkhandhesu udayabbayānupassino viharato upādāne pāṭikulyatā saṇṭhāti—",
  "an5.30:4.13_0": "eso tassa nissando”ti.",
  "an5.30:4.14_0": "Dasamaṁ.",
  "an5.30:4.15_0": "Pañcaṅgikavaggo tatiyo.",
  "an5.30:5.0_0": "Tassuddānaṁ",
  "an5.30:5.1_0": "Dve agāravupakkilesā,",
  "an5.30:5.2_0": "Dussīlānuggahitena ca;",
  "an5.30:5.3_0": "Vimuttisamādhipañcaṅgikā,",
  "an5.30:5.4_0": "Caṅkamaṁ nāgitena cāti.",
  "an5.31:0.1_0": "Aṅguttara Nikāya 5.31",
  "an5.31:0.2_0": "4. Sumanavagga",
  "an5.31:0.3_0": "Sumanasutta",
  "an5.31:1.1_0": "Ekaṁ samayaṁ …pe… anāthapiṇḍikassa ārāme.",
  "an5.31:1.2_0": "Atha kho sumanā rājakumārī pañcahi rathasatehi pañcahi rājakumārisatehi parivutā yena bhagavā tenupasaṅkami;",
  "an5.31:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.31:1.2_2": "Ekamantaṁ nisinnā kho sumanā rājakumārī bhagavantaṁ etadavoca:",
  "an5.31:2.1_0": "“Idhassu, bhante, bhagavato dve sāvakā samasaddhā samasīlā samapaññā—",
  "an5.31:2.2_0": "eko dāyako, eko adāyako.",
  "an5.31:2.3_0": "Te kāyassa bhedā paraṁ maraṇā sugatiṁ saggaṁ lokaṁ upapajjeyyuṁ.",
  "an5.31:2.4_0": "Devabhūtānaṁ pana nesaṁ, bhante, siyā viseso, siyā nānākaraṇan”ti?",
  "an5.31:3.1_0": "“Siyā, sumane”ti bhagavā avoca:",
  "an5.31:3.2_0": "“yo so, sumane, dāyako so amuṁ adāyakaṁ devabhūto samāno pañcahi ṭhānehi adhigaṇhāti—",
  "an5.31:3.3_0": "dibbena āyunā, dibbena vaṇṇena, dibbena sukhena, dibbena yasena, dibbena ādhipateyyena.",
  "an5.31:3.4_0": "Yo so, sumane, dāyako so amuṁ adāyakaṁ devabhūto samāno imehi pañcahi ṭhānehi adhigaṇhāti”.",
  "an5.31:4.1_0": "“Sace pana te, bhante,",
  "an5.31:4.1_1": "tato cutā itthattaṁ āgacchanti,",
  "an5.31:4.1_2": "manussabhūtānaṁ pana nesaṁ, bhante,",
  "an5.31:4.1_3": "siyā viseso,",
  "an5.31:4.1_4": "siyā nānākaraṇan”ti?",
  "an5.31:4.2_0": "“Siyā, sumane”ti bhagavā avoca:",
  "an5.31:4.3_0": "“yo so, sumane, dāyako so amuṁ adāyakaṁ manussabhūto samāno pañcahi ṭhānehi adhigaṇhāti—",
  "an5.31:4.4_0": "mānusakena āyunā,",
  "an5.31:4.4_1": "mānusakena vaṇṇena,",
  "an5.31:4.4_2": "mānusakena sukhena,",
  "an5.31:4.4_3": "mānusakena yasena,",
  "an5.31:4.4_4": "mānusakena ādhipateyyena.",
  "an5.31:4.5_0": "Yo so, sumane, dāyako so amuṁ adāyakaṁ manussabhūto samāno imehi pañcahi ṭhānehi adhigaṇhāti”.",
  "an5.31:5.1_0": "“Sace pana te, bhante,",
  "an5.31:5.1_1": "ubho agārasmā anagāriyaṁ pabbajanti,",
  "an5.31:5.1_2": "pabbajitānaṁ pana nesaṁ, bhante,",
  "an5.31:5.1_3": "siyā viseso,",
  "an5.31:5.1_4": "siyā nānākaraṇan”ti?",
  "an5.31:5.2_0": "“Siyā, sumane”ti bhagavā avoca:",
  "an5.31:5.3_0": "“yo so, sumane, dāyako so amuṁ adāyakaṁ pabbajito samāno pañcahi ṭhānehi adhigaṇhāti—",
  "an5.31:5.4_0": "yācitova bahulaṁ cīvaraṁ paribhuñjati appaṁ ayācito,",
  "an5.31:5.4_1": "yācitova bahulaṁ piṇḍapātaṁ paribhuñjati appaṁ ayācito,",
  "an5.31:5.4_2": "yācitova bahulaṁ senāsanaṁ paribhuñjati appaṁ ayācito,",
  "an5.31:5.4_3": "yācitova bahulaṁ gilānapaccayabhesajjaparikkhāraṁ paribhuñjati appaṁ ayācito.",
  "an5.31:5.5_0": "Yehi kho pana sabrahmacārīhi saddhiṁ viharati tyassa manāpeneva bahulaṁ kāyakammena samudācaranti appaṁ amanāpena,",
  "an5.31:5.5_1": "manāpeneva bahulaṁ vacīkammena samudācaranti appaṁ amanāpena,",
  "an5.31:5.5_2": "manāpeneva bahulaṁ manokammena samudācaranti appaṁ amanāpena,",
  "an5.31:5.5_3": "manāpaṁyeva bahulaṁ upahāraṁ upaharanti appaṁ amanāpaṁ.",
  "an5.31:5.6_0": "Yo so, sumane, dāyako so amuṁ adāyakaṁ pabbajito samāno imehi pañcahi ṭhānehi adhigaṇhātī”ti.",
  "an5.31:6.1_0": "“Sace pana te, bhante,",
  "an5.31:6.1_1": "ubho arahattaṁ pāpuṇanti,",
  "an5.31:6.1_2": "arahattappattānaṁ pana nesaṁ, bhante,",
  "an5.31:6.1_3": "siyā viseso,",
  "an5.31:6.1_4": "siyā nānākaraṇan”ti?",
  "an5.31:6.2_0": "“Ettha kho panesāhaṁ, sumane, na kiñci nānākaraṇaṁ vadāmi, yadidaṁ vimuttiyā vimuttin”ti.",
  "an5.31:7.1_0": "“Acchariyaṁ, bhante, abbhutaṁ, bhante.",
  "an5.31:7.2_0": "Yāvañcidaṁ, bhante, alameva dānāni dātuṁ alaṁ puññāni kātuṁ;",
  "an5.31:7.3_0": "yatra hi nāma devabhūtassāpi upakārāni puññāni,",
  "an5.31:7.3_1": "manussabhūtassāpi upakārāni puññāni,",
  "an5.31:7.3_2": "pabbajitassāpi upakārāni puññānī”ti.",
  "an5.31:7.4_0": "“Evametaṁ, sumane.",
  "an5.31:7.5_0": "Alañhi, sumane, dānāni dātuṁ alaṁ puññāni kātuṁ.",
  "an5.31:7.6_0": "Devabhūtassāpi upakārāni puññāni,",
  "an5.31:7.6_1": "manussabhūtassāpi upakārāni puññāni,",
  "an5.31:7.6_2": "pabbajitassāpi upakārāni puññānī”ti.",
  "an5.31:8.1_0": "Idamavoca bhagavā.",
  "an5.31:8.2_0": "Idaṁ vatvāna sugato athāparaṁ etadavoca satthā:",
  "an5.31:9.1_0": "“Yathāpi cando vimalo,",
  "an5.31:9.2_0": "gacchaṁ ākāsadhātuyā;",
  "an5.31:9.3_0": "Sabbe tārāgaṇe loke,",
  "an5.31:9.4_0": "ābhāya atirocati.",
  "an5.31:10.1_0": "Tatheva sīlasampanno,",
  "an5.31:10.2_0": "saddho purisapuggalo;",
  "an5.31:10.3_0": "Sabbe maccharino loke,",
  "an5.31:10.4_0": "cāgena atirocati.",
  "an5.31:11.1_0": "Yathāpi megho thanayaṁ,",
  "an5.31:11.2_0": "vijjumālī satakkaku;",
  "an5.31:11.3_0": "Thalaṁ ninnañca pūreti,",
  "an5.31:11.4_0": "abhivassaṁ vasundharaṁ.",
  "an5.31:12.1_0": "Evaṁ dassanasampanno,",
  "an5.31:12.2_0": "sammāsambuddhasāvako;",
  "an5.31:12.3_0": "Macchariṁ adhigaṇhāti,",
  "an5.31:12.4_0": "pañcaṭhānehi paṇḍito.",
  "an5.31:13.1_0": "Āyunā yasasā ceva,",
  "an5.31:13.2_0": "vaṇṇena ca sukhena ca;",
  "an5.31:13.3_0": "Sa ve bhogaparibyūḷho,",
  "an5.31:13.4_0": "pecca sagge pamodatī”ti.",
  "an5.31:13.5_0": "Paṭhamaṁ.",
  "an5.32:0.1_0": "Aṅguttara Nikāya 5.32",
  "an5.32:0.2_0": "4. Sumanavagga",
  "an5.32:0.3_0": "Cundīsutta",
  "an5.32:1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "an5.32:1.2_0": "Atha kho cundī rājakumārī pañcahi rathasatehi pañcahi ca kumārisatehi parivutā yena bhagavā tenupasaṅkami;",
  "an5.32:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.32:1.2_2": "Ekamantaṁ nisinnā kho cundī rājakumārī bhagavantaṁ etadavoca:",
  "an5.32:2.1_0": "“Amhākaṁ, bhante, bhātā cundo nāma rājakumāro, so evamāha:",
  "an5.32:2.2_0": "‘yadeva so hoti itthī vā puriso vā buddhaṁ saraṇaṁ gato,",
  "an5.32:2.2_1": "dhammaṁ saraṇaṁ gato,",
  "an5.32:2.2_2": "saṅghaṁ saraṇaṁ gato,",
  "an5.32:2.2_3": "pāṇātipātā paṭivirato,",
  "an5.32:2.2_4": "adinnādānā paṭivirato,",
  "an5.32:2.2_5": "kāmesumicchācārā paṭivirato,",
  "an5.32:2.2_6": "musāvādā paṭivirato,",
  "an5.32:2.2_7": "surāmerayamajjapamādaṭṭhānā paṭivirato,",
  "an5.32:2.2_8": "so kāyassa bhedā paraṁ maraṇā sugatiṁyeva upapajjati,",
  "an5.32:2.2_9": "no duggatin’ti.",
  "an5.32:2.3_0": "Sāhaṁ, bhante, bhagavantaṁ pucchāmi:",
  "an5.32:2.4_0": "‘kathaṁrūpe kho, bhante,",
  "an5.32:2.4_1": "satthari pasanno kāyassa bhedā paraṁ maraṇā sugatiṁyeva upapajjati,",
  "an5.32:2.4_2": "no duggatiṁ?",
  "an5.32:2.5_0": "Kathaṁrūpe dhamme pasanno kāyassa bhedā paraṁ maraṇā sugatiṁyeva upapajjati, no duggatiṁ?",
  "an5.32:2.6_0": "Kathaṁrūpe saṅghe pasanno kāyassa bhedā paraṁ maraṇā sugatiṁyeva upapajjati, no duggatiṁ?",
  "an5.32:2.7_0": "Kathaṁrūpesu sīlesu paripūrakārī kāyassa bhedā paraṁ maraṇā sugatiṁyeva upapajjati, no duggatin’”ti?",
  "an5.32:3.1_0": "“Yāvatā, cundi,",
  "an5.32:3.1_1": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññināsaññino vā,",
  "an5.32:3.1_2": "tathāgato tesaṁ aggamakkhāyati arahaṁ sammāsambuddho.",
  "an5.32:3.2_0": "Ye kho, cundi, buddhe pasannā, agge te pasannā.",
  "an5.32:3.3_0": "Agge kho pana pasannānaṁ aggo vipāko hoti.",
  "an5.32:4.1_0": "Yāvatā, cundi, dhammā saṅkhatā, ariyo aṭṭhaṅgiko maggo tesaṁ aggamakkhāyati.",
  "an5.32:4.2_0": "Ye, cundi,",
  "an5.32:4.2_1": "ariye aṭṭhaṅgike magge pasannā,",
  "an5.32:4.2_2": "agge te pasannā,",
  "an5.32:4.2_3": "agge kho pana pasannānaṁ aggo vipāko hoti.",
  "an5.32:5.1_0": "Yāvatā, cundi, dhammā saṅkhatā vā asaṅkhatā vā, virāgo tesaṁ aggamakkhāyati, yadidaṁ—",
  "an5.32:5.2_0": "madanimmadano pipāsavinayo ālayasamugghāto vaṭṭupacchedo taṇhākkhayo virāgo nirodho nibbānaṁ.",
  "an5.32:5.3_0": "Ye kho, cundi, virāge dhamme pasannā, agge te pasannā.",
  "an5.32:5.4_0": "Agge kho pana pasannānaṁ aggo vipāko hoti.",
  "an5.32:6.1_0": "Yāvatā, cundi, saṅghā vā gaṇā vā, tathāgatasāvakasaṅgho tesaṁ aggamakkhāyati, yadidaṁ—",
  "an5.32:6.2_0": "cattāri purisayugāni aṭṭha purisapuggalā,",
  "an5.32:6.2_1": "esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an5.32:6.3_0": "Ye kho, cundi, saṅghe pasannā, agge te pasannā.",
  "an5.32:6.4_0": "Agge kho pana pasannānaṁ aggo vipāko hoti.",
  "an5.32:7.1_0": "Yāvatā, cundi, sīlāni, ariyakantāni sīlāni tesaṁ aggamakkhāyati, yadidaṁ—",
  "an5.32:7.2_0": "akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.",
  "an5.32:7.3_0": "Ye kho, cundi, ariyakantesu sīlesu paripūrakārino, agge te paripūrakārino.",
  "an5.32:7.4_0": "Agge kho pana paripūrakārīnaṁ aggo vipāko hotīti.",
  "an5.32:8.1_0": "Aggato ve pasannānaṁ,",
  "an5.32:8.2_0": "aggaṁ dhammaṁ vijānataṁ;",
  "an5.32:8.3_0": "Agge buddhe pasannānaṁ,",
  "an5.32:8.4_0": "dakkhiṇeyye anuttare.",
  "an5.32:9.1_0": "Agge dhamme pasannānaṁ,",
  "an5.32:9.2_0": "virāgūpasame sukhe;",
  "an5.32:9.3_0": "Agge saṅghe pasannānaṁ,",
  "an5.32:9.4_0": "puññakkhette anuttare.",
  "an5.32:10.1_0": "Aggasmiṁ dānaṁ dadataṁ,",
  "an5.32:10.2_0": "aggaṁ puññaṁ pavaḍḍhati;",
  "an5.32:10.3_0": "Aggaṁ āyu ca vaṇṇo ca,",
  "an5.32:10.4_0": "yaso kitti sukhaṁ balaṁ.",
  "an5.32:11.1_0": "Aggassa dātā medhāvī,",
  "an5.32:11.2_0": "aggadhammasamāhito;",
  "an5.32:11.3_0": "Devabhūto manusso vā,",
  "an5.32:11.4_0": "aggappatto pamodatī”ti.",
  "an5.32:11.5_0": "Dutiyaṁ.",
  "an5.33:0.1_0": "Aṅguttara Nikāya 5.33",
  "an5.33:0.2_0": "4. Sumanavagga",
  "an5.33:0.3_0": "Uggahasutta",
  "an5.33:1.1_0": "Ekaṁ samayaṁ bhagavā bhaddiye viharati jātiyā vane.",
  "an5.33:1.2_0": "Atha kho uggaho meṇḍakanattā yena bhagavā tenupasaṅkami;",
  "an5.33:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.33:1.2_2": "Ekamantaṁ nisinno kho uggaho meṇḍakanattā bhagavantaṁ etadavoca:",
  "an5.33:2.1_0": "“Adhivāsetu me, bhante, bhagavā svātanāya attacatuttho bhattan”ti.",
  "an5.33:2.2_0": "Adhivāsesi bhagavā tuṇhībhāvena.",
  "an5.33:2.3_0": "Atha kho uggaho meṇḍakanattā bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an5.33:3.1_0": "Atha kho bhagavā tassā rattiyā accayena pubbaṇhasamayaṁ nivāsetvā pattacīvaramādāya yena uggahassa meṇḍakanattuno nivesanaṁ tenupasaṅkami;",
  "an5.33:3.1_1": "upasaṅkamitvā paññatte āsane nisīdi.",
  "an5.33:3.2_0": "Atha kho uggaho meṇḍakanattā bhagavantaṁ paṇītena khādanīyena bhojanīyena sahatthā santappesi sampavāresi.",
  "an5.33:3.3_0": "Atha kho uggaho meṇḍakanattā bhagavantaṁ bhuttāviṁ onītapattapāṇiṁ ekamantaṁ nisīdi.",
  "an5.33:3.4_0": "Ekamantaṁ nisinno kho uggaho meṇḍakanattā bhagavantaṁ etadavoca:",
  "an5.33:3.5_0": "“imā me, bhante, kumāriyo patikulāni gamissanti.",
  "an5.33:3.6_0": "Ovadatu tāsaṁ, bhante, bhagavā;",
  "an5.33:3.7_0": "anusāsatu tāsaṁ, bhante, bhagavā, yaṁ tāsaṁ assa dīgharattaṁ hitāya sukhāyā”ti.",
  "an5.33:4.1_0": "Atha kho bhagavā tā kumāriyo etadavoca:",
  "an5.33:4.2_0": "“tasmātiha, kumāriyo, evaṁ sikkhitabbaṁ:",
  "an5.33:4.3_0": "‘yassa vo mātāpitaro bhattuno dassanti atthakāmā hitesino anukampakā anukampaṁ upādāya,",
  "an5.33:4.3_1": "tassa bhavissāma pubbuṭṭhāyiniyo pacchānipātiniyo kiṅkārapaṭissāviniyo manāpacāriniyo piyavādiniyo’ti.",
  "an5.33:4.4_0": "Evañhi vo, kumāriyo, sikkhitabbaṁ.",
  "an5.33:5.1_0": "Tasmātiha, kumāriyo, evaṁ sikkhitabbaṁ:",
  "an5.33:5.2_0": "‘ye te bhattu garuno bhavissanti mātāti vā pitāti vā samaṇabrāhmaṇāti vā,",
  "an5.33:5.2_1": "te sakkarissāma garuṁ karissāma mānessāma pūjessāma abbhāgate ca āsanodakena paṭipūjessāmā’ti.",
  "an5.33:5.3_0": "Evañhi vo, kumāriyo, sikkhitabbaṁ.",
  "an5.33:6.1_0": "Tasmātiha, kumāriyo, evaṁ sikkhitabbaṁ:",
  "an5.33:6.2_0": "‘ye te bhattu abbhantarā kammantā uṇṇāti vā kappāsāti vā,",
  "an5.33:6.2_1": "tattha dakkhā bhavissāma analasā,",
  "an5.33:6.2_2": "tatrupāyāya vīmaṁsāya samannāgatā,",
  "an5.33:6.2_3": "alaṁ kātuṁ alaṁ saṁvidhātun’ti.",
  "an5.33:6.3_0": "Evañhi vo, kumāriyo, sikkhitabbaṁ.",
  "an5.33:7.1_0": "Tasmātiha, kumāriyo, evaṁ sikkhitabbaṁ:",
  "an5.33:7.2_0": "‘yo so bhattu abbhantaro antojano dāsāti vā pessāti vā kammakarāti vā,",
  "an5.33:7.2_1": "tesaṁ katañca katato jānissāma akatañca akatato jānissāma,",
  "an5.33:7.2_2": "gilānakānañca balābalaṁ jānissāma,",
  "an5.33:7.2_3": "khādanīyaṁ bhojanīyañcassa paccaṁsena saṁvibhajissāmā’ti.",
  "an5.33:7.3_0": "Evañhi vo, kumāriyo, sikkhitabbaṁ.",
  "an5.33:8.1_0": "Tasmātiha, kumāriyo, evaṁ sikkhitabbaṁ:",
  "an5.33:8.2_0": "‘yaṁ bhattā āharissati dhanaṁ vā dhaññaṁ vā rajataṁ vā jātarūpaṁ vā,",
  "an5.33:8.2_1": "taṁ ārakkhena guttiyā sampādessāma,",
  "an5.33:8.2_2": "tattha ca bhavissāma adhuttī athenī asoṇḍī avināsikāyo’ti.",
  "an5.33:8.3_0": "Evañhi vo, kumāriyo, sikkhitabbaṁ.",
  "an5.33:8.4_0": "Imehi kho, kumāriyo,",
  "an5.33:8.4_1": "pañcahi dhammehi samannāgato mātugāmo kāyassa bhedā paraṁ maraṇā manāpakāyikānaṁ devānaṁ sahabyataṁ upapajjatīti.",
  "an5.33:9.1_0": "Yo naṁ bharati sabbadā,",
  "an5.33:9.2_0": "niccaṁ ātāpi ussuko;",
  "an5.33:9.3_0": "Sabbakāmaharaṁ posaṁ,",
  "an5.33:9.4_0": "bhattāraṁ nātimaññati.",
  "an5.33:10.1_0": "Na cāpi sotthi bhattāraṁ,",
  "an5.33:10.2_0": "issācārena rosaye;",
  "an5.33:10.3_0": "Bhattu ca garuno sabbe,",
  "an5.33:10.4_0": "paṭipūjeti paṇḍitā.",
  "an5.33:11.1_0": "Uṭṭhāhikā analasā,",
  "an5.33:11.2_0": "saṅgahitaparijjanā;",
  "an5.33:11.3_0": "Bhattu manāpaṁ carati,",
  "an5.33:11.4_0": "sambhataṁ anurakkhati.",
  "an5.33:12.1_0": "Yā evaṁ vattatī nārī,",
  "an5.33:12.2_0": "bhattuchandavasānugā;",
  "an5.33:12.3_0": "Manāpā nāma te devā,",
  "an5.33:12.4_0": "yattha sā upapajjatī”ti.",
  "an5.33:12.5_0": "Tatiyaṁ.",
  "an5.34:0.1_0": "Aṅguttara Nikāya 5.34",
  "an5.34:0.2_0": "4. Sumanavagga",
  "an5.34:0.3_0": "Sīhasenāpatisutta",
  "an5.34:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.34:1.2_0": "Atha kho sīho senāpati yena bhagavā tenupasaṅkami;",
  "an5.34:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.34:1.2_2": "Ekamantaṁ nisinno kho sīho senāpati bhagavantaṁ etadavoca:",
  "an5.34:1.3_0": "“sakkā nu kho, bhante, bhagavā sandiṭṭhikaṁ dānaphalaṁ paññāpetun”ti?",
  "an5.34:2.1_0": "“Sakkā, sīhā”ti bhagavā avoca:",
  "an5.34:2.2_0": "“dāyako, sīha, dānapati bahuno janassa piyo hoti manāpo.",
  "an5.34:2.3_0": "Yampi, sīha, dāyako dānapati bahuno janassa piyo hoti manāpo, idampi sandiṭṭhikaṁ dānaphalaṁ.",
  "an5.34:3.1_0": "Puna caparaṁ, sīha, dāyakaṁ dānapatiṁ santo sappurisā bhajanti.",
  "an5.34:3.2_0": "Yampi, sīha, dāyakaṁ dānapatiṁ santo sappurisā bhajanti, idampi sandiṭṭhikaṁ dānaphalaṁ.",
  "an5.34:4.1_0": "Puna caparaṁ, sīha, dāyakassa dānapatino kalyāṇo kittisaddo abbhuggacchati.",
  "an5.34:4.2_0": "Yampi, sīha, dāyakassa dānapatino kalyāṇo kittisaddo abbhuggacchati, idampi sandiṭṭhikaṁ dānaphalaṁ.",
  "an5.34:5.1_0": "Puna caparaṁ, sīha,",
  "an5.34:5.1_1": "dāyako dānapati yaṁ yadeva parisaṁ upasaṅkamati—yadi khattiyaparisaṁ yadi brāhmaṇaparisaṁ yadi gahapatiparisaṁ",
  "an5.34:5.1_2": "yadi samaṇaparisaṁ—visārado upasaṅkamati amaṅkubhūto.",
  "an5.34:5.2_0": "Yampi, sīha,",
  "an5.34:5.2_1": "dāyako dānapati yaṁ yadeva parisaṁ upasaṅkamati—yadi khattiyaparisaṁ yadi brāhmaṇaparisaṁ yadi gahapatiparisaṁ",
  "an5.34:5.2_2": "yadi samaṇaparisaṁ—visārado upasaṅkamati amaṅkubhūto,",
  "an5.34:5.2_3": "idampi sandiṭṭhikaṁ dānaphalaṁ.",
  "an5.34:6.1_0": "Puna caparaṁ, sīha, dāyako dānapati kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.34:6.2_0": "Yampi, sīha,",
  "an5.34:6.2_1": "dāyako dānapati kāyassa bhedā paraṁ maraṇā sugatiṁ saggaṁ lokaṁ upapajjati,",
  "an5.34:6.2_2": "idaṁ samparāyikaṁ dānaphalan”ti.",
  "an5.34:7.1_0": "Evaṁ vutte, sīho senāpati bhagavantaṁ etadavoca:",
  "an5.34:7.2_0": "“yānimāni, bhante,",
  "an5.34:7.2_1": "bhagavatā cattāri sandiṭṭhikāni dānaphalāni akkhātāni,",
  "an5.34:7.2_2": "nāhaṁ ettha bhagavato saddhāya gacchāmi;",
  "an5.34:7.2_3": "ahaṁ petāni jānāmi.",
  "an5.34:7.3_0": "Ahaṁ, bhante, dāyako dānapati bahuno janassa piyo manāpo.",
  "an5.34:7.4_0": "Ahaṁ, bhante, dāyako dānapati; maṁ santo sappurisā bhajanti.",
  "an5.34:7.5_0": "Ahaṁ, bhante,",
  "an5.34:7.5_1": "dāyako dānapati;",
  "an5.34:7.5_2": "mayhaṁ kalyāṇo kittisaddo abbhuggato:",
  "an5.34:7.5_3": "‘sīho senāpati dāyako kārako saṅghupaṭṭhāko’ti.",
  "an5.34:7.6_0": "Ahaṁ, bhante,",
  "an5.34:7.6_1": "dāyako dānapati yaṁ yadeva parisaṁ upasaṅkamāmi—yadi khattiyaparisaṁ yadi brāhmaṇaparisaṁ yadi gahapatiparisaṁ",
  "an5.34:7.6_2": "yadi samaṇaparisaṁ—visārado upasaṅkamāmi amaṅkubhūto.",
  "an5.34:7.7_0": "Yānimāni, bhante,",
  "an5.34:7.7_1": "bhagavatā cattāri sandiṭṭhikāni dānaphalāni akkhātāni,",
  "an5.34:7.7_2": "nāhaṁ ettha bhagavato saddhāya gacchāmi;",
  "an5.34:7.7_3": "ahaṁ petāni jānāmi.",
  "an5.34:7.8_0": "Yañca kho maṁ, bhante, bhagavā evamāha:",
  "an5.34:7.9_0": "‘dāyako, sīha,",
  "an5.34:7.9_1": "dānapati kāyassa bhedā paraṁ maraṇā sugatiṁ saggaṁ lokaṁ upapajjatī’ti,",
  "an5.34:7.9_2": "etāhaṁ na jānāmi;",
  "an5.34:7.9_3": "ettha ca panāhaṁ bhagavato saddhāya gacchāmī”ti.",
  "an5.34:7.10_0": "“Evametaṁ, sīha, evametaṁ, sīha.",
  "an5.34:7.11_0": "Dāyako dānapati kāyassa bhedā paraṁ maraṇā sugatiṁ saggaṁ lokaṁ upapajjatīti.",
  "an5.34:8.1_0": "Dadaṁ piyo hoti bhajanti naṁ bahū,",
  "an5.34:8.2_0": "Kittiñca pappoti yaso ca vaḍḍhati;",
  "an5.34:8.3_0": "Amaṅkubhūto parisaṁ vigāhati,",
  "an5.34:8.4_0": "Visārado hoti naro amaccharī.",
  "an5.34:9.1_0": "Tasmā hi dānāni dadanti paṇḍitā,",
  "an5.34:9.2_0": "Vineyya maccheramalaṁ sukhesino;",
  "an5.34:9.3_0": "Te dīgharattaṁ tidive patiṭṭhitā,",
  "an5.34:9.4_0": "Devānaṁ sahabyagatā ramanti te.",
  "an5.34:10.1_0": "Katāvakāsā katakusalā ito cutā,",
  "an5.34:10.2_0": "Sayaṁpabhā anuvicaranti nandanaṁ;",
  "an5.34:10.3_0": "Te tattha nandanti ramanti modare,",
  "an5.34:10.4_0": "Samappitā kāmaguṇehi pañcahi;",
  "an5.34:10.5_0": "Katvāna vākyaṁ asitassa tādino,",
  "an5.34:10.6_0": "Ramanti sagge sugatassa sāvakā”ti.",
  "an5.34:10.7_0": "Catutthaṁ.",
  "an5.35:0.1_0": "Aṅguttara Nikāya 5.35",
  "an5.35:0.2_0": "4. Sumanavagga",
  "an5.35:0.3_0": "Dānānisaṁsasutta",
  "an5.35:1.1_0": "“Pañcime, bhikkhave, dāne ānisaṁsā.",
  "an5.35:1.2_0": "Katame pañca?",
  "an5.35:1.3_0": "Bahuno janassa piyo hoti manāpo;",
  "an5.35:1.4_0": "santo sappurisā bhajanti;",
  "an5.35:1.5_0": "kalyāṇo kittisaddo abbhuggacchati;",
  "an5.35:1.6_0": "gihidhammā anapagato hoti;",
  "an5.35:1.7_0": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.35:1.8_0": "Ime kho, bhikkhave, pañca dāne ānisaṁsāti.",
  "an5.35:2.1_0": "Dadamāno piyo hoti,",
  "an5.35:2.2_0": "sataṁ dhammaṁ anukkamaṁ;",
  "an5.35:2.3_0": "Santo naṁ sadā bhajanti,",
  "an5.35:2.4_0": "saññatā brahmacārayo.",
  "an5.35:3.1_0": "Te tassa dhammaṁ desenti,",
  "an5.35:3.2_0": "Sabbadukkhāpanūdanaṁ;",
  "an5.35:3.3_0": "Yaṁ so dhammaṁ idhaññāya,",
  "an5.35:3.4_0": "Parinibbāti anāsavo”ti.",
  "an5.35:3.5_0": "Pañcamaṁ.",
  "an5.36:0.1_0": "Aṅguttara Nikāya 5.36",
  "an5.36:0.2_0": "4. Sumanavagga",
  "an5.36:0.3_0": "Kāladānasutta",
  "an5.36:1.1_0": "“Pañcimāni, bhikkhave, kāladānāni.",
  "an5.36:1.2_0": "Katamāni pañca?",
  "an5.36:1.3_0": "Āgantukassa dānaṁ deti;",
  "an5.36:1.4_0": "gamikassa dānaṁ deti;",
  "an5.36:1.5_0": "gilānassa dānaṁ deti;",
  "an5.36:1.6_0": "dubbhikkhe dānaṁ deti;",
  "an5.36:1.7_0": "yāni tāni navasassāni navaphalāni tāni paṭhamaṁ sīlavantesu patiṭṭhāpeti.",
  "an5.36:1.8_0": "Imāni kho, bhikkhave, pañca kāladānānīti.",
  "an5.36:2.1_0": "Kāle dadanti sappaññā,",
  "an5.36:2.2_0": "vadaññū vītamaccharā;",
  "an5.36:2.3_0": "Kālena dinnaṁ ariyesu,",
  "an5.36:2.4_0": "ujubhūtesu tādisu.",
  "an5.36:3.1_0": "Vippasannamanā tassa,",
  "an5.36:3.2_0": "vipulā hoti dakkhiṇā;",
  "an5.36:3.3_0": "Ye tattha anumodanti,",
  "an5.36:3.4_0": "veyyāvaccaṁ karonti vā;",
  "an5.36:3.5_0": "Na tena dakkhiṇā ūnā,",
  "an5.36:3.6_0": "tepi puññassa bhāgino.",
  "an5.36:4.1_0": "Tasmā dade appaṭivānacitto,",
  "an5.36:4.2_0": "Yattha dinnaṁ mahapphalaṁ;",
  "an5.36:4.3_0": "Puññāni paralokasmiṁ,",
  "an5.36:4.4_0": "Patiṭṭhā honti pāṇinan”ti.",
  "an5.36:4.5_0": "Chaṭṭhaṁ.",
  "an5.37:0.1_0": "Aṅguttara Nikāya 5.37",
  "an5.37:0.2_0": "4. Sumanavagga",
  "an5.37:0.3_0": "Bhojanasutta",
  "an5.37:1.1_0": "“Bhojanaṁ, bhikkhave, dadamāno dāyako paṭiggāhakānaṁ pañca ṭhānāni deti.",
  "an5.37:1.2_0": "Katamāni pañca?",
  "an5.37:1.3_0": "Āyuṁ deti, vaṇṇaṁ deti, sukhaṁ deti, balaṁ deti, paṭibhānaṁ deti.",
  "an5.37:1.4_0": "Āyuṁ kho pana datvā āyussa bhāgī hoti dibbassa vā mānusassa vā;",
  "an5.37:1.5_0": "vaṇṇaṁ datvā vaṇṇassa bhāgī hoti dibbassa vā mānusassa vā;",
  "an5.37:1.6_0": "sukhaṁ datvā sukhassa bhāgī hoti dibbassa vā mānusassa vā;",
  "an5.37:1.7_0": "balaṁ datvā balassa bhāgī hoti dibbassa vā mānusassa vā;",
  "an5.37:1.8_0": "paṭibhānaṁ datvā paṭibhānassa bhāgī hoti dibbassa vā mānusassa vā.",
  "an5.37:1.9_0": "Bhojanaṁ, bhikkhave, dadamāno dāyako paṭiggāhakānaṁ imāni pañca ṭhānāni detīti.",
  "an5.37:2.1_0": "Āyudo balado dhīro,",
  "an5.37:2.2_0": "vaṇṇado paṭibhānado;",
  "an5.37:2.3_0": "Sukhassa dātā medhāvī,",
  "an5.37:2.4_0": "sukhaṁ so adhigacchati.",
  "an5.37:3.1_0": "Āyuṁ datvā balaṁ vaṇṇaṁ,",
  "an5.37:3.2_0": "sukhañca paṭibhānakaṁ;",
  "an5.37:3.3_0": "Dīghāyu yasavā hoti,",
  "an5.37:3.4_0": "yattha yatthūpapajjatī”ti.",
  "an5.37:3.5_0": "Sattamaṁ.",
  "an5.38:0.1_0": "Aṅguttara Nikāya 5.38",
  "an5.38:0.2_0": "4. Sumanavagga",
  "an5.38:0.3_0": "Saddhasutta",
  "an5.38:1.1_0": "“Pañcime, bhikkhave, saddhe kulaputte ānisaṁsā.",
  "an5.38:1.2_0": "Katame pañca?",
  "an5.38:1.3_0": "Ye te,",
  "an5.38:1.3_1": "bhikkhave,",
  "an5.38:1.3_2": "loke santo sappurisā te saddhaññeva paṭhamaṁ anukampantā anukampanti,",
  "an5.38:1.3_3": "no tathā assaddhaṁ;",
  "an5.38:1.4_0": "saddhaññeva paṭhamaṁ upasaṅkamantā upasaṅkamanti, no tathā assaddhaṁ;",
  "an5.38:1.5_0": "saddhaññeva paṭhamaṁ paṭiggaṇhantā paṭiggaṇhanti, no tathā assaddhaṁ;",
  "an5.38:1.6_0": "saddhaññeva paṭhamaṁ dhammaṁ desentā desenti, no tathā assaddhaṁ;",
  "an5.38:1.7_0": "saddho kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.38:1.8_0": "Ime kho, bhikkhave, pañca saddhe kulaputte ānisaṁsā.",
  "an5.38:2.1_0": "Seyyathāpi, bhikkhave, subhūmiyaṁ catumahāpathe mahānigrodho samantā pakkhīnaṁ paṭisaraṇaṁ hoti;",
  "an5.38:2.2_0": "evamevaṁ kho,",
  "an5.38:2.2_1": "bhikkhave,",
  "an5.38:2.2_2": "saddho kulaputto bahuno janassa paṭisaraṇaṁ hoti bhikkhūnaṁ bhikkhunīnaṁ upāsakānaṁ upāsikānanti.",
  "an5.38:3.1_0": "Sākhāpattaphalūpeto,",
  "an5.38:3.2_0": "khandhimāva mahādumo;",
  "an5.38:3.3_0": "Mūlavā phalasampanno,",
  "an5.38:3.4_0": "patiṭṭhā hoti pakkhinaṁ.",
  "an5.38:4.1_0": "Manorame āyatane,",
  "an5.38:4.2_0": "sevanti naṁ vihaṅgamā;",
  "an5.38:4.3_0": "Chāyaṁ chāyatthikā yanti,",
  "an5.38:4.4_0": "phalatthā phalabhojino.",
  "an5.38:5.1_0": "Tatheva sīlasampannaṁ,",
  "an5.38:5.2_0": "saddhaṁ purisapuggalaṁ;",
  "an5.38:5.3_0": "Nivātavuttiṁ atthaddhaṁ,",
  "an5.38:5.4_0": "sorataṁ sakhilaṁ muduṁ.",
  "an5.38:6.1_0": "Vītarāgā vītadosā,",
  "an5.38:6.2_0": "vītamohā anāsavā;",
  "an5.38:6.3_0": "Puññakkhettāni lokasmiṁ,",
  "an5.38:6.4_0": "sevanti tādisaṁ naraṁ.",
  "an5.38:7.1_0": "Te tassa dhammaṁ desenti,",
  "an5.38:7.2_0": "Sabbadukkhāpanūdanaṁ;",
  "an5.38:7.3_0": "Yaṁ so dhammaṁ idhaññāya,",
  "an5.38:7.4_0": "Parinibbāti anāsavo”ti.",
  "an5.38:7.5_0": "Aṭṭhamaṁ.",
  "an5.39:0.1_0": "Aṅguttara Nikāya 5.39",
  "an5.39:0.2_0": "4. Sumanavagga",
  "an5.39:0.3_0": "Puttasutta",
  "an5.39:1.1_0": "“Pañcimāni, bhikkhave, ṭhānāni sampassantā mātāpitaro puttaṁ icchanti kule jāyamānaṁ.",
  "an5.39:1.2_0": "Katamāni pañca?",
  "an5.39:1.3_0": "Bhato vā no bharissati;",
  "an5.39:1.4_0": "kiccaṁ vā no karissati;",
  "an5.39:1.5_0": "kulavaṁso ciraṁ ṭhassati;",
  "an5.39:1.6_0": "dāyajjaṁ paṭipajjissati;",
  "an5.39:1.7_0": "atha vā pana petānaṁ kālaṅkatānaṁ dakkhiṇaṁ anuppadassatīti.",
  "an5.39:1.8_0": "Imāni kho, bhikkhave, pañca ṭhānāni sampassantā mātāpitaro puttaṁ icchanti kule jāyamānanti.",
  "an5.39:2.1_0": "Pañca ṭhānāni sampassaṁ,",
  "an5.39:2.2_0": "puttaṁ icchanti paṇḍitā;",
  "an5.39:2.3_0": "Bhato vā no bharissati,",
  "an5.39:2.4_0": "kiccaṁ vā no karissati.",
  "an5.39:3.1_0": "Kulavaṁso ciraṁ tiṭṭhe,",
  "an5.39:3.2_0": "dāyajjaṁ paṭipajjati;",
  "an5.39:3.3_0": "Atha vā pana petānaṁ,",
  "an5.39:3.4_0": "dakkhiṇaṁ anuppadassati.",
  "an5.39:4.1_0": "Ṭhānānetāni sampassaṁ,",
  "an5.39:4.2_0": "puttaṁ icchanti paṇḍitā;",
  "an5.39:4.3_0": "Tasmā santo sappurisā,",
  "an5.39:4.4_0": "kataññū katavedino.",
  "an5.39:5.1_0": "Bharanti mātāpitaro,",
  "an5.39:5.2_0": "pubbe katamanussaraṁ;",
  "an5.39:5.3_0": "Karonti nesaṁ kiccāni,",
  "an5.39:5.4_0": "yathā taṁ pubbakārinaṁ.",
  "an5.39:6.1_0": "Ovādakārī bhataposī,",
  "an5.39:6.2_0": "kulavaṁsaṁ ahāpayaṁ;",
  "an5.39:6.3_0": "Saddho sīlena sampanno,",
  "an5.39:6.4_0": "putto hoti pasaṁsiyo”ti.",
  "an5.39:6.5_0": "Navamaṁ.",
  "an5.40:0.1_0": "Aṅguttara Nikāya 5.40",
  "an5.40:0.2_0": "4. Sumanavagga",
  "an5.40:0.3_0": "Mahāsālaputtasutta",
  "an5.40:1.1_0": "“Himavantaṁ, bhikkhave, pabbatarājaṁ nissāya mahāsālā pañcahi vaḍḍhīhi vaḍḍhanti.",
  "an5.40:1.2_0": "Katamāhi pañcahi?",
  "an5.40:1.3_0": "Sākhāpattapalāsena vaḍḍhanti;",
  "an5.40:1.4_0": "tacena vaḍḍhanti;",
  "an5.40:1.5_0": "papaṭikāya vaḍḍhanti;",
  "an5.40:1.6_0": "pheggunā vaḍḍhanti;",
  "an5.40:1.7_0": "sārena vaḍḍhanti.",
  "an5.40:1.8_0": "Himavantaṁ, bhikkhave, pabbatarājaṁ nissāya mahāsālā imāhi pañcahi vaḍḍhīhi vaḍḍhanti.",
  "an5.40:1.9_0": "Evamevaṁ kho, bhikkhave, saddhaṁ kulaputtaṁ nissāya antojano pañcahi vaḍḍhīhi vaḍḍhati.",
  "an5.40:1.10_0": "Katamāhi pañcahi?",
  "an5.40:1.11_0": "Saddhāya vaḍḍhati;",
  "an5.40:1.12_0": "sīlena vaḍḍhati;",
  "an5.40:1.13_0": "sutena vaḍḍhati;",
  "an5.40:1.14_0": "cāgena vaḍḍhati;",
  "an5.40:1.15_0": "paññāya vaḍḍhati.",
  "an5.40:1.16_0": "Saddhaṁ, bhikkhave, kulaputtaṁ nissāya antojano imāhi pañcahi vaḍḍhīhi vaḍḍhatīti.",
  "an5.40:2.1_0": "Yathā hi pabbato selo,",
  "an5.40:2.2_0": "araññasmiṁ brahāvane;",
  "an5.40:2.3_0": "Taṁ rukkhā upanissāya,",
  "an5.40:2.4_0": "vaḍḍhante te vanappatī.",
  "an5.40:3.1_0": "Tatheva sīlasampannaṁ,",
  "an5.40:3.2_0": "Saddhaṁ kulaputtaṁ imaṁ;",
  "an5.40:3.3_0": "Upanissāya vaḍḍhanti,",
  "an5.40:3.4_0": "Puttadārā ca bandhavā;",
  "an5.40:3.5_0": "Amaccā ñātisaṅghā ca,",
  "an5.40:3.6_0": "Ye cassa anujīvino.",
  "an5.40:4.1_0": "Tyassa sīlavato sīlaṁ,",
  "an5.40:4.2_0": "cāgaṁ sucaritāni ca;",
  "an5.40:4.3_0": "Passamānānukubbanti,",
  "an5.40:4.4_0": "ye bhavanti vicakkhaṇā.",
  "an5.40:5.1_0": "Idha dhammaṁ caritvāna,",
  "an5.40:5.2_0": "maggaṁ sugatigāminaṁ;",
  "an5.40:5.3_0": "Nandino devalokasmiṁ,",
  "an5.40:5.4_0": "modanti kāmakāmino”ti.",
  "an5.40:5.5_0": "Dasamaṁ.",
  "an5.40:5.6_0": "Sumanavaggo catuttho.",
  "an5.40:6.0_0": "Tassuddānaṁ",
  "an5.40:6.1_0": "Sumanā cundī uggaho,",
  "an5.40:6.2_0": "sīho dānānisaṁsako;",
  "an5.40:6.3_0": "Kālabhojanasaddhā ca,",
  "an5.40:6.4_0": "puttasālehi te dasāti.",
  "an5.41:0.1_0": "Aṅguttara Nikāya 5.41",
  "an5.41:0.2_0": "5. Muṇḍarājavagga",
  "an5.41:0.3_0": "Ādiyasutta",
  "an5.41:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an5.41:1.2_0": "Atha kho anāthapiṇḍiko gahapati yena bhagavā tenupasaṅkami;",
  "an5.41:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.41:1.2_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an5.41:1.3_0": "“pañcime, gahapati, bhogānaṁ ādiyā.",
  "an5.41:1.4_0": "Katame pañca?",
  "an5.41:1.5_0": "Idha, gahapati,",
  "an5.41:1.5_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.41:1.5_2": "attānaṁ sukheti pīṇeti sammā sukhaṁ pariharati;",
  "an5.41:1.6_0": "mātāpitaro sukheti pīṇeti sammā sukhaṁ pariharati;",
  "an5.41:1.7_0": "puttadāradāsakammakaraporise sukheti pīṇeti sammā sukhaṁ pariharati.",
  "an5.41:1.8_0": "Ayaṁ paṭhamo bhogānaṁ ādiyo.",
  "an5.41:2.1_0": "Puna caparaṁ, gahapati,",
  "an5.41:2.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.41:2.1_2": "mittāmacce sukheti pīṇeti sammā sukhaṁ pariharati.",
  "an5.41:2.2_0": "Ayaṁ dutiyo bhogānaṁ ādiyo.",
  "an5.41:3.1_0": "Puna caparaṁ, gahapati,",
  "an5.41:3.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi yā tā honti āpadā—",
  "an5.41:3.2_0": "aggito vā udakato vā rājato vā corato vā appiyato vā dāyādato—",
  "an5.41:3.3_0": "tathārūpāsu āpadāsu bhogehi pariyodhāya vattati, sotthiṁ attānaṁ karoti.",
  "an5.41:3.4_0": "Ayaṁ tatiyo bhogānaṁ ādiyo.",
  "an5.41:4.1_0": "Puna caparaṁ, gahapati,",
  "an5.41:4.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi pañcabaliṁ kattā hoti.",
  "an5.41:4.2_0": "Ñātibaliṁ, atithibaliṁ, pubbapetabaliṁ, rājabaliṁ, devatābaliṁ—",
  "an5.41:4.3_0": "ayaṁ catuttho bhogānaṁ ādiyo.",
  "an5.41:5.1_0": "Puna caparaṁ, gahapati,",
  "an5.41:5.1_1": "ariyasāvako uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.41:5.1_2": "ye te samaṇabrāhmaṇā madappamādā paṭiviratā khantisoracce niviṭṭhā ekamattānaṁ damenti ekamattānaṁ samenti",
  "an5.41:5.1_3": "ekamattānaṁ parinibbāpenti,",
  "an5.41:5.1_4": "tathārūpesu samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.",
  "an5.41:5.2_0": "Ayaṁ pañcamo bhogānaṁ ādiyo.",
  "an5.41:5.3_0": "Ime kho, gahapati, pañca bhogānaṁ ādiyā.",
  "an5.41:6.1_0": "Tassa ce, gahapati,",
  "an5.41:6.1_1": "ariyasāvakassa ime pañca bhogānaṁ ādiye ādiyato bhogā parikkhayaṁ gacchanti,",
  "an5.41:6.1_2": "tassa evaṁ hoti:",
  "an5.41:6.2_0": "‘ye vata bhogānaṁ ādiyā te cāhaṁ ādiyāmi bhogā ca me parikkhayaṁ gacchantī’ti.",
  "an5.41:6.3_0": "Itissa hoti avippaṭisāro.",
  "an5.41:6.4_0": "Tassa ce, gahapati,",
  "an5.41:6.4_1": "ariyasāvakassa ime pañca bhogānaṁ ādiye ādiyato bhogā abhivaḍḍhanti,",
  "an5.41:6.4_2": "tassa evaṁ hoti:",
  "an5.41:6.5_0": "‘ye vata bhogānaṁ ādiyā te cāhaṁ ādiyāmi bhogā ca me abhivaḍḍhantī’ti.",
  "an5.41:6.6_0": "Itissa hoti ubhayeneva avippaṭisāroti.",
  "an5.41:7.1_0": "Bhuttā bhogā bhatā bhaccā,",
  "an5.41:7.2_0": "vitiṇṇā āpadāsu me;",
  "an5.41:7.3_0": "Uddhaggā dakkhiṇā dinnā,",
  "an5.41:7.4_0": "atho pañcabalīkatā;",
  "an5.41:7.5_0": "Upaṭṭhitā sīlavanto,",
  "an5.41:7.6_0": "saññatā brahmacārayo.",
  "an5.41:8.1_0": "Yadatthaṁ bhogaṁ iccheyya,",
  "an5.41:8.2_0": "paṇḍito gharamāvasaṁ;",
  "an5.41:8.3_0": "So me attho anuppatto,",
  "an5.41:8.4_0": "kataṁ ananutāpiyaṁ.",
  "an5.41:9.1_0": "Etaṁ anussaraṁ macco,",
  "an5.41:9.2_0": "ariyadhamme ṭhito naro;",
  "an5.41:9.3_0": "Idheva naṁ pasaṁsanti,",
  "an5.41:9.4_0": "pecca sagge pamodatī”ti.",
  "an5.41:9.5_0": "Paṭhamaṁ.",
  "an5.42:0.1_0": "Aṅguttara Nikāya 5.42",
  "an5.42:0.2_0": "5. Muṇḍarājavagga",
  "an5.42:0.3_0": "Sappurisasutta",
  "an5.42:1.1_0": "“Sappuriso, bhikkhave, kule jāyamāno bahuno janassa atthāya hitāya sukhāya hoti;",
  "an5.42:1.2_0": "mātāpitūnaṁ atthāya hitāya sukhāya hoti;",
  "an5.42:1.3_0": "puttadārassa atthāya hitāya sukhāya hoti;",
  "an5.42:1.4_0": "dāsakammakaraporisassa atthāya hitāya sukhāya hoti;",
  "an5.42:1.5_0": "mittāmaccānaṁ atthāya hitāya sukhāya hoti;",
  "an5.42:1.6_0": "samaṇabrāhmaṇānaṁ atthāya hitāya sukhāya hoti.",
  "an5.42:2.1_0": "Seyyathāpi, bhikkhave, mahāmegho sabbasassāni sampādento bahuno janassa atthāya hitāya sukhāya hoti;",
  "an5.42:2.2_0": "evamevaṁ kho, bhikkhave, sappuriso kule jāyamāno bahuno janassa atthāya hitāya sukhāya hoti;",
  "an5.42:2.3_0": "mātāpitūnaṁ atthāya hitāya sukhāya hoti;",
  "an5.42:2.4_0": "puttadārassa atthāya hitāya sukhāya hoti;",
  "an5.42:2.5_0": "dāsakammakaraporisassa atthāya hitāya sukhāya hoti;",
  "an5.42:2.6_0": "mittāmaccānaṁ atthāya hitāya sukhāya hoti;",
  "an5.42:2.7_0": "samaṇabrāhmaṇānaṁ atthāya hitāya sukhāya hotīti.",
  "an5.42:3.1_0": "Hito bahunnaṁ paṭipajja bhoge,",
  "an5.42:3.2_0": "Taṁ devatā rakkhati dhammaguttaṁ;",
  "an5.42:3.3_0": "Bahussutaṁ sīlavatūpapannaṁ,",
  "an5.42:3.4_0": "Dhamme ṭhitaṁ na vijahati kitti.",
  "an5.42:4.1_0": "Dhammaṭṭhaṁ sīlasampannaṁ,",
  "an5.42:4.2_0": "saccavādiṁ hirīmanaṁ;",
  "an5.42:4.3_0": "Nekkhaṁ jambonadasseva,",
  "an5.42:4.4_0": "ko taṁ ninditumarahati;",
  "an5.42:4.5_0": "Devāpi naṁ pasaṁsanti,",
  "an5.42:4.6_0": "brahmunāpi pasaṁsito”ti.",
  "an5.42:4.7_0": "Dutiyaṁ.",
  "an5.43:0.1_0": "Aṅguttara Nikāya 5.43",
  "an5.43:0.2_0": "5. Muṇḍarājavagga",
  "an5.43:0.3_0": "Iṭṭhasutta",
  "an5.43:1.1_0": "Atha kho anāthapiṇḍiko gahapati yena bhagavā tenupasaṅkami;",
  "an5.43:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.43:1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an5.43:2.1_0": "“Pañcime, gahapati, dhammā iṭṭhā kantā manāpā dullabhā lokasmiṁ.",
  "an5.43:2.2_0": "Katame pañca?",
  "an5.43:2.3_0": "Āyu, gahapati, iṭṭho kanto manāpo dullabho lokasmiṁ;",
  "an5.43:2.4_0": "vaṇṇo iṭṭho kanto manāpo dullabho lokasmiṁ;",
  "an5.43:2.5_0": "sukhaṁ iṭṭhaṁ kantaṁ manāpaṁ dullabhaṁ lokasmiṁ;",
  "an5.43:2.6_0": "yaso iṭṭho kanto manāpo dullabho lokasmiṁ;",
  "an5.43:2.7_0": "saggā iṭṭhā kantā manāpā dullabhā lokasmiṁ.",
  "an5.43:2.8_0": "Ime kho, gahapati, pañca dhammā iṭṭhā kantā manāpā dullabhā lokasmiṁ.",
  "an5.43:3.1_0": "Imesaṁ kho, gahapati,",
  "an5.43:3.1_1": "pañcannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ na āyācanahetu vā patthanāhetu vā paṭilābhaṁ vadāmi.",
  "an5.43:3.2_0": "Imesaṁ kho, gahapati,",
  "an5.43:3.2_1": "pañcannaṁ dhammānaṁ iṭṭhānaṁ kantānaṁ manāpānaṁ dullabhānaṁ lokasmiṁ āyācanahetu vā patthanāhetu vā paṭilābho abhavissa,",
  "an5.43:3.2_2": "ko idha kena hāyetha?",
  "an5.43:4.1_0": "Na kho, gahapati, arahati ariyasāvako āyukāmo āyuṁ āyācituṁ vā abhinandituṁ vā āyussa vāpi hetu.",
  "an5.43:4.2_0": "Āyukāmena, gahapati, ariyasāvakena āyusaṁvattanikā paṭipadā paṭipajjitabbā.",
  "an5.43:4.3_0": "Āyusaṁvattanikā hissa paṭipadā paṭipannā āyupaṭilābhāya saṁvattati.",
  "an5.43:4.4_0": "So lābhī hoti āyussa dibbassa vā mānusassa vā.",
  "an5.43:5.1_0": "Na kho, gahapati,",
  "an5.43:5.1_1": "arahati ariyasāvako vaṇṇakāmo vaṇṇaṁ āyācituṁ vā abhinandituṁ vā vaṇṇassa vāpi hetu.",
  "an5.43:5.2_0": "Vaṇṇakāmena, gahapati, ariyasāvakena vaṇṇasaṁvattanikā paṭipadā paṭipajjitabbā.",
  "an5.43:5.3_0": "Vaṇṇasaṁvattanikā hissa paṭipadā paṭipannā vaṇṇapaṭilābhāya saṁvattati.",
  "an5.43:5.4_0": "So lābhī hoti vaṇṇassa dibbassa vā mānusassa vā.",
  "an5.43:6.1_0": "Na kho, gahapati,",
  "an5.43:6.1_1": "arahati ariyasāvako sukhakāmo sukhaṁ āyācituṁ vā abhinandituṁ vā sukhassa vāpi hetu.",
  "an5.43:6.2_0": "Sukhakāmena, gahapati, ariyasāvakena sukhasaṁvattanikā paṭipadā paṭipajjitabbā.",
  "an5.43:6.3_0": "Sukhasaṁvattanikā hissa paṭipadā paṭipannā sukhapaṭilābhāya saṁvattati.",
  "an5.43:6.4_0": "So lābhī hoti sukhassa dibbassa vā mānusassa vā.",
  "an5.43:7.1_0": "Na kho, gahapati, arahati ariyasāvako yasakāmo yasaṁ āyācituṁ vā abhinandituṁ vā yasassa vāpi hetu.",
  "an5.43:7.2_0": "Yasakāmena, gahapati, ariyasāvakena yasasaṁvattanikā paṭipadā paṭipajjitabbā.",
  "an5.43:7.3_0": "Yasasaṁvattanikā hissa paṭipadā paṭipannā yasapaṭilābhāya saṁvattati.",
  "an5.43:7.4_0": "So lābhī hoti yasassa dibbassa vā mānusassa vā.",
  "an5.43:8.1_0": "Na kho, gahapati,",
  "an5.43:8.1_1": "arahati ariyasāvako saggakāmo saggaṁ āyācituṁ vā abhinandituṁ vā saggānaṁ vāpi hetu.",
  "an5.43:8.2_0": "Saggakāmena, gahapati, ariyasāvakena saggasaṁvattanikā paṭipadā paṭipajjitabbā.",
  "an5.43:8.3_0": "Saggasaṁvattanikā hissa paṭipadā paṭipannā saggapaṭilābhāya saṁvattati.",
  "an5.43:8.4_0": "So lābhī hoti saggānanti.",
  "an5.43:9.1_0": "Āyuṁ vaṇṇaṁ yasaṁ kittiṁ,",
  "an5.43:9.2_0": "Saggaṁ uccākulīnataṁ;",
  "an5.43:9.3_0": "Ratiyo patthayānena,",
  "an5.43:9.4_0": "Uḷārā aparāparā.",
  "an5.43:10.1_0": "Appamādaṁ pasaṁsanti,",
  "an5.43:10.2_0": "puññakiriyāsu paṇḍitā;",
  "an5.43:10.3_0": "Appamatto ubho atthe,",
  "an5.43:10.4_0": "adhigaṇhāti paṇḍito.",
  "an5.43:11.1_0": "Diṭṭhe dhamme ca yo attho,",
  "an5.43:11.2_0": "yo cattho samparāyiko;",
  "an5.43:11.3_0": "Atthābhisamayā dhīro,",
  "an5.43:11.4_0": "paṇḍitoti pavuccatī”ti.",
  "an5.43:11.5_0": "Tatiyaṁ.",
  "an5.44:0.1_0": "Aṅguttara Nikāya 5.44",
  "an5.44:0.2_0": "5. Muṇḍarājavagga",
  "an5.44:0.3_0": "Manāpadāyīsutta",
  "an5.44:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.44:1.2_0": "Atha kho bhagavā pubbaṇhasamayaṁ nivāsetvā pattacīvaramādāya yena uggassa gahapatino vesālikassa nivesanaṁ tenupasaṅkami;",
  "an5.44:1.2_1": "upasaṅkamitvā paññatte āsane nisīdi.",
  "an5.44:1.3_0": "Atha kho uggo gahapati vesāliko yena bhagavā tenupasaṅkami;",
  "an5.44:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.44:1.3_2": "Ekamantaṁ nisinno kho uggo gahapati vesāliko bhagavantaṁ etadavoca:",
  "an5.44:2.1_0": "“Sammukhā metaṁ, bhante, bhagavato sutaṁ sammukhā paṭiggahitaṁ:",
  "an5.44:2.2_0": "‘manāpadāyī labhate manāpan’ti.",
  "an5.44:2.3_0": "Manāpaṁ me, bhante, sālapupphakaṁ khādanīyaṁ;",
  "an5.44:2.4_0": "taṁ me bhagavā paṭiggaṇhātu anukampaṁ upādāyā”ti.",
  "an5.44:2.5_0": "Paṭiggahesi bhagavā anukampaṁ upādāya.",
  "an5.44:3.1_0": "“Sammukhā metaṁ, bhante, bhagavato sutaṁ sammukhā paṭiggahitaṁ:",
  "an5.44:3.2_0": "‘manāpadāyī labhate manāpan’ti.",
  "an5.44:3.3_0": "Manāpaṁ me, bhante, sampannakolakaṁ sūkaramaṁsaṁ;",
  "an5.44:3.4_0": "taṁ me bhagavā paṭiggaṇhātu anukampaṁ upādāyā”ti.",
  "an5.44:3.5_0": "Paṭiggahesi bhagavā anukampaṁ upādāya.",
  "an5.44:4.1_0": "“Sammukhā metaṁ, bhante, bhagavato sutaṁ sammukhā paṭiggahitaṁ:",
  "an5.44:4.2_0": "‘manāpadāyī labhate manāpan’ti.",
  "an5.44:4.3_0": "Manāpaṁ me, bhante, nibbattatelakaṁ nāliyasākaṁ;",
  "an5.44:4.4_0": "taṁ me bhagavā paṭiggaṇhātu anukampaṁ upādāyā”ti.",
  "an5.44:4.5_0": "Paṭiggahesi bhagavā anukampaṁ upādāya.",
  "an5.44:5.1_0": "“Sammukhā metaṁ, bhante, bhagavato sutaṁ sammukhā paṭiggahitaṁ:",
  "an5.44:5.2_0": "‘manāpadāyī labhate manāpan’ti.",
  "an5.44:5.3_0": "Manāpo me, bhante, sālīnaṁ odano vicitakāḷako anekasūpo anekabyañjano;",
  "an5.44:5.4_0": "taṁ me bhagavā paṭiggaṇhātu anukampaṁ upādāyā”ti.",
  "an5.44:5.5_0": "Paṭiggahesi bhagavā anukampaṁ upādāya.",
  "an5.44:6.1_0": "“Sammukhā metaṁ, bhante, bhagavato sutaṁ sammukhā paṭiggahitaṁ:",
  "an5.44:6.2_0": "‘manāpadāyī labhate manāpan’ti.",
  "an5.44:6.3_0": "Manāpāni me, bhante, kāsikāni vatthāni;",
  "an5.44:6.4_0": "tāni me bhagavā paṭiggaṇhātu anukampaṁ upādāyā”ti.",
  "an5.44:6.5_0": "Paṭiggahesi bhagavā anukampaṁ upādāya.",
  "an5.44:7.1_0": "“Sammukhā metaṁ, bhante, bhagavato sutaṁ sammukhā paṭiggahitaṁ:",
  "an5.44:7.2_0": "‘manāpadāyī labhate manāpan’ti.",
  "an5.44:7.3_0": "Manāpo me, bhante,",
  "an5.44:7.3_1": "pallaṅko gonakatthato paṭalikatthato kadalimigapavarapaccattharaṇo sauttaracchado ubhatolohitakūpadhāno.",
  "an5.44:7.4_0": "Api ca, bhante, mayampetaṁ jānāma:",
  "an5.44:7.5_0": "‘netaṁ bhagavato kappatī’ti.",
  "an5.44:7.6_0": "Idaṁ me, bhante, candanaphalakaṁ agghati adhikasatasahassaṁ;",
  "an5.44:7.7_0": "taṁ me bhagavā paṭiggaṇhātu anukampaṁ upādāyā”ti.",
  "an5.44:7.8_0": "Paṭiggahesi bhagavā anukampaṁ upādāya.",
  "an5.44:7.9_0": "Atha kho bhagavā uggaṁ gahapatiṁ vesālikaṁ iminā anumodanīyena anumodi:",
  "an5.44:8.1_0": "“Manāpadāyī labhate manāpaṁ,",
  "an5.44:8.2_0": "Yo ujjubhūtesu dadāti chandasā;",
  "an5.44:8.3_0": "Acchādanaṁ sayanamannapānaṁ,",
  "an5.44:8.4_0": "Nānāppakārāni ca paccayāni.",
  "an5.44:9.1_0": "Cattañca muttañca anuggahītaṁ,",
  "an5.44:9.2_0": "Khettūpame arahante viditvā;",
  "an5.44:9.3_0": "So duccajaṁ sappuriso cajitvā,",
  "an5.44:9.4_0": "Manāpadāyī labhate manāpan”ti.",
  "an5.44:10.1_0": "Atha kho bhagavā uggaṁ gahapatiṁ vesālikaṁ iminā anumodanīyena anumoditvā uṭṭhāyāsanā pakkāmi.",
  "an5.44:11.1_0": "Atha kho uggo gahapati vesāliko aparena samayena kālamakāsi.",
  "an5.44:11.2_0": "Kālaṅkato ca uggo gahapati vesāliko aññataraṁ manomayaṁ kāyaṁ upapajji.",
  "an5.44:11.3_0": "Tena kho pana samayena bhagavā sāvatthiyaṁ viharati jetavane anāthapiṇḍikassa ārāme.",
  "an5.44:11.4_0": "Atha kho uggo devaputto abhikkantāya rattiyā abhikkantavaṇṇo kevalakappaṁ jetavanaṁ obhāsetvā yena bhagavā tenupasaṅkami;",
  "an5.44:11.4_1": "upasaṅkamitvā bhagavantaṁ abhivādetvā ekamantaṁ aṭṭhāsi.",
  "an5.44:11.4_2": "Ekamantaṁ ṭhitaṁ kho uggaṁ devaputtaṁ bhagavā etadavoca:",
  "an5.44:11.5_0": "“kacci te, ugga, yathādhippāyo”ti?",
  "an5.44:11.6_0": "“Taggha me, bhagavā, yathādhippāyo”ti.",
  "an5.44:11.7_0": "Atha kho bhagavā uggaṁ devaputtaṁ gāthāhi ajjhabhāsi:",
  "an5.44:12.1_0": "“Manāpadāyī labhate manāpaṁ,",
  "an5.44:12.2_0": "Aggassa dātā labhate punaggaṁ;",
  "an5.44:12.3_0": "Varassa dātā varalābhi hoti,",
  "an5.44:12.4_0": "Seṭṭhaṁ dado seṭṭhamupeti ṭhānaṁ.",
  "an5.44:13.1_0": "Yo aggadāyī varadāyī,",
  "an5.44:13.2_0": "seṭṭhadāyī ca yo naro;",
  "an5.44:13.3_0": "Dīghāyu yasavā hoti,",
  "an5.44:13.4_0": "yattha yatthūpapajjatī”ti.",
  "an5.44:13.5_0": "Catutthaṁ.",
  "an5.45:0.1_0": "Aṅguttara Nikāya 5.45",
  "an5.45:0.2_0": "5. Muṇḍarājavagga",
  "an5.45:0.3_0": "Puññābhisandasutta",
  "an5.45:1.1_0": "“Pañcime,",
  "an5.45:1.1_1": "bhikkhave,",
  "an5.45:1.1_2": "puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.",
  "an5.45:2.1_0": "Katame pañca?",
  "an5.45:2.2_0": "Yassa,",
  "an5.45:2.2_1": "bhikkhave,",
  "an5.45:2.2_2": "bhikkhu cīvaraṁ paribhuñjamāno appamāṇaṁ cetosamādhiṁ upasampajja viharati,",
  "an5.45:2.2_3": "appamāṇo tassa puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an5.45:3.1_0": "Yassa,",
  "an5.45:3.1_1": "bhikkhave,",
  "an5.45:3.1_2": "bhikkhu piṇḍapātaṁ paribhuñjamāno …pe… yassa,",
  "an5.45:3.1_3": "bhikkhave,",
  "an5.45:3.1_4": "bhikkhu vihāraṁ paribhuñjamāno …pe… yassa,",
  "an5.45:3.1_5": "bhikkhave,",
  "an5.45:3.1_6": "bhikkhu mañcapīṭhaṁ paribhuñjamāno …pe….",
  "an5.45:4.1_0": "Yassa,",
  "an5.45:4.1_1": "bhikkhave,",
  "an5.45:4.1_2": "bhikkhu gilānappaccayabhesajjaparikkhāraṁ paribhuñjamāno appamāṇaṁ cetosamādhiṁ upasampajja viharati,",
  "an5.45:4.1_3": "appamāṇo tassa puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattati.",
  "an5.45:4.2_0": "Ime kho,",
  "an5.45:4.2_1": "bhikkhave,",
  "an5.45:4.2_2": "pañca puññābhisandā kusalābhisandā sukhassāhārā sovaggikā sukhavipākā saggasaṁvattanikā iṭṭhāya kantāya manāpāya hitāya sukhāya saṁvattanti.",
  "an5.45:5.1_0": "Imehi ca pana,",
  "an5.45:5.1_1": "bhikkhave,",
  "an5.45:5.1_2": "pañcahi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gahetuṁ:",
  "an5.45:5.2_0": "‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.",
  "an5.45:5.3_0": "Atha kho asaṅkheyyo appameyyo mahāpuññakkhandhotveva saṅkhaṁ gacchati.",
  "an5.45:6.1_0": "Seyyathāpi, bhikkhave, mahāsamudde na sukaraṁ udakassa pamāṇaṁ gahetuṁ:",
  "an5.45:6.2_0": "‘ettakāni udakāḷhakānīti vā ettakāni udakāḷhakasatānīti vā ettakāni udakāḷhakasahassānīti vā ettakāni udakāḷhakasatasahassānīti vā;",
  "an5.45:6.3_0": "atha kho asaṅkheyyo appameyyo mahāudakakkhandhotveva saṅkhaṁ gacchati’.",
  "an5.45:6.4_0": "Evamevaṁ kho,",
  "an5.45:6.4_1": "bhikkhave,",
  "an5.45:6.4_2": "imehi pañcahi puññābhisandehi kusalābhisandehi samannāgatassa ariyasāvakassa na sukaraṁ puññassa pamāṇaṁ gahetuṁ:",
  "an5.45:6.5_0": "‘ettako puññābhisando kusalābhisando sukhassāhāro sovaggiko sukhavipāko saggasaṁvattaniko iṭṭhāya kantāya manāpāya hitāya sukhāya saṁvattatī’ti.",
  "an5.45:6.6_0": "Atha kho asaṅkheyyo appameyyo mahāpuññakkhandhotveva saṅkhaṁ gacchatīti.",
  "an5.45:7.1_0": "Mahodadhiṁ aparimitaṁ mahāsaraṁ,",
  "an5.45:7.2_0": "Bahubheravaṁ ratnagaṇānamālayaṁ;",
  "an5.45:7.3_0": "Najjo yathā naragaṇasaṅghasevitā,",
  "an5.45:7.4_0": "Puthū savantī upayanti sāgaraṁ.",
  "an5.45:8.1_0": "Evaṁ naraṁ annadapānavatthadaṁ,",
  "an5.45:8.2_0": "Seyyānisajjattharaṇassa dāyakaṁ;",
  "an5.45:8.3_0": "Puññassa dhārā upayanti paṇḍitaṁ,",
  "an5.45:8.4_0": "Najjo yathā vārivahāva sāgaran”ti.",
  "an5.45:8.5_0": "Pañcamaṁ.",
  "an5.46:0.1_0": "Aṅguttara Nikāya 5.46",
  "an5.46:0.2_0": "5. Muṇḍarājavagga",
  "an5.46:0.3_0": "Sampadāsutta",
  "an5.46:1.1_0": "“Pañcimā, bhikkhave, sampadā.",
  "an5.46:1.2_0": "Katamā pañca?",
  "an5.46:1.3_0": "Saddhāsampadā, sīlasampadā, sutasampadā, cāgasampadā, paññāsampadā—",
  "an5.46:1.4_0": "imā kho, bhikkhave, pañca sampadā”ti.",
  "an5.46:1.5_0": "Chaṭṭhaṁ.",
  "an5.47:0.1_0": "Aṅguttara Nikāya 5.47",
  "an5.47:0.2_0": "5. Muṇḍarājavagga",
  "an5.47:0.3_0": "Dhanasutta",
  "an5.47:1.1_0": "“Pañcimāni, bhikkhave, dhanāni.",
  "an5.47:1.2_0": "Katamāni pañca?",
  "an5.47:1.3_0": "Saddhādhanaṁ, sīladhanaṁ, sutadhanaṁ, cāgadhanaṁ, paññādhanaṁ.",
  "an5.47:2.1_0": "Katamañca, bhikkhave, saddhādhanaṁ?",
  "an5.47:2.2_0": "Idha, bhikkhave, ariyasāvako saddho hoti, saddahati tathāgatassa bodhiṁ:",
  "an5.47:2.3_0": "‘itipi so bhagavā …pe… satthā devamanussānaṁ buddho bhagavā’ti.",
  "an5.47:2.4_0": "Idaṁ vuccati, bhikkhave, saddhādhanaṁ.",
  "an5.47:3.1_0": "Katamañca, bhikkhave, sīladhanaṁ?",
  "an5.47:3.2_0": "Idha,",
  "an5.47:3.2_1": "bhikkhave,",
  "an5.47:3.2_2": "ariyasāvako pāṇātipātā paṭivirato hoti …pe…",
  "an5.47:3.2_3": "surāmerayamajjapamādaṭṭhānā paṭivirato hoti.",
  "an5.47:3.3_0": "Idaṁ vuccati, bhikkhave, sīladhanaṁ.",
  "an5.47:4.1_0": "Katamañca, bhikkhave, sutadhanaṁ?",
  "an5.47:4.2_0": "Idha, bhikkhave, ariyasāvako bahussuto hoti …pe… diṭṭhiyā suppaṭividdho.",
  "an5.47:4.3_0": "Idaṁ vuccati, bhikkhave, sutadhanaṁ.",
  "an5.47:5.1_0": "Katamañca, bhikkhave, cāgadhanaṁ?",
  "an5.47:5.2_0": "Idha,",
  "an5.47:5.2_1": "bhikkhave,",
  "an5.47:5.2_2": "ariyasāvako vigatamalamaccherena cetasā agāraṁ ajjhāvasati muttacāgo payatapāṇi vosaggarato yācayogo dānasaṁvibhāgarato.",
  "an5.47:5.3_0": "Idaṁ vuccati, bhikkhave, cāgadhanaṁ.",
  "an5.47:6.1_0": "Katamañca, bhikkhave, paññādhanaṁ?",
  "an5.47:6.2_0": "Idha,",
  "an5.47:6.2_1": "bhikkhave,",
  "an5.47:6.2_2": "ariyasāvako paññavā hoti,",
  "an5.47:6.2_3": "udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.47:6.3_0": "Idaṁ vuccati, bhikkhave, paññādhanaṁ.",
  "an5.47:6.4_0": "Imāni kho, bhikkhave, pañca dhanānīti.",
  "an5.47:7.1_0": "Yassa saddhā tathāgate,",
  "an5.47:7.2_0": "acalā suppatiṭṭhitā;",
  "an5.47:7.3_0": "Sīlañca yassa kalyāṇaṁ,",
  "an5.47:7.4_0": "ariyakantaṁ pasaṁsitaṁ.",
  "an5.47:8.1_0": "Saṅghe pasādo yassatthi,",
  "an5.47:8.2_0": "ujubhūtañca dassanaṁ;",
  "an5.47:8.3_0": "Adaliddoti taṁ āhu,",
  "an5.47:8.4_0": "amoghaṁ tassa jīvitaṁ.",
  "an5.47:9.1_0": "Tasmā saddhañca sīlañca,",
  "an5.47:9.2_0": "pasādaṁ dhammadassanaṁ;",
  "an5.47:9.3_0": "Anuyuñjetha medhāvī,",
  "an5.47:9.4_0": "saraṁ buddhāna sāsanan”ti.",
  "an5.47:9.5_0": "Sattamaṁ.",
  "an5.48:0.1_0": "Aṅguttara Nikāya 5.48",
  "an5.48:0.2_0": "5. Muṇḍarājavagga",
  "an5.48:0.3_0": "Alabbhanīyaṭhānasutta",
  "an5.48:1.1_0": "“Pañcimāni,",
  "an5.48:1.1_1": "bhikkhave,",
  "an5.48:1.1_2": "alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.48:1.2_0": "Katamāni pañca?",
  "an5.48:1.3_0": "‘Jarādhammaṁ mā jīrī’ti alabbhanīyaṁ ṭhānaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.48:1.4_0": "‘Byādhidhammaṁ mā byādhīyī’ti …pe…",
  "an5.48:1.4_1": "‘maraṇadhammaṁ mā mīyī’ti …",
  "an5.48:1.4_2": "‘khayadhammaṁ mā khīyī’ti …",
  "an5.48:1.4_3": "‘nassanadhammaṁ mā nassī’ti alabbhanīyaṁ ṭhānaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.48:2.1_0": "Assutavato, bhikkhave, puthujjanassa jarādhammaṁ jīrati.",
  "an5.48:2.2_0": "So jarādhamme jiṇṇe na iti paṭisañcikkhati:",
  "an5.48:2.3_0": "‘na kho mayhevekassa jarādhammaṁ jīrati,",
  "an5.48:2.3_1": "atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.",
  "an5.48:2.4_0": "Ahañceva kho pana jarādhamme jiṇṇe soceyyaṁ kilameyyaṁ parideveyyaṁ,",
  "an5.48:2.4_1": "urattāḷiṁ kandeyyaṁ,",
  "an5.48:2.4_2": "sammohaṁ āpajjeyyaṁ,",
  "an5.48:2.4_3": "bhattampi me nacchādeyya,",
  "an5.48:2.4_4": "kāyepi dubbaṇṇiyaṁ okkameyya,",
  "an5.48:2.4_5": "kammantāpi nappavatteyyuṁ,",
  "an5.48:2.4_6": "amittāpi attamanā assu,",
  "an5.48:2.4_7": "mittāpi dummanā assū’ti.",
  "an5.48:2.5_0": "So jarādhamme jiṇṇe socati kilamati paridevati, urattāḷiṁ kandati, sammohaṁ āpajjati.",
  "an5.48:2.6_0": "Ayaṁ vuccati, bhikkhave:",
  "an5.48:2.7_0": "‘assutavā puthujjano viddho savisena sokasallena attānaṁyeva paritāpeti’.",
  "an5.48:3.1_0": "Puna caparaṁ,",
  "an5.48:3.1_1": "bhikkhave,",
  "an5.48:3.1_2": "assutavato puthujjanassa byādhidhammaṁ byādhīyati …pe…",
  "an5.48:3.1_3": "maraṇadhammaṁ mīyati …",
  "an5.48:3.1_4": "khayadhammaṁ khīyati …",
  "an5.48:3.1_5": "nassanadhammaṁ nassati.",
  "an5.48:3.2_0": "So nassanadhamme naṭṭhe na iti paṭisañcikkhati:",
  "an5.48:3.3_0": "‘na kho mayhevekassa nassanadhammaṁ nassati,",
  "an5.48:3.3_1": "atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.",
  "an5.48:3.4_0": "Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ,",
  "an5.48:3.4_1": "urattāḷiṁ kandeyyaṁ,",
  "an5.48:3.4_2": "sammohaṁ āpajjeyyaṁ,",
  "an5.48:3.4_3": "bhattampi me nacchādeyya,",
  "an5.48:3.4_4": "kāyepi dubbaṇṇiyaṁ okkameyya,",
  "an5.48:3.4_5": "kammantāpi nappavatteyyuṁ,",
  "an5.48:3.4_6": "amittāpi attamanā assu,",
  "an5.48:3.4_7": "mittāpi dummanā assū’ti.",
  "an5.48:3.5_0": "So nassanadhamme naṭṭhe socati kilamati paridevati, urattāḷiṁ kandati, sammohaṁ āpajjati.",
  "an5.48:3.6_0": "Ayaṁ vuccati, bhikkhave:",
  "an5.48:3.7_0": "‘assutavā puthujjano viddho savisena sokasallena attānaṁyeva paritāpeti’.",
  "an5.48:4.1_0": "Sutavato ca kho, bhikkhave, ariyasāvakassa jarādhammaṁ jīrati.",
  "an5.48:4.2_0": "So jarādhamme jiṇṇe iti paṭisañcikkhati:",
  "an5.48:4.3_0": "‘na kho mayhevekassa jarādhammaṁ jīrati,",
  "an5.48:4.3_1": "atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.",
  "an5.48:4.4_0": "Ahañceva kho pana jarādhamme jiṇṇe soceyyaṁ kilameyyaṁ parideveyyaṁ,",
  "an5.48:4.4_1": "urattāḷiṁ kandeyyaṁ,",
  "an5.48:4.4_2": "sammohaṁ āpajjeyyaṁ,",
  "an5.48:4.4_3": "bhattampi me nacchādeyya,",
  "an5.48:4.4_4": "kāyepi dubbaṇṇiyaṁ okkameyya,",
  "an5.48:4.4_5": "kammantāpi nappavatteyyuṁ,",
  "an5.48:4.4_6": "amittāpi attamanā assu,",
  "an5.48:4.4_7": "mittāpi dummanā assū’ti.",
  "an5.48:4.5_0": "So jarādhamme jiṇṇe na socati na kilamati na paridevati, na urattāḷiṁ kandati, na sammohaṁ āpajjati.",
  "an5.48:4.6_0": "Ayaṁ vuccati, bhikkhave:",
  "an5.48:4.7_0": "‘sutavā ariyasāvako abbuhi savisaṁ sokasallaṁ,",
  "an5.48:4.7_1": "yena viddho assutavā puthujjano attānaṁyeva paritāpeti.",
  "an5.48:4.8_0": "Asoko visallo ariyasāvako attānaṁyeva parinibbāpeti’.",
  "an5.48:5.1_0": "Puna caparaṁ,",
  "an5.48:5.1_1": "bhikkhave,",
  "an5.48:5.1_2": "sutavato ariyasāvakassa byādhidhammaṁ byādhīyati …pe…",
  "an5.48:5.1_3": "maraṇadhammaṁ mīyati …",
  "an5.48:5.1_4": "khayadhammaṁ khīyati …",
  "an5.48:5.1_5": "nassanadhammaṁ nassati.",
  "an5.48:5.2_0": "So nassanadhamme naṭṭhe iti paṭisañcikkhati:",
  "an5.48:5.3_0": "‘na kho mayhevekassa nassanadhammaṁ nassati,",
  "an5.48:5.3_1": "atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.",
  "an5.48:5.4_0": "Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ,",
  "an5.48:5.4_1": "urattāḷiṁ kandeyyaṁ,",
  "an5.48:5.4_2": "sammohaṁ āpajjeyyaṁ,",
  "an5.48:5.4_3": "bhattampi me nacchādeyya,",
  "an5.48:5.4_4": "kāyepi dubbaṇṇiyaṁ okkameyya,",
  "an5.48:5.4_5": "kammantāpi nappavatteyyuṁ,",
  "an5.48:5.4_6": "amittāpi attamanā assu,",
  "an5.48:5.4_7": "mittāpi dummanā assū’ti.",
  "an5.48:5.5_0": "So nassanadhamme naṭṭhe na socati na kilamati na paridevati,",
  "an5.48:5.5_1": "na urattāḷiṁ kandati,",
  "an5.48:5.5_2": "na sammohaṁ āpajjati.",
  "an5.48:5.6_0": "Ayaṁ vuccati, bhikkhave:",
  "an5.48:5.7_0": "‘sutavā ariyasāvako abbuhi savisaṁ sokasallaṁ,",
  "an5.48:5.7_1": "yena viddho assutavā puthujjano attānaṁyeva paritāpeti.",
  "an5.48:5.8_0": "Asoko visallo ariyasāvako attānaṁyeva parinibbāpetī’ti.",
  "an5.48:6.1_0": "Imāni kho,",
  "an5.48:6.1_1": "bhikkhave,",
  "an5.48:6.1_2": "pañca alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasminti.",
  "an5.48:7.1_0": "Na socanāya paridevanāya,",
  "an5.48:7.2_0": "Atthodha labbhā api appakopi;",
  "an5.48:7.3_0": "Socantamenaṁ dukhitaṁ viditvā,",
  "an5.48:7.4_0": "Paccatthikā attamanā bhavanti.",
  "an5.48:8.1_0": "Yato ca kho paṇḍito āpadāsu,",
  "an5.48:8.2_0": "Na vedhatī atthavinicchayaññū;",
  "an5.48:8.3_0": "Paccatthikāssa dukhitā bhavanti,",
  "an5.48:8.4_0": "Disvā mukhaṁ avikāraṁ purāṇaṁ.",
  "an5.48:9.1_0": "Jappena mantena subhāsitena,",
  "an5.48:9.2_0": "Anuppadānena paveṇiyā vā;",
  "an5.48:9.3_0": "Yathā yathā yattha labhetha atthaṁ,",
  "an5.48:9.4_0": "Tathā tathā tattha parakkameyya.",
  "an5.48:10.1_0": "Sace pajāneyya alabbhaneyyo,",
  "an5.48:10.2_0": "Mayāva aññena vā esa attho;",
  "an5.48:10.3_0": "Asocamāno adhivāsayeyya,",
  "an5.48:10.4_0": "Kammaṁ daḷhaṁ kinti karomi dānī”ti.",
  "an5.48:10.5_0": "Aṭṭhamaṁ.",
  "an5.49:0.1_0": "Aṅguttara Nikāya 5.49",
  "an5.49:0.2_0": "5. Muṇḍarājavagga",
  "an5.49:0.3_0": "Kosalasutta",
  "an5.49:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an5.49:1.2_0": "Atha kho rājā pasenadi kosalo yena bhagavā tenupasaṅkami;",
  "an5.49:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.49:2.1_0": "Tena kho pana samayena mallikā devī kālaṅkatā hoti.",
  "an5.49:2.2_0": "Atha kho aññataro puriso yena rājā pasenadi kosalo tenupasaṅkami;",
  "an5.49:2.2_1": "upasaṅkamitvā rañño pasenadissa kosalassa upakaṇṇake āroceti:",
  "an5.49:2.3_0": "“mallikā devī, deva, kālaṅkatā”ti.",
  "an5.49:2.4_0": "Evaṁ vutte,",
  "an5.49:2.4_1": "rājā pasenadi kosalo dukkhī dummano pattakkhandho adhomukho pajjhāyanto appaṭibhāno nisīdi.",
  "an5.49:3.1_0": "Atha kho bhagavā rājānaṁ pasenadiṁ kosalaṁ dukkhiṁ dummanaṁ pattakkhandhaṁ adhomukhaṁ pajjhāyantaṁ appaṭibhānaṁ",
  "an5.49:3.1_1": "viditvā rājānaṁ pasenadiṁ kosalaṁ etadavoca:",
  "an5.49:3.2_0": "“pañcimāni, mahārāja,",
  "an5.49:3.2_1": "alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.49:3.3_0": "Katamāni pañca?",
  "an5.49:3.4_0": "‘Jarādhammaṁ mā jīrī’ti alabbhanīyaṁ ṭhānaṁ …pe…",
  "an5.49:3.4_1": "na socanāya paridevanāya …pe…",
  "an5.49:3.4_2": "kammaṁ daḷhaṁ kinti karomi dānī”ti.",
  "an5.49:3.5_0": "Navamaṁ.",
  "an5.50:0.1_0": "Aṅguttara Nikāya 5.50",
  "an5.50:0.2_0": "5. Muṇḍarājavagga",
  "an5.50:0.3_0": "Nāradasutta",
  "an5.50:1.1_0": "Ekaṁ samayaṁ āyasmā nārado pāṭaliputte viharati kukkuṭārāme.",
  "an5.50:1.2_0": "Tena kho pana samayena muṇḍassa rañño bhaddā devī kālaṅkatā hoti piyā manāpā.",
  "an5.50:1.3_0": "So bhaddāya deviyā kālaṅkatāya piyāya manāpāya neva nhāyati na vilimpati na bhattaṁ bhuñjati na kammantaṁ payojeti—",
  "an5.50:1.4_0": "rattindivaṁ bhaddāya deviyā sarīre ajjhomucchito.",
  "an5.50:1.5_0": "Atha kho muṇḍo rājā piyakaṁ kosārakkhaṁ āmantesi:",
  "an5.50:1.6_0": "“tena hi,",
  "an5.50:1.6_1": "samma piyaka,",
  "an5.50:1.6_2": "bhaddāya deviyā sarīraṁ āyasāya teladoṇiyā pakkhipitvā aññissā āyasāya doṇiyā paṭikujjatha,",
  "an5.50:1.6_3": "yathā mayaṁ bhaddāya deviyā sarīraṁ cirataraṁ passeyyāmā”ti.",
  "an5.50:1.7_0": "“Evaṁ,",
  "an5.50:1.7_1": "devā”ti kho piyako kosārakkho muṇḍassa rañño paṭissutvā bhaddāya deviyā sarīraṁ āyasāya teladoṇiyā pakkhipitvā aññissā āyasāya doṇiyā paṭikujji.",
  "an5.50:2.1_0": "Atha kho piyakassa kosārakkhassa etadahosi:",
  "an5.50:2.2_0": "“imassa kho muṇḍassa rañño bhaddā devī kālaṅkatā piyā manāpā.",
  "an5.50:2.3_0": "So bhaddāya deviyā kālaṅkatāya piyāya manāpāya neva nhāyati na vilimpati na bhattaṁ bhuñjati na kammantaṁ payojeti—",
  "an5.50:2.4_0": "rattindivaṁ bhaddāya deviyā sarīre ajjhomucchito.",
  "an5.50:2.5_0": "Kaṁ nu kho muṇḍo rājā samaṇaṁ vā brāhmaṇaṁ vā payirupāseyya,",
  "an5.50:2.5_1": "yassa dhammaṁ sutvā sokasallaṁ pajaheyyā”ti.",
  "an5.50:3.1_0": "Atha kho piyakassa kosārakkhassa etadahosi:",
  "an5.50:3.2_0": "“ayaṁ kho āyasmā nārado pāṭaliputte viharati kukkuṭārāme.",
  "an5.50:3.3_0": "Taṁ kho panāyasmantaṁ nāradaṁ evaṁ kalyāṇo kittisaddo abbhuggato:",
  "an5.50:3.4_0": "‘paṇḍito viyatto medhāvī bahussuto cittakathī kalyāṇapaṭibhāno vuddho ceva arahā ca’.",
  "an5.50:3.5_0": "Yannūna muṇḍo rājā āyasmantaṁ nāradaṁ payirupāseyya,",
  "an5.50:3.5_1": "appeva nāma muṇḍo rājā āyasmato nāradassa dhammaṁ sutvā sokasallaṁ pajaheyyā”ti.",
  "an5.50:4.1_0": "Atha kho piyako kosārakkho yena muṇḍo rājā tenupasaṅkami; upasaṅkamitvā muṇḍaṁ rājānaṁ etadavoca:",
  "an5.50:4.2_0": "“ayaṁ kho, deva, āyasmā nārado pāṭaliputte viharati kukkuṭārāme.",
  "an5.50:4.3_0": "Taṁ kho panāyasmantaṁ nāradaṁ evaṁ kalyāṇo kittisaddo abbhuggato:",
  "an5.50:4.4_0": "‘paṇḍito viyatto medhāvī bahussuto cittakathī kalyāṇapaṭibhāno vuddho ceva arahā ca’.",
  "an5.50:4.5_0": "Yadi pana devo āyasmantaṁ nāradaṁ payirupāseyya,",
  "an5.50:4.5_1": "appeva nāma devo āyasmato nāradassa dhammaṁ sutvā sokasallaṁ pajaheyyā”ti.",
  "an5.50:4.6_0": "“Tena hi, samma piyaka, āyasmantaṁ nāradaṁ paṭivedehi.",
  "an5.50:4.7_0": "Kathañhi nāma mādiso samaṇaṁ vā brāhmaṇaṁ vā vijite vasantaṁ pubbe appaṭisaṁvidito upasaṅkamitabbaṁ maññeyyā”ti.",
  "an5.50:4.8_0": "“Evaṁ,",
  "an5.50:4.8_1": "devā”ti kho piyako kosārakkho muṇḍassa rañño paṭissutvā yenāyasmā nārado tenupasaṅkami;",
  "an5.50:4.8_2": "upasaṅkamitvā āyasmantaṁ nāradaṁ abhivādetvā ekamantaṁ nisīdi.",
  "an5.50:4.8_3": "Ekamantaṁ nisinno kho piyako kosārakkho āyasmantaṁ nāradaṁ etadavoca:",
  "an5.50:5.1_0": "“Imassa, bhante, muṇḍassa rañño bhaddā devī kālaṅkatā piyā manāpā.",
  "an5.50:5.2_0": "So bhaddāya deviyā kālaṅkatāya piyāya manāpāya neva nhāyati na vilimpati na bhattaṁ bhuñjati na kammantaṁ payojeti—",
  "an5.50:5.3_0": "rattindivaṁ bhaddāya deviyā sarīre ajjhomucchito.",
  "an5.50:5.4_0": "Sādhu, bhante,",
  "an5.50:5.4_1": "āyasmā nārado muṇḍassa rañño tathā dhammaṁ desetu yathā muṇḍo rājā āyasmato nāradassa dhammaṁ sutvā sokasallaṁ pajaheyyā”ti.",
  "an5.50:5.5_0": "“Yassadāni, piyaka, muṇḍo rājā kālaṁ maññatī”ti.",
  "an5.50:6.1_0": "Atha kho piyako kosārakkho uṭṭhāyāsanā āyasmantaṁ nāradaṁ abhivādetvā padakkhiṇaṁ katvā yena muṇḍo rājā tenupasaṅkami;",
  "an5.50:6.1_1": "upasaṅkamitvā muṇḍaṁ rājānaṁ etadavoca:",
  "an5.50:6.2_0": "“katāvakāso kho, deva, āyasmatā nāradena.",
  "an5.50:6.3_0": "Yassadāni devo kālaṁ maññatī”ti.",
  "an5.50:6.4_0": "“Tena hi, samma piyaka, bhadrāni bhadrāni yānāni yojāpehī”ti.",
  "an5.50:6.5_0": "“Evaṁ,",
  "an5.50:6.5_1": "devā”ti kho piyako kosārakkho muṇḍassa rañño paṭissutvā bhadrāni bhadrāni yānāni yojāpetvā muṇḍaṁ rājānaṁ etadavoca:",
  "an5.50:6.6_0": "“yuttāni kho te, deva, bhadrāni bhadrāni yānāni.",
  "an5.50:6.7_0": "Yassadāni devo kālaṁ maññatī”ti.",
  "an5.50:7.1_0": "Atha kho muṇḍo rājā bhadraṁ yānaṁ abhiruhitvā bhadrehi bhadrehi yānehi yena kukkuṭārāmo tena pāyāsi mahaccā",
  "an5.50:7.1_1": "rājānubhāvena āyasmantaṁ nāradaṁ dassanāya.",
  "an5.50:7.2_0": "Yāvatikā yānassa bhūmi yānena gantvā, yānā paccorohitvā pattikova ārāmaṁ pāvisi.",
  "an5.50:7.3_0": "Atha kho muṇḍo rājā yena āyasmā nārado tenupasaṅkami;",
  "an5.50:7.3_1": "upasaṅkamitvā āyasmantaṁ nāradaṁ abhivādetvā ekamantaṁ nisīdi.",
  "an5.50:7.3_2": "Ekamantaṁ nisinnaṁ kho muṇḍaṁ rājānaṁ āyasmā nārado etadavoca:",
  "an5.50:8.1_0": "“Pañcimāni, mahārāja,",
  "an5.50:8.1_1": "alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.50:8.2_0": "Katamāni pañca?",
  "an5.50:8.3_0": "‘Jarādhammaṁ mā jīrī’ti alabbhanīyaṁ ṭhānaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.50:8.4_0": "‘Byādhidhammaṁ mā byādhīyī’ti …pe…",
  "an5.50:8.4_1": "‘maraṇadhammaṁ mā mīyī’ti …",
  "an5.50:8.4_2": "‘khayadhammaṁ mā khīyī’ti …",
  "an5.50:8.4_3": "‘nassanadhammaṁ mā nassī’ti alabbhanīyaṁ ṭhānaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.50:9.1_0": "Assutavato, mahārāja, puthujjanassa jarādhammaṁ jīrati.",
  "an5.50:9.2_0": "So jarādhamme jiṇṇe na iti paṭisañcikkhati:",
  "an5.50:9.3_0": "‘na kho mayhevekassa jarādhammaṁ jīrati,",
  "an5.50:9.3_1": "atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.",
  "an5.50:9.4_0": "Ahañceva kho pana jarādhamme jiṇṇe soceyyaṁ kilameyyaṁ parideveyyaṁ,",
  "an5.50:9.4_1": "urattāḷiṁ kandeyyaṁ,",
  "an5.50:9.4_2": "sammohaṁ āpajjeyyaṁ,",
  "an5.50:9.4_3": "bhattampi me nacchādeyya,",
  "an5.50:9.4_4": "kāyepi dubbaṇṇiyaṁ okkameyya,",
  "an5.50:9.4_5": "kammantāpi nappavatteyyuṁ,",
  "an5.50:9.4_6": "amittāpi attamanā assu,",
  "an5.50:9.4_7": "mittāpi dummanā assū’ti.",
  "an5.50:9.5_0": "So jarādhamme jiṇṇe socati kilamati paridevati, urattāḷiṁ kandati, sammohaṁ āpajjati.",
  "an5.50:9.6_0": "Ayaṁ vuccati, mahārāja:",
  "an5.50:9.7_0": "‘assutavā puthujjano viddho savisena sokasallena attānaṁyeva paritāpeti’.",
  "an5.50:10.1_0": "Puna caparaṁ, mahārāja,",
  "an5.50:10.1_1": "assutavato puthujjanassa byādhidhammaṁ byādhīyati …pe…",
  "an5.50:10.1_2": "maraṇadhammaṁ mīyati …",
  "an5.50:10.1_3": "khayadhammaṁ khīyati …",
  "an5.50:10.1_4": "nassanadhammaṁ nassati.",
  "an5.50:10.2_0": "So nassanadhamme naṭṭhe na iti paṭisañcikkhati:",
  "an5.50:10.3_0": "‘na kho mayhevekassa nassanadhammaṁ nassati,",
  "an5.50:10.3_1": "atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.",
  "an5.50:10.4_0": "Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ,",
  "an5.50:10.4_1": "urattāḷiṁ kandeyyaṁ,",
  "an5.50:10.4_2": "sammohaṁ āpajjeyyaṁ,",
  "an5.50:10.4_3": "bhattampi me nacchādeyya,",
  "an5.50:10.4_4": "kāyepi dubbaṇṇiyaṁ okkameyya,",
  "an5.50:10.4_5": "kammantāpi nappavatteyyuṁ,",
  "an5.50:10.4_6": "amittāpi attamanā assu,",
  "an5.50:10.4_7": "mittāpi dummanā assū’ti.",
  "an5.50:10.5_0": "So nassanadhamme naṭṭhe socati kilamati paridevati, urattāḷiṁ kandati, sammohaṁ āpajjati.",
  "an5.50:10.6_0": "Ayaṁ vuccati, mahārāja:",
  "an5.50:10.7_0": "‘assutavā puthujjano viddho savisena sokasallena attānaṁyeva paritāpeti’.",
  "an5.50:11.1_0": "Sutavato ca kho, mahārāja, ariyasāvakassa jarādhammaṁ jīrati.",
  "an5.50:11.2_0": "So jarādhamme jiṇṇe iti paṭisañcikkhati:",
  "an5.50:11.3_0": "‘na kho mayhevekassa jarādhammaṁ jīrati,",
  "an5.50:11.3_1": "atha kho yāvatā sattānaṁ āgati gati cuti upapatti sabbesaṁ sattānaṁ jarādhammaṁ jīrati.",
  "an5.50:11.4_0": "Ahañceva kho pana jarādhamme jiṇṇe soceyyaṁ kilameyyaṁ parideveyyaṁ,",
  "an5.50:11.4_1": "urattāḷiṁ kandeyyaṁ,",
  "an5.50:11.4_2": "sammohaṁ āpajjeyyaṁ,",
  "an5.50:11.4_3": "bhattampi me nacchādeyya,",
  "an5.50:11.4_4": "kāyepi dubbaṇṇiyaṁ okkameyya,",
  "an5.50:11.4_5": "kammantāpi nappavatteyyuṁ,",
  "an5.50:11.4_6": "amittāpi attamanā assu,",
  "an5.50:11.4_7": "mittāpi dummanā assū’ti.",
  "an5.50:11.5_0": "So jarādhamme jiṇṇe na socati na kilamati na paridevati, na urattāḷiṁ kandati, na sammohaṁ āpajjati.",
  "an5.50:11.6_0": "Ayaṁ vuccati, mahārāja:",
  "an5.50:11.7_0": "‘sutavā ariyasāvako abbuhi savisaṁ sokasallaṁ,",
  "an5.50:11.7_1": "yena viddho assutavā puthujjano attānaṁyeva paritāpeti.",
  "an5.50:11.8_0": "Asoko visallo ariyasāvako attānaṁyeva parinibbāpeti’.",
  "an5.50:12.1_0": "Puna caparaṁ, mahārāja,",
  "an5.50:12.1_1": "sutavato ariyasāvakassa byādhidhammaṁ byādhīyati …pe…",
  "an5.50:12.1_2": "maraṇadhammaṁ mīyati …",
  "an5.50:12.1_3": "khayadhammaṁ khīyati …",
  "an5.50:12.1_4": "nassanadhammaṁ nassati.",
  "an5.50:12.2_0": "So nassanadhamme naṭṭhe iti paṭisañcikkhati:",
  "an5.50:12.3_0": "‘na kho mayhevekassa nassanadhammaṁ nassati,",
  "an5.50:12.3_1": "atha kho yāvatā sattānaṁ āgati gati cuti upapatti sabbesaṁ sattānaṁ nassanadhammaṁ nassati.",
  "an5.50:12.4_0": "Ahañceva kho pana nassanadhamme naṭṭhe soceyyaṁ kilameyyaṁ parideveyyaṁ,",
  "an5.50:12.4_1": "urattāḷiṁ kandeyyaṁ,",
  "an5.50:12.4_2": "sammohaṁ āpajjeyyaṁ,",
  "an5.50:12.4_3": "bhattampi me nacchādeyya,",
  "an5.50:12.4_4": "kāyepi dubbaṇṇiyaṁ okkameyya,",
  "an5.50:12.4_5": "kammantāpi nappavatteyyuṁ,",
  "an5.50:12.4_6": "amittāpi attamanā assu,",
  "an5.50:12.4_7": "mittāpi dummanā assū’ti.",
  "an5.50:12.5_0": "So nassanadhamme naṭṭhe na socati na kilamati na paridevati,",
  "an5.50:12.5_1": "na urattāḷiṁ kandati,",
  "an5.50:12.5_2": "na sammohaṁ āpajjati.",
  "an5.50:12.6_0": "Ayaṁ vuccati, mahārāja:",
  "an5.50:12.7_0": "‘sutavā ariyasāvako abbuhi savisaṁ sokasallaṁ,",
  "an5.50:12.7_1": "yena viddho assutavā puthujjano attānaṁyeva paritāpeti.",
  "an5.50:12.8_0": "Asoko visallo ariyasāvako attānaṁyeva parinibbāpeti’.",
  "an5.50:13.1_0": "Imāni kho, mahārāja,",
  "an5.50:13.1_1": "pañca alabbhanīyāni ṭhānāni samaṇena vā brāhmaṇena vā devena vā mārena vā brahmunā vā kenaci vā lokasminti.",
  "an5.50:14.1_0": "Na socanāya paridevanāya,",
  "an5.50:14.2_0": "Atthodha labbhā api appakopi;",
  "an5.50:14.3_0": "Socantamenaṁ dukhitaṁ viditvā,",
  "an5.50:14.4_0": "Paccatthikā attamanā bhavanti.",
  "an5.50:15.1_0": "Yato ca kho paṇḍito āpadāsu,",
  "an5.50:15.2_0": "Na vedhatī atthavinicchayaññū;",
  "an5.50:15.3_0": "Paccatthikāssa dukhitā bhavanti,",
  "an5.50:15.4_0": "Disvā mukhaṁ avikāraṁ purāṇaṁ.",
  "an5.50:16.1_0": "Jappena mantena subhāsitena,",
  "an5.50:16.2_0": "Anuppadānena paveṇiyā vā;",
  "an5.50:16.3_0": "Yathā yathā yattha labhetha atthaṁ,",
  "an5.50:16.4_0": "Tathā tathā tattha parakkameyya.",
  "an5.50:17.1_0": "Sace pajāneyya alabbhaneyyo,",
  "an5.50:17.2_0": "Mayāva aññena vā esa attho;",
  "an5.50:17.3_0": "Asocamāno adhivāsayeyya,",
  "an5.50:17.4_0": "Kammaṁ daḷhaṁ kinti karomi dānī”ti.",
  "an5.50:18.1_0": "Evaṁ vutte, muṇḍo rājā āyasmantaṁ nāradaṁ etadavoca:",
  "an5.50:18.2_0": "“ko nāmo ayaṁ, bhante, dhammapariyāyo”ti?",
  "an5.50:18.3_0": "“Sokasallaharaṇo nāma ayaṁ, mahārāja, dhammapariyāyo”ti.",
  "an5.50:18.4_0": "“Taggha, bhante, sokasallaharaṇo.",
  "an5.50:18.5_0": "Imañhi me, bhante, dhammapariyāyaṁ sutvā sokasallaṁ pahīnan”ti.",
  "an5.50:19.1_0": "Atha kho muṇḍo rājā piyakaṁ kosārakkhaṁ āmantesi:",
  "an5.50:19.2_0": "“tena hi, samma piyaka, bhaddāya deviyā sarīraṁ jhāpetha; thūpañcassā karotha.",
  "an5.50:19.3_0": "Ajjatagge dāni mayaṁ nhāyissāma ceva vilimpissāma bhattañca bhuñjissāma kammante ca payojessāmā”ti.",
  "an5.50:19.4_0": "Dasamaṁ.",
  "an5.50:19.5_0": "Muṇḍarājavaggo pañcamo.",
  "an5.50:20.0_0": "Tassuddānaṁ",
  "an5.50:20.1_0": "Ādiyo sappuriso iṭṭhā,",
  "an5.50:20.2_0": "manāpadāyībhisandaṁ;",
  "an5.50:20.3_0": "Sampadā ca dhanaṁ ṭhānaṁ,",
  "an5.50:20.4_0": "kosalo nāradena cāti.",
  "an5.50:20.5_0": "Paṭhamo paṇṇāsako samatto.",
  "an5.51:0.1_0": "Aṅguttara Nikāya 5.51",
  "an5.51:0.2_0": "6. Nīvaraṇavagga",
  "an5.51:0.3_0": "Āvaraṇasutta",
  "an5.51:1.1_0": "Evaṁ me sutaṁ—",
  "an5.51:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an5.51:1.3_0": "Tatra kho bhagavā bhikkhū āmantesi:",
  "an5.51:1.4_0": "“bhikkhavo”ti.",
  "an5.51:1.5_0": "“Bhadante”ti te bhikkhū bhagavato paccassosuṁ.",
  "an5.51:1.6_0": "Bhagavā etadavoca:",
  "an5.51:2.1_0": "“Pañcime, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā.",
  "an5.51:2.2_0": "Katame pañca?",
  "an5.51:2.3_0": "Kāmacchando, bhikkhave, āvaraṇo nīvaraṇo cetaso ajjhāruho paññāya dubbalīkaraṇo.",
  "an5.51:2.4_0": "Byāpādo, bhikkhave, āvaraṇo nīvaraṇo cetaso ajjhāruho paññāya dubbalīkaraṇo.",
  "an5.51:2.5_0": "Thinamiddhaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ.",
  "an5.51:2.6_0": "Uddhaccakukkuccaṁ, bhikkhave, āvaraṇaṁ nīvaraṇaṁ cetaso ajjhāruhaṁ paññāya dubbalīkaraṇaṁ.",
  "an5.51:2.7_0": "Vicikicchā, bhikkhave, āvaraṇā nīvaraṇā cetaso ajjhāruhā paññāya dubbalīkaraṇā.",
  "an5.51:2.8_0": "Ime kho, bhikkhave, pañca āvaraṇā nīvaraṇā cetaso ajjhāruhā paññāya dubbalīkaraṇā.",
  "an5.51:3.1_0": "So vata,",
  "an5.51:3.1_1": "bhikkhave,",
  "an5.51:3.1_2": "bhikkhu ime pañca āvaraṇe nīvaraṇe cetaso ajjhāruhe paññāya dubbalīkaraṇe appahāya,",
  "an5.51:3.1_3": "abalāya paññāya dubbalāya attatthaṁ vā ñassati paratthaṁ vā ñassati ubhayatthaṁ vā ñassati uttari vā",
  "an5.51:3.1_4": "manussadhammā alamariyañāṇadassanavisesaṁ sacchikarissatīti netaṁ ṭhānaṁ vijjati.",
  "an5.51:3.2_0": "Seyyathāpi, bhikkhave, nadī pabbateyyā dūraṅgamā sīghasotā hārahārinī.",
  "an5.51:3.3_0": "Tassā puriso ubhato naṅgalamukhāni vivareyya.",
  "an5.51:3.4_0": "Evañhi so,",
  "an5.51:3.4_1": "bhikkhave,",
  "an5.51:3.4_2": "majjhe nadiyā soto vikkhitto visaṭo byādiṇṇo neva dūraṅgamo assa na sīghasoto na hārahārī.",
  "an5.51:3.5_0": "Evamevaṁ kho,",
  "an5.51:3.5_1": "bhikkhave,",
  "an5.51:3.5_2": "so vata bhikkhu ime pañca āvaraṇe nīvaraṇe cetaso ajjhāruhe paññāya dubbalīkaraṇe appahāya,",
  "an5.51:3.5_3": "abalāya paññāya dubbalāya attatthaṁ vā ñassati paratthaṁ vā ñassati ubhayatthaṁ vā ñassati uttari vā",
  "an5.51:3.5_4": "manussadhammā alamariyañāṇadassanavisesaṁ sacchikarissatīti netaṁ ṭhānaṁ vijjati.",
  "an5.51:4.1_0": "So vata,",
  "an5.51:4.1_1": "bhikkhave,",
  "an5.51:4.1_2": "bhikkhu ime pañca āvaraṇe nīvaraṇe cetaso ajjhāruhe paññāya dubbalīkaraṇe pahāya,",
  "an5.51:4.1_3": "balavatiyā paññāya attatthaṁ vā ñassati paratthaṁ vā ñassati ubhayatthaṁ vā ñassati uttari vā manussadhammā",
  "an5.51:4.1_4": "alamariyañāṇadassanavisesaṁ sacchikarissatīti ṭhānametaṁ vijjati.",
  "an5.51:4.2_0": "Seyyathāpi, bhikkhave, nadī pabbateyyā dūraṅgamā sīghasotā hārahārinī.",
  "an5.51:4.3_0": "Tassā puriso ubhato naṅgalamukhāni pidaheyya.",
  "an5.51:4.4_0": "Evañhi so,",
  "an5.51:4.4_1": "bhikkhave,",
  "an5.51:4.4_2": "majjhe nadiyā soto avikkhitto avisaṭo abyādiṇṇo dūraṅgamo ceva assa sīghasoto ca hārahārī ca.",
  "an5.51:4.5_0": "Evamevaṁ kho,",
  "an5.51:4.5_1": "bhikkhave,",
  "an5.51:4.5_2": "so vata bhikkhu ime pañca āvaraṇe nīvaraṇe cetaso ajjhāruhe paññāya dubbalīkaraṇe pahāya,",
  "an5.51:4.5_3": "balavatiyā paññāya attatthaṁ vā ñassati paratthaṁ vā ñassati ubhayatthaṁ vā ñassati uttari vā manussadhammā",
  "an5.51:4.5_4": "alamariyañāṇadassanavisesaṁ sacchikarissatīti ṭhānametaṁ vijjatī”ti.",
  "an5.51:4.6_0": "Paṭhamaṁ.",
  "an5.52:0.1_0": "Aṅguttara Nikāya 5.52",
  "an5.52:0.2_0": "6. Nīvaraṇavagga",
  "an5.52:0.3_0": "Akusalarāsisutta",
  "an5.52:1.1_0": "“Akusalarāsīti, bhikkhave, vadamāno pañca nīvaraṇe sammā vadamāno vadeyya.",
  "an5.52:1.2_0": "Kevalo hāyaṁ, bhikkhave, akusalarāsi yadidaṁ pañca nīvaraṇā.",
  "an5.52:1.3_0": "Katame pañca?",
  "an5.52:1.4_0": "Kāmacchandanīvaraṇaṁ,",
  "an5.52:1.4_1": "byāpādanīvaraṇaṁ,",
  "an5.52:1.4_2": "thinamiddhanīvaraṇaṁ,",
  "an5.52:1.4_3": "uddhaccakukkuccanīvaraṇaṁ,",
  "an5.52:1.4_4": "vicikicchānīvaraṇaṁ.",
  "an5.52:1.5_0": "Akusalarāsīti, bhikkhave, vadamāno ime pañca nīvaraṇe sammā vadamāno vadeyya.",
  "an5.52:1.6_0": "Kevalo hāyaṁ, bhikkhave, akusalarāsi yadidaṁ pañca nīvaraṇā”ti.",
  "an5.52:1.7_0": "Dutiyaṁ.",
  "an5.53:0.1_0": "Aṅguttara Nikāya 5.53",
  "an5.53:0.2_0": "6. Nīvaraṇavagga",
  "an5.53:0.3_0": "Padhāniyaṅgasutta",
  "an5.53:1.1_0": "“Pañcimāni, bhikkhave, padhāniyaṅgāni.",
  "an5.53:1.2_0": "Katamāni pañca?",
  "an5.53:1.3_0": "Idha, bhikkhave, bhikkhu saddho hoti, saddahati tathāgatassa bodhiṁ:",
  "an5.53:1.4_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an5.53:1.5_0": "Appābādho hoti appātaṅko;",
  "an5.53:1.6_0": "samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya;",
  "an5.53:1.7_0": "asaṭho hoti amāyāvī;",
  "an5.53:1.8_0": "yathābhūtaṁ attānaṁ āvikattā satthari vā viññūsu vā sabrahmacārīsu;",
  "an5.53:1.9_0": "āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya,",
  "an5.53:1.9_1": "thāmavā daḷhaparakkamo anikkhittadhuro kusalesu dhammesu;",
  "an5.53:1.10_0": "paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.53:1.11_0": "Imāni kho, bhikkhave, pañca padhāniyaṅgānī”ti.",
  "an5.53:1.12_0": "Tatiyaṁ.",
  "an5.54:0.1_0": "Aṅguttara Nikāya 5.54",
  "an5.54:0.2_0": "6. Nīvaraṇavagga",
  "an5.54:0.3_0": "Samayasutta",
  "an5.54:1.1_0": "“Pañcime, bhikkhave, asamayā padhānāya.",
  "an5.54:1.2_0": "Katame pañca?",
  "an5.54:1.3_0": "Idha, bhikkhave, bhikkhu jiṇṇo hoti jarāyābhibhūto.",
  "an5.54:1.4_0": "Ayaṁ, bhikkhave, paṭhamo asamayo padhānāya.",
  "an5.54:2.1_0": "Puna caparaṁ, bhikkhave, bhikkhu byādhito hoti byādhinābhibhūto.",
  "an5.54:2.2_0": "Ayaṁ, bhikkhave, dutiyo asamayo padhānāya.",
  "an5.54:3.1_0": "Puna caparaṁ,",
  "an5.54:3.1_1": "bhikkhave,",
  "an5.54:3.1_2": "dubbhikkhaṁ hoti dussassaṁ dullabhapiṇḍaṁ,",
  "an5.54:3.1_3": "na sukaraṁ uñchena paggahena yāpetuṁ.",
  "an5.54:3.2_0": "Ayaṁ, bhikkhave, tatiyo asamayo padhānāya.",
  "an5.54:4.1_0": "Puna caparaṁ, bhikkhave, bhayaṁ hoti aṭavisaṅkopo, cakkasamārūḷhā jānapadā pariyāyanti.",
  "an5.54:4.2_0": "Ayaṁ, bhikkhave, catuttho asamayo padhānāya.",
  "an5.54:5.1_0": "Puna caparaṁ, bhikkhave, saṅgho bhinno hoti.",
  "an5.54:5.2_0": "Saṅghe kho pana,",
  "an5.54:5.2_1": "bhikkhave,",
  "an5.54:5.2_2": "bhinne aññamaññaṁ akkosā ca honti,",
  "an5.54:5.2_3": "aññamaññaṁ paribhāsā ca honti,",
  "an5.54:5.2_4": "aññamaññaṁ parikkhepā ca honti,",
  "an5.54:5.2_5": "aññamaññaṁ pariccajā ca honti.",
  "an5.54:5.3_0": "Tattha appasannā ceva nappasīdanti, pasannānañca ekaccānaṁ aññathattaṁ hoti.",
  "an5.54:5.4_0": "Ayaṁ, bhikkhave, pañcamo asamayo padhānāya.",
  "an5.54:5.5_0": "Ime kho, bhikkhave, pañca asamayā padhānāyāti.",
  "an5.54:6.1_0": "Pañcime, bhikkhave, samayā padhānāya.",
  "an5.54:6.2_0": "Katame pañca?",
  "an5.54:6.3_0": "Idha,",
  "an5.54:6.3_1": "bhikkhave,",
  "an5.54:6.3_2": "bhikkhu daharo hoti yuvā susu kāḷakeso bhadrena yobbanena samannāgato paṭhamena vayasā.",
  "an5.54:6.4_0": "Ayaṁ, bhikkhave, paṭhamo samayo padhānāya.",
  "an5.54:7.1_0": "Puna caparaṁ,",
  "an5.54:7.1_1": "bhikkhave,",
  "an5.54:7.1_2": "bhikkhu appābādho hoti appātaṅko,",
  "an5.54:7.1_3": "samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.",
  "an5.54:7.2_0": "Ayaṁ, bhikkhave, dutiyo samayo padhānāya.",
  "an5.54:8.1_0": "Puna caparaṁ, bhikkhave, subhikkhaṁ hoti susassaṁ sulabhapiṇḍaṁ, sukaraṁ uñchena paggahena yāpetuṁ.",
  "an5.54:8.2_0": "Ayaṁ, bhikkhave, tatiyo samayo padhānāya.",
  "an5.54:9.1_0": "Puna caparaṁ,",
  "an5.54:9.1_1": "bhikkhave,",
  "an5.54:9.1_2": "manussā samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti.",
  "an5.54:9.2_0": "Ayaṁ, bhikkhave, catuttho samayo padhānāya.",
  "an5.54:10.1_0": "Puna caparaṁ, bhikkhave, saṅgho samaggo sammodamāno avivadamāno ekuddeso phāsu viharati.",
  "an5.54:10.2_0": "Saṅghe kho pana,",
  "an5.54:10.2_1": "bhikkhave,",
  "an5.54:10.2_2": "samagge na ceva aññamaññaṁ akkosā honti,",
  "an5.54:10.2_3": "na ca aññamaññaṁ paribhāsā honti,",
  "an5.54:10.2_4": "na ca aññamaññaṁ parikkhepā honti,",
  "an5.54:10.2_5": "na ca aññamaññaṁ pariccajā honti.",
  "an5.54:10.3_0": "Tattha appasannā ceva pasīdanti, pasannānañca bhiyyobhāvo hoti.",
  "an5.54:10.4_0": "Ayaṁ, bhikkhave, pañcamo samayo padhānāya.",
  "an5.54:10.5_0": "Ime kho, bhikkhave, pañca samayā padhānāyā”ti.",
  "an5.54:10.6_0": "Catutthaṁ.",
  "an5.55:0.1_0": "Aṅguttara Nikāya 5.55",
  "an5.55:0.2_0": "6. Nīvaraṇavagga",
  "an5.55:0.3_0": "Mātāputtasutta",
  "an5.55:1.1_0": "Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an5.55:1.2_0": "Tena kho pana samayena sāvatthiyaṁ ubho mātāputtā vassāvāsaṁ upagamiṁsu—",
  "an5.55:1.3_0": "bhikkhu ca bhikkhunī ca.",
  "an5.55:1.4_0": "Te aññamaññassa abhiṇhaṁ dassanakāmā ahesuṁ.",
  "an5.55:1.5_0": "Mātāpi puttassa abhiṇhaṁ dassanakāmā ahosi;",
  "an5.55:1.6_0": "puttopi mātaraṁ abhiṇhaṁ dassanakāmo ahosi.",
  "an5.55:1.7_0": "Tesaṁ abhiṇhaṁ dassanā saṁsaggo ahosi.",
  "an5.55:1.8_0": "Saṁsagge sati vissāso ahosi.",
  "an5.55:1.9_0": "Vissāse sati otāro ahosi.",
  "an5.55:1.10_0": "Te otiṇṇacittā sikkhaṁ apaccakkhāya dubbalyaṁ anāvikatvā methunaṁ dhammaṁ paṭiseviṁsu.",
  "an5.55:2.1_0": "Atha kho sambahulā bhikkhū yena bhagavā tenupasaṅkamiṁsu;",
  "an5.55:2.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "an5.55:2.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "an5.55:2.2_0": "“idha, bhante, sāvatthiyaṁ ubho mātāputtā vassāvāsaṁ upagamiṁsu—",
  "an5.55:2.3_0": "bhikkhu ca bhikkhunī ca,",
  "an5.55:2.3_1": "te aññamaññassa abhiṇhaṁ dassanakāmā ahesuṁ,",
  "an5.55:2.3_2": "mātāpi puttassa abhiṇhaṁ dassanakāmā ahosi,",
  "an5.55:2.3_3": "puttopi mātaraṁ abhiṇhaṁ dassanakāmo ahosi.",
  "an5.55:2.4_0": "Tesaṁ abhiṇhaṁ dassanā saṁsaggo ahosi,",
  "an5.55:2.4_1": "saṁsagge sati vissāso ahosi,",
  "an5.55:2.4_2": "vissāse sati otāro ahosi,",
  "an5.55:2.4_3": "te otiṇṇacittā sikkhaṁ apaccakkhāya dubbalyaṁ anāvikatvā methunaṁ dhammaṁ paṭiseviṁsū”ti.",
  "an5.55:3.1_0": "“Kiṁ nu so, bhikkhave, moghapuriso maññati:",
  "an5.55:3.2_0": "‘na mātā putte sārajjati, putto vā pana mātarī’ti?",
  "an5.55:3.3_0": "Nāhaṁ,",
  "an5.55:3.3_1": "bhikkhave,",
  "an5.55:3.3_2": "aññaṁ ekarūpampi samanupassāmi evaṁ rajanīyaṁ evaṁ kamanīyaṁ evaṁ madanīyaṁ evaṁ bandhanīyaṁ evaṁ mucchanīyaṁ",
  "an5.55:3.3_3": "evaṁ antarāyakaraṁ anuttarassa yogakkhemassa adhigamāya yathayidaṁ,",
  "an5.55:3.3_4": "bhikkhave,",
  "an5.55:3.3_5": "itthirūpaṁ.",
  "an5.55:3.4_0": "Itthirūpe, bhikkhave, sattā rattā giddhā gathitā mucchitā ajjhosannā.",
  "an5.55:3.5_0": "Te dīgharattaṁ socanti itthirūpavasānugā.",
  "an5.55:4.1_0": "Nāhaṁ,",
  "an5.55:4.1_1": "bhikkhave,",
  "an5.55:4.1_2": "aññaṁ ekasaddampi …",
  "an5.55:4.1_3": "ekagandhampi …",
  "an5.55:4.1_4": "ekarasampi …",
  "an5.55:4.1_5": "ekaphoṭṭhabbampi samanupassāmi evaṁ rajanīyaṁ evaṁ kamanīyaṁ evaṁ madanīyaṁ evaṁ bandhanīyaṁ evaṁ mucchanīyaṁ",
  "an5.55:4.1_6": "evaṁ antarāyakaraṁ anuttarassa yogakkhemassa adhigamāya yathayidaṁ,",
  "an5.55:4.1_7": "bhikkhave,",
  "an5.55:4.1_8": "itthiphoṭṭhabbaṁ.",
  "an5.55:4.2_0": "Itthiphoṭṭhabbe, bhikkhave, sattā rattā giddhā gathitā mucchitā ajjhosannā.",
  "an5.55:4.3_0": "Te dīgharattaṁ socanti itthiphoṭṭhabbavasānugā.",
  "an5.55:5.1_0": "Itthī, bhikkhave, gacchantīpi purisassa cittaṁ pariyādāya tiṭṭhati;",
  "an5.55:5.2_0": "ṭhitāpi …pe…",
  "an5.55:5.2_1": "nisinnāpi …",
  "an5.55:5.2_2": "sayānāpi …",
  "an5.55:5.2_3": "hasantīpi …",
  "an5.55:5.2_4": "bhaṇantīpi …",
  "an5.55:5.2_5": "gāyantīpi …",
  "an5.55:5.2_6": "rodantīpi …",
  "an5.55:5.2_7": "ugghātitāpi …",
  "an5.55:5.2_8": "matāpi purisassa cittaṁ pariyādāya tiṭṭhati.",
  "an5.55:5.3_0": "Yañhi taṁ, bhikkhave, sammā vadamāno vadeyya:",
  "an5.55:5.4_0": "‘samantapāso mārassā’ti mātugāmaṁyeva sammā vadamāno vadeyya:",
  "an5.55:5.5_0": "‘samantapāso mārassā’ti.",
  "an5.55:6.1_0": "Sallape asihatthena,",
  "an5.55:6.2_0": "pisācenāpi sallape;",
  "an5.55:6.3_0": "Āsīvisampi āsīde,",
  "an5.55:6.4_0": "yena daṭṭho na jīvati;",
  "an5.55:6.5_0": "Na tveva eko ekāya,",
  "an5.55:6.6_0": "mātugāmena sallape.",
  "an5.55:7.1_0": "Muṭṭhassatiṁ tā bandhanti,",
  "an5.55:7.2_0": "pekkhitena sitena ca;",
  "an5.55:7.3_0": "Athopi dunnivatthena,",
  "an5.55:7.4_0": "mañjunā bhaṇitena ca;",
  "an5.55:7.5_0": "Neso jano svāsīsado,",
  "an5.55:7.6_0": "api ugghātito mato.",
  "an5.55:8.1_0": "Pañca kāmaguṇā ete,",
  "an5.55:8.2_0": "itthirūpasmiṁ dissare;",
  "an5.55:8.3_0": "Rūpā saddā rasā gandhā,",
  "an5.55:8.4_0": "phoṭṭhabbā ca manoramā.",
  "an5.55:9.1_0": "Tesaṁ kāmoghavūḷhānaṁ,",
  "an5.55:9.2_0": "kāme aparijānataṁ;",
  "an5.55:9.3_0": "Kālaṁ gati bhavābhavaṁ,",
  "an5.55:9.4_0": "saṁsārasmiṁ purakkhatā.",
  "an5.55:10.1_0": "Ye ca kāme pariññāya,",
  "an5.55:10.2_0": "caranti akutobhayā;",
  "an5.55:10.3_0": "Te ve pāraṅgatā loke,",
  "an5.55:10.4_0": "ye pattā āsavakkhayan”ti.",
  "an5.55:10.5_0": "Pañcamaṁ.",
  "an5.56:0.1_0": "Aṅguttara Nikāya 5.56",
  "an5.56:0.2_0": "6. Nīvaraṇavagga",
  "an5.56:0.3_0": "Upajjhāyasutta",
  "an5.56:1.1_0": "Atha kho aññataro bhikkhu yena sako upajjhāyo tenupasaṅkami;",
  "an5.56:1.1_1": "upasaṅkamitvā sakaṁ upajjhāyaṁ etadavoca:",
  "an5.56:1.2_0": "“etarahi me, bhante,",
  "an5.56:1.2_1": "madhurakajāto ceva kāyo,",
  "an5.56:1.2_2": "disā ca me na pakkhāyanti,",
  "an5.56:1.2_3": "dhammā ca maṁ nappaṭibhanti,",
  "an5.56:1.2_4": "thinamiddhañca me cittaṁ pariyādāya tiṭṭhati,",
  "an5.56:1.2_5": "anabhirato ca brahmacariyaṁ carāmi,",
  "an5.56:1.2_6": "atthi ca me dhammesu vicikicchā”ti.",
  "an5.56:2.1_0": "Atha kho so bhikkhu taṁ saddhivihārikaṁ bhikkhuṁ ādāya yena bhagavā tenupasaṅkami;",
  "an5.56:2.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.56:2.1_2": "Ekamantaṁ nisinno kho so bhikkhu bhagavantaṁ etadavoca:",
  "an5.56:2.2_0": "“ayaṁ, bhante, bhikkhu evamāha:",
  "an5.56:2.3_0": "‘etarahi me, bhante,",
  "an5.56:2.3_1": "madhurakajāto ceva kāyo,",
  "an5.56:2.3_2": "disā ca maṁ na pakkhāyanti,",
  "an5.56:2.3_3": "dhammā ca me nappaṭibhanti,",
  "an5.56:2.3_4": "thinamiddhañca me cittaṁ pariyādāya tiṭṭhati,",
  "an5.56:2.3_5": "anabhirato ca brahmacariyaṁ carāmi,",
  "an5.56:2.3_6": "atthi ca me dhammesu vicikicchā’”ti.",
  "an5.56:3.1_0": "“Evañhetaṁ, bhikkhu,",
  "an5.56:3.1_1": "hoti indriyesu aguttadvārassa,",
  "an5.56:3.1_2": "bhojane amattaññuno,",
  "an5.56:3.1_3": "jāgariyaṁ ananuyuttassa,",
  "an5.56:3.1_4": "avipassakassa kusalānaṁ dhammānaṁ,",
  "an5.56:3.1_5": "pubbarattāpararattaṁ bodhipakkhiyānaṁ dhammānaṁ bhāvanānuyogaṁ ananuyuttassa viharato,",
  "an5.56:3.1_6": "yaṁ madhurakajāto ceva kāyo hoti,",
  "an5.56:3.1_7": "disā cassa na pakkhāyanti,",
  "an5.56:3.1_8": "dhammā ca taṁ nappaṭibhanti,",
  "an5.56:3.1_9": "thinamiddhañcassa cittaṁ pariyādāya tiṭṭhati,",
  "an5.56:3.1_10": "anabhirato ca brahmacariyaṁ carati,",
  "an5.56:3.1_11": "hoti cassa dhammesu vicikicchā.",
  "an5.56:3.2_0": "Tasmātiha te, bhikkhu, evaṁ sikkhitabbaṁ:",
  "an5.56:3.3_0": "‘indriyesu guttadvāro bhavissāmi,",
  "an5.56:3.3_1": "bhojane mattaññū,",
  "an5.56:3.3_2": "jāgariyaṁ anuyutto,",
  "an5.56:3.3_3": "vipassako kusalānaṁ dhammānaṁ,",
  "an5.56:3.3_4": "pubbarattāpararattaṁ bodhipakkhiyānaṁ dhammānaṁ bhāvanānuyogaṁ anuyutto viharissāmī’ti.",
  "an5.56:3.4_0": "Evañhi te, bhikkhu, sikkhitabban”ti.",
  "an5.56:4.1_0": "Atha kho so bhikkhu bhagavatā iminā ovādena ovadito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "an5.56:4.2_0": "Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "an5.56:4.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an5.56:4.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "an5.56:4.4_0": "Aññataro pana so bhikkhu arahataṁ ahosi.",
  "an5.56:5.1_0": "Atha kho so bhikkhu arahattaṁ patto yena sako upajjhāyo tenupasaṅkami;",
  "an5.56:5.1_1": "upasaṅkamitvā sakaṁ upajjhāyaṁ etadavoca:",
  "an5.56:5.2_0": "“etarahi me, bhante,",
  "an5.56:5.2_1": "na ceva madhurakajāto kāyo,",
  "an5.56:5.2_2": "disā ca me pakkhāyanti,",
  "an5.56:5.2_3": "dhammā ca maṁ paṭibhanti,",
  "an5.56:5.2_4": "thinamiddhañca me cittaṁ na pariyādāya tiṭṭhati,",
  "an5.56:5.2_5": "abhirato ca brahmacariyaṁ carāmi,",
  "an5.56:5.2_6": "natthi ca me dhammesu vicikicchā”ti.",
  "an5.56:5.3_0": "Atha kho so bhikkhu taṁ saddhivihārikaṁ bhikkhuṁ ādāya yena bhagavā tenupasaṅkami;",
  "an5.56:5.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.56:5.3_2": "Ekamantaṁ nisinno kho so bhikkhu bhagavantaṁ etadavoca:",
  "an5.56:5.4_0": "“ayaṁ, bhante, bhikkhu evamāha:",
  "an5.56:5.5_0": "‘etarahi me, bhante,",
  "an5.56:5.5_1": "na ceva madhurakajāto kāyo,",
  "an5.56:5.5_2": "disā ca me pakkhāyanti,",
  "an5.56:5.5_3": "dhammā ca maṁ paṭibhanti,",
  "an5.56:5.5_4": "thinamiddhañca me cittaṁ na pariyādāya tiṭṭhati,",
  "an5.56:5.5_5": "abhirato ca brahmacariyaṁ carāmi,",
  "an5.56:5.5_6": "natthi ca me dhammesu vicikicchā’”ti.",
  "an5.56:6.1_0": "“Evañhetaṁ, bhikkhu,",
  "an5.56:6.1_1": "hoti indriyesu guttadvārassa,",
  "an5.56:6.1_2": "bhojane mattaññuno,",
  "an5.56:6.1_3": "jāgariyaṁ anuyuttassa,",
  "an5.56:6.1_4": "vipassakassa kusalānaṁ dhammānaṁ,",
  "an5.56:6.1_5": "pubbarattāpararattaṁ bodhipakkhiyānaṁ dhammānaṁ bhāvanānuyogaṁ anuyuttassa viharato,",
  "an5.56:6.1_6": "yaṁ na ceva madhurakajāto kāyo hoti,",
  "an5.56:6.1_7": "disā cassa pakkhāyanti,",
  "an5.56:6.1_8": "dhammā ca taṁ paṭibhanti,",
  "an5.56:6.1_9": "thinamiddhañcassa cittaṁ na pariyādāya tiṭṭhati,",
  "an5.56:6.1_10": "abhirato ca brahmacariyaṁ carati,",
  "an5.56:6.1_11": "na cassa hoti dhammesu vicikicchā.",
  "an5.56:6.2_0": "Tasmātiha vo, bhikkhave, evaṁ sikkhitabbaṁ:",
  "an5.56:6.3_0": "‘indriyesu guttadvārā bhavissāma,",
  "an5.56:6.3_1": "bhojane mattaññuno,",
  "an5.56:6.3_2": "jāgariyaṁ anuyuttā,",
  "an5.56:6.3_3": "vipassakā kusalānaṁ dhammānaṁ,",
  "an5.56:6.3_4": "pubbarattāpararattaṁ bodhipakkhiyānaṁ dhammānaṁ bhāvanānuyogaṁ anuyuttā viharissāmā’ti.",
  "an5.56:6.4_0": "Evañhi vo, bhikkhave, sikkhitabban”ti.",
  "an5.56:6.5_0": "Chaṭṭhaṁ.",
  "an5.57:0.1_0": "Aṅguttara Nikāya 5.57",
  "an5.57:0.2_0": "6. Nīvaraṇavagga",
  "an5.57:0.3_0": "Abhiṇhapaccavekkhitabbaṭhānasutta",
  "an5.57:1.1_0": "“Pañcimāni,",
  "an5.57:1.1_1": "bhikkhave,",
  "an5.57:1.1_2": "ṭhānāni abhiṇhaṁ paccavekkhitabbāni itthiyā vā purisena vā gahaṭṭhena vā pabbajitena vā.",
  "an5.57:1.2_0": "Katamāni pañca?",
  "an5.57:1.3_0": "‘Jarādhammomhi,",
  "an5.57:1.3_1": "jaraṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:1.4_0": "‘Byādhidhammomhi,",
  "an5.57:1.4_1": "byādhiṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:1.5_0": "‘Maraṇadhammomhi,",
  "an5.57:1.5_1": "maraṇaṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:1.6_0": "‘Sabbehi me piyehi manāpehi nānābhāvo vinābhāvo’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:1.7_0": "‘Kammassakomhi, kammadāyādo kammayoni kammabandhu kammapaṭisaraṇo.",
  "an5.57:1.8_0": "Yaṁ kammaṁ karissāmi—kalyāṇaṁ vā pāpakaṁ vā—",
  "an5.57:1.9_0": "tassa dāyādo bhavissāmī’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:2.1_0": "Kiñca,",
  "an5.57:2.1_1": "bhikkhave,",
  "an5.57:2.1_2": "atthavasaṁ paṭicca ‘jarādhammomhi,",
  "an5.57:2.1_3": "jaraṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?",
  "an5.57:2.2_0": "Atthi,",
  "an5.57:2.2_1": "bhikkhave,",
  "an5.57:2.2_2": "sattānaṁ yobbane yobbanamado,",
  "an5.57:2.2_3": "yena madena mattā kāyena duccaritaṁ caranti,",
  "an5.57:2.2_4": "vācāya duccaritaṁ caranti,",
  "an5.57:2.2_5": "manasā duccaritaṁ caranti.",
  "an5.57:2.3_0": "Tassa taṁ ṭhānaṁ abhiṇhaṁ paccavekkhato yo yobbane yobbanamado so sabbaso vā pahīyati tanu vā pana hoti.",
  "an5.57:2.4_0": "Idaṁ kho,",
  "an5.57:2.4_1": "bhikkhave,",
  "an5.57:2.4_2": "atthavasaṁ paṭicca ‘jarādhammomhi,",
  "an5.57:2.4_3": "jaraṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:3.1_0": "Kiñca,",
  "an5.57:3.1_1": "bhikkhave,",
  "an5.57:3.1_2": "atthavasaṁ paṭicca ‘byādhidhammomhi,",
  "an5.57:3.1_3": "byādhiṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?",
  "an5.57:3.2_0": "Atthi,",
  "an5.57:3.2_1": "bhikkhave,",
  "an5.57:3.2_2": "sattānaṁ ārogye ārogyamado,",
  "an5.57:3.2_3": "yena madena mattā kāyena duccaritaṁ caranti,",
  "an5.57:3.2_4": "vācāya duccaritaṁ caranti,",
  "an5.57:3.2_5": "manasā duccaritaṁ caranti.",
  "an5.57:3.3_0": "Tassa taṁ ṭhānaṁ abhiṇhaṁ paccavekkhato yo ārogye ārogyamado so sabbaso vā pahīyati tanu vā pana hoti.",
  "an5.57:3.4_0": "Idaṁ kho,",
  "an5.57:3.4_1": "bhikkhave,",
  "an5.57:3.4_2": "atthavasaṁ paṭicca ‘byādhidhammomhi,",
  "an5.57:3.4_3": "byādhiṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:4.1_0": "Kiñca,",
  "an5.57:4.1_1": "bhikkhave,",
  "an5.57:4.1_2": "atthavasaṁ paṭicca ‘maraṇadhammomhi,",
  "an5.57:4.1_3": "maraṇaṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?",
  "an5.57:4.2_0": "Atthi,",
  "an5.57:4.2_1": "bhikkhave,",
  "an5.57:4.2_2": "sattānaṁ jīvite jīvitamado,",
  "an5.57:4.2_3": "yena madena mattā kāyena duccaritaṁ caranti,",
  "an5.57:4.2_4": "vācāya duccaritaṁ caranti,",
  "an5.57:4.2_5": "manasā duccaritaṁ caranti.",
  "an5.57:4.3_0": "Tassa taṁ ṭhānaṁ abhiṇhaṁ paccavekkhato yo jīvite jīvitamado so sabbaso vā pahīyati tanu vā pana hoti.",
  "an5.57:4.4_0": "Idaṁ kho,",
  "an5.57:4.4_1": "bhikkhave,",
  "an5.57:4.4_2": "atthavasaṁ paṭicca ‘maraṇadhammomhi,",
  "an5.57:4.4_3": "maraṇaṁ anatīto’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:5.1_0": "Kiñca,",
  "an5.57:5.1_1": "bhikkhave,",
  "an5.57:5.1_2": "atthavasaṁ paṭicca ‘sabbehi me piyehi manāpehi nānābhāvo vinābhāvo’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?",
  "an5.57:5.2_0": "Atthi,",
  "an5.57:5.2_1": "bhikkhave,",
  "an5.57:5.2_2": "sattānaṁ piyesu manāpesu yo chandarāgo yena rāgena rattā kāyena duccaritaṁ caranti,",
  "an5.57:5.2_3": "vācāya duccaritaṁ caranti,",
  "an5.57:5.2_4": "manasā duccaritaṁ caranti.",
  "an5.57:5.3_0": "Tassa taṁ ṭhānaṁ abhiṇhaṁ paccavekkhato yo piyesu manāpesu chandarāgo so sabbaso vā pahīyati tanu vā pana hoti.",
  "an5.57:5.4_0": "Idaṁ kho,",
  "an5.57:5.4_1": "bhikkhave,",
  "an5.57:5.4_2": "atthavasaṁ paṭicca ‘sabbehi me piyehi manāpehi nānābhāvo vinābhāvo’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:6.1_0": "Kiñca,",
  "an5.57:6.1_1": "bhikkhave,",
  "an5.57:6.1_2": "atthavasaṁ paṭicca ‘kammassakomhi,",
  "an5.57:6.1_3": "kammadāyādo kammayoni kammabandhu kammapaṭisaraṇo,",
  "an5.57:6.1_4": "yaṁ kammaṁ karissāmi—",
  "an5.57:6.2_0": "kalyāṇaṁ vā pāpakaṁ vā—tassa dāyādo bhavissāmī’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā?",
  "an5.57:6.3_0": "Atthi, bhikkhave, sattānaṁ kāyaduccaritaṁ vacīduccaritaṁ manoduccaritaṁ.",
  "an5.57:6.4_0": "Tassa taṁ ṭhānaṁ abhiṇhaṁ paccavekkhato sabbaso vā duccaritaṁ pahīyati tanu vā pana hoti.",
  "an5.57:6.5_0": "Idaṁ kho,",
  "an5.57:6.5_1": "bhikkhave,",
  "an5.57:6.5_2": "atthavasaṁ paṭicca ‘kammassakomhi,",
  "an5.57:6.5_3": "kammadāyādo kammayoni kammabandhu kammapaṭisaraṇo,",
  "an5.57:6.5_4": "yaṁ kammaṁ karissāmi—",
  "an5.57:6.6_0": "kalyāṇaṁ vā pāpakaṁ vā—",
  "an5.57:6.7_0": "tassa dāyādo bhavissāmī’ti abhiṇhaṁ paccavekkhitabbaṁ itthiyā vā purisena vā gahaṭṭhena vā pabbajitena vā.",
  "an5.57:7.1_0": "Sa kho so, bhikkhave, ariyasāvako iti paṭisañcikkhati:",
  "an5.57:7.2_0": "‘na kho ahaññeveko jarādhammo jaraṁ anatīto,",
  "an5.57:7.2_1": "atha kho yāvatā sattānaṁ āgati gati cuti upapatti sabbe sattā jarādhammā jaraṁ anatītā’ti.",
  "an5.57:7.3_0": "Tassa taṁ ṭhānaṁ abhiṇhaṁ paccavekkhato maggo sañjāyati.",
  "an5.57:7.4_0": "So taṁ maggaṁ āsevati bhāveti bahulīkaroti.",
  "an5.57:7.5_0": "Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti anusayā byantīhonti.",
  "an5.57:8.1_0": "‘Na kho ahaññeveko byādhidhammo byādhiṁ anatīto,",
  "an5.57:8.1_1": "atha kho yāvatā sattānaṁ āgati gati cuti upapatti sabbe sattā byādhidhammā byādhiṁ anatītā’ti.",
  "an5.57:8.2_0": "Tassa taṁ ṭhānaṁ abhiṇhaṁ paccavekkhato maggo sañjāyati.",
  "an5.57:8.3_0": "So taṁ maggaṁ āsevati bhāveti bahulīkaroti.",
  "an5.57:8.4_0": "Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhonti.",
  "an5.57:9.1_0": "‘Na kho ahaññeveko maraṇadhammo maraṇaṁ anatīto,",
  "an5.57:9.1_1": "atha kho yāvatā sattānaṁ āgati gati cuti upapatti sabbe sattā maraṇadhammā maraṇaṁ anatītā’ti.",
  "an5.57:9.2_0": "Tassa taṁ ṭhānaṁ abhiṇhaṁ paccavekkhato maggo sañjāyati.",
  "an5.57:9.3_0": "So taṁ maggaṁ āsevati bhāveti bahulīkaroti.",
  "an5.57:9.4_0": "Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhonti.",
  "an5.57:10.1_0": "‘Na kho mayhevekassa sabbehi piyehi manāpehi nānābhāvo vinābhāvo,",
  "an5.57:10.1_1": "atha kho yāvatā sattānaṁ āgati gati cuti upapatti sabbesaṁ sattānaṁ piyehi manāpehi nānābhāvo vinābhāvo’ti.",
  "an5.57:10.2_0": "Tassa taṁ ṭhānaṁ abhiṇhaṁ paccavekkhato maggo sañjāyati.",
  "an5.57:10.3_0": "So taṁ maggaṁ āsevati bhāveti bahulīkaroti.",
  "an5.57:10.4_0": "Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti, anusayā byantīhonti.",
  "an5.57:11.1_0": "‘Na kho ahaññeveko kammassako kammadāyādo kammayoni kammabandhu kammapaṭisaraṇo,",
  "an5.57:11.1_1": "yaṁ kammaṁ karissāmi—kalyāṇaṁ vā pāpakaṁ vā—tassa dāyādo bhavissāmi;",
  "an5.57:11.2_0": "atha kho yāvatā sattānaṁ āgati gati cuti upapatti sabbe sattā kammassakā kammadāyādā kammayoni kammabandhu kammapaṭisaraṇā,",
  "an5.57:11.2_1": "yaṁ kammaṁ karissanti—kalyāṇaṁ vā pāpakaṁ vā—tassa dāyādā bhavissantī’ti.",
  "an5.57:11.3_0": "Tassa taṁ ṭhānaṁ abhiṇhaṁ paccavekkhato maggo sañjāyati.",
  "an5.57:11.4_0": "So taṁ maggaṁ āsevati bhāveti bahulīkaroti.",
  "an5.57:11.5_0": "Tassa taṁ maggaṁ āsevato bhāvayato bahulīkaroto saṁyojanāni sabbaso pahīyanti,",
  "an5.57:11.5_1": "anusayā byantīhontīti.",
  "an5.57:12.1_0": "Byādhidhammā jarādhammā,",
  "an5.57:12.2_0": "atho maraṇadhammino;",
  "an5.57:12.3_0": "Yathā dhammā tathā sattā,",
  "an5.57:12.4_0": "jigucchanti puthujjanā.",
  "an5.57:13.1_0": "Ahañce taṁ jiguccheyyaṁ,",
  "an5.57:13.2_0": "evaṁ dhammesu pāṇisu;",
  "an5.57:13.3_0": "Na metaṁ patirūpassa,",
  "an5.57:13.4_0": "mama evaṁ vihārino.",
  "an5.57:14.1_0": "Sohaṁ evaṁ viharanto,",
  "an5.57:14.2_0": "ñatvā dhammaṁ nirūpadhiṁ;",
  "an5.57:14.3_0": "Ārogye yobbanasmiñca,",
  "an5.57:14.4_0": "jīvitasmiñca ye madā.",
  "an5.57:15.1_0": "Sabbe made abhibhosmi,",
  "an5.57:15.2_0": "Nekkhammaṁ daṭṭhu khemato;",
  "an5.57:15.3_0": "Tassa me ahu ussāho,",
  "an5.57:15.4_0": "Nibbānaṁ abhipassato.",
  "an5.57:16.1_0": "Nāhaṁ bhabbo etarahi,",
  "an5.57:16.2_0": "Kāmāni paṭisevituṁ;",
  "an5.57:16.3_0": "Anivatti bhavissāmi,",
  "an5.57:16.4_0": "Brahmacariyaparāyaṇo”ti.",
  "an5.57:16.5_0": "Sattamaṁ.",
  "an5.58:0.1_0": "Aṅguttara Nikāya 5.58",
  "an5.58:0.2_0": "6. Nīvaraṇavagga",
  "an5.58:0.3_0": "Licchavikumārakasutta",
  "an5.58:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.58:1.2_0": "Atha kho bhagavā pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.",
  "an5.58:1.3_0": "Vesāliyaṁ piṇḍāya caritvā pacchābhattaṁ piṇḍapātapaṭikkanto mahāvanaṁ ajjhogāhetvā aññatarasmiṁ rukkhamūle divāvihāraṁ nisīdi.",
  "an5.58:2.1_0": "Tena kho pana samayena sambahulā licchavikumārakā sajjāni dhanūni ādāya kukkurasaṅghaparivutā mahāvane",
  "an5.58:2.1_1": "anucaṅkamamānā anuvicaramānā addasu bhagavantaṁ aññatarasmiṁ rukkhamūle nisinnaṁ;",
  "an5.58:2.2_0": "disvāna sajjāni dhanūni nikkhipitvā kukkurasaṅghaṁ ekamantaṁ uyyojetvā yena bhagavā tenupasaṅkamiṁsu;",
  "an5.58:2.2_1": "upasaṅkamitvā bhagavantaṁ abhivādetvā tuṇhībhūtā tuṇhībhūtā pañjalikā bhagavantaṁ payirupāsanti.",
  "an5.58:3.1_0": "Tena kho pana samayena mahānāmo licchavi mahāvane jaṅghāvihāraṁ anucaṅkamamāno addasa te licchavikumārake",
  "an5.58:3.1_1": "tuṇhībhūte tuṇhībhūte pañjalike bhagavantaṁ payirupāsante;",
  "an5.58:3.2_0": "disvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.",
  "an5.58:3.3_0": "Ekamantaṁ nisinno kho mahānāmo licchavi udānaṁ udānesi:",
  "an5.58:3.4_0": "“bhavissanti vajjī, bhavissanti vajjī”ti.",
  "an5.58:4.1_0": "“Kiṁ pana tvaṁ, mahānāma, evaṁ vadesi:",
  "an5.58:4.2_0": "‘bhavissanti vajjī, bhavissanti vajjī’”ti?",
  "an5.58:4.3_0": "“Ime, bhante, licchavikumārakā caṇḍā pharusā apānubhā.",
  "an5.58:4.4_0": "Yānipi tāni kulesu paheṇakāni pahīyanti,",
  "an5.58:4.4_1": "ucchūti vā badarāti vā pūvāti vā modakāti vā saṅkulikāti vā,",
  "an5.58:4.4_2": "tāni vilumpitvā vilumpitvā khādanti;",
  "an5.58:4.5_0": "kulitthīnampi kulakumārīnampi pacchāliyaṁ khipanti.",
  "an5.58:4.6_0": "Te dānime tuṇhībhūtā tuṇhībhūtā pañjalikā bhagavantaṁ payirupāsantī”ti.",
  "an5.58:5.1_0": "“Yassa kassaci, mahānāma, kulaputtassa pañca dhammā saṁvijjanti—",
  "an5.58:5.2_0": "yadi vā rañño khattiyassa muddhāvasittassa,",
  "an5.58:5.2_1": "yadi vā raṭṭhikassa pettanikassa,",
  "an5.58:5.2_2": "yadi vā senāya senāpatikassa,",
  "an5.58:5.2_3": "yadi vā gāmagāmaṇikassa,",
  "an5.58:5.2_4": "yadi vā pūgagāmaṇikassa,",
  "an5.58:5.2_5": "ye vā pana kulesu paccekādhipaccaṁ kārenti,",
  "an5.58:5.2_6": "vuddhiyeva pāṭikaṅkhā,",
  "an5.58:5.2_7": "no parihāni.",
  "an5.58:6.1_0": "Katame pañca?",
  "an5.58:6.2_0": "Idha, mahānāma,",
  "an5.58:6.2_1": "kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi mātāpitaro sakkaroti garuṁ karoti māneti pūjeti.",
  "an5.58:6.3_0": "Tamenaṁ mātāpitaro sakkatā garukatā mānitā pūjitā kalyāṇena manasā anukampanti:",
  "an5.58:6.4_0": "‘ciraṁ jīva, dīghamāyuṁ pālehī’ti.",
  "an5.58:6.5_0": "Mātāpitānukampitassa, mahānāma, kulaputtassa vuddhiyeva pāṭikaṅkhā, no parihāni.",
  "an5.58:7.1_0": "Puna caparaṁ, mahānāma,",
  "an5.58:7.1_1": "kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.58:7.1_2": "puttadāradāsakammakaraporise sakkaroti garuṁ karoti māneti pūjeti.",
  "an5.58:7.2_0": "Tamenaṁ puttadāradāsakammakaraporisā sakkatā garukatā mānitā pūjitā kalyāṇena manasā anukampanti:",
  "an5.58:7.3_0": "‘ciraṁ jīva, dīghamāyuṁ pālehī’ti.",
  "an5.58:7.4_0": "Puttadāradāsakammakaraporisānukampitassa, mahānāma, kulaputtassa vuddhiyeva pāṭikaṅkhā, no parihāni.",
  "an5.58:8.1_0": "Puna caparaṁ, mahānāma,",
  "an5.58:8.1_1": "kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.58:8.1_2": "khettakammantasāmantasabyohāre sakkaroti garuṁ karoti māneti pūjeti.",
  "an5.58:8.2_0": "Tamenaṁ khettakammantasāmantasabyohārā sakkatā garukatā mānitā pūjitā kalyāṇena manasā anukampanti:",
  "an5.58:8.3_0": "‘ciraṁ jīva, dīghamāyuṁ pālehī’ti.",
  "an5.58:8.4_0": "Khettakammantasāmantasabyohārānukampitassa, mahānāma,",
  "an5.58:8.4_1": "kulaputtassa vuddhiyeva pāṭikaṅkhā,",
  "an5.58:8.4_2": "no parihāni.",
  "an5.58:9.1_0": "Puna caparaṁ, mahānāma,",
  "an5.58:9.1_1": "kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.58:9.1_2": "yāvatā balipaṭiggāhikā devatā sakkaroti garuṁ karoti māneti pūjeti.",
  "an5.58:9.2_0": "Tamenaṁ balipaṭiggāhikā devatā sakkatā garukatā mānitā pūjitā kalyāṇena manasā anukampanti:",
  "an5.58:9.3_0": "‘ciraṁ jīva, dīghamāyuṁ pālehī’ti.",
  "an5.58:9.4_0": "devatānukampitassa, mahānāma, kulaputtassa vuddhiyeva pāṭikaṅkhā, no parihāni.",
  "an5.58:10.1_0": "Puna caparaṁ, mahānāma,",
  "an5.58:10.1_1": "kulaputto uṭṭhānavīriyādhigatehi bhogehi bāhābalaparicitehi sedāvakkhittehi dhammikehi dhammaladdhehi",
  "an5.58:10.1_2": "samaṇabrāhmaṇe sakkaroti garuṁ karoti māneti pūjeti.",
  "an5.58:10.2_0": "Tamenaṁ samaṇabrāhmaṇā sakkatā garukatā mānitā pūjitā kalyāṇena manasā anukampanti:",
  "an5.58:10.3_0": "‘ciraṁ jīva, dīghamāyuṁ pālehī’ti.",
  "an5.58:10.4_0": "Samaṇabrāhmaṇānukampitassa, mahānāma, kulaputtassa vuddhiyeva pāṭikaṅkhā, no parihāni.",
  "an5.58:11.1_0": "Yassa kassaci, mahānāma, kulaputtassa ime pañca dhammā saṁvijjanti—",
  "an5.58:11.2_0": "yadi vā rañño khattiyassa muddhābhisittassa,",
  "an5.58:11.2_1": "yadi vā raṭṭhikassa pettanikassa,",
  "an5.58:11.2_2": "yadi vā senāya senāpatikassa,",
  "an5.58:11.2_3": "yadi vā gāmagāmaṇikassa,",
  "an5.58:11.2_4": "yadi vā pūgagāmaṇikassa,",
  "an5.58:11.2_5": "ye vā pana kulesu paccekādhipaccaṁ kārenti,",
  "an5.58:11.2_6": "vuddhiyeva pāṭikaṅkhā,",
  "an5.58:11.2_7": "no parihānīti.",
  "an5.58:12.1_0": "Mātāpitukiccakaro,",
  "an5.58:12.2_0": "puttadārahito sadā;",
  "an5.58:12.3_0": "Antojanassa atthāya,",
  "an5.58:12.4_0": "ye cassa anujīvino.",
  "an5.58:13.1_0": "Ubhinnañceva atthāya,",
  "an5.58:13.2_0": "Vadaññū hoti sīlavā;",
  "an5.58:13.3_0": "Ñātīnaṁ pubbapetānaṁ,",
  "an5.58:13.4_0": "Diṭṭhe dhamme ca jīvataṁ.",
  "an5.58:14.1_0": "Samaṇānaṁ brāhmaṇānaṁ,",
  "an5.58:14.2_0": "devatānañca paṇḍito;",
  "an5.58:14.3_0": "Vittisañjanano hoti,",
  "an5.58:14.4_0": "dhammena gharamāvasaṁ.",
  "an5.58:15.1_0": "So karitvāna kalyāṇaṁ,",
  "an5.58:15.2_0": "pujjo hoti pasaṁsiyo;",
  "an5.58:15.3_0": "Idheva naṁ pasaṁsanti,",
  "an5.58:15.4_0": "pecca sagge pamodatī”ti.",
  "an5.58:15.5_0": "Aṭṭhamaṁ.",
  "an5.59:0.1_0": "Aṅguttara Nikāya 5.59",
  "an5.59:0.2_0": "6. Nīvaraṇavagga",
  "an5.59:0.3_0": "Paṭhamavuḍḍhapabbajitasutta",
  "an5.59:1.1_0": "“Pañcahi, bhikkhave, dhammehi samannāgato dullabho vuḍḍhapabbajito.",
  "an5.59:1.2_0": "Katamehi pañcahi?",
  "an5.59:1.3_0": "Dullabho,",
  "an5.59:1.3_1": "bhikkhave,",
  "an5.59:1.3_2": "vuḍḍhapabbajito nipuṇo,",
  "an5.59:1.3_3": "dullabho ākappasampanno,",
  "an5.59:1.3_4": "dullabho bahussuto,",
  "an5.59:1.3_5": "dullabho dhammakathiko,",
  "an5.59:1.3_6": "dullabho vinayadharo.",
  "an5.59:1.4_0": "Imehi kho, bhikkhave, pañcahi dhammehi samannāgato dullabho vuḍḍhapabbajitoti.",
  "an5.59:1.5_0": "Navamaṁ.",
  "an5.60:0.1_0": "Aṅguttara Nikāya 5.60",
  "an5.60:0.2_0": "6. Nīvaraṇavagga",
  "an5.60:0.3_0": "Dutiyavuḍḍhapabbajitasutta",
  "an5.60:1.1_0": "Pañcahi, bhikkhave, dhammehi samannāgato dullabho vuḍḍhapabbajito.",
  "an5.60:1.2_0": "Katamehi pañcahi?",
  "an5.60:1.3_0": "Dullabho,",
  "an5.60:1.3_1": "bhikkhave,",
  "an5.60:1.3_2": "vuḍḍhapabbajito suvaco,",
  "an5.60:1.3_3": "dullabho suggahitaggāhī,",
  "an5.60:1.3_4": "dullabho padakkhiṇaggāhī,",
  "an5.60:1.3_5": "dullabho dhammakathiko,",
  "an5.60:1.3_6": "dullabho vinayadharo.",
  "an5.60:1.4_0": "Imehi kho, bhikkhave, pañcahi dhammehi samannāgato dullabho vuḍḍhapabbajito”ti.",
  "an5.60:1.5_0": "Dasamaṁ.",
  "an5.60:1.6_0": "Nīvaraṇavaggo paṭhamo.",
  "an5.60:2.0_0": "Tassuddānaṁ",
  "an5.60:2.1_0": "Āvaraṇaṁ rāsi aṅgāni,",
  "an5.60:2.2_0": "samayaṁ mātuputtikā;",
  "an5.60:2.3_0": "Upajjhā ṭhānā licchavi,",
  "an5.60:2.4_0": "kumārā aparā duveti.",
  "an5.61:0.1_0": "Aṅguttara Nikāya 5.61",
  "an5.61:0.2_0": "7. Saññāvagga",
  "an5.61:0.3_0": "Paṭhamasaññāsutta",
  "an5.61:1.1_0": "“Pañcimā,",
  "an5.61:1.1_1": "bhikkhave,",
  "an5.61:1.1_2": "saññā bhāvitā bahulīkatā mahapphalā honti mahānisaṁsā amatogadhā amatapariyosānā.",
  "an5.61:1.2_0": "Katamā pañca?",
  "an5.61:1.3_0": "Asubhasaññā, maraṇasaññā, ādīnavasaññā, āhāre paṭikūlasaññā, sabbaloke anabhiratasaññā—",
  "an5.61:1.4_0": "imā kho,",
  "an5.61:1.4_1": "bhikkhave,",
  "an5.61:1.4_2": "pañca saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.",
  "an5.61:1.5_0": "Paṭhamaṁ.",
  "an5.62:0.1_0": "Aṅguttara Nikāya 5.62",
  "an5.62:0.2_0": "7. Saññāvagga",
  "an5.62:0.3_0": "Dutiyasaññāsutta",
  "an5.62:1.1_0": "“Pañcimā,",
  "an5.62:1.1_1": "bhikkhave,",
  "an5.62:1.1_2": "saññā bhāvitā bahulīkatā mahapphalā honti mahānisaṁsā amatogadhā amatapariyosānā.",
  "an5.62:1.2_0": "Katamā pañca?",
  "an5.62:1.3_0": "Aniccasaññā, anattasaññā, maraṇasaññā, āhāre paṭikūlasaññā, sabbaloke anabhiratasaññā—",
  "an5.62:1.4_0": "imā kho,",
  "an5.62:1.4_1": "bhikkhave,",
  "an5.62:1.4_2": "pañca saññā bhāvitā bahulīkatā mahapphalā honti mahānisaṁsā amatogadhā amatapariyosānā”ti.",
  "an5.62:1.5_0": "Dutiyaṁ.",
  "an5.63:0.1_0": "Aṅguttara Nikāya 5.63",
  "an5.63:0.2_0": "7. Saññāvagga",
  "an5.63:0.3_0": "Paṭhamavaḍḍhisutta",
  "an5.63:1.1_0": "“Pañcahi,",
  "an5.63:1.1_1": "bhikkhave,",
  "an5.63:1.1_2": "vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati,",
  "an5.63:1.1_3": "sārādāyī ca hoti varādāyī ca kāyassa.",
  "an5.63:1.2_0": "Katamāhi pañcahi?",
  "an5.63:1.3_0": "Saddhāya vaḍḍhati, sīlena vaḍḍhati, sutena vaḍḍhati, cāgena vaḍḍhati, paññāya vaḍḍhati—",
  "an5.63:1.4_0": "imāhi kho,",
  "an5.63:1.4_1": "bhikkhave,",
  "an5.63:1.4_2": "pañcahi vaḍḍhīhi vaḍḍhamāno ariyasāvako ariyāya vaḍḍhiyā vaḍḍhati,",
  "an5.63:1.4_3": "sārādāyī ca hoti varādāyī ca kāyassā”ti.",
  "an5.63:2.1_0": "“Saddhāya sīlena ca yo pavaḍḍhati,",
  "an5.63:2.2_0": "Paññāya cāgena sutena cūbhayaṁ;",
  "an5.63:2.3_0": "So tādiso sappuriso vicakkhaṇo,",
  "an5.63:2.4_0": "Ādīyatī sāramidheva attano”ti.",
  "an5.63:2.5_0": "Tatiyaṁ.",
  "an5.64:0.1_0": "Aṅguttara Nikāya 5.64",
  "an5.64:0.2_0": "7. Saññāvagga",
  "an5.64:0.3_0": "Dutiyavaḍḍhisutta",
  "an5.64:1.1_0": "“Pañcahi,",
  "an5.64:1.1_1": "bhikkhave,",
  "an5.64:1.1_2": "vaḍḍhīhi vaḍḍhamānā ariyasāvikā ariyāya vaḍḍhiyā vaḍḍhati,",
  "an5.64:1.1_3": "sārādāyinī ca hoti varādāyinī ca kāyassa.",
  "an5.64:1.2_0": "Katamāhi pañcahi?",
  "an5.64:1.3_0": "Saddhāya vaḍḍhati, sīlena vaḍḍhati, sutena vaḍḍhati, cāgena vaḍḍhati, paññāya vaḍḍhati—",
  "an5.64:1.4_0": "imāhi kho,",
  "an5.64:1.4_1": "bhikkhave,",
  "an5.64:1.4_2": "pañcahi vaḍḍhīhi vaḍḍhamānā ariyasāvikā ariyāya vaḍḍhiyā vaḍḍhati,",
  "an5.64:1.4_3": "sārādāyinī ca hoti varādāyinī ca kāyassāti.",
  "an5.64:2.1_0": "Saddhāya sīlena ca yā pavaḍḍhati,",
  "an5.64:2.2_0": "Paññāya cāgena sutena cūbhayaṁ;",
  "an5.64:2.3_0": "Sā tādisī sīlavatī upāsikā,",
  "an5.64:2.4_0": "Ādīyatī sāramidheva attano”ti.",
  "an5.64:2.5_0": "Catutthaṁ.",
  "an5.65:0.1_0": "Aṅguttara Nikāya 5.65",
  "an5.65:0.2_0": "7. Saññāvagga",
  "an5.65:0.3_0": "Sākacchasutta",
  "an5.65:1.1_0": "“Pañcahi, bhikkhave, dhammehi samannāgato bhikkhu alaṁsākaccho sabrahmacārīnaṁ.",
  "an5.65:1.2_0": "Katamehi pañcahi?",
  "an5.65:1.3_0": "Idha,",
  "an5.65:1.3_1": "bhikkhave,",
  "an5.65:1.3_2": "bhikkhu attanā ca sīlasampanno hoti,",
  "an5.65:1.3_3": "sīlasampadāya kathāya ca āgataṁ pañhaṁ byākattā hoti;",
  "an5.65:1.4_0": "attanā ca samādhisampanno hoti, samādhisampadāya kathāya ca āgataṁ pañhaṁ byākattā hoti;",
  "an5.65:1.5_0": "attanā ca paññāsampanno hoti, paññāsampadāya kathāya ca āgataṁ pañhaṁ byākattā hoti;",
  "an5.65:1.6_0": "attanā ca vimuttisampanno hoti, vimuttisampadāya kathāya ca āgataṁ pañhaṁ byākattā hoti;",
  "an5.65:1.7_0": "attanā ca vimuttiñāṇadassanasampanno hoti,",
  "an5.65:1.7_1": "vimuttiñāṇadassanasampadāya kathāya ca āgataṁ pañhaṁ byākattā hoti.",
  "an5.65:1.8_0": "Imehi kho, bhikkhave, pañcahi dhammehi samannāgato bhikkhu alaṁsākaccho sabrahmacārīnan”ti.",
  "an5.65:1.9_0": "Pañcamaṁ.",
  "an5.66:0.1_0": "Aṅguttara Nikāya 5.66",
  "an5.66:0.2_0": "7. Saññāvagga",
  "an5.66:0.3_0": "Sājīvasutta",
  "an5.66:1.1_0": "“Pañcahi, bhikkhave, dhammehi samannāgato bhikkhu alaṁsājīvo sabrahmacārīnaṁ.",
  "an5.66:1.2_0": "Katamehi pañcahi?",
  "an5.66:1.3_0": "Idha,",
  "an5.66:1.3_1": "bhikkhave,",
  "an5.66:1.3_2": "bhikkhu attanā ca sīlasampanno hoti,",
  "an5.66:1.3_3": "sīlasampadāya kathāya ca kataṁ pañhaṁ byākattā hoti;",
  "an5.66:1.4_0": "attanā ca samādhisampanno hoti, samādhisampadāya kathāya ca kataṁ pañhaṁ byākattā hoti;",
  "an5.66:1.5_0": "attanā ca paññāsampanno hoti, paññāsampadāya kathāya ca kataṁ pañhaṁ byākattā hoti;",
  "an5.66:1.6_0": "attanā ca vimuttisampanno hoti, vimuttisampadāya kathāya ca kataṁ pañhaṁ byākattā hoti;",
  "an5.66:1.7_0": "attanā ca vimuttiñāṇadassanasampanno hoti,",
  "an5.66:1.7_1": "vimuttiñāṇadassanasampadāya kathāya ca kataṁ pañhaṁ byākattā hoti.",
  "an5.66:1.8_0": "Imehi kho, bhikkhave, pañcahi dhammehi samannāgato bhikkhu alaṁsājīvo sabrahmacārīnan”ti.",
  "an5.66:1.9_0": "Chaṭṭhaṁ.",
  "an5.67:0.1_0": "Aṅguttara Nikāya 5.67",
  "an5.67:0.2_0": "7. Saññāvagga",
  "an5.67:0.3_0": "Paṭhamaiddhipādasutta",
  "an5.67:1.1_0": "“Yo hi koci,",
  "an5.67:1.1_1": "bhikkhave,",
  "an5.67:1.1_2": "bhikkhu vā bhikkhunī vā pañca dhamme bhāveti,",
  "an5.67:1.1_3": "pañca dhamme bahulīkaroti,",
  "an5.67:1.1_4": "tassa dvinnaṁ phalānaṁ aññataraṁ phalaṁ pāṭikaṅkhaṁ—",
  "an5.67:1.2_0": "diṭṭheva dhamme aññā, sati vā upādisese anāgāmitā.",
  "an5.67:2.1_0": "Katame pañca?",
  "an5.67:2.2_0": "Idha, bhikkhave, bhikkhu chandasamādhipadhānasaṅkhārasamannāgataṁ iddhipādaṁ bhāveti,",
  "an5.67:2.3_0": "vīriyasamādhi …pe…",
  "an5.67:2.4_0": "cittasamādhi …",
  "an5.67:2.5_0": "vīmaṁsāsamādhipadhānasaṅkhārasamannāgataṁ iddhipādaṁ bhāveti,",
  "an5.67:2.6_0": "ussoḷhiññeva pañcamiṁ.",
  "an5.67:2.7_0": "Yo hi koci,",
  "an5.67:2.7_1": "bhikkhave,",
  "an5.67:2.7_2": "bhikkhu vā bhikkhunī vā ime pañca dhamme bhāveti,",
  "an5.67:2.7_3": "ime pañca dhamme bahulīkaroti,",
  "an5.67:2.7_4": "tassa dvinnaṁ phalānaṁ aññataraṁ phalaṁ pāṭikaṅkhaṁ—",
  "an5.67:2.8_0": "diṭṭheva dhamme aññā, sati vā upādisese anāgāmitā”ti.",
  "an5.67:2.9_0": "Sattamaṁ.",
  "an5.68:0.1_0": "Aṅguttara Nikāya 5.68",
  "an5.68:0.2_0": "7. Saññāvagga",
  "an5.68:0.3_0": "Dutiyaiddhipādasutta",
  "an5.68:1.1_0": "“Pubbevāhaṁ,",
  "an5.68:1.1_1": "bhikkhave,",
  "an5.68:1.1_2": "sambodhā anabhisambuddho bodhisattova samāno pañca dhamme bhāvesiṁ,",
  "an5.68:1.1_3": "pañca dhamme bahulīkāsiṁ.",
  "an5.68:1.2_0": "Katame pañca?",
  "an5.68:1.3_0": "Chandasamādhipadhānasaṅkhārasamannāgataṁ iddhipādaṁ bhāvesiṁ,",
  "an5.68:1.4_0": "vīriyasamādhi …",
  "an5.68:1.5_0": "cittasamādhi …",
  "an5.68:1.6_0": "vīmaṁsāsamādhipadhānasaṅkhārasamannāgataṁ iddhipādaṁ bhāvesiṁ,",
  "an5.68:1.7_0": "ussoḷhiññeva pañcamiṁ.",
  "an5.68:1.8_0": "So kho ahaṁ,",
  "an5.68:1.8_1": "bhikkhave,",
  "an5.68:1.8_2": "imesaṁ ussoḷhipañcamānaṁ dhammānaṁ bhāvitattā bahulīkatattā yassa yassa abhiññāsacchikaraṇīyassa dhammassa",
  "an5.68:1.8_3": "cittaṁ abhininnāmesiṁ abhiññāsacchikiriyāya,",
  "an5.68:1.9_0": "tatra tatreva sakkhibhabbataṁ pāpuṇiṁ sati sati āyatane.",
  "an5.68:2.1_0": "So sace ākaṅkhiṁ:",
  "an5.68:2.1_1": "‘anekavihitaṁ iddhividhaṁ paccanubhaveyyaṁ …pe…",
  "an5.68:2.1_2": "yāva brahmalokāpi kāyena vasaṁ vatteyyan’ti,",
  "an5.68:2.2_0": "tatra tatreva sakkhibhabbataṁ pāpuṇiṁ sati sati āyatane.",
  "an5.68:3.1_0": "So sace ākaṅkhiṁ …pe…",
  "an5.68:3.1_1": "‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,",
  "an5.68:3.2_0": "tatra tatreva sakkhibhabbataṁ pāpuṇiṁ sati sati āyatane”ti.",
  "an5.68:3.3_0": "Aṭṭhamaṁ.",
  "an5.69:0.1_0": "Aṅguttara Nikāya 5.69",
  "an5.69:0.2_0": "7. Saññāvagga",
  "an5.69:0.3_0": "Nibbidāsutta",
  "an5.69:1.1_0": "“Pañcime,",
  "an5.69:1.1_1": "bhikkhave,",
  "an5.69:1.1_2": "dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattanti.",
  "an5.69:2.1_0": "Katame pañca?",
  "an5.69:2.2_0": "Idha,",
  "an5.69:2.2_1": "bhikkhave,",
  "an5.69:2.2_2": "bhikkhu asubhānupassī kāye viharati,",
  "an5.69:2.2_3": "āhāre paṭikūlasaññī,",
  "an5.69:2.2_4": "sabbaloke anabhiratasaññī,",
  "an5.69:2.2_5": "sabbasaṅkhāresu aniccānupassī,",
  "an5.69:2.2_6": "maraṇasaññā kho panassa ajjhattaṁ sūpaṭṭhitā hoti.",
  "an5.69:2.3_0": "Ime kho,",
  "an5.69:2.3_1": "bhikkhave,",
  "an5.69:2.3_2": "pañca dhammā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṁvattantī”ti.",
  "an5.69:2.4_0": "Navamaṁ.",
  "an5.70:0.1_0": "Aṅguttara Nikāya 5.70",
  "an5.70:0.2_0": "7. Saññāvagga",
  "an5.70:0.3_0": "Āsavakkhayasutta",
  "an5.70:1.1_0": "“Pañcime, bhikkhave, dhammā bhāvitā bahulīkatā āsavānaṁ khayāya saṁvattanti.",
  "an5.70:1.2_0": "Katame pañca?",
  "an5.70:1.3_0": "Idha,",
  "an5.70:1.3_1": "bhikkhave,",
  "an5.70:1.3_2": "bhikkhu asubhānupassī kāye viharati,",
  "an5.70:1.3_3": "āhāre paṭikūlasaññī,",
  "an5.70:1.3_4": "sabbaloke anabhiratasaññī,",
  "an5.70:1.3_5": "sabbasaṅkhāresu aniccānupassī,",
  "an5.70:1.3_6": "maraṇasaññā kho panassa ajjhattaṁ sūpaṭṭhitā hoti.",
  "an5.70:1.4_0": "Ime kho, bhikkhave, pañca dhammā bhāvitā bahulīkatā āsavānaṁ khayāya saṁvattantī”ti.",
  "an5.70:1.5_0": "Dasamaṁ.",
  "an5.70:1.6_0": "Saññāvaggo dutiyo.",
  "an5.70:2.0_0": "Tassuddānaṁ",
  "an5.70:2.1_0": "Dve ca saññā dve vaḍḍhī ca,",
  "an5.70:2.2_0": "sākacchena ca sājīvaṁ;",
  "an5.70:2.3_0": "Iddhipādā ca dve vuttā,",
  "an5.70:2.4_0": "nibbidā cāsavakkhayāti.",
  "an5.71:0.1_0": "Aṅguttara Nikāya 5.71",
  "an5.71:0.2_0": "8. Yodhājīvavagga",
  "an5.71:0.3_0": "Paṭhamacetovimuttiphalasutta",
  "an5.71:1.1_0": "“Pañcime,",
  "an5.71:1.1_1": "bhikkhave,",
  "an5.71:1.1_2": "dhammā bhāvitā bahulīkatā cetovimuttiphalā ca honti cetovimuttiphalānisaṁsā ca,",
  "an5.71:1.1_3": "paññāvimuttiphalā ca honti paññāvimuttiphalānisaṁsā ca.",
  "an5.71:2.1_0": "Katame pañca?",
  "an5.71:2.2_0": "Idha,",
  "an5.71:2.2_1": "bhikkhave,",
  "an5.71:2.2_2": "bhikkhu asubhānupassī kāye viharati,",
  "an5.71:2.2_3": "āhāre paṭikūlasaññī,",
  "an5.71:2.2_4": "sabbaloke anabhiratasaññī,",
  "an5.71:2.2_5": "sabbasaṅkhāresu aniccānupassī,",
  "an5.71:2.2_6": "maraṇasaññā kho panassa ajjhattaṁ sūpaṭṭhitā hoti.",
  "an5.71:2.3_0": "Ime kho,",
  "an5.71:2.3_1": "bhikkhave,",
  "an5.71:2.3_2": "pañca dhammā bhāvitā bahulīkatā cetovimuttiphalā ca honti cetovimuttiphalānisaṁsā ca,",
  "an5.71:2.3_3": "paññāvimuttiphalā ca honti paññāvimuttiphalānisaṁsā ca.",
  "an5.71:2.4_0": "Yato kho, bhikkhave, bhikkhu cetovimutto ca hoti paññāvimutto ca hoti—",
  "an5.71:2.5_0": "ayaṁ vuccati,",
  "an5.71:2.5_1": "bhikkhave,",
  "an5.71:2.5_2": "‘bhikkhu ukkhittapaligho itipi,",
  "an5.71:2.5_3": "saṅkiṇṇaparikho itipi,",
  "an5.71:2.5_4": "abbūḷhesiko itipi,",
  "an5.71:2.5_5": "niraggaḷo itipi,",
  "an5.71:2.5_6": "ariyo pannaddhajo pannabhāro visaṁyutto itipi’.",
  "an5.71:3.1_0": "Kathañca, bhikkhave, bhikkhu ukkhittapaligho hoti?",
  "an5.71:3.2_0": "Idha,",
  "an5.71:3.2_1": "bhikkhave,",
  "an5.71:3.2_2": "bhikkhuno avijjā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an5.71:3.3_0": "Evaṁ kho, bhikkhave, bhikkhu ukkhittapaligho hoti.",
  "an5.71:4.1_0": "Kathañca, bhikkhave, bhikkhu saṅkiṇṇaparikho hoti?",
  "an5.71:4.2_0": "Idha,",
  "an5.71:4.2_1": "bhikkhave,",
  "an5.71:4.2_2": "bhikkhuno ponobhaviko jātisaṁsāro pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an5.71:4.3_0": "Evaṁ kho, bhikkhave, bhikkhu saṅkiṇṇaparikho hoti.",
  "an5.71:5.1_0": "Kathañca, bhikkhave, bhikkhu abbūḷhesiko hoti?",
  "an5.71:5.2_0": "Idha,",
  "an5.71:5.2_1": "bhikkhave,",
  "an5.71:5.2_2": "bhikkhuno taṇhā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an5.71:5.3_0": "Evaṁ kho, bhikkhave, bhikkhu abbūḷhesiko hoti.",
  "an5.71:6.1_0": "Kathañca, bhikkhave, bhikkhu niraggaḷo hoti?",
  "an5.71:6.2_0": "Idha,",
  "an5.71:6.2_1": "bhikkhave,",
  "an5.71:6.2_2": "bhikkhuno pañcorambhāgiyāni saṁyojanāni pahīnāni honti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.",
  "an5.71:6.3_0": "Evaṁ kho, bhikkhave, bhikkhu niraggaḷo hoti.",
  "an5.71:7.1_0": "Kathañca, bhikkhave, bhikkhu ariyo pannaddhajo pannabhāro visaṁyutto hoti?",
  "an5.71:7.2_0": "Idha,",
  "an5.71:7.2_1": "bhikkhave,",
  "an5.71:7.2_2": "bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an5.71:7.3_0": "Evaṁ kho, bhikkhave, bhikkhu ariyo pannaddhajo pannabhāro visaṁyutto hotī”ti.",
  "an5.71:7.4_0": "Paṭhamaṁ.",
  "an5.72:0.1_0": "Aṅguttara Nikāya 5.72",
  "an5.72:0.2_0": "8. Yodhājīvavagga",
  "an5.72:0.3_0": "Dutiyacetovimuttiphalasutta",
  "an5.72:1.1_0": "“Pañcime,",
  "an5.72:1.1_1": "bhikkhave,",
  "an5.72:1.1_2": "dhammā bhāvitā bahulīkatā cetovimuttiphalā ca honti cetovimuttiphalānisaṁsā ca,",
  "an5.72:1.1_3": "paññāvimuttiphalā ca honti paññāvimuttiphalānisaṁsā ca.",
  "an5.72:1.2_0": "Katame pañca?",
  "an5.72:1.3_0": "Aniccasaññā, anicce dukkhasaññā, dukkhe anattasaññā, pahānasaññā, virāgasaññā—",
  "an5.72:1.4_0": "ime kho,",
  "an5.72:1.4_1": "bhikkhave,",
  "an5.72:1.4_2": "pañca dhammā bhāvitā bahulīkatā cetovimuttiphalā ca honti cetovimuttiphalānisaṁsā ca,",
  "an5.72:1.4_3": "paññāvimuttiphalā ca honti paññāvimuttiphalānisaṁsā ca.",
  "an5.72:1.5_0": "Yato kho, bhikkhave, bhikkhu cetovimutto ca hoti paññāvimutto ca—",
  "an5.72:1.6_0": "ayaṁ vuccati,",
  "an5.72:1.6_1": "bhikkhave,",
  "an5.72:1.6_2": "‘bhikkhu ukkhittapaligho itipi,",
  "an5.72:1.6_3": "saṅkiṇṇaparikho itipi,",
  "an5.72:1.6_4": "abbūḷhesiko itipi,",
  "an5.72:1.6_5": "niraggaḷo itipi,",
  "an5.72:1.6_6": "ariyo pannaddhajo pannabhāro visaṁyutto itipi’”.",
  "an5.72:2.1_0": "“Kathañca, bhikkhave, bhikkhu ukkhittapaligho hoti?",
  "an5.72:2.2_0": "Idha,",
  "an5.72:2.2_1": "bhikkhave,",
  "an5.72:2.2_2": "bhikkhuno avijjā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an5.72:2.3_0": "Evaṁ kho, bhikkhave, bhikkhu ukkhittapaligho hoti.",
  "an5.72:3.1_0": "Kathañca, bhikkhave, bhikkhu saṅkiṇṇaparikho hoti?",
  "an5.72:3.2_0": "Idha,",
  "an5.72:3.2_1": "bhikkhave,",
  "an5.72:3.2_2": "bhikkhuno ponobhaviko jātisaṁsāro pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an5.72:3.3_0": "Evaṁ kho, bhikkhave, bhikkhu saṅkiṇṇaparikho hoti.",
  "an5.72:4.1_0": "Kathañca, bhikkhave, bhikkhu abbūḷhesiko hoti?",
  "an5.72:4.2_0": "Idha,",
  "an5.72:4.2_1": "bhikkhave,",
  "an5.72:4.2_2": "bhikkhuno taṇhā pahīnā hoti ucchinnamūlā tālāvatthukatā anabhāvaṅkatā āyatiṁ anuppādadhammā.",
  "an5.72:4.3_0": "Evaṁ kho, bhikkhave, bhikkhu abbūḷhesiko hoti.",
  "an5.72:5.1_0": "Kathañca, bhikkhave, bhikkhu niraggaḷo hoti?",
  "an5.72:5.2_0": "Idha,",
  "an5.72:5.2_1": "bhikkhave,",
  "an5.72:5.2_2": "bhikkhuno pañcorambhāgiyāni saṁyojanāni pahīnāni honti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.",
  "an5.72:5.3_0": "Evaṁ kho, bhikkhave, bhikkhu niraggaḷo hoti.",
  "an5.72:6.1_0": "Kathañca, bhikkhave, bhikkhu ariyo pannaddhajo pannabhāro visaṁyutto hoti?",
  "an5.72:6.2_0": "Idha,",
  "an5.72:6.2_1": "bhikkhave,",
  "an5.72:6.2_2": "bhikkhuno asmimāno pahīno hoti ucchinnamūlo tālāvatthukato anabhāvaṅkato āyatiṁ anuppādadhammo.",
  "an5.72:6.3_0": "Evaṁ kho, bhikkhave, bhikkhu ariyo pannaddhajo pannabhāro visaṁyutto hotī”ti.",
  "an5.72:6.4_0": "Dutiyaṁ.",
  "an5.73:0.1_0": "Aṅguttara Nikāya 5.73",
  "an5.73:0.2_0": "8. Yodhājīvavagga",
  "an5.73:0.3_0": "Paṭhamadhammavihārīsutta",
  "an5.73:1.1_0": "Atha kho aññataro bhikkhu yena bhagavā tenupasaṅkami;",
  "an5.73:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.73:1.1_2": "Ekamantaṁ nisinno kho so bhikkhu bhagavantaṁ etadavoca:",
  "an5.73:1.2_0": "“‘dhammavihārī, dhammavihārī’ti, bhante, vuccati.",
  "an5.73:1.3_0": "Kittāvatā nu kho, bhante, bhikkhu dhammavihārī hotī”ti?",
  "an5.73:2.1_0": "“Idha, bhikkhu, bhikkhu dhammaṁ pariyāpuṇāti—",
  "an5.73:2.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.",
  "an5.73:2.3_0": "So tāya dhammapariyattiyā divasaṁ atināmeti,",
  "an5.73:2.3_1": "riñcati paṭisallānaṁ,",
  "an5.73:2.3_2": "nānuyuñjati ajjhattaṁ cetosamathaṁ.",
  "an5.73:2.4_0": "Ayaṁ vuccati, bhikkhu: ‘bhikkhu pariyattibahulo, no dhammavihārī’.",
  "an5.73:3.1_0": "Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ vitthārena paresaṁ deseti.",
  "an5.73:3.2_0": "So tāya dhammapaññattiyā divasaṁ atināmeti,",
  "an5.73:3.2_1": "riñcati paṭisallānaṁ,",
  "an5.73:3.2_2": "nānuyuñjati ajjhattaṁ cetosamathaṁ.",
  "an5.73:3.3_0": "Ayaṁ vuccati, bhikkhu: ‘bhikkhu paññattibahulo, no dhammavihārī’.",
  "an5.73:4.1_0": "Puna caparaṁ, bhikkhu, bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti.",
  "an5.73:4.2_0": "So tena sajjhāyena divasaṁ atināmeti, riñcati paṭisallānaṁ, nānuyuñjati ajjhattaṁ cetosamathaṁ.",
  "an5.73:4.3_0": "Ayaṁ vuccati, bhikkhu: ‘bhikkhu sajjhāyabahulo, no dhammavihārī’.",
  "an5.73:5.1_0": "Puna caparaṁ, bhikkhu,",
  "an5.73:5.1_1": "bhikkhu yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati.",
  "an5.73:5.2_0": "So tehi dhammavitakkehi divasaṁ atināmeti, riñcati paṭisallānaṁ, nānuyuñjati ajjhattaṁ cetosamathaṁ.",
  "an5.73:5.3_0": "Ayaṁ vuccati, bhikkhu: ‘bhikkhu vitakkabahulo, no dhammavihārī’.",
  "an5.73:6.1_0": "Idha, bhikkhu, bhikkhu dhammaṁ pariyāpuṇāti—",
  "an5.73:6.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.",
  "an5.73:6.3_0": "So tāya dhammapariyattiyā na divasaṁ atināmeti,",
  "an5.73:6.3_1": "nāpi riñcati paṭisallānaṁ,",
  "an5.73:6.3_2": "anuyuñjati ajjhattaṁ cetosamathaṁ.",
  "an5.73:6.4_0": "Evaṁ kho, bhikkhu, bhikkhu dhammavihārī hoti.",
  "an5.73:7.1_0": "Iti kho, bhikkhu,",
  "an5.73:7.1_1": "desito mayā pariyattibahulo,",
  "an5.73:7.1_2": "desito paññattibahulo,",
  "an5.73:7.1_3": "desito sajjhāyabahulo,",
  "an5.73:7.1_4": "desito vitakkabahulo,",
  "an5.73:7.1_5": "desito dhammavihārī.",
  "an5.73:7.2_0": "Yaṁ kho, bhikkhu,",
  "an5.73:7.2_1": "satthārā karaṇīyaṁ sāvakānaṁ hitesinā anukampakena anukampaṁ upādāya,",
  "an5.73:7.2_2": "kataṁ vo taṁ mayā.",
  "an5.73:7.3_0": "Etāni, bhikkhu,",
  "an5.73:7.3_1": "rukkhamūlāni,",
  "an5.73:7.3_2": "etāni suññāgārāni. Jhāyatha, bhikkhu,",
  "an5.73:7.3_3": "mā pamādattha,",
  "an5.73:7.3_4": "mā pacchā vippaṭisārino ahuvattha.",
  "an5.73:7.3_5": "Ayaṁ vo amhākaṁ anusāsanī”ti.",
  "an5.73:7.4_0": "Tatiyaṁ.",
  "an5.74:0.1_0": "Aṅguttara Nikāya 5.74",
  "an5.74:0.2_0": "8. Yodhājīvavagga",
  "an5.74:0.3_0": "Dutiyadhammavihārīsutta",
  "an5.74:1.1_0": "Atha kho aññataro bhikkhu yena bhagavā tenupasaṅkami;",
  "an5.74:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.74:1.1_2": "Ekamantaṁ nisinno kho so bhikkhu bhagavantaṁ etadavoca:",
  "an5.74:1.2_0": "“‘dhammavihārī, dhammavihārī’ti, bhante, vuccati.",
  "an5.74:1.3_0": "Kittāvatā nu kho, bhante, bhikkhu dhammavihārī hotī”ti?",
  "an5.74:2.1_0": "“Idha, bhikkhu, bhikkhu dhammaṁ pariyāpuṇāti—",
  "an5.74:2.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ;",
  "an5.74:2.3_0": "uttari cassa paññāya atthaṁ nappajānāti.",
  "an5.74:2.4_0": "Ayaṁ vuccati, bhikkhu: ‘bhikkhu pariyattibahulo, no dhammavihārī’.",
  "an5.74:3.1_0": "Puna caparaṁ, bhikkhu,",
  "an5.74:3.1_1": "bhikkhu yathāsutaṁ yathāpariyattaṁ dhammaṁ vitthārena paresaṁ deseti,",
  "an5.74:3.1_2": "uttari cassa paññāya atthaṁ nappajānāti.",
  "an5.74:3.2_0": "Ayaṁ vuccati, bhikkhu: ‘bhikkhu paññattibahulo, no dhammavihārī’.",
  "an5.74:4.1_0": "Puna caparaṁ, bhikkhu,",
  "an5.74:4.1_1": "bhikkhu yathāsutaṁ yathāpariyattaṁ dhammaṁ vitthārena sajjhāyaṁ karoti,",
  "an5.74:4.1_2": "uttari cassa paññāya atthaṁ nappajānāti.",
  "an5.74:4.2_0": "Ayaṁ vuccati, bhikkhu: ‘bhikkhu sajjhāyabahulo, no dhammavihārī’.",
  "an5.74:5.1_0": "Puna caparaṁ, bhikkhu,",
  "an5.74:5.1_1": "bhikkhu yathāsutaṁ yathāpariyattaṁ dhammaṁ cetasā anuvitakketi anuvicāreti manasānupekkhati,",
  "an5.74:5.1_2": "uttari cassa paññāya atthaṁ nappajānāti.",
  "an5.74:5.2_0": "Ayaṁ vuccati, bhikkhu: ‘bhikkhu vitakkabahulo, no dhammavihārī’.",
  "an5.74:6.1_0": "Idha, bhikkhu, bhikkhu dhammaṁ pariyāpuṇāti—",
  "an5.74:6.2_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ;",
  "an5.74:6.3_0": "uttari cassa paññāya atthaṁ pajānāti.",
  "an5.74:6.4_0": "Evaṁ kho, bhikkhu, bhikkhu dhammavihārī hoti.",
  "an5.74:7.1_0": "Iti kho, bhikkhu,",
  "an5.74:7.1_1": "desito mayā pariyattibahulo,",
  "an5.74:7.1_2": "desito paññattibahulo,",
  "an5.74:7.1_3": "desito sajjhāyabahulo,",
  "an5.74:7.1_4": "desito vitakkabahulo,",
  "an5.74:7.1_5": "desito dhammavihārī.",
  "an5.74:7.2_0": "Yaṁ kho, bhikkhu,",
  "an5.74:7.2_1": "satthārā karaṇīyaṁ sāvakānaṁ hitesinā anukampakena anukampaṁ upādāya,",
  "an5.74:7.2_2": "kataṁ vo taṁ mayā.",
  "an5.74:7.3_0": "Etāni, bhikkhu,",
  "an5.74:7.3_1": "rukkhamūlāni,",
  "an5.74:7.3_2": "etāni suññāgārāni.",
  "an5.74:7.3_3": "Jhāyatha bhikkhu,",
  "an5.74:7.3_4": "mā pamādattha,",
  "an5.74:7.3_5": "mā pacchā vippaṭisārino ahuvattha.",
  "an5.74:7.3_6": "Ayaṁ vo amhākaṁ anusāsanī”ti.",
  "an5.74:7.4_0": "Catutthaṁ.",
  "an5.75:0.1_0": "Aṅguttara Nikāya 5.75",
  "an5.75:0.2_0": "8. Yodhājīvavagga",
  "an5.75:0.3_0": "Paṭhamayodhājīvasutta",
  "an5.75:1.1_0": "“Pañcime, bhikkhave, yodhājīvā santo saṁvijjamānā lokasmiṁ.",
  "an5.75:1.2_0": "Katame pañca?",
  "an5.75:1.3_0": "Idha,",
  "an5.75:1.3_1": "bhikkhave,",
  "an5.75:1.3_2": "ekacco yodhājīvo rajaggaññeva disvā saṁsīdati visīdati na santhambhati na sakkoti saṅgāmaṁ otarituṁ.",
  "an5.75:1.4_0": "Evarūpopi, bhikkhave, idhekacco yodhājīvo hoti.",
  "an5.75:1.5_0": "Ayaṁ, bhikkhave, paṭhamo yodhājīvo santo saṁvijjamāno lokasmiṁ.",
  "an5.75:2.1_0": "Puna caparaṁ, bhikkhave, idhekacco yodhājīvo sahati rajaggaṁ;",
  "an5.75:2.2_0": "api ca kho dhajaggaññeva disvā saṁsīdati visīdati, na santhambhati, na sakkoti saṅgāmaṁ otarituṁ.",
  "an5.75:2.3_0": "Evarūpopi, bhikkhave, idhekacco yodhājīvo hoti.",
  "an5.75:2.4_0": "Ayaṁ, bhikkhave, dutiyo yodhājīvo santo saṁvijjamāno lokasmiṁ.",
  "an5.75:3.1_0": "Puna caparaṁ, bhikkhave, idhekacco yodhājīvo sahati rajaggaṁ sahati dhajaggaṁ;",
  "an5.75:3.2_0": "api ca kho ussāraṇaññeva sutvā saṁsīdati visīdati, na santhambhati, na sakkoti saṅgāmaṁ otarituṁ.",
  "an5.75:3.3_0": "Evarūpopi, bhikkhave, idhekacco yodhājīvo hoti.",
  "an5.75:3.4_0": "Ayaṁ, bhikkhave, tatiyo yodhājīvo santo saṁvijjamāno lokasmiṁ.",
  "an5.75:4.1_0": "Puna caparaṁ, bhikkhave, idhekacco yodhājīvo sahati rajaggaṁ, sahati dhajaggaṁ, sahati ussāraṇaṁ;",
  "an5.75:4.2_0": "api ca kho sampahāre haññati byāpajjati.",
  "an5.75:4.3_0": "Evarūpopi, bhikkhave, idhekacco yodhājīvo hoti.",
  "an5.75:4.4_0": "Ayaṁ, bhikkhave, catuttho yodhājīvo santo saṁvijjamāno lokasmiṁ.",
  "an5.75:5.1_0": "Puna caparaṁ,",
  "an5.75:5.1_1": "bhikkhave,",
  "an5.75:5.1_2": "idhekacco yodhājīvo sahati rajaggaṁ,",
  "an5.75:5.1_3": "sahati dhajaggaṁ,",
  "an5.75:5.1_4": "sahati ussāraṇaṁ,",
  "an5.75:5.1_5": "sahati sampahāraṁ.",
  "an5.75:5.2_0": "So taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.",
  "an5.75:5.3_0": "Evarūpopi, bhikkhave, idhekacco yodhājīvo hoti.",
  "an5.75:5.4_0": "Ayaṁ, bhikkhave, pañcamo yodhājīvo santo saṁvijjamāno lokasmiṁ.",
  "an5.75:5.5_0": "Ime kho, bhikkhave, pañca yodhājīvā santo saṁvijjamānā lokasmiṁ.",
  "an5.75:6.1_0": "Evamevaṁ kho, bhikkhave, pañcime yodhājīvūpamā puggalā santo saṁvijjamānā bhikkhūsu.",
  "an5.75:6.2_0": "Katame pañca?",
  "an5.75:6.3_0": "Idha,",
  "an5.75:6.3_1": "bhikkhave,",
  "an5.75:6.3_2": "bhikkhu rajaggaññeva disvā saṁsīdati visīdati,",
  "an5.75:6.3_3": "na santhambhati,",
  "an5.75:6.3_4": "na sakkoti brahmacariyaṁ sandhāretuṁ.",
  "an5.75:6.4_0": "Sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.75:6.5_0": "Kimassa rajaggasmiṁ?",
  "an5.75:6.6_0": "Idha, bhikkhave, bhikkhu suṇāti:",
  "an5.75:6.7_0": "‘amukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā’ti.",
  "an5.75:6.8_0": "So taṁ sutvā saṁsīdati visīdati, na santhambhati, na sakkoti brahmacariyaṁ sandhāretuṁ.",
  "an5.75:6.9_0": "Sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.75:6.10_0": "Idamassa rajaggasmiṁ.",
  "an5.75:7.1_0": "Seyyathāpi so,",
  "an5.75:7.1_1": "bhikkhave,",
  "an5.75:7.1_2": "yodhājīvo rajaggaññeva disvā saṁsīdati visīdati,",
  "an5.75:7.1_3": "na santhambhati,",
  "an5.75:7.1_4": "na sakkoti saṅgāmaṁ otarituṁ;",
  "an5.75:7.2_0": "tathūpamāhaṁ, bhikkhave, imaṁ puggalaṁ vadāmi.",
  "an5.75:7.3_0": "Evarūpopi, bhikkhave, idhekacco puggalo hoti.",
  "an5.75:7.4_0": "Ayaṁ, bhikkhave, paṭhamo yodhājīvūpamo puggalo santo saṁvijjamāno bhikkhūsu.",
  "an5.75:8.1_0": "Puna caparaṁ, bhikkhave, bhikkhu sahati rajaggaṁ;",
  "an5.75:8.2_0": "api ca kho dhajaggaññeva disvā saṁsīdati visīdati,",
  "an5.75:8.2_1": "na santhambhati,",
  "an5.75:8.2_2": "na sakkoti brahmacariyaṁ sandhāretuṁ.",
  "an5.75:8.3_0": "Sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.75:8.4_0": "Kimassa dhajaggasmiṁ?",
  "an5.75:8.5_0": "Idha, bhikkhave, bhikkhu na heva kho suṇāti:",
  "an5.75:8.6_0": "‘amukasmiṁ nāma gāme vā nigame vā itthī vā kumārī vā abhirūpā dassanīyā pāsādikā paramāya vaṇṇapokkharatāya samannāgatā’ti;",
  "an5.75:8.7_0": "api ca kho sāmaṁ passati itthiṁ vā kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ.",
  "an5.75:8.8_0": "So taṁ disvā saṁsīdati visīdati, na santhambhati, na sakkoti brahmacariyaṁ sandhāretuṁ.",
  "an5.75:8.9_0": "Sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.75:8.10_0": "Idamassa dhajaggasmiṁ.",
  "an5.75:9.1_0": "Seyyathāpi so, bhikkhave, yodhājīvo sahati rajaggaṁ;",
  "an5.75:9.2_0": "api ca kho dhajaggaññeva disvā saṁsīdati visīdati, na santhambhati, na sakkoti saṅgāmaṁ otarituṁ;",
  "an5.75:9.3_0": "tathūpamāhaṁ, bhikkhave, imaṁ puggalaṁ vadāmi.",
  "an5.75:9.4_0": "Evarūpopi, bhikkhave, idhekacco puggalo hoti.",
  "an5.75:9.5_0": "Ayaṁ, bhikkhave, dutiyo yodhājīvūpamo puggalo santo saṁvijjamāno bhikkhūsu.",
  "an5.75:10.1_0": "Puna caparaṁ, bhikkhave, bhikkhu sahati rajaggaṁ, sahati dhajaggaṁ;",
  "an5.75:10.2_0": "api ca kho ussāraṇaññeva sutvā saṁsīdati visīdati,",
  "an5.75:10.2_1": "na santhambhati,",
  "an5.75:10.2_2": "na sakkoti brahmacariyaṁ sandhāretuṁ.",
  "an5.75:10.3_0": "Sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.75:10.4_0": "Kimassa ussāraṇāya?",
  "an5.75:10.5_0": "Idha,",
  "an5.75:10.5_1": "bhikkhave,",
  "an5.75:10.5_2": "bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo upasaṅkamitvā ūhasati ullapati ujjagghati uppaṇḍeti.",
  "an5.75:10.6_0": "So mātugāmena ūhasiyamāno ullapiyamāno ujjagghiyamāno uppaṇḍiyamāno saṁsīdati visīdati,",
  "an5.75:10.6_1": "na santhambhati,",
  "an5.75:10.6_2": "na sakkoti brahmacariyaṁ sandhāretuṁ.",
  "an5.75:10.7_0": "Sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.75:10.8_0": "Idamassa ussāraṇāya.",
  "an5.75:11.1_0": "Seyyathāpi so, bhikkhave, yodhājīvo sahati rajaggaṁ, sahati dhajaggaṁ;",
  "an5.75:11.2_0": "api ca kho ussāraṇaññeva sutvā saṁsīdati visīdati, na santhambhati, na sakkoti saṅgāmaṁ otarituṁ;",
  "an5.75:11.3_0": "tathūpamāhaṁ, bhikkhave, imaṁ puggalaṁ vadāmi.",
  "an5.75:11.4_0": "Evarūpopi, bhikkhave, idhekacco puggalo hoti.",
  "an5.75:11.5_0": "Ayaṁ, bhikkhave, tatiyo yodhājīvūpamo puggalo santo saṁvijjamāno bhikkhūsu.",
  "an5.75:12.1_0": "Puna caparaṁ, bhikkhave, bhikkhu sahati rajaggaṁ, sahati dhajaggaṁ, sahati ussāraṇaṁ;",
  "an5.75:12.2_0": "api ca kho sampahāre haññati byāpajjati.",
  "an5.75:12.3_0": "Kimassa sampahārasmiṁ?",
  "an5.75:12.4_0": "Idha,",
  "an5.75:12.4_1": "bhikkhave,",
  "an5.75:12.4_2": "bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo upasaṅkamitvā abhinisīdati abhinipajjati ajjhottharati.",
  "an5.75:12.5_0": "So mātugāmena abhinisīdiyamāno abhinipajjiyamāno ajjhotthariyamāno sikkhaṁ apaccakkhāya dubbalyaṁ anāvikatvā methunaṁ dhammaṁ paṭisevati.",
  "an5.75:12.6_0": "Idamassa sampahārasmiṁ.",
  "an5.75:13.1_0": "Seyyathāpi so,",
  "an5.75:13.1_1": "bhikkhave,",
  "an5.75:13.1_2": "yodhājīvo sahati rajaggaṁ,",
  "an5.75:13.1_3": "sahati dhajaggaṁ,",
  "an5.75:13.1_4": "sahati ussāraṇaṁ,",
  "an5.75:13.1_5": "api ca kho sampahāre haññati byāpajjati;",
  "an5.75:13.2_0": "tathūpamāhaṁ, bhikkhave, imaṁ puggalaṁ vadāmi.",
  "an5.75:13.3_0": "Evarūpopi, bhikkhave, idhekacco puggalo hoti.",
  "an5.75:13.4_0": "Ayaṁ, bhikkhave, catuttho yodhājīvūpamo puggalo santo saṁvijjamāno bhikkhūsu.",
  "an5.75:14.1_0": "Puna caparaṁ,",
  "an5.75:14.1_1": "bhikkhave,",
  "an5.75:14.1_2": "bhikkhu sahati rajaggaṁ,",
  "an5.75:14.1_3": "sahati dhajaggaṁ,",
  "an5.75:14.1_4": "sahati ussāraṇaṁ,",
  "an5.75:14.1_5": "sahati sampahāraṁ,",
  "an5.75:14.1_6": "so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.",
  "an5.75:14.2_0": "Kimassa saṅgāmavijayasmiṁ?",
  "an5.75:14.3_0": "Idha,",
  "an5.75:14.3_1": "bhikkhave,",
  "an5.75:14.3_2": "bhikkhuṁ araññagataṁ vā rukkhamūlagataṁ vā suññāgāragataṁ vā mātugāmo upasaṅkamitvā abhinisīdati abhinipajjati ajjhottharati.",
  "an5.75:14.4_0": "So mātugāmena abhinisīdiyamāno abhinipajjiyamāno ajjhotthariyamāno viniveṭhetvā vinimocetvā yena kāmaṁ pakkamati.",
  "an5.75:14.5_0": "So vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.",
  "an5.75:15.1_0": "So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "an5.75:15.2_0": "So abhijjhaṁ loke pahāya vigatābhijjhena cetasā viharati, abhijjhāya cittaṁ parisodheti;",
  "an5.75:15.3_0": "byāpādapadosaṁ pahāya abyāpannacitto viharati,",
  "an5.75:15.3_1": "sabbapāṇabhūtahitānukampī byāpādapadosā cittaṁ parisodheti;",
  "an5.75:15.4_0": "thinamiddhaṁ pahāya vigatathinamiddho viharati ālokasaññī sato sampajāno,",
  "an5.75:15.4_1": "thinamiddhā cittaṁ parisodheti;",
  "an5.75:15.5_0": "uddhaccakukkuccaṁ pahāya anuddhato viharati ajjhattaṁ vūpasantacitto,",
  "an5.75:15.5_1": "uddhaccakukkuccā cittaṁ parisodheti;",
  "an5.75:15.6_0": "vicikicchaṁ pahāya tiṇṇavicikiccho viharati akathaṅkathī kusalesu dhammesu,",
  "an5.75:15.6_1": "vicikicchāya cittaṁ parisodheti.",
  "an5.75:15.7_0": "So ime pañca nīvaraṇe pahāya cetaso upakkilese paññāya dubbalīkaraṇe",
  "an5.75:15.8_0": "vivicceva kāmehi …pe…",
  "an5.75:15.9_0": "catutthaṁ jhānaṁ upasampajja viharati.",
  "an5.75:16.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "an5.75:16.1_1": "āsavānaṁ khayañāṇāya cittaṁ abhininnāmeti.",
  "an5.75:16.2_0": "So ‘idaṁ dukkhan’ti yathābhūtaṁ pajānāti,",
  "an5.75:16.2_1": "‘ayaṁ dukkhasamudayo’ti yathābhūtaṁ pajānāti,",
  "an5.75:16.2_2": "‘ayaṁ dukkhanirodho’ti yathābhūtaṁ pajānāti,",
  "an5.75:16.2_3": "‘ayaṁ dukkhanirodhagāminī paṭipadā’ti yathābhūtaṁ pajānāti,",
  "an5.75:16.3_0": "‘ime āsavā’ti yathābhūtaṁ pajānāti,",
  "an5.75:16.3_1": "‘ayaṁ āsavasamudayo’ti yathābhūtaṁ pajānāti,",
  "an5.75:16.3_2": "‘ayaṁ āsavanirodho’ti yathābhūtaṁ pajānāti,",
  "an5.75:16.3_3": "‘ayaṁ āsavanirodhagāminī paṭipadā’ti yathābhūtaṁ pajānāti.",
  "an5.75:16.4_0": "Tassa evaṁ jānato evaṁ passato kāmāsavāpi cittaṁ vimuccati,",
  "an5.75:16.4_1": "bhavāsavāpi cittaṁ vimuccati,",
  "an5.75:16.4_2": "avijjāsavāpi cittaṁ vimuccati,",
  "an5.75:16.5_0": "vimuttasmiṁ vimuttamiti ñāṇaṁ hoti.",
  "an5.75:16.6_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "an5.75:16.7_0": "Idamassa saṅgāmavijayasmiṁ.",
  "an5.75:17.1_0": "Seyyathāpi so,",
  "an5.75:17.1_1": "bhikkhave,",
  "an5.75:17.1_2": "yodhājīvo sahati rajaggaṁ,",
  "an5.75:17.1_3": "sahati dhajaggaṁ,",
  "an5.75:17.1_4": "sahati ussāraṇaṁ,",
  "an5.75:17.1_5": "sahati sampahāraṁ,",
  "an5.75:17.1_6": "so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati;",
  "an5.75:17.2_0": "tathūpamāhaṁ, bhikkhave, imaṁ puggalaṁ vadāmi.",
  "an5.75:17.3_0": "Evarūpopi, bhikkhave, idhekacco puggalo hoti.",
  "an5.75:17.4_0": "Ayaṁ, bhikkhave, pañcamo yodhājīvūpamo puggalo santo saṁvijjamāno bhikkhūsu.",
  "an5.75:17.5_0": "Ime kho, bhikkhave, pañca yodhājīvūpamā puggalā santo saṁvijjamānā bhikkhūsū”ti.",
  "an5.75:17.6_0": "Pañcamaṁ.",
  "an5.76:0.1_0": "Aṅguttara Nikāya 5.76",
  "an5.76:0.2_0": "8. Yodhājīvavagga",
  "an5.76:0.3_0": "Dutiyayodhājīvasutta",
  "an5.76:1.1_0": "“Pañcime, bhikkhave, yodhājīvā santo saṁvijjamānā lokasmiṁ.",
  "an5.76:1.2_0": "Katame pañca?",
  "an5.76:1.3_0": "Idha,",
  "an5.76:1.3_1": "bhikkhave,",
  "an5.76:1.3_2": "ekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.",
  "an5.76:1.4_0": "So tasmiṁ saṅgāme ussahati vāyamati.",
  "an5.76:1.5_0": "Tamenaṁ ussahantaṁ vāyamantaṁ pare hananti pariyāpādenti.",
  "an5.76:1.6_0": "Evarūpopi, bhikkhave, idhekacco yodhājīvo hoti.",
  "an5.76:1.7_0": "Ayaṁ, bhikkhave, paṭhamo yodhājīvo santo saṁvijjamāno lokasmiṁ.",
  "an5.76:2.1_0": "Puna caparaṁ,",
  "an5.76:2.1_1": "bhikkhave,",
  "an5.76:2.1_2": "idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.",
  "an5.76:2.2_0": "So tasmiṁ saṅgāme ussahati vāyamati.",
  "an5.76:2.3_0": "Tamenaṁ ussahantaṁ vāyamantaṁ pare upalikkhanti, tamenaṁ apanenti;",
  "an5.76:2.4_0": "apanetvā ñātakānaṁ nenti.",
  "an5.76:2.5_0": "So ñātakehi nīyamāno appatvāva ñātake antarāmagge kālaṁ karoti.",
  "an5.76:2.6_0": "Evarūpopi, bhikkhave, idhekacco yodhājīvo hoti.",
  "an5.76:2.7_0": "Ayaṁ, bhikkhave, dutiyo yodhājīvo santo saṁvijjamāno lokasmiṁ.",
  "an5.76:3.1_0": "Puna caparaṁ,",
  "an5.76:3.1_1": "bhikkhave,",
  "an5.76:3.1_2": "idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.",
  "an5.76:3.2_0": "So tasmiṁ saṅgāme ussahati vāyamati.",
  "an5.76:3.3_0": "Tamenaṁ ussahantaṁ vāyamantaṁ pare upalikkhanti, tamenaṁ apanenti;",
  "an5.76:3.4_0": "apanetvā ñātakānaṁ nenti.",
  "an5.76:3.5_0": "Tamenaṁ ñātakā upaṭṭhahanti paricaranti.",
  "an5.76:3.6_0": "So ñātakehi upaṭṭhahiyamāno paricariyamāno teneva ābādhena kālaṁ karoti.",
  "an5.76:3.7_0": "Evarūpopi, bhikkhave, idhekacco yodhājīvo hoti.",
  "an5.76:3.8_0": "Ayaṁ, bhikkhave, tatiyo yodhājīvo santo saṁvijjamāno lokasmiṁ.",
  "an5.76:4.1_0": "Puna caparaṁ,",
  "an5.76:4.1_1": "bhikkhave,",
  "an5.76:4.1_2": "idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.",
  "an5.76:4.2_0": "So tasmiṁ saṅgāme ussahati vāyamati.",
  "an5.76:4.3_0": "Tamenaṁ ussahantaṁ vāyamantaṁ pare upalikkhanti, tamenaṁ apanenti;",
  "an5.76:4.4_0": "apanetvā ñātakānaṁ nenti.",
  "an5.76:4.5_0": "Tamenaṁ ñātakā upaṭṭhahanti paricaranti.",
  "an5.76:4.6_0": "So ñātakehi upaṭṭhahiyamāno paricariyamāno vuṭṭhāti tamhā ābādhā.",
  "an5.76:4.7_0": "Evarūpopi, bhikkhave, idhekacco yodhājīvo hoti.",
  "an5.76:4.8_0": "Ayaṁ, bhikkhave, catuttho yodhājīvo santo saṁvijjamāno lokasmiṁ.",
  "an5.76:5.1_0": "Puna caparaṁ,",
  "an5.76:5.1_1": "bhikkhave,",
  "an5.76:5.1_2": "idhekacco yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati.",
  "an5.76:5.2_0": "So taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.",
  "an5.76:5.3_0": "Evarūpopi, bhikkhave, idhekacco yodhājīvo hoti.",
  "an5.76:5.4_0": "Ayaṁ, bhikkhave, pañcamo yodhājīvo santo saṁvijjamāno lokasmiṁ.",
  "an5.76:5.5_0": "Ime kho, bhikkhave, pañca yodhājīvā santo saṁvijjamānā lokasmiṁ.",
  "an5.76:6.1_0": "Evamevaṁ kho, bhikkhave, pañcime yodhājīvūpamā puggalā santo saṁvijjamānā bhikkhūsu.",
  "an5.76:6.2_0": "Katame pañca?",
  "an5.76:6.3_0": "Idha, bhikkhave, bhikkhu aññataraṁ gāmaṁ vā nigamaṁ vā upanissāya viharati.",
  "an5.76:6.4_0": "So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisati arakkhiteneva",
  "an5.76:6.4_1": "kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "an5.76:6.5_0": "So tattha passati mātugāmaṁ dunnivatthaṁ vā duppārutaṁ vā.",
  "an5.76:6.6_0": "Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.",
  "an5.76:6.7_0": "So rāgānuddhaṁsitena cittena sikkhaṁ apaccakkhāya dubbalyaṁ anāvikatvā methunaṁ dhammaṁ paṭisevati.",
  "an5.76:7.1_0": "Seyyathāpi so,",
  "an5.76:7.1_1": "bhikkhave,",
  "an5.76:7.1_2": "yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati,",
  "an5.76:7.1_3": "so tasmiṁ saṅgāme ussahati vāyamati,",
  "an5.76:7.1_4": "tamenaṁ ussahantaṁ vāyamantaṁ pare hananti pariyāpādenti;",
  "an5.76:7.1_5": "tathūpamāhaṁ,",
  "an5.76:7.1_6": "bhikkhave,",
  "an5.76:7.1_7": "imaṁ puggalaṁ vadāmi.",
  "an5.76:7.1_8": "Evarūpopi,",
  "an5.76:7.1_9": "bhikkhave,",
  "an5.76:7.1_10": "idhekacco puggalo hoti.",
  "an5.76:7.2_0": "Ayaṁ, bhikkhave, paṭhamo yodhājīvūpamo puggalo santo saṁvijjamāno bhikkhūsu.",
  "an5.76:8.1_0": "Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.",
  "an5.76:8.2_0": "So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisati arakkhiteneva",
  "an5.76:8.2_1": "kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "an5.76:8.3_0": "So tattha passati mātugāmaṁ dunnivatthaṁ vā duppārutaṁ vā.",
  "an5.76:8.4_0": "Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.",
  "an5.76:8.5_0": "So rāgānuddhaṁsitena cittena pariḍayhateva kāyena pariḍayhati cetasā.",
  "an5.76:8.6_0": "Tassa evaṁ hoti:",
  "an5.76:8.7_0": "‘yannūnāhaṁ ārāmaṁ gantvā bhikkhūnaṁ āroceyyaṁ—",
  "an5.76:8.8_0": "rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;",
  "an5.76:8.9_0": "sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:8.10_0": "So ārāmaṁ gacchanto appatvāva ārāmaṁ antarāmagge sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.76:9.1_0": "Seyyathāpi so,",
  "an5.76:9.1_1": "bhikkhave,",
  "an5.76:9.1_2": "yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati,",
  "an5.76:9.1_3": "so tasmiṁ saṅgāme ussahati vāyamati,",
  "an5.76:9.1_4": "tamenaṁ ussahantaṁ vāyamantaṁ pare upalikkhanti,",
  "an5.76:9.1_5": "tamenaṁ apanenti;",
  "an5.76:9.1_6": "apanetvā ñātakānaṁ nenti.",
  "an5.76:9.1_7": "So ñātakehi nīyamāno appatvāva ñātake antarāmagge kālaṁ karoti;",
  "an5.76:9.1_8": "tathūpamāhaṁ,",
  "an5.76:9.1_9": "bhikkhave,",
  "an5.76:9.1_10": "imaṁ puggalaṁ vadāmi.",
  "an5.76:9.1_11": "Evarūpopi,",
  "an5.76:9.1_12": "bhikkhave,",
  "an5.76:9.1_13": "idhekacco puggalo hoti.",
  "an5.76:9.2_0": "Ayaṁ, bhikkhave, dutiyo yodhājīvūpamo puggalo santo saṁvijjamāno bhikkhūsu.",
  "an5.76:10.1_0": "Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.",
  "an5.76:10.2_0": "So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisati arakkhiteneva",
  "an5.76:10.2_1": "kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "an5.76:10.3_0": "So tattha passati mātugāmaṁ dunnivatthaṁ vā duppārutaṁ vā.",
  "an5.76:10.4_0": "Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.",
  "an5.76:10.5_0": "So rāgānuddhaṁsitena cittena pariḍayhateva kāyena pariḍayhati cetasā.",
  "an5.76:10.6_0": "Tassa evaṁ hoti:",
  "an5.76:10.7_0": "‘yannūnāhaṁ ārāmaṁ gantvā bhikkhūnaṁ āroceyyaṁ—",
  "an5.76:10.8_0": "rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;",
  "an5.76:10.9_0": "sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:10.10_0": "So ārāmaṁ gantvā bhikkhūnaṁ āroceti:",
  "an5.76:10.11_0": "‘rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;",
  "an5.76:10.12_0": "sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:11.1_0": "Tamenaṁ sabrahmacārī ovadanti anusāsanti:",
  "an5.76:11.2_0": "‘appassādā, āvuso, kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.3_0": "Aṭṭhikaṅkalūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.4_0": "Maṁsapesūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.5_0": "Tiṇukkūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.6_0": "Aṅgārakāsūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.7_0": "Supinakūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.8_0": "Yācitakūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.9_0": "Rukkhaphalūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.10_0": "Asisūnūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.11_0": "Sattisūlūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.12_0": "Sappasirūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:11.13_0": "Abhiramatāyasmā brahmacariye;",
  "an5.76:11.14_0": "māyasmā sikkhādubbalyaṁ āvikatvā sikkhaṁ paccakkhāya hīnāyāvattī’ti.",
  "an5.76:12.1_0": "So sabrahmacārīhi evaṁ ovadiyamāno evaṁ anusāsiyamāno evamāha:",
  "an5.76:12.2_0": "‘kiñcāpi, āvuso, appassādā kāmā vuttā bhagavatā bahudukkhā bahupāyāsā, ādīnavo ettha bhiyyo;",
  "an5.76:12.3_0": "atha kho nevāhaṁ sakkomi brahmacariyaṁ sandhāretuṁ,",
  "an5.76:12.3_1": "sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:12.4_0": "So sikkhādubbalyaṁ āvikatvā sikkhaṁ paccakkhāya hīnāyāvattati.",
  "an5.76:13.1_0": "Seyyathāpi so,",
  "an5.76:13.1_1": "bhikkhave,",
  "an5.76:13.1_2": "yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati,",
  "an5.76:13.1_3": "so tasmiṁ saṅgāme ussahati vāyamati,",
  "an5.76:13.1_4": "tamenaṁ ussahantaṁ vāyamantaṁ pare upalikkhanti,",
  "an5.76:13.1_5": "tamenaṁ apanenti;",
  "an5.76:13.1_6": "apanetvā ñātakānaṁ nenti,",
  "an5.76:13.1_7": "tamenaṁ ñātakā upaṭṭhahanti paricaranti.",
  "an5.76:13.1_8": "So ñātakehi upaṭṭhahiyamāno paricariyamāno teneva ābādhena kālaṁ karoti;",
  "an5.76:13.1_9": "tathūpamāhaṁ,",
  "an5.76:13.1_10": "bhikkhave,",
  "an5.76:13.1_11": "imaṁ puggalaṁ vadāmi.",
  "an5.76:13.1_12": "Evarūpopi,",
  "an5.76:13.1_13": "bhikkhave,",
  "an5.76:13.1_14": "idhekacco puggalo hoti.",
  "an5.76:13.2_0": "Ayaṁ, bhikkhave, tatiyo yodhājīvūpamo puggalo santo saṁvijjamāno bhikkhūsu.",
  "an5.76:14.1_0": "Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.",
  "an5.76:14.2_0": "So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisati arakkhiteneva",
  "an5.76:14.2_1": "kāyena arakkhitāya vācāya arakkhitena cittena anupaṭṭhitāya satiyā asaṁvutehi indriyehi.",
  "an5.76:14.3_0": "So tattha passati mātugāmaṁ dunnivatthaṁ vā duppārutaṁ vā.",
  "an5.76:14.4_0": "Tassa taṁ mātugāmaṁ disvā dunnivatthaṁ vā duppārutaṁ vā rāgo cittaṁ anuddhaṁseti.",
  "an5.76:14.5_0": "So rāgānuddhaṁsitena cittena pariḍayhateva kāyena pariḍayhati cetasā.",
  "an5.76:14.6_0": "Tassa evaṁ hoti:",
  "an5.76:14.7_0": "‘yannūnāhaṁ ārāmaṁ gantvā bhikkhūnaṁ āroceyyaṁ—",
  "an5.76:14.8_0": "rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;",
  "an5.76:14.9_0": "sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:14.10_0": "So ārāmaṁ gantvā bhikkhūnaṁ āroceti:",
  "an5.76:14.11_0": "‘rāgapariyuṭṭhitomhi, āvuso, rāgapareto, na sakkomi brahmacariyaṁ sandhāretuṁ;",
  "an5.76:14.12_0": "sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:15.1_0": "Tamenaṁ sabrahmacārī ovadanti anusāsanti:",
  "an5.76:15.2_0": "‘appassādā, āvuso, kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:15.3_0": "Aṭṭhikaṅkalūpamā kāmā vuttā bhagavatā bahudukkhā bahupāyāsā, ādīnavo ettha bhiyyo.",
  "an5.76:15.4_0": "Maṁsapesūpamā kāmā vuttā bhagavatā …pe…",
  "an5.76:15.4_1": "tiṇukkūpamā kāmā vuttā bhagavatā …",
  "an5.76:15.4_2": "aṅgārakāsūpamā kāmā vuttā bhagavatā …",
  "an5.76:15.4_3": "supinakūpamā kāmā vuttā bhagavatā …",
  "an5.76:15.4_4": "yācitakūpamā kāmā vuttā bhagavatā …",
  "an5.76:15.4_5": "rukkhaphalūpamā kāmā vuttā bhagavatā …",
  "an5.76:15.4_6": "asisūnūpamā kāmā vuttā bhagavatā …",
  "an5.76:15.4_7": "sattisūlūpamā kāmā vuttā bhagavatā …",
  "an5.76:15.4_8": "sappasirūpamā kāmā vuttā bhagavatā bahudukkhā bahupāyāsā,",
  "an5.76:15.4_9": "ādīnavo ettha bhiyyo.",
  "an5.76:15.5_0": "Abhiramatāyasmā brahmacariye;",
  "an5.76:15.6_0": "māyasmā sikkhādubbalyaṁ āvikatvā sikkhaṁ paccakkhāya hīnāyāvattī’ti.",
  "an5.76:16.1_0": "So sabrahmacārīhi evaṁ ovadiyamāno evaṁ anusāsiyamāno evamāha:",
  "an5.76:16.2_0": "‘ussahissāmi, āvuso, vāyamissāmi, āvuso, abhiramissāmi, āvuso.",
  "an5.76:16.3_0": "Na dānāhaṁ, āvuso, sikkhādubbalyaṁ āvikatvā sikkhaṁ paccakkhāya hīnāyāvattissāmī’ti.",
  "an5.76:17.1_0": "Seyyathāpi so,",
  "an5.76:17.1_1": "bhikkhave,",
  "an5.76:17.1_2": "yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati,",
  "an5.76:17.1_3": "so tasmiṁ saṅgāme ussahati vāyamati,",
  "an5.76:17.1_4": "tamenaṁ ussahantaṁ vāyamantaṁ pare upalikkhanti,",
  "an5.76:17.1_5": "tamenaṁ apanenti;",
  "an5.76:17.1_6": "apanetvā ñātakānaṁ nenti,",
  "an5.76:17.1_7": "tamenaṁ ñātakā upaṭṭhahanti paricaranti.",
  "an5.76:17.1_8": "So ñātakehi upaṭṭhahiyamāno paricariyamāno vuṭṭhāti tamhā ābādhā;",
  "an5.76:17.1_9": "tathūpamāhaṁ,",
  "an5.76:17.1_10": "bhikkhave,",
  "an5.76:17.1_11": "imaṁ puggalaṁ vadāmi.",
  "an5.76:17.2_0": "Evarūpopi, bhikkhave, idhekacco puggalo hoti.",
  "an5.76:17.3_0": "Ayaṁ, bhikkhave, catuttho yodhājīvūpamo puggalo santo saṁvijjamāno bhikkhūsu.",
  "an5.76:18.1_0": "Puna caparaṁ, bhikkhave, bhikkhu aññataraṁ gāmaṁ vā nigamaṁ vā upanissāya viharati.",
  "an5.76:18.2_0": "So pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisati rakkhiteneva",
  "an5.76:18.2_1": "kāyena rakkhitāya vācāya rakkhitena cittena upaṭṭhitāya satiyā saṁvutehi indriyehi.",
  "an5.76:18.3_0": "So cakkhunā rūpaṁ disvā na nimittaggāhī hoti nānubyañjanaggāhī.",
  "an5.76:18.4_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an5.76:18.4_1": "tassa saṁvarāya paṭipajjati;",
  "an5.76:18.4_2": "rakkhati cakkhundriyaṁ;",
  "an5.76:18.4_3": "cakkhundriye saṁvaraṁ āpajjati.",
  "an5.76:18.5_0": "Sotena saddaṁ sutvā …",
  "an5.76:18.6_0": "ghānena gandhaṁ ghāyitvā …",
  "an5.76:18.7_0": "jivhāya rasaṁ sāyitvā …",
  "an5.76:18.8_0": "kāyena phoṭṭhabbaṁ phusitvā …",
  "an5.76:18.9_0": "manasā dhammaṁ viññāya na nimittaggāhī hoti nānubyañjanaggāhī.",
  "an5.76:18.10_0": "Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an5.76:18.10_1": "tassa saṁvarāya paṭipajjati;",
  "an5.76:18.10_2": "rakkhati manindriyaṁ;",
  "an5.76:18.10_3": "manindriye saṁvaraṁ āpajjati.",
  "an5.76:18.11_0": "So pacchābhattaṁ piṇḍapātapaṭikkanto",
  "an5.76:18.12_0": "vivittaṁ senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ palālapuñjaṁ.",
  "an5.76:18.13_0": "So araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "an5.76:18.14_0": "So abhijjhaṁ loke pahāya …pe… so ime pañca nīvaraṇe pahāya cetaso upakkilese paññāya dubbalīkaraṇe",
  "an5.76:18.15_0": "vivicceva kāmehi …pe… catutthaṁ jhānaṁ upasampajja viharati.",
  "an5.76:19.1_0": "So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte",
  "an5.76:19.1_1": "āsavānaṁ khayañāṇāya cittaṁ abhininnāmeti.",
  "an5.76:19.2_0": "So ‘idaṁ dukkhan’ti yathābhūtaṁ pajānāti …pe…",
  "an5.76:19.3_0": "nāparaṁ itthattāyāti pajānāti.",
  "an5.76:20.1_0": "Seyyathāpi so,",
  "an5.76:20.1_1": "bhikkhave,",
  "an5.76:20.1_2": "yodhājīvo asicammaṁ gahetvā dhanukalāpaṁ sannayhitvā viyūḷhaṁ saṅgāmaṁ otarati,",
  "an5.76:20.1_3": "so taṁ saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati;",
  "an5.76:20.1_4": "tathūpamāhaṁ,",
  "an5.76:20.1_5": "bhikkhave,",
  "an5.76:20.1_6": "imaṁ puggalaṁ vadāmi.",
  "an5.76:20.2_0": "Evarūpopi, bhikkhave, idhekacco puggalo hoti.",
  "an5.76:20.3_0": "Ayaṁ, bhikkhave, pañcamo yodhājīvūpamo puggalo santo saṁvijjamāno bhikkhūsu.",
  "an5.76:20.4_0": "Ime kho, bhikkhave, pañca yodhājīvūpamā puggalā santo saṁvijjamānā bhikkhūsū”ti.",
  "an5.76:20.5_0": "Chaṭṭhaṁ.",
  "an5.77:0.1_0": "Aṅguttara Nikāya 5.77",
  "an5.77:0.2_0": "8. Yodhājīvavagga",
  "an5.77:0.3_0": "Paṭhamaanāgatabhayasutta",
  "an5.77:1.1_0": "“Pañcimāni,",
  "an5.77:1.1_1": "bhikkhave,",
  "an5.77:1.1_2": "anāgatabhayāni sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:1.1_3": "appattassa pattiyā anadhigatassa adhigamāya asacchikatassa sacchikiriyāya.",
  "an5.77:2.1_0": "Katamāni pañca?",
  "an5.77:2.2_0": "Idha, bhikkhave, āraññiko bhikkhu iti paṭisañcikkhati:",
  "an5.77:2.3_0": "‘ahaṁ kho etarahi ekako araññe viharāmi.",
  "an5.77:2.4_0": "Ekakaṁ kho pana maṁ araññe viharantaṁ",
  "an5.77:2.5_0": "ahi vā maṁ ḍaṁseyya, vicchiko vā maṁ ḍaṁseyya, satapadī vā maṁ ḍaṁseyya,",
  "an5.77:2.6_0": "tena me assa kālaṅkiriyā, so mamassa antarāyo;",
  "an5.77:2.7_0": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an5.77:2.8_0": "Idaṁ,",
  "an5.77:2.8_1": "bhikkhave,",
  "an5.77:2.8_2": "paṭhamaṁ anāgatabhayaṁ sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:2.8_3": "appattassa pattiyā anadhigatassa adhigamāya asacchikatassa sacchikiriyāya.",
  "an5.77:3.1_0": "Puna caparaṁ, bhikkhave, āraññiko bhikkhu iti paṭisañcikkhati:",
  "an5.77:3.2_0": "‘ahaṁ kho etarahi ekako araññe viharāmi.",
  "an5.77:3.3_0": "Ekako kho panāhaṁ araññe viharanto",
  "an5.77:3.4_0": "upakkhalitvā vā papateyyaṁ,",
  "an5.77:3.4_1": "bhattaṁ vā bhuttaṁ me byāpajjeyya,",
  "an5.77:3.4_2": "pittaṁ vā me kuppeyya,",
  "an5.77:3.4_3": "semhaṁ vā me kuppeyya,",
  "an5.77:3.4_4": "satthakā vā me vātā kuppeyyuṁ,",
  "an5.77:3.5_0": "tena me assa kālaṅkiriyā, so mamassa antarāyo;",
  "an5.77:3.6_0": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an5.77:3.7_0": "Idaṁ,",
  "an5.77:3.7_1": "bhikkhave,",
  "an5.77:3.7_2": "dutiyaṁ anāgatabhayaṁ sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:3.7_3": "appattassa pattiyā anadhigatassa adhigamāya asacchikatassa sacchikiriyāya.",
  "an5.77:4.1_0": "Puna caparaṁ, bhikkhave, āraññiko bhikkhu iti paṭisañcikkhati:",
  "an5.77:4.2_0": "‘ahaṁ kho etarahi ekako araññe viharāmi.",
  "an5.77:4.3_0": "Ekako kho panāhaṁ araññe viharanto",
  "an5.77:4.4_0": "vāḷehi samāgaccheyyaṁ,",
  "an5.77:4.4_1": "sīhena vā byagghena vā dīpinā vā acchena vā taracchena vā,",
  "an5.77:4.4_2": "te maṁ jīvitā voropeyyuṁ,",
  "an5.77:4.5_0": "tena me assa kālaṅkiriyā, so mamassa antarāyo;",
  "an5.77:4.6_0": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an5.77:4.7_0": "Idaṁ,",
  "an5.77:4.7_1": "bhikkhave,",
  "an5.77:4.7_2": "tatiyaṁ anāgatabhayaṁ sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:4.7_3": "appattassa pattiyā anadhigatassa adhigamāya asacchikatassa sacchikiriyāya.",
  "an5.77:5.1_0": "Puna caparaṁ, bhikkhave, āraññiko bhikkhu iti paṭisañcikkhati:",
  "an5.77:5.2_0": "‘ahaṁ kho etarahi ekako araññe viharāmi.",
  "an5.77:5.3_0": "Ekako kho panāhaṁ araññe viharanto",
  "an5.77:5.4_0": "māṇavehi samāgaccheyyaṁ katakammehi vā akatakammehi vā, te maṁ jīvitā voropeyyuṁ,",
  "an5.77:5.5_0": "tena me assa kālaṅkiriyā, so mamassa antarāyo;",
  "an5.77:5.6_0": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an5.77:5.7_0": "Idaṁ,",
  "an5.77:5.7_1": "bhikkhave,",
  "an5.77:5.7_2": "catutthaṁ anāgatabhayaṁ sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:5.7_3": "appattassa pattiyā anadhigatassa adhigamāya asacchikatassa sacchikiriyāya.",
  "an5.77:6.1_0": "Puna caparaṁ, bhikkhave, āraññiko bhikkhu iti paṭisañcikkhati:",
  "an5.77:6.2_0": "‘ahaṁ kho etarahi ekako araññe viharāmi.",
  "an5.77:6.3_0": "Santi kho panāraññe vāḷā amanussā, te maṁ jīvitā voropeyyuṁ,",
  "an5.77:6.4_0": "tena me assa kālaṅkiriyā, so mamassa antarāyo;",
  "an5.77:6.5_0": "handāhaṁ vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti.",
  "an5.77:6.6_0": "Idaṁ,",
  "an5.77:6.6_1": "bhikkhave,",
  "an5.77:6.6_2": "pañcamaṁ anāgatabhayaṁ sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:6.6_3": "appattassa pattiyā anadhigatassa adhigamāya asacchikatassa sacchikiriyāya.",
  "an5.77:7.1_0": "Imāni kho,",
  "an5.77:7.1_1": "bhikkhave,",
  "an5.77:7.1_2": "pañca anāgatabhayāni sampassamānena alameva āraññikena bhikkhunā appamattena ātāpinā pahitattena viharituṁ",
  "an5.77:7.1_3": "appattassa pattiyā anadhigatassa adhigamāya asacchikatassa sacchikiriyāyā”ti.",
  "an5.77:7.2_0": "Sattamaṁ.",
  "an5.78:0.1_0": "Aṅguttara Nikāya 5.78",
  "an5.78:0.2_0": "8. Yodhājīvavagga",
  "an5.78:0.3_0": "Dutiyaanāgatabhayasutta",
  "an5.78:1.1_0": "“Pañcimāni,",
  "an5.78:1.1_1": "bhikkhave,",
  "an5.78:1.1_2": "anāgatabhayāni sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:1.1_3": "pattiyā anadhigatassa adhigamāya asacchikatassa sacchikiriyāya.",
  "an5.78:1.2_0": "Katamāni pañca?",
  "an5.78:1.3_0": "Idha, bhikkhave, bhikkhu iti paṭisañcikkhati:",
  "an5.78:1.4_0": "‘ahaṁ kho etarahi daharo yuvā susukāḷakeso bhadrena yobbanena samannāgato paṭhamena vayasā.",
  "an5.78:1.5_0": "Hoti kho pana so samayo yaṁ imaṁ kāyaṁ jarā phusati.",
  "an5.78:1.6_0": "Jiṇṇena kho pana jarāya abhibhūtena na sukaraṁ buddhānaṁ sāsanaṁ manasi kātuṁ,",
  "an5.78:1.6_1": "na sukarāni araññavanapatthāni pantāni senāsanāni paṭisevituṁ.",
  "an5.78:1.7_0": "Purā maṁ so dhammo āgacchati aniṭṭho akanto amanāpo;",
  "an5.78:1.8_0": "handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya,",
  "an5.78:1.8_1": "yenāhaṁ dhammena samannāgato jiṇṇakopi phāsuṁ viharissāmī’ti.",
  "an5.78:1.9_0": "Idaṁ,",
  "an5.78:1.9_1": "bhikkhave,",
  "an5.78:1.9_2": "paṭhamaṁ anāgatabhayaṁ sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:1.9_3": "pattiyā anadhigatassa adhigamāya asacchikatassa sacchikiriyāya.",
  "an5.78:2.1_0": "Puna caparaṁ, bhikkhave, bhikkhu iti paṭisañcikkhati:",
  "an5.78:2.2_0": "‘ahaṁ kho etarahi appābādho appātaṅko samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.",
  "an5.78:2.3_0": "Hoti kho pana so samayo yaṁ imaṁ kāyaṁ byādhi phusati.",
  "an5.78:2.4_0": "Byādhitena kho pana byādhinā abhibhūtena na sukaraṁ buddhānaṁ sāsanaṁ manasi kātuṁ,",
  "an5.78:2.4_1": "na sukarāni araññavanapatthāni pantāni senāsanāni paṭisevituṁ.",
  "an5.78:2.5_0": "Purā maṁ so dhammo āgacchati aniṭṭho akanto amanāpo;",
  "an5.78:2.6_0": "handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya,",
  "an5.78:2.6_1": "yenāhaṁ dhammena samannāgato byādhitopi phāsuṁ viharissāmī’ti.",
  "an5.78:2.7_0": "Idaṁ,",
  "an5.78:2.7_1": "bhikkhave,",
  "an5.78:2.7_2": "dutiyaṁ anāgatabhayaṁ sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:2.7_3": "pattiyā anadhigatassa adhigamāya asacchikatassa sacchikiriyāya.",
  "an5.78:3.1_0": "Puna caparaṁ, bhikkhave, bhikkhu iti paṭisañcikkhati:",
  "an5.78:3.2_0": "‘etarahi kho subhikkhaṁ susassaṁ sulabhapiṇḍaṁ, sukaraṁ uñchena paggahena yāpetuṁ.",
  "an5.78:3.3_0": "Hoti kho pana so samayo yaṁ dubbhikkhaṁ hoti dussassaṁ dullabhapiṇḍaṁ,",
  "an5.78:3.3_1": "na sukaraṁ uñchena paggahena yāpetuṁ.",
  "an5.78:3.4_0": "Dubbhikkhe kho pana manussā yena subhikkhaṁ tena saṅkamanti.",
  "an5.78:3.5_0": "Tattha saṅgaṇikavihāro hoti ākiṇṇavihāro.",
  "an5.78:3.6_0": "Saṅgaṇikavihāre kho pana sati ākiṇṇavihāre na sukaraṁ buddhānaṁ sāsanaṁ manasi kātuṁ,",
  "an5.78:3.6_1": "na sukarāni araññavanapatthāni pantāni senāsanāni paṭisevituṁ.",
  "an5.78:3.7_0": "Purā maṁ so dhammo āgacchati aniṭṭho akanto amanāpo;",
  "an5.78:3.8_0": "handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya,",
  "an5.78:3.8_1": "yenāhaṁ dhammena samannāgato dubbhikkhepi phāsu viharissāmī’ti.",
  "an5.78:3.9_0": "Idaṁ,",
  "an5.78:3.9_1": "bhikkhave,",
  "an5.78:3.9_2": "tatiyaṁ anāgatabhayaṁ sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:3.9_3": "pattiyā anadhigatassa adhigamāya asacchikatassa sacchikiriyāya.",
  "an5.78:4.1_0": "Puna caparaṁ, bhikkhave, bhikkhu iti paṭisañcikkhati:",
  "an5.78:4.2_0": "‘etarahi kho manussā samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti.",
  "an5.78:4.3_0": "Hoti kho pana so samayo yaṁ bhayaṁ hoti aṭavisaṅkopo, cakkasamārūḷhā jānapadā pariyāyanti.",
  "an5.78:4.4_0": "Bhaye kho pana sati manussā yena khemaṁ tena saṅkamanti.",
  "an5.78:4.5_0": "Tattha saṅgaṇikavihāro hoti ākiṇṇavihāro.",
  "an5.78:4.6_0": "Saṅgaṇikavihāre kho pana sati ākiṇṇavihāre na sukaraṁ buddhānaṁ sāsanaṁ manasi kātuṁ,",
  "an5.78:4.6_1": "na sukarāni araññavanapatthāni pantāni senāsanāni paṭisevituṁ.",
  "an5.78:4.7_0": "Purā maṁ so dhammo āgacchati aniṭṭho akanto amanāpo;",
  "an5.78:4.8_0": "handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya,",
  "an5.78:4.8_1": "yenāhaṁ dhammena samannāgato bhayepi phāsuṁ viharissāmī’ti.",
  "an5.78:4.9_0": "Idaṁ,",
  "an5.78:4.9_1": "bhikkhave,",
  "an5.78:4.9_2": "catutthaṁ anāgatabhayaṁ sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:4.9_3": "pattiyā anadhigatassa adhigamāya asacchikatassa sacchikiriyāya.",
  "an5.78:5.1_0": "Puna caparaṁ, bhikkhave, bhikkhu iti paṭisañcikkhati:",
  "an5.78:5.2_0": "‘etarahi kho saṅgho samaggo sammodamāno avivadamāno ekuddeso phāsu viharati.",
  "an5.78:5.3_0": "Hoti kho pana so samayo yaṁ saṅgho bhijjati.",
  "an5.78:5.4_0": "Saṅghe kho pana bhinne na sukaraṁ buddhānaṁ sāsanaṁ manasi kātuṁ,",
  "an5.78:5.4_1": "na sukarāni araññavanapatthāni pantāni senāsanāni paṭisevituṁ.",
  "an5.78:5.5_0": "Purā maṁ so dhammo āgacchati aniṭṭho akanto amanāpo;",
  "an5.78:5.6_0": "handāhaṁ paṭikacceva vīriyaṁ ārabhāmi appattassa pattiyā anadhigatassa adhigamāya asacchikatassa sacchikiriyāya,",
  "an5.78:5.6_1": "yenāhaṁ dhammena samannāgato bhinnepi saṅghe phāsuṁ viharissāmī’ti.",
  "an5.78:5.7_0": "Idaṁ,",
  "an5.78:5.7_1": "bhikkhave,",
  "an5.78:5.7_2": "pañcamaṁ anāgatabhayaṁ sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:5.7_3": "pattiyā anadhigatassa adhigamāya asacchikatassa sacchikiriyāya.",
  "an5.78:6.1_0": "Imāni kho,",
  "an5.78:6.1_1": "bhikkhave,",
  "an5.78:6.1_2": "pañca anāgatabhayāni sampassamānena alameva bhikkhunā appamattena ātāpinā pahitattena viharituṁ appattassa",
  "an5.78:6.1_3": "pattiyā anadhigatassa adhigamāya asacchikatassa sacchikiriyāyā”ti.",
  "an5.78:6.2_0": "Aṭṭhamaṁ.",
  "an5.79:0.1_0": "Aṅguttara Nikāya 5.79",
  "an5.79:0.2_0": "8. Yodhājīvavagga",
  "an5.79:0.3_0": "Tatiyaanāgatabhayasutta",
  "an5.79:1.1_0": "“Pañcimāni, bhikkhave, anāgatabhayāni etarahi asamuppannāni āyatiṁ samuppajjissanti.",
  "an5.79:1.2_0": "Tāni vo paṭibujjhitabbāni;",
  "an5.79:1.3_0": "paṭibujjhitvā ca tesaṁ pahānāya vāyamitabbaṁ.",
  "an5.79:2.1_0": "Katamāni pañca?",
  "an5.79:2.2_0": "Bhavissanti,",
  "an5.79:2.2_1": "bhikkhave,",
  "an5.79:2.2_2": "bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.",
  "an5.79:2.3_0": "Te abhāvitakāyā samānā abhāvitasīlā abhāvitacittā abhāvitapaññā aññe upasampādessanti.",
  "an5.79:2.4_0": "Tepi na sakkhissanti vinetuṁ adhisīle adhicitte adhipaññāya.",
  "an5.79:2.5_0": "Tepi bhavissanti abhāvitakāyā abhāvitasīlā abhāvitacittā abhāvitapaññā.",
  "an5.79:2.6_0": "Te abhāvitakāyā samānā abhāvitasīlā abhāvitacittā abhāvitapaññā aññe upasampādessanti.",
  "an5.79:2.7_0": "Tepi na sakkhissanti vinetuṁ adhisīle adhicitte adhipaññāya.",
  "an5.79:2.8_0": "Tepi bhavissanti abhāvitakāyā abhāvitasīlā abhāvitacittā abhāvitapaññā.",
  "an5.79:2.9_0": "Iti kho, bhikkhave, dhammasandosā vinayasandoso;",
  "an5.79:2.10_0": "vinayasandosā dhammasandoso.",
  "an5.79:2.11_0": "Idaṁ, bhikkhave, paṭhamaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.79:2.12_0": "Taṁ vo paṭibujjhitabbaṁ;",
  "an5.79:2.13_0": "paṭibujjhitvā ca tassa pahānāya vāyamitabbaṁ.",
  "an5.79:3.1_0": "Puna caparaṁ,",
  "an5.79:3.1_1": "bhikkhave,",
  "an5.79:3.1_2": "bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.",
  "an5.79:3.2_0": "Te abhāvitakāyā samānā abhāvitasīlā abhāvitacittā abhāvitapaññā aññesaṁ nissayaṁ dassanti.",
  "an5.79:3.3_0": "Tepi na sakkhissanti vinetuṁ adhisīle adhicitte adhipaññāya.",
  "an5.79:3.4_0": "Tepi bhavissanti abhāvitakāyā abhāvitasīlā abhāvitacittā abhāvitapaññā.",
  "an5.79:3.5_0": "Te abhāvitakāyā samānā abhāvitasīlā abhāvitacittā abhāvitapaññā aññesaṁ nissayaṁ dassanti.",
  "an5.79:3.6_0": "Tepi na sakkhissanti vinetuṁ adhisīle adhicitte adhipaññāya.",
  "an5.79:3.7_0": "Tepi bhavissanti abhāvitakāyā abhāvitasīlā abhāvitacittā abhāvitapaññā.",
  "an5.79:3.8_0": "Iti kho, bhikkhave, dhammasandosā vinayasandoso;",
  "an5.79:3.9_0": "vinayasandosā dhammasandoso.",
  "an5.79:3.10_0": "Idaṁ, bhikkhave, dutiyaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.79:3.11_0": "Taṁ vo paṭibujjhitabbaṁ;",
  "an5.79:3.12_0": "paṭibujjhitvā ca tassa pahānāya vāyamitabbaṁ.",
  "an5.79:4.1_0": "Puna caparaṁ,",
  "an5.79:4.1_1": "bhikkhave,",
  "an5.79:4.1_2": "bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.",
  "an5.79:4.2_0": "Te abhāvitakāyā samānā abhāvitasīlā abhāvitacittā abhāvitapaññā abhidhammakathaṁ vedallakathaṁ kathentā kaṇhadhammaṁ okkamamānā na bujjhissanti.",
  "an5.79:4.3_0": "Iti kho, bhikkhave, dhammasandosā vinayasandoso;",
  "an5.79:4.4_0": "vinayasandosā dhammasandoso.",
  "an5.79:4.5_0": "Idaṁ, bhikkhave, tatiyaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.79:4.6_0": "Taṁ vo paṭibujjhitabbaṁ;",
  "an5.79:4.7_0": "paṭibujjhitvā ca tassa pahānāya vāyamitabbaṁ.",
  "an5.79:5.1_0": "Puna caparaṁ,",
  "an5.79:5.1_1": "bhikkhave,",
  "an5.79:5.1_2": "bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.",
  "an5.79:5.2_0": "Te abhāvitakāyā samānā abhāvitasīlā abhāvitacittā abhāvitapaññā ye te suttantā tathāgatabhāsitā gambhīrā gambhīratthā lokuttarā suññatāppaṭisaṁyuttā,",
  "an5.79:5.2_1": "tesu bhaññamānesu na sussūsissanti,",
  "an5.79:5.2_2": "na sotaṁ odahissanti,",
  "an5.79:5.2_3": "na aññā cittaṁ upaṭṭhapessanti,",
  "an5.79:5.2_4": "na ca te dhamme uggahetabbaṁ pariyāpuṇitabbaṁ maññissanti.",
  "an5.79:5.3_0": "Ye pana te suttantā kavitā kāveyyā cittakkharā cittabyañjanā bāhirakā sāvakabhāsitā,",
  "an5.79:5.3_1": "tesu bhaññamānesu sussūsissanti,",
  "an5.79:5.3_2": "sotaṁ odahissanti,",
  "an5.79:5.3_3": "aññā cittaṁ upaṭṭhapessanti,",
  "an5.79:5.3_4": "te ca dhamme uggahetabbaṁ pariyāpuṇitabbaṁ maññissanti.",
  "an5.79:5.4_0": "Iti kho, bhikkhave, dhammasandosā vinayasandoso;",
  "an5.79:5.5_0": "vinayasandosā dhammasandoso.",
  "an5.79:5.6_0": "Idaṁ, bhikkhave, catutthaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.79:5.7_0": "Taṁ vo paṭibujjhitabbaṁ;",
  "an5.79:5.8_0": "paṭibujjhitvā ca tassa pahānāya vāyamitabbaṁ.",
  "an5.79:6.1_0": "Puna caparaṁ,",
  "an5.79:6.1_1": "bhikkhave,",
  "an5.79:6.1_2": "bhavissanti bhikkhū anāgatamaddhānaṁ abhāvitakāyā abhāvitasīlā abhāvitacittā abhāvitapaññā.",
  "an5.79:6.2_0": "Te abhāvitakāyā samānā abhāvitasīlā abhāvitacittā abhāvitapaññā therā bhikkhū bāhulikā bhavissanti sāthalikā",
  "an5.79:6.2_1": "okkamane pubbaṅgamā paviveke nikkhittadhurā,",
  "an5.79:6.2_2": "na vīriyaṁ ārabhissanti appattassa pattiyā anadhigatassa adhigamāya asacchikatassa sacchikiriyāya.",
  "an5.79:6.3_0": "Tesaṁ pacchimā janatā diṭṭhānugatiṁ āpajjissati.",
  "an5.79:6.4_0": "Sāpi bhavissati bāhulikā sāthalikā okkamane pubbaṅgamā paviveke nikkhittadhurā,",
  "an5.79:6.4_1": "na vīriyaṁ ārabhissati appattassa pattiyā anadhigatassa adhigamāya asacchikatassa sacchikiriyāya.",
  "an5.79:6.5_0": "Iti kho, bhikkhave, dhammasandosā vinayasandoso;",
  "an5.79:6.6_0": "vinayasandosā dhammasandoso.",
  "an5.79:6.7_0": "Idaṁ, bhikkhave, pañcamaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.79:6.8_0": "Taṁ vo paṭibujjhitabbaṁ;",
  "an5.79:6.9_0": "paṭibujjhitvā ca tassa pahānāya vāyamitabbaṁ.",
  "an5.79:7.1_0": "Imāni kho, bhikkhave, pañca anāgatabhayāni etarahi asamuppannāni āyatiṁ samuppajjissanti.",
  "an5.79:7.2_0": "Tāni vo paṭibujjhitabbāni;",
  "an5.79:7.3_0": "paṭibujjhitvā ca tesaṁ pahānāya vāyamitabban”ti.",
  "an5.79:7.4_0": "Navamaṁ.",
  "an5.80:0.1_0": "Aṅguttara Nikāya 5.80",
  "an5.80:0.2_0": "8. Yodhājīvavagga",
  "an5.80:0.3_0": "Catutthaanāgatabhayasutta",
  "an5.80:1.1_0": "“Pañcimāni, bhikkhave, anāgatabhayāni etarahi asamuppannāni āyatiṁ samuppajjissanti.",
  "an5.80:1.2_0": "Tāni vo paṭibujjhitabbāni;",
  "an5.80:1.3_0": "paṭibujjhitvā ca tesaṁ pahānāya vāyamitabbaṁ.",
  "an5.80:2.1_0": "Katamāni pañca?",
  "an5.80:2.2_0": "Bhavissanti, bhikkhave, bhikkhū anāgatamaddhānaṁ cīvare kalyāṇakāmā.",
  "an5.80:2.3_0": "Te cīvare kalyāṇakāmā samānā riñcissanti paṁsukūlikattaṁ,",
  "an5.80:2.3_1": "riñcissanti araññavanapatthāni pantāni senāsanāni;",
  "an5.80:2.4_0": "gāmanigamarājadhānīsu osaritvā vāsaṁ kappessanti,",
  "an5.80:2.4_1": "cīvarahetu ca anekavihitaṁ anesanaṁ appatirūpaṁ āpajjissanti.",
  "an5.80:2.5_0": "Idaṁ, bhikkhave, paṭhamaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.80:2.6_0": "Taṁ vo paṭibujjhitabbaṁ;",
  "an5.80:2.7_0": "paṭibujjhitvā ca tassa pahānāya vāyamitabbaṁ.",
  "an5.80:3.1_0": "Puna caparaṁ, bhikkhave, bhavissanti bhikkhū anāgatamaddhānaṁ piṇḍapāte kalyāṇakāmā.",
  "an5.80:3.2_0": "Te piṇḍapāte kalyāṇakāmā samānā riñcissanti piṇḍapātikattaṁ,",
  "an5.80:3.2_1": "riñcissanti araññavanapatthāni pantāni senāsanāni;",
  "an5.80:3.3_0": "gāmanigamarājadhānīsu osaritvā vāsaṁ kappessanti jivhaggena rasaggāni pariyesamānā,",
  "an5.80:3.3_1": "piṇḍapātahetu ca anekavihitaṁ anesanaṁ appatirūpaṁ āpajjissanti.",
  "an5.80:3.4_0": "Idaṁ, bhikkhave, dutiyaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.80:3.5_0": "Taṁ vo paṭibujjhitabbaṁ;",
  "an5.80:3.6_0": "paṭibujjhitvā ca tassa pahānāya vāyamitabbaṁ.",
  "an5.80:4.1_0": "Puna caparaṁ, bhikkhave, bhavissanti bhikkhū anāgatamaddhānaṁ senāsane kalyāṇakāmā.",
  "an5.80:4.2_0": "Te senāsane kalyāṇakāmā samānā riñcissanti rukkhamūlikattaṁ,",
  "an5.80:4.2_1": "riñcissanti araññavanapatthāni pantāni senāsanāni;",
  "an5.80:4.3_0": "gāmanigamarājadhānīsu osaritvā vāsaṁ kappessanti,",
  "an5.80:4.3_1": "senāsanahetu ca anekavihitaṁ anesanaṁ appatirūpaṁ āpajjissanti.",
  "an5.80:4.4_0": "Idaṁ, bhikkhave, tatiyaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.80:4.5_0": "Taṁ vo paṭibujjhitabbaṁ;",
  "an5.80:4.6_0": "paṭibujjhitvā ca tassa pahānāya vāyamitabbaṁ.",
  "an5.80:5.1_0": "Puna caparaṁ,",
  "an5.80:5.1_1": "bhikkhave,",
  "an5.80:5.1_2": "bhavissanti bhikkhū anāgatamaddhānaṁ bhikkhunīsikkhamānāsamaṇuddesehi saṁsaṭṭhā viharissanti.",
  "an5.80:5.2_0": "Bhikkhunīsikkhamānāsamaṇuddesehi saṁsagge kho pana, bhikkhave, sati etaṁ pāṭikaṅkhaṁ:",
  "an5.80:5.3_0": "‘anabhiratā vā brahmacariyaṁ carissanti,",
  "an5.80:5.3_1": "aññataraṁ vā saṅkiliṭṭhaṁ āpattiṁ āpajjissanti,",
  "an5.80:5.3_2": "sikkhaṁ vā paccakkhāya hīnāyāvattissanti’.",
  "an5.80:5.4_0": "Idaṁ, bhikkhave, catutthaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.80:5.5_0": "Taṁ vo paṭibujjhitabbaṁ;",
  "an5.80:5.6_0": "paṭibujjhitvā ca tassa pahānāya vāyamitabbaṁ.",
  "an5.80:6.1_0": "Puna caparaṁ,",
  "an5.80:6.1_1": "bhikkhave,",
  "an5.80:6.1_2": "bhavissanti bhikkhū anāgatamaddhānaṁ ārāmikasamaṇuddesehi saṁsaṭṭhā viharissanti.",
  "an5.80:6.2_0": "Ārāmikasamaṇuddesehi saṁsagge kho pana, bhikkhave, sati etaṁ pāṭikaṅkhaṁ:",
  "an5.80:6.3_0": "‘anekavihitaṁ sannidhikāraparibhogaṁ anuyuttā viharissanti,",
  "an5.80:6.3_1": "oḷārikampi nimittaṁ karissanti,",
  "an5.80:6.3_2": "pathaviyāpi haritaggepi’.",
  "an5.80:6.4_0": "Idaṁ, bhikkhave, pañcamaṁ anāgatabhayaṁ etarahi asamuppannaṁ āyatiṁ samuppajjissati.",
  "an5.80:6.5_0": "Taṁ vo paṭibujjhitabbaṁ;",
  "an5.80:6.6_0": "paṭibujjhitvā ca tassa pahānāya vāyamitabbaṁ.",
  "an5.80:7.1_0": "Imāni kho, bhikkhave, pañca anāgatabhayāni etarahi asamuppannāni āyatiṁ samuppajjissanti.",
  "an5.80:7.2_0": "Tāni vo paṭibujjhitabbāni;",
  "an5.80:7.3_0": "paṭibujjhitvā ca tesaṁ pahānāya vāyamitabban”ti.",
  "an5.80:7.4_0": "Dasamaṁ.",
  "an5.80:7.5_0": "Yodhājīvavaggo tatiyo.",
  "an5.80:8.0_0": "Tassuddānaṁ",
  "an5.80:8.1_0": "Dve cetovimuttiphalā,",
  "an5.80:8.2_0": "dve ca dhammavihārino;",
  "an5.80:8.3_0": "Yodhājīvā ca dve vuttā,",
  "an5.80:8.4_0": "cattāro ca anāgatāti.",
  "an5.81:0.1_0": "Aṅguttara Nikāya 5.81",
  "an5.81:0.2_0": "9. Theravagga",
  "an5.81:0.3_0": "Rajanīyasutta",
  "an5.81:1.1_0": "“Pañcahi,",
  "an5.81:1.1_1": "bhikkhave,",
  "an5.81:1.1_2": "dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.81:1.2_0": "Katamehi pañcahi?",
  "an5.81:1.3_0": "Rajanīye rajjati, dussanīye dussati, mohanīye muyhati, kuppanīye kuppati, madanīye majjati—",
  "an5.81:1.4_0": "imehi kho,",
  "an5.81:1.4_1": "bhikkhave,",
  "an5.81:1.4_2": "pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.81:2.1_0": "Pañcahi,",
  "an5.81:2.1_1": "bhikkhave,",
  "an5.81:2.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.81:2.2_0": "Katamehi pañcahi?",
  "an5.81:2.3_0": "Rajanīye na rajjati,",
  "an5.81:2.3_1": "dussanīye na dussati,",
  "an5.81:2.3_2": "mohanīye na muyhati,",
  "an5.81:2.3_3": "kuppanīye na kuppati,",
  "an5.81:2.3_4": "madanīye na majjati—",
  "an5.81:2.4_0": "imehi kho,",
  "an5.81:2.4_1": "bhikkhave,",
  "an5.81:2.4_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.81:2.5_0": "Paṭhamaṁ.",
  "an5.82:0.1_0": "Aṅguttara Nikāya 5.82",
  "an5.82:0.2_0": "9. Theravagga",
  "an5.82:0.3_0": "Vītarāgasutta",
  "an5.82:1.1_0": "“Pañcahi,",
  "an5.82:1.1_1": "bhikkhave,",
  "an5.82:1.1_2": "dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.82:1.2_0": "Katamehi pañcahi?",
  "an5.82:1.3_0": "Avītarāgo hoti, avītadoso hoti, avītamoho hoti, makkhī ca, paḷāsī ca—",
  "an5.82:1.4_0": "imehi kho,",
  "an5.82:1.4_1": "bhikkhave,",
  "an5.82:1.4_2": "pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.82:2.1_0": "Pañcahi,",
  "an5.82:2.1_1": "bhikkhave,",
  "an5.82:2.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.82:2.2_0": "Katamehi pañcahi?",
  "an5.82:2.3_0": "Vītarāgo hoti, vītadoso hoti, vītamoho hoti, amakkhī ca, apaḷāsī ca—",
  "an5.82:2.4_0": "imehi kho,",
  "an5.82:2.4_1": "bhikkhave,",
  "an5.82:2.4_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.82:2.5_0": "Dutiyaṁ.",
  "an5.83:0.1_0": "Aṅguttara Nikāya 5.83",
  "an5.83:0.2_0": "9. Theravagga",
  "an5.83:0.3_0": "Kuhakasutta",
  "an5.83:1.1_0": "“Pañcahi,",
  "an5.83:1.1_1": "bhikkhave,",
  "an5.83:1.1_2": "dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.83:1.2_0": "Katamehi pañcahi?",
  "an5.83:1.3_0": "Kuhako ca hoti, lapako ca, nemittiko ca, nippesiko ca, lābhena ca lābhaṁ nijigīsitā—",
  "an5.83:1.4_0": "imehi kho,",
  "an5.83:1.4_1": "bhikkhave,",
  "an5.83:1.4_2": "pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.83:2.1_0": "Pañcahi,",
  "an5.83:2.1_1": "bhikkhave,",
  "an5.83:2.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.83:2.2_0": "Katamehi pañcahi?",
  "an5.83:2.3_0": "Na ca kuhako hoti, na ca lapako, na ca nemittiko, na ca nippesiko, na ca lābhena lābhaṁ nijigīsitā—",
  "an5.83:2.4_0": "imehi kho,",
  "an5.83:2.4_1": "bhikkhave,",
  "an5.83:2.4_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.83:2.5_0": "Tatiyaṁ.",
  "an5.84:0.1_0": "Aṅguttara Nikāya 5.84",
  "an5.84:0.2_0": "9. Theravagga",
  "an5.84:0.3_0": "Assaddhasutta",
  "an5.84:1.1_0": "“Pañcahi,",
  "an5.84:1.1_1": "bhikkhave,",
  "an5.84:1.1_2": "dhammehi samannāgato thero bhikkhu sabrahmacārīnaṁ appiyo ca hoti,",
  "an5.84:1.1_3": "amanāpo ca agaru ca abhāvanīyo ca.",
  "an5.84:1.2_0": "Katamehi pañcahi?",
  "an5.84:1.3_0": "Assaddho hoti, ahiriko hoti, anottappī hoti, kusīto hoti, duppañño hoti—",
  "an5.84:1.4_0": "imehi kho,",
  "an5.84:1.4_1": "bhikkhave,",
  "an5.84:1.4_2": "pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.84:2.1_0": "Pañcahi,",
  "an5.84:2.1_1": "bhikkhave,",
  "an5.84:2.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.84:2.2_0": "Katamehi pañcahi?",
  "an5.84:2.3_0": "Saddho hoti, hirīmā hoti, ottappī hoti, āraddhavīriyo hoti, paññavā hoti—",
  "an5.84:2.4_0": "imehi kho,",
  "an5.84:2.4_1": "bhikkhave,",
  "an5.84:2.4_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.84:2.5_0": "Catutthaṁ.",
  "an5.85:0.1_0": "Aṅguttara Nikāya 5.85",
  "an5.85:0.2_0": "9. Theravagga",
  "an5.85:0.3_0": "Akkhamasutta",
  "an5.85:1.1_0": "“Pañcahi,",
  "an5.85:1.1_1": "bhikkhave,",
  "an5.85:1.1_2": "dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.85:1.2_0": "Katamehi pañcahi?",
  "an5.85:1.3_0": "Akkhamo hoti rūpānaṁ, akkhamo saddānaṁ, akkhamo gandhānaṁ, akkhamo rasānaṁ, akkhamo phoṭṭhabbānaṁ—",
  "an5.85:1.4_0": "imehi kho,",
  "an5.85:1.4_1": "bhikkhave,",
  "an5.85:1.4_2": "pañcahi dhammehi samannāgato thero bhikkhu sabrahmacārīnaṁ appiyo ca hoti amanāpo ca agaru ca abhāvanīyo ca.",
  "an5.85:2.1_0": "Pañcahi,",
  "an5.85:2.1_1": "bhikkhave,",
  "an5.85:2.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.85:2.2_0": "Katamehi pañcahi?",
  "an5.85:2.3_0": "Khamo hoti rūpānaṁ, khamo saddānaṁ, khamo gandhānaṁ, khamo rasānaṁ, khamo phoṭṭhabbānaṁ—",
  "an5.85:2.4_0": "imehi kho,",
  "an5.85:2.4_1": "bhikkhave,",
  "an5.85:2.4_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.85:2.5_0": "Pañcamaṁ.",
  "an5.86:0.1_0": "Aṅguttara Nikāya 5.86",
  "an5.86:0.2_0": "9. Theravagga",
  "an5.86:0.3_0": "Paṭisambhidāpattasutta",
  "an5.86:1.1_0": "“Pañcahi,",
  "an5.86:1.1_1": "bhikkhave,",
  "an5.86:1.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.86:1.2_0": "Katamehi pañcahi?",
  "an5.86:1.3_0": "Atthapaṭisambhidāpatto hoti,",
  "an5.86:1.3_1": "dhammapaṭisambhidāpatto hoti,",
  "an5.86:1.3_2": "niruttipaṭisambhidāpatto hoti,",
  "an5.86:1.3_3": "paṭibhānapaṭisambhidāpatto hoti,",
  "an5.86:1.4_0": "yāni tāni sabrahmacārīnaṁ uccāvacāni kiṅkaraṇīyāni tattha dakkho hoti analaso tatrupāyāya vīmaṁsāya samannāgato alaṁ kātuṁ alaṁ saṁvidhātuṁ—",
  "an5.86:1.5_0": "imehi kho,",
  "an5.86:1.5_1": "bhikkhave,",
  "an5.86:1.5_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.86:1.6_0": "Chaṭṭhaṁ.",
  "an5.87:0.1_0": "Aṅguttara Nikāya 5.87",
  "an5.87:0.2_0": "9. Theravagga",
  "an5.87:0.3_0": "Sīlavantasutta",
  "an5.87:1.1_0": "“Pañcahi,",
  "an5.87:1.1_1": "bhikkhave,",
  "an5.87:1.1_2": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.87:1.2_0": "Katamehi pañcahi?",
  "an5.87:1.3_0": "Sīlavā hoti,",
  "an5.87:1.3_1": "pātimokkhasaṁvarasaṁvuto viharati.",
  "an5.87:1.3_2": "Ācāragocarasampanno aṇumattesu vajjesu bhayadassāvī,",
  "an5.87:1.3_3": "samādāya sikkhati sikkhāpadesu;",
  "an5.87:1.4_0": "bahussuto hoti sutadharo sutasannicayo,",
  "an5.87:1.4_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.87:1.4_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an5.87:1.5_0": "kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagaḷāya atthassa viññāpaniyā;",
  "an5.87:1.6_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.87:1.7_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an5.87:1.8_0": "Imehi kho,",
  "an5.87:1.8_1": "bhikkhave,",
  "an5.87:1.8_2": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.87:1.9_0": "Sattamaṁ.",
  "an5.88:0.1_0": "Aṅguttara Nikāya 5.88",
  "an5.88:0.2_0": "9. Theravagga",
  "an5.88:0.3_0": "Therasutta",
  "an5.88:1.1_0": "“Pañcahi,",
  "an5.88:1.1_1": "bhikkhave,",
  "an5.88:1.1_2": "dhammehi samannāgato thero bhikkhu bahujanaahitāya paṭipanno hoti bahujanaasukhāya bahuno janassa anatthāya ahitāya dukkhāya devamanussānaṁ.",
  "an5.88:2.1_0": "Katamehi pañcahi?",
  "an5.88:2.2_0": "Thero hoti rattaññū cirapabbajito;",
  "an5.88:2.3_0": "ñāto hoti yasassī sagahaṭṭhapabbajitānaṁ bahujanaparivāro;",
  "an5.88:2.4_0": "lābhī hoti cīvarapiṇḍapātasenāsanagilānappaccayabhesajjaparikkhārānaṁ;",
  "an5.88:2.5_0": "bahussuto hoti sutadharo sutasannicayo,",
  "an5.88:2.5_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.88:2.5_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā appaṭividdhā;",
  "an5.88:2.6_0": "micchādiṭṭhiko hoti viparītadassano, so bahujanaṁ saddhammā vuṭṭhāpetvā asaddhamme patiṭṭhāpeti.",
  "an5.88:2.7_0": "Thero bhikkhu rattaññū cirapabbajito itipissa diṭṭhānugatiṁ āpajjanti,",
  "an5.88:2.7_1": "ñāto thero bhikkhu yasassī sagahaṭṭhapabbajitānaṁ bahujanaparivāro itipissa diṭṭhānugatiṁ āpajjanti,",
  "an5.88:2.7_2": "lābhī thero bhikkhu cīvarapiṇḍapātasenāsanagilānappaccayabhesajjaparikkhārānaṁ itipissa diṭṭhānugatiṁ āpajjanti,",
  "an5.88:2.7_3": "bahussuto thero bhikkhu sutadharo sutasannicayo itipissa diṭṭhānugatiṁ āpajjanti.",
  "an5.88:2.8_0": "Imehi kho,",
  "an5.88:2.8_1": "bhikkhave,",
  "an5.88:2.8_2": "pañcahi dhammehi samannāgato thero bhikkhu bahujanaahitāya paṭipanno hoti bahujanaasukhāya bahuno janassa anatthāya ahitāya dukkhāya devamanussānaṁ.",
  "an5.88:3.1_0": "Pañcahi,",
  "an5.88:3.1_1": "bhikkhave,",
  "an5.88:3.1_2": "dhammehi samannāgato thero bhikkhu bahujanahitāya paṭipanno hoti bahujanasukhāya bahuno janassa atthāya hitāya sukhāya devamanussānaṁ.",
  "an5.88:4.1_0": "Katamehi pañcahi?",
  "an5.88:4.2_0": "Thero hoti rattaññū cirapabbajito;",
  "an5.88:4.3_0": "ñāto hoti yasassī sagahaṭṭhapabbajitānaṁ bahujanaparivāro;",
  "an5.88:4.4_0": "lābhī hoti cīvarapiṇḍapātasenāsanagilānappaccayabhesajjaparikkhārānaṁ;",
  "an5.88:4.5_0": "bahussuto hoti sutadharo sutasannicayo,",
  "an5.88:4.5_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.88:4.5_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an5.88:4.6_0": "sammādiṭṭhiko hoti aviparītadassano, so bahujanaṁ asaddhammā vuṭṭhāpetvā saddhamme patiṭṭhāpeti.",
  "an5.88:4.7_0": "Thero bhikkhu rattaññū cirapabbajito itipissa diṭṭhānugatiṁ āpajjanti,",
  "an5.88:4.7_1": "ñāto thero bhikkhu yasassī sagahaṭṭhapabbajitānaṁ bahujanaparivāro itipissa diṭṭhānugatiṁ āpajjanti,",
  "an5.88:4.7_2": "lābhī thero bhikkhu cīvarapiṇḍapātasenāsanagilānappaccayabhesajjaparikkhārānaṁ itipissa diṭṭhānugatiṁ āpajjanti,",
  "an5.88:4.7_3": "bahussuto thero bhikkhu sutadharo sutasannicayo itipissa diṭṭhānugatiṁ āpajjanti.",
  "an5.88:4.8_0": "Imehi kho,",
  "an5.88:4.8_1": "bhikkhave,",
  "an5.88:4.8_2": "pañcahi dhammehi samannāgato thero bhikkhu bahujanahitāya paṭipanno hoti bahujanasukhāya bahuno janassa atthāya hitāya sukhāya devamanussānan”ti.",
  "an5.88:4.9_0": "Aṭṭhamaṁ.",
  "an5.89:0.1_0": "Aṅguttara Nikāya 5.89",
  "an5.89:0.2_0": "9. Theravagga",
  "an5.89:0.3_0": "Paṭhamasekhasutta",
  "an5.89:1.1_0": "“Pañcime, bhikkhave, dhammā sekhassa bhikkhuno parihānāya saṁvattanti.",
  "an5.89:1.2_0": "Katame pañca?",
  "an5.89:1.3_0": "Kammārāmatā, bhassārāmatā, niddārāmatā, saṅgaṇikārāmatā, yathāvimuttaṁ cittaṁ na paccavekkhati—",
  "an5.89:1.4_0": "ime kho, bhikkhave, pañca dhammā sekhassa bhikkhuno parihānāya saṁvattanti.",
  "an5.89:2.1_0": "Pañcime, bhikkhave, dhammā sekhassa bhikkhuno aparihānāya saṁvattanti.",
  "an5.89:2.2_0": "Katame pañca?",
  "an5.89:2.3_0": "Na kammārāmatā,",
  "an5.89:2.3_1": "na bhassārāmatā,",
  "an5.89:2.3_2": "na niddārāmatā,",
  "an5.89:2.3_3": "na saṅgaṇikārāmatā,",
  "an5.89:2.3_4": "yathāvimuttaṁ cittaṁ paccavekkhati—",
  "an5.89:2.4_0": "ime kho, bhikkhave, pañca dhammā sekhassa bhikkhuno aparihānāya saṁvattantī”ti.",
  "an5.89:2.5_0": "Navamaṁ.",
  "an5.90:0.1_0": "Aṅguttara Nikāya 5.90",
  "an5.90:0.2_0": "9. Theravagga",
  "an5.90:0.3_0": "Dutiyasekhasutta",
  "an5.90:1.1_0": "“Pañcime, bhikkhave, dhammā sekhassa bhikkhuno parihānāya saṁvattanti.",
  "an5.90:1.2_0": "Katame pañca?",
  "an5.90:1.3_0": "Idha, bhikkhave, sekho bhikkhu bahukicco hoti bahukaraṇīyo viyatto kiṅkaraṇīyesu;",
  "an5.90:1.4_0": "riñcati paṭisallānaṁ, nānuyuñjati ajjhattaṁ cetosamathaṁ.",
  "an5.90:1.5_0": "Ayaṁ, bhikkhave, paṭhamo dhammo sekhassa bhikkhuno parihānāya saṁvattati.",
  "an5.90:2.1_0": "Puna caparaṁ, bhikkhave, sekho bhikkhu appamattakena kammena divasaṁ atināmeti;",
  "an5.90:2.2_0": "riñcati paṭisallānaṁ, nānuyuñjati ajjhattaṁ cetosamathaṁ.",
  "an5.90:2.3_0": "Ayaṁ, bhikkhave, dutiyo dhammo sekhassa bhikkhuno parihānāya saṁvattati.",
  "an5.90:3.1_0": "Puna caparaṁ,",
  "an5.90:3.1_1": "bhikkhave,",
  "an5.90:3.1_2": "sekho bhikkhu saṁsaṭṭho viharati gahaṭṭhapabbajitehi ananulomikena gihisaṁsaggena;",
  "an5.90:3.2_0": "riñcati paṭisallānaṁ, nānuyuñjati ajjhattaṁ cetosamathaṁ.",
  "an5.90:3.3_0": "Ayaṁ, bhikkhave, tatiyo dhammo sekhassa bhikkhuno parihānāya saṁvattati.",
  "an5.90:4.1_0": "Puna caparaṁ, bhikkhave, sekho bhikkhu akālena gāmaṁ pavisati, atidivā paṭikkamati;",
  "an5.90:4.2_0": "riñcati paṭisallānaṁ, nānuyuñjati ajjhattaṁ cetosamathaṁ.",
  "an5.90:4.3_0": "Ayaṁ, bhikkhave, catuttho dhammo sekhassa bhikkhuno parihānāya saṁvattati.",
  "an5.90:5.1_0": "Puna caparaṁ, bhikkhave, sekho bhikkhu yāyaṁ kathā ābhisallekhikā cetovivaraṇasappāyā, seyyathidaṁ—",
  "an5.90:5.2_0": "appicchakathā santuṭṭhikathā pavivekakathā asaṁsaggakathā vīriyārambhakathā sīlakathā samādhikathā paññākathā vimuttikathā vimuttiñāṇadassanakathā,",
  "an5.90:5.2_1": "evarūpiyā kathāya na nikāmalābhī hoti na akicchalābhī na akasiralābhī;",
  "an5.90:5.3_0": "riñcati paṭisallānaṁ, nānuyuñjati ajjhattaṁ cetosamathaṁ.",
  "an5.90:5.4_0": "Ayaṁ, bhikkhave, pañcamo dhammo sekhassa bhikkhuno parihānāya saṁvattati.",
  "an5.90:5.5_0": "Ime kho, bhikkhave, pañca dhammā sekhassa bhikkhuno parihānāya saṁvattanti.",
  "an5.90:6.1_0": "Pañcime, bhikkhave, dhammā sekhassa bhikkhuno aparihānāya saṁvattanti.",
  "an5.90:6.2_0": "Katame pañca?",
  "an5.90:6.3_0": "Idha, bhikkhave, sekho bhikkhu na bahukicco hoti na bahukaraṇīyo viyatto kiṅkaraṇīyesu;",
  "an5.90:6.4_0": "na riñcati paṭisallānaṁ, anuyuñjati ajjhattaṁ cetosamathaṁ.",
  "an5.90:6.5_0": "Ayaṁ, bhikkhave, paṭhamo dhammo sekhassa bhikkhuno aparihānāya saṁvattati.",
  "an5.90:7.1_0": "Puna caparaṁ, bhikkhave, sekho bhikkhu na appamattakena kammena divasaṁ atināmeti;",
  "an5.90:7.2_0": "na riñcati paṭisallānaṁ, anuyuñjati ajjhattaṁ cetosamathaṁ.",
  "an5.90:7.3_0": "Ayaṁ, bhikkhave, dutiyo dhammo sekhassa bhikkhuno aparihānāya saṁvattati.",
  "an5.90:8.1_0": "Puna caparaṁ,",
  "an5.90:8.1_1": "bhikkhave,",
  "an5.90:8.1_2": "sekho bhikkhu asaṁsaṭṭho viharati gahaṭṭhapabbajitehi ananulomikena gihisaṁsaggena;",
  "an5.90:8.2_0": "na riñcati paṭisallānaṁ, anuyuñjati ajjhattaṁ cetosamathaṁ.",
  "an5.90:8.3_0": "Ayaṁ, bhikkhave, tatiyo dhammo sekhassa bhikkhuno aparihānāya saṁvattati.",
  "an5.90:9.1_0": "Puna caparaṁ, bhikkhave, sekho bhikkhu na atikālena gāmaṁ pavisati, nātidivā paṭikkamati;",
  "an5.90:9.2_0": "na riñcati paṭisallānaṁ, anuyuñjati ajjhattaṁ cetosamathaṁ.",
  "an5.90:9.3_0": "Ayaṁ, bhikkhave, catuttho dhammo sekhassa bhikkhuno aparihānāya saṁvattati.",
  "an5.90:10.1_0": "Puna caparaṁ, bhikkhave, sekho bhikkhu yāyaṁ kathā ābhisallekhikā cetovivaraṇasappāyā, seyyathidaṁ—",
  "an5.90:10.2_0": "appicchakathā santuṭṭhikathā pavivekakathā asaṁsaggakathā vīriyārambhakathā sīlakathā samādhikathā paññākathā vimuttikathā vimuttiñāṇadassanakathā,",
  "an5.90:10.2_1": "evarūpiyā kathāya nikāmalābhī hoti akicchalābhī akasiralābhī;",
  "an5.90:10.3_0": "na riñcati paṭisallānaṁ, anuyuñjati ajjhattaṁ cetosamathaṁ.",
  "an5.90:10.4_0": "Ayaṁ, bhikkhave, pañcamo dhammo sekhassa bhikkhuno aparihānāya saṁvattati.",
  "an5.90:10.5_0": "Ime kho, bhikkhave, pañca dhammā sekhassa bhikkhuno aparihānāya saṁvattantī”ti.",
  "an5.90:10.6_0": "Dasamaṁ.",
  "an5.90:10.7_0": "Theravaggo catuttho.",
  "an5.90:11.0_0": "Tassuddānaṁ",
  "an5.90:11.1_0": "Rajanīyo vītarāgo,",
  "an5.90:11.2_0": "kuhakāssaddhaakkhamā;",
  "an5.90:11.3_0": "Paṭisambhidā ca sīlena,",
  "an5.90:11.4_0": "thero sekhā pare duveti.",
  "an5.91:0.1_0": "Aṅguttara Nikāya 5.91",
  "an5.91:0.2_0": "10. Kakudhavagga",
  "an5.91:0.3_0": "Paṭhamasampadāsutta",
  "an5.91:1.1_0": "“Pañcimā, bhikkhave, sampadā.",
  "an5.91:1.2_0": "Katamā pañca?",
  "an5.91:1.3_0": "Saddhāsampadā, sīlasampadā, sutasampadā, cāgasampadā, paññāsampadā—",
  "an5.91:1.4_0": "imā kho, bhikkhave, pañca sampadā”ti.",
  "an5.91:1.5_0": "Paṭhamaṁ.",
  "an5.92:0.1_0": "Aṅguttara Nikāya 5.92",
  "an5.92:0.2_0": "10. Kakudhavagga",
  "an5.92:0.3_0": "Dutiyasampadāsutta",
  "an5.92:1.1_0": "“Pañcimā, bhikkhave, sampadā.",
  "an5.92:1.2_0": "Katamā pañca?",
  "an5.92:1.3_0": "Sīlasampadā, samādhisampadā, paññāsampadā, vimuttisampadā, vimuttiñāṇadassanasampadā—",
  "an5.92:1.4_0": "imā kho, bhikkhave, pañca sampadā”ti.",
  "an5.92:1.5_0": "Dutiyaṁ.",
  "an5.93:0.1_0": "Aṅguttara Nikāya 5.93",
  "an5.93:0.2_0": "10. Kakudhavagga",
  "an5.93:0.3_0": "Byākaraṇasutta",
  "an5.93:1.1_0": "“Pañcimāni, bhikkhave, aññābyākaraṇāni.",
  "an5.93:1.2_0": "Katamāni pañca?",
  "an5.93:1.3_0": "Mandattā momūhattā aññaṁ byākaroti;",
  "an5.93:1.4_0": "pāpiccho icchāpakato aññaṁ byākaroti;",
  "an5.93:1.5_0": "ummādā cittakkhepā aññaṁ byākaroti;",
  "an5.93:1.6_0": "adhimānena aññaṁ byākaroti;",
  "an5.93:1.7_0": "sammadeva aññaṁ byākaroti.",
  "an5.93:1.8_0": "Imāni kho, bhikkhave, pañca aññābyākaraṇānī”ti.",
  "an5.93:1.9_0": "Tatiyaṁ.",
  "an5.94:0.1_0": "Aṅguttara Nikāya 5.94",
  "an5.94:0.2_0": "10. Kakudhavagga",
  "an5.94:0.3_0": "Phāsuvihārasutta",
  "an5.94:1.1_0": "“Pañcime, bhikkhave, phāsuvihārā.",
  "an5.94:1.2_0": "Katame pañca?",
  "an5.94:1.3_0": "Idha,",
  "an5.94:1.3_1": "bhikkhave,",
  "an5.94:1.3_2": "bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati;",
  "an5.94:1.4_0": "vitakkavicārānaṁ vūpasamā …pe…",
  "an5.94:1.4_1": "dutiyaṁ jhānaṁ …",
  "an5.94:1.4_2": "tatiyaṁ jhānaṁ …",
  "an5.94:1.4_3": "catutthaṁ jhānaṁ upasampajja viharati;",
  "an5.94:1.5_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an5.94:1.6_0": "Ime kho, bhikkhave, pañca phāsuvihārā”ti.",
  "an5.94:1.7_0": "Catutthaṁ.",
  "an5.95:0.1_0": "Aṅguttara Nikāya 5.95",
  "an5.95:0.2_0": "10. Kakudhavagga",
  "an5.95:0.3_0": "Akuppasutta",
  "an5.95:1.1_0": "“Pañcahi, bhikkhave, dhammehi samannāgato bhikkhu nacirasseva akuppaṁ paṭivijjhati.",
  "an5.95:1.2_0": "Katamehi pañcahi?",
  "an5.95:1.3_0": "Idha,",
  "an5.95:1.3_1": "bhikkhave,",
  "an5.95:1.3_2": "bhikkhu atthapaṭisambhidāpatto hoti,",
  "an5.95:1.3_3": "dhammapaṭisambhidāpatto hoti,",
  "an5.95:1.3_4": "niruttipaṭisambhidāpatto hoti,",
  "an5.95:1.3_5": "paṭibhānapaṭisambhidāpatto hoti,",
  "an5.95:1.3_6": "yathāvimuttaṁ cittaṁ paccavekkhati.",
  "an5.95:1.4_0": "Imehi kho, bhikkhave, pañcahi dhammehi samannāgato bhikkhu nacirasseva akuppaṁ paṭivijjhatī”ti.",
  "an5.95:1.5_0": "Pañcamaṁ.",
  "an5.96:0.1_0": "Aṅguttara Nikāya 5.96",
  "an5.96:0.2_0": "10. Kakudhavagga",
  "an5.96:0.3_0": "Sutadharasutta",
  "an5.96:1.1_0": "“Pañcahi,",
  "an5.96:1.1_1": "bhikkhave,",
  "an5.96:1.1_2": "dhammehi samannāgato bhikkhu ānāpānassatiṁ āsevanto nacirasseva akuppaṁ paṭivijjhati.",
  "an5.96:1.2_0": "Katamehi pañcahi?",
  "an5.96:1.3_0": "Idha, bhikkhave, bhikkhu appaṭṭho hoti appakicco subharo susantoso jīvitaparikkhāresu;",
  "an5.96:1.4_0": "appāhāro hoti anodarikattaṁ anuyutto;",
  "an5.96:1.5_0": "appamiddho hoti jāgariyaṁ anuyutto;",
  "an5.96:1.6_0": "bahussuto hoti sutadharo sutasannicayo,",
  "an5.96:1.6_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.96:1.6_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an5.96:1.7_0": "yathāvimuttaṁ cittaṁ paccavekkhati.",
  "an5.96:1.8_0": "Imehi kho,",
  "an5.96:1.8_1": "bhikkhave,",
  "an5.96:1.8_2": "pañcahi dhammehi samannāgato bhikkhu ānāpānassatiṁ āsevanto nacirasseva akuppaṁ paṭivijjhatī”ti.",
  "an5.96:1.9_0": "Chaṭṭhaṁ.",
  "an5.97:0.1_0": "Aṅguttara Nikāya 5.97",
  "an5.97:0.2_0": "10. Kakudhavagga",
  "an5.97:0.3_0": "Kathāsutta",
  "an5.97:1.1_0": "“Pañcahi,",
  "an5.97:1.1_1": "bhikkhave,",
  "an5.97:1.1_2": "dhammehi samannāgato bhikkhu ānāpānassatiṁ bhāvento nacirasseva akuppaṁ paṭivijjhati.",
  "an5.97:1.2_0": "Katamehi pañcahi?",
  "an5.97:1.3_0": "Idha, bhikkhave, bhikkhu appaṭṭho hoti appakicco subharo susantoso jīvitaparikkhāresu;",
  "an5.97:1.4_0": "appāhāro hoti anodarikattaṁ anuyutto;",
  "an5.97:1.5_0": "appamiddho hoti jāgariyaṁ anuyutto;",
  "an5.97:1.6_0": "yāyaṁ kathā ābhisallekhikā cetovivaraṇasappāyā, seyyathidaṁ—",
  "an5.97:1.7_0": "appicchakathā …pe…",
  "an5.97:1.7_1": "vimuttiñāṇadassanakathā,",
  "an5.97:1.7_2": "evarūpiyā kathāya nikāmalābhī hoti akicchalābhī akasiralābhī;",
  "an5.97:1.8_0": "yathāvimuttaṁ cittaṁ paccavekkhati.",
  "an5.97:1.9_0": "Imehi kho,",
  "an5.97:1.9_1": "bhikkhave,",
  "an5.97:1.9_2": "pañcahi dhammehi samannāgato bhikkhu ānāpānassatiṁ bhāvento nacirasseva akuppaṁ paṭivijjhatī”ti.",
  "an5.97:1.10_0": "Sattamaṁ.",
  "an5.98:0.1_0": "Aṅguttara Nikāya 5.98",
  "an5.98:0.2_0": "10. Kakudhavagga",
  "an5.98:0.3_0": "Āraññakasutta",
  "an5.98:1.1_0": "“Pañcahi,",
  "an5.98:1.1_1": "bhikkhave,",
  "an5.98:1.1_2": "dhammehi samannāgato bhikkhu ānāpānassatiṁ bahulīkaronto nacirasseva akuppaṁ paṭivijjhati.",
  "an5.98:1.2_0": "Katamehi pañcahi?",
  "an5.98:1.3_0": "Idha, bhikkhave, bhikkhu appaṭṭho hoti appakicco subharo susantoso jīvitaparikkhāresu;",
  "an5.98:1.4_0": "appāhāro hoti anodarikattaṁ anuyutto;",
  "an5.98:1.5_0": "appamiddho hoti jāgariyaṁ anuyutto;",
  "an5.98:1.6_0": "āraññako hoti pantasenāsano;",
  "an5.98:1.7_0": "yathāvimuttaṁ cittaṁ paccavekkhati.",
  "an5.98:1.8_0": "Imehi kho,",
  "an5.98:1.8_1": "bhikkhave,",
  "an5.98:1.8_2": "pañcahi dhammehi samannāgato bhikkhu ānāpānassatiṁ bahulīkaronto nacirasseva akuppaṁ paṭivijjhatī”ti.",
  "an5.98:1.9_0": "Aṭṭhamaṁ.",
  "an5.99:0.1_0": "Aṅguttara Nikāya 5.99",
  "an5.99:0.2_0": "10. Kakudhavagga",
  "an5.99:0.3_0": "Sīhasutta",
  "an5.99:1.1_0": "“Sīho, bhikkhave, migarājā sāyanhasamayaṁ āsayā nikkhamati;",
  "an5.99:1.2_0": "āsayā nikkhamitvā vijambhati;",
  "an5.99:1.3_0": "vijambhitvā samantā catuddisaṁ anuviloketi;",
  "an5.99:1.4_0": "samantā catuddisaṁ anuviloketvā tikkhattuṁ sīhanādaṁ nadati;",
  "an5.99:1.5_0": "tikkhattuṁ sīhanādaṁ naditvā gocarāya pakkamati.",
  "an5.99:1.6_0": "So hatthissa cepi pahāraṁ deti, sakkaccaññeva pahāraṁ deti, no asakkaccaṁ;",
  "an5.99:1.7_0": "mahiṁsassa cepi pahāraṁ deti, sakkaccaññeva pahāraṁ deti, no asakkaccaṁ;",
  "an5.99:1.8_0": "gavassa cepi pahāraṁ deti, sakkaccaññeva pahāraṁ deti, no asakkaccaṁ;",
  "an5.99:1.9_0": "dīpissa cepi pahāraṁ deti, sakkaccaññeva pahāraṁ deti, no asakkaccaṁ;",
  "an5.99:1.10_0": "khuddakānañcepi pāṇānaṁ pahāraṁ deti antamaso sasabiḷārānampi,",
  "an5.99:1.10_1": "sakkaccaññeva pahāraṁ deti,",
  "an5.99:1.10_2": "no asakkaccaṁ.",
  "an5.99:1.11_0": "Taṁ kissa hetu?",
  "an5.99:1.12_0": "‘Mā me yoggapatho nassā’ti.",
  "an5.99:2.1_0": "Sīhoti kho, bhikkhave, tathāgatassetaṁ adhivacanaṁ arahato sammāsambuddhassa.",
  "an5.99:2.2_0": "Yaṁ kho, bhikkhave, tathāgato parisāya dhammaṁ deseti, idamassa hoti sīhanādasmiṁ.",
  "an5.99:2.3_0": "Bhikkhūnañcepi,",
  "an5.99:2.3_1": "bhikkhave,",
  "an5.99:2.3_2": "tathāgato dhammaṁ deseti,",
  "an5.99:2.3_3": "sakkaccaññeva tathāgato dhammaṁ deseti,",
  "an5.99:2.3_4": "no asakkaccaṁ;",
  "an5.99:2.4_0": "bhikkhunīnañcepi,",
  "an5.99:2.4_1": "bhikkhave,",
  "an5.99:2.4_2": "tathāgato dhammaṁ deseti,",
  "an5.99:2.4_3": "sakkaccaññeva tathāgato dhammaṁ deseti,",
  "an5.99:2.4_4": "no asakkaccaṁ;",
  "an5.99:2.5_0": "upāsakānañcepi,",
  "an5.99:2.5_1": "bhikkhave,",
  "an5.99:2.5_2": "tathāgato dhammaṁ deseti,",
  "an5.99:2.5_3": "sakkaccaññeva tathāgato dhammaṁ deseti,",
  "an5.99:2.5_4": "no asakkaccaṁ;",
  "an5.99:2.6_0": "upāsikānañcepi,",
  "an5.99:2.6_1": "bhikkhave,",
  "an5.99:2.6_2": "tathāgato dhammaṁ deseti,",
  "an5.99:2.6_3": "sakkaccaññeva tathāgato dhammaṁ deseti,",
  "an5.99:2.6_4": "no asakkaccaṁ;",
  "an5.99:2.7_0": "puthujjanānañcepi,",
  "an5.99:2.7_1": "bhikkhave,",
  "an5.99:2.7_2": "tathāgato dhammaṁ deseti antamaso annabhāranesādānampi,",
  "an5.99:2.7_3": "sakkaccaññeva tathāgato dhammaṁ deseti,",
  "an5.99:2.7_4": "no asakkaccaṁ.",
  "an5.99:2.8_0": "Taṁ kissa hetu?",
  "an5.99:2.9_0": "Dhammagaru, bhikkhave, tathāgato dhammagāravo”ti.",
  "an5.99:2.10_0": "Navamaṁ.",
  "an5.100:0.1_0": "Aṅguttara Nikāya 5.100",
  "an5.100:0.2_0": "10. Kakudhavagga",
  "an5.100:0.3_0": "Kakudhatherasutta",
  "an5.100:1.1_0": "Evaṁ me sutaṁ—",
  "an5.100:1.2_0": "ekaṁ samayaṁ bhagavā kosambiyaṁ viharati ghositārāme.",
  "an5.100:1.3_0": "Tena kho pana samayena kakudho nāma koliyaputto āyasmato mahāmoggallānassa upaṭṭhāko adhunākālaṅkato aññataraṁ manomayaṁ kāyaṁ upapanno.",
  "an5.100:1.4_0": "Tassa evarūpo attabhāvapaṭilābho hoti—seyyathāpi nāma dve vā tīṇi vā māgadhakāni gāmakkhettāni.",
  "an5.100:1.5_0": "So tena attabhāvapaṭilābhena neva attānaṁ no paraṁ byābādheti.",
  "an5.100:2.1_0": "Atha kho kakudho devaputto yenāyasmā mahāmoggallāno tenupasaṅkami;",
  "an5.100:2.1_1": "upasaṅkamitvā āyasmantaṁ mahāmoggallānaṁ abhivādetvā ekamantaṁ aṭṭhāsi.",
  "an5.100:2.1_2": "Ekamantaṁ ṭhito kho kakudho devaputto āyasmantaṁ mahāmoggallānaṁ etadavoca:",
  "an5.100:2.2_0": "“devadattassa, bhante, evarūpaṁ icchāgataṁ uppajji:",
  "an5.100:2.3_0": "‘ahaṁ bhikkhusaṅghaṁ pariharissāmī’ti.",
  "an5.100:2.4_0": "Sahacittuppādā ca, bhante, devadatto tassā iddhiyā parihīno”ti.",
  "an5.100:2.5_0": "Idamavoca kakudho devaputto.",
  "an5.100:2.6_0": "Idaṁ vatvā āyasmantaṁ mahāmoggallānaṁ abhivādetvā padakkhiṇaṁ katvā tatthevantaradhāyi.",
  "an5.100:3.1_0": "Atha kho āyasmā mahāmoggallāno yena bhagavā tenupasaṅkami;",
  "an5.100:3.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.100:3.1_2": "Ekamantaṁ nisinno kho āyasmā mahāmoggallāno bhagavantaṁ etadavoca:",
  "an5.100:4.1_0": "“Kakudho nāma, bhante,",
  "an5.100:4.1_1": "koliyaputto mamaṁ upaṭṭhāko adhunākālaṅkato aññataraṁ manomayaṁ kāyaṁ upapanno hoti.",
  "an5.100:4.2_0": "Tassa evarūpo attabhāvapaṭilābho—seyyathāpi nāma dve vā tīṇi vā māgadhakāni gāmakkhettāni.",
  "an5.100:4.3_0": "So tena attabhāvapaṭilābhena neva attānaṁ no paraṁ byābādheti.",
  "an5.100:4.4_0": "Atha kho, bhante,",
  "an5.100:4.4_1": "kakudho devaputto yenāhaṁ tenupasaṅkami;",
  "an5.100:4.4_2": "upasaṅkamitvā maṁ abhivādetvā ekamantaṁ aṭṭhāsi.",
  "an5.100:4.4_3": "Ekamantaṁ ṭhito kho, bhante,",
  "an5.100:4.4_4": "kakudho devaputto maṁ etadavoca:",
  "an5.100:4.5_0": "‘devadattassa, bhante, evarūpaṁ icchāgataṁ uppajji—",
  "an5.100:4.6_0": "ahaṁ bhikkhusaṅghaṁ pariharissāmīti.",
  "an5.100:4.7_0": "Sahacittuppādā ca, bhante, devadatto tassā iddhiyā parihīno’ti.",
  "an5.100:4.8_0": "Idamavoca, bhante, kakudho devaputto.",
  "an5.100:4.9_0": "Idaṁ vatvā maṁ abhivādetvā padakkhiṇaṁ katvā tatthevantaradhāyī”ti.",
  "an5.100:5.1_0": "“Kiṁ pana te, moggallāna, kakudho devaputto cetasā ceto paricca vidito:",
  "an5.100:5.2_0": "‘yaṁ kiñci kakudho devaputto bhāsati sabbaṁ taṁ tatheva hoti, no aññathā’”ti?",
  "an5.100:5.3_0": "“Cetasā ceto paricca vidito me, bhante, kakudho devaputto:",
  "an5.100:5.4_0": "‘yaṁ kiñci kakudho devaputto bhāsati sabbaṁ taṁ tatheva hoti, no aññathā’”ti.",
  "an5.100:5.5_0": "“Rakkhassetaṁ, moggallāna, vācaṁ.",
  "an5.100:5.6_0": "Rakkhassetaṁ, moggallāna, vācaṁ.",
  "an5.100:5.7_0": "Idāni so moghapuriso attanāva attānaṁ pātukarissati.",
  "an5.100:6.1_0": "Pañcime, moggallāna, satthāro santo saṁvijjamānā lokasmiṁ.",
  "an5.100:6.2_0": "Katame pañca?",
  "an5.100:6.3_0": "Idha,",
  "an5.100:6.3_1": "moggallāna,",
  "an5.100:6.3_2": "ekacco satthā aparisuddhasīlo samāno ‘parisuddhasīlomhī’ti paṭijānāti ‘parisuddhaṁ me sīlaṁ pariyodātaṁ asaṅkiliṭṭhan’ti.",
  "an5.100:6.4_0": "Tamenaṁ sāvakā evaṁ jānanti:",
  "an5.100:6.5_0": "‘ayaṁ kho bhavaṁ satthā aparisuddhasīlo samāno parisuddhasīlomhī’ti paṭijānāti ‘parisuddhaṁ me sīlaṁ pariyodātaṁ asaṅkiliṭṭhan’ti.",
  "an5.100:6.6_0": "Mayañceva kho pana gihīnaṁ āroceyyāma, nāssassa manāpaṁ.",
  "an5.100:6.7_0": "Yaṁ kho panassa amanāpaṁ, kathaṁ naṁ mayaṁ tena samudācareyyāma:",
  "an5.100:6.8_0": "‘sammannati kho pana cīvarapiṇḍapātasenāsanagilānappaccayabhesajjaparikkhārena;",
  "an5.100:6.9_0": "yaṁ tumo karissati tumova tena paññāyissatī’ti.",
  "an5.100:6.10_0": "Evarūpaṁ kho, moggallāna, satthāraṁ sāvakā sīlato rakkhanti;",
  "an5.100:6.11_0": "evarūpo ca pana satthā sāvakehi sīlato rakkhaṁ paccāsīsati.",
  "an5.100:7.1_0": "Puna caparaṁ,",
  "an5.100:7.1_1": "moggallāna,",
  "an5.100:7.1_2": "idhekacco satthā aparisuddhājīvo samāno ‘parisuddhājīvomhī’ti paṭijānāti ‘parisuddho me ājīvo pariyodāto asaṅkiliṭṭho’ti.",
  "an5.100:7.2_0": "Tamenaṁ sāvakā evaṁ jānanti:",
  "an5.100:7.3_0": "‘ayaṁ kho bhavaṁ satthā aparisuddhājīvo samāno parisuddhājīvomhī’ti paṭijānāti ‘parisuddho me ājīvo pariyodāto asaṅkiliṭṭho’ti.",
  "an5.100:7.4_0": "Mayañceva kho pana gihīnaṁ āroceyyāma, nāssassa manāpaṁ.",
  "an5.100:7.5_0": "Yaṁ kho panassa amanāpaṁ, kathaṁ naṁ mayaṁ tena samudācareyyāma:",
  "an5.100:7.6_0": "‘sammannati kho pana cīvarapiṇḍapātasenāsanagilānappaccayabhesajjaparikkhārena;",
  "an5.100:7.7_0": "yaṁ tumo karissati tumova tena paññāyissatī’ti.",
  "an5.100:7.8_0": "Evarūpaṁ kho, moggallāna, satthāraṁ sāvakā ājīvato rakkhanti;",
  "an5.100:7.9_0": "evarūpo ca pana satthā sāvakehi ājīvato rakkhaṁ paccāsīsati.",
  "an5.100:8.1_0": "Puna caparaṁ,",
  "an5.100:8.1_1": "moggallāna,",
  "an5.100:8.1_2": "idhekacco satthā aparisuddhadhammadesano samāno ‘parisuddhadhammadesanomhī’ti paṭijānāti ‘parisuddhā me dhammadesanā pariyodātā asaṅkiliṭṭhā’ti.",
  "an5.100:8.2_0": "Tamenaṁ sāvakā evaṁ jānanti:",
  "an5.100:8.3_0": "‘ayaṁ kho bhavaṁ satthā aparisuddhadhammadesano samāno parisuddhadhammadesanomhī’ti paṭijānāti ‘parisuddhā me dhammadesanā pariyodātā asaṅkiliṭṭhā’ti.",
  "an5.100:8.4_0": "Mayañceva kho pana gihīnaṁ āroceyyāma, nāssassa manāpaṁ.",
  "an5.100:8.5_0": "Yaṁ kho panassa amanāpaṁ, kathaṁ naṁ mayaṁ tena samudācareyyāma:",
  "an5.100:8.6_0": "‘sammannati kho pana cīvarapiṇḍapātasenāsanagilānappaccayabhesajjaparikkhārena;",
  "an5.100:8.7_0": "yaṁ tumo karissati tumova tena paññāyissatī’ti.",
  "an5.100:8.8_0": "Evarūpaṁ kho, moggallāna, satthāraṁ sāvakā dhammadesanato rakkhanti;",
  "an5.100:8.9_0": "evarūpo ca pana satthā sāvakehi dhammadesanato rakkhaṁ paccāsīsati.",
  "an5.100:9.1_0": "Puna caparaṁ,",
  "an5.100:9.1_1": "moggallāna,",
  "an5.100:9.1_2": "idhekacco satthā aparisuddhaveyyākaraṇo samāno ‘parisuddhaveyyākaraṇomhī’ti paṭijānāti ‘parisuddhaṁ me veyyākaraṇaṁ pariyodātaṁ asaṅkiliṭṭhan’ti.",
  "an5.100:9.2_0": "Tamenaṁ sāvakā evaṁ jānanti:",
  "an5.100:9.3_0": "‘ayaṁ kho bhavaṁ satthā aparisuddhaveyyākaraṇo samāno parisuddhaveyyākaraṇomhī’ti paṭijānāti ‘parisuddhaṁ",
  "an5.100:9.3_1": "me veyyākaraṇaṁ pariyodātaṁ asaṅkiliṭṭhan’ti.",
  "an5.100:9.4_0": "Mayañceva kho pana gihīnaṁ āroceyyāma, nāssassa manāpaṁ.",
  "an5.100:9.5_0": "Yaṁ kho panassa amanāpaṁ, kathaṁ naṁ mayaṁ tena samudācareyyāma:",
  "an5.100:9.6_0": "‘sammannati kho pana cīvarapiṇḍapātasenāsanagilānappaccayabhesajjaparikkhārena;",
  "an5.100:9.7_0": "yaṁ tumo karissati tumova tena paññāyissatī’ti.",
  "an5.100:9.8_0": "Evarūpaṁ kho, moggallāna, satthāraṁ sāvakā veyyākaraṇato rakkhanti;",
  "an5.100:9.9_0": "evarūpo ca pana satthā sāvakehi veyyākaraṇato rakkhaṁ paccāsīsati.",
  "an5.100:10.1_0": "Puna caparaṁ,",
  "an5.100:10.1_1": "moggallāna,",
  "an5.100:10.1_2": "idhekacco satthā aparisuddhañāṇadassano samāno ‘parisuddhañāṇadassanomhī’ti paṭijānāti ‘parisuddhaṁ me ñāṇadassanaṁ pariyodātaṁ asaṅkiliṭṭhan’ti.",
  "an5.100:10.2_0": "Tamenaṁ sāvakā evaṁ jānanti:",
  "an5.100:10.3_0": "‘ayaṁ kho bhavaṁ satthā aparisuddhañāṇadassano samāno parisuddhañāṇadassanomhī’ti paṭijānāti ‘parisuddhaṁ",
  "an5.100:10.3_1": "me ñāṇadassanaṁ pariyodātaṁ asaṅkiliṭṭhan’ti.",
  "an5.100:10.4_0": "Mayañceva kho pana gihīnaṁ āroceyyāma, nāssassa manāpaṁ.",
  "an5.100:10.5_0": "Yaṁ kho panassa amanāpaṁ, kathaṁ naṁ mayaṁ tena samudācareyyāma:",
  "an5.100:10.6_0": "‘sammannati kho pana cīvarapiṇḍapātasenāsanagilānappaccayabhesajjaparikkhārena;",
  "an5.100:10.7_0": "yaṁ tumo karissati tumova tena paññāyissatī’ti.",
  "an5.100:10.8_0": "Evarūpaṁ kho, moggallāna, satthāraṁ sāvakā ñāṇadassanato rakkhanti;",
  "an5.100:10.9_0": "evarūpo ca pana satthā sāvakehi ñāṇadassanato rakkhaṁ paccāsīsati.",
  "an5.100:10.10_0": "Ime kho, moggallāna, pañca satthāro santo saṁvijjamānā lokasmiṁ.",
  "an5.100:11.1_0": "Ahaṁ kho pana,",
  "an5.100:11.1_1": "moggallāna,",
  "an5.100:11.1_2": "parisuddhasīlo samāno ‘parisuddhasīlomhī’ti paṭijānāmi ‘parisuddhaṁ me sīlaṁ pariyodātaṁ asaṅkiliṭṭhan’ti.",
  "an5.100:11.2_0": "Na ca maṁ sāvakā sīlato rakkhanti, na cāhaṁ sāvakehi sīlato rakkhaṁ paccāsīsāmi.",
  "an5.100:11.3_0": "Parisuddhājīvo samāno ‘parisuddhājīvomhī’ti paṭijānāmi ‘parisuddho me ājīvo pariyodāto asaṅkiliṭṭho’ti.",
  "an5.100:11.4_0": "Na ca maṁ sāvakā ājīvato rakkhanti, na cāhaṁ sāvakehi ājīvato rakkhaṁ paccāsīsāmi.",
  "an5.100:11.5_0": "Parisuddhadhammadesano samāno ‘parisuddhadhammadesanomhī’ti paṭijānāmi ‘parisuddhā me dhammadesanā pariyodātā asaṅkiliṭṭhā’ti.",
  "an5.100:11.6_0": "Na ca maṁ sāvakā dhammadesanato rakkhanti, na cāhaṁ sāvakehi dhammadesanato rakkhaṁ paccāsīsāmi.",
  "an5.100:11.7_0": "Parisuddhaveyyākaraṇo samāno ‘parisuddhaveyyākaraṇomhī’ti paṭijānāmi ‘parisuddhaṁ me veyyākaraṇaṁ pariyodātaṁ asaṅkiliṭṭhan’ti.",
  "an5.100:11.8_0": "Na ca maṁ sāvakā veyyākaraṇato rakkhanti, na cāhaṁ sāvakehi veyyākaraṇato rakkhaṁ paccāsīsāmi.",
  "an5.100:11.9_0": "Parisuddhañāṇadassano samāno ‘parisuddhañāṇadassanomhī’ti paṭijānāmi ‘parisuddhaṁ me ñāṇadassanaṁ pariyodātaṁ asaṅkiliṭṭhan’ti.",
  "an5.100:11.10_0": "Na ca maṁ sāvakā ñāṇadassanato rakkhanti, na cāhaṁ sāvakehi ñāṇadassanato rakkhaṁ paccāsīsāmī”ti.",
  "an5.100:11.11_0": "Dasamaṁ.",
  "an5.100:11.12_0": "Kakudhavaggo pañcamo.",
  "an5.100:12.0_0": "Tassuddānaṁ",
  "an5.100:12.1_0": "Dve sampadā byākaraṇaṁ,",
  "an5.100:12.2_0": "phāsu akuppapañcamaṁ;",
  "an5.100:12.3_0": "Sutaṁ kathā āraññako,",
  "an5.100:12.4_0": "sīho ca kakudho dasāti.",
  "an5.100:12.5_0": "Dutiyo paṇṇāsako samatto.",
  "an5.101:0.1_0": "Aṅguttara Nikāya 5.101",
  "an5.101:0.2_0": "11. Phāsuvihāravagga",
  "an5.101:0.3_0": "Sārajjasutta",
  "an5.101:1.1_0": "“Pañcime, bhikkhave, sekhavesārajjakaraṇā dhammā.",
  "an5.101:1.2_0": "Katame pañca?",
  "an5.101:1.3_0": "Idha, bhikkhave, bhikkhu saddho hoti, sīlavā hoti, bahussuto hoti, āraddhavīriyo hoti, paññavā hoti.",
  "an5.101:2.1_0": "Yaṁ, bhikkhave, assaddhassa sārajjaṁ hoti, saddhassa taṁ sārajjaṁ na hoti.",
  "an5.101:2.2_0": "Tasmāyaṁ dhammo sekhavesārajjakaraṇo.",
  "an5.101:3.1_0": "Yaṁ, bhikkhave, dussīlassa sārajjaṁ hoti, sīlavato taṁ sārajjaṁ na hoti.",
  "an5.101:3.2_0": "Tasmāyaṁ dhammo sekhavesārajjakaraṇo.",
  "an5.101:4.1_0": "Yaṁ, bhikkhave, appassutassa sārajjaṁ hoti, bahussutassa taṁ sārajjaṁ na hoti.",
  "an5.101:4.2_0": "Tasmāyaṁ dhammo sekhavesārajjakaraṇo.",
  "an5.101:5.1_0": "Yaṁ, bhikkhave, kusītassa sārajjaṁ hoti, āraddhavīriyassa taṁ sārajjaṁ na hoti.",
  "an5.101:5.2_0": "Tasmāyaṁ dhammo sekhavesārajjakaraṇo.",
  "an5.101:6.1_0": "Yaṁ, bhikkhave, duppaññassa sārajjaṁ hoti, paññavato taṁ sārajjaṁ na hoti.",
  "an5.101:6.2_0": "Tasmāyaṁ dhammo sekhavesārajjakaraṇo.",
  "an5.101:6.3_0": "Ime kho, bhikkhave, pañca sekhavesārajjakaraṇā dhammā”ti.",
  "an5.101:6.4_0": "Paṭhamaṁ.",
  "an5.102:0.1_0": "Aṅguttara Nikāya 5.102",
  "an5.102:0.2_0": "11. Phāsuvihāravagga",
  "an5.102:0.3_0": "Ussaṅkitasutta",
  "an5.102:1.1_0": "“Pañcahi,",
  "an5.102:1.1_1": "bhikkhave,",
  "an5.102:1.1_2": "dhammehi samannāgato bhikkhu ussaṅkitaparisaṅkito hoti pāpabhikkhūti api akuppadhammopi.",
  "an5.102:2.1_0": "Katamehi pañcahi?",
  "an5.102:2.2_0": "Idha,",
  "an5.102:2.2_1": "bhikkhave,",
  "an5.102:2.2_2": "bhikkhu vesiyāgocaro vā hoti,",
  "an5.102:2.2_3": "vidhavāgocaro vā hoti,",
  "an5.102:2.2_4": "thullakumārikāgocaro vā hoti,",
  "an5.102:2.2_5": "paṇḍakagocaro vā hoti,",
  "an5.102:2.2_6": "bhikkhunīgocaro vā hoti.",
  "an5.102:3.1_0": "Imehi kho,",
  "an5.102:3.1_1": "bhikkhave,",
  "an5.102:3.1_2": "pañcahi dhammehi samannāgato bhikkhu ussaṅkitaparisaṅkito hoti pāpabhikkhūti api akuppadhammopī”ti.",
  "an5.102:3.2_0": "Dutiyaṁ.",
  "an5.103:0.1_0": "Aṅguttara Nikāya 5.103",
  "an5.103:0.2_0": "11. Phāsuvihāravagga",
  "an5.103:0.3_0": "Mahācorasutta",
  "an5.103:1.1_0": "“Pañcahi,",
  "an5.103:1.1_1": "bhikkhave,",
  "an5.103:1.1_2": "aṅgehi samannāgato mahācoro sandhimpi chindati,",
  "an5.103:1.1_3": "nillopampi harati,",
  "an5.103:1.1_4": "ekāgārikampi karoti,",
  "an5.103:1.1_5": "paripanthepi tiṭṭhati.",
  "an5.103:1.2_0": "Katamehi pañcahi?",
  "an5.103:1.3_0": "Idha,",
  "an5.103:1.3_1": "bhikkhave,",
  "an5.103:1.3_2": "mahācoro visamanissito ca hoti,",
  "an5.103:1.3_3": "gahananissito ca,",
  "an5.103:1.3_4": "balavanissito ca,",
  "an5.103:1.3_5": "bhogacāgī ca,",
  "an5.103:1.3_6": "ekacārī ca.",
  "an5.103:2.1_0": "Kathañca, bhikkhave, mahācoro visamanissito hoti?",
  "an5.103:2.2_0": "Idha, bhikkhave, mahācoro nadīviduggaṁ vā nissito hoti pabbatavisamaṁ vā.",
  "an5.103:2.3_0": "Evaṁ kho, bhikkhave, mahācoro visamanissito hoti.",
  "an5.103:3.1_0": "Kathañca, bhikkhave, mahācoro gahananissito hoti?",
  "an5.103:3.2_0": "Idha, bhikkhave, mahācoro tiṇagahanaṁ vā nissito hoti rukkhagahanaṁ vā rodhaṁ vā mahāvanasaṇḍaṁ vā.",
  "an5.103:3.3_0": "Evaṁ kho, bhikkhave, mahācoro gahananissito hoti.",
  "an5.103:4.1_0": "Kathañca, bhikkhave, mahācoro balavanissito hoti?",
  "an5.103:4.2_0": "Idha, bhikkhave, mahācoro rājānaṁ vā rājamahāmattānaṁ vā nissito hoti.",
  "an5.103:4.3_0": "Tassa evaṁ hoti:",
  "an5.103:4.4_0": "‘sace maṁ koci kiñci vakkhati, ime me rājāno vā rājamahāmattā vā pariyodhāya atthaṁ bhaṇissantī’ti.",
  "an5.103:4.5_0": "Sace naṁ koci kiñci āha, tyassa rājāno vā rājamahāmattā vā pariyodhāya atthaṁ bhaṇanti.",
  "an5.103:4.6_0": "Evaṁ kho, bhikkhave, mahācoro balavanissito hoti.",
  "an5.103:5.1_0": "Kathañca, bhikkhave, mahācoro bhogacāgī hoti?",
  "an5.103:5.2_0": "Idha, bhikkhave, mahācoro aḍḍho hoti mahaddhano mahābhogo.",
  "an5.103:5.3_0": "Tassa evaṁ hoti:",
  "an5.103:5.4_0": "‘sace maṁ koci kiñci vakkhati, ito bhogena paṭisantharissāmī’ti.",
  "an5.103:5.5_0": "Sace naṁ koci kiñci āha, tato bhogena paṭisantharati.",
  "an5.103:5.6_0": "Evaṁ kho, bhikkhave, mahācoro bhogacāgī hoti.",
  "an5.103:6.1_0": "Kathañca, bhikkhave, mahācoro ekacārī hoti?",
  "an5.103:6.2_0": "Idha, bhikkhave, mahācoro ekakova gahaṇāni kattā hoti.",
  "an5.103:6.3_0": "Taṁ kissa hetu?",
  "an5.103:6.4_0": "‘Mā me guyhamantā bahiddhā sambhedaṁ agamaṁsū’ti.",
  "an5.103:6.5_0": "Evaṁ kho, bhikkhave, mahācoro ekacārī hoti.",
  "an5.103:7.1_0": "Imehi kho,",
  "an5.103:7.1_1": "bhikkhave,",
  "an5.103:7.1_2": "pañcahaṅgehi samannāgato mahācoro sandhimpi chindati nillopampi harati ekāgārikampi karoti paripanthepi tiṭṭhati.",
  "an5.103:8.1_0": "Evamevaṁ kho,",
  "an5.103:8.1_1": "bhikkhave,",
  "an5.103:8.1_2": "pañcahi dhammehi samannāgato pāpabhikkhu khataṁ upahataṁ attānaṁ pariharati,",
  "an5.103:8.1_3": "sāvajjo ca hoti sānuvajjo viññūnaṁ,",
  "an5.103:8.1_4": "bahuñca apuññaṁ pasavati.",
  "an5.103:8.2_0": "Katamehi pañcahi?",
  "an5.103:8.3_0": "Idha,",
  "an5.103:8.3_1": "bhikkhave,",
  "an5.103:8.3_2": "pāpabhikkhu visamanissito ca hoti,",
  "an5.103:8.3_3": "gahananissito ca,",
  "an5.103:8.3_4": "balavanissito ca,",
  "an5.103:8.3_5": "bhogacāgī ca,",
  "an5.103:8.3_6": "ekacārī ca.",
  "an5.103:9.1_0": "Kathañca, bhikkhave, pāpabhikkhu visamanissito hoti?",
  "an5.103:9.2_0": "Idha,",
  "an5.103:9.2_1": "bhikkhave,",
  "an5.103:9.2_2": "pāpabhikkhu visamena kāyakammena samannāgato hoti,",
  "an5.103:9.2_3": "visamena vacīkammena samannāgato hoti,",
  "an5.103:9.2_4": "visamena manokammena samannāgato hoti.",
  "an5.103:9.3_0": "Evaṁ kho, bhikkhave, pāpabhikkhu visamanissito hoti.",
  "an5.103:10.1_0": "Kathañca, bhikkhave, pāpabhikkhu gahananissito hoti?",
  "an5.103:10.2_0": "Idha, bhikkhave, pāpabhikkhu micchādiṭṭhiko hoti antaggāhikāya diṭṭhiyā samannāgato.",
  "an5.103:10.3_0": "Evaṁ kho, bhikkhave, pāpabhikkhu gahananissito hoti.",
  "an5.103:11.1_0": "Kathañca, bhikkhave, pāpabhikkhu balavanissito hoti?",
  "an5.103:11.2_0": "Idha, bhikkhave, pāpabhikkhu rājānaṁ vā rājamahāmattānaṁ vā nissito hoti.",
  "an5.103:11.3_0": "Tassa evaṁ hoti:",
  "an5.103:11.4_0": "‘sace maṁ koci kiñci vakkhati, ime me rājāno vā rājamahāmattā vā pariyodhāya atthaṁ bhaṇissantī’ti.",
  "an5.103:11.5_0": "Sace naṁ koci kiñci āha, tyassa rājāno vā rājamahāmattā vā pariyodhāya atthaṁ bhaṇanti.",
  "an5.103:11.6_0": "Evaṁ kho, bhikkhave, pāpabhikkhu balavanissito hoti.",
  "an5.103:12.1_0": "Kathañca, bhikkhave, pāpabhikkhu bhogacāgī hoti?",
  "an5.103:12.2_0": "Idha, bhikkhave, pāpabhikkhu lābhī hoti cīvarapiṇḍapātasenāsanagilānappaccayabhesajjaparikkhārānaṁ.",
  "an5.103:12.3_0": "Tassa evaṁ hoti:",
  "an5.103:12.4_0": "‘sace maṁ koci kiñci vakkhati, ito lābhena paṭisantharissāmī’ti.",
  "an5.103:12.5_0": "Sace naṁ koci kiñci āha, tato lābhena paṭisantharati.",
  "an5.103:12.6_0": "Evaṁ kho, bhikkhave, pāpabhikkhu bhogacāgī hoti.",
  "an5.103:13.1_0": "Kathañca, bhikkhave, pāpabhikkhu ekacārī hoti?",
  "an5.103:13.2_0": "Idha, bhikkhave, pāpabhikkhu ekakova paccantimesu janapadesu nivāsaṁ kappeti.",
  "an5.103:13.3_0": "So tattha kulāni upasaṅkamanto lābhaṁ labhati.",
  "an5.103:13.4_0": "Evaṁ kho, bhikkhave, pāpabhikkhu ekacārī hoti.",
  "an5.103:14.1_0": "Imehi kho,",
  "an5.103:14.1_1": "bhikkhave,",
  "an5.103:14.1_2": "pañcahi dhammehi samannāgato pāpabhikkhu khataṁ upahataṁ attānaṁ pariharati,",
  "an5.103:14.1_3": "sāvajjo ca hoti sānuvajjo viññūnaṁ,",
  "an5.103:14.1_4": "bahuñca apuññaṁ pasavatī”ti.",
  "an5.103:14.2_0": "Tatiyaṁ.",
  "an5.104:0.1_0": "Aṅguttara Nikāya 5.104",
  "an5.104:0.2_0": "11. Phāsuvihāravagga",
  "an5.104:0.3_0": "Samaṇasukhumālasutta",
  "an5.104:1.1_0": "“Pañcahi, bhikkhave, dhammehi samannāgato bhikkhu samaṇesu samaṇasukhumālo hoti.",
  "an5.104:2.1_0": "Katamehi pañcahi?",
  "an5.104:2.2_0": "Idha,",
  "an5.104:2.2_1": "bhikkhave,",
  "an5.104:2.2_2": "bhikkhu yācitova bahulaṁ cīvaraṁ paribhuñjati,",
  "an5.104:2.2_3": "appaṁ ayācito;",
  "an5.104:2.2_4": "yācitova bahulaṁ piṇḍapātaṁ paribhuñjati,",
  "an5.104:2.2_5": "appaṁ ayācito;",
  "an5.104:2.2_6": "yācitova bahulaṁ senāsanaṁ paribhuñjati,",
  "an5.104:2.2_7": "appaṁ ayācito;",
  "an5.104:2.2_8": "yācitova bahulaṁ gilānapaccayabhesajjaparikkhāraṁ paribhuñjati,",
  "an5.104:2.2_9": "appaṁ ayācito.",
  "an5.104:2.3_0": "Yehi kho pana sabrahmacārīhi saddhiṁ viharati,",
  "an5.104:2.3_1": "tyassa manāpeneva bahulaṁ kāyakammena samudācaranti,",
  "an5.104:2.3_2": "appaṁ amanāpena;",
  "an5.104:2.3_3": "manāpeneva bahulaṁ vacīkammena samudācaranti,",
  "an5.104:2.3_4": "appaṁ amanāpena;",
  "an5.104:2.3_5": "manāpeneva bahulaṁ manokammena samudācaranti,",
  "an5.104:2.3_6": "appaṁ amanāpena;",
  "an5.104:2.4_0": "manāpaṁyeva upahāraṁ upaharanti, appaṁ amanāpaṁ.",
  "an5.104:2.5_0": "Yāni kho pana tāni vedayitāni pittasamuṭṭhānāni vā semhasamuṭṭhānāni vā vātasamuṭṭhānāni vā sannipātikāni",
  "an5.104:2.5_1": "vā utupariṇāmajāni vā visamaparihārajāni vā opakkamikāni vā kammavipākajāni vā,",
  "an5.104:2.5_2": "tānissa na bahudeva uppajjanti.",
  "an5.104:2.6_0": "Appābādho hoti,",
  "an5.104:2.6_1": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī,",
  "an5.104:2.7_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an5.104:2.8_0": "Imehi kho, bhikkhave, pañcahi dhammehi samannāgato bhikkhu samaṇesu samaṇasukhumālo hoti.",
  "an5.104:3.1_0": "Yañhi taṁ,",
  "an5.104:3.1_1": "bhikkhave,",
  "an5.104:3.1_2": "sammā vadamāno vadeyya:",
  "an5.104:3.1_3": "‘samaṇesu samaṇasukhumālo’ti,",
  "an5.104:3.1_4": "mameva taṁ,",
  "an5.104:3.1_5": "bhikkhave,",
  "an5.104:3.1_6": "sammā vadamāno vadeyya:",
  "an5.104:3.1_7": "‘samaṇesu samaṇasukhumālo’ti.",
  "an5.104:3.2_0": "Ahañhi,",
  "an5.104:3.2_1": "bhikkhave,",
  "an5.104:3.2_2": "yācitova bahulaṁ cīvaraṁ paribhuñjāmi,",
  "an5.104:3.2_3": "appaṁ ayācito;",
  "an5.104:3.2_4": "yācitova bahulaṁ piṇḍapātaṁ paribhuñjāmi,",
  "an5.104:3.2_5": "appaṁ ayācito;",
  "an5.104:3.2_6": "yācitova bahulaṁ senāsanaṁ paribhuñjāmi,",
  "an5.104:3.2_7": "appaṁ ayācito;",
  "an5.104:3.2_8": "yācitova bahulaṁ gilānapaccayabhesajjaparikkhāraṁ paribhuñjāmi,",
  "an5.104:3.2_9": "appaṁ ayācito.",
  "an5.104:3.3_0": "Yehi kho pana bhikkhūhi saddhiṁ viharāmi,",
  "an5.104:3.3_1": "te maṁ manāpeneva bahulaṁ kāyakammena samudācaranti,",
  "an5.104:3.3_2": "appaṁ amanāpena;",
  "an5.104:3.3_3": "manāpeneva bahulaṁ vacīkammena samudācaranti,",
  "an5.104:3.3_4": "appaṁ amanāpena;",
  "an5.104:3.3_5": "manāpeneva bahulaṁ manokammena samudācaranti,",
  "an5.104:3.3_6": "appaṁ amanāpena;",
  "an5.104:3.4_0": "manāpaṁyeva upahāraṁ upaharanti, appaṁ amanāpaṁ.",
  "an5.104:3.5_0": "Yāni kho pana tāni vedayitāni—pittasamuṭṭhānāni vā semhasamuṭṭhānāni vā vātasamuṭṭhānāni vā sannipātikāni",
  "an5.104:3.5_1": "vā utupariṇāmajāni vā visamaparihārajāni vā opakkamikāni vā kammavipākajāni vā—tāni me na bahudeva uppajjanti.",
  "an5.104:3.5_2": "Appābādhohamasmi.",
  "an5.104:3.6_0": "catunnaṁ kho panasmi jhānānaṁ ābhicetasikānaṁ diṭṭhadhammasukhavihārānaṁ nikāmalābhī akicchalābhī akasiralābhī,",
  "an5.104:3.7_0": "āsavānaṁ khayā …pe… sacchikatvā upasampajja viharāmi.",
  "an5.104:4.1_0": "Yañhi taṁ,",
  "an5.104:4.1_1": "bhikkhave,",
  "an5.104:4.1_2": "sammā vadamāno vadeyya:",
  "an5.104:4.1_3": "‘samaṇesu samaṇasukhumālo’ti,",
  "an5.104:4.1_4": "mameva taṁ,",
  "an5.104:4.1_5": "bhikkhave,",
  "an5.104:4.1_6": "sammā vadamāno vadeyya:",
  "an5.104:4.1_7": "‘samaṇesu samaṇasukhumālo’”ti.",
  "an5.104:4.2_0": "Catutthaṁ.",
  "an5.105:0.1_0": "Aṅguttara Nikāya 5.105",
  "an5.105:0.2_0": "11. Phāsuvihāravagga",
  "an5.105:0.3_0": "Phāsuvihārasutta",
  "an5.105:1.1_0": "“Pañcime, bhikkhave, phāsuvihārā.",
  "an5.105:1.2_0": "Katame pañca?",
  "an5.105:1.3_0": "Idha,",
  "an5.105:1.3_1": "bhikkhave,",
  "an5.105:1.3_2": "bhikkhuno mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho ca,",
  "an5.105:1.3_3": "mettaṁ vacīkammaṁ …",
  "an5.105:1.3_4": "mettaṁ manokammaṁ paccupaṭṭhitaṁ hoti sabrahmacārīsu āvi ceva raho ca.",
  "an5.105:1.4_0": "Yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni,",
  "an5.105:1.4_1": "tathārūpehi sīlehi sīlasāmaññagato viharati sabrahmacārīhi āvi ceva raho ca.",
  "an5.105:1.5_0": "Yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "an5.105:1.5_1": "tathārūpāya diṭṭhiyā diṭṭhisāmaññagato viharati sabrahmacārīhi āvi ceva raho ca.",
  "an5.105:1.6_0": "Ime kho, bhikkhave, pañca phāsuvihārā”ti.",
  "an5.105:1.7_0": "Pañcamaṁ.",
  "an5.106:0.1_0": "Aṅguttara Nikāya 5.106",
  "an5.106:0.2_0": "11. Phāsuvihāravagga",
  "an5.106:0.3_0": "Ānandasutta",
  "an5.106:1.1_0": "Ekaṁ samayaṁ bhagavā kosambiyaṁ viharati ghositārāme.",
  "an5.106:1.2_0": "Atha kho āyasmā ānando yena bhagavā tenupasaṅkami;",
  "an5.106:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.106:1.2_2": "Ekamantaṁ nisinno kho āyasmā ānando bhagavantaṁ etadavoca:",
  "an5.106:2.1_0": "“Kittāvatā nu kho, bhante, bhikkhu saṅghe viharanto phāsuṁ vihareyyā”ti?",
  "an5.106:2.2_0": "“Yato kho, ānanda, bhikkhu attanā sīlasampanno hoti, no paraṁ adhisīle sampavattā;",
  "an5.106:2.3_0": "ettāvatāpi kho, ānanda, bhikkhu saṅghe viharanto phāsuṁ vihareyyā”ti.",
  "an5.106:3.1_0": "“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?",
  "an5.106:3.2_0": "“Siyā, ānanda.",
  "an5.106:3.3_0": "Yato kho, ānanda, bhikkhu attanā sīlasampanno hoti, no paraṁ adhisīle sampavattā;",
  "an5.106:3.4_0": "attānupekkhī ca hoti, no parānupekkhī;",
  "an5.106:3.5_0": "ettāvatāpi kho, ānanda, bhikkhu saṅghe viharanto phāsuṁ vihareyyā”ti.",
  "an5.106:4.1_0": "“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?",
  "an5.106:4.2_0": "“Siyā, ānanda.",
  "an5.106:4.3_0": "Yato kho, ānanda, bhikkhu attanā sīlasampanno hoti, no paraṁ adhisīle sampavattā;",
  "an5.106:4.4_0": "attānupekkhī ca hoti, no parānupekkhī;",
  "an5.106:4.5_0": "apaññāto ca hoti, tena ca apaññātakena no paritassati;",
  "an5.106:4.6_0": "ettāvatāpi kho, ānanda, bhikkhu saṅghe viharanto phāsuṁ vihareyyā”ti.",
  "an5.106:5.1_0": "“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?",
  "an5.106:5.2_0": "“Siyā, ānanda.",
  "an5.106:5.3_0": "Yato kho, ānanda, bhikkhu attanā sīlasampanno hoti, no paraṁ adhisīle sampavattā;",
  "an5.106:5.4_0": "attānupekkhī ca hoti, no parānupekkhī;",
  "an5.106:5.5_0": "apaññāto ca hoti, tena ca apaññātakena no paritassati;",
  "an5.106:5.6_0": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.106:5.7_0": "ettāvatāpi kho, ānanda, bhikkhu saṅghe viharanto phāsuṁ vihareyyā”ti.",
  "an5.106:6.1_0": "“Siyā pana, bhante, aññopi pariyāyo yathā bhikkhu saṅghe viharanto phāsuṁ vihareyyā”ti?",
  "an5.106:6.2_0": "“Siyā, ānanda.",
  "an5.106:6.3_0": "Yato kho, ānanda, bhikkhu attanā sīlasampanno hoti, no paraṁ adhisīle sampavattā;",
  "an5.106:6.4_0": "attānupekkhī ca hoti, no parānupekkhī;",
  "an5.106:6.5_0": "apaññāto ca hoti, tena ca apaññātakena no paritassati;",
  "an5.106:6.6_0": "catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.106:6.7_0": "āsavānañca khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;",
  "an5.106:6.8_0": "ettāvatāpi kho, ānanda, bhikkhu saṅghe viharanto phāsuṁ vihareyya.",
  "an5.106:7.1_0": "Imamhā cāhaṁ, ānanda, phāsuvihārā añño phāsuvihāro uttaritaro vā paṇītataro vā natthīti vadāmī”ti.",
  "an5.106:7.2_0": "Chaṭṭhaṁ.",
  "an5.107:0.1_0": "Aṅguttara Nikāya 5.107",
  "an5.107:0.2_0": "11. Phāsuvihāravagga",
  "an5.107:0.3_0": "Sīlasutta",
  "an5.107:1.1_0": "“Pañcahi,",
  "an5.107:1.1_1": "bhikkhave,",
  "an5.107:1.1_2": "dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an5.107:2.1_0": "Katamehi pañcahi?",
  "an5.107:2.2_0": "Idha,",
  "an5.107:2.2_1": "bhikkhave,",
  "an5.107:2.2_2": "bhikkhu sīlasampanno hoti,",
  "an5.107:2.2_3": "samādhisampanno hoti,",
  "an5.107:2.2_4": "paññāsampanno hoti,",
  "an5.107:2.2_5": "vimuttisampanno hoti,",
  "an5.107:2.2_6": "vimuttiñāṇadassanasampanno hoti.",
  "an5.107:3.1_0": "Imehi kho,",
  "an5.107:3.1_1": "bhikkhave,",
  "an5.107:3.1_2": "pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an5.107:3.2_0": "Sattamaṁ.",
  "an5.108:0.1_0": "Aṅguttara Nikāya 5.108",
  "an5.108:0.2_0": "11. Phāsuvihāravagga",
  "an5.108:0.3_0": "Asekhasutta",
  "an5.108:1.1_0": "“Pañcahi,",
  "an5.108:1.1_1": "bhikkhave,",
  "an5.108:1.1_2": "dhammehi samannāgato bhikkhu āhuneyyo hoti pāhuneyyo dakkhiṇeyyo …pe…",
  "an5.108:1.1_3": "anuttaraṁ puññakkhettaṁ lokassa.",
  "an5.108:2.1_0": "Katamehi, pañcahi?",
  "an5.108:2.2_0": "Idha,",
  "an5.108:2.2_1": "bhikkhave,",
  "an5.108:2.2_2": "bhikkhu asekhena sīlakkhandhena samannāgato hoti,",
  "an5.108:2.2_3": "asekhena samādhikkhandhena samannāgato hoti,",
  "an5.108:2.2_4": "asekhena paññākkhandhena samannāgato hoti,",
  "an5.108:2.2_5": "asekhena vimuttikkhandhena samannāgato hoti,",
  "an5.108:2.2_6": "asekhena vimuttiñāṇadassanakkhandhena samannāgato hoti.",
  "an5.108:2.3_0": "Imehi kho,",
  "an5.108:2.3_1": "bhikkhave,",
  "an5.108:2.3_2": "pañcahi dhammehi samannāgato bhikkhu āhuneyyo hoti …pe…",
  "an5.108:2.3_3": "anuttaraṁ puññakkhettaṁ lokassā”ti.",
  "an5.108:2.4_0": "Aṭṭhamaṁ.",
  "an5.109:0.1_0": "Aṅguttara Nikāya 5.109",
  "an5.109:0.2_0": "11. Phāsuvihāravagga",
  "an5.109:0.3_0": "Cātuddisasutta",
  "an5.109:1.1_0": "“Pañcahi, bhikkhave, dhammehi samannāgato bhikkhu cātuddiso hoti.",
  "an5.109:1.2_0": "Katamehi pañcahi?",
  "an5.109:1.3_0": "Idha,",
  "an5.109:1.3_1": "bhikkhave,",
  "an5.109:1.3_2": "bhikkhu sīlavā hoti,",
  "an5.109:1.3_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an5.109:1.3_4": "samādāya sikkhati sikkhāpadesu;",
  "an5.109:1.4_0": "bahussuto hoti sutadharo sutasannicayo,",
  "an5.109:1.4_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.109:1.4_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an5.109:1.5_0": "santuṭṭho hoti itarītaracīvarapiṇḍapātasenāsanagilānappaccayabhesajjaparikkhārena;",
  "an5.109:1.6_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.109:1.7_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an5.109:1.8_0": "Imehi, kho, bhikkhave, pañcahi dhammehi samannāgato bhikkhu cātuddiso hotī”ti.",
  "an5.109:1.9_0": "Navamaṁ.",
  "an5.110:0.1_0": "Aṅguttara Nikāya 5.110",
  "an5.110:0.2_0": "11. Phāsuvihāravagga",
  "an5.110:0.3_0": "Araññasutta",
  "an5.110:1.1_0": "“Pañcahi,",
  "an5.110:1.1_1": "bhikkhave,",
  "an5.110:1.1_2": "dhammehi samannāgato bhikkhu alaṁ araññavanapatthāni pantāni senāsanāni paṭisevituṁ.",
  "an5.110:1.2_0": "Katamehi pañcahi?",
  "an5.110:1.3_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu;",
  "an5.110:1.4_0": "bahussuto hoti …pe… diṭṭhiyā suppaṭividdhā;",
  "an5.110:1.5_0": "āraddhavīriyo viharati thāmavā daḷhaparakkamo anikkhittadhuro kusalesu dhammesu;",
  "an5.110:1.6_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.110:1.7_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an5.110:1.8_0": "Imehi kho,",
  "an5.110:1.8_1": "bhikkhave,",
  "an5.110:1.8_2": "pañcahi dhammehi samannāgato bhikkhu alaṁ araññavanapatthāni pantāni senāsanāni paṭisevitun”ti.",
  "an5.110:1.9_0": "Dasamaṁ.",
  "an5.110:1.10_0": "Phāsuvihāravaggo paṭhamo.",
  "an5.110:2.0_0": "Tassuddānaṁ",
  "an5.110:2.1_0": "Sārajjaṁ saṅkito coro,",
  "an5.110:2.2_0": "Sukhumālaṁ phāsu pañcamaṁ;",
  "an5.110:2.3_0": "Ānanda sīlāsekhā ca,",
  "an5.110:2.4_0": "Cātuddiso araññena cāti.",
  "an5.111:0.1_0": "Aṅguttara Nikāya 5.111",
  "an5.111:0.2_0": "12. Andhakavindavagga",
  "an5.111:0.3_0": "Kulūpakasutta",
  "an5.111:1.1_0": "“Pañcahi,",
  "an5.111:1.1_1": "bhikkhave,",
  "an5.111:1.1_2": "dhammehi samannāgato kulūpako bhikkhu kulesu appiyo ca hoti amanāpo ca agaru ca abhāvanīyo ca.",
  "an5.111:1.2_0": "Katamehi pañcahi?",
  "an5.111:1.3_0": "Asanthavavissāsī ca hoti,",
  "an5.111:1.3_1": "anissaravikappī ca,",
  "an5.111:1.3_2": "vissaṭṭhupasevī ca,",
  "an5.111:1.3_3": "upakaṇṇakajappī ca,",
  "an5.111:1.3_4": "atiyācanako ca.",
  "an5.111:1.4_0": "Imehi kho,",
  "an5.111:1.4_1": "bhikkhave,",
  "an5.111:1.4_2": "pañcahi dhammehi samannāgato kulūpako bhikkhu kulesu appiyo ca hoti amanāpo ca agaru ca abhāvanīyo ca.",
  "an5.111:2.1_0": "Pañcahi,",
  "an5.111:2.1_1": "bhikkhave,",
  "an5.111:2.1_2": "dhammehi samannāgato kulūpako bhikkhu kulesu piyo ca hoti manāpo ca garu ca bhāvanīyo ca.",
  "an5.111:2.2_0": "Katamehi pañcahi?",
  "an5.111:2.3_0": "Na asanthavavissāsī ca hoti,",
  "an5.111:2.3_1": "na anissaravikappī ca,",
  "an5.111:2.3_2": "na vissaṭṭhupasevī ca,",
  "an5.111:2.3_3": "na upakaṇṇakajappī ca,",
  "an5.111:2.3_4": "na atiyācanako ca.",
  "an5.111:2.4_0": "Imehi kho,",
  "an5.111:2.4_1": "bhikkhave,",
  "an5.111:2.4_2": "pañcahi dhammehi samannāgato kulūpako bhikkhu kulesu piyo ca hoti manāpo ca garu ca bhāvanīyo cā”ti.",
  "an5.111:2.5_0": "Paṭhamaṁ.",
  "an5.112:0.1_0": "Aṅguttara Nikāya 5.112",
  "an5.112:0.2_0": "12. Andhakavindavagga",
  "an5.112:0.3_0": "Pacchāsamaṇasutta",
  "an5.112:1.1_0": "“Pañcahi, bhikkhave, dhammehi samannāgato pacchāsamaṇo na ādātabbo.",
  "an5.112:1.2_0": "Katamehi pañcahi?",
  "an5.112:1.3_0": "Atidūre vā gacchati accāsanne vā,",
  "an5.112:1.3_1": "na pattapariyāpannaṁ gaṇhati,",
  "an5.112:1.3_2": "āpattisāmantā bhaṇamānaṁ na nivāreti,",
  "an5.112:1.3_3": "bhaṇamānassa antarantarā kathaṁ opāteti,",
  "an5.112:1.3_4": "duppañño hoti jaḷo eḷamūgo.",
  "an5.112:1.4_0": "Imehi kho, bhikkhave, pañcahi dhammehi samannāgato pacchāsamaṇo na ādātabbo.",
  "an5.112:2.1_0": "Pañcahi, bhikkhave, dhammehi samannāgato pacchāsamaṇo ādātabbo.",
  "an5.112:2.2_0": "Katamehi pañcahi?",
  "an5.112:2.3_0": "Nātidūre gacchati na accāsanne,",
  "an5.112:2.3_1": "pattapariyāpannaṁ gaṇhati,",
  "an5.112:2.3_2": "āpattisāmantā bhaṇamānaṁ nivāreti,",
  "an5.112:2.3_3": "bhaṇamānassa na antarantarā kathaṁ opāteti,",
  "an5.112:2.3_4": "paññavā hoti ajaḷo aneḷamūgo.",
  "an5.112:2.4_0": "Imehi kho, bhikkhave, pañcahi dhammehi samannāgato pacchāsamaṇo ādātabbo”ti.",
  "an5.112:2.5_0": "Dutiyaṁ.",
  "an5.113:0.1_0": "Aṅguttara Nikāya 5.113",
  "an5.113:0.2_0": "12. Andhakavindavagga",
  "an5.113:0.3_0": "Sammāsamādhisutta",
  "an5.113:1.1_0": "“Pañcahi, bhikkhave, dhammehi samannāgato bhikkhu abhabbo sammāsamādhiṁ upasampajja viharituṁ.",
  "an5.113:1.2_0": "Katamehi pañcahi?",
  "an5.113:1.3_0": "Idha,",
  "an5.113:1.3_1": "bhikkhave,",
  "an5.113:1.3_2": "bhikkhu akkhamo hoti rūpānaṁ,",
  "an5.113:1.3_3": "akkhamo saddānaṁ,",
  "an5.113:1.3_4": "akkhamo gandhānaṁ,",
  "an5.113:1.3_5": "akkhamo rasānaṁ,",
  "an5.113:1.3_6": "akkhamo phoṭṭhabbānaṁ.",
  "an5.113:1.4_0": "Imehi kho,",
  "an5.113:1.4_1": "bhikkhave,",
  "an5.113:1.4_2": "pañcahi dhammehi samannāgato bhikkhu abhabbo sammāsamādhiṁ upasampajja viharituṁ.",
  "an5.113:2.1_0": "Pañcahi, bhikkhave, dhammehi samannāgato bhikkhu bhabbo sammāsamādhiṁ upasampajja viharituṁ.",
  "an5.113:2.2_0": "Katamehi pañcahi?",
  "an5.113:2.3_0": "Idha,",
  "an5.113:2.3_1": "bhikkhave,",
  "an5.113:2.3_2": "bhikkhu khamo hoti rūpānaṁ,",
  "an5.113:2.3_3": "khamo saddānaṁ,",
  "an5.113:2.3_4": "khamo gandhānaṁ,",
  "an5.113:2.3_5": "khamo rasānaṁ,",
  "an5.113:2.3_6": "khamo phoṭṭhabbānaṁ.",
  "an5.113:2.4_0": "Imehi kho,",
  "an5.113:2.4_1": "bhikkhave,",
  "an5.113:2.4_2": "pañcahi dhammehi samannāgato bhikkhu bhabbo sammāsamādhiṁ upasampajja viharitun”ti.",
  "an5.113:2.5_0": "Tatiyaṁ.",
  "an5.114:0.1_0": "Aṅguttara Nikāya 5.114",
  "an5.114:0.2_0": "12. Andhakavindavagga",
  "an5.114:0.3_0": "Andhakavindasutta",
  "an5.114:1.1_0": "Ekaṁ samayaṁ bhagavā magadhesu viharati andhakavinde.",
  "an5.114:1.2_0": "Atha kho āyasmā ānando yena bhagavā tenupasaṅkami;",
  "an5.114:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.114:1.2_2": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "an5.114:2.1_0": "“Ye te, ānanda,",
  "an5.114:2.1_1": "bhikkhū navā acirapabbajitā adhunāgatā imaṁ dhammavinayaṁ, te vo, ānanda,",
  "an5.114:2.1_2": "bhikkhū pañcasu dhammesu samādapetabbā nivesetabbā patiṭṭhāpetabbā.",
  "an5.114:2.2_0": "Katamesu pañcasu?",
  "an5.114:2.3_0": "‘Etha tumhe, āvuso,",
  "an5.114:2.3_1": "sīlavā hotha,",
  "an5.114:2.3_2": "pātimokkhasaṁvarasaṁvutā viharatha ācāragocarasampannā aṇumattesu vajjesu bhayadassāvino,",
  "an5.114:2.3_3": "samādāya sikkhatha sikkhāpadesū’ti—iti pātimokkhasaṁvare samādapetabbā nivesetabbā patiṭṭhāpetabbā.",
  "an5.114:3.1_0": "‘Etha tumhe, āvuso,",
  "an5.114:3.1_1": "indriyesu guttadvārā viharatha ārakkhasatino nipakkasatino,",
  "an5.114:3.1_2": "sārakkhitamānasā satārakkhena cetasā samannāgatā’ti—iti indriyasaṁvare samādapetabbā nivesetabbā patiṭṭhāpetabbā.",
  "an5.114:4.1_0": "‘Etha tumhe, āvuso,",
  "an5.114:4.1_1": "appabhassā hotha,",
  "an5.114:4.1_2": "bhasse pariyantakārino’ti—iti bhassapariyante samādapetabbā nivesetabbā patiṭṭhāpetabbā.",
  "an5.114:5.1_0": "‘Etha tumhe, āvuso,",
  "an5.114:5.1_1": "āraññikā hotha,",
  "an5.114:5.1_2": "araññavanapatthāni pantāni senāsanāni paṭisevathā’ti—iti kāyavūpakāse samādapetabbā nivesetabbā patiṭṭhāpetabbā.",
  "an5.114:6.1_0": "‘Etha tumhe, āvuso,",
  "an5.114:6.1_1": "sammādiṭṭhikā hotha sammādassanena samannāgatā’ti—iti sammādassane samādapetabbā nivesetabbā patiṭṭhāpetabbā.",
  "an5.114:6.2_0": "Ye te, ānanda,",
  "an5.114:6.2_1": "bhikkhū navā acirapabbajitā adhunāgatā imaṁ dhammavinayaṁ, te vo, ānanda,",
  "an5.114:6.2_2": "bhikkhū imesu pañcasu dhammesu samādapetabbā nivesetabbā patiṭṭhāpetabbā”ti.",
  "an5.114:6.3_0": "Catutthaṁ.",
  "an5.115:0.1_0": "Aṅguttara Nikāya 5.115",
  "an5.115:0.2_0": "12. Andhakavindavagga",
  "an5.115:0.3_0": "Maccharinīsutta",
  "an5.115:1.1_0": "“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.",
  "an5.115:1.2_0": "Katamehi pañcahi?",
  "an5.115:1.3_0": "Āvāsamaccharinī hoti,",
  "an5.115:1.3_1": "kulamaccharinī hoti,",
  "an5.115:1.3_2": "lābhamaccharinī hoti,",
  "an5.115:1.3_3": "vaṇṇamaccharinī hoti,",
  "an5.115:1.3_4": "dhammamaccharinī hoti.",
  "an5.115:1.4_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.",
  "an5.115:2.1_0": "Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.",
  "an5.115:2.2_0": "Katamehi pañcahi?",
  "an5.115:2.3_0": "Na āvāsamaccharinī hoti,",
  "an5.115:2.3_1": "na kulamaccharinī hoti,",
  "an5.115:2.3_2": "na lābhamaccharinī hoti,",
  "an5.115:2.3_3": "na vaṇṇamaccharinī hoti,",
  "an5.115:2.3_4": "na dhammamaccharinī hoti.",
  "an5.115:2.4_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.",
  "an5.115:2.5_0": "Pañcamaṁ.",
  "an5.116:0.1_0": "Aṅguttara Nikāya 5.116",
  "an5.116:0.2_0": "12. Andhakavindavagga",
  "an5.116:0.3_0": "Vaṇṇanāsutta",
  "an5.116:1.1_0": "“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.",
  "an5.116:1.2_0": "Katamehi pañcahi?",
  "an5.116:1.3_0": "Ananuvicca apariyogāhetvā avaṇṇārahassa vaṇṇaṁ bhāsati,",
  "an5.116:1.4_0": "ananuvicca apariyogāhetvā vaṇṇārahassa avaṇṇaṁ bhāsati,",
  "an5.116:1.5_0": "ananuvicca apariyogāhetvā appasādanīye ṭhāne pasādaṁ upadaṁseti,",
  "an5.116:1.6_0": "ananuvicca apariyogāhetvā pasādanīye ṭhāne appasādaṁ upadaṁseti,",
  "an5.116:1.7_0": "saddhādeyyaṁ vinipāteti.",
  "an5.116:1.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.",
  "an5.116:2.1_0": "Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.",
  "an5.116:2.2_0": "Katamehi pañcahi?",
  "an5.116:2.3_0": "Anuvicca pariyogāhetvā avaṇṇārahassa avaṇṇaṁ bhāsati,",
  "an5.116:2.4_0": "anuvicca pariyogāhetvā vaṇṇārahassa vaṇṇaṁ bhāsati,",
  "an5.116:2.5_0": "anuvicca pariyogāhetvā appasādanīye ṭhāne appasādaṁ upadaṁseti,",
  "an5.116:2.6_0": "anuvicca pariyogāhetvā pasādanīye ṭhāne pasādaṁ upadaṁseti,",
  "an5.116:2.7_0": "saddhādeyyaṁ na vinipāteti.",
  "an5.116:2.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.",
  "an5.116:2.9_0": "Chaṭṭhaṁ.",
  "an5.117:0.1_0": "Aṅguttara Nikāya 5.117",
  "an5.117:0.2_0": "12. Andhakavindavagga",
  "an5.117:0.3_0": "Issukinīsutta",
  "an5.117:1.1_0": "“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.",
  "an5.117:1.2_0": "Katamehi pañcahi?",
  "an5.117:1.3_0": "Ananuvicca apariyogāhetvā avaṇṇārahassa vaṇṇaṁ bhāsati,",
  "an5.117:1.4_0": "ananuvicca apariyogāhetvā vaṇṇārahassa avaṇṇaṁ bhāsati,",
  "an5.117:1.5_0": "issukinī ca hoti,",
  "an5.117:1.6_0": "maccharinī ca,",
  "an5.117:1.7_0": "saddhādeyyaṁ vinipāteti.",
  "an5.117:1.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.",
  "an5.117:2.1_0": "Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.",
  "an5.117:2.2_0": "Katamehi pañcahi?",
  "an5.117:2.3_0": "Anuvicca pariyogāhetvā avaṇṇārahassa avaṇṇaṁ bhāsati,",
  "an5.117:2.4_0": "anuvicca pariyogāhetvā vaṇṇārahassa vaṇṇaṁ bhāsati,",
  "an5.117:2.5_0": "anissukinī ca hoti,",
  "an5.117:2.6_0": "amaccharinī ca,",
  "an5.117:2.7_0": "saddhādeyyaṁ na vinipāteti.",
  "an5.117:2.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.",
  "an5.117:2.9_0": "Sattamaṁ.",
  "an5.118:0.1_0": "Aṅguttara Nikāya 5.118",
  "an5.118:0.2_0": "12. Andhakavindavagga",
  "an5.118:0.3_0": "Micchādiṭṭhikasutta",
  "an5.118:1.1_0": "“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.",
  "an5.118:1.2_0": "Katamehi pañcahi?",
  "an5.118:1.3_0": "Ananuvicca apariyogāhetvā avaṇṇārahassa vaṇṇaṁ bhāsati,",
  "an5.118:1.4_0": "ananuvicca apariyogāhetvā vaṇṇārahassa avaṇṇaṁ bhāsati,",
  "an5.118:1.5_0": "micchādiṭṭhikā ca hoti,",
  "an5.118:1.6_0": "micchāsaṅkappā ca,",
  "an5.118:1.7_0": "saddhādeyyaṁ vinipāteti.",
  "an5.118:1.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.",
  "an5.118:2.1_0": "Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.",
  "an5.118:2.2_0": "Katamehi pañcahi?",
  "an5.118:2.3_0": "Anuvicca pariyogāhetvā avaṇṇārahassa avaṇṇaṁ bhāsati,",
  "an5.118:2.4_0": "anuvicca pariyogāhetvā vaṇṇārahassa vaṇṇaṁ bhāsati,",
  "an5.118:2.5_0": "sammādiṭṭhikā ca hoti,",
  "an5.118:2.6_0": "sammāsaṅkappā ca,",
  "an5.118:2.7_0": "saddhādeyyaṁ na vinipāteti.",
  "an5.118:2.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.",
  "an5.118:2.9_0": "Aṭṭhamaṁ.",
  "an5.119:0.1_0": "Aṅguttara Nikāya 5.119",
  "an5.119:0.2_0": "12. Andhakavindavagga",
  "an5.119:0.3_0": "Micchāvācāsutta",
  "an5.119:1.1_0": "“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.",
  "an5.119:1.2_0": "Katamehi pañcahi?",
  "an5.119:1.3_0": "Ananuvicca apariyogāhetvā avaṇṇārahassa vaṇṇaṁ bhāsati,",
  "an5.119:1.4_0": "ananuvicca apariyogāhetvā vaṇṇārahassa avaṇṇaṁ bhāsati,",
  "an5.119:1.5_0": "micchāvācā ca hoti,",
  "an5.119:1.6_0": "micchākammantā ca,",
  "an5.119:1.7_0": "saddhādeyyaṁ vinipāteti.",
  "an5.119:1.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.",
  "an5.119:2.1_0": "Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.",
  "an5.119:2.2_0": "Katamehi pañcahi?",
  "an5.119:2.3_0": "Anuvicca pariyogāhetvā avaṇṇārahassa avaṇṇaṁ bhāsati,",
  "an5.119:2.4_0": "anuvicca pariyogāhetvā vaṇṇārahassa vaṇṇaṁ bhāsati,",
  "an5.119:2.5_0": "sammāvācā ca hoti,",
  "an5.119:2.6_0": "sammākammantā ca,",
  "an5.119:2.7_0": "saddhādeyyaṁ na vinipāteti.",
  "an5.119:2.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.",
  "an5.119:2.9_0": "Navamaṁ.",
  "an5.120:0.1_0": "Aṅguttara Nikāya 5.120",
  "an5.120:0.2_0": "12. Andhakavindavagga",
  "an5.120:0.3_0": "Micchāvāyāmasutta",
  "an5.120:1.1_0": "“Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ niraye.",
  "an5.120:1.2_0": "Katamehi pañcahi?",
  "an5.120:1.3_0": "Ananuvicca apariyogāhetvā avaṇṇārahassa vaṇṇaṁ bhāsati,",
  "an5.120:1.4_0": "ananuvicca apariyogāhetvā vaṇṇārahassa avaṇṇaṁ bhāsati,",
  "an5.120:1.5_0": "micchāvāyāmā ca hoti,",
  "an5.120:1.6_0": "micchāsatinī ca,",
  "an5.120:1.7_0": "saddhādeyyaṁ vinipāteti.",
  "an5.120:1.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ niraye.",
  "an5.120:2.1_0": "Pañcahi, bhikkhave, dhammehi samannāgatā bhikkhunī yathābhataṁ nikkhittā evaṁ sagge.",
  "an5.120:2.2_0": "Katamehi pañcahi?",
  "an5.120:2.3_0": "Anuvicca pariyogāhetvā avaṇṇārahassa avaṇṇaṁ bhāsati,",
  "an5.120:2.4_0": "anuvicca pariyogāhetvā vaṇṇārahassa vaṇṇaṁ bhāsati,",
  "an5.120:2.5_0": "sammāvāyāmā ca hoti,",
  "an5.120:2.6_0": "sammāsatinī ca,",
  "an5.120:2.7_0": "saddhādeyyaṁ na vinipāteti.",
  "an5.120:2.8_0": "Imehi kho, bhikkhave, pañcahi dhammehi samannāgatā bhikkhunī yathābhataṁ nikkhittā evaṁ sagge”ti.",
  "an5.120:2.9_0": "Dasamaṁ.",
  "an5.120:2.10_0": "Andhakavindavaggo dutiyo.",
  "an5.120:3.0_0": "Tassuddānaṁ",
  "an5.120:3.1_0": "Kulūpako pacchāsamaṇo,",
  "an5.120:3.2_0": "samādhiandhakavindaṁ;",
  "an5.120:3.3_0": "Maccharī vaṇṇanā issā,",
  "an5.120:3.4_0": "diṭṭhivācāya vāyamāti.",
  "an5.121:0.1_0": "Aṅguttara Nikāya 5.121",
  "an5.121:0.2_0": "13. Gilānavagga",
  "an5.121:0.3_0": "Gilānasutta",
  "an5.121:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.121:1.2_0": "Atha kho bhagavā sāyanhasamayaṁ paṭisallānā vuṭṭhito yena gilānasālā tenupasaṅkami.",
  "an5.121:1.3_0": "Addasā kho bhagavā aññataraṁ bhikkhuṁ dubbalaṁ gilānakaṁ;",
  "an5.121:1.4_0": "disvā paññatte āsane nisīdi.",
  "an5.121:1.5_0": "Nisajja kho bhagavā bhikkhū āmantesi:",
  "an5.121:2.1_0": "“Yaṁ kiñci, bhikkhave, bhikkhuṁ dubbalaṁ gilānakaṁ pañca dhammā na vijahanti, tassetaṁ pāṭikaṅkhaṁ:",
  "an5.121:2.2_0": "‘nacirasseva āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissatī’ti.",
  "an5.121:3.1_0": "Katame pañca?",
  "an5.121:3.2_0": "Idha,",
  "an5.121:3.2_1": "bhikkhave,",
  "an5.121:3.2_2": "bhikkhu asubhānupassī kāye viharati,",
  "an5.121:3.2_3": "āhāre paṭikūlasaññī,",
  "an5.121:3.2_4": "sabbaloke anabhiratasaññī,",
  "an5.121:3.2_5": "sabbasaṅkhāresu aniccānupassī,",
  "an5.121:3.2_6": "maraṇasaññā kho panassa ajjhattaṁ sūpaṭṭhitā hoti.",
  "an5.121:3.3_0": "Yaṁ kiñci,",
  "an5.121:3.3_1": "bhikkhave,",
  "an5.121:3.3_2": "bhikkhuṁ dubbalaṁ gilānakaṁ ime pañca dhammā na vijahanti,",
  "an5.121:3.3_3": "tassetaṁ pāṭikaṅkhaṁ:",
  "an5.121:3.4_0": "‘nacirasseva āsavānaṁ khayā …pe… sacchikatvā upasampajja viharissatī’”ti.",
  "an5.121:3.5_0": "Paṭhamaṁ.",
  "an5.122:0.1_0": "Aṅguttara Nikāya 5.122",
  "an5.122:0.2_0": "13. Gilānavagga",
  "an5.122:0.3_0": "Satisūpaṭṭhitasutta",
  "an5.122:1.1_0": "“Yo hi koci,",
  "an5.122:1.1_1": "bhikkhave,",
  "an5.122:1.1_2": "bhikkhu vā bhikkhunī vā pañca dhamme bhāveti pañca dhamme bahulīkaroti,",
  "an5.122:1.1_3": "tassa dvinnaṁ phalānaṁ aññataraṁ phalaṁ pāṭikaṅkhaṁ—",
  "an5.122:1.2_0": "diṭṭheva dhamme aññā, sati vā upādisese anāgāmitā.",
  "an5.122:2.1_0": "Katame pañca?",
  "an5.122:2.2_0": "Idha,",
  "an5.122:2.2_1": "bhikkhave,",
  "an5.122:2.2_2": "bhikkhuno ajjhattaññeva sati sūpaṭṭhitā hoti dhammānaṁ udayatthagāminiyā paññāya,",
  "an5.122:2.2_3": "asubhānupassī kāye viharati,",
  "an5.122:2.2_4": "āhāre paṭikūlasaññī,",
  "an5.122:2.2_5": "sabbaloke anabhiratasaññī,",
  "an5.122:2.2_6": "sabbasaṅkhāresu aniccānupassī.",
  "an5.122:2.3_0": "Yo hi koci,",
  "an5.122:2.3_1": "bhikkhave,",
  "an5.122:2.3_2": "bhikkhu vā bhikkhunī vā ime pañca dhamme bhāveti ime pañca dhamme bahulīkaroti,",
  "an5.122:2.3_3": "tassa dvinnaṁ phalānaṁ aññataraṁ phalaṁ pāṭikaṅkhaṁ—",
  "an5.122:2.4_0": "diṭṭheva dhamme aññā, sati vā upādisese anāgāmitā”ti.",
  "an5.122:2.5_0": "Dutiyaṁ.",
  "an5.123:0.1_0": "Aṅguttara Nikāya 5.123",
  "an5.123:0.2_0": "13. Gilānavagga",
  "an5.123:0.3_0": "Paṭhamaupaṭṭhākasutta",
  "an5.123:1.1_0": "“Pañcahi, bhikkhave, dhammehi samannāgato gilāno dūpaṭṭhāko hoti.",
  "an5.123:1.2_0": "Katamehi pañcahi?",
  "an5.123:1.3_0": "Asappāyakārī hoti,",
  "an5.123:1.3_1": "sappāye mattaṁ na jānāti,",
  "an5.123:1.3_2": "bhesajjaṁ nappaṭisevitā hoti,",
  "an5.123:1.3_3": "atthakāmassa gilānupaṭṭhākassa na yathābhūtaṁ ābādhaṁ āvikattā hoti abhikkamantaṁ vā abhikkamatīti paṭikkamantaṁ vā paṭikkamatīti ṭhitaṁ vā ṭhitoti,",
  "an5.123:1.3_4": "uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ anadhivāsakajātiko hoti.",
  "an5.123:1.4_0": "Imehi kho, bhikkhave, pañcahi dhammehi samannāgato gilāno dūpaṭṭhāko hoti.",
  "an5.123:2.1_0": "Pañcahi, bhikkhave, dhammehi samannāgato gilāno sūpaṭṭhāko hoti.",
  "an5.123:2.2_0": "Katamehi pañcahi?",
  "an5.123:2.3_0": "Sappāyakārī hoti,",
  "an5.123:2.3_1": "sappāye mattaṁ jānāti,",
  "an5.123:2.3_2": "bhesajjaṁ paṭisevitā hoti,",
  "an5.123:2.3_3": "atthakāmassa gilānupaṭṭhākassa yathābhūtaṁ ābādhaṁ āvikattā hoti abhikkamantaṁ vā abhikkamatīti paṭikkamantaṁ vā paṭikkamatīti ṭhitaṁ vā ṭhitoti,",
  "an5.123:2.3_4": "uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.",
  "an5.123:2.4_0": "Imehi kho, bhikkhave, pañcahi dhammehi samannāgato gilāno sūpaṭṭhāko hotī”ti.",
  "an5.123:2.5_0": "Tatiyaṁ.",
  "an5.124:0.1_0": "Aṅguttara Nikāya 5.124",
  "an5.124:0.2_0": "13. Gilānavagga",
  "an5.124:0.3_0": "Dutiyaupaṭṭhākasutta",
  "an5.124:1.1_0": "“Pañcahi, bhikkhave, dhammehi samannāgato gilānupaṭṭhāko nālaṁ gilānaṁ upaṭṭhātuṁ.",
  "an5.124:1.2_0": "Katamehi pañcahi?",
  "an5.124:1.3_0": "Nappaṭibalo hoti bhesajjaṁ saṁvidhātuṁ;",
  "an5.124:1.4_0": "sappāyāsappāyaṁ na jānāti, asappāyaṁ upanāmeti, sappāyaṁ apanāmeti;",
  "an5.124:1.5_0": "āmisantaro gilānaṁ upaṭṭhāti, no mettacitto;",
  "an5.124:1.6_0": "jegucchī hoti uccāraṁ vā passāvaṁ vā vantaṁ vā kheḷaṁ vā nīharituṁ;",
  "an5.124:1.7_0": "nappaṭibalo hoti gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetuṁ.",
  "an5.124:1.8_0": "Imehi kho, bhikkhave, pañcahi dhammehi samannāgato gilānupaṭṭhāko nālaṁ gilānaṁ upaṭṭhātuṁ.",
  "an5.124:2.1_0": "Pañcahi, bhikkhave, dhammehi samannāgato gilānupaṭṭhāko alaṁ gilānaṁ upaṭṭhātuṁ.",
  "an5.124:2.2_0": "Katamehi pañcahi?",
  "an5.124:2.3_0": "Paṭibalo hoti bhesajjaṁ saṁvidhātuṁ;",
  "an5.124:2.4_0": "sappāyāsappāyaṁ jānāti, asappāyaṁ apanāmeti, sappāyaṁ upanāmeti;",
  "an5.124:2.5_0": "mettacitto gilānaṁ upaṭṭhāti, no āmisantaro;",
  "an5.124:2.6_0": "ajegucchī hoti uccāraṁ vā passāvaṁ vā vantaṁ vā kheḷaṁ vā nīharituṁ;",
  "an5.124:2.7_0": "paṭibalo hoti gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetuṁ.",
  "an5.124:2.8_0": "Imehi kho, bhikkhave, pañcahi dhammehi samannāgato gilānupaṭṭhāko alaṁ gilānaṁ upaṭṭhātun”ti.",
  "an5.124:2.9_0": "Catutthaṁ.",
  "an5.125:0.1_0": "Aṅguttara Nikāya 5.125",
  "an5.125:0.2_0": "13. Gilānavagga",
  "an5.125:0.3_0": "Paṭhamaanāyussāsutta",
  "an5.125:1.1_0": "“Pañcime, bhikkhave, dhammā anāyussā.",
  "an5.125:1.2_0": "Katame pañca?",
  "an5.125:1.3_0": "Asappāyakārī hoti,",
  "an5.125:1.3_1": "sappāye mattaṁ na jānāti,",
  "an5.125:1.3_2": "apariṇatabhojī ca hoti,",
  "an5.125:1.3_3": "akālacārī ca hoti,",
  "an5.125:1.3_4": "abrahmacārī ca.",
  "an5.125:1.4_0": "Ime kho, bhikkhave, pañca dhammā anāyussā.",
  "an5.125:2.1_0": "Pañcime, bhikkhave, dhammā āyussā.",
  "an5.125:2.2_0": "Katame pañca?",
  "an5.125:2.3_0": "Sappāyakārī hoti, sappāye mattaṁ jānāti, pariṇatabhojī ca hoti, kālacārī ca hoti, brahmacārī ca.",
  "an5.125:2.4_0": "Ime kho, bhikkhave, pañca dhammā āyussā”ti.",
  "an5.125:2.5_0": "Pañcamaṁ.",
  "an5.126:0.1_0": "Aṅguttara Nikāya 5.126",
  "an5.126:0.2_0": "13. Gilānavagga",
  "an5.126:0.3_0": "Dutiyaanāyussāsutta",
  "an5.126:1.1_0": "“Pañcime, bhikkhave, dhammā anāyussā.",
  "an5.126:1.2_0": "Katame pañca?",
  "an5.126:1.3_0": "Asappāyakārī hoti, sappāye mattaṁ na jānāti, apariṇatabhojī ca hoti, dussīlo ca, pāpamitto ca.",
  "an5.126:1.4_0": "Ime kho, bhikkhave, pañca dhammā anāyussā.",
  "an5.126:2.1_0": "Pañcime, bhikkhave, dhammā āyussā.",
  "an5.126:2.2_0": "Katame pañca?",
  "an5.126:2.3_0": "Sappāyakārī hoti, sappāye mattaṁ jānāti, pariṇatabhojī ca hoti, sīlavā ca, kalyāṇamitto ca.",
  "an5.126:2.4_0": "Ime kho, bhikkhave, pañca dhammā āyussā”ti.",
  "an5.126:2.5_0": "Chaṭṭhaṁ.",
  "an5.127:0.1_0": "Aṅguttara Nikāya 5.127",
  "an5.127:0.2_0": "13. Gilānavagga",
  "an5.127:0.3_0": "Vapakāsasutta",
  "an5.127:1.1_0": "“Pañcahi, bhikkhave, dhammehi samannāgato bhikkhu nālaṁ saṅghamhā vapakāsituṁ.",
  "an5.127:1.2_0": "Katamehi pañcahi?",
  "an5.127:1.3_0": "Idha,",
  "an5.127:1.3_1": "bhikkhave,",
  "an5.127:1.3_2": "bhikkhu asantuṭṭho hoti itarītarena cīvarena,",
  "an5.127:1.3_3": "asantuṭṭho hoti itarītarena piṇḍapātena,",
  "an5.127:1.3_4": "asantuṭṭho hoti itarītarena senāsanena,",
  "an5.127:1.3_5": "asantuṭṭho hoti itarītarena gilānappaccayabhesajjaparikkhārena,",
  "an5.127:1.3_6": "kāmasaṅkappabahulo ca viharati.",
  "an5.127:1.4_0": "Imehi kho, bhikkhave, pañcahi dhammehi samannāgato bhikkhu nālaṁ saṅghamhā vapakāsituṁ.",
  "an5.127:2.1_0": "Pañcahi, bhikkhave, dhammehi samannāgato bhikkhu alaṁ saṅghamhā vapakāsituṁ.",
  "an5.127:2.2_0": "Katamehi pañcahi?",
  "an5.127:2.3_0": "Idha,",
  "an5.127:2.3_1": "bhikkhave,",
  "an5.127:2.3_2": "bhikkhu santuṭṭho hoti itarītarena cīvarena,",
  "an5.127:2.3_3": "santuṭṭho hoti itarītarena piṇḍapātena,",
  "an5.127:2.3_4": "santuṭṭho hoti itarītarena senāsanena,",
  "an5.127:2.3_5": "santuṭṭho hoti itarītarena gilānappaccayabhesajjaparikkhārena,",
  "an5.127:2.3_6": "nekkhammasaṅkappabahulo ca viharati.",
  "an5.127:2.4_0": "Imehi kho, bhikkhave, pañcahi dhammehi samannāgato bhikkhu alaṁ saṅghamhā vapakāsitun”ti.",
  "an5.127:2.5_0": "Sattamaṁ.",
  "an5.128:0.1_0": "Aṅguttara Nikāya 5.128",
  "an5.128:0.2_0": "13. Gilānavagga",
  "an5.128:0.3_0": "Samaṇasukhasutta",
  "an5.128:1.1_0": "“Pañcimāni, bhikkhave, samaṇadukkhāni.",
  "an5.128:1.2_0": "Katamāni pañca?",
  "an5.128:1.3_0": "Idha,",
  "an5.128:1.3_1": "bhikkhave,",
  "an5.128:1.3_2": "bhikkhu asantuṭṭho hoti itarītarena cīvarena,",
  "an5.128:1.3_3": "asantuṭṭho hoti itarītarena piṇḍapātena,",
  "an5.128:1.3_4": "asantuṭṭho hoti itarītarena senāsanena,",
  "an5.128:1.3_5": "asantuṭṭho hoti itarītarena gilānappaccayabhesajjaparikkhārena,",
  "an5.128:1.3_6": "anabhirato ca brahmacariyaṁ carati.",
  "an5.128:1.4_0": "Imāni kho, bhikkhave, pañca samaṇadukkhāni.",
  "an5.128:2.1_0": "Pañcimāni, bhikkhave, samaṇasukhāni.",
  "an5.128:2.2_0": "Katamāni pañca?",
  "an5.128:2.3_0": "Idha,",
  "an5.128:2.3_1": "bhikkhave,",
  "an5.128:2.3_2": "bhikkhu santuṭṭho hoti itarītarena cīvarena,",
  "an5.128:2.3_3": "santuṭṭho hoti itarītarena piṇḍapātena,",
  "an5.128:2.3_4": "santuṭṭho hoti itarītarena senāsanena,",
  "an5.128:2.3_5": "santuṭṭho hoti itarītarena gilānappaccayabhesajjaparikkhārena,",
  "an5.128:2.3_6": "abhirato ca brahmacariyaṁ carati.",
  "an5.128:2.4_0": "Imāni kho, bhikkhave, pañca samaṇasukhānī”ti.",
  "an5.128:2.5_0": "Aṭṭhamaṁ.",
  "an5.129:0.1_0": "Aṅguttara Nikāya 5.129",
  "an5.129:0.2_0": "13. Gilānavagga",
  "an5.129:0.3_0": "Parikuppasutta",
  "an5.129:1.1_0": "“Pañcime, bhikkhave, āpāyikā nerayikā parikuppā atekicchā.",
  "an5.129:1.2_0": "Katame pañca?",
  "an5.129:1.3_0": "Mātā jīvitā voropitā hoti,",
  "an5.129:1.3_1": "pitā jīvitā voropito hoti,",
  "an5.129:1.3_2": "arahaṁ jīvitā voropito hoti,",
  "an5.129:1.3_3": "tathāgatassa duṭṭhena cittena lohitaṁ uppāditaṁ hoti,",
  "an5.129:1.3_4": "saṅgho bhinno hoti.",
  "an5.129:1.4_0": "Ime kho, bhikkhave, pañca āpāyikā nerayikā parikuppā atekicchā”ti.",
  "an5.129:1.5_0": "Navamaṁ.",
  "an5.130:0.1_0": "Aṅguttara Nikāya 5.130",
  "an5.130:0.2_0": "13. Gilānavagga",
  "an5.130:0.3_0": "Byasanasutta",
  "an5.130:1.1_0": "“Pañcimāni, bhikkhave, byasanāni.",
  "an5.130:1.2_0": "Katamāni pañca?",
  "an5.130:1.3_0": "Ñātibyasanaṁ, bhogabyasanaṁ, rogabyasanaṁ, sīlabyasanaṁ, diṭṭhibyasanaṁ.",
  "an5.130:1.4_0": "Na,",
  "an5.130:1.4_1": "bhikkhave,",
  "an5.130:1.4_2": "sattā ñātibyasanahetu vā bhogabyasanahetu vā rogabyasanahetu vā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an5.130:1.5_0": "Sīlabyasanahetu vā,",
  "an5.130:1.5_1": "bhikkhave,",
  "an5.130:1.5_2": "sattā diṭṭhibyasanahetu vā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.",
  "an5.130:1.6_0": "Imāni kho, bhikkhave, pañca byasanāni.",
  "an5.130:2.1_0": "Pañcimā, bhikkhave, sampadā.",
  "an5.130:2.2_0": "Katamā pañca?",
  "an5.130:2.3_0": "Ñātisampadā, bhogasampadā, ārogyasampadā, sīlasampadā, diṭṭhisampadā.",
  "an5.130:2.4_0": "Na,",
  "an5.130:2.4_1": "bhikkhave,",
  "an5.130:2.4_2": "sattā ñātisampadāhetu vā bhogasampadāhetu vā ārogyasampadāhetu vā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an5.130:2.5_0": "Sīlasampadāhetu vā,",
  "an5.130:2.5_1": "bhikkhave,",
  "an5.130:2.5_2": "sattā diṭṭhisampadāhetu vā kāyassa bhedā paraṁ maraṇā sugatiṁ saggaṁ lokaṁ upapajjanti.",
  "an5.130:2.6_0": "Imā kho, bhikkhave, pañca sampadā”ti.",
  "an5.130:2.7_0": "Dasamaṁ.",
  "an5.130:2.8_0": "Gilānavaggo tatiyo.",
  "an5.130:3.0_0": "Tassuddānaṁ",
  "an5.130:3.1_0": "Gilāno satisūpaṭṭhi,",
  "an5.130:3.2_0": "Dve upaṭṭhākā duvāyusā;",
  "an5.130:3.3_0": "Vapakāsasamaṇasukhā,",
  "an5.130:3.4_0": "Parikuppaṁ byasanena cāti.",
  "an5.131:0.1_0": "Aṅguttara Nikāya 5.131",
  "an5.131:0.2_0": "14. Rājavagga",
  "an5.131:0.3_0": "Paṭhamacakkānuvattanasutta",
  "an5.131:1.1_0": "“Pañcahi, bhikkhave, aṅgehi samannāgato rājā cakkavattī dhammeneva cakkaṁ vatteti;",
  "an5.131:1.2_0": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.",
  "an5.131:2.1_0": "Katamehi pañcahi?",
  "an5.131:2.2_0": "Idha,",
  "an5.131:2.2_1": "bhikkhave,",
  "an5.131:2.2_2": "rājā cakkavattī atthaññū ca hoti,",
  "an5.131:2.2_3": "dhammaññū ca,",
  "an5.131:2.2_4": "mattaññū ca,",
  "an5.131:2.2_5": "kālaññū ca,",
  "an5.131:2.2_6": "parisaññū ca.",
  "an5.131:2.3_0": "Imehi kho, bhikkhave, pañcahi aṅgehi samannāgato rājā cakkavattī dhammeneva cakkaṁ pavatteti;",
  "an5.131:2.4_0": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.",
  "an5.131:3.1_0": "Evamevaṁ kho,",
  "an5.131:3.1_1": "bhikkhave,",
  "an5.131:3.1_2": "pañcahi dhammehi samannāgato tathāgato arahaṁ sammāsambuddho dhammeneva anuttaraṁ dhammacakkaṁ pavatteti;",
  "an5.131:3.2_0": "taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.131:4.1_0": "Katamehi pañcahi?",
  "an5.131:4.2_0": "Idha, bhikkhave, tathāgato arahaṁ sammāsambuddho atthaññū, dhammaññū, mattaññū, kālaññū, parisaññū.",
  "an5.131:4.3_0": "Imehi kho,",
  "an5.131:4.3_1": "bhikkhave,",
  "an5.131:4.3_2": "pañcahi dhammehi samannāgato tathāgato arahaṁ sammāsambuddho dhammeneva anuttaraṁ dhammacakkaṁ pavatteti;",
  "an5.131:4.4_0": "taṁ hoti dhammacakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.",
  "an5.131:4.5_0": "Paṭhamaṁ.",
  "an5.132:0.1_0": "Aṅguttara Nikāya 5.132",
  "an5.132:0.2_0": "14. Rājavagga",
  "an5.132:0.3_0": "Dutiyacakkānuvattanasutta",
  "an5.132:1.1_0": "“Pañcahi,",
  "an5.132:1.1_1": "bhikkhave,",
  "an5.132:1.1_2": "aṅgehi samannāgato rañño cakkavattissa jeṭṭho putto pitarā pavattitaṁ cakkaṁ dhammeneva anuppavatteti;",
  "an5.132:1.2_0": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.",
  "an5.132:2.1_0": "Katamehi pañcahi?",
  "an5.132:2.2_0": "Idha,",
  "an5.132:2.2_1": "bhikkhave,",
  "an5.132:2.2_2": "rañño cakkavattissa jeṭṭho putto atthaññū ca hoti,",
  "an5.132:2.2_3": "dhammaññū ca,",
  "an5.132:2.2_4": "mattaññū ca,",
  "an5.132:2.2_5": "kālaññū ca,",
  "an5.132:2.2_6": "parisaññū ca.",
  "an5.132:2.3_0": "Imehi kho,",
  "an5.132:2.3_1": "bhikkhave,",
  "an5.132:2.3_2": "pañcahi aṅgehi samannāgato rañño cakkavattissa jeṭṭho putto pitarā pavattitaṁ cakkaṁ dhammeneva anuppavatteti;",
  "an5.132:2.4_0": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.",
  "an5.132:3.1_0": "Evamevaṁ kho,",
  "an5.132:3.1_1": "bhikkhave,",
  "an5.132:3.1_2": "pañcahi dhammehi samannāgato sāriputto tathāgatena anuttaraṁ dhammacakkaṁ pavattitaṁ sammadeva anuppavatteti;",
  "an5.132:3.2_0": "taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmiṁ.",
  "an5.132:4.1_0": "Katamehi pañcahi?",
  "an5.132:4.2_0": "Idha, bhikkhave, sāriputto atthaññū, dhammaññū, mattaññū, kālaññū, parisaññū.",
  "an5.132:4.3_0": "Imehi kho,",
  "an5.132:4.3_1": "bhikkhave,",
  "an5.132:4.3_2": "pañcahi dhammehi samannāgato sāriputto tathāgatena anuttaraṁ dhammacakkaṁ pavattitaṁ sammadeva anuppavatteti;",
  "an5.132:4.4_0": "taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.",
  "an5.132:4.5_0": "Dutiyaṁ.",
  "an5.133:0.1_0": "Aṅguttara Nikāya 5.133",
  "an5.133:0.2_0": "14. Rājavagga",
  "an5.133:0.3_0": "Dhammarājāsutta",
  "an5.133:1.1_0": "“Yopi so, bhikkhave, rājā cakkavattī dhammiko dhammarājā, sopi na arājakaṁ cakkaṁ vattetī”ti.",
  "an5.133:1.2_0": "Evaṁ vutte aññataro bhikkhu bhagavantaṁ etadavoca:",
  "an5.133:1.3_0": "“ko pana, bhante, rañño cakkavattissa dhammikassa dhammarañño rājā”ti?",
  "an5.133:1.4_0": "“Dhammo, bhikkhū”ti bhagavā avoca.",
  "an5.133:2.1_0": "“Idha, bhikkhu,",
  "an5.133:2.1_1": "rājā cakkavattī dhammiko dhammarājā dhammaññeva nissāya dhammaṁ sakkaronto dhammaṁ garuṁ karonto dhammaṁ",
  "an5.133:2.1_2": "apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati antojanasmiṁ.",
  "an5.133:3.1_0": "Puna caparaṁ, bhikkhu,",
  "an5.133:3.1_1": "rājā cakkavattī dhammiko dhammarājā dhammaññeva nissāya dhammaṁ sakkaronto dhammaṁ garuṁ karonto dhammaṁ",
  "an5.133:3.1_2": "apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati khattiyesu",
  "an5.133:3.1_3": "anuyantesu …pe…",
  "an5.133:3.1_4": "balakāyasmiṁ brāhmaṇagahapatikesu negamajānapadesu samaṇabrāhmaṇesu migapakkhīsu.",
  "an5.133:3.2_0": "Sa kho so, bhikkhu,",
  "an5.133:3.2_1": "rājā cakkavattī dhammiko dhammarājā dhammaññeva nissāya dhammaṁ sakkaronto dhammaṁ garuṁ karonto dhammaṁ",
  "an5.133:3.2_2": "apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā antojanasmiṁ",
  "an5.133:3.2_3": "dhammikaṁ rakkhāvaraṇaguttiṁ saṁvidahitvā khattiyesu anuyantesu balakāyasmiṁ brāhmaṇagahapatikesu negamajānapadesu",
  "an5.133:3.2_4": "samaṇabrāhmaṇesu migapakkhīsu dhammeneva cakkaṁ pavatteti;",
  "an5.133:3.3_0": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.",
  "an5.133:4.1_0": "Evamevaṁ kho, bhikkhu,",
  "an5.133:4.1_1": "tathāgato arahaṁ sammāsambuddho dhammiko dhammarājā dhammaññeva nissāya dhammaṁ sakkaronto dhammaṁ garuṁ",
  "an5.133:4.1_2": "karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati",
  "an5.133:4.1_3": "bhikkhūsu:",
  "an5.133:4.2_0": "‘evarūpaṁ kāyakammaṁ sevitabbaṁ, evarūpaṁ kāyakammaṁ na sevitabbaṁ;",
  "an5.133:4.3_0": "evarūpaṁ vacīkammaṁ sevitabbaṁ, evarūpaṁ vacīkammaṁ na sevitabbaṁ;",
  "an5.133:4.4_0": "evarūpaṁ manokammaṁ sevitabbaṁ, evarūpaṁ manokammaṁ na sevitabbaṁ;",
  "an5.133:4.5_0": "evarūpo ājīvo sevitabbo, evarūpo ājīvo na sevitabbo;",
  "an5.133:4.6_0": "evarūpo gāmanigamo sevitabbo, evarūpo gāmanigamo na sevitabbo’ti.",
  "an5.133:5.1_0": "Puna caparaṁ, bhikkhu,",
  "an5.133:5.1_1": "tathāgato arahaṁ sammāsambuddho dhammiko dhammarājā dhammaññeva nissāya dhammaṁ sakkaronto dhammaṁ garuṁ",
  "an5.133:5.1_2": "karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati",
  "an5.133:5.1_3": "bhikkhunīsu …pe…",
  "an5.133:5.1_4": "upāsakesu …pe…",
  "an5.133:5.1_5": "upāsikāsu:",
  "an5.133:5.2_0": "‘evarūpaṁ kāyakammaṁ sevitabbaṁ, evarūpaṁ kāyakammaṁ na sevitabbaṁ;",
  "an5.133:5.3_0": "evarūpaṁ vacīkammaṁ sevitabbaṁ, evarūpaṁ vacīkammaṁ na sevitabbaṁ;",
  "an5.133:5.4_0": "evarūpaṁ manokammaṁ sevitabbaṁ, evarūpaṁ manokammaṁ na sevitabbaṁ;",
  "an5.133:5.5_0": "evarūpo ājīvo sevitabbo, evarūpo ājīvo na sevitabbo;",
  "an5.133:5.6_0": "evarūpo gāmanigamo sevitabbo, evarūpo gāmanigamo na sevitabbo’ti.",
  "an5.133:6.1_0": "Sa kho so, bhikkhu,",
  "an5.133:6.1_1": "tathāgato arahaṁ sammāsambuddho dhammiko dhammarājā dhammaññeva nissāya dhammaṁ sakkaronto dhammaṁ garuṁ",
  "an5.133:6.1_2": "karonto dhammaṁ apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā",
  "an5.133:6.1_3": "bhikkhūsu,",
  "an5.133:6.1_4": "dhammikaṁ rakkhāvaraṇaguttiṁ saṁvidahitvā bhikkhunīsu,",
  "an5.133:6.1_5": "dhammikaṁ rakkhāvaraṇaguttiṁ saṁvidahitvā upāsakesu,",
  "an5.133:6.1_6": "dhammikaṁ rakkhāvaraṇaguttiṁ saṁvidahitvā upāsikāsu dhammeneva anuttaraṁ dhammacakkaṁ pavatteti;",
  "an5.133:6.2_0": "taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.",
  "an5.133:6.3_0": "Tatiyaṁ.",
  "an5.134:0.1_0": "Aṅguttara Nikāya 5.134",
  "an5.134:0.2_0": "14. Rājavagga",
  "an5.134:0.3_0": "Yassaṁdisaṁsutta",
  "an5.134:1.1_0": "“Pañcahi,",
  "an5.134:1.1_1": "bhikkhave,",
  "an5.134:1.1_2": "aṅgehi samannāgato rājā khattiyo muddhāvasitto yassaṁ yassaṁ disāyaṁ viharati,",
  "an5.134:1.1_3": "sakasmiṁyeva vijite viharati.",
  "an5.134:2.1_0": "Katamehi pañcahi?",
  "an5.134:2.2_0": "Idha,",
  "an5.134:2.2_1": "bhikkhave,",
  "an5.134:2.2_2": "rājā khattiyo muddhāvasitto ubhato sujāto hoti mātito ca pitito ca,",
  "an5.134:2.2_3": "saṁsuddhagahaṇiko,",
  "an5.134:2.2_4": "yāva sattamā pitāmahayugā akkhitto anupakkuṭṭho jātivādena;",
  "an5.134:2.3_0": "aḍḍho hoti mahaddhano mahābhogo paripuṇṇakosakoṭṭhāgāro;",
  "an5.134:2.4_0": "balavā kho pana hoti caturaṅginiyā senāya samannāgato assavāya ovādapaṭikarāya;",
  "an5.134:2.5_0": "pariṇāyako kho panassa hoti paṇḍito viyatto medhāvī paṭibalo atītānāgatapaccuppanne atthe cintetuṁ;",
  "an5.134:2.6_0": "tassime cattāro dhammā yasaṁ paripācenti.",
  "an5.134:2.7_0": "So iminā yasapañcamena dhammena samannāgato yassaṁ yassaṁ disāyaṁ viharati,",
  "an5.134:2.7_1": "sakasmiṁyeva vijite viharati.",
  "an5.134:2.8_0": "Taṁ kissa hetu?",
  "an5.134:2.9_0": "Evañhetaṁ, bhikkhave, hoti vijitāvīnaṁ.",
  "an5.134:3.1_0": "Evamevaṁ kho,",
  "an5.134:3.1_1": "bhikkhave,",
  "an5.134:3.1_2": "pañcahi dhammehi samannāgato bhikkhu yassaṁ yassaṁ disāyaṁ viharati,",
  "an5.134:3.1_3": "vimuttacittova viharati.",
  "an5.134:3.2_0": "Katamehi pañcahi?",
  "an5.134:3.3_0": "Idha,",
  "an5.134:3.3_1": "bhikkhave,",
  "an5.134:3.3_2": "bhikkhu sīlavā hoti,",
  "an5.134:3.3_3": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an5.134:3.3_4": "samādāya sikkhati sikkhāpadesu—",
  "an5.134:3.4_0": "rājāva khattiyo muddhāvasitto jātisampanno;",
  "an5.134:3.5_0": "bahussuto hoti sutadharo sutasannicayo,",
  "an5.134:3.5_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.134:3.5_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā—",
  "an5.134:3.6_0": "rājāva khattiyo muddhāvasitto aḍḍho mahaddhano mahābhogo paripuṇṇakosakoṭṭhāgāro;",
  "an5.134:3.7_0": "āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu—",
  "an5.134:3.8_0": "rājāva khattiyo muddhāvasitto balasampanno;",
  "an5.134:3.9_0": "paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā—",
  "an5.134:3.10_0": "rājāva khattiyo muddhāvasitto pariṇāyakasampanno;",
  "an5.134:3.11_0": "tassime cattāro dhammā vimuttiṁ paripācenti.",
  "an5.134:3.12_0": "So iminā vimuttipañcamena dhammena samannāgato yassaṁ yassaṁ disāyaṁ viharati vimuttacittova viharati.",
  "an5.134:3.13_0": "Taṁ kissa hetu?",
  "an5.134:3.14_0": "Evañhetaṁ, bhikkhave, hoti vimuttacittānan”ti.",
  "an5.134:3.15_0": "Catutthaṁ.",
  "an5.135:0.1_0": "Aṅguttara Nikāya 5.135",
  "an5.135:0.2_0": "14. Rājavagga",
  "an5.135:0.3_0": "Paṭhamapatthanāsutta",
  "an5.135:1.1_0": "“Pañcahi,",
  "an5.135:1.1_1": "bhikkhave,",
  "an5.135:1.1_2": "aṅgehi samannāgato rañño khattiyassa muddhāvasittassa jeṭṭho putto rajjaṁ pattheti.",
  "an5.135:1.2_0": "Katamehi pañcahi?",
  "an5.135:1.3_0": "Idha,",
  "an5.135:1.3_1": "bhikkhave,",
  "an5.135:1.3_2": "rañño khattiyassa muddhāvasittassa jeṭṭho putto ubhato sujāto hoti mātito ca pitito ca,",
  "an5.135:1.3_3": "saṁsuddhagahaṇiko,",
  "an5.135:1.3_4": "yāva sattamā pitāmahayugā akkhitto anupakkuṭṭho jātivādena;",
  "an5.135:1.4_0": "abhirūpo hoti dassanīyo pāsādiko paramāya vaṇṇapokkharatāya samannāgato;",
  "an5.135:1.5_0": "mātāpitūnaṁ piyo hoti manāpo;",
  "an5.135:1.6_0": "negamajānapadassa piyo hoti manāpo;",
  "an5.135:1.7_0": "yāni tāni raññaṁ khattiyānaṁ muddhāvasittānaṁ sippaṭṭhānāni hatthismiṁ vā assasmiṁ vā rathasmiṁ vā dhanusmiṁ",
  "an5.135:1.7_1": "vā tharusmiṁ vā tattha sikkhito hoti anavayo.",
  "an5.135:2.1_0": "Tassa evaṁ hoti:",
  "an5.135:2.2_0": "‘ahaṁ khomhi ubhato sujāto mātito ca pitito ca,",
  "an5.135:2.2_1": "saṁsuddhagahaṇiko,",
  "an5.135:2.2_2": "yāva sattamā pitāmahayugā akkhitto anupakkuṭṭho jātivādena.",
  "an5.135:2.3_0": "Kasmāhaṁ rajjaṁ na pattheyyaṁ.",
  "an5.135:2.4_0": "Ahaṁ khomhi abhirūpo dassanīyo pāsādiko paramāya vaṇṇapokkharatāya samannāgato.",
  "an5.135:2.5_0": "Kasmāhaṁ rajjaṁ na pattheyyaṁ.",
  "an5.135:2.6_0": "Ahaṁ khomhi mātāpitūnaṁ piyo manāpo.",
  "an5.135:2.7_0": "Kasmāhaṁ rajjaṁ na pattheyyaṁ.",
  "an5.135:2.8_0": "Ahaṁ khomhi negamajānapadassa piyo manāpo.",
  "an5.135:2.9_0": "Kasmāhaṁ rajjaṁ na pattheyyaṁ.",
  "an5.135:2.10_0": "Ahaṁ khomhi yāni tāni raññaṁ khattiyānaṁ muddhāvasittānaṁ sippaṭṭhānāni hatthismiṁ vā assasmiṁ vā rathasmiṁ vā dhanusmiṁ vā tharusmiṁ vā,",
  "an5.135:2.10_1": "tattha sikkhito anavayo.",
  "an5.135:2.11_0": "Kasmāhaṁ rajjaṁ na pattheyyan’ti.",
  "an5.135:2.12_0": "Imehi kho,",
  "an5.135:2.12_1": "bhikkhave,",
  "an5.135:2.12_2": "pañcahi aṅgehi samannāgato rañño khattiyassa muddhāvasittassa jeṭṭho putto rajjaṁ pattheti.",
  "an5.135:3.1_0": "Evamevaṁ kho, bhikkhave, pañcahi dhammehi samannāgato bhikkhu āsavānaṁ khayaṁ pattheti.",
  "an5.135:3.2_0": "Katamehi pañcahi?",
  "an5.135:3.3_0": "Idha, bhikkhave, bhikkhu saddho hoti, saddahati tathāgatassa bodhiṁ:",
  "an5.135:3.4_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "an5.135:3.5_0": "Appābādho hoti appātaṅko,",
  "an5.135:3.5_1": "samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya;",
  "an5.135:3.6_0": "asaṭho hoti amāyāvī, yathābhūtaṁ attānaṁ āvikattā satthari vā viññūsu vā sabrahmacārīsu;",
  "an5.135:3.7_0": "āraddhavīriyo viharati akusalānaṁ dhammānaṁ pahānāya,",
  "an5.135:3.7_1": "kusalānaṁ dhammānaṁ upasampadāya,",
  "an5.135:3.7_2": "thāmavā daḷhaparakkamo anikkhittadhuro kusalesu dhammesu;",
  "an5.135:3.8_0": "paññavā hoti udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.135:4.1_0": "Tassa evaṁ hoti:",
  "an5.135:4.2_0": "‘ahaṁ khomhi saddho, saddahāmi tathāgatassa bodhiṁ:",
  "an5.135:4.3_0": "“itipi so bhagavā arahaṁ sammāsambuddho …pe… satthā devamanussānaṁ buddho bhagavā”ti.",
  "an5.135:4.4_0": "Kasmāhaṁ āsavānaṁ khayaṁ na pattheyyaṁ.",
  "an5.135:4.5_0": "Ahaṁ khomhi appābādho appātaṅko samavepākiniyā gahaṇiyā samannāgato nātisītāya nāccuṇhāya majjhimāya padhānakkhamāya.",
  "an5.135:4.6_0": "Kasmāhaṁ āsavānaṁ khayaṁ na pattheyyaṁ.",
  "an5.135:4.7_0": "Ahaṁ khomhi asaṭho amāyāvī yathābhūtaṁ attānaṁ āvikattā satthari vā viññūsu vā sabrahmacārīsu.",
  "an5.135:4.8_0": "Kasmāhaṁ āsavānaṁ khayaṁ na pattheyyaṁ.",
  "an5.135:4.9_0": "Ahaṁ khomhi āraddhavīriyo viharāmi akusalānaṁ dhammānaṁ pahānāya,",
  "an5.135:4.9_1": "kusalānaṁ dhammānaṁ upasampadāya,",
  "an5.135:4.9_2": "thāmavā daḷhaparakkamo anikkhittadhuro kusalesu dhammesu.",
  "an5.135:4.10_0": "Kasmāhaṁ āsavānaṁ khayaṁ na pattheyyaṁ.",
  "an5.135:4.11_0": "Ahaṁ khomhi paññavā udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.135:4.12_0": "Kasmāhaṁ āsavānaṁ khayaṁ na pattheyyan’ti.",
  "an5.135:4.13_0": "Imehi kho, bhikkhave, pañcahi dhammehi samannāgato bhikkhu āsavānaṁ khayaṁ patthetī”ti.",
  "an5.135:4.14_0": "Pañcamaṁ.",
  "an5.136:0.1_0": "Aṅguttara Nikāya 5.136",
  "an5.136:0.2_0": "14. Rājavagga",
  "an5.136:0.3_0": "Dutiyapatthanāsutta",
  "an5.136:1.1_0": "“Pañcahi,",
  "an5.136:1.1_1": "bhikkhave,",
  "an5.136:1.1_2": "aṅgehi samannāgato rañño khattiyassa muddhāvasittassa jeṭṭho putto oparajjaṁ pattheti.",
  "an5.136:1.2_0": "Katamehi pañcahi?",
  "an5.136:1.3_0": "Idha,",
  "an5.136:1.3_1": "bhikkhave,",
  "an5.136:1.3_2": "rañño khattiyassa muddhāvasittassa jeṭṭho putto ubhato sujāto hoti mātito ca pitito ca,",
  "an5.136:1.3_3": "saṁsuddhagahaṇiko,",
  "an5.136:1.3_4": "yāva sattamā pitāmahayugā akkhitto anupakkuṭṭho jātivādena;",
  "an5.136:1.4_0": "abhirūpo hoti dassanīyo pāsādiko paramāya vaṇṇapokkharatāya samannāgato;",
  "an5.136:1.5_0": "mātāpitūnaṁ piyo hoti manāpo,",
  "an5.136:1.6_0": "balakāyassa piyo hoti manāpo;",
  "an5.136:1.7_0": "paṇḍito hoti viyatto medhāvī paṭibalo atītānāgatapaccuppanne atthe cintetuṁ.",
  "an5.136:2.1_0": "Tassa evaṁ hoti:",
  "an5.136:2.2_0": "‘ahaṁ khomhi ubhato sujāto mātito ca pitito ca,",
  "an5.136:2.2_1": "saṁsuddhagahaṇiko,",
  "an5.136:2.2_2": "yāva sattamā pitāmahayugā akkhitto anupakkuṭṭho jātivādena.",
  "an5.136:2.3_0": "Kasmāhaṁ oparajjaṁ na pattheyyaṁ.",
  "an5.136:2.4_0": "Ahaṁ khomhi abhirūpo dassanīyo pāsādiko paramāya vaṇṇapokkharatāya samannāgato.",
  "an5.136:2.5_0": "Kasmāhaṁ oparajjaṁ na pattheyyaṁ.",
  "an5.136:2.6_0": "Ahaṁ khomhi mātāpitūnaṁ piyo manāpo.",
  "an5.136:2.7_0": "Kasmāhaṁ oparajjaṁ na pattheyyaṁ.",
  "an5.136:2.8_0": "Ahaṁ khomhi balakāyassa piyo manāpo.",
  "an5.136:2.9_0": "Kasmāhaṁ oparajjaṁ na pattheyyaṁ.",
  "an5.136:2.10_0": "Ahaṁ khomhi paṇḍito viyatto medhāvī paṭibalo atītānāgatapaccuppanne atthe cintetuṁ.",
  "an5.136:2.11_0": "Kasmāhaṁ oparajjaṁ na pattheyyan’ti.",
  "an5.136:2.12_0": "Imehi kho,",
  "an5.136:2.12_1": "bhikkhave,",
  "an5.136:2.12_2": "pañcahi aṅgehi samannāgato rañño khattiyassa muddhāvasittassa jeṭṭho putto oparajjaṁ pattheti.",
  "an5.136:3.1_0": "Evamevaṁ kho, bhikkhave, pañcahi dhammehi samannāgato bhikkhu āsavānaṁ khayaṁ pattheti.",
  "an5.136:3.2_0": "Katamehi pañcahi?",
  "an5.136:3.3_0": "Idha, bhikkhave, bhikkhu sīlavā hoti …pe… samādāya sikkhati sikkhāpadesu;",
  "an5.136:3.4_0": "bahussuto hoti …pe… diṭṭhiyā suppaṭividdhā;",
  "an5.136:3.5_0": "catūsu satipaṭṭhānesu suppatiṭṭhitacitto hoti;",
  "an5.136:3.6_0": "āraddhavīriyo viharati akusalānaṁ dhammānaṁ pahānāya,",
  "an5.136:3.6_1": "kusalānaṁ dhammānaṁ upasampadāya,",
  "an5.136:3.6_2": "thāmavā daḷhaparakkamo anikkhittadhuro kusalesu dhammesu;",
  "an5.136:3.7_0": "paññavā hoti, udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.136:4.1_0": "Tassa evaṁ hoti:",
  "an5.136:4.2_0": "‘ahaṁ khomhi sīlavā,",
  "an5.136:4.2_1": "pātimokkhasaṁvarasaṁvuto viharāmi ācāragocarasampanno aṇumattesu vajjesu bhayadassāvī,",
  "an5.136:4.2_2": "samādāya sikkhāmi sikkhāpadesu.",
  "an5.136:4.3_0": "Kasmāhaṁ āsavānaṁ khayaṁ na pattheyyaṁ.",
  "an5.136:4.4_0": "Ahaṁ khomhi bahussuto sutadharo sutasannicayo,",
  "an5.136:4.4_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.136:4.4_2": "tathārūpā me dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā.",
  "an5.136:4.5_0": "Kasmāhaṁ āsavānaṁ khayaṁ na pattheyyaṁ.",
  "an5.136:4.6_0": "Ahaṁ khomhi catūsu satipaṭṭhānesu suppatiṭṭhitacitto.",
  "an5.136:4.7_0": "Kasmāhaṁ āsavānaṁ khayaṁ na pattheyyaṁ.",
  "an5.136:4.8_0": "Ahaṁ khomhi āraddhavīriyo viharāmi akusalānaṁ dhammānaṁ pahānāya,",
  "an5.136:4.8_1": "kusalānaṁ dhammānaṁ upasampadāya,",
  "an5.136:4.8_2": "thāmavā daḷhaparakkamo anikkhittadhuro kusalesu dhammesu.",
  "an5.136:4.9_0": "Kasmāhaṁ āsavānaṁ khayaṁ na pattheyyaṁ.",
  "an5.136:4.10_0": "Ahaṁ khomhi paññavā udayatthagāminiyā paññāya samannāgato ariyāya nibbedhikāya sammā dukkhakkhayagāminiyā.",
  "an5.136:4.11_0": "Kasmāhaṁ āsavānaṁ khayaṁ na pattheyyan’ti.",
  "an5.136:4.12_0": "Imehi kho, bhikkhave, pañcahi dhammehi samannāgato bhikkhu āsavānaṁ khayaṁ patthetī”ti.",
  "an5.136:4.13_0": "Chaṭṭhaṁ.",
  "an5.137:0.1_0": "Aṅguttara Nikāya 5.137",
  "an5.137:0.2_0": "14. Rājavagga",
  "an5.137:0.3_0": "Appaṁsupatisutta",
  "an5.137:1.1_0": "“Pañcime, bhikkhave, appaṁ rattiyā supanti, bahuṁ jagganti.",
  "an5.137:1.2_0": "Katame pañca?",
  "an5.137:1.3_0": "Itthī, bhikkhave, purisādhippāyā appaṁ rattiyā supati, bahuṁ jaggati.",
  "an5.137:1.4_0": "Puriso, bhikkhave, itthādhippāyo appaṁ rattiyā supati, bahuṁ jaggati.",
  "an5.137:1.5_0": "Coro, bhikkhave, ādānādhippāyo appaṁ rattiyā supati, bahuṁ jaggati.",
  "an5.137:1.6_0": "Rājā, bhikkhave, rājakaraṇīyesu yutto appaṁ rattiyā supati, bahuṁ jaggati.",
  "an5.137:1.7_0": "Bhikkhu, bhikkhave, visaṁyogādhippāyo appaṁ rattiyā supati, bahuṁ jaggati.",
  "an5.137:1.8_0": "Ime kho, bhikkhave, pañca appaṁ rattiyā supanti, bahuṁ jaggantī”ti.",
  "an5.137:1.9_0": "Sattamaṁ.",
  "an5.138:0.1_0": "Aṅguttara Nikāya 5.138",
  "an5.138:0.2_0": "14. Rājavagga",
  "an5.138:0.3_0": "Bhattādakasutta",
  "an5.138:1.1_0": "“Pañcahi,",
  "an5.138:1.1_1": "bhikkhave,",
  "an5.138:1.1_2": "aṅgehi samannāgato rañño nāgo bhattādako ca hoti okāsapharaṇo ca laṇḍasāraṇo ca salākaggāhī ca rañño nāgotveva saṅkhaṁ gacchati.",
  "an5.138:1.2_0": "Katamehi pañcahi?",
  "an5.138:1.3_0": "Idha,",
  "an5.138:1.3_1": "bhikkhave,",
  "an5.138:1.3_2": "rañño nāgo akkhamo hoti rūpānaṁ,",
  "an5.138:1.3_3": "akkhamo saddānaṁ,",
  "an5.138:1.3_4": "akkhamo gandhānaṁ,",
  "an5.138:1.3_5": "akkhamo rasānaṁ,",
  "an5.138:1.3_6": "akkhamo phoṭṭhabbānaṁ.",
  "an5.138:1.4_0": "Imehi kho,",
  "an5.138:1.4_1": "bhikkhave,",
  "an5.138:1.4_2": "pañcahi aṅgehi samannāgato rañño nāgo bhattādako ca okāsapharaṇo ca laṇḍasāraṇo ca salākaggāhī ca,",
  "an5.138:1.4_3": "rañño nāgotveva saṅkhaṁ gacchati.",
  "an5.138:2.1_0": "Evamevaṁ kho,",
  "an5.138:2.1_1": "bhikkhave,",
  "an5.138:2.1_2": "pañcahi dhammehi samannāgato bhikkhu bhattādako ca hoti,",
  "an5.138:2.1_3": "okāsapharaṇo ca mañcapīṭhamaddano ca salākaggāhī ca,",
  "an5.138:2.1_4": "bhikkhutveva saṅkhaṁ gacchati.",
  "an5.138:2.2_0": "Katamehi pañcahi?",
  "an5.138:2.3_0": "Idha,",
  "an5.138:2.3_1": "bhikkhave,",
  "an5.138:2.3_2": "bhikkhu akkhamo hoti rūpānaṁ,",
  "an5.138:2.3_3": "akkhamo saddānaṁ,",
  "an5.138:2.3_4": "akkhamo gandhānaṁ,",
  "an5.138:2.3_5": "akkhamo rasānaṁ,",
  "an5.138:2.3_6": "akkhamo phoṭṭhabbānaṁ.",
  "an5.138:2.4_0": "Imehi kho,",
  "an5.138:2.4_1": "bhikkhave,",
  "an5.138:2.4_2": "pañcahi dhammehi samannāgato bhikkhu bhattādako ca hoti okāsapharaṇo ca mañcapīṭhamaddano ca salākaggāhī ca,",
  "an5.138:2.4_3": "bhikkhutveva saṅkhaṁ gacchatī”ti.",
  "an5.138:2.5_0": "Aṭṭhamaṁ.",
  "an5.139:0.1_0": "Aṅguttara Nikāya 5.139",
  "an5.139:0.2_0": "14. Rājavagga",
  "an5.139:0.3_0": "Akkhamasutta",
  "an5.139:1.1_0": "“Pañcahi,",
  "an5.139:1.1_1": "bhikkhave,",
  "an5.139:1.1_2": "aṅgehi samannāgato rañño nāgo na rājāraho hoti na rājabhoggo,",
  "an5.139:1.1_3": "na rañño aṅgaṁtveva saṅkhaṁ gacchati.",
  "an5.139:1.2_0": "Katamehi pañcahi?",
  "an5.139:1.3_0": "Idha,",
  "an5.139:1.3_1": "bhikkhave,",
  "an5.139:1.3_2": "rañño nāgo akkhamo hoti rūpānaṁ,",
  "an5.139:1.3_3": "akkhamo saddānaṁ,",
  "an5.139:1.3_4": "akkhamo gandhānaṁ,",
  "an5.139:1.3_5": "akkhamo rasānaṁ,",
  "an5.139:1.3_6": "akkhamo phoṭṭhabbānaṁ.",
  "an5.139:2.1_0": "Kathañca, bhikkhave, rañño nāgo akkhamo hoti rūpānaṁ?",
  "an5.139:2.2_0": "Idha,",
  "an5.139:2.2_1": "bhikkhave,",
  "an5.139:2.2_2": "rañño nāgo saṅgāmagato hatthikāyaṁ vā disvā assakāyaṁ vā disvā rathakāyaṁ vā disvā pattikāyaṁ vā disvā saṁsīdati visīdati,",
  "an5.139:2.2_3": "na santhambhati na sakkoti saṅgāmaṁ otarituṁ.",
  "an5.139:2.3_0": "Evaṁ kho, bhikkhave, rañño nāgo akkhamo hoti rūpānaṁ.",
  "an5.139:3.1_0": "Kathañca, bhikkhave, rañño nāgo akkhamo hoti saddānaṁ?",
  "an5.139:3.2_0": "Idha,",
  "an5.139:3.2_1": "bhikkhave,",
  "an5.139:3.2_2": "rañño nāgo saṅgāmagato hatthisaddaṁ vā sutvā assasaddaṁ vā sutvā rathasaddaṁ vā sutvā pattisaddaṁ vā",
  "an5.139:3.2_3": "sutvā bheripaṇavasaṅkhatiṇavaninnādasaddaṁ vā sutvā saṁsīdati visīdati,",
  "an5.139:3.2_4": "na santhambhati na sakkoti saṅgāmaṁ otarituṁ.",
  "an5.139:3.3_0": "Evaṁ kho, bhikkhave, rañño nāgo akkhamo hoti saddānaṁ.",
  "an5.139:4.1_0": "Kathañca, bhikkhave, rañño nāgo akkhamo hoti gandhānaṁ?",
  "an5.139:4.2_0": "Idha,",
  "an5.139:4.2_1": "bhikkhave,",
  "an5.139:4.2_2": "rañño nāgo saṅgāmagato ye te rañño nāgā abhijātā saṅgāmāvacarā tesaṁ muttakarīsassa gandhaṁ ghāyitvā saṁsīdati visīdati,",
  "an5.139:4.2_3": "na santhambhati na sakkoti saṅgāmaṁ otarituṁ.",
  "an5.139:4.3_0": "Evaṁ kho, bhikkhave, rañño nāgo akkhamo hoti gandhānaṁ.",
  "an5.139:5.1_0": "Kathañca, bhikkhave, rañño nāgo akkhamo hoti rasānaṁ?",
  "an5.139:5.2_0": "Idha,",
  "an5.139:5.2_1": "bhikkhave,",
  "an5.139:5.2_2": "rañño nāgo saṅgāmagato ekissā vā tiṇodakadattiyā vimānito dvīhi vā tīhi vā catūhi vā pañcahi vā tiṇodakadattīhi vimānito saṁsīdati visīdati,",
  "an5.139:5.2_3": "na santhambhati na sakkoti saṅgāmaṁ otarituṁ.",
  "an5.139:5.3_0": "Evaṁ kho, bhikkhave, rañño nāgo akkhamo hoti rasānaṁ.",
  "an5.139:6.1_0": "Kathañca, bhikkhave, rañño nāgo akkhamo hoti phoṭṭhabbānaṁ?",
  "an5.139:6.2_0": "Idha,",
  "an5.139:6.2_1": "bhikkhave,",
  "an5.139:6.2_2": "rañño nāgo saṅgāmagato ekena vā saravegena viddho,",
  "an5.139:6.2_3": "dvīhi vā tīhi vā catūhi vā pañcahi vā saravegehi viddho saṁsīdati visīdati,",
  "an5.139:6.2_4": "na santhambhati na sakkoti saṅgāmaṁ otarituṁ.",
  "an5.139:6.3_0": "Evaṁ kho, bhikkhave, rañño nāgo akkhamo hoti phoṭṭhabbānaṁ.",
  "an5.139:7.1_0": "Imehi kho,",
  "an5.139:7.1_1": "bhikkhave,",
  "an5.139:7.1_2": "pañcahi aṅgehi samannāgato rañño nāgo na rājāraho hoti na rājabhoggo na rañño aṅgaṁtveva saṅkhaṁ gacchati.",
  "an5.139:8.1_0": "Evamevaṁ kho,",
  "an5.139:8.1_1": "bhikkhave,",
  "an5.139:8.1_2": "pañcahi aṅgehi samannāgato bhikkhu na āhuneyyo hoti na pāhuneyyo na dakkhiṇeyyo na añjalikaraṇīyo na anuttaraṁ puññakkhettaṁ lokassa.",
  "an5.139:8.2_0": "Katamehi pañcahi?",
  "an5.139:8.3_0": "Idha,",
  "an5.139:8.3_1": "bhikkhave,",
  "an5.139:8.3_2": "bhikkhu akkhamo hoti rūpānaṁ,",
  "an5.139:8.3_3": "akkhamo saddānaṁ,",
  "an5.139:8.3_4": "akkhamo gandhānaṁ,",
  "an5.139:8.3_5": "akkhamo rasānaṁ,",
  "an5.139:8.3_6": "akkhamo phoṭṭhabbānaṁ.",
  "an5.139:9.1_0": "Kathañca, bhikkhave, bhikkhu akkhamo hoti rūpānaṁ?",
  "an5.139:9.2_0": "Idha,",
  "an5.139:9.2_1": "bhikkhave,",
  "an5.139:9.2_2": "bhikkhu cakkhunā rūpaṁ disvā rajanīye rūpe sārajjati,",
  "an5.139:9.2_3": "na sakkoti cittaṁ samādahituṁ.",
  "an5.139:9.3_0": "Evaṁ kho, bhikkhave, bhikkhu akkhamo hoti rūpānaṁ.",
  "an5.139:10.1_0": "Kathañca, bhikkhave, bhikkhu akkhamo hoti saddānaṁ?",
  "an5.139:10.2_0": "Idha,",
  "an5.139:10.2_1": "bhikkhave,",
  "an5.139:10.2_2": "bhikkhu sotena saddaṁ sutvā rajanīye sadde sārajjati,",
  "an5.139:10.2_3": "na sakkoti cittaṁ samādahituṁ.",
  "an5.139:10.3_0": "Evaṁ kho, bhikkhave, bhikkhu akkhamo hoti saddānaṁ.",
  "an5.139:11.1_0": "Kathañca, bhikkhave, bhikkhu akkhamo hoti gandhānaṁ?",
  "an5.139:11.2_0": "Idha,",
  "an5.139:11.2_1": "bhikkhave,",
  "an5.139:11.2_2": "bhikkhu ghānena gandhaṁ ghāyitvā rajanīye gandhe sārajjati,",
  "an5.139:11.2_3": "na sakkoti cittaṁ samādahituṁ.",
  "an5.139:11.3_0": "Evaṁ kho, bhikkhave, bhikkhu akkhamo hoti gandhānaṁ.",
  "an5.139:12.1_0": "Kathañca, bhikkhave, bhikkhu akkhamo hoti rasānaṁ?",
  "an5.139:12.2_0": "Idha,",
  "an5.139:12.2_1": "bhikkhave,",
  "an5.139:12.2_2": "bhikkhu jivhāya rasaṁ sāyitvā rajanīye rase sārajjati,",
  "an5.139:12.2_3": "na sakkoti cittaṁ samādahituṁ.",
  "an5.139:12.3_0": "Evaṁ kho, bhikkhave, bhikkhu akkhamo hoti rasānaṁ.",
  "an5.139:13.1_0": "Kathañca, bhikkhave, bhikkhu akkhamo hoti phoṭṭhabbānaṁ?",
  "an5.139:13.2_0": "Idha,",
  "an5.139:13.2_1": "bhikkhave,",
  "an5.139:13.2_2": "bhikkhu kāyena phoṭṭhabbaṁ phusitvā rajanīye phoṭṭhabbe sārajjati,",
  "an5.139:13.2_3": "na sakkoti cittaṁ samādahituṁ.",
  "an5.139:13.3_0": "Evaṁ kho, bhikkhave, bhikkhu akkhamo hoti phoṭṭhabbānaṁ.",
  "an5.139:14.1_0": "Imehi kho,",
  "an5.139:14.1_1": "bhikkhave,",
  "an5.139:14.1_2": "pañcahi dhammehi samannāgato bhikkhu na āhuneyyo hoti na pāhuneyyo na dakkhiṇeyyo na añjalikaraṇīyo na anuttaraṁ puññakkhettaṁ lokassa.",
  "an5.139:15.1_0": "Pañcahi,",
  "an5.139:15.1_1": "bhikkhave,",
  "an5.139:15.1_2": "aṅgehi samannāgato rañño nāgo rājāraho hoti rājabhoggo,",
  "an5.139:15.1_3": "rañño aṅgaṁtveva saṅkhaṁ gacchati.",
  "an5.139:15.2_0": "Katamehi pañcahi?",
  "an5.139:15.3_0": "Idha,",
  "an5.139:15.3_1": "bhikkhave,",
  "an5.139:15.3_2": "rañño nāgo khamo hoti rūpānaṁ,",
  "an5.139:15.3_3": "khamo saddānaṁ,",
  "an5.139:15.3_4": "khamo gandhānaṁ,",
  "an5.139:15.3_5": "khamo rasānaṁ,",
  "an5.139:15.3_6": "khamo phoṭṭhabbānaṁ.",
  "an5.139:16.1_0": "Kathañca, bhikkhave, rañño nāgo khamo hoti rūpānaṁ?",
  "an5.139:16.2_0": "Idha,",
  "an5.139:16.2_1": "bhikkhave,",
  "an5.139:16.2_2": "rañño nāgo saṅgāmagato hatthikāyaṁ vā disvā assakāyaṁ vā disvā rathakāyaṁ vā disvā pattikāyaṁ vā disvā na saṁsīdati na visīdati,",
  "an5.139:16.2_3": "santhambhati sakkoti saṅgāmaṁ otarituṁ.",
  "an5.139:16.3_0": "Evaṁ kho, bhikkhave, rañño nāgo khamo hoti rūpānaṁ.",
  "an5.139:17.1_0": "Kathañca, bhikkhave, rañño nāgo khamo hoti saddānaṁ?",
  "an5.139:17.2_0": "Idha,",
  "an5.139:17.2_1": "bhikkhave,",
  "an5.139:17.2_2": "rañño nāgo saṅgāmagato hatthisaddaṁ vā sutvā assasaddaṁ vā sutvā rathasaddaṁ vā sutvā pattisaddaṁ vā",
  "an5.139:17.2_3": "sutvā bheripaṇavasaṅkhatiṇavaninnādasaddaṁ vā sutvā na saṁsīdati na visīdati,",
  "an5.139:17.2_4": "santhambhati sakkoti saṅgāmaṁ otarituṁ.",
  "an5.139:17.3_0": "Evaṁ kho, bhikkhave, rañño nāgo khamo hoti saddānaṁ.",
  "an5.139:18.1_0": "Kathañca, bhikkhave, rañño nāgo khamo hoti gandhānaṁ?",
  "an5.139:18.2_0": "Idha,",
  "an5.139:18.2_1": "bhikkhave,",
  "an5.139:18.2_2": "rañño nāgo saṅgāmagato ye te rañño nāgā abhijātā saṅgāmāvacarā tesaṁ muttakarīsassa gandhaṁ ghāyitvā na saṁsīdati na visīdati,",
  "an5.139:18.2_3": "santhambhati sakkoti saṅgāmaṁ otarituṁ.",
  "an5.139:18.3_0": "Evaṁ kho, bhikkhave, rañño nāgo khamo hoti gandhānaṁ.",
  "an5.139:19.1_0": "Kathañca, bhikkhave, rañño nāgo khamo hoti rasānaṁ?",
  "an5.139:19.2_0": "Idha,",
  "an5.139:19.2_1": "bhikkhave,",
  "an5.139:19.2_2": "rañño nāgo saṅgāmagato ekissā vā tiṇodakadattiyā vimānito dvīhi vā tīhi vā catūhi vā pañcahi vā tiṇodakadattīhi vimānito na saṁsīdati na visīdati,",
  "an5.139:19.2_3": "santhambhati sakkoti saṅgāmaṁ otarituṁ.",
  "an5.139:19.3_0": "Evaṁ kho, bhikkhave, rañño nāgo khamo hoti rasānaṁ.",
  "an5.139:20.1_0": "Kathañca, bhikkhave, rañño nāgo khamo hoti phoṭṭhabbānaṁ?",
  "an5.139:20.2_0": "Idha,",
  "an5.139:20.2_1": "bhikkhave,",
  "an5.139:20.2_2": "rañño nāgo saṅgāmagato ekena vā saravegena viddho,",
  "an5.139:20.2_3": "dvīhi vā tīhi vā catūhi vā pañcahi vā saravegehi viddho na saṁsīdati na visīdati,",
  "an5.139:20.2_4": "santhambhati sakkoti saṅgāmaṁ otarituṁ.",
  "an5.139:20.3_0": "Evaṁ kho, bhikkhave, rañño nāgo khamo hoti phoṭṭhabbānaṁ.",
  "an5.139:21.1_0": "Imehi kho,",
  "an5.139:21.1_1": "bhikkhave,",
  "an5.139:21.1_2": "pañcahi aṅgehi samannāgato rañño nāgo rājāraho hoti rājabhoggo,",
  "an5.139:21.1_3": "rañño aṅgaṁtveva saṅkhaṁ gacchati.",
  "an5.139:22.1_0": "Evamevaṁ kho,",
  "an5.139:22.1_1": "bhikkhave,",
  "an5.139:22.1_2": "pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an5.139:22.2_0": "Katamehi pañcahi?",
  "an5.139:22.3_0": "Idha,",
  "an5.139:22.3_1": "bhikkhave,",
  "an5.139:22.3_2": "bhikkhu khamo hoti rūpānaṁ,",
  "an5.139:22.3_3": "khamo saddānaṁ,",
  "an5.139:22.3_4": "khamo gandhānaṁ,",
  "an5.139:22.3_5": "khamo rasānaṁ,",
  "an5.139:22.3_6": "khamo phoṭṭhabbānaṁ.",
  "an5.139:23.1_0": "Kathañca, bhikkhave, bhikkhu khamo hoti rūpānaṁ?",
  "an5.139:23.2_0": "Idha,",
  "an5.139:23.2_1": "bhikkhave,",
  "an5.139:23.2_2": "bhikkhu cakkhunā rūpaṁ disvā rajanīye rūpe na sārajjati,",
  "an5.139:23.2_3": "sakkoti cittaṁ samādahituṁ.",
  "an5.139:23.3_0": "Evaṁ kho, bhikkhave, bhikkhu khamo hoti rūpānaṁ.",
  "an5.139:24.1_0": "Kathañca, bhikkhave, bhikkhu khamo hoti saddānaṁ?",
  "an5.139:24.2_0": "Idha,",
  "an5.139:24.2_1": "bhikkhave,",
  "an5.139:24.2_2": "bhikkhu sotena saddaṁ sutvā rajanīye sadde na sārajjati,",
  "an5.139:24.2_3": "sakkoti cittaṁ samādahituṁ.",
  "an5.139:24.3_0": "Evaṁ kho, bhikkhave, bhikkhu khamo hoti saddānaṁ.",
  "an5.139:25.1_0": "Kathañca, bhikkhave, bhikkhu khamo hoti gandhānaṁ.",
  "an5.139:25.2_0": "Idha,",
  "an5.139:25.2_1": "bhikkhave,",
  "an5.139:25.2_2": "bhikkhu ghānena gandhaṁ ghāyitvā rajanīye gandhe na sārajjati,",
  "an5.139:25.2_3": "sakkoti cittaṁ samādahituṁ.",
  "an5.139:25.3_0": "Evaṁ kho, bhikkhave, bhikkhu khamo hoti gandhānaṁ.",
  "an5.139:26.1_0": "Kathañca, bhikkhave, bhikkhu khamo hoti rasānaṁ?",
  "an5.139:26.2_0": "Idha,",
  "an5.139:26.2_1": "bhikkhave,",
  "an5.139:26.2_2": "bhikkhu jivhāya rasaṁ sāyitvā rajanīye rase na sārajjati,",
  "an5.139:26.2_3": "sakkoti cittaṁ samādahituṁ.",
  "an5.139:26.3_0": "Evaṁ kho, bhikkhave, bhikkhu khamo hoti rasānaṁ.",
  "an5.139:27.1_0": "Kathañca, bhikkhave, bhikkhu khamo hoti phoṭṭhabbānaṁ?",
  "an5.139:27.2_0": "Idha,",
  "an5.139:27.2_1": "bhikkhave,",
  "an5.139:27.2_2": "bhikkhu kāyena phoṭṭhabbaṁ phusitvā rajanīye phoṭṭhabbe na sārajjati,",
  "an5.139:27.2_3": "sakkoti cittaṁ samādahituṁ.",
  "an5.139:27.3_0": "Evaṁ kho, bhikkhave, bhikkhu khamo hoti phoṭṭhabbānaṁ.",
  "an5.139:28.1_0": "Imehi kho,",
  "an5.139:28.1_1": "bhikkhave,",
  "an5.139:28.1_2": "pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an5.139:28.2_0": "Navamaṁ.",
  "an5.140:0.1_0": "Aṅguttara Nikāya 5.140",
  "an5.140:0.2_0": "14. Rājavagga",
  "an5.140:0.3_0": "Sotasutta",
  "an5.140:1.1_0": "“Pañcahi,",
  "an5.140:1.1_1": "bhikkhave,",
  "an5.140:1.1_2": "aṅgehi samannāgato rañño nāgo rājāraho hoti rājabhoggo,",
  "an5.140:1.1_3": "rañño aṅgaṁtveva saṅkhaṁ gacchati.",
  "an5.140:1.2_0": "Katamehi pañcahi?",
  "an5.140:1.3_0": "Idha, bhikkhave, rañño nāgo sotā ca hoti, hantā ca, rakkhitā ca, khantā ca, gantā ca.",
  "an5.140:2.1_0": "Kathañca, bhikkhave, rañño nāgo sotā hoti?",
  "an5.140:2.2_0": "Idha, bhikkhave, rañño nāgo yamenaṁ hatthidammasārathi kāraṇaṁ kāreti—",
  "an5.140:2.3_0": "yadi vā katapubbaṁ yadi vā akatapubbaṁ—",
  "an5.140:2.4_0": "taṁ aṭṭhiṁ katvā manasi katvā sabbaṁ cetasā samannāharitvā ohitasoto suṇāti.",
  "an5.140:2.5_0": "Evaṁ kho, bhikkhave, rañño nāgo sotā hoti.",
  "an5.140:3.1_0": "Kathañca, bhikkhave, rañño nāgo hantā hoti?",
  "an5.140:3.2_0": "Idha,",
  "an5.140:3.2_1": "bhikkhave,",
  "an5.140:3.2_2": "rañño nāgo saṅgāmagato hatthimpi hanati,",
  "an5.140:3.2_3": "hatthāruhampi hanati,",
  "an5.140:3.2_4": "assampi hanati,",
  "an5.140:3.2_5": "assāruhampi hanati,",
  "an5.140:3.2_6": "rathampi hanati,",
  "an5.140:3.2_7": "rathikampi hanati,",
  "an5.140:3.2_8": "pattikampi hanati.",
  "an5.140:3.3_0": "Evaṁ kho, bhikkhave, rañño nāgo hantā hoti.",
  "an5.140:4.1_0": "Kathañca, bhikkhave, rañño nāgo rakkhitā hoti?",
  "an5.140:4.2_0": "Idha,",
  "an5.140:4.2_1": "bhikkhave,",
  "an5.140:4.2_2": "rañño nāgo saṅgāmagato rakkhati purimaṁ kāyaṁ,",
  "an5.140:4.2_3": "rakkhati pacchimaṁ kāyaṁ,",
  "an5.140:4.2_4": "rakkhati purime pāde,",
  "an5.140:4.2_5": "rakkhati pacchime pāde,",
  "an5.140:4.2_6": "rakkhati sīsaṁ,",
  "an5.140:4.2_7": "rakkhati kaṇṇe,",
  "an5.140:4.2_8": "rakkhati dante,",
  "an5.140:4.2_9": "rakkhati soṇḍaṁ,",
  "an5.140:4.2_10": "rakkhati vāladhiṁ,",
  "an5.140:4.2_11": "rakkhati hatthāruhaṁ.",
  "an5.140:4.3_0": "Evaṁ kho, bhikkhave, rañño nāgo rakkhitā hoti.",
  "an5.140:5.1_0": "Kathañca, bhikkhave, rañño nāgo khantā hoti?",
  "an5.140:5.2_0": "Idha,",
  "an5.140:5.2_1": "bhikkhave,",
  "an5.140:5.2_2": "rañño nāgo saṅgāmagato khamo hoti sattippahārānaṁ asippahārānaṁ usuppahārānaṁ pharasuppahārānaṁ bheripaṇavasaṅkhatiṇavaninnādasaddānaṁ.",
  "an5.140:5.3_0": "Evaṁ kho, bhikkhave, rañño nāgo khantā hoti.",
  "an5.140:6.1_0": "Kathañca, bhikkhave, rañño nāgo gantā hoti?",
  "an5.140:6.2_0": "Idha, bhikkhave, rañño nāgo yamenaṁ hatthidammasārathi disaṁ peseti—",
  "an5.140:6.3_0": "yadi vā gatapubbaṁ yadi vā agatapubbaṁ—",
  "an5.140:6.4_0": "taṁ khippameva gantā hoti.",
  "an5.140:6.5_0": "Evaṁ kho, bhikkhave, rañño nāgo gantā hoti.",
  "an5.140:7.1_0": "Imehi kho,",
  "an5.140:7.1_1": "bhikkhave,",
  "an5.140:7.1_2": "pañcahi aṅgehi samannāgato rañño nāgo rājāraho hoti rājabhoggo,",
  "an5.140:7.1_3": "rañño aṅgantveva saṅkhaṁ gacchati.",
  "an5.140:8.1_0": "Evamevaṁ kho,",
  "an5.140:8.1_1": "bhikkhave,",
  "an5.140:8.1_2": "pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an5.140:8.2_0": "Katamehi pañcahi?",
  "an5.140:8.3_0": "Idha, bhikkhave, bhikkhu sotā ca hoti, hantā ca, rakkhitā ca, khantā ca, gantā ca.",
  "an5.140:9.1_0": "Kathañca, bhikkhave, bhikkhu sotā hoti?",
  "an5.140:9.2_0": "Idha,",
  "an5.140:9.2_1": "bhikkhave,",
  "an5.140:9.2_2": "bhikkhu tathāgatappavedite dhammavinaye desiyamāne aṭṭhiṅkatvā manasi katvā sabbaṁ cetasā samannāharitvā ohitasoto dhammaṁ suṇāti.",
  "an5.140:9.3_0": "Evaṁ kho, bhikkhave, bhikkhu sotā hoti.",
  "an5.140:10.1_0": "Kathañca, bhikkhave, bhikkhu hantā hoti?",
  "an5.140:10.2_0": "Idha,",
  "an5.140:10.2_1": "bhikkhave,",
  "an5.140:10.2_2": "bhikkhu uppannaṁ kāmavitakkaṁ nādhivāseti,",
  "an5.140:10.2_3": "pajahati vinodeti hanati byantīkaroti anabhāvaṁ gameti;",
  "an5.140:10.2_4": "uppannaṁ byāpādavitakkaṁ …pe…",
  "an5.140:10.2_5": "uppannaṁ vihiṁsāvitakkaṁ …pe…",
  "an5.140:10.2_6": "uppannuppanne pāpake akusale dhamme nādhivāseti,",
  "an5.140:10.2_7": "pajahati vinodeti hanati byantīkaroti anabhāvaṁ gameti.",
  "an5.140:10.3_0": "Evaṁ kho, bhikkhave, bhikkhu hantā hoti.",
  "an5.140:11.1_0": "Kathañca, bhikkhave, bhikkhu rakkhitā hoti?",
  "an5.140:11.2_0": "Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī.",
  "an5.140:11.3_0": "Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an5.140:11.3_1": "tassa saṁvarāya paṭipajjati;",
  "an5.140:11.3_2": "rakkhati cakkhundriyaṁ;",
  "an5.140:11.3_3": "cakkhundriye saṁvaraṁ āpajjati.",
  "an5.140:11.4_0": "Sotena saddaṁ sutvā …",
  "an5.140:11.5_0": "ghānena gandhaṁ ghāyitvā …",
  "an5.140:11.6_0": "jivhāya rasaṁ sāyitvā …",
  "an5.140:11.7_0": "kāyena phoṭṭhabbaṁ phusitvā …",
  "an5.140:11.8_0": "manasā dhammaṁ viññāya na nimittaggāhī hoti nānubyañjanaggāhī.",
  "an5.140:11.9_0": "Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "an5.140:11.9_1": "tassa saṁvarāya paṭipajjati;",
  "an5.140:11.9_2": "rakkhati manindriyaṁ;",
  "an5.140:11.9_3": "manindriye saṁvaraṁ āpajjati.",
  "an5.140:11.10_0": "Evaṁ kho, bhikkhave, bhikkhu rakkhitā hoti.",
  "an5.140:12.1_0": "Kathañca, bhikkhave, bhikkhu khantā hoti?",
  "an5.140:12.2_0": "Idha,",
  "an5.140:12.2_1": "bhikkhave,",
  "an5.140:12.2_2": "bhikkhu khamo hoti sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ;",
  "an5.140:12.2_3": "duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ",
  "an5.140:12.2_4": "asātānaṁ amanāpānaṁ pāṇaharānaṁ adhivāsakajātiko hoti.",
  "an5.140:12.3_0": "Evaṁ kho, bhikkhave, bhikkhu khantā hoti.",
  "an5.140:13.1_0": "Kathañca, bhikkhave, bhikkhu gantā hoti?",
  "an5.140:13.2_0": "Idha,",
  "an5.140:13.2_1": "bhikkhave,",
  "an5.140:13.2_2": "bhikkhu yā sā disā agatapubbā iminā dīghena addhunā,",
  "an5.140:13.2_3": "yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ,",
  "an5.140:13.2_4": "taṁ khippaññeva gantā hoti.",
  "an5.140:13.3_0": "Evaṁ kho, bhikkhave, bhikkhu gantā hoti.",
  "an5.140:14.1_0": "Imehi kho,",
  "an5.140:14.1_1": "bhikkhave,",
  "an5.140:14.1_2": "pañcahi dhammehi samannāgato bhikkhu āhuneyyo hoti …pe…",
  "an5.140:14.1_3": "anuttaraṁ puññakkhettaṁ lokassā”ti.",
  "an5.140:14.2_0": "Dasamaṁ.",
  "an5.140:14.3_0": "Rājavaggo catuttho.",
  "an5.140:15.0_0": "Tassuddānaṁ",
  "an5.140:15.1_0": "Cakkānuvattanā rājā,",
  "an5.140:15.2_0": "Yassaṁdisaṁ dve ceva patthanā;",
  "an5.140:15.3_0": "Appaṁsupati bhattādo,",
  "an5.140:15.4_0": "Akkhamo ca sotena cāti.",
  "an5.141:0.1_0": "Aṅguttara Nikāya 5.141",
  "an5.141:0.2_0": "15. Tikaṇḍakīvagga",
  "an5.141:0.3_0": "Avajānātisutta",
  "an5.141:1.1_0": "“Pañcime, bhikkhave, puggalā santo saṁvijjamānā lokasmiṁ.",
  "an5.141:1.2_0": "Katame pañca?",
  "an5.141:1.3_0": "Datvā avajānāti, saṁvāsena avajānāti, ādheyyamukho hoti, lolo hoti, mando momūho hoti.",
  "an5.141:2.1_0": "Kathañca, bhikkhave, puggalo datvā avajānāti?",
  "an5.141:2.2_0": "Idha, bhikkhave, puggalo puggalassa deti cīvarapiṇḍapātasenāsanagilānappaccayabhesajjaparikkhāraṁ.",
  "an5.141:2.3_0": "Tassa evaṁ hoti:",
  "an5.141:2.4_0": "‘ahaṁ demi;",
  "an5.141:2.5_0": "ayaṁ paṭiggaṇhātī’ti.",
  "an5.141:2.6_0": "Tamenaṁ datvā avajānāti.",
  "an5.141:2.7_0": "Evaṁ kho, bhikkhave, puggalo datvā avajānāti.",
  "an5.141:3.1_0": "Kathañca, bhikkhave, puggalo saṁvāsena avajānāti?",
  "an5.141:3.2_0": "Idha, bhikkhave, puggalo puggalena saddhiṁ saṁvasati dve vā tīṇi vā vassāni.",
  "an5.141:3.3_0": "Tamenaṁ saṁvāsena avajānāti.",
  "an5.141:3.4_0": "Evaṁ kho, bhikkhave, puggalo saṁvāsena avajānāti.",
  "an5.141:4.1_0": "Kathañca, bhikkhave, puggalo ādheyyamukho hoti?",
  "an5.141:4.2_0": "Idha,",
  "an5.141:4.2_1": "bhikkhave,",
  "an5.141:4.2_2": "ekacco puggalo parassa vaṇṇe vā avaṇṇe vā bhāsiyamāne taṁ khippaññeva adhimuccitā hoti.",
  "an5.141:4.3_0": "Evaṁ kho, bhikkhave, puggalo ādheyyamukho hoti.",
  "an5.141:5.1_0": "Kathañca, bhikkhave, puggalo lolo hoti?",
  "an5.141:5.2_0": "Idha, bhikkhave, ekacco puggalo ittarasaddho hoti ittarabhattī ittarapemo ittarappasādo.",
  "an5.141:5.3_0": "Evaṁ kho, bhikkhave, puggalo lolo hoti.",
  "an5.141:6.1_0": "Kathañca, bhikkhave, puggalo mando momūho hoti?",
  "an5.141:6.2_0": "Idha,",
  "an5.141:6.2_1": "bhikkhave,",
  "an5.141:6.2_2": "ekacco puggalo kusalākusale dhamme na jānāti,",
  "an5.141:6.2_3": "sāvajjānavajje dhamme na jānāti,",
  "an5.141:6.2_4": "hīnappaṇīte dhamme na jānāti,",
  "an5.141:6.2_5": "kaṇhasukkasappaṭibhāge dhamme na jānāti.",
  "an5.141:6.3_0": "Evaṁ kho, bhikkhave, puggalo mando momūho hoti.",
  "an5.141:6.4_0": "Ime kho, bhikkhave, pañca puggalā santo saṁvijjamānā lokasmin”ti.",
  "an5.141:6.5_0": "Paṭhamaṁ.",
  "an5.142:0.1_0": "Aṅguttara Nikāya 5.142",
  "an5.142:0.2_0": "15. Tikaṇḍakīvagga",
  "an5.142:0.3_0": "Ārabhatisutta",
  "an5.142:1.1_0": "“Pañcime, bhikkhave, puggalā santo saṁvijjamānā lokasmiṁ.",
  "an5.142:1.2_0": "Katame pañca?",
  "an5.142:1.3_0": "Idha, bhikkhave, ekacco puggalo ārabhati ca vippaṭisārī ca hoti;",
  "an5.142:1.4_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.",
  "an5.142:2.1_0": "Idha pana, bhikkhave, ekacco puggalo ārabhati, na vippaṭisārī hoti;",
  "an5.142:2.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.",
  "an5.142:3.1_0": "Idha pana, bhikkhave, ekacco puggalo na ārabhati, vippaṭisārī hoti;",
  "an5.142:3.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.",
  "an5.142:4.1_0": "Idha pana, bhikkhave, ekacco puggalo na ārabhati na vippaṭisārī hoti;",
  "an5.142:4.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti.",
  "an5.142:5.1_0": "Idha pana, bhikkhave, ekacco puggalo na ārabhati na vippaṭisārī hoti;",
  "an5.142:5.2_0": "tañca cetovimuttiṁ paññāvimuttiṁ yathābhūtaṁ pajānāti yatthassa te uppannā pāpakā akusalā dhammā aparisesā nirujjhanti.",
  "an5.142:6.1_0": "Tatra, bhikkhave, yvāyaṁ puggalo ārabhati ca vippaṭisārī ca hoti,",
  "an5.142:6.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,",
  "an5.142:6.3_0": "so evamassa vacanīyo:",
  "an5.142:6.4_0": "‘āyasmato kho ārambhajā āsavā saṁvijjanti,",
  "an5.142:6.4_1": "vippaṭisārajā āsavā pavaḍḍhanti,",
  "an5.142:6.4_2": "sādhu vatāyasmā ārambhaje āsave pahāya vippaṭisāraje āsave paṭivinodetvā cittaṁ paññañca bhāvetu;",
  "an5.142:6.5_0": "evamāyasmā amunā pañcamena puggalena samasamo bhavissatī’ti.",
  "an5.142:7.1_0": "Tatra, bhikkhave, yvāyaṁ puggalo ārabhati na vippaṭisārī hoti,",
  "an5.142:7.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,",
  "an5.142:7.3_0": "so evamassa vacanīyo:",
  "an5.142:7.4_0": "‘āyasmato kho ārambhajā āsavā saṁvijjanti,",
  "an5.142:7.4_1": "vippaṭisārajā āsavā na pavaḍḍhanti,",
  "an5.142:7.4_2": "sādhu vatāyasmā ārambhaje āsave pahāya cittaṁ paññañca bhāvetu;",
  "an5.142:7.5_0": "evamāyasmā amunā pañcamena puggalena samasamo bhavissatī’ti.",
  "an5.142:8.1_0": "Tatra, bhikkhave, yvāyaṁ puggalo na ārabhati vippaṭisārī hoti,",
  "an5.142:8.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,",
  "an5.142:8.3_0": "so evamassa vacanīyo:",
  "an5.142:8.4_0": "‘āyasmato kho ārambhajā āsavā na saṁvijjanti,",
  "an5.142:8.4_1": "vippaṭisārajā āsavā pavaḍḍhanti,",
  "an5.142:8.4_2": "sādhu vatāyasmā vippaṭisāraje āsave paṭivinodetvā cittaṁ paññañca bhāvetu;",
  "an5.142:8.5_0": "evamāyasmā amunā pañcamena puggalena samasamo bhavissatī’ti.",
  "an5.142:9.1_0": "Tatra, bhikkhave, yvāyaṁ puggalo na ārabhati na vippaṭisārī hoti,",
  "an5.142:9.2_0": "tañca cetovimuttiṁ paññāvimuttiṁ yathābhūtaṁ nappajānāti yatthassa te uppannā pāpakā akusalā dhammā aparisesā nirujjhanti,",
  "an5.142:9.3_0": "so evamassa vacanīyo:",
  "an5.142:9.4_0": "‘āyasmato kho ārambhajā āsavā na saṁvijjanti,",
  "an5.142:9.4_1": "vippaṭisārajā āsavā na pavaḍḍhanti,",
  "an5.142:9.4_2": "sādhu vatāyasmā cittaṁ paññañca bhāvetu;",
  "an5.142:9.5_0": "evamāyasmā amunā pañcamena puggalena samasamo bhavissatī’ti.",
  "an5.142:10.1_0": "Iti kho,",
  "an5.142:10.1_1": "bhikkhave,",
  "an5.142:10.1_2": "ime cattāro puggalā amunā pañcamena puggalena evaṁ ovadiyamānā evaṁ anusāsiyamānā anupubbena āsavānaṁ khayaṁ pāpuṇantī”ti.",
  "an5.142:10.2_0": "Dutiyaṁ.",
  "an5.143:0.1_0": "Aṅguttara Nikāya 5.143",
  "an5.143:0.2_0": "15. Tikaṇḍakīvagga",
  "an5.143:0.3_0": "Sārandadasutta",
  "an5.143:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.143:1.2_0": "Atha kho bhagavā pubbaṇhasamayaṁ nivāsetvā pattacīvaramādāya vesāliṁ piṇḍāya pāvisi.",
  "an5.143:1.3_0": "Tena kho pana samayena pañcamattānaṁ licchavisatānaṁ sārandade cetiye sannisinnānaṁ sannipatitānaṁ ayamantarākathā udapādi:",
  "an5.143:1.4_0": "“pañcannaṁ ratanānaṁ pātubhāvo dullabho lokasmiṁ.",
  "an5.143:1.5_0": "Katamesaṁ pañcannaṁ?",
  "an5.143:1.6_0": "Hatthiratanassa pātubhāvo dullabho lokasmiṁ,",
  "an5.143:1.6_1": "assaratanassa pātubhāvo dullabho lokasmiṁ,",
  "an5.143:1.6_2": "maṇiratanassa pātubhāvo dullabho lokasmiṁ,",
  "an5.143:1.6_3": "itthiratanassa pātubhāvo dullabho lokasmiṁ,",
  "an5.143:1.6_4": "gahapatiratanassa pātubhāvo dullabho lokasmiṁ.",
  "an5.143:1.7_0": "Imesaṁ pañcannaṁ ratanānaṁ pātubhāvo dullabho lokasmin”ti.",
  "an5.143:2.1_0": "Atha kho te licchavī magge purisaṁ ṭhapesuṁ:",
  "an5.143:2.2_0": "“yadā tvaṁ, ambho purisa, passeyyāsi bhagavantaṁ, atha amhākaṁ āroceyyāsī”ti.",
  "an5.143:2.3_0": "Addasā kho so puriso bhagavantaṁ dūratova āgacchantaṁ;",
  "an5.143:2.4_0": "disvāna yena te licchavī tenupasaṅkami; upasaṅkamitvā te licchavī etadavoca:",
  "an5.143:2.5_0": "“ayaṁ so, bhante, bhagavā gacchati arahaṁ sammāsambuddho;",
  "an5.143:2.6_0": "yassadāni kālaṁ maññathā”ti.",
  "an5.143:3.1_0": "Atha kho te licchavī yena bhagavā tenupasaṅkamiṁsu;",
  "an5.143:3.1_1": "upasaṅkamitvā bhagavantaṁ abhivādetvā ekamantaṁ aṭṭhaṁsu.",
  "an5.143:3.1_2": "Ekamantaṁ ṭhitā kho te licchavī bhagavantaṁ etadavocuṁ:",
  "an5.143:4.1_0": "“Sādhu, bhante, yena sārandadaṁ cetiyaṁ tenupasaṅkamatu anukampaṁ upādāyā”ti.",
  "an5.143:4.2_0": "Adhivāsesi bhagavā tuṇhībhāvena.",
  "an5.143:4.3_0": "Atha kho bhagavā yena sārandadaṁ cetiyaṁ tenupasaṅkami;",
  "an5.143:4.3_1": "upasaṅkamitvā paññatte āsane nisīdi.",
  "an5.143:4.3_2": "Nisajja kho bhagavā te licchavī etadavoca:",
  "an5.143:4.4_0": "“kāya nuttha, licchavī, etarahi kathāya sannisinnā, kā ca pana vo antarākathā vippakatā”ti?",
  "an5.143:4.5_0": "“Idha, bhante, amhākaṁ sannisinnānaṁ sannipatitānaṁ ayamantarākathā udapādi:",
  "an5.143:4.6_0": "‘pañcannaṁ ratanānaṁ pātubhāvo dullabho lokasmiṁ.",
  "an5.143:4.7_0": "Katamesaṁ pañcannaṁ?",
  "an5.143:4.8_0": "Hatthiratanassa pātubhāvo dullabho lokasmiṁ,",
  "an5.143:4.8_1": "assaratanassa pātubhāvo dullabho lokasmiṁ,",
  "an5.143:4.8_2": "maṇiratanassa pātubhāvo dullabho lokasmiṁ,",
  "an5.143:4.8_3": "itthiratanassa pātubhāvo dullabho lokasmiṁ,",
  "an5.143:4.8_4": "gahapatiratanassa pātubhāvo dullabho lokasmiṁ.",
  "an5.143:4.9_0": "Imesaṁ pañcannaṁ ratanānaṁ pātubhāvo dullabho lokasmin’”ti.",
  "an5.143:5.1_0": "“Kāmādhimuttānaṁ vata bho licchavīnaṁ kāmaṁyeva ārabbha antarākathā udapādi.",
  "an5.143:5.2_0": "Pañcannaṁ, licchavī, ratanānaṁ pātubhāvo dullabho lokasmiṁ.",
  "an5.143:5.3_0": "Katamesaṁ pañcannaṁ?",
  "an5.143:5.4_0": "Tathāgatassa arahato sammāsambuddhassa pātubhāvo dullabho lokasmiṁ,",
  "an5.143:5.5_0": "tathāgatappaveditassa dhammavinayassa desetā puggalo dullabho lokasmiṁ,",
  "an5.143:5.6_0": "tathāgatappaveditassa dhammavinayassa desitassa viññātā puggalo dullabho lokasmiṁ,",
  "an5.143:5.7_0": "tathāgatappaveditassa dhammavinayassa desitassa viññātā dhammānudhammappaṭipanno puggalo dullabho lokasmiṁ,",
  "an5.143:5.8_0": "kataññū katavedī puggalo dullabho lokasmiṁ.",
  "an5.143:5.9_0": "Imesaṁ kho, licchavī, pañcannaṁ ratanānaṁ pātubhāvo dullabho lokasmin”ti.",
  "an5.143:5.10_0": "Tatiyaṁ.",
  "an5.144:0.1_0": "Aṅguttara Nikāya 5.144",
  "an5.144:0.2_0": "15. Tikaṇḍakīvagga",
  "an5.144:0.3_0": "Tikaṇḍakīsutta",
  "an5.144:1.1_0": "Ekaṁ samayaṁ bhagavā sākete viharati tikaṇḍakīvane.",
  "an5.144:1.2_0": "Tatra kho bhagavā bhikkhū āmantesi:",
  "an5.144:1.3_0": "“bhikkhavo”ti.",
  "an5.144:1.4_0": "“Bhadante”ti te bhikkhū bhagavato paccassosuṁ.",
  "an5.144:1.5_0": "Bhagavā etadavoca:",
  "an5.144:2.1_0": "“Sādhu, bhikkhave, bhikkhu kālena kālaṁ appaṭikūle paṭikūlasaññī vihareyya.",
  "an5.144:2.2_0": "Sādhu, bhikkhave, bhikkhu kālena kālaṁ paṭikūle appaṭikūlasaññī vihareyya.",
  "an5.144:2.3_0": "Sādhu, bhikkhave, bhikkhu kālena kālaṁ appaṭikūle ca paṭikūle ca paṭikūlasaññī vihareyya.",
  "an5.144:2.4_0": "Sādhu, bhikkhave, bhikkhu kālena kālaṁ paṭikūle ca appaṭikūle ca appaṭikūlasaññī vihareyya.",
  "an5.144:2.5_0": "Sādhu,",
  "an5.144:2.5_1": "bhikkhave,",
  "an5.144:2.5_2": "bhikkhu kālena kālaṁ paṭikūlañca appaṭikūlañca tadubhayaṁ abhinivajjetvā upekkhako vihareyya sato sampajāno.",
  "an5.144:3.1_0": "Kiñca, bhikkhave, bhikkhu atthavasaṁ paṭicca appaṭikūle paṭikūlasaññī vihareyya?",
  "an5.144:3.2_0": "‘Mā me rajanīyesu dhammesu rāgo udapādī’ti—",
  "an5.144:3.3_0": "idaṁ kho, bhikkhave, bhikkhu atthavasaṁ paṭicca appaṭikūle paṭikūlasaññī vihareyya.",
  "an5.144:4.1_0": "Kiñca, bhikkhave, bhikkhu atthavasaṁ paṭicca paṭikūle appaṭikūlasaññī vihareyya?",
  "an5.144:4.2_0": "‘Mā me dosanīyesu dhammesu doso udapādī’ti—",
  "an5.144:4.3_0": "idaṁ kho, bhikkhave, bhikkhu atthavasaṁ paṭicca paṭikūle appaṭikūlasaññī vihareyya.",
  "an5.144:5.1_0": "Kiñca, bhikkhave, bhikkhu atthavasaṁ paṭicca appaṭikūle ca paṭikūle ca paṭikūlasaññī vihareyya?",
  "an5.144:5.2_0": "‘Mā me rajanīyesu dhammesu rāgo udapādi, mā me dosanīyesu dhammesu doso udapādī’ti—",
  "an5.144:5.3_0": "idaṁ kho, bhikkhave, bhikkhu atthavasaṁ paṭicca appaṭikūle ca paṭikūle ca paṭikūlasaññī vihareyya.",
  "an5.144:6.1_0": "Kiñca, bhikkhave, bhikkhu atthavasaṁ paṭicca paṭikūle ca appaṭikūle ca appaṭikūlasaññī vihareyya?",
  "an5.144:6.2_0": "‘Mā me dosanīyesu dhammesu doso udapādi, mā me rajanīyesu dhammesu rāgo udapādī’ti—",
  "an5.144:6.3_0": "idaṁ kho, bhikkhave, bhikkhu atthavasaṁ paṭicca paṭikūle ca appaṭikūle ca appaṭikūlasaññī vihareyya.",
  "an5.144:7.1_0": "Kiñca,",
  "an5.144:7.1_1": "bhikkhave,",
  "an5.144:7.1_2": "bhikkhu atthavasaṁ paṭicca paṭikūlañca appaṭikūlañca tadubhayaṁ abhinivajjetvā upekkhako vihareyya?",
  "an5.144:7.2_0": "‘Sato sampajāno mā me kvacani katthaci kiñcanaṁ rajanīyesu dhammesu rāgo udapādi,",
  "an5.144:7.2_1": "mā me kvacani katthaci kiñcanaṁ dosanīyesu dhammesu doso udapādi,",
  "an5.144:7.2_2": "mā me kvacani katthaci kiñcanaṁ mohanīyesu dhammesu moho udapādī’ti—",
  "an5.144:7.3_0": "idaṁ kho,",
  "an5.144:7.3_1": "bhikkhave,",
  "an5.144:7.3_2": "bhikkhu atthavasaṁ paṭicca paṭikūlañca appaṭikūlañca tadubhayaṁ abhinivajjetvā upekkhako vihareyya sato sampajāno”ti.",
  "an5.144:7.4_0": "Catutthaṁ.",
  "an5.145:0.1_0": "Aṅguttara Nikāya 5.145",
  "an5.145:0.2_0": "15. Tikaṇḍakīvagga",
  "an5.145:0.3_0": "Nirayasutta",
  "an5.145:1.1_0": "“Pañcahi, bhikkhave, dhammehi samannāgato yathābhataṁ nikkhitto evaṁ niraye.",
  "an5.145:1.2_0": "Katamehi pañcahi?",
  "an5.145:1.3_0": "Pāṇātipātī hoti,",
  "an5.145:1.3_1": "adinnādāyī hoti,",
  "an5.145:1.3_2": "kāmesumicchācārī hoti,",
  "an5.145:1.3_3": "musāvādī hoti,",
  "an5.145:1.3_4": "surāmerayamajjapamādaṭṭhāyī hoti.",
  "an5.145:1.4_0": "Imehi kho, bhikkhave, pañcahi dhammehi samannāgato yathābhataṁ nikkhitto evaṁ niraye.",
  "an5.145:2.1_0": "Pañcahi, bhikkhave, dhammehi samannāgato yathābhataṁ nikkhitto evaṁ sagge.",
  "an5.145:2.2_0": "Katamehi pañcahi?",
  "an5.145:2.3_0": "Pāṇātipātā paṭivirato hoti,",
  "an5.145:2.3_1": "adinnādānā paṭivirato hoti,",
  "an5.145:2.3_2": "kāmesumicchācārā paṭivirato hoti,",
  "an5.145:2.3_3": "musāvādā paṭivirato hoti,",
  "an5.145:2.3_4": "surāmerayamajjapamādaṭṭhānā paṭivirato hoti.",
  "an5.145:2.4_0": "Imehi kho, bhikkhave, pañcahi dhammehi samannāgato yathābhataṁ nikkhitto evaṁ sagge”ti.",
  "an5.145:2.5_0": "Pañcamaṁ.",
  "an5.146:0.1_0": "Aṅguttara Nikāya 5.146",
  "an5.146:0.2_0": "15. Tikaṇḍakīvagga",
  "an5.146:0.3_0": "Mittasutta",
  "an5.146:1.1_0": "“Pañcahi, bhikkhave, dhammehi samannāgato bhikkhu mitto na sevitabbo.",
  "an5.146:1.2_0": "Katamehi pañcahi?",
  "an5.146:1.3_0": "Kammantaṁ kāreti,",
  "an5.146:1.3_1": "adhikaraṇaṁ ādiyati,",
  "an5.146:1.3_2": "pāmokkhesu bhikkhūsu paṭiviruddho hoti,",
  "an5.146:1.3_3": "dīghacārikaṁ anavatthacārikaṁ anuyutto viharati,",
  "an5.146:1.3_4": "nappaṭibalo hoti kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetuṁ.",
  "an5.146:1.4_0": "Imehi kho, bhikkhave, pañcahi dhammehi samannāgato bhikkhu mitto na sevitabbo.",
  "an5.146:2.1_0": "Pañcahi, bhikkhave, dhammehi samannāgato bhikkhu mitto sevitabbo.",
  "an5.146:2.2_0": "Katamehi pañcahi?",
  "an5.146:2.3_0": "Na kammantaṁ kāreti,",
  "an5.146:2.3_1": "na adhikaraṇaṁ ādiyati,",
  "an5.146:2.3_2": "na pāmokkhesu bhikkhūsu paṭiviruddho hoti,",
  "an5.146:2.3_3": "na dīghacārikaṁ anavatthacārikaṁ anuyutto viharati,",
  "an5.146:2.3_4": "paṭibalo hoti kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetuṁ.",
  "an5.146:2.4_0": "Imehi kho, bhikkhave, pañcahi dhammehi samannāgato bhikkhu mitto sevitabbo”ti.",
  "an5.146:2.5_0": "Chaṭṭhaṁ.",
  "an5.147:0.1_0": "Aṅguttara Nikāya 5.147",
  "an5.147:0.2_0": "15. Tikaṇḍakīvagga",
  "an5.147:0.3_0": "Asappurisadānasutta",
  "an5.147:1.1_0": "“Pañcimāni, bhikkhave, asappurisadānāni.",
  "an5.147:1.2_0": "Katamāni pañca?",
  "an5.147:1.3_0": "Asakkaccaṁ deti, acittīkatvā deti, asahatthā deti, apaviddhaṁ deti, anāgamanadiṭṭhiko deti.",
  "an5.147:1.4_0": "Imāni kho, bhikkhave, pañca asappurisadānāni.",
  "an5.147:2.1_0": "Pañcimāni, bhikkhave, sappurisadānāni.",
  "an5.147:2.2_0": "Katamāni pañca?",
  "an5.147:2.3_0": "Sakkaccaṁ deti, cittīkatvā deti, sahatthā deti, anapaviddhaṁ deti, āgamanadiṭṭhiko deti.",
  "an5.147:2.4_0": "Imāni kho, bhikkhave, pañca sappurisadānānī”ti.",
  "an5.147:2.5_0": "Sattamaṁ.",
  "an5.148:0.1_0": "Aṅguttara Nikāya 5.148",
  "an5.148:0.2_0": "15. Tikaṇḍakīvagga",
  "an5.148:0.3_0": "Sappurisadānasutta",
  "an5.148:1.1_0": "“Pañcimāni, bhikkhave, sappurisadānāni.",
  "an5.148:1.2_0": "Katamāni pañca?",
  "an5.148:1.3_0": "Saddhāya dānaṁ deti,",
  "an5.148:1.3_1": "sakkaccaṁ dānaṁ deti,",
  "an5.148:1.3_2": "kālena dānaṁ deti,",
  "an5.148:1.3_3": "anuggahitacitto dānaṁ deti,",
  "an5.148:1.3_4": "attānañca parañca anupahacca dānaṁ deti.",
  "an5.148:2.1_0": "Saddhāya kho pana,",
  "an5.148:2.1_1": "bhikkhave,",
  "an5.148:2.1_2": "dānaṁ datvā yattha yattha tassa dānassa vipāko nibbattati,",
  "an5.148:2.1_3": "aḍḍho ca hoti mahaddhano mahābhogo,",
  "an5.148:2.1_4": "abhirūpo ca hoti dassanīyo pāsādiko paramāya vaṇṇapokkharatāya samannāgato.",
  "an5.148:3.1_0": "Sakkaccaṁ kho pana,",
  "an5.148:3.1_1": "bhikkhave,",
  "an5.148:3.1_2": "dānaṁ datvā yattha yattha tassa dānassa vipāko nibbattati,",
  "an5.148:3.1_3": "aḍḍho ca hoti mahaddhano mahābhogo.",
  "an5.148:3.2_0": "Yepissa te honti puttāti vā dārāti vā dāsāti vā pessāti vā kammakarāti vā,",
  "an5.148:3.2_1": "tepi sussūsanti sotaṁ odahanti aññā cittaṁ upaṭṭhapenti.",
  "an5.148:4.1_0": "Kālena kho pana,",
  "an5.148:4.1_1": "bhikkhave,",
  "an5.148:4.1_2": "dānaṁ datvā yattha yattha tassa dānassa vipāko nibbattati,",
  "an5.148:4.1_3": "aḍḍho ca hoti mahaddhano mahābhogo;",
  "an5.148:4.2_0": "kālāgatā cassa atthā pacurā honti.",
  "an5.148:5.1_0": "Anuggahitacitto kho pana,",
  "an5.148:5.1_1": "bhikkhave,",
  "an5.148:5.1_2": "dānaṁ datvā yattha yattha tassa dānassa vipāko nibbattati,",
  "an5.148:5.1_3": "aḍḍho ca hoti mahaddhano mahābhogo;",
  "an5.148:5.2_0": "uḷāresu ca pañcasu kāmaguṇesu bhogāya cittaṁ namati.",
  "an5.148:6.1_0": "Attānañca parañca anupahacca kho pana,",
  "an5.148:6.1_1": "bhikkhave,",
  "an5.148:6.1_2": "dānaṁ datvā yattha yattha tassa dānassa vipāko nibbattati,",
  "an5.148:6.1_3": "aḍḍho ca hoti mahaddhano mahābhogo;",
  "an5.148:6.2_0": "na cassa kutoci bhogānaṁ upaghāto āgacchati aggito vā udakato vā rājato vā corato vā appiyato vā dāyādato.",
  "an5.148:6.3_0": "Imāni kho, bhikkhave, pañca sappurisadānānī”ti.",
  "an5.148:6.4_0": "Aṭṭhamaṁ.",
  "an5.149:0.1_0": "Aṅguttara Nikāya 5.149",
  "an5.149:0.2_0": "15. Tikaṇḍakīvagga",
  "an5.149:0.3_0": "Paṭhamasamayavimuttasutta",
  "an5.149:1.1_0": "“Pañcime, bhikkhave, dhammā samayavimuttassa bhikkhuno parihānāya saṁvattanti.",
  "an5.149:1.2_0": "Katame pañca?",
  "an5.149:1.3_0": "Kammārāmatā, bhassārāmatā, niddārāmatā, saṅgaṇikārāmatā, yathāvimuttaṁ cittaṁ na paccavekkhati.",
  "an5.149:1.4_0": "Ime kho, bhikkhave, pañca dhammā samayavimuttassa bhikkhuno parihānāya saṁvattanti.",
  "an5.149:2.1_0": "Pañcime, bhikkhave, dhammā samayavimuttassa bhikkhuno aparihānāya saṁvattanti.",
  "an5.149:2.2_0": "Katame pañca?",
  "an5.149:2.3_0": "Na kammārāmatā,",
  "an5.149:2.3_1": "na bhassārāmatā,",
  "an5.149:2.3_2": "na niddārāmatā,",
  "an5.149:2.3_3": "na saṅgaṇikārāmatā,",
  "an5.149:2.3_4": "yathāvimuttaṁ cittaṁ paccavekkhati.",
  "an5.149:2.4_0": "Ime kho, bhikkhave, pañca dhammā samayavimuttassa bhikkhuno aparihānāya saṁvattantī”ti.",
  "an5.149:2.5_0": "Navamaṁ.",
  "an5.150:0.1_0": "Aṅguttara Nikāya 5.150",
  "an5.150:0.2_0": "15. Tikaṇḍakīvagga",
  "an5.150:0.3_0": "Dutiyasamayavimuttasutta",
  "an5.150:1.1_0": "“Pañcime, bhikkhave, dhammā samayavimuttassa bhikkhuno parihānāya saṁvattanti.",
  "an5.150:1.2_0": "Katame pañca?",
  "an5.150:1.3_0": "Kammārāmatā, bhassārāmatā, niddārāmatā, indriyesu aguttadvāratā, bhojane amattaññutā.",
  "an5.150:1.4_0": "Ime kho, bhikkhave, pañca dhammā samayavimuttassa bhikkhuno parihānāya saṁvattanti.",
  "an5.150:2.1_0": "Pañcime, bhikkhave, dhammā samayavimuttassa bhikkhuno aparihānāya saṁvattanti.",
  "an5.150:2.2_0": "Katame pañca?",
  "an5.150:2.3_0": "Na kammārāmatā, na bhassārāmatā, na niddārāmatā, indriyesu guttadvāratā, bhojane mattaññutā.",
  "an5.150:2.4_0": "Ime kho, bhikkhave, pañca dhammā samayavimuttassa bhikkhuno aparihānāya saṁvattantī”ti.",
  "an5.150:2.5_0": "Dasamaṁ.",
  "an5.150:2.6_0": "Tikaṇḍakīvaggo pañcamo.",
  "an5.150:3.0_0": "Tassuddānaṁ",
  "an5.150:3.1_0": "Datvā avajānāti ārabhati ca,",
  "an5.150:3.2_0": "Sārandada tikaṇḍa nirayena ca;",
  "an5.150:3.3_0": "Mitto asappurisasappurisena,",
  "an5.150:3.4_0": "Samayavimuttaṁ apare dveti.",
  "an5.150:3.5_0": "Tatiyo paṇṇāsako samatto.",
  "an5.151:0.1_0": "Aṅguttara Nikāya 5.151",
  "an5.151:0.2_0": "16. Saddhammavagga",
  "an5.151:0.3_0": "Paṭhamasammattaniyāmasutta",
  "an5.151:1.1_0": "“Pañcahi,",
  "an5.151:1.1_1": "bhikkhave,",
  "an5.151:1.1_2": "dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an5.151:1.2_0": "Katamehi pañcahi?",
  "an5.151:1.3_0": "Kathaṁ paribhoti,",
  "an5.151:1.3_1": "kathikaṁ paribhoti,",
  "an5.151:1.3_2": "attānaṁ paribhoti,",
  "an5.151:1.3_3": "vikkhittacitto dhammaṁ suṇāti,",
  "an5.151:1.3_4": "anekaggacitto ayoniso ca manasi karoti.",
  "an5.151:1.4_0": "Imehi kho,",
  "an5.151:1.4_1": "bhikkhave,",
  "an5.151:1.4_2": "pañcahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an5.151:2.1_0": "Pañcahi,",
  "an5.151:2.1_1": "bhikkhave,",
  "an5.151:2.1_2": "dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "an5.151:2.2_0": "Katamehi pañcahi?",
  "an5.151:2.3_0": "Na kathaṁ paribhoti,",
  "an5.151:2.3_1": "na kathikaṁ paribhoti,",
  "an5.151:2.3_2": "na attānaṁ paribhoti,",
  "an5.151:2.3_3": "avikkhittacitto dhammaṁ suṇāti,",
  "an5.151:2.3_4": "ekaggacitto yoniso ca manasi karoti.",
  "an5.151:2.4_0": "Imehi kho,",
  "an5.151:2.4_1": "bhikkhave,",
  "an5.151:2.4_2": "pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.",
  "an5.151:2.5_0": "Paṭhamaṁ.",
  "an5.152:0.1_0": "Aṅguttara Nikāya 5.152",
  "an5.152:0.2_0": "16. Saddhammavagga",
  "an5.152:0.3_0": "Dutiyasammattaniyāmasutta",
  "an5.152:1.1_0": "“Pañcahi,",
  "an5.152:1.1_1": "bhikkhave,",
  "an5.152:1.1_2": "dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an5.152:1.2_0": "Katamehi pañcahi?",
  "an5.152:1.3_0": "Kathaṁ paribhoti,",
  "an5.152:1.3_1": "kathikaṁ paribhoti,",
  "an5.152:1.3_2": "attānaṁ paribhoti,",
  "an5.152:1.3_3": "duppañño hoti jaḷo eḷamūgo,",
  "an5.152:1.3_4": "anaññāte aññātamānī hoti.",
  "an5.152:1.4_0": "Imehi kho,",
  "an5.152:1.4_1": "bhikkhave,",
  "an5.152:1.4_2": "pañcahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an5.152:2.1_0": "Pañcahi,",
  "an5.152:2.1_1": "bhikkhave,",
  "an5.152:2.1_2": "dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "an5.152:2.2_0": "Katamehi pañcahi?",
  "an5.152:2.3_0": "Na kathaṁ paribhoti,",
  "an5.152:2.3_1": "na kathikaṁ paribhoti,",
  "an5.152:2.3_2": "na attānaṁ paribhoti,",
  "an5.152:2.3_3": "paññavā hoti ajaḷo aneḷamūgo,",
  "an5.152:2.3_4": "na anaññāte aññātamānī hoti.",
  "an5.152:2.4_0": "Imehi kho,",
  "an5.152:2.4_1": "bhikkhave,",
  "an5.152:2.4_2": "pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.",
  "an5.152:2.5_0": "Dutiyaṁ.",
  "an5.153:0.1_0": "Aṅguttara Nikāya 5.153",
  "an5.153:0.2_0": "16. Saddhammavagga",
  "an5.153:0.3_0": "Tatiyasammattaniyāmasutta",
  "an5.153:1.1_0": "“Pañcahi,",
  "an5.153:1.1_1": "bhikkhave,",
  "an5.153:1.1_2": "dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an5.153:1.2_0": "Katamehi pañcahi?",
  "an5.153:1.3_0": "Makkhī dhammaṁ suṇāti makkhapariyuṭṭhito,",
  "an5.153:1.3_1": "upārambhacitto dhammaṁ suṇāti randhagavesī,",
  "an5.153:1.3_2": "dhammadesake āhatacitto hoti khīlajāto,",
  "an5.153:1.3_3": "duppañño hoti jaḷo eḷamūgo,",
  "an5.153:1.3_4": "anaññāte aññātamānī hoti.",
  "an5.153:1.4_0": "Imehi kho,",
  "an5.153:1.4_1": "bhikkhave,",
  "an5.153:1.4_2": "pañcahi dhammehi samannāgato suṇantopi saddhammaṁ abhabbo niyāmaṁ okkamituṁ kusalesu dhammesu sammattaṁ.",
  "an5.153:2.1_0": "Pañcahi,",
  "an5.153:2.1_1": "bhikkhave,",
  "an5.153:2.1_2": "dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattaṁ.",
  "an5.153:2.2_0": "Katamehi pañcahi?",
  "an5.153:2.3_0": "Amakkhī dhammaṁ suṇāti na makkhapariyuṭṭhito,",
  "an5.153:2.3_1": "anupārambhacitto dhammaṁ suṇāti na randhagavesī,",
  "an5.153:2.3_2": "dhammadesake anāhatacitto hoti akhīlajāto,",
  "an5.153:2.3_3": "paññavā hoti ajaḷo aneḷamūgo,",
  "an5.153:2.3_4": "na anaññāte aññātamānī hoti.",
  "an5.153:2.4_0": "Imehi kho,",
  "an5.153:2.4_1": "bhikkhave,",
  "an5.153:2.4_2": "pañcahi dhammehi samannāgato suṇanto saddhammaṁ bhabbo niyāmaṁ okkamituṁ kusalesu dhammesu sammattan”ti.",
  "an5.153:2.5_0": "Tatiyaṁ.",
  "an5.154:0.1_0": "Aṅguttara Nikāya 5.154",
  "an5.154:0.2_0": "16. Saddhammavagga",
  "an5.154:0.3_0": "Paṭhamasaddhammasammosasutta",
  "an5.154:1.1_0": "“Pañcime, bhikkhave, dhammā saddhammassa sammosāya antaradhānāya saṁvattanti.",
  "an5.154:1.2_0": "Katame pañca?",
  "an5.154:1.3_0": "Idha,",
  "an5.154:1.3_1": "bhikkhave,",
  "an5.154:1.3_2": "bhikkhū na sakkaccaṁ dhammaṁ suṇanti,",
  "an5.154:1.3_3": "na sakkaccaṁ dhammaṁ pariyāpuṇanti,",
  "an5.154:1.3_4": "na sakkaccaṁ dhammaṁ dhārenti,",
  "an5.154:1.3_5": "na sakkaccaṁ dhātānaṁ dhammānaṁ atthaṁ upaparikkhanti,",
  "an5.154:1.3_6": "na sakkaccaṁ atthamaññāya dhammamaññāya dhammānudhammaṁ paṭipajjanti.",
  "an5.154:1.4_0": "Ime kho, bhikkhave, pañca dhammā saddhammassa sammosāya antaradhānāya saṁvattanti.",
  "an5.154:2.1_0": "Pañcime, bhikkhave, dhammā saddhammassa ṭhitiyā asammosāya anantaradhānāya saṁvattanti.",
  "an5.154:2.2_0": "Katame pañca?",
  "an5.154:2.3_0": "Idha,",
  "an5.154:2.3_1": "bhikkhave,",
  "an5.154:2.3_2": "bhikkhū sakkaccaṁ dhammaṁ suṇanti,",
  "an5.154:2.3_3": "sakkaccaṁ dhammaṁ pariyāpuṇanti,",
  "an5.154:2.3_4": "sakkaccaṁ dhammaṁ dhārenti,",
  "an5.154:2.3_5": "sakkaccaṁ dhātānaṁ dhammānaṁ atthaṁ upaparikkhanti,",
  "an5.154:2.3_6": "sakkaccaṁ atthamaññāya dhammamaññāya dhammānudhammaṁ paṭipajjanti.",
  "an5.154:2.4_0": "Ime kho, bhikkhave, pañca dhammā saddhammassa ṭhitiyā asammosāya anantaradhānāya saṁvattantī”ti.",
  "an5.154:2.5_0": "Catutthaṁ.",
  "an5.155:0.1_0": "Aṅguttara Nikāya 5.155",
  "an5.155:0.2_0": "16. Saddhammavagga",
  "an5.155:0.3_0": "Dutiyasaddhammasammosasutta",
  "an5.155:1.1_0": "“Pañcime, bhikkhave, dhammā saddhammassa sammosāya antaradhānāya saṁvattanti.",
  "an5.155:1.2_0": "Katame pañca?",
  "an5.155:1.3_0": "Idha, bhikkhave, bhikkhū dhammaṁ na pariyāpuṇanti—",
  "an5.155:1.4_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.",
  "an5.155:1.5_0": "Ayaṁ, bhikkhave, paṭhamo dhammo saddhammassa sammosāya antaradhānāya saṁvattati.",
  "an5.155:2.1_0": "Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na vitthārena paresaṁ desenti.",
  "an5.155:2.2_0": "Ayaṁ, bhikkhave, dutiyo dhammo saddhammassa sammosāya antaradhānāya saṁvattati.",
  "an5.155:3.1_0": "Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na vitthārena paraṁ vācenti.",
  "an5.155:3.2_0": "Ayaṁ, bhikkhave, tatiyo dhammo saddhammassa sammosāya antaradhānāya saṁvattati.",
  "an5.155:4.1_0": "Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ na vitthārena sajjhāyaṁ karonti.",
  "an5.155:4.2_0": "Ayaṁ, bhikkhave, catuttho dhammo saddhammassa sammosāya antaradhānāya saṁvattati.",
  "an5.155:5.1_0": "Puna caparaṁ,",
  "an5.155:5.1_1": "bhikkhave,",
  "an5.155:5.1_2": "bhikkhū yathāsutaṁ yathāpariyattaṁ dhammaṁ na cetasā anuvitakkenti anuvicārenti manasānupekkhanti.",
  "an5.155:5.2_0": "Ayaṁ, bhikkhave, pañcamo dhammo saddhammassa sammosāya antaradhānāya saṁvattati.",
  "an5.155:5.3_0": "Ime kho, bhikkhave, pañca dhammā saddhammassa sammosāya antaradhānāya saṁvattanti.",
  "an5.155:6.1_0": "Pañcime, bhikkhave, dhammā saddhammassa ṭhitiyā asammosāya anantaradhānāya saṁvattanti.",
  "an5.155:6.2_0": "Katame pañca?",
  "an5.155:6.3_0": "Idha, bhikkhave, bhikkhū dhammaṁ pariyāpuṇanti—",
  "an5.155:6.4_0": "suttaṁ, geyyaṁ, veyyākaraṇaṁ, gāthaṁ, udānaṁ, itivuttakaṁ, jātakaṁ, abbhutadhammaṁ, vedallaṁ.",
  "an5.155:6.5_0": "Ayaṁ, bhikkhave, paṭhamo dhammo saddhammassa ṭhitiyā asammosāya anantaradhānāya saṁvattati.",
  "an5.155:7.1_0": "Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ vitthārena paresaṁ desenti.",
  "an5.155:7.2_0": "Ayaṁ, bhikkhave, dutiyo dhammo saddhammassa ṭhitiyā asammosāya anantaradhānāya saṁvattati.",
  "an5.155:8.1_0": "Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ vitthārena paraṁ vācenti.",
  "an5.155:8.2_0": "Ayaṁ, bhikkhave, tatiyo dhammo saddhammassa ṭhitiyā asammosāya anantaradhānāya saṁvattati.",
  "an5.155:9.1_0": "Puna caparaṁ, bhikkhave, bhikkhū yathāsutaṁ yathāpariyattaṁ dhammaṁ vitthārena sajjhāyaṁ karonti.",
  "an5.155:9.2_0": "Ayaṁ, bhikkhave, catuttho dhammo saddhammassa ṭhitiyā asammosāya anantaradhānāya saṁvattati.",
  "an5.155:10.1_0": "Puna caparaṁ,",
  "an5.155:10.1_1": "bhikkhave,",
  "an5.155:10.1_2": "bhikkhū yathāsutaṁ yathāpariyattaṁ dhammaṁ cetasā anuvitakkenti anuvicārenti manasānupekkhanti.",
  "an5.155:10.2_0": "Ayaṁ, bhikkhave, pañcamo dhammo saddhammassa ṭhitiyā asammosāya anantaradhānāya saṁvattati.",
  "an5.155:10.3_0": "Ime kho, bhikkhave, pañca dhammā saddhammassa ṭhitiyā asammosāya anantaradhānāya saṁvattantī”ti.",
  "an5.155:10.4_0": "Pañcamaṁ.",
  "an5.156:0.1_0": "Aṅguttara Nikāya 5.156",
  "an5.156:0.2_0": "16. Saddhammavagga",
  "an5.156:0.3_0": "Tatiyasaddhammasammosasutta",
  "an5.156:1.1_0": "“Pañcime, bhikkhave, dhammā saddhammassa sammosāya antaradhānāya saṁvattanti.",
  "an5.156:1.2_0": "Katame pañca?",
  "an5.156:1.3_0": "Idha, bhikkhave, bhikkhū duggahitaṁ suttantaṁ pariyāpuṇanti dunnikkhittehi padabyañjanehi.",
  "an5.156:1.4_0": "Dunnikkhittassa, bhikkhave, padabyañjanassa atthopi dunnayo hoti.",
  "an5.156:1.5_0": "Ayaṁ, bhikkhave, paṭhamo dhammo saddhammassa sammosāya antaradhānāya saṁvattati.",
  "an5.156:2.1_0": "Puna caparaṁ,",
  "an5.156:2.1_1": "bhikkhave,",
  "an5.156:2.1_2": "bhikkhū dubbacā honti,",
  "an5.156:2.1_3": "dovacassakaraṇehi dhammehi samannāgatā,",
  "an5.156:2.1_4": "akkhamā appadakkhiṇaggāhino anusāsaniṁ.",
  "an5.156:2.2_0": "Ayaṁ, bhikkhave, dutiyo dhammo saddhammassa sammosāya antaradhānāya saṁvattati.",
  "an5.156:3.1_0": "Puna caparaṁ,",
  "an5.156:3.1_1": "bhikkhave,",
  "an5.156:3.1_2": "ye te bhikkhū bahussutā āgatāgamā dhammadharā vinayadharā mātikādharā,",
  "an5.156:3.1_3": "te na sakkaccaṁ suttantaṁ paraṁ vācenti;",
  "an5.156:3.2_0": "tesaṁ accayena chinnamūlako suttanto hoti appaṭisaraṇo.",
  "an5.156:3.3_0": "Ayaṁ, bhikkhave, tatiyo dhammo saddhammassa sammosāya antaradhānāya saṁvattati.",
  "an5.156:4.1_0": "Puna caparaṁ,",
  "an5.156:4.1_1": "bhikkhave,",
  "an5.156:4.1_2": "therā bhikkhū bāhulikā honti sāthalikā okkamane pubbaṅgamā paviveke nikkhittadhurā,",
  "an5.156:4.1_3": "na vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya.",
  "an5.156:4.2_0": "Tesaṁ pacchimā janatā diṭṭhānugatiṁ āpajjati.",
  "an5.156:4.3_0": "Sāpi hoti bāhulikā sāthalikā okkamane pubbaṅgamā paviveke nikkhittadhurā,",
  "an5.156:4.3_1": "na vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an5.156:4.4_0": "Ayaṁ, bhikkhave, catuttho dhammo saddhammassa sammosāya antaradhānāya saṁvattati.",
  "an5.156:5.1_0": "Puna caparaṁ, bhikkhave, saṅgho bhinno hoti.",
  "an5.156:5.2_0": "Saṅghe kho pana,",
  "an5.156:5.2_1": "bhikkhave,",
  "an5.156:5.2_2": "bhinne aññamaññaṁ akkosā ca honti,",
  "an5.156:5.2_3": "aññamaññaṁ paribhāsā ca honti,",
  "an5.156:5.2_4": "aññamaññaṁ parikkhepā ca honti,",
  "an5.156:5.2_5": "aññamaññaṁ pariccajanā ca honti.",
  "an5.156:5.3_0": "Tattha appasannā ceva nappasīdanti, pasannānañca ekaccānaṁ aññathattaṁ hoti.",
  "an5.156:5.4_0": "Ayaṁ, bhikkhave, pañcamo dhammo saddhammassa sammosāya antaradhānāya saṁvattati.",
  "an5.156:5.5_0": "Ime kho, bhikkhave, pañca dhammā saddhammassa sammosāya antaradhānāya saṁvattanti.",
  "an5.156:6.1_0": "Pañcime, bhikkhave, dhammā saddhammassa ṭhitiyā asammosāya anantaradhānāya saṁvattanti.",
  "an5.156:6.2_0": "Katame pañca?",
  "an5.156:6.3_0": "Idha, bhikkhave, bhikkhū suggahitaṁ suttantaṁ pariyāpuṇanti sunikkhittehi padabyañjanehi.",
  "an5.156:6.4_0": "Sunikkhittassa, bhikkhave, padabyañjanassa atthopi sunayo hoti.",
  "an5.156:6.5_0": "Ayaṁ, bhikkhave, paṭhamo dhammo saddhammassa ṭhitiyā asammosāya anantaradhānāya saṁvattati.",
  "an5.156:7.1_0": "Puna caparaṁ,",
  "an5.156:7.1_1": "bhikkhave,",
  "an5.156:7.1_2": "bhikkhū suvacā honti sovacassakaraṇehi dhammehi samannāgatā,",
  "an5.156:7.1_3": "khamā padakkhiṇaggāhino anusāsaniṁ.",
  "an5.156:7.2_0": "Ayaṁ, bhikkhave, dutiyo dhammo saddhammassa ṭhitiyā asammosāya anantaradhānāya saṁvattati.",
  "an5.156:8.1_0": "Puna caparaṁ,",
  "an5.156:8.1_1": "bhikkhave,",
  "an5.156:8.1_2": "ye te bhikkhū bahussutā āgatāgamā dhammadharā vinayadharā mātikādharā,",
  "an5.156:8.1_3": "te sakkaccaṁ suttantaṁ paraṁ vācenti;",
  "an5.156:8.2_0": "tesaṁ accayena na chinnamūlako suttanto hoti sappaṭisaraṇo.",
  "an5.156:8.3_0": "Ayaṁ, bhikkhave, tatiyo dhammo saddhammassa ṭhitiyā asammosāya anantaradhānāya saṁvattati.",
  "an5.156:9.1_0": "Puna caparaṁ,",
  "an5.156:9.1_1": "bhikkhave,",
  "an5.156:9.1_2": "therā bhikkhū na bāhulikā honti na sāthalikā,",
  "an5.156:9.1_3": "okkamane nikkhittadhurā paviveke pubbaṅgamā;",
  "an5.156:9.1_4": "vīriyaṁ ārabhanti appattassa pattiyā anadhigatassa adhigamāya asacchikatassa sacchikiriyāya.",
  "an5.156:9.2_0": "Tesaṁ pacchimā janatā diṭṭhānugatiṁ āpajjati.",
  "an5.156:9.3_0": "Sāpi hoti na bāhulikā na sāthalikā,",
  "an5.156:9.3_1": "okkamane nikkhittadhurā paviveke pubbaṅgamā,",
  "an5.156:9.3_2": "vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.",
  "an5.156:9.4_0": "Ayaṁ, bhikkhave, catuttho dhammo saddhammassa ṭhitiyā asammosāya anantaradhānāya saṁvattati.",
  "an5.156:10.1_0": "Puna caparaṁ, bhikkhave, saṅgho samaggo sammodamāno avivadamāno ekuddeso phāsuṁ viharati.",
  "an5.156:10.2_0": "Saṅghe kho pana,",
  "an5.156:10.2_1": "bhikkhave,",
  "an5.156:10.2_2": "samagge na ceva aññamaññaṁ akkosā honti,",
  "an5.156:10.2_3": "na ca aññamaññaṁ paribhāsā honti,",
  "an5.156:10.2_4": "na ca aññamaññaṁ parikkhepā honti,",
  "an5.156:10.2_5": "na ca aññamaññaṁ pariccajanā honti.",
  "an5.156:10.3_0": "Tattha appasannā ceva pasīdanti, pasannānañca bhiyyobhāvo hoti.",
  "an5.156:10.4_0": "Ayaṁ, bhikkhave, pañcamo dhammo saddhammassa ṭhitiyā asammosāya anantaradhānāya saṁvattati.",
  "an5.156:10.5_0": "Ime kho, bhikkhave, pañca dhammā saddhammassa ṭhitiyā asammosāya anantaradhānāya saṁvattantī”ti.",
  "an5.156:10.6_0": "Chaṭṭhaṁ.",
  "an5.157:0.1_0": "Aṅguttara Nikāya 5.157",
  "an5.157:0.2_0": "16. Saddhammavagga",
  "an5.157:0.3_0": "Dukkathāsutta",
  "an5.157:1.1_0": "“Pañcannaṁ, bhikkhave, puggalānaṁ kathā dukkathā puggale puggalaṁ upanidhāya.",
  "an5.157:1.2_0": "Katamesaṁ pañcannaṁ?",
  "an5.157:1.3_0": "Assaddhassa, bhikkhave, saddhākathā dukkathā;",
  "an5.157:1.4_0": "dussīlassa sīlakathā dukkathā;",
  "an5.157:1.5_0": "appassutassa bāhusaccakathā dukkathā;",
  "an5.157:1.6_0": "maccharissa cāgakathā dukkathā;",
  "an5.157:1.7_0": "duppaññassa paññākathā dukkathā.",
  "an5.157:2.1_0": "Kasmā ca, bhikkhave, assaddhassa saddhākathā dukkathā?",
  "an5.157:2.2_0": "Assaddho,",
  "an5.157:2.2_1": "bhikkhave,",
  "an5.157:2.2_2": "saddhākathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.",
  "an5.157:2.3_0": "Taṁ kissa hetu?",
  "an5.157:2.4_0": "Tañhi so, bhikkhave, saddhāsampadaṁ attani na samanupassati, na ca labhati tatonidānaṁ pītipāmojjaṁ.",
  "an5.157:2.5_0": "Tasmā assaddhassa saddhākathā dukkathā.",
  "an5.157:3.1_0": "Kasmā ca, bhikkhave, dussīlassa sīlakathā dukkathā?",
  "an5.157:3.2_0": "Dussīlo,",
  "an5.157:3.2_1": "bhikkhave,",
  "an5.157:3.2_2": "sīlakathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.",
  "an5.157:3.3_0": "Taṁ kissa hetu?",
  "an5.157:3.4_0": "Tañhi so, bhikkhave, sīlasampadaṁ attani na samanupassati na ca labhati tatonidānaṁ pītipāmojjaṁ.",
  "an5.157:3.5_0": "Tasmā dussīlassa sīlakathā dukkathā.",
  "an5.157:4.1_0": "Kasmā ca, bhikkhave, appassutassa bāhusaccakathā dukkathā?",
  "an5.157:4.2_0": "Appassuto,",
  "an5.157:4.2_1": "bhikkhave,",
  "an5.157:4.2_2": "bāhusaccakathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.",
  "an5.157:4.3_0": "Taṁ kissa hetu?",
  "an5.157:4.4_0": "Tañhi so, bhikkhave, sutasampadaṁ attani na samanupassati, na ca labhati tatonidānaṁ pītipāmojjaṁ.",
  "an5.157:4.5_0": "Tasmā appassutassa bāhusaccakathā dukkathā.",
  "an5.157:5.1_0": "Kasmā ca, bhikkhave, maccharissa cāgakathā dukkathā?",
  "an5.157:5.2_0": "Maccharī,",
  "an5.157:5.2_1": "bhikkhave,",
  "an5.157:5.2_2": "cāgakathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.",
  "an5.157:5.3_0": "Taṁ kissa hetu?",
  "an5.157:5.4_0": "Tañhi so, bhikkhave, cāgasampadaṁ attani na samanupassati na ca labhati tatonidānaṁ pītipāmojjaṁ.",
  "an5.157:5.5_0": "Tasmā maccharissa cāgakathā dukkathā.",
  "an5.157:6.1_0": "Kasmā ca, bhikkhave, duppaññassa paññākathā dukkathā?",
  "an5.157:6.2_0": "Duppañño,",
  "an5.157:6.2_1": "bhikkhave,",
  "an5.157:6.2_2": "paññākathāya kacchamānāya abhisajjati kuppati byāpajjati patitthīyati kopañca dosañca appaccayañca pātukaroti.",
  "an5.157:6.3_0": "Taṁ kissa hetu?",
  "an5.157:6.4_0": "Tañhi so, bhikkhave, paññāsampadaṁ attani na samanupassati, na ca labhati tatonidānaṁ pītipāmojjaṁ.",
  "an5.157:6.5_0": "Tasmā duppaññassa paññākathā dukkathā.",
  "an5.157:6.6_0": "Imesaṁ kho, bhikkhave, pañcannaṁ puggalānaṁ kathā dukkathā puggale puggalaṁ upanidhāya.",
  "an5.157:7.1_0": "Pañcannaṁ, bhikkhave, puggalānaṁ kathā sukathā puggale puggalaṁ upanidhāya.",
  "an5.157:7.2_0": "Katamesaṁ pañcannaṁ?",
  "an5.157:7.3_0": "Saddhassa, bhikkhave, saddhākathā sukathā;",
  "an5.157:7.4_0": "sīlavato sīlakathā sukathā;",
  "an5.157:7.5_0": "bahussutassa bāhusaccakathā sukathā;",
  "an5.157:7.6_0": "cāgavato cāgakathā sukathā;",
  "an5.157:7.7_0": "paññavato paññākathā sukathā.",
  "an5.157:8.1_0": "Kasmā ca, bhikkhave, saddhassa saddhākathā sukathā?",
  "an5.157:8.2_0": "Saddho,",
  "an5.157:8.2_1": "bhikkhave,",
  "an5.157:8.2_2": "saddhākathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.",
  "an5.157:8.3_0": "Taṁ kissa hetu?",
  "an5.157:8.4_0": "Tañhi so, bhikkhave, saddhāsampadaṁ attani samanupassati labhati ca tatonidānaṁ pītipāmojjaṁ.",
  "an5.157:8.5_0": "Tasmā saddhassa saddhākathā sukathā.",
  "an5.157:9.1_0": "Kasmā ca, bhikkhave, sīlavato sīlakathā sukathā?",
  "an5.157:9.2_0": "Sīlavā,",
  "an5.157:9.2_1": "bhikkhave,",
  "an5.157:9.2_2": "sīlakathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.",
  "an5.157:9.3_0": "Taṁ kissa hetu?",
  "an5.157:9.4_0": "Tañhi so, bhikkhave, sīlasampadaṁ attani samanupassati, labhati ca tatonidānaṁ pītipāmojjaṁ.",
  "an5.157:9.5_0": "Tasmā sīlavato sīlakathā sukathā.",
  "an5.157:10.1_0": "Kasmā ca, bhikkhave, bahussutassa bāhusaccakathā sukathā?",
  "an5.157:10.2_0": "Bahussuto,",
  "an5.157:10.2_1": "bhikkhave,",
  "an5.157:10.2_2": "bāhusaccakathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.",
  "an5.157:10.3_0": "Taṁ kissa hetu?",
  "an5.157:10.4_0": "Tañhi so, bhikkhave, sutasampadaṁ attani samanupassati, labhati ca tatonidānaṁ pītipāmojjaṁ.",
  "an5.157:10.5_0": "Tasmā bahussutassa bāhusaccakathā sukathā.",
  "an5.157:11.1_0": "Kasmā ca, bhikkhave, cāgavato cāgakathā sukathā?",
  "an5.157:11.2_0": "Cāgavā,",
  "an5.157:11.2_1": "bhikkhave,",
  "an5.157:11.2_2": "cāgakathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.",
  "an5.157:11.3_0": "Taṁ kissa hetu?",
  "an5.157:11.4_0": "Tañhi so, bhikkhave, cāgasampadaṁ attani samanupassati, labhati ca tatonidānaṁ pītipāmojjaṁ.",
  "an5.157:11.5_0": "Tasmā cāgavato cāgakathā sukathā.",
  "an5.157:12.1_0": "Kasmā ca, bhikkhave, paññavato paññākathā sukathā?",
  "an5.157:12.2_0": "Paññavā,",
  "an5.157:12.2_1": "bhikkhave,",
  "an5.157:12.2_2": "paññākathāya kacchamānāya nābhisajjati na kuppati na byāpajjati na patitthīyati na kopañca dosañca appaccayañca pātukaroti.",
  "an5.157:12.3_0": "Taṁ kissa hetu?",
  "an5.157:12.4_0": "Tañhi so, bhikkhave, paññāsampadaṁ attani samanupassati labhati ca tatonidānaṁ pītipāmojjaṁ.",
  "an5.157:12.5_0": "Tasmā paññavato paññākathā sukathā.",
  "an5.157:12.6_0": "Imesaṁ kho, bhikkhave, pañcannaṁ puggalānaṁ kathā sukathā puggale puggalaṁ upanidhāyā”ti.",
  "an5.157:12.7_0": "Sattamaṁ.",
  "an5.158:0.1_0": "Aṅguttara Nikāya 5.158",
  "an5.158:0.2_0": "16. Saddhammavagga",
  "an5.158:0.3_0": "Sārajjasutta",
  "an5.158:1.1_0": "“Pañcahi, bhikkhave, dhammehi samannāgato bhikkhu sārajjaṁ okkanto hoti.",
  "an5.158:1.2_0": "Katamehi pañcahi?",
  "an5.158:1.3_0": "Idha, bhikkhave, bhikkhu assaddho hoti, dussīlo hoti, appassuto hoti, kusīto hoti, duppañño hoti.",
  "an5.158:1.4_0": "Imehi kho, bhikkhave, pañcahi, dhammehi samannāgato bhikkhu sārajjaṁ okkanto hoti.",
  "an5.158:2.1_0": "Pañcahi, bhikkhave, dhammehi samannāgato bhikkhu visārado hoti.",
  "an5.158:2.2_0": "Katamehi pañcahi?",
  "an5.158:2.3_0": "Idha, bhikkhave, bhikkhu saddho hoti, sīlavā hoti, bahussuto hoti, āraddhavīriyo hoti, paññavā hoti.",
  "an5.158:2.4_0": "Imehi kho, bhikkhave, pañcahi dhammehi samannāgato bhikkhu visārado hotī”ti.",
  "an5.158:2.5_0": "Aṭṭhamaṁ.",
  "an5.159:0.1_0": "Aṅguttara Nikāya 5.159",
  "an5.159:0.2_0": "16. Saddhammavagga",
  "an5.159:0.3_0": "Udāyīsutta",
  "an5.159:1.1_0": "Evaṁ me sutaṁ—",
  "an5.159:1.2_0": "ekaṁ samayaṁ bhagavā kosambiyaṁ viharati ghositārāme.",
  "an5.159:1.3_0": "Tena kho pana samayena āyasmā udāyī mahatiyā gihiparisāya parivuto dhammaṁ desento nisinno hoti.",
  "an5.159:1.4_0": "Addasā kho āyasmā ānando āyasmantaṁ udāyiṁ mahatiyā gihiparisāya parivutaṁ dhammaṁ desentaṁ nisinnaṁ.",
  "an5.159:1.5_0": "Disvā yena bhagavā tenupasaṅkami;",
  "an5.159:1.5_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.159:1.5_2": "Ekamantaṁ nisinno kho āyasmā ānando bhagavantaṁ etadavoca:",
  "an5.159:1.6_0": "“āyasmā, bhante, udāyī mahatiyā gihiparisāya parivuto dhammaṁ desetī”ti.",
  "an5.159:2.1_0": "“Na kho, ānanda, sukaraṁ paresaṁ dhammaṁ desetuṁ.",
  "an5.159:2.2_0": "Paresaṁ, ānanda, dhammaṁ desentena pañca dhamme ajjhattaṁ upaṭṭhāpetvā paresaṁ dhammo desetabbo.",
  "an5.159:2.3_0": "Katame pañca?",
  "an5.159:2.4_0": "‘Anupubbiṁ kathaṁ kathessāmī’ti paresaṁ dhammo desetabbo;",
  "an5.159:2.5_0": "‘pariyāyadassāvī kathaṁ kathessāmī’ti paresaṁ dhammo desetabbo;",
  "an5.159:2.6_0": "‘anuddayataṁ paṭicca kathaṁ kathessāmī’ti paresaṁ dhammo desetabbo;",
  "an5.159:2.7_0": "‘na āmisantaro kathaṁ kathessāmī’ti paresaṁ dhammo desetabbo;",
  "an5.159:2.8_0": "‘attānañca parañca anupahacca kathaṁ kathessāmī’ti paresaṁ dhammo desetabbo.",
  "an5.159:2.9_0": "Na kho, ānanda, sukaraṁ paresaṁ dhammaṁ desetuṁ.",
  "an5.159:2.10_0": "Paresaṁ, ānanda,",
  "an5.159:2.10_1": "dhammaṁ desentena ime pañca dhamme ajjhattaṁ upaṭṭhāpetvā paresaṁ dhammo desetabbo”ti.",
  "an5.159:2.11_0": "Navamaṁ.",
  "an5.160:0.1_0": "Aṅguttara Nikāya 5.160",
  "an5.160:0.2_0": "16. Saddhammavagga",
  "an5.160:0.3_0": "Duppaṭivinodayasutta",
  "an5.160:1.1_0": "“Pañcime, bhikkhave, uppannā duppaṭivinodayā.",
  "an5.160:1.2_0": "Katame pañca?",
  "an5.160:1.3_0": "Uppanno rāgo duppaṭivinodayo,",
  "an5.160:1.3_1": "uppanno doso duppaṭivinodayo,",
  "an5.160:1.3_2": "uppanno moho duppaṭivinodayo,",
  "an5.160:1.3_3": "uppannaṁ paṭibhānaṁ duppaṭivinodayaṁ,",
  "an5.160:1.3_4": "uppannaṁ gamikacittaṁ duppaṭivinodayaṁ.",
  "an5.160:1.4_0": "Ime kho, bhikkhave, pañca uppannā duppaṭivinodayā”ti.",
  "an5.160:1.5_0": "Dasamaṁ.",
  "an5.160:1.6_0": "Saddhammavaggo paṭhamo.",
  "an5.160:2.0_0": "Tassuddānaṁ",
  "an5.160:2.1_0": "Tayo sammattaniyāmā,",
  "an5.160:2.2_0": "tayo saddhammasammosā;",
  "an5.160:2.3_0": "Dukkathā ceva sārajjaṁ,",
  "an5.160:2.4_0": "udāyidubbinodayāti.",
  "an5.161:0.1_0": "Aṅguttara Nikāya 5.161",
  "an5.161:0.2_0": "17. Āghātavagga",
  "an5.161:0.3_0": "Paṭhamaāghātapaṭivinayasutta",
  "an5.161:1.1_0": "“Pañcime, bhikkhave, āghātapaṭivinayā yattha bhikkhuno uppanno āghāto sabbaso paṭivinetabbo.",
  "an5.161:1.2_0": "Katame pañca?",
  "an5.161:1.3_0": "Yasmiṁ, bhikkhave, puggale āghāto jāyetha, mettā tasmiṁ puggale bhāvetabbā;",
  "an5.161:1.4_0": "evaṁ tasmiṁ puggale āghāto paṭivinetabbo.",
  "an5.161:1.5_0": "Yasmiṁ, bhikkhave, puggale āghāto jāyetha, karuṇā tasmiṁ puggale bhāvetabbā;",
  "an5.161:1.6_0": "evaṁ tasmiṁ puggale āghāto paṭivinetabbo.",
  "an5.161:1.7_0": "Yasmiṁ, bhikkhave, puggale āghāto jāyetha, upekkhā tasmiṁ puggale bhāvetabbā;",
  "an5.161:1.8_0": "evaṁ tasmiṁ puggale āghāto paṭivinetabbo.",
  "an5.161:1.9_0": "Yasmiṁ, bhikkhave, puggale āghāto jāyetha, asatiamanasikāro tasmiṁ puggale āpajjitabbo;",
  "an5.161:1.10_0": "evaṁ tasmiṁ puggale āghāto paṭivinetabbo.",
  "an5.161:1.11_0": "Yasmiṁ, bhikkhave, puggale āghāto jāyetha, kammassakatā tasmiṁ puggale adhiṭṭhātabbā:",
  "an5.161:1.12_0": "‘kammassako ayamāyasmā kammadāyādo kammayoni kammabandhu kammapaṭisaraṇo,",
  "an5.161:1.13_0": "yaṁ kammaṁ karissati kalyāṇaṁ vā pāpakaṁ vā tassa dāyādo bhavissatī’ti;",
  "an5.161:1.14_0": "evaṁ tasmiṁ puggale āghāto paṭivinetabbo.",
  "an5.161:1.15_0": "Ime kho,",
  "an5.161:1.15_1": "bhikkhave,",
  "an5.161:1.15_2": "pañca āghātapaṭivinayā,",
  "an5.161:1.15_3": "yattha bhikkhuno uppanno āghāto sabbaso paṭivinetabbo”ti.",
  "an5.161:1.16_0": "Paṭhamaṁ.",
  "an5.162:0.1_0": "Aṅguttara Nikāya 5.162",
  "an5.162:0.2_0": "17. Āghātavagga",
  "an5.162:0.3_0": "Dutiyaāghātapaṭivinayasutta",
  "an5.162:1.1_0": "Tatra kho āyasmā sāriputto bhikkhū āmantesi:",
  "an5.162:1.2_0": "“āvuso bhikkhave”ti.",
  "an5.162:1.3_0": "“Āvuso”ti kho te bhikkhū āyasmato sāriputtassa paccassosuṁ.",
  "an5.162:1.4_0": "Āyasmā sāriputto etadavoca:",
  "an5.162:2.1_0": "“Pañcime, āvuso, āghātapaṭivinayā yattha bhikkhuno uppanno āghāto sabbaso paṭivinetabbo.",
  "an5.162:2.2_0": "Katame pañca?",
  "an5.162:2.3_0": "Idhāvuso, ekacco puggalo aparisuddhakāyasamācāro hoti parisuddhavacīsamācāro;",
  "an5.162:2.4_0": "evarūpepi, āvuso, puggale āghāto paṭivinetabbo.",
  "an5.162:2.5_0": "Idha panāvuso, ekacco puggalo aparisuddhavacīsamācāro hoti parisuddhakāyasamācāro;",
  "an5.162:2.6_0": "evarūpepi, āvuso, puggale āghāto paṭivinetabbo.",
  "an5.162:2.7_0": "Idha panāvuso,",
  "an5.162:2.7_1": "ekacco puggalo aparisuddhakāyasamācāro hoti aparisuddhavacīsamācāro,",
  "an5.162:2.7_2": "labhati ca kālena kālaṁ cetaso vivaraṁ cetaso pasādaṁ;",
  "an5.162:2.8_0": "evarūpepi, āvuso, puggale āghāto paṭivinetabbo.",
  "an5.162:2.9_0": "Idha panāvuso,",
  "an5.162:2.9_1": "ekacco puggalo aparisuddhakāyasamācāro hoti aparisuddhavacīsamācāro,",
  "an5.162:2.9_2": "na ca labhati kālena kālaṁ cetaso vivaraṁ cetaso pasādaṁ;",
  "an5.162:2.10_0": "evarūpepi, āvuso, puggale āghāto paṭivinetabbo.",
  "an5.162:2.11_0": "Idha panāvuso,",
  "an5.162:2.11_1": "ekacco puggalo parisuddhakāyasamācāro parisuddhavacīsamācāro,",
  "an5.162:2.11_2": "labhati ca kālena vā kālaṁ cetaso vivaraṁ cetaso pasādaṁ;",
  "an5.162:2.12_0": "evarūpepi, āvuso, puggale āghāto paṭivinetabbo.",
  "an5.162:3.1_0": "Tatrāvuso,",
  "an5.162:3.1_1": "yvāyaṁ puggalo aparisuddhakāyasamācāro parisuddhavacīsamācāro,",
  "an5.162:3.1_2": "kathaṁ tasmiṁ puggale āghāto paṭivinetabbo?",
  "an5.162:3.2_0": "Seyyathāpi, āvuso,",
  "an5.162:3.2_1": "bhikkhu paṁsukūliko rathiyāya nantakaṁ disvā vāmena pādena niggaṇhitvā dakkhiṇena pādena pattharitvā,",
  "an5.162:3.2_2": "yo tattha sāro taṁ paripātetvā ādāya pakkameyya;",
  "an5.162:3.3_0": "evamevaṁ khvāvuso,",
  "an5.162:3.3_1": "yvāyaṁ puggalo aparisuddhakāyasamācāro parisuddhavacīsamācāro,",
  "an5.162:3.3_2": "yāssa aparisuddhakāyasamācāratā na sāssa tasmiṁ samaye manasi kātabbā,",
  "an5.162:3.3_3": "yā ca khvassa parisuddhavacīsamācāratā sāssa tasmiṁ samaye manasi kātabbā.",
  "an5.162:3.4_0": "Evaṁ tasmiṁ puggale āghāto paṭivinetabbo.",
  "an5.162:4.1_0": "Tatrāvuso,",
  "an5.162:4.1_1": "yvāyaṁ puggalo aparisuddhavacīsamācāro parisuddhakāyasamācāro,",
  "an5.162:4.1_2": "kathaṁ tasmiṁ puggale āghāto paṭivinetabbo?",
  "an5.162:4.2_0": "Seyyathāpi, āvuso, pokkharaṇī sevālapaṇakapariyonaddhā.",
  "an5.162:4.3_0": "Atha puriso āgaccheyya ghammābhitatto ghammapareto kilanto tasito pipāsito.",
  "an5.162:4.4_0": "So taṁ pokkharaṇiṁ ogāhetvā ubhohi hatthehi iticiti ca sevālapaṇakaṁ apaviyūhitvā añjalinā pivitvā pakkameyya.",
  "an5.162:4.5_0": "Evamevaṁ kho, āvuso,",
  "an5.162:4.5_1": "yvāyaṁ puggalo aparisuddhavacīsamācāro parisuddhakāyasamācāro,",
  "an5.162:4.5_2": "yāssa aparisuddhavacīsamācāratā na sāssa tasmiṁ samaye manasi kātabbā,",
  "an5.162:4.5_3": "yā ca khvassa parisuddhakāyasamācāratā sāssa tasmiṁ samaye manasi kātabbā.",
  "an5.162:4.6_0": "Evaṁ tasmiṁ puggale āghāto paṭivinetabbo.",
  "an5.162:5.1_0": "Tatrāvuso,",
  "an5.162:5.1_1": "yvāyaṁ puggalo aparisuddhakāyasamācāro aparisuddhavacīsamācāro labhati ca kālena kālaṁ cetaso vivaraṁ cetaso pasādaṁ,",
  "an5.162:5.1_2": "kathaṁ tasmiṁ puggale āghāto paṭivinetabbo?",
  "an5.162:5.2_0": "Seyyathāpi, āvuso, parittaṁ gopade udakaṁ.",
  "an5.162:5.3_0": "Atha puriso āgaccheyya ghammābhitatto ghammapareto kilanto tasito pipāsito.",
  "an5.162:5.4_0": "Tassa evamassa:",
  "an5.162:5.5_0": "‘idaṁ kho parittaṁ gopade udakaṁ.",
  "an5.162:5.6_0": "Sacāhaṁ añjalinā vā pivissāmi bhājanena vā khobhessāmipi taṁ loḷessāmipi taṁ apeyyampi taṁ karissāmi.",
  "an5.162:5.7_0": "Yannūnāhaṁ catukkuṇḍiko nipatitvā gopītakaṁ pivitvā pakkameyyan’ti.",
  "an5.162:5.8_0": "So catukkuṇḍiko nipatitvā gopītakaṁ pivitvā pakkameyya.",
  "an5.162:5.9_0": "Evamevaṁ kho, āvuso,",
  "an5.162:5.9_1": "yvāyaṁ puggalo aparisuddhakāyasamācāro aparisuddhavacīsamācāro labhati ca kālena kālaṁ cetaso vivaraṁ cetaso pasādaṁ,",
  "an5.162:5.9_2": "yāssa aparisuddhakāyasamācāratā na sāssa tasmiṁ samaye manasi kātabbā;",
  "an5.162:5.10_0": "yāpissa aparisuddhavacīsamācāratā na sāpissa tasmiṁ samaye manasi kātabbā.",
  "an5.162:5.11_0": "Yañca kho so labhati kālena kālaṁ cetaso vivaraṁ cetaso pasādaṁ,",
  "an5.162:5.11_1": "tamevassa tasmiṁ samaye manasi kātabbaṁ.",
  "an5.162:5.12_0": "Evaṁ tasmiṁ puggale āghāto paṭivinetabbo.",
  "an5.162:6.1_0": "Tatrāvuso,",
  "an5.162:6.1_1": "yvāyaṁ puggalo aparisuddhakāyasamācāro aparisuddhavacīsamācāro na ca labhati kālena kālaṁ cetaso vivaraṁ cetaso pasādaṁ,",
  "an5.162:6.1_2": "kathaṁ tasmiṁ puggale āghāto paṭivinetabbo?",
  "an5.162:6.2_0": "Seyyathāpi, āvuso, puriso ābādhiko dukkhito bāḷhagilāno addhānamaggappaṭipanno.",
  "an5.162:6.3_0": "Tassa puratopissa dūre gāmo pacchatopissa dūre gāmo.",
  "an5.162:6.4_0": "So na labheyya sappāyāni bhojanāni,",
  "an5.162:6.4_1": "na labheyya sappāyāni bhesajjāni,",
  "an5.162:6.4_2": "na labheyya patirūpaṁ upaṭṭhākaṁ,",
  "an5.162:6.4_3": "na labheyya gāmantanāyakaṁ.",
  "an5.162:6.5_0": "Tamenaṁ aññataro puriso passeyya addhānamaggappaṭipanno.",
  "an5.162:6.6_0": "So tasmiṁ purise kāruññaṁyeva upaṭṭhāpeyya, anuddayaṁyeva upaṭṭhāpeyya, anukampaṁyeva upaṭṭhāpeyya:",
  "an5.162:6.7_0": "‘aho vatāyaṁ puriso labheyya sappāyāni bhojanāni,",
  "an5.162:6.7_1": "labheyya sappāyāni bhesajjāni,",
  "an5.162:6.7_2": "labheyya patirūpaṁ upaṭṭhākaṁ,",
  "an5.162:6.7_3": "labheyya gāmantanāyakaṁ.",
  "an5.162:6.8_0": "Taṁ kissa hetu?",
  "an5.162:6.9_0": "Māyaṁ puriso idheva anayabyasanaṁ āpajjī’ti.",
  "an5.162:6.10_0": "Evamevaṁ kho, āvuso,",
  "an5.162:6.10_1": "yvāyaṁ puggalo aparisuddhakāyasamācāro aparisuddhavacīsamācāro na ca labhati kālena kālaṁ cetaso vivaraṁ cetaso pasādaṁ,",
  "an5.162:6.10_2": "evarūpepi, āvuso,",
  "an5.162:6.10_3": "puggale kāruññaṁyeva upaṭṭhāpetabbaṁ anuddayāyeva upaṭṭhāpetabbā anukampāyeva upaṭṭhāpetabbā:",
  "an5.162:6.11_0": "‘aho vata ayamāyasmā kāyaduccaritaṁ pahāya kāyasucaritaṁ bhāveyya,",
  "an5.162:6.11_1": "vacīduccaritaṁ pahāya vacīsucaritaṁ bhāveyya,",
  "an5.162:6.11_2": "manoduccaritaṁ pahāya manosucaritaṁ bhāveyya.",
  "an5.162:6.12_0": "Taṁ kissa hetu?",
  "an5.162:6.13_0": "Māyaṁ āyasmā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjī’ti.",
  "an5.162:6.14_0": "Evaṁ tasmiṁ puggale āghāto paṭivinetabbo.",
  "an5.162:7.1_0": "Tatrāvuso,",
  "an5.162:7.1_1": "yvāyaṁ puggalo parisuddhakāyasamācāro parisuddhavacīsamācāro labhati ca kālena kālaṁ cetaso vivaraṁ cetaso pasādaṁ,",
  "an5.162:7.1_2": "kathaṁ tasmiṁ puggale āghāto paṭivinetabbo?",
  "an5.162:7.2_0": "Seyyathāpi, āvuso,",
  "an5.162:7.2_1": "pokkharaṇī acchodakā sātodakā sītodakā setakā supatitthā ramaṇīyā nānārukkhehi sañchannā.",
  "an5.162:7.3_0": "Atha puriso āgaccheyya ghammābhitatto ghammapareto kilanto tasito pipāsito.",
  "an5.162:7.4_0": "So taṁ pokkharaṇiṁ ogāhetvā nhātvā ca pivitvā ca paccuttaritvā tattheva rukkhacchāyāya nisīdeyya vā nipajjeyya vā.",
  "an5.162:8.1_0": "Evamevaṁ kho, āvuso,",
  "an5.162:8.1_1": "yvāyaṁ puggalo parisuddhakāyasamācāro parisuddhavacīsamācāro labhati ca kālena kālaṁ cetaso vivaraṁ cetaso pasādaṁ,",
  "an5.162:8.1_2": "yāpissa parisuddhakāyasamācāratā sāpissa tasmiṁ samaye manasi kātabbā;",
  "an5.162:8.2_0": "yāpissa parisuddhavacīsamācāratā sāpissa tasmiṁ samaye manasi kātabbā;",
  "an5.162:8.3_0": "yampi labhati kālena kālaṁ cetaso vivaraṁ cetaso pasādaṁ, tampissa tasmiṁ samaye manasi kātabbaṁ.",
  "an5.162:8.4_0": "Evaṁ tasmiṁ puggale āghāto paṭivinetabbo.",
  "an5.162:8.5_0": "Samantapāsādikaṁ, āvuso, puggalaṁ āgamma cittaṁ pasīdati.",
  "an5.162:9.1_0": "Ime kho, āvuso, pañca āghātapaṭivinayā, yattha bhikkhuno uppanno āghāto sabbaso paṭivinetabbo”ti.",
  "an5.162:9.2_0": "Dutiyaṁ.",
  "an5.163:0.1_0": "Aṅguttara Nikāya 5.163",
  "an5.163:0.2_0": "17. Āghātavagga",
  "an5.163:0.3_0": "Sākacchasutta",
  "an5.163:1.1_0": "Tatra kho āyasmā sāriputto bhikkhū āmantesi:",
  "an5.163:1.2_0": "“āvuso bhikkhave”ti.",
  "an5.163:1.3_0": "“Āvuso”ti kho te bhikkhū āyasmato sāriputtassa paccassosuṁ.",
  "an5.163:1.4_0": "Āyasmā sāriputto etadavoca:",
  "an5.163:2.1_0": "“Pañcahāvuso, dhammehi samannāgato bhikkhu alaṁ sākaccho sabrahmacārīnaṁ.",
  "an5.163:2.2_0": "Katamehi pañcahi?",
  "an5.163:2.3_0": "Idhāvuso, bhikkhu attanā ca sīlasampanno hoti, sīlasampadākathāya ca āgataṁ pañhaṁ byākattā hoti;",
  "an5.163:2.4_0": "attanā ca samādhisampanno hoti, samādhisampadākathāya ca āgataṁ pañhaṁ byākattā hoti;",
  "an5.163:2.5_0": "attanā ca paññāsampanno hoti, paññāsampadākathāya ca āgataṁ pañhaṁ byākattā hoti;",
  "an5.163:2.6_0": "attanā ca vimuttisampanno hoti, vimuttisampadākathāya ca āgataṁ pañhaṁ byākattā hoti;",
  "an5.163:2.7_0": "attanā ca vimuttiñāṇadassanasampanno hoti,",
  "an5.163:2.7_1": "vimuttiñāṇadassanasampadākathāya ca āgataṁ pañhaṁ byākattā hoti.",
  "an5.163:2.8_0": "Imehi kho, āvuso, pañcahi dhammehi samannāgato bhikkhu alaṁ sākaccho sabrahmacārīnan”ti.",
  "an5.163:2.9_0": "Tatiyaṁ.",
  "an5.164:0.1_0": "Aṅguttara Nikāya 5.164",
  "an5.164:0.2_0": "17. Āghātavagga",
  "an5.164:0.3_0": "Sājīvasutta",
  "an5.164:1.1_0": "Tatra kho āyasmā sāriputto bhikkhū āmantesi …pe…",
  "an5.164:1.2_0": "pañcahi, āvuso, dhammehi samannāgato bhikkhu alaṁsājīvo sabrahmacārīnaṁ.",
  "an5.164:1.3_0": "Katamehi pañcahi?",
  "an5.164:1.4_0": "Idhāvuso, bhikkhu attanā ca sīlasampanno hoti, sīlasampadākathāya ca āgataṁ pañhaṁ byākattā hoti;",
  "an5.164:1.5_0": "attanā ca samādhisampanno hoti, samādhisampadākathāya ca āgataṁ pañhaṁ byākattā hoti;",
  "an5.164:1.6_0": "attanā ca paññāsampanno hoti, paññāsampadākathāya ca āgataṁ pañhaṁ byākattā hoti;",
  "an5.164:1.7_0": "attanā ca vimuttisampanno hoti, vimuttisampadākathāya ca āgataṁ pañhaṁ byākattā hoti;",
  "an5.164:1.8_0": "attanā ca vimuttiñāṇadassanasampanno hoti,",
  "an5.164:1.8_1": "vimuttiñāṇadassanasampadākathāya ca āgataṁ pañhaṁ byākattā hoti.",
  "an5.164:1.9_0": "Imehi kho, āvuso, pañcahi dhammehi samannāgato bhikkhu alaṁsājīvo sabrahmacārīnan”ti.",
  "an5.164:1.10_0": "Catutthaṁ.",
  "an5.165:0.1_0": "Aṅguttara Nikāya 5.165",
  "an5.165:0.2_0": "17. Āghātavagga",
  "an5.165:0.3_0": "Pañhapucchāsutta",
  "an5.165:1.1_0": "Tatra kho āyasmā sāriputto bhikkhū āmantesi …pe…",
  "an5.165:1.1_1": "“yo hi koci, āvuso,",
  "an5.165:1.1_2": "paraṁ pañhaṁ pucchati,",
  "an5.165:1.1_3": "sabbo so pañcahi ṭhānehi,",
  "an5.165:1.1_4": "etesaṁ vā aññatarena.",
  "an5.165:1.2_0": "Katamehi pañcahi?",
  "an5.165:1.3_0": "Mandattā momūhattā paraṁ pañhaṁ pucchati,",
  "an5.165:1.3_1": "pāpiccho icchāpakato paraṁ pañhaṁ pucchati,",
  "an5.165:1.3_2": "paribhavaṁ paraṁ pañhaṁ pucchati,",
  "an5.165:1.3_3": "aññātukāmo paraṁ pañhaṁ pucchati,",
  "an5.165:1.3_4": "atha vā panevaṁcitto paraṁ pañhaṁ pucchati:",
  "an5.165:1.4_0": "‘sace me pañhaṁ puṭṭho sammadeva byākarissati iccetaṁ kusalaṁ,",
  "an5.165:1.4_1": "no ce me pañhaṁ puṭṭho sammadeva byākarissati ahamassa sammadeva byākarissāmī’ti.",
  "an5.165:1.5_0": "Yo hi koci, āvuso, paraṁ pañhaṁ pucchati, sabbo so imehi pañcahi ṭhānehi, etesaṁ vā aññatarena.",
  "an5.165:1.6_0": "Ahaṁ kho panāvuso, evaṁcitto paraṁ pañhaṁ pucchāmi:",
  "an5.165:1.7_0": "‘sace me pañhaṁ puṭṭho sammadeva byākarissati iccetaṁ kusalaṁ,",
  "an5.165:1.7_1": "no ce me pañhaṁ puṭṭho sammadeva byākarissati,",
  "an5.165:1.7_2": "ahamassa sammadeva byākarissāmī’”ti.",
  "an5.165:1.8_0": "Pañcamaṁ.",
  "an5.166:0.1_0": "Aṅguttara Nikāya 5.166",
  "an5.166:0.2_0": "17. Āghātavagga",
  "an5.166:0.3_0": "Nirodhasutta",
  "an5.166:1.1_0": "Tatra kho āyasmā sāriputto bhikkhū āmantesi …pe…",
  "an5.166:1.2_0": "“idhāvuso,",
  "an5.166:1.2_1": "bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:1.3_0": "atthetaṁ ṭhānaṁ.",
  "an5.166:1.4_0": "No ce diṭṭheva dhamme aññaṁ ārādheyya,",
  "an5.166:1.4_1": "atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:1.5_0": "atthetaṁ ṭhānan”ti.",
  "an5.166:2.1_0": "Evaṁ vutte, āyasmā udāyī āyasmantaṁ sāriputtaṁ etadavoca:",
  "an5.166:2.2_0": "“aṭṭhānaṁ kho etaṁ,",
  "an5.166:2.2_1": "āvuso sāriputta,",
  "an5.166:2.2_2": "anavakāso yaṁ so bhikkhu atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ",
  "an5.166:2.2_3": "kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:2.3_0": "natthetaṁ ṭhānan”ti.",
  "an5.166:3.1_0": "Dutiyampi kho …pe… tatiyampi kho āyasmā sāriputto bhikkhū āmantesi:",
  "an5.166:3.2_0": "“idhāvuso,",
  "an5.166:3.2_1": "bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:3.3_0": "atthetaṁ ṭhānaṁ.",
  "an5.166:3.4_0": "No ce diṭṭheva dhamme aññaṁ ārādheyya,",
  "an5.166:3.4_1": "atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:3.5_0": "atthetaṁ ṭhānan”ti.",
  "an5.166:4.1_0": "Tatiyampi kho āyasmā udāyī āyasmantaṁ sāriputtaṁ etadavoca:",
  "an5.166:4.2_0": "“aṭṭhānaṁ kho etaṁ,",
  "an5.166:4.2_1": "āvuso sāriputta,",
  "an5.166:4.2_2": "anavakāso yaṁ so bhikkhu atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ",
  "an5.166:4.2_3": "kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:4.3_0": "natthetaṁ ṭhānan”ti.",
  "an5.166:5.1_0": "Atha kho āyasmato sāriputtassa etadahosi:",
  "an5.166:5.2_0": "“yāvatatiyakampi kho me āyasmā udāyī paṭikkosati, na ca me koci bhikkhu anumodati.",
  "an5.166:5.3_0": "Yannūnāhaṁ yena bhagavā tenupasaṅkameyyan”ti.",
  "an5.166:5.4_0": "Atha kho āyasmā sāriputto yena bhagavā tenupasaṅkami;",
  "an5.166:5.4_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.166:5.5_0": "Ekamantaṁ nisinno kho āyasmā sāriputto bhikkhū āmantesi:",
  "an5.166:5.6_0": "“idhāvuso,",
  "an5.166:5.6_1": "bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:5.7_0": "atthetaṁ ṭhānaṁ.",
  "an5.166:5.8_0": "No ce diṭṭheva dhamme aññaṁ ārādheyya,",
  "an5.166:5.8_1": "atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:5.9_0": "atthetaṁ ṭhānan”ti.",
  "an5.166:6.1_0": "Evaṁ vutte, āyasmā udāyī āyasmantaṁ sāriputtaṁ etadavoca:",
  "an5.166:6.2_0": "“aṭṭhānaṁ kho etaṁ,",
  "an5.166:6.2_1": "āvuso sāriputta,",
  "an5.166:6.2_2": "anavakāso yaṁ so bhikkhu atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ",
  "an5.166:6.2_3": "kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:6.3_0": "natthetaṁ ṭhānan”ti.",
  "an5.166:7.1_0": "Dutiyampi kho …pe… tatiyampi kho āyasmā sāriputto bhikkhū āmantesi:",
  "an5.166:7.2_0": "“idhāvuso,",
  "an5.166:7.2_1": "bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:7.3_0": "atthetaṁ ṭhānaṁ.",
  "an5.166:7.4_0": "No ce diṭṭheva dhamme aññaṁ ārādheyya,",
  "an5.166:7.4_1": "atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:7.5_0": "atthetaṁ ṭhānan”ti.",
  "an5.166:8.1_0": "Tatiyampi kho āyasmā udāyī āyasmantaṁ sāriputtaṁ etadavoca:",
  "an5.166:8.2_0": "“aṭṭhānaṁ kho etaṁ,",
  "an5.166:8.2_1": "āvuso sāriputta,",
  "an5.166:8.2_2": "anavakāso yaṁ so bhikkhu atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ",
  "an5.166:8.2_3": "kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:8.3_0": "natthetaṁ ṭhānan”ti.",
  "an5.166:9.1_0": "Atha kho āyasmato sāriputtassa etadahosi:",
  "an5.166:9.2_0": "“bhagavatopi kho me sammukhā āyasmā udāyī yāvatatiyakaṁ paṭikkosati,",
  "an5.166:9.2_1": "na ca me koci bhikkhu anumodati.",
  "an5.166:9.3_0": "Yannūnāhaṁ tuṇhī assan”ti.",
  "an5.166:9.4_0": "Atha kho āyasmā sāriputto tuṇhī ahosi.",
  "an5.166:10.1_0": "Atha kho bhagavā āyasmantaṁ udāyiṁ āmantesi:",
  "an5.166:10.2_0": "“kaṁ pana tvaṁ, udāyi, manomayaṁ kāyaṁ paccesī”ti?",
  "an5.166:10.3_0": "“Ye te, bhante, devā arūpino saññāmayā”ti.",
  "an5.166:10.4_0": "“Kiṁ nu kho tuyhaṁ, udāyi, bālassa abyattassa bhaṇitena.",
  "an5.166:10.5_0": "Tvampi nāma bhaṇitabbaṁ maññasī”ti.",
  "an5.166:11.1_0": "Atha kho bhagavā āyasmantaṁ ānandaṁ āmantesi:",
  "an5.166:11.2_0": "“atthi nāma, ānanda, theraṁ bhikkhuṁ vihesiyamānaṁ ajjhupekkhissatha.",
  "an5.166:11.3_0": "Na hi nāma, ānanda, kāruññampi bhavissati theramhi bhikkhumhi vihesiyamānamhī”ti.",
  "an5.166:12.1_0": "Atha kho bhagavā bhikkhū āmantesi:",
  "an5.166:12.2_0": "“idha,",
  "an5.166:12.2_1": "bhikkhave,",
  "an5.166:12.2_2": "bhikkhu sīlasampanno samādhisampanno paññāsampanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:12.3_0": "atthetaṁ ṭhānaṁ.",
  "an5.166:12.4_0": "No ce diṭṭheva dhamme aññaṁ ārādheyya,",
  "an5.166:12.4_1": "atikkammeva kabaḷīkārāhārabhakkhānaṁ devānaṁ sahabyataṁ aññataraṁ manomayaṁ kāyaṁ upapanno saññāvedayitanirodhaṁ samāpajjeyyāpi vuṭṭhaheyyāpi—",
  "an5.166:12.5_0": "atthetaṁ ṭhānan”ti.",
  "an5.166:12.6_0": "Idamavoca bhagavā.",
  "an5.166:12.7_0": "Idaṁ vatvāna sugato uṭṭhāyāsanā vihāraṁ pāvisi.",
  "an5.166:13.1_0": "Atha kho āyasmā ānando acirapakkantassa bhagavato yenāyasmā upavāṇo tenupasaṅkami;",
  "an5.166:13.1_1": "upasaṅkamitvā āyasmantaṁ upavāṇaṁ etadavoca:",
  "an5.166:13.2_0": "“idhāvuso upavāṇa, aññe there bhikkhū vihesenti.",
  "an5.166:13.3_0": "Mayaṁ tena na muccāma.",
  "an5.166:13.4_0": "Anacchariyaṁ kho,",
  "an5.166:13.4_1": "panetaṁ āvuso upavāṇa,",
  "an5.166:13.4_2": "yaṁ bhagavā sāyanhasamayaṁ paṭisallānā vuṭṭhito etadeva ārabbha udāhareyya yathā āyasmantaṁyevettha upavāṇaṁ paṭibhāseyya.",
  "an5.166:13.5_0": "Idāneva amhākaṁ sārajjaṁ okkantan”ti.",
  "an5.166:13.6_0": "Atha kho bhagavā sāyanhasamayaṁ paṭisallānā vuṭṭhito yena upaṭṭhānasālā tenupasaṅkami;",
  "an5.166:13.6_1": "upasaṅkamitvā paññatte āsane nisīdi.",
  "an5.166:13.6_2": "Nisajja kho bhagavā āyasmantaṁ upavāṇaṁ etadavoca:",
  "an5.166:14.1_0": "“Katihi nu kho, upavāṇa,",
  "an5.166:14.1_1": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti?",
  "an5.166:14.2_0": "“Pañcahi, bhante,",
  "an5.166:14.2_1": "dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.166:14.3_0": "Katamehi pañcahi?",
  "an5.166:14.4_0": "Idha, bhante, thero bhikkhu sīlavā hoti …pe… samādāya sikkhati sikkhāpadesu;",
  "an5.166:14.5_0": "bahussuto hoti …pe… diṭṭhiyā suppaṭividdhā;",
  "an5.166:14.6_0": "kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā;",
  "an5.166:14.7_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.166:14.8_0": "āsavānaṁ khayā …pe… sacchikatvā upasampajja viharati.",
  "an5.166:14.9_0": "Imehi kho, bhante,",
  "an5.166:14.9_1": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.166:15.1_0": "“Sādhu sādhu, upavāṇa.",
  "an5.166:15.2_0": "Imehi kho, upavāṇa,",
  "an5.166:15.2_1": "pañcahi dhammehi samannāgato thero bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.166:15.3_0": "Ime ce, upavāṇa,",
  "an5.166:15.3_1": "pañca dhammā therassa bhikkhuno na saṁvijjeyyuṁ,",
  "an5.166:15.3_2": "taṁ sabrahmacārī na sakkareyyuṁ na garuṁ kareyyuṁ na māneyyuṁ na pūjeyyuṁ khaṇḍiccena pāliccena valittacatāya.",
  "an5.166:15.4_0": "Yasmā ca kho, upavāṇa,",
  "an5.166:15.4_1": "ime pañca dhammā therassa bhikkhuno saṁvijjanti,",
  "an5.166:15.4_2": "tasmā taṁ sabrahmacārī sakkaronti garuṁ karonti mānenti pūjentī”ti.",
  "an5.166:15.5_0": "Chaṭṭhaṁ.",
  "an5.167:0.1_0": "Aṅguttara Nikāya 5.167",
  "an5.167:0.2_0": "17. Āghātavagga",
  "an5.167:0.3_0": "Codanāsutta",
  "an5.167:1.1_0": "Tatra kho āyasmā sāriputto bhikkhū āmantesi:",
  "an5.167:1.2_0": "“codakena, āvuso, bhikkhunā paraṁ codetukāmena pañca dhamme ajjhattaṁ upaṭṭhāpetvā paro codetabbo.",
  "an5.167:2.1_0": "Katame pañca?",
  "an5.167:2.2_0": "Kālena vakkhāmi, no akālena;",
  "an5.167:2.3_0": "bhūtena vakkhāmi, no abhūtena;",
  "an5.167:2.4_0": "saṇhena vakkhāmi, no pharusena;",
  "an5.167:2.5_0": "atthasaṁhitena vakkhāmi, no anatthasaṁhitena;",
  "an5.167:2.6_0": "mettacitto vakkhāmi, no dosantaro.",
  "an5.167:2.7_0": "Codakena, āvuso,",
  "an5.167:2.7_1": "bhikkhunā paraṁ codetukāmena ime pañca dhamme ajjhattaṁ upaṭṭhāpetvā paro codetabbo.",
  "an5.167:3.1_0": "Idhāhaṁ, āvuso,",
  "an5.167:3.1_1": "ekaccaṁ puggalaṁ passāmi akālena codiyamānaṁ no kālena kupitaṁ,",
  "an5.167:3.1_2": "abhūtena codiyamānaṁ no bhūtena kupitaṁ,",
  "an5.167:3.1_3": "pharusena codiyamānaṁ no saṇhena kupitaṁ,",
  "an5.167:3.1_4": "anatthasaṁhitena codiyamānaṁ no atthasaṁhitena kupitaṁ,",
  "an5.167:3.1_5": "dosantarena codiyamānaṁ no mettacittena kupitaṁ.",
  "an5.167:4.1_0": "Adhammacuditassa, āvuso, bhikkhuno pañcahākārehi avippaṭisāro upadahātabbo:",
  "an5.167:4.2_0": "‘akālenāyasmā cudito no kālena, alaṁ te avippaṭisārāya;",
  "an5.167:4.3_0": "abhūtenāyasmā cudito no bhūtena, alaṁ te avippaṭisārāya;",
  "an5.167:4.4_0": "pharusenāyasmā cudito no saṇhena, alaṁ te avippaṭisārāya;",
  "an5.167:4.5_0": "anatthasaṁhitenāyasmā cudito no atthasaṁhitena, alaṁ te avippaṭisārāya;",
  "an5.167:4.6_0": "dosantarenāyasmā cudito no mettacittena, alaṁ te avippaṭisārāyā’ti.",
  "an5.167:4.7_0": "Adhammacuditassa, āvuso, bhikkhuno imehi pañcahākārehi avippaṭisāro upadahātabbo.",
  "an5.167:5.1_0": "Adhammacodakassa, āvuso, bhikkhuno pañcahākārehi vippaṭisāro upadahātabbo:",
  "an5.167:5.2_0": "‘akālena te, āvuso, codito no kālena, alaṁ te vippaṭisārāya;",
  "an5.167:5.3_0": "abhūtena te, āvuso, codito no bhūtena, alaṁ te vippaṭisārāya;",
  "an5.167:5.4_0": "pharusena te, āvuso, codito no saṇhena, alaṁ te vippaṭisārāya;",
  "an5.167:5.5_0": "anatthasaṁhitena te, āvuso, codito no atthasaṁhitena, alaṁ te vippaṭisārāya;",
  "an5.167:5.6_0": "dosantarena te, āvuso, codito no mettacittena, alaṁ te vippaṭisārāyā’ti.",
  "an5.167:5.7_0": "Adhammacodakassa, āvuso, bhikkhuno imehi pañcahākārehi vippaṭisāro upadahātabbo.",
  "an5.167:5.8_0": "Taṁ kissa hetu?",
  "an5.167:5.9_0": "Yathā na aññopi bhikkhu abhūtena codetabbaṁ maññeyyāti.",
  "an5.167:6.1_0": "Idha panāhaṁ, āvuso,",
  "an5.167:6.1_1": "ekaccaṁ puggalaṁ passāmi kālena codiyamānaṁ no akālena kupitaṁ,",
  "an5.167:6.1_2": "bhūtena codiyamānaṁ no abhūtena kupitaṁ,",
  "an5.167:6.1_3": "saṇhena codiyamānaṁ no pharusena kupitaṁ,",
  "an5.167:6.1_4": "atthasaṁhitena codiyamānaṁ no anatthasaṁhitena kupitaṁ,",
  "an5.167:6.1_5": "mettacittena codiyamānaṁ no dosantarena kupitaṁ.",
  "an5.167:7.1_0": "Dhammacuditassa, āvuso, bhikkhuno pañcahākārehi vippaṭisāro upadahātabbo:",
  "an5.167:7.2_0": "‘kālenāyasmā cudito no akālena, alaṁ te vippaṭisārāya;",
  "an5.167:7.3_0": "bhūtenāyasmā cudito no abhūtena, alaṁ te vippaṭisārāya;",
  "an5.167:7.4_0": "saṇhenāyasmā cudito no pharusena, alaṁ te vippaṭisārāya;",
  "an5.167:7.5_0": "atthasaṁhitenāyasmā cudito no anatthasaṁhitena, alaṁ te vippaṭisārāya;",
  "an5.167:7.6_0": "mettacittenāyasmā cudito no dosantarena, alaṁ te vippaṭisārāyā’ti.",
  "an5.167:7.7_0": "Dhammacuditassa, āvuso, bhikkhuno imehi pañcahākārehi vippaṭisāro upadahātabbo.",
  "an5.167:8.1_0": "Dhammacodakassa, āvuso, bhikkhuno pañcahākārehi avippaṭisāro upadahātabbo:",
  "an5.167:8.2_0": "‘kālena te, āvuso, codito no akālena, alaṁ te avippaṭisārāya;",
  "an5.167:8.3_0": "bhūtena te, āvuso, codito no abhūtena, alaṁ te avippaṭisārāya;",
  "an5.167:8.4_0": "saṇhena te, āvuso, codito no pharusena, alaṁ te avippaṭisārāya;",
  "an5.167:8.5_0": "atthasaṁhitena te, āvuso, codito no anatthasaṁhitena, alaṁ te avippaṭisārāya;",
  "an5.167:8.6_0": "mettacittena te, āvuso, codito no dosantarena, alaṁ te avippaṭisārāyā’ti.",
  "an5.167:8.7_0": "Dhammacodakassa, āvuso, bhikkhuno imehi pañcahākārehi avippaṭisāro upadahātabbo.",
  "an5.167:8.8_0": "Taṁ kissa hetu?",
  "an5.167:8.9_0": "Yathā aññopi bhikkhu bhūtena coditabbaṁ maññeyyāti.",
  "an5.167:9.1_0": "Cuditena, āvuso, puggalena dvīsu dhammesu patiṭṭhātabbaṁ—",
  "an5.167:9.2_0": "sacce ca, akuppe ca.",
  "an5.167:9.3_0": "Mañcepi, āvuso,",
  "an5.167:9.3_1": "pare codeyyuṁ kālena vā akālena vā bhūtena vā abhūtena vā saṇhena vā pharusena vā atthasaṁhitena vā anatthasaṁhitena vā mettacittā vā dosantarā vā,",
  "an5.167:9.3_2": "ahampi dvīsuyeva dhammesu patiṭṭhaheyyaṁ—",
  "an5.167:9.4_0": "sacce ca, akuppe ca.",
  "an5.167:9.5_0": "Sace jāneyyaṁ:",
  "an5.167:9.6_0": "‘attheso mayi dhammo’ti, ‘atthī’ti naṁ vadeyyaṁ:",
  "an5.167:9.7_0": "‘saṁvijjateso mayi dhammo’ti.",
  "an5.167:9.8_0": "Sace jāneyyaṁ:",
  "an5.167:9.9_0": "‘nattheso mayi dhammo’ti, ‘natthī’ti naṁ vadeyyaṁ:",
  "an5.167:9.10_0": "‘neso dhammo mayi saṁvijjatī’”ti.",
  "an5.167:10.1_0": "“Evampi kho te, sāriputta, vuccamānā atha ca panidhekacce moghapurisā na padakkhiṇaṁ gaṇhantī”ti.",
  "an5.167:11.1_0": "“Ye te, bhante,",
  "an5.167:11.1_1": "puggalā assaddhā jīvikatthā na saddhā agārasmā anagāriyaṁ pabbajitā saṭhā māyāvino ketabino uddhatā unnaḷā",
  "an5.167:11.1_2": "capalā mukharā vikiṇṇavācā indriyesu aguttadvārā bhojane amattaññuno jāgariyaṁ ananuyuttā sāmaññe anapekkhavanto",
  "an5.167:11.1_3": "sikkhāya na tibbagāravā bāhulikā sāthalikā okkamane pubbaṅgamā paviveke nikkhittadhurā kusītā hīnavīriyā",
  "an5.167:11.1_4": "muṭṭhassatino asampajānā asamāhitā vibbhantacittā duppaññā eḷamūgā,",
  "an5.167:11.1_5": "te mayā evaṁ vuccamānā na padakkhiṇaṁ gaṇhanti.",
  "an5.167:12.1_0": "Ye pana te, bhante,",
  "an5.167:12.1_1": "kulaputtā saddhā agārasmā anagāriyaṁ pabbajitā asaṭhā amāyāvino aketabino anuddhatā anunnaḷā acapalā",
  "an5.167:12.1_2": "amukharā avikiṇṇavācā indriyesu guttadvārā bhojane mattaññuno jāgariyaṁ anuyuttā sāmaññe apekkhavanto",
  "an5.167:12.1_3": "sikkhāya tibbagāravā na bāhulikā na sāthalikā okkamane nikkhittadhurā paviveke pubbaṅgamā āraddhavīriyā",
  "an5.167:12.1_4": "pahitattā upaṭṭhitassatino sampajānā samāhitā ekaggacittā paññavanto aneḷamūgā,",
  "an5.167:12.1_5": "te mayā evaṁ vuccamānā padakkhiṇaṁ gaṇhantī”ti.",
  "an5.167:13.1_0": "“Ye te,",
  "an5.167:13.1_1": "sāriputta,",
  "an5.167:13.1_2": "puggalā assaddhā jīvikatthā na saddhā agārasmā anagāriyaṁ pabbajitā saṭhā māyāvino ketabino uddhatā unnaḷā",
  "an5.167:13.1_3": "capalā mukharā vikiṇṇavācā indriyesu aguttadvārā bhojane amattaññuno jāgariyaṁ ananuyuttā sāmaññe anapekkhavanto",
  "an5.167:13.1_4": "sikkhāya na tibbagāravā bāhulikā sāthalikā okkamane pubbaṅgamā paviveke nikkhittadhurā kusītā hīnavīriyā",
  "an5.167:13.1_5": "muṭṭhassatino asampajānā asamāhitā vibbhantacittā duppaññā eḷamūgā,",
  "an5.167:13.1_6": "tiṭṭhantu te.",
  "an5.167:14.1_0": "Ye pana te,",
  "an5.167:14.1_1": "sāriputta,",
  "an5.167:14.1_2": "kulaputtā saddhā agārasmā anagāriyaṁ pabbajitā asaṭhā amāyāvino aketabino anuddhatā anunnaḷā acapalā",
  "an5.167:14.1_3": "amukharā avikiṇṇavācā indriyesu guttadvārā bhojane mattaññuno jāgariyaṁ anuyuttā sāmaññe apekkhavanto",
  "an5.167:14.1_4": "sikkhāya tibbagāravā na bāhulikā na sāthalikā okkamane nikkhittadhurā paviveke pubbaṅgamā āraddhavīriyā",
  "an5.167:14.1_5": "pahitattā upaṭṭhitassatino sampajānā samāhitā ekaggacittā paññavanto aneḷamūgā, te tvaṁ,",
  "an5.167:14.1_6": "sāriputta,",
  "an5.167:14.1_7": "vadeyyāsi.",
  "an5.167:14.2_0": "Ovada, sāriputta, sabrahmacārī;",
  "an5.167:14.3_0": "anusāsa, sāriputta, sabrahmacārī:",
  "an5.167:14.4_0": "‘asaddhammā vuṭṭhāpetvā saddhamme patiṭṭhāpessāmi sabrahmacārī’ti.",
  "an5.167:14.5_0": "Evañhi te, sāriputta, sikkhitabban”ti.",
  "an5.167:14.6_0": "Sattamaṁ.",
  "an5.168:0.1_0": "Aṅguttara Nikāya 5.168",
  "an5.168:0.2_0": "17. Āghātavagga",
  "an5.168:0.3_0": "Sīlasutta",
  "an5.168:1.1_0": "Tatra kho āyasmā sāriputto bhikkhū āmantesi:",
  "an5.168:1.2_0": "“dussīlassa, āvuso, sīlavipannassa hatūpaniso hoti sammāsamādhi;",
  "an5.168:1.3_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an5.168:1.4_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an5.168:1.5_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an5.168:1.6_0": "Seyyathāpi, āvuso, rukkho sākhāpalāsavipanno.",
  "an5.168:1.7_0": "Tassa papaṭikāpi na pāripūriṁ gacchati, tacopi pheggupi sāropi na pāripūriṁ gacchati.",
  "an5.168:1.8_0": "Evamevaṁ kho, āvuso, dussīlassa sīlavipannassa hatūpaniso hoti sammāsamādhi;",
  "an5.168:1.9_0": "sammāsamādhimhi asati sammāsamādhivipannassa hatūpanisaṁ hoti yathābhūtañāṇadassanaṁ;",
  "an5.168:1.10_0": "yathābhūtañāṇadassane asati yathābhūtañāṇadassanavipannassa hatūpaniso hoti nibbidāvirāgo;",
  "an5.168:1.11_0": "nibbidāvirāge asati nibbidāvirāgavipannassa hatūpanisaṁ hoti vimuttiñāṇadassanaṁ.",
  "an5.168:2.1_0": "Sīlavato, āvuso, sīlasampannassa upanisasampanno hoti sammāsamādhi;",
  "an5.168:2.2_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;",
  "an5.168:2.3_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;",
  "an5.168:2.4_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanaṁ.",
  "an5.168:2.5_0": "Seyyathāpi, āvuso, rukkho,",
  "an5.168:2.5_1": "sākhāpalāsasampanno.",
  "an5.168:2.5_2": "Tassa papaṭikāpi pāripūriṁ gacchati,",
  "an5.168:2.5_3": "tacopi pheggupi sāropi pāripūriṁ gacchati.",
  "an5.168:2.6_0": "Evamevaṁ kho, āvuso, sīlavato sīlasampannassa upanisasampanno hoti sammāsamādhi;",
  "an5.168:2.7_0": "sammāsamādhimhi sati sammāsamādhisampannassa upanisasampannaṁ hoti yathābhūtañāṇadassanaṁ;",
  "an5.168:2.8_0": "yathābhūtañāṇadassane sati yathābhūtañāṇadassanasampannassa upanisasampanno hoti nibbidāvirāgo;",
  "an5.168:2.9_0": "nibbidāvirāge sati nibbidāvirāgasampannassa upanisasampannaṁ hoti vimuttiñāṇadassanan”ti.",
  "an5.168:2.10_0": "Aṭṭhamaṁ.",
  "an5.169:0.1_0": "Aṅguttara Nikāya 5.169",
  "an5.169:0.2_0": "17. Āghātavagga",
  "an5.169:0.3_0": "Khippanisantisutta",
  "an5.169:1.1_0": "Atha kho āyasmā ānando yenāyasmā sāriputto tenupasaṅkami;",
  "an5.169:1.1_1": "upasaṅkamitvā āyasmatā sāriputtena saddhiṁ sammodi.",
  "an5.169:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an5.169:1.2_1": "Ekamantaṁ nisinno kho āyasmā ānando āyasmantaṁ sāriputtaṁ etadavoca:",
  "an5.169:2.1_0": "“Kittāvatā nu kho,",
  "an5.169:2.1_1": "āvuso sāriputta,",
  "an5.169:2.1_2": "bhikkhu khippanisanti ca hoti,",
  "an5.169:2.1_3": "kusalesu dhammesu suggahitaggāhī ca,",
  "an5.169:2.1_4": "bahuñca gaṇhāti,",
  "an5.169:2.1_5": "gahitañcassa nappamussatī”ti?",
  "an5.169:2.2_0": "“Āyasmā kho ānando bahussuto.",
  "an5.169:2.3_0": "Paṭibhātu āyasmantaṁyeva ānandan”ti.",
  "an5.169:2.4_0": "“Tenahāvuso sāriputta, suṇāhi, sādhukaṁ manasi karohi; bhāsissāmī”ti.",
  "an5.169:2.5_0": "“Evamāvuso”ti kho āyasmā sāriputto āyasmato ānandassa paccassosi.",
  "an5.169:2.6_0": "Āyasmā ānando etadavoca:",
  "an5.169:3.1_0": "“Idhāvuso sāriputta,",
  "an5.169:3.1_1": "bhikkhu atthakusalo ca hoti,",
  "an5.169:3.1_2": "dhammakusalo ca,",
  "an5.169:3.1_3": "byañjanakusalo ca,",
  "an5.169:3.1_4": "niruttikusalo ca,",
  "an5.169:3.1_5": "pubbāparakusalo ca.",
  "an5.169:3.2_0": "Ettāvatā kho,",
  "an5.169:3.2_1": "āvuso sāriputta,",
  "an5.169:3.2_2": "bhikkhu khippanisanti ca hoti kusalesu dhammesu,",
  "an5.169:3.2_3": "suggahitaggāhī ca,",
  "an5.169:3.2_4": "bahuñca gaṇhāti,",
  "an5.169:3.2_5": "gahitañcassa nappamussatī”ti.",
  "an5.169:3.3_0": "“Acchariyaṁ, āvuso, abbhutaṁ, āvuso.",
  "an5.169:3.4_0": "Yāva subhāsitañcidaṁ āyasmatā ānandena.",
  "an5.169:3.5_0": "Imehi ca mayaṁ pañcahi dhammehi samannāgataṁ āyasmantaṁ ānandaṁ dhārema:",
  "an5.169:3.6_0": "‘āyasmā ānando atthakusalo dhammakusalo byañjanakusalo niruttikusalo pubbāparakusalo’”ti.",
  "an5.169:3.7_0": "Navamaṁ.",
  "an5.170:0.1_0": "Aṅguttara Nikāya 5.170",
  "an5.170:0.2_0": "17. Āghātavagga",
  "an5.170:0.3_0": "Bhaddajisutta",
  "an5.170:1.1_0": "Ekaṁ samayaṁ āyasmā ānando kosambiyaṁ viharati ghositārāme.",
  "an5.170:1.2_0": "Atha kho āyasmā bhaddaji yenāyasmā ānando tenupasaṅkami;",
  "an5.170:1.2_1": "upasaṅkamitvā āyasmatā ānandena saddhiṁ sammodi.",
  "an5.170:1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an5.170:1.3_1": "Ekamantaṁ nisinnaṁ kho āyasmantaṁ bhaddajiṁ āyasmā ānando etadavoca:",
  "an5.170:1.4_0": "“kiṁ nu kho,",
  "an5.170:1.4_1": "āvuso bhaddaji,",
  "an5.170:1.4_2": "dassanānaṁ aggaṁ,",
  "an5.170:1.4_3": "kiṁ savanānaṁ aggaṁ,",
  "an5.170:1.4_4": "kiṁ sukhānaṁ aggaṁ,",
  "an5.170:1.4_5": "kiṁ saññānaṁ aggaṁ,",
  "an5.170:1.4_6": "kiṁ bhavānaṁ aggan”ti?",
  "an5.170:2.1_0": "“Atthāvuso,",
  "an5.170:2.1_1": "brahmā abhibhū anabhibhūto aññadatthudaso vasavattī,",
  "an5.170:2.1_2": "yo taṁ brahmānaṁ passati,",
  "an5.170:2.1_3": "idaṁ dassanānaṁ aggaṁ.",
  "an5.170:2.2_0": "Atthāvuso, ābhassarā nāma devā sukhena abhisannā parisannā.",
  "an5.170:2.3_0": "Te kadāci karahaci udānaṁ udānenti:",
  "an5.170:2.4_0": "‘aho sukhaṁ, aho sukhan’ti.",
  "an5.170:2.5_0": "Yo taṁ saddaṁ suṇāti, idaṁ savanānaṁ aggaṁ.",
  "an5.170:2.6_0": "Atthāvuso, subhakiṇhā nāma devā.",
  "an5.170:2.7_0": "Te santaṁyeva tusitā sukhaṁ paṭivedenti, idaṁ sukhānaṁ aggaṁ.",
  "an5.170:2.8_0": "Atthāvuso, ākiñcaññāyatanūpagā devā, idaṁ saññānaṁ aggaṁ.",
  "an5.170:2.9_0": "Atthāvuso, nevasaññānāsaññāyatanūpagā devā, idaṁ bhavānaṁ aggan”ti.",
  "an5.170:2.10_0": "“Sameti kho idaṁ āyasmato bhaddajissa, yadidaṁ bahunā janenā”ti?",
  "an5.170:3.1_0": "“Āyasmā kho ānando bahussuto.",
  "an5.170:3.2_0": "Paṭibhātu āyasmantaṁyeva ānandan”ti.",
  "an5.170:3.3_0": "“Tenahāvuso bhaddaji, suṇāhi, sādhukaṁ manasi karohi; bhāsissāmī”ti.",
  "an5.170:3.4_0": "“Evamāvuso”ti kho āyasmā bhaddaji āyasmato ānandassa paccassosi.",
  "an5.170:3.5_0": "Āyasmā ānando etadavoca:",
  "an5.170:4.1_0": "“Yathā passato kho, āvuso, anantarā āsavānaṁ khayo hoti, idaṁ dassanānaṁ aggaṁ.",
  "an5.170:4.2_0": "Yathā suṇato anantarā āsavānaṁ khayo hoti, idaṁ savanānaṁ aggaṁ.",
  "an5.170:4.3_0": "Yathā sukhitassa anantarā āsavānaṁ khayo hoti, idaṁ sukhānaṁ aggaṁ.",
  "an5.170:4.4_0": "Yathā saññissa anantarā āsavānaṁ khayo hoti, idaṁ saññānaṁ aggaṁ.",
  "an5.170:4.5_0": "Yathā bhūtassa anantarā āsavānaṁ khayo hoti, idaṁ bhavānaṁ aggan”ti.",
  "an5.170:4.6_0": "Dasamaṁ.",
  "an5.170:4.7_0": "Āghātavaggo dutiyo.",
  "an5.170:5.0_0": "Tassuddānaṁ",
  "an5.170:5.1_0": "Dve āghātavinayā,",
  "an5.170:5.2_0": "sākacchā sājīvato pañhaṁ;",
  "an5.170:5.3_0": "Pucchā nirodho codanā,",
  "an5.170:5.4_0": "sīlaṁ nisanti bhaddajīti.",
  "an5.171:0.1_0": "Aṅguttara Nikāya 5.171",
  "an5.171:0.2_0": "18. Upāsakavagga",
  "an5.171:0.3_0": "Sārajjasutta",
  "an5.171:1.1_0": "Evaṁ me sutaṁ—",
  "an5.171:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "an5.171:1.3_0": "Tatra kho bhagavā bhikkhū āmantesi:",
  "an5.171:1.4_0": "“bhikkhavo”ti.",
  "an5.171:1.5_0": "“Bhadante”ti te bhikkhū bhagavato paccassosuṁ.",
  "an5.171:1.6_0": "Bhagavā etadavoca:",
  "an5.171:2.1_0": "“Pañcahi, bhikkhave, dhammehi samannāgato upāsako sārajjaṁ okkanto hoti.",
  "an5.171:2.2_0": "Katamehi pañcahi?",
  "an5.171:2.3_0": "Pāṇātipātī hoti,",
  "an5.171:2.3_1": "adinnādāyī hoti,",
  "an5.171:2.3_2": "kāmesumicchācārī hoti,",
  "an5.171:2.3_3": "musāvādī hoti,",
  "an5.171:2.3_4": "surāmerayamajjapamādaṭṭhāyī hoti.",
  "an5.171:2.4_0": "Imehi kho, bhikkhave, pañcahi dhammehi samannāgato upāsako sārajjaṁ okkanto hoti.",
  "an5.171:3.1_0": "Pañcahi, bhikkhave, dhammehi samannāgato upāsako visārado hoti.",
  "an5.171:3.2_0": "Katamehi pañcahi?",
  "an5.171:3.3_0": "Pāṇātipātā paṭivirato hoti,",
  "an5.171:3.3_1": "adinnādānā paṭivirato hoti,",
  "an5.171:3.3_2": "kāmesumicchācārā paṭivirato hoti,",
  "an5.171:3.3_3": "musāvādā paṭivirato hoti,",
  "an5.171:3.3_4": "surāmerayamajjapamādaṭṭhānā paṭivirato hoti.",
  "an5.171:3.4_0": "Imehi kho, bhikkhave, pañcahi dhammehi samannāgato upāsako visārado hotī”ti.",
  "an5.171:3.5_0": "Paṭhamaṁ.",
  "an5.172:0.1_0": "Aṅguttara Nikāya 5.172",
  "an5.172:0.2_0": "18. Upāsakavagga",
  "an5.172:0.3_0": "Visāradasutta",
  "an5.172:1.1_0": "“Pañcahi, bhikkhave, dhammehi samannāgato upāsako avisārado agāraṁ ajjhāvasati.",
  "an5.172:1.2_0": "Katamehi pañcahi?",
  "an5.172:1.3_0": "Pāṇātipātī hoti …pe… surāmerayamajjapamādaṭṭhāyī hoti.",
  "an5.172:1.4_0": "Imehi kho, bhikkhave, pañcahi dhammehi samannāgato upāsako avisārado agāraṁ ajjhāvasati.",
  "an5.172:2.1_0": "Pañcahi, bhikkhave, dhammehi samannāgato upāsako visārado agāraṁ ajjhāvasati.",
  "an5.172:2.2_0": "Katamehi pañcahi?",
  "an5.172:2.3_0": "Pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.",
  "an5.172:2.4_0": "Imehi kho, bhikkhave, pañcahi dhammehi samannāgato upāsako visārado agāraṁ ajjhāvasatī”ti.",
  "an5.172:2.5_0": "Dutiyaṁ.",
  "an5.173:0.1_0": "Aṅguttara Nikāya 5.173",
  "an5.173:0.2_0": "18. Upāsakavagga",
  "an5.173:0.3_0": "Nirayasutta",
  "an5.173:1.1_0": "“Pañcahi, bhikkhave, dhammehi samannāgato upāsako yathābhataṁ nikkhitto evaṁ niraye.",
  "an5.173:1.2_0": "Katamehi pañcahi?",
  "an5.173:1.3_0": "Pāṇātipātī hoti …pe… surāmerayamajjapamādaṭṭhāyī hoti.",
  "an5.173:1.4_0": "Imehi kho, bhikkhave, pañcahi dhammehi samannāgato upāsako yathābhataṁ nikkhitto evaṁ niraye.",
  "an5.173:2.1_0": "Pañcahi, bhikkhave, dhammehi samannāgato upāsako yathābhataṁ nikkhitto evaṁ sagge.",
  "an5.173:2.2_0": "Katamehi pañcahi?",
  "an5.173:2.3_0": "Pāṇātipātā paṭivirato hoti …pe… surāmerayamajjapamādaṭṭhānā paṭivirato hoti.",
  "an5.173:2.4_0": "Imehi kho, bhikkhave, pañcahi dhammehi samannāgato upāsako yathābhataṁ nikkhitto evaṁ sagge”ti.",
  "an5.173:2.5_0": "Tatiyaṁ.",
  "an5.174:0.1_0": "Aṅguttara Nikāya 5.174",
  "an5.174:0.2_0": "18. Upāsakavagga",
  "an5.174:0.3_0": "Verasutta",
  "an5.174:1.1_0": "Atha kho anāthapiṇḍiko gahapati yena bhagavā tenupasaṅkami;",
  "an5.174:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.174:1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an5.174:2.1_0": "“Pañca, gahapati, bhayāni verāni appahāya ‘dussīlo’ iti vuccati, nirayañca upapajjati.",
  "an5.174:2.2_0": "Katamāni pañca?",
  "an5.174:2.3_0": "Pāṇātipātaṁ, adinnādānaṁ, kāmesumicchācāraṁ, musāvādaṁ, surāmerayamajjapamādaṭṭhānaṁ—",
  "an5.174:2.4_0": "imāni kho, gahapati, pañca bhayāni verāni appahāya ‘dussīlo’ iti vuccati, nirayañca upapajjati.",
  "an5.174:3.1_0": "Pañca, gahapati, bhayāni verāni pahāya ‘sīlavā’ iti vuccati, sugatiñca upapajjati.",
  "an5.174:3.2_0": "Katamāni pañca?",
  "an5.174:3.3_0": "Pāṇātipātaṁ, adinnādānaṁ, kāmesumicchācāraṁ, musāvādaṁ, surāmerayamajjapamādaṭṭhānaṁ—",
  "an5.174:3.4_0": "imāni kho, gahapati, pañca bhayāni verāni pahāya ‘sīlavā’ iti vuccati, sugatiñca upapajjati.",
  "an5.174:4.1_0": "Yaṁ, gahapati,",
  "an5.174:4.1_1": "pāṇātipātī pāṇātipātapaccayā diṭṭhadhammikampi bhayaṁ veraṁ pasavati,",
  "an5.174:4.1_2": "samparāyikampi bhayaṁ veraṁ pasavati,",
  "an5.174:4.1_3": "cetasikampi dukkhaṁ domanassaṁ paṭisaṁvedeti,",
  "an5.174:4.1_4": "pāṇātipātā paṭivirato neva diṭṭhadhammikaṁ bhayaṁ veraṁ pasavati,",
  "an5.174:4.1_5": "na samparāyikaṁ bhayaṁ veraṁ pasavati,",
  "an5.174:4.1_6": "na cetasikaṁ dukkhaṁ domanassaṁ paṭisaṁvedeti.",
  "an5.174:4.2_0": "Pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.",
  "an5.174:5.1_0": "Yaṁ, gahapati, adinnādāyī …pe….",
  "an5.174:6.1_0": "Yaṁ, gahapati, kāmesumicchācārī …pe….",
  "an5.174:7.1_0": "Yaṁ, gahapati, musāvādī …pe….",
  "an5.174:8.1_0": "Yaṁ, gahapati,",
  "an5.174:8.1_1": "surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi bhayaṁ veraṁ pasavati,",
  "an5.174:8.1_2": "samparāyikampi bhayaṁ veraṁ pasavati,",
  "an5.174:8.1_3": "cetasikampi dukkhaṁ domanassaṁ paṭisaṁvedeti,",
  "an5.174:8.1_4": "surāmerayamajjapamādaṭṭhānā paṭivirato neva diṭṭhadhammikaṁ bhayaṁ veraṁ pasavati,",
  "an5.174:8.1_5": "na samparāyikaṁ bhayaṁ veraṁ pasavati,",
  "an5.174:8.1_6": "na cetasikaṁ dukkhaṁ domanassaṁ paṭisaṁvedeti.",
  "an5.174:8.2_0": "Surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hotīti.",
  "an5.174:9.1_0": "Yo pāṇamatipāteti,",
  "an5.174:9.2_0": "musāvādañca bhāsati;",
  "an5.174:9.3_0": "Loke adinnaṁ ādiyati,",
  "an5.174:9.4_0": "paradārañca gacchati;",
  "an5.174:9.5_0": "Surāmerayapānañca,",
  "an5.174:9.6_0": "yo naro anuyuñjati.",
  "an5.174:10.1_0": "Appahāya pañca verāni,",
  "an5.174:10.2_0": "dussīlo iti vuccati;",
  "an5.174:10.3_0": "Kāyassa bhedā duppañño,",
  "an5.174:10.4_0": "nirayaṁ sopapajjati.",
  "an5.174:11.1_0": "Yo pāṇaṁ nātipāteti,",
  "an5.174:11.2_0": "musāvādaṁ na bhāsati;",
  "an5.174:11.3_0": "Loke adinnaṁ nādiyati,",
  "an5.174:11.4_0": "paradāraṁ na gacchati;",
  "an5.174:11.5_0": "Surāmerayapānañca,",
  "an5.174:11.6_0": "yo naro nānuyuñjati.",
  "an5.174:12.1_0": "Pahāya pañca verāni,",
  "an5.174:12.2_0": "sīlavā iti vuccati;",
  "an5.174:12.3_0": "Kāyassa bhedā sappañño,",
  "an5.174:12.4_0": "sugatiṁ sopapajjatī”ti.",
  "an5.174:12.5_0": "Catutthaṁ.",
  "an5.175:0.1_0": "Aṅguttara Nikāya 5.175",
  "an5.175:0.2_0": "18. Upāsakavagga",
  "an5.175:0.3_0": "Caṇḍālasutta",
  "an5.175:1.1_0": "“Pañcahi,",
  "an5.175:1.1_1": "bhikkhave,",
  "an5.175:1.1_2": "dhammehi samannāgato upāsako upāsakacaṇḍālo ca hoti upāsakamalañca upāsakapatikuṭṭho ca.",
  "an5.175:1.2_0": "Katamehi pañcahi?",
  "an5.175:1.3_0": "Assaddho hoti;",
  "an5.175:1.4_0": "dussīlo hoti;",
  "an5.175:1.5_0": "kotūhalamaṅgaliko hoti, maṅgalaṁ pacceti no kammaṁ;",
  "an5.175:1.6_0": "ito ca bahiddhā dakkhiṇeyyaṁ gavesati;",
  "an5.175:1.7_0": "tattha ca pubbakāraṁ karoti.",
  "an5.175:1.8_0": "Imehi kho,",
  "an5.175:1.8_1": "bhikkhave,",
  "an5.175:1.8_2": "pañcahi dhammehi samannāgato upāsako upāsakacaṇḍālo ca hoti upāsakamalañca upāsakapatikuṭṭho ca.",
  "an5.175:2.1_0": "Pañcahi,",
  "an5.175:2.1_1": "bhikkhave,",
  "an5.175:2.1_2": "dhammehi samannāgato upāsako upāsakaratanañca hoti upāsakapadumañca upāsakapuṇḍarīkañca.",
  "an5.175:2.2_0": "Katamehi pañcahi?",
  "an5.175:2.3_0": "Saddho hoti;",
  "an5.175:2.4_0": "sīlavā hoti;",
  "an5.175:2.5_0": "akotūhalamaṅgaliko hoti, kammaṁ pacceti no maṅgalaṁ;",
  "an5.175:2.6_0": "na ito bahiddhā dakkhiṇeyyaṁ gavesati;",
  "an5.175:2.7_0": "idha ca pubbakāraṁ karoti.",
  "an5.175:2.8_0": "Imehi kho,",
  "an5.175:2.8_1": "bhikkhave,",
  "an5.175:2.8_2": "pañcahi dhammehi samannāgato upāsako upāsakaratanañca hoti upāsakapadumañca upāsakapuṇḍarīkañcā”ti.",
  "an5.175:2.9_0": "Pañcamaṁ.",
  "an5.176:0.1_0": "Aṅguttara Nikāya 5.176",
  "an5.176:0.2_0": "18. Upāsakavagga",
  "an5.176:0.3_0": "Pītisutta",
  "an5.176:1.1_0": "Atha kho anāthapiṇḍiko gahapati pañcamattehi upāsakasatehi parivuto yena bhagavā tenupasaṅkami;",
  "an5.176:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.176:1.1_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "an5.176:2.1_0": "“Tumhe kho, gahapati,",
  "an5.176:2.1_1": "bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.",
  "an5.176:2.2_0": "Na kho, gahapati, tāvatakeneva tuṭṭhi karaṇīyā:",
  "an5.176:2.3_0": "‘mayaṁ bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārenā’ti.",
  "an5.176:2.4_0": "Tasmātiha, gahapati, evaṁ sikkhitabbaṁ:",
  "an5.176:2.5_0": "‘kinti mayaṁ kālena kālaṁ pavivekaṁ pītiṁ upasampajja vihareyyāmā’ti.",
  "an5.176:2.6_0": "Evañhi vo, gahapati, sikkhitabban”ti.",
  "an5.176:3.1_0": "Evaṁ vutte, āyasmā sāriputto bhagavantaṁ etadavoca:",
  "an5.176:3.2_0": "“acchariyaṁ, bhante, abbhutaṁ, bhante.",
  "an5.176:3.3_0": "Yāva subhāsitañcidaṁ, bhante, bhagavatā:",
  "an5.176:3.4_0": "‘tumhe kho, gahapati,",
  "an5.176:3.4_1": "bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārena.",
  "an5.176:3.5_0": "Na kho, gahapati, tāvatakeneva tuṭṭhi karaṇīyā—",
  "an5.176:3.6_0": "mayaṁ bhikkhusaṅghaṁ paccupaṭṭhitā cīvarapiṇḍapātasenāsanagilānappaccayabhesajjaparikkhārenāti.",
  "an5.176:3.7_0": "Tasmātiha, gahapati, evaṁ sikkhitabbaṁ—",
  "an5.176:3.8_0": "kinti mayaṁ kālena kālaṁ pavivekaṁ pītiṁ upasampajja vihareyyāmāti.",
  "an5.176:3.9_0": "Evañhi vo, gahapati, sikkhitabban’ti.",
  "an5.176:3.10_0": "Yasmiṁ, bhante,",
  "an5.176:3.10_1": "samaye ariyasāvako pavivekaṁ pītiṁ upasampajja viharati,",
  "an5.176:3.10_2": "pañcassa ṭhānāni tasmiṁ samaye na honti.",
  "an5.176:3.11_0": "Yampissa kāmūpasaṁhitaṁ dukkhaṁ domanassaṁ, tampissa tasmiṁ samaye na hoti.",
  "an5.176:3.12_0": "Yampissa kāmūpasaṁhitaṁ sukhaṁ somanassaṁ, tampissa tasmiṁ samaye na hoti.",
  "an5.176:3.13_0": "Yampissa akusalūpasaṁhitaṁ dukkhaṁ domanassaṁ, tampissa tasmiṁ samaye na hoti.",
  "an5.176:3.14_0": "Yampissa akusalūpasaṁhitaṁ sukhaṁ somanassaṁ, tampissa tasmiṁ samaye na hoti.",
  "an5.176:3.15_0": "Yampissa kusalūpasaṁhitaṁ dukkhaṁ domanassaṁ, tampissa tasmiṁ samaye na hoti.",
  "an5.176:3.16_0": "Yasmiṁ, bhante,",
  "an5.176:3.16_1": "samaye ariyasāvako pavivekaṁ pītiṁ upasampajja viharati,",
  "an5.176:3.16_2": "imānissa pañca ṭhānāni tasmiṁ samaye na hontī”ti.",
  "an5.176:4.1_0": "“Sādhu sādhu, sāriputta.",
  "an5.176:4.2_0": "Yasmiṁ,",
  "an5.176:4.2_1": "sāriputta,",
  "an5.176:4.2_2": "samaye ariyasāvako pavivekaṁ pītiṁ upasampajja viharati,",
  "an5.176:4.2_3": "pañcassa ṭhānāni tasmiṁ samaye na honti.",
  "an5.176:4.3_0": "Yampissa kāmūpasaṁhitaṁ dukkhaṁ domanassaṁ, tampissa tasmiṁ samaye na hoti.",
  "an5.176:4.4_0": "Yampissa kāmūpasaṁhitaṁ sukhaṁ somanassaṁ, tampissa tasmiṁ samaye na hoti.",
  "an5.176:4.5_0": "Yampissa akusalūpasaṁhitaṁ dukkhaṁ domanassaṁ, tampissa tasmiṁ samaye na hoti.",
  "an5.176:4.6_0": "Yampissa akusalūpasaṁhitaṁ sukhaṁ somanassaṁ, tampissa tasmiṁ samaye na hoti.",
  "an5.176:4.7_0": "Yampissa kusalūpasaṁhitaṁ dukkhaṁ domanassaṁ, tampissa tasmiṁ samaye na hoti.",
  "an5.176:4.8_0": "Yasmiṁ,",
  "an5.176:4.8_1": "sāriputta,",
  "an5.176:4.8_2": "samaye ariyasāvako pavivekaṁ pītiṁ upasampajja viharati,",
  "an5.176:4.8_3": "imānissa pañca ṭhānāni tasmiṁ samaye na hontī”ti.",
  "an5.176:4.9_0": "Chaṭṭhaṁ.",
  "an5.177:0.1_0": "Aṅguttara Nikāya 5.177",
  "an5.177:0.2_0": "18. Upāsakavagga",
  "an5.177:0.3_0": "Vaṇijjāsutta",
  "an5.177:1.1_0": "“Pañcimā, bhikkhave, vaṇijjā upāsakena akaraṇīyā.",
  "an5.177:1.2_0": "Katamā pañca?",
  "an5.177:1.3_0": "Satthavaṇijjā, sattavaṇijjā, maṁsavaṇijjā, majjavaṇijjā, visavaṇijjā—",
  "an5.177:1.4_0": "imā kho, bhikkhave, pañca vaṇijjā upāsakena akaraṇīyā”ti.",
  "an5.177:1.5_0": "Sattamaṁ.",
  "an5.178:0.1_0": "Aṅguttara Nikāya 5.178",
  "an5.178:0.2_0": "18. Upāsakavagga",
  "an5.178:0.3_0": "Rājāsutta",
  "an5.178:1.1_0": "“Taṁ kiṁ maññatha, bhikkhave,",
  "an5.178:1.2_0": "api nu tumhehi diṭṭhaṁ vā sutaṁ vā:",
  "an5.178:1.3_0": "‘ayaṁ puriso pāṇātipātaṁ pahāya pāṇātipātā paṭiviratoti.",
  "an5.178:1.4_0": "Tamenaṁ rājāno gahetvā pāṇātipātā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?",
  "an5.178:1.5_0": "“No hetaṁ, bhante”.",
  "an5.178:1.6_0": "“Sādhu, bhikkhave.",
  "an5.178:1.7_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an5.178:1.8_0": "‘ayaṁ puriso pāṇātipātaṁ pahāya pāṇātipātā paṭiviratoti.",
  "an5.178:1.9_0": "Tamenaṁ rājāno gahetvā pāṇātipātā veramaṇihetu hananti vā bandhanti vā pabbājenti vā yathāpaccayaṁ vā karontī’ti.",
  "an5.178:1.10_0": "Api ca khvassa tatheva pāpakammaṁ pavedenti:",
  "an5.178:1.11_0": "‘ayaṁ puriso itthiṁ vā purisaṁ vā jīvitā voropesīti.",
  "an5.178:1.12_0": "Tamenaṁ rājāno gahetvā pāṇātipātahetu hananti vā bandhanti vā pabbājenti vā yathāpaccayaṁ vā karonti.",
  "an5.178:1.13_0": "Api nu tumhehi evarūpaṁ diṭṭhaṁ vā sutaṁ vā’”ti?",
  "an5.178:1.14_0": "“Diṭṭhañca no, bhante, sutañca suyyissati cā”ti.",
  "an5.178:2.1_0": "“Taṁ kiṁ maññatha, bhikkhave,",
  "an5.178:2.2_0": "api nu tumhehi diṭṭhaṁ vā sutaṁ vā:",
  "an5.178:2.3_0": "‘ayaṁ puriso adinnādānaṁ pahāya adinnādānā paṭiviratoti.",
  "an5.178:2.4_0": "Tamenaṁ rājāno gahetvā adinnādānā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?",
  "an5.178:2.5_0": "“No hetaṁ bhante”.",
  "an5.178:2.6_0": "“Sādhu, bhikkhave.",
  "an5.178:2.7_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an5.178:2.8_0": "‘ayaṁ puriso adinnādānaṁ pahāya adinnādānā paṭiviratoti.",
  "an5.178:2.9_0": "Tamenaṁ rājāno gahetvā adinnādānā veramaṇihetu hananti vā bandhanti vā pabbājenti vā yathāpaccayaṁ vā karontī’ti.",
  "an5.178:2.10_0": "Api ca khvassa tatheva pāpakammaṁ pavedenti:",
  "an5.178:2.11_0": "‘ayaṁ puriso gāmā vā araññā vā adinnaṁ theyyasaṅkhātaṁ ādiyīti.",
  "an5.178:2.12_0": "Tamenaṁ rājāno gahetvā adinnādānahetu hananti vā bandhanti vā pabbājenti vā yathāpaccayaṁ vā karonti.",
  "an5.178:2.13_0": "Api nu tumhehi evarūpaṁ diṭṭhaṁ vā sutaṁ vā’”ti?",
  "an5.178:2.14_0": "“Diṭṭhañca no, bhante, sutañca suyyissati cā”ti.",
  "an5.178:3.1_0": "“Taṁ kiṁ maññatha, bhikkhave,",
  "an5.178:3.2_0": "api nu tumhehi diṭṭhaṁ vā sutaṁ vā:",
  "an5.178:3.3_0": "‘ayaṁ puriso kāmesumicchācāraṁ pahāya kāmesumicchācārā paṭiviratoti.",
  "an5.178:3.4_0": "Tamenaṁ rājāno gahetvā kāmesumicchācārā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?",
  "an5.178:3.5_0": "“No hetaṁ, bhante”.",
  "an5.178:3.6_0": "“Sādhu, bhikkhave.",
  "an5.178:3.7_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an5.178:3.8_0": "‘ayaṁ puriso kāmesumicchācāraṁ pahāya kāmesumicchācārā paṭiviratoti.",
  "an5.178:3.9_0": "Tamenaṁ rājāno gahetvā kāmesumicchācārā veramaṇihetu hananti vā bandhanti vā pabbājenti vā yathāpaccayaṁ vā karontī’ti.",
  "an5.178:3.10_0": "Api ca khvassa tatheva pāpakammaṁ pavedenti:",
  "an5.178:3.11_0": "‘ayaṁ puriso paritthīsu parakumārīsu cārittaṁ āpajjīti.",
  "an5.178:3.12_0": "Tamenaṁ rājāno gahetvā kāmesumicchācārahetu hananti vā bandhanti vā pabbājenti vā yathāpaccayaṁ vā karonti.",
  "an5.178:3.13_0": "Api nu tumhehi evarūpaṁ diṭṭhaṁ vā sutaṁ vā’”ti?",
  "an5.178:3.14_0": "“Diṭṭhañca no, bhante, sutañca suyyissati cā”ti.",
  "an5.178:4.1_0": "“Taṁ kiṁ maññatha, bhikkhave,",
  "an5.178:4.2_0": "api nu tumhehi diṭṭhaṁ vā sutaṁ vā:",
  "an5.178:4.3_0": "‘ayaṁ puriso musāvādaṁ pahāya musāvādā paṭiviratoti.",
  "an5.178:4.4_0": "Tamenaṁ rājāno gahetvā musāvādā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?",
  "an5.178:4.5_0": "“No hetaṁ, bhante”.",
  "an5.178:4.6_0": "“Sādhu, bhikkhave.",
  "an5.178:4.7_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an5.178:4.8_0": "‘ayaṁ puriso musāvādaṁ pahāya musāvādā paṭiviratoti.",
  "an5.178:4.9_0": "Tamenaṁ rājāno gahetvā musāvādā veramaṇihetu hananti vā bandhanti vā pabbājenti vā yathāpaccayaṁ vā karontī’ti.",
  "an5.178:4.10_0": "Api ca khvassa tatheva pāpakammaṁ pavedenti:",
  "an5.178:4.11_0": "‘ayaṁ puriso gahapatissa vā gahapatiputtassa vā musāvādena atthaṁ pabhañjīti.",
  "an5.178:4.12_0": "Tamenaṁ rājāno gahetvā musāvādahetu hananti vā bandhanti vā pabbājenti vā yathāpaccayaṁ vā karonti.",
  "an5.178:4.13_0": "Api nu tumhehi evarūpaṁ diṭṭhaṁ vā sutaṁ vā’”ti?",
  "an5.178:4.14_0": "“Diṭṭhañca no, bhante, sutañca suyyissati cā”ti.",
  "an5.178:5.1_0": "“Taṁ kiṁ maññatha, bhikkhave,",
  "an5.178:5.2_0": "api nu tumhehi diṭṭhaṁ vā sutaṁ vā:",
  "an5.178:5.3_0": "‘ayaṁ puriso surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratoti.",
  "an5.178:5.4_0": "Tamenaṁ rājāno gahetvā surāmerayamajjapamādaṭṭhānā veramaṇihetu hananti vā bandhanti vā pabbājenti vā yathāpaccayaṁ vā karontī’”ti?",
  "an5.178:5.5_0": "“No hetaṁ, bhante”.",
  "an5.178:5.6_0": "“Sādhu, bhikkhave.",
  "an5.178:5.7_0": "Mayāpi kho etaṁ, bhikkhave, neva diṭṭhaṁ na sutaṁ:",
  "an5.178:5.8_0": "‘ayaṁ puriso surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratoti.",
  "an5.178:5.9_0": "Tamenaṁ rājāno gahetvā surāmerayamajjapamādaṭṭhānā veramaṇihetu hananti vā bandhanti vā pabbājenti vā yathāpaccayaṁ vā karontī’ti.",
  "an5.178:5.10_0": "Api ca khvassa tatheva pāpakammaṁ pavedenti:",
  "an5.178:5.11_0": "‘ayaṁ puriso surāmerayamajjapamādaṭṭhānaṁ anuyutto itthiṁ vā purisaṁ vā jīvitā voropesi;",
  "an5.178:5.12_0": "ayaṁ puriso surāmerayamajjapamādaṭṭhānaṁ anuyutto gāmā vā araññā vā adinnaṁ theyyasaṅkhātaṁ ādiyi;",
  "an5.178:5.13_0": "ayaṁ puriso surāmerayamajjapamādaṭṭhānaṁ anuyutto paritthīsu parakumārīsu cārittaṁ āpajji;",
  "an5.178:5.14_0": "ayaṁ puriso surāmerayamajjapamādaṭṭhānaṁ anuyutto gahapatissa vā gahapatiputtassa vā musāvādena atthaṁ pabhañjīti.",
  "an5.178:5.15_0": "Tamenaṁ rājāno gahetvā surāmerayamajjapamādaṭṭhānahetu hananti vā bandhanti vā pabbājenti vā yathāpaccayaṁ vā karonti.",
  "an5.178:5.16_0": "Api nu tumhehi evarūpaṁ diṭṭhaṁ vā sutaṁ vā’”ti?",
  "an5.178:5.17_0": "“Diṭṭhañca no, bhante, sutañca suyyissati cā”ti.",
  "an5.178:5.18_0": "Aṭṭhamaṁ.",
  "an5.179:0.1_0": "Aṅguttara Nikāya 5.179",
  "an5.179:0.2_0": "18. Upāsakavagga",
  "an5.179:0.3_0": "Gihisutta",
  "an5.179:1.1_0": "Atha kho anāthapiṇḍiko gahapati pañcamattehi upāsakasatehi parivuto yena bhagavā tenupasaṅkami;",
  "an5.179:1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.179:1.2_0": "Atha kho bhagavā āyasmantaṁ sāriputtaṁ āmantesi:",
  "an5.179:1.3_0": "“yaṁ kañci,",
  "an5.179:1.3_1": "sāriputta,",
  "an5.179:1.3_2": "jāneyyātha gihiṁ odātavasanaṁ pañcasu sikkhāpadesu saṁvutakammantaṁ catunnaṁ ābhicetasikānaṁ diṭṭhadhammasukhavihārānaṁ",
  "an5.179:1.3_3": "nikāmalābhiṁ akicchalābhiṁ akasiralābhiṁ,",
  "an5.179:1.3_4": "so ākaṅkhamāno attanāva attānaṁ byākareyya:",
  "an5.179:1.4_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "an5.179:1.4_1": "sotāpannohamasmi avinipātadhammo niyato sambodhiparāyaṇo’ti.",
  "an5.179:2.1_0": "Katamesu pañcasu sikkhāpadesu saṁvutakammanto hoti?",
  "an5.179:2.2_0": "Idha,",
  "an5.179:2.2_1": "sāriputta,",
  "an5.179:2.2_2": "ariyasāvako pāṇātipātā paṭivirato hoti,",
  "an5.179:2.2_3": "adinnādānā paṭivirato hoti,",
  "an5.179:2.2_4": "kāmesumicchācārā paṭivirato hoti,",
  "an5.179:2.2_5": "musāvādā paṭivirato hoti,",
  "an5.179:2.2_6": "surāmerayamajjapamādaṭṭhānā paṭivirato hoti.",
  "an5.179:2.3_0": "Imesu pañcasu sikkhāpadesu saṁvutakammanto hoti.",
  "an5.179:3.1_0": "Katamesaṁ catunnaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī?",
  "an5.179:3.2_0": "Idha, sāriputta, ariyasāvako buddhe aveccappasādena samannāgato hoti:",
  "an5.179:3.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi,",
  "an5.179:3.3_1": "satthā devamanussānaṁ buddho bhagavā’ti.",
  "an5.179:3.4_0": "Ayamassa paṭhamo ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.",
  "an5.179:4.1_0": "Puna caparaṁ, sāriputta, ariyasāvako dhamme aveccappasādena samannāgato hoti:",
  "an5.179:4.2_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.",
  "an5.179:4.3_0": "Ayamassa dutiyo ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.",
  "an5.179:5.1_0": "Puna caparaṁ, sāriputta, ariyasāvako saṅghe aveccappasādena samannāgato hoti:",
  "an5.179:5.2_0": "‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho ñāyappaṭipanno bhagavato sāvakasaṅgho",
  "an5.179:5.2_1": "sāmīcippaṭipanno bhagavato sāvakasaṅgho,",
  "an5.179:5.2_2": "yadidaṁ cattāri purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo",
  "an5.179:5.2_3": "añjalikaraṇīyo anuttaraṁ puññakkhettaṁ lokassā’ti.",
  "an5.179:5.3_0": "Ayamassa tatiyo ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.",
  "an5.179:6.1_0": "Puna caparaṁ,",
  "an5.179:6.1_1": "sāriputta,",
  "an5.179:6.1_2": "ariyasāvako ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi",
  "an5.179:6.1_3": "viññuppasatthehi aparāmaṭṭhehi samādhisaṁvattanikehi.",
  "an5.179:6.2_0": "Ayamassa catuttho ābhicetasiko diṭṭhadhammasukhavihāro adhigato hoti avisuddhassa cittassa visuddhiyā apariyodātassa cittassa pariyodapanāya.",
  "an5.179:6.3_0": "Imesaṁ catunnaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an5.179:7.1_0": "Yaṁ kañci,",
  "an5.179:7.1_1": "sāriputta,",
  "an5.179:7.1_2": "jāneyyātha gihiṁ odātavasanaṁ—imesu pañcasu sikkhāpadesu saṁvutakammantaṁ,",
  "an5.179:7.1_3": "imesañca catunnaṁ ābhicetasikānaṁ diṭṭhadhammasukhavihārānaṁ nikāmalābhiṁ akicchalābhiṁ akasiralābhiṁ,",
  "an5.179:7.1_4": "so ākaṅkhamāno attanāva attānaṁ byākareyya:",
  "an5.179:7.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "an5.179:7.2_1": "sotāpannohamasmi avinipātadhammo niyato sambodhiparāyaṇo’ti.",
  "an5.179:8.1_0": "Nirayesu bhayaṁ disvā,",
  "an5.179:8.2_0": "pāpāni parivajjaye;",
  "an5.179:8.3_0": "Ariyadhammaṁ samādāya,",
  "an5.179:8.4_0": "paṇḍito parivajjaye.",
  "an5.179:9.1_0": "Na hiṁse pāṇabhūtāni,",
  "an5.179:9.2_0": "vijjamāne parakkame;",
  "an5.179:9.3_0": "Musā ca na bhaṇe jānaṁ,",
  "an5.179:9.4_0": "adinnaṁ na parāmase.",
  "an5.179:10.1_0": "Sehi dārehi santuṭṭho,",
  "an5.179:10.2_0": "paradārañca ārame;",
  "an5.179:10.3_0": "Merayaṁ vāruṇiṁ jantu,",
  "an5.179:10.4_0": "na pive cittamohaniṁ.",
  "an5.179:11.1_0": "Anussareyya sambuddhaṁ,",
  "an5.179:11.2_0": "dhammañcānuvitakkaye;",
  "an5.179:11.3_0": "Abyāpajjaṁ hitaṁ cittaṁ,",
  "an5.179:11.4_0": "devalokāya bhāvaye.",
  "an5.179:12.1_0": "Upaṭṭhite deyyadhamme,",
  "an5.179:12.2_0": "puññatthassa jigīsato;",
  "an5.179:12.3_0": "Santesu paṭhamaṁ dinnā,",
  "an5.179:12.4_0": "vipulā hoti dakkhiṇā.",
  "an5.179:13.1_0": "Santo have pavakkhāmi,",
  "an5.179:13.2_0": "sāriputta suṇohi me;",
  "an5.179:13.3_0": "Iti kaṇhāsu setāsu,",
  "an5.179:13.4_0": "rohiṇīsu harīsu vā.",
  "an5.179:14.1_0": "Kammāsāsu sarūpāsu,",
  "an5.179:14.2_0": "gosu pārevatāsu vā;",
  "an5.179:14.3_0": "Yāsu kāsuci etāsu,",
  "an5.179:14.4_0": "danto jāyati puṅgavo.",
  "an5.179:15.1_0": "Dhorayho balasampanno,",
  "an5.179:15.2_0": "kalyāṇajavanikkamo;",
  "an5.179:15.3_0": "Tameva bhāre yuñjanti,",
  "an5.179:15.4_0": "nāssa vaṇṇaṁ parikkhare.",
  "an5.179:16.1_0": "Evamevaṁ manussesu,",
  "an5.179:16.2_0": "yasmiṁ kismiñci jātiye;",
  "an5.179:16.3_0": "Khattiye brāhmaṇe vesse,",
  "an5.179:16.4_0": "sudde caṇḍālapukkuse.",
  "an5.179:17.1_0": "Yāsu kāsuci etāsu,",
  "an5.179:17.2_0": "danto jāyati subbato;",
  "an5.179:17.3_0": "Dhammaṭṭho sīlasampanno,",
  "an5.179:17.4_0": "saccavādī hirīmano.",
  "an5.179:18.1_0": "Pahīnajātimaraṇo,",
  "an5.179:18.2_0": "brahmacariyassa kevalī;",
  "an5.179:18.3_0": "Pannabhāro visaṁyutto,",
  "an5.179:18.4_0": "katakicco anāsavo.",
  "an5.179:19.1_0": "Pāragū sabbadhammānaṁ,",
  "an5.179:19.2_0": "anupādāya nibbuto;",
  "an5.179:19.3_0": "Tasmiñca viraje khette,",
  "an5.179:19.4_0": "vipulā hoti dakkhiṇā.",
  "an5.179:20.1_0": "Bālā ca avijānantā,",
  "an5.179:20.2_0": "dummedhā assutāvino;",
  "an5.179:20.3_0": "Bahiddhā dadanti dānāni,",
  "an5.179:20.4_0": "na hi sante upāsare.",
  "an5.179:21.1_0": "Ye ca sante upāsanti,",
  "an5.179:21.2_0": "sappaññe dhīrasammate;",
  "an5.179:21.3_0": "Saddhā ca nesaṁ sugate,",
  "an5.179:21.4_0": "mūlajātā patiṭṭhitā.",
  "an5.179:22.1_0": "Devalokañca te yanti,",
  "an5.179:22.2_0": "kule vā idha jāyare;",
  "an5.179:22.3_0": "Anupubbena nibbānaṁ,",
  "an5.179:22.4_0": "adhigacchanti paṇḍitā”ti.",
  "an5.179:22.5_0": "Navamaṁ.",
  "an5.180:0.1_0": "Aṅguttara Nikāya 5.180",
  "an5.180:0.2_0": "18. Upāsakavagga",
  "an5.180:0.3_0": "Gavesīsutta",
  "an5.180:1.1_0": "Ekaṁ samayaṁ bhagavā kosalesu cārikaṁ carati mahatā bhikkhusaṅghena saddhiṁ.",
  "an5.180:1.2_0": "Addasā kho bhagavā addhānamaggappaṭipanno aññatarasmiṁ padese mahantaṁ sālavanaṁ;",
  "an5.180:1.3_0": "disvāna maggā okkamma yena taṁ sālavanaṁ tenupasaṅkami;",
  "an5.180:1.3_1": "upasaṅkamitvā taṁ sālavanaṁ ajjhogāhetvā aññatarasmiṁ padese sitaṁ pātvākāsi.",
  "an5.180:2.1_0": "Atha kho āyasmato ānandassa etadahosi:",
  "an5.180:2.2_0": "“ko nu kho hetu ko paccayo bhagavato sitassa pātukammāya?",
  "an5.180:2.3_0": "Na akāraṇena tathāgatā sitaṁ pātukarontī”ti.",
  "an5.180:2.4_0": "Atha kho āyasmā ānando bhagavantaṁ etadavoca:",
  "an5.180:2.5_0": "“ko nu kho, bhante, hetu ko paccayo bhagavato sitassa pātukammāya?",
  "an5.180:2.6_0": "Na akāraṇena tathāgatā sitaṁ pātukarontī”ti.",
  "an5.180:3.1_0": "“Bhūtapubbaṁ, ānanda, imasmiṁ padese nagaraṁ ahosi iddhañceva phītañca bahujanaṁ ākiṇṇamanussaṁ.",
  "an5.180:3.2_0": "Taṁ kho panānanda, nagaraṁ kassapo bhagavā arahaṁ sammāsambuddho upanissāya vihāsi.",
  "an5.180:3.3_0": "Kassapassa kho panānanda,",
  "an5.180:3.3_1": "bhagavato arahato sammāsambuddhassa gavesī nāma upāsako ahosi sīlesu aparipūrakārī.",
  "an5.180:3.4_0": "Gavesinā kho, ānanda,",
  "an5.180:3.4_1": "upāsakena pañcamattāni upāsakasatāni paṭidesitāni samādapitāni ahesuṁ sīlesu aparipūrakārino.",
  "an5.180:3.5_0": "Atha kho, ānanda, gavesissa upāsakassa etadahosi:",
  "an5.180:3.6_0": "‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā,",
  "an5.180:3.6_1": "ahañcamhi sīlesu aparipūrakārī,",
  "an5.180:3.6_2": "imāni ca pañca upāsakasatāni sīlesu aparipūrakārino.",
  "an5.180:3.7_0": "Iccetaṁ samasamaṁ, natthi kiñci atirekaṁ;",
  "an5.180:3.8_0": "handāhaṁ atirekāyā’ti.",
  "an5.180:4.1_0": "Atha kho, ānanda,",
  "an5.180:4.1_1": "gavesī upāsako yena tāni pañca upāsakasatāni tenupasaṅkami;",
  "an5.180:4.1_2": "upasaṅkamitvā tāni pañca upāsakasatāni etadavoca:",
  "an5.180:4.2_0": "‘ajjatagge maṁ āyasmanto sīlesu paripūrakāriṁ dhārethā’ti.",
  "an5.180:4.3_0": "Atha kho, ānanda, tesaṁ pañcannaṁ upāsakasatānaṁ etadahosi:",
  "an5.180:4.4_0": "‘ayyo kho gavesī amhākaṁ bahūpakāro pubbaṅgamo samādapetā.",
  "an5.180:4.5_0": "Ayyo hi nāma gavesī sīlesu paripūrakārī bhavissati.",
  "an5.180:4.6_0": "Kimaṅgaṁ pana mayan’ti.",
  "an5.180:4.7_0": "Atha kho, ānanda,",
  "an5.180:4.7_1": "tāni pañca upāsakasatāni yena gavesī upāsako tenupasaṅkamiṁsu;",
  "an5.180:4.7_2": "upasaṅkamitvā gavesiṁ upāsakaṁ etadavocuṁ:",
  "an5.180:4.8_0": "‘ajjatagge ayyo gavesī imānipi pañca upāsakasatāni sīlesu paripūrakārino dhāretū’ti.",
  "an5.180:4.9_0": "Atha kho, ānanda, gavesissa upāsakassa etadahosi:",
  "an5.180:4.10_0": "‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā,",
  "an5.180:4.10_1": "ahañcamhi sīlesu paripūrakārī,",
  "an5.180:4.10_2": "imānipi pañca upāsakasatāni sīlesu paripūrakārino.",
  "an5.180:4.11_0": "Iccetaṁ samasamaṁ, natthi kiñci atirekaṁ;",
  "an5.180:4.12_0": "handāhaṁ atirekāyā’ti.",
  "an5.180:5.1_0": "Atha kho, ānanda,",
  "an5.180:5.1_1": "gavesī upāsako yena tāni pañca upāsakasatāni tenupasaṅkami;",
  "an5.180:5.1_2": "upasaṅkamitvā tāni pañca upāsakasatāni etadavoca:",
  "an5.180:5.2_0": "‘ajjatagge maṁ āyasmanto brahmacāriṁ dhāretha ārācāriṁ virataṁ methunā gāmadhammā’ti.",
  "an5.180:5.3_0": "Atha kho, ānanda, tesaṁ pañcannaṁ upāsakasatānaṁ etadahosi:",
  "an5.180:5.4_0": "‘ayyo kho gavesī amhākaṁ bahūpakāro pubbaṅgamo samādapetā.",
  "an5.180:5.5_0": "Ayyo hi nāma gavesī brahmacārī bhavissati ārācārī virato methunā gāmadhammā.",
  "an5.180:5.6_0": "Kimaṅgaṁ pana mayan’ti.",
  "an5.180:5.7_0": "Atha kho, ānanda,",
  "an5.180:5.7_1": "tāni pañca upāsakasatāni yena gavesī upāsako tenupasaṅkamiṁsu;",
  "an5.180:5.7_2": "upasaṅkamitvā gavesiṁ upāsakaṁ etadavocuṁ:",
  "an5.180:5.8_0": "‘ajjatagge ayyo gavesī imānipi pañca upāsakasatāni brahmacārino dhāretu ārācārino viratā methunā gāmadhammā’ti.",
  "an5.180:5.9_0": "Atha kho, ānanda, gavesissa upāsakassa etadahosi:",
  "an5.180:5.10_0": "‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā.",
  "an5.180:5.11_0": "Ahañcamhi sīlesu paripūrakārī.",
  "an5.180:5.12_0": "Imānipi pañca upāsakasatāni sīlesu paripūrakārino.",
  "an5.180:5.13_0": "Ahañcamhi brahmacārī ārācārī virato methunā gāmadhammā.",
  "an5.180:5.14_0": "Imānipi pañca upāsakasatāni brahmacārino ārācārino viratā methunā gāmadhammā.",
  "an5.180:5.15_0": "Iccetaṁ samasamaṁ, natthi kiñci atirekaṁ;",
  "an5.180:5.16_0": "handāhaṁ atirekāyā’ti.",
  "an5.180:6.1_0": "Atha kho, ānanda,",
  "an5.180:6.1_1": "gavesī upāsako yena tāni pañca upāsakasatāni tenupasaṅkami;",
  "an5.180:6.1_2": "upasaṅkamitvā tāni pañca upāsakasatāni etadavoca:",
  "an5.180:6.2_0": "‘ajjatagge maṁ āyasmanto ekabhattikaṁ dhāretha rattūparataṁ virataṁ vikālabhojanā’ti.",
  "an5.180:6.3_0": "Atha kho, ānanda, tesaṁ pañcannaṁ upāsakasatānaṁ etadahosi:",
  "an5.180:6.4_0": "‘ayyo kho gavesī bahūpakāro pubbaṅgamo samādapetā.",
  "an5.180:6.5_0": "Ayyo hi nāma gavesī ekabhattiko bhavissati rattūparato virato vikālabhojanā.",
  "an5.180:6.6_0": "Kimaṅgaṁ pana mayan’ti.",
  "an5.180:6.7_0": "Atha kho, ānanda,",
  "an5.180:6.7_1": "tāni pañca upāsakasatāni yena gavesī upāsako tenupasaṅkamiṁsu;",
  "an5.180:6.7_2": "upasaṅkamitvā gavesiṁ upāsakaṁ etadavocuṁ:",
  "an5.180:6.8_0": "‘ajjatagge ayyo gavesī imānipi pañca upāsakasatāni ekabhattike dhāretu rattūparate virate vikālabhojanā’ti.",
  "an5.180:6.9_0": "Atha kho, ānanda, gavesissa upāsakassa etadahosi:",
  "an5.180:6.10_0": "‘ahaṁ kho imesaṁ pañcannaṁ upāsakasatānaṁ bahūpakāro pubbaṅgamo samādapetā.",
  "an5.180:6.11_0": "Ahañcamhi sīlesu paripūrakārī.",
  "an5.180:6.12_0": "Imānipi pañca upāsakasatāni sīlesu paripūrakārino.",
  "an5.180:6.13_0": "Ahañcamhi brahmacārī ārācārī virato methunā gāmadhammā.",
  "an5.180:6.14_0": "Imānipi pañca upāsakasatāni brahmacārino ārācārino viratā methunā gāmadhammā.",
  "an5.180:6.15_0": "Ahañcamhi ekabhattiko rattūparato virato vikālabhojanā.",
  "an5.180:6.16_0": "Imānipi pañca upāsakasatāni ekabhattikā rattūparatā viratā vikālabhojanā.",
  "an5.180:6.17_0": "Iccetaṁ samasamaṁ, natthi kiñci atirekaṁ;",
  "an5.180:6.18_0": "handāhaṁ atirekāyā’ti.",
  "an5.180:7.1_0": "Atha kho, ānanda,",
  "an5.180:7.1_1": "gavesī upāsako yena kassapo bhagavā arahaṁ sammāsambuddho tenupasaṅkami;",
  "an5.180:7.1_2": "upasaṅkamitvā kassapaṁ bhagavantaṁ arahantaṁ sammāsambuddhaṁ etadavoca:",
  "an5.180:7.2_0": "‘labheyyāhaṁ, bhante, bhagavato santike pabbajjaṁ labheyyaṁ upasampadan’ti.",
  "an5.180:7.3_0": "Alattha kho, ānanda,",
  "an5.180:7.3_1": "gavesī upāsako kassapassa bhagavato arahato sammāsambuddhassa santike pabbajjaṁ,",
  "an5.180:7.3_2": "alattha upasampadaṁ.",
  "an5.180:7.4_0": "Acirūpasampanno kho panānanda,",
  "an5.180:7.4_1": "gavesī bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "an5.180:7.4_2": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "an5.180:7.5_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññāsi.",
  "an5.180:7.6_0": "Aññataro ca panānanda, gavesī bhikkhu arahataṁ ahosi.",
  "an5.180:8.1_0": "Atha kho, ānanda, tesaṁ pañcannaṁ upāsakasatānaṁ etadahosi:",
  "an5.180:8.2_0": "‘ayyo kho gavesī amhākaṁ bahūpakāro pubbaṅgamo samādapetā.",
  "an5.180:8.3_0": "Ayyo hi nāma gavesī kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajissati.",
  "an5.180:8.4_0": "Kimaṅgaṁ pana mayan’ti.",
  "an5.180:8.5_0": "Atha kho, ānanda,",
  "an5.180:8.5_1": "tāni pañca upāsakasatāni yena kassapo bhagavā arahaṁ sammāsambuddho tenupasaṅkamiṁsu;",
  "an5.180:8.5_2": "upasaṅkamitvā kassapaṁ bhagavantaṁ arahantaṁ sammāsambuddhaṁ etadavocuṁ:",
  "an5.180:8.6_0": "‘labheyyāma mayaṁ, bhante, bhagavato santike pabbajjaṁ, labheyyāma upasampadan’ti.",
  "an5.180:8.7_0": "Alabhiṁsu kho, ānanda,",
  "an5.180:8.7_1": "tāni pañca upāsakasatāni kassapassa bhagavato arahato sammāsambuddhassa santike pabbajjaṁ,",
  "an5.180:8.7_2": "alabhiṁsu upasampadaṁ.",
  "an5.180:9.1_0": "Atha kho, ānanda, gavesissa bhikkhuno etadahosi:",
  "an5.180:9.2_0": "‘ahaṁ kho imassa anuttarassa vimuttisukhassa nikāmalābhī homi akicchalābhī akasiralābhī.",
  "an5.180:9.3_0": "Aho vatimānipi pañca bhikkhusatāni imassa anuttarassa vimuttisukhassa nikāmalābhino assu akicchalābhino akasiralābhino’ti.",
  "an5.180:9.4_0": "Atha kho, ānanda,",
  "an5.180:9.4_1": "tāni pañca bhikkhusatāni vūpakaṭṭhā appamattā ātāpino pahitattā viharantā nacirasseva—yassatthāya kulaputtā sammadeva agārasmā anagāriyaṁ pabbajanti,",
  "an5.180:9.4_2": "tadanuttaraṁ—",
  "an5.180:9.5_0": "brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihariṁsu.",
  "an5.180:9.6_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti abbhaññiṁsu.",
  "an5.180:10.1_0": "Iti kho, ānanda,",
  "an5.180:10.1_1": "tāni pañca bhikkhusatāni gavesīpamukhāni uttaruttari paṇītapaṇītaṁ vāyamamānā anuttaraṁ vimuttiṁ sacchākaṁsu.",
  "an5.180:10.2_0": "Tasmātiha, ānanda, evaṁ sikkhitabbaṁ:",
  "an5.180:10.3_0": "‘uttaruttari paṇītapaṇītaṁ vāyamamānā anuttaraṁ vimuttiṁ sacchikarissāmā’ti.",
  "an5.180:10.4_0": "Evañhi vo, ānanda, sikkhitabban”ti.",
  "an5.180:10.5_0": "Dasamaṁ.",
  "an5.180:10.6_0": "Upāsakavaggo tatiyo.",
  "an5.180:11.0_0": "Tassuddānaṁ",
  "an5.180:11.1_0": "Sārajjaṁ visārado nirayaṁ,",
  "an5.180:11.2_0": "Veraṁ caṇḍālapañcamaṁ;",
  "an5.180:11.3_0": "Pīti vaṇijjā rājāno,",
  "an5.180:11.4_0": "Gihī ceva gavesināti.",
  "an5.181:0.1_0": "Aṅguttara Nikāya 5.181",
  "an5.181:0.2_0": "19. Araññavagga",
  "an5.181:0.3_0": "Āraññikasutta",
  "an5.181:1.1_0": "“Pañcime, bhikkhave, āraññikā.",
  "an5.181:1.2_0": "Katame pañca?",
  "an5.181:1.3_0": "Mandattā momūhattā āraññiko hoti,",
  "an5.181:1.3_1": "pāpiccho icchāpakato āraññiko hoti,",
  "an5.181:1.3_2": "ummādā cittakkhepā āraññiko hoti,",
  "an5.181:1.3_3": "vaṇṇitaṁ buddhehi buddhasāvakehīti āraññiko hoti,",
  "an5.181:1.3_4": "appicchataṁyeva nissāya santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva nissāya āraññiko hoti.",
  "an5.181:1.4_0": "Ime kho, bhikkhave, pañca āraññikā.",
  "an5.181:1.5_0": "Imesaṁ kho,",
  "an5.181:1.5_1": "bhikkhave,",
  "an5.181:1.5_2": "pañcannaṁ āraññikānaṁ yvāyaṁ āraññiko appicchataṁyeva nissāya santuṭṭhiṁyeva nissāya sallekhaṁyeva nissāya",
  "an5.181:1.5_3": "pavivekaṁyeva nissāya idamatthitaṁyeva nissāya āraññiko hoti,",
  "an5.181:1.5_4": "ayaṁ imesaṁ pañcannaṁ āraññikānaṁ aggo ca seṭṭho ca mokkho ca uttamo ca pavaro ca.",
  "an5.181:2.1_0": "Seyyathāpi,",
  "an5.181:2.1_1": "bhikkhave,",
  "an5.181:2.1_2": "gavā khīraṁ,",
  "an5.181:2.1_3": "khīramhā dadhi,",
  "an5.181:2.1_4": "dadhimhā navanītaṁ,",
  "an5.181:2.1_5": "navanītamhā sappi,",
  "an5.181:2.1_6": "sappimhā sappimaṇḍo,",
  "an5.181:2.1_7": "sappimaṇḍo tattha aggamakkhāyati;",
  "an5.181:2.2_0": "evamevaṁ kho,",
  "an5.181:2.2_1": "bhikkhave,",
  "an5.181:2.2_2": "imesaṁ pañcannaṁ āraññikānaṁ yvāyaṁ āraññiko appicchataṁyeva nissāya santuṭṭhiṁyeva nissāya sallekhaṁyeva",
  "an5.181:2.2_3": "nissāya pavivekaṁyeva nissāya idamatthitaṁyeva nissāya āraññiko hoti,",
  "an5.181:2.2_4": "ayaṁ imesaṁ pañcannaṁ āraññikānaṁ aggo ca seṭṭho ca mokkho ca uttamo ca pavaro cā”ti.",
  "an5.181:2.3_0": "Paṭhamaṁ.",
  "an5.182:0.1_0": "Aṅguttara Nikāya 5.182",
  "an5.182:0.2_0": "19. Araññavagga",
  "an5.182:0.3_0": "Cīvarasutta",
  "an5.182:1.1_0": "“Pañcime, bhikkhave, paṁsukūlikā.",
  "an5.182:1.2_0": "Katame pañca?",
  "an5.182:1.3_0": "Mandattā momūhattā paṁsukūliko hoti …pe… idamatthitaṁyeva nissāya paṁsukūliko hoti.",
  "an5.182:1.4_0": "Ime kho, bhikkhave, pañca paṁsukūlikā”ti.",
  "an5.182:1.5_0": "Dutiyaṁ.",
  "an5.183:0.1_0": "Aṅguttara Nikāya 5.183",
  "an5.183:0.2_0": "19. Araññavagga",
  "an5.183:0.3_0": "Rukkhamūlikasutta",
  "an5.183:1.1_0": "“Pañcime, bhikkhave, rukkhamūlikā.",
  "an5.183:1.2_0": "Katame pañca?",
  "an5.183:1.3_0": "Mandattā momūhattā rukkhamūliko hoti …pe… idamatthitaṁyeva nissāya rukkhamūliko hoti.",
  "an5.183:1.4_0": "Ime kho, bhikkhave, pañca rukkhamūlikā”ti.",
  "an5.183:1.5_0": "Tatiyaṁ.",
  "an5.184:0.1_0": "Aṅguttara Nikāya 5.184",
  "an5.184:0.2_0": "19. Araññavagga",
  "an5.184:0.3_0": "Sosānikasutta",
  "an5.184:1.1_0": "“Pañcime, bhikkhave, sosānikā.",
  "an5.184:1.2_0": "Katame pañca?",
  "an5.184:1.3_0": "Mandattā momūhattā sosāniko hoti …pe… idamatthitaṁyeva nissāya sosāniko hoti.",
  "an5.184:1.4_0": "Ime kho, bhikkhave, pañca sosānikā”ti.",
  "an5.184:1.5_0": "Catutthaṁ.",
  "an5.185:0.1_0": "Aṅguttara Nikāya 5.185",
  "an5.185:0.2_0": "19. Araññavagga",
  "an5.185:0.3_0": "Abbhokāsikasutta",
  "an5.185:1.1_0": "“Pañcime, bhikkhave, abbhokāsikā …pe….",
  "an5.185:1.2_0": "Pañcamaṁ.",
  "an5.186:0.1_0": "Aṅguttara Nikāya 5.186",
  "an5.186:0.2_0": "19. Araññavagga",
  "an5.186:0.3_0": "Nesajjikasutta",
  "an5.186:1.1_0": "“Pañcime, bhikkhave, nesajjikā …pe….",
  "an5.186:1.2_0": "Chaṭṭhaṁ.",
  "an5.187:0.1_0": "Aṅguttara Nikāya 5.187",
  "an5.187:0.2_0": "19. Araññavagga",
  "an5.187:0.3_0": "Yathāsanthatikasutta",
  "an5.187:1.1_0": "“Pañcime, bhikkhave, yathāsanthatikā …pe….",
  "an5.187:1.2_0": "Sattamaṁ.",
  "an5.188:0.1_0": "Aṅguttara Nikāya 5.188",
  "an5.188:0.2_0": "19. Araññavagga",
  "an5.188:0.3_0": "Ekāsanikasutta",
  "an5.188:1.1_0": "“Pañcime, bhikkhave, ekāsanikā …pe….",
  "an5.188:1.2_0": "Aṭṭhamaṁ.",
  "an5.189:0.1_0": "Aṅguttara Nikāya 5.189",
  "an5.189:0.2_0": "19. Araññavagga",
  "an5.189:0.3_0": "Khalupacchābhattikasutta",
  "an5.189:1.1_0": "“Pañcime, bhikkhave, khalupacchābhattikā …pe….",
  "an5.189:1.2_0": "Navamaṁ.",
  "an5.190:0.1_0": "Aṅguttara Nikāya 5.190",
  "an5.190:0.2_0": "19. Araññavagga",
  "an5.190:0.3_0": "Pattapiṇḍikasutta",
  "an5.190:1.1_0": "“Pañcime, bhikkhave, pattapiṇḍikā.",
  "an5.190:1.2_0": "Katame pañca?",
  "an5.190:1.3_0": "Mandattā momūhattā pattapiṇḍiko hoti,",
  "an5.190:1.3_1": "pāpiccho icchāpakato pattapiṇḍiko hoti,",
  "an5.190:1.3_2": "ummādā cittakkhepā pattapiṇḍiko hoti,",
  "an5.190:1.3_3": "‘vaṇṇitaṁ buddhehi buddhasāvakehī’ti pattapiṇḍiko hoti,",
  "an5.190:1.3_4": "appicchataṁyeva nissāya santuṭṭhiṁyeva nissāya sallekhaṁyeva nissāya pavivekaṁyeva nissāya idamatthitaṁyeva nissāya pattapiṇḍiko hoti.",
  "an5.190:1.4_0": "Ime kho, bhikkhave, pañca pattapiṇḍikā.",
  "an5.190:1.5_0": "Imesaṁ kho,",
  "an5.190:1.5_1": "bhikkhave,",
  "an5.190:1.5_2": "pañcannaṁ pattapiṇḍikānaṁ yvāyaṁ pattapiṇḍiko appicchataṁyeva nissāya santuṭṭhiṁyeva nissāya sallekhaṁyeva",
  "an5.190:1.5_3": "nissāya pavivekaṁyeva nissāya idamatthitaṁyeva nissāya pattapiṇḍiko hoti,",
  "an5.190:1.5_4": "ayaṁ imesaṁ pañcannaṁ pattapiṇḍikānaṁ aggo ca seṭṭho ca mokkho ca uttamo ca pavaro ca.",
  "an5.190:2.1_0": "Seyyathāpi,",
  "an5.190:2.1_1": "bhikkhave,",
  "an5.190:2.1_2": "gavā khīraṁ,",
  "an5.190:2.1_3": "khīramhā dadhi,",
  "an5.190:2.1_4": "dadhimhā navanītaṁ,",
  "an5.190:2.1_5": "navanītamhā sappi,",
  "an5.190:2.1_6": "sappimhā sappimaṇḍo,",
  "an5.190:2.1_7": "sappimaṇḍo tattha aggamakkhāyati;",
  "an5.190:2.2_0": "evamevaṁ kho,",
  "an5.190:2.2_1": "bhikkhave,",
  "an5.190:2.2_2": "imesaṁ pañcannaṁ pattapiṇḍikānaṁ yvāyaṁ pattapiṇḍiko appicchataṁyeva nissāya santuṭṭhiṁyeva nissāya sallekhaṁyeva",
  "an5.190:2.2_3": "nissāya pavivekaṁyeva nissāya idamatthitaṁyeva nissāya pattapiṇḍiko hoti,",
  "an5.190:2.2_4": "ayaṁ imesaṁ pañcannaṁ pattapiṇḍikānaṁ aggo ca seṭṭho ca mokkho ca uttamo ca pavaro cā”ti.",
  "an5.190:2.3_0": "Dasamaṁ.",
  "an5.190:2.4_0": "Araññavaggo catuttho.",
  "an5.190:3.0_0": "Tassuddānaṁ",
  "an5.190:3.1_0": "Araññaṁ cīvaraṁ rukkha,",
  "an5.190:3.2_0": "Susānaṁ abbhokāsikaṁ;",
  "an5.190:3.3_0": "Nesajjaṁ santhataṁ ekāsanikaṁ,",
  "an5.190:3.4_0": "Khalupacchāpiṇḍikena cāti.",
  "an5.191:0.1_0": "Aṅguttara Nikāya 5.191",
  "an5.191:0.2_0": "20. Brāhmaṇavagga",
  "an5.191:0.3_0": "Soṇasutta",
  "an5.191:1.1_0": "“Pañcime, bhikkhave, porāṇā brāhmaṇadhammā etarahi sunakhesu sandissanti, no brāhmaṇesu.",
  "an5.191:1.2_0": "Katame pañca?",
  "an5.191:1.3_0": "Pubbe sudaṁ, bhikkhave, brāhmaṇā brāhmaṇiṁyeva gacchanti, no abrāhmaṇiṁ.",
  "an5.191:1.4_0": "Etarahi, bhikkhave, brāhmaṇā brāhmaṇimpi gacchanti, abrāhmaṇimpi gacchanti.",
  "an5.191:1.5_0": "Etarahi, bhikkhave, sunakhā sunakhiṁyeva gacchanti, no asunakhiṁ.",
  "an5.191:1.6_0": "Ayaṁ, bhikkhave, paṭhamo porāṇo brāhmaṇadhammo etarahi sunakhesu sandissati, no brāhmaṇesu.",
  "an5.191:2.1_0": "Pubbe sudaṁ, bhikkhave, brāhmaṇā brāhmaṇiṁ utuniṁyeva gacchanti, no anutuniṁ.",
  "an5.191:2.2_0": "Etarahi, bhikkhave, brāhmaṇā brāhmaṇiṁ utunimpi gacchanti, anutunimpi gacchanti.",
  "an5.191:2.3_0": "Etarahi, bhikkhave, sunakhā sunakhiṁ utuniṁyeva gacchanti, no anutuniṁ.",
  "an5.191:2.4_0": "Ayaṁ, bhikkhave, dutiyo porāṇo brāhmaṇadhammo etarahi sunakhesu sandissati, no brāhmaṇesu.",
  "an5.191:3.1_0": "Pubbe sudaṁ,",
  "an5.191:3.1_1": "bhikkhave,",
  "an5.191:3.1_2": "brāhmaṇā brāhmaṇiṁ neva kiṇanti no vikkiṇanti,",
  "an5.191:3.1_3": "sampiyeneva saṁvāsaṁ sambandhāya sampavattenti.",
  "an5.191:3.2_0": "Etarahi,",
  "an5.191:3.2_1": "bhikkhave,",
  "an5.191:3.2_2": "brāhmaṇā brāhmaṇiṁ kiṇantipi vikkiṇantipi,",
  "an5.191:3.2_3": "sampiyenapi saṁvāsaṁ sambandhāya sampavattenti.",
  "an5.191:3.3_0": "Etarahi,",
  "an5.191:3.3_1": "bhikkhave,",
  "an5.191:3.3_2": "sunakhā sunakhiṁ neva kiṇanti no vikkiṇanti,",
  "an5.191:3.3_3": "sampiyeneva saṁvāsaṁ sambandhāya sampavattenti.",
  "an5.191:3.4_0": "Ayaṁ, bhikkhave, tatiyo porāṇo brāhmaṇadhammo etarahi sunakhesu sandissati, no brāhmaṇesu.",
  "an5.191:4.1_0": "Pubbe sudaṁ,",
  "an5.191:4.1_1": "bhikkhave,",
  "an5.191:4.1_2": "brāhmaṇā na sannidhiṁ karonti dhanassapi dhaññassapi rajatassapi jātarūpassapi.",
  "an5.191:4.2_0": "Etarahi, bhikkhave, brāhmaṇā sannidhiṁ karonti dhanassapi dhaññassapi rajatassapi jātarūpassapi.",
  "an5.191:4.3_0": "Etarahi, bhikkhave, sunakhā na sannidhiṁ karonti dhanassapi dhaññassapi rajatassapi jātarūpassapi.",
  "an5.191:4.4_0": "Ayaṁ, bhikkhave, catuttho porāṇo brāhmaṇadhammo etarahi sunakhesu sandissati, no brāhmaṇesu.",
  "an5.191:5.1_0": "Pubbe sudaṁ, bhikkhave, brāhmaṇā sāyaṁ sāyamāsāya pāto pātarāsāya bhikkhaṁ pariyesanti.",
  "an5.191:5.2_0": "Etarahi, bhikkhave, brāhmaṇā yāvadatthaṁ udarāvadehakaṁ bhuñjitvā avasesaṁ ādāya pakkamanti.",
  "an5.191:5.3_0": "Etarahi, bhikkhave, sunakhā sāyaṁ sāyamāsāya pāto pātarāsāya bhikkhaṁ pariyesanti.",
  "an5.191:5.4_0": "Ayaṁ, bhikkhave, pañcamo porāṇo brāhmaṇadhammo etarahi sunakhesu sandissati, no brāhmaṇesu.",
  "an5.191:5.5_0": "Ime kho, bhikkhave, pañca porāṇā brāhmaṇadhammā etarahi sunakhesu sandissanti, no brāhmaṇesū”ti.",
  "an5.191:5.6_0": "Paṭhamaṁ.",
  "an5.192:0.1_0": "Aṅguttara Nikāya 5.192",
  "an5.192:0.2_0": "20. Brāhmaṇavagga",
  "an5.192:0.3_0": "Doṇabrāhmaṇasutta",
  "an5.192:1.1_0": "Atha kho doṇo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an5.192:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an5.192:1.2_1": "Ekamantaṁ nisinno kho doṇo brāhmaṇo bhagavantaṁ etadavoca:",
  "an5.192:2.1_0": "“Sutaṁ metaṁ, bho gotama:",
  "an5.192:2.2_0": "‘na samaṇo gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimantetī’ti.",
  "an5.192:2.3_0": "Tayidaṁ, bho gotama, tatheva.",
  "an5.192:2.4_0": "Na hi bhavaṁ gotamo brāhmaṇe jiṇṇe vuḍḍhe mahallake addhagate vayoanuppatte abhivādeti vā paccuṭṭheti vā āsanena vā nimanteti.",
  "an5.192:2.5_0": "Tayidaṁ, bho gotama, na sampannamevā”ti.",
  "an5.192:2.6_0": "“Tvampi no, doṇa, brāhmaṇo paṭijānāsī”ti?",
  "an5.192:2.7_0": "“Yañhi taṁ, bho gotama, sammā vadamāno vadeyya:",
  "an5.192:2.8_0": "‘brāhmaṇo ubhato sujāto—",
  "an5.192:2.9_0": "mātito ca pitito ca,",
  "an5.192:2.9_1": "saṁsuddhagahaṇiko,",
  "an5.192:2.9_2": "yāva sattamā pitāmahayugā akkhitto anupakkuṭṭho jātivādena,",
  "an5.192:2.9_3": "ajjhāyako mantadharo,",
  "an5.192:2.9_4": "tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ,",
  "an5.192:2.9_5": "padako veyyākaraṇo lokāyatamahāpurisalakkhaṇesu anavayo’ti,",
  "an5.192:2.9_6": "mameva taṁ,",
  "an5.192:2.9_7": "bho gotama,",
  "an5.192:2.9_8": "sammā vadamāno vadeyya.",
  "an5.192:2.10_0": "Ahañhi, bho gotama, brāhmaṇo ubhato sujāto—",
  "an5.192:2.11_0": "mātito ca pitito ca,",
  "an5.192:2.11_1": "saṁsuddhagahaṇiko,",
  "an5.192:2.11_2": "yāva sattamā pitāmahayugā akkhitto anupakkuṭṭho jātivādena,",
  "an5.192:2.11_3": "ajjhāyako mantadharo,",
  "an5.192:2.11_4": "tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ,",
  "an5.192:2.11_5": "padako veyyākaraṇo lokāyatamahāpurisalakkhaṇesu anavayo”ti.",
  "an5.192:3.1_0": "“Ye kho te, doṇa,",
  "an5.192:3.1_1": "brāhmaṇānaṁ pubbakā isayo mantānaṁ kattāro mantānaṁ pavattāro,",
  "an5.192:3.1_2": "yesamidaṁ etarahi brāhmaṇā porāṇaṁ mantapadaṁ gītaṁ pavuttaṁ samihitaṁ tadanugāyanti tadanubhāsanti bhāsitamanubhāsanti",
  "an5.192:3.1_3": "sajjhāyitamanusajjhāyanti vācitamanuvācenti,",
  "an5.192:3.1_4": "seyyathidaṁ—aṭṭhako, vāmako, vāmadevo,",
  "an5.192:3.1_5": "vessāmitto,",
  "an5.192:3.1_6": "yamadaggi, aṅgīraso,",
  "an5.192:3.1_7": "bhāradvājo, vāseṭṭho, kassapo, bhagu;",
  "an5.192:3.2_0": "tyāssume pañca brāhmaṇe paññāpenti—",
  "an5.192:3.3_0": "brahmasamaṁ, devasamaṁ, mariyādaṁ, sambhinnamariyādaṁ, brāhmaṇacaṇḍālaṁyeva pañcamaṁ.",
  "an5.192:3.4_0": "Tesaṁ tvaṁ doṇa, katamo”ti?",
  "an5.192:4.1_0": "“Na kho mayaṁ, bho gotama, pañca brāhmaṇe jānāma, atha kho mayaṁ brāhmaṇātveva jānāma.",
  "an5.192:4.2_0": "Sādhu me bhavaṁ gotamo tathā dhammaṁ desetu yathā ahaṁ ime pañca brāhmaṇe jāneyyan”ti.",
  "an5.192:4.3_0": "“Tena hi, brāhmaṇa, suṇohi, sādhukaṁ manasi karohi; bhāsissāmī”ti.",
  "an5.192:4.4_0": "“Evaṁ, bho”ti kho doṇo brāhmaṇo bhagavato paccassosi.",
  "an5.192:4.5_0": "Bhagavā etadavoca:",
  "an5.192:5.1_0": "“Kathañca, doṇa, brāhmaṇo brahmasamo hoti?",
  "an5.192:5.2_0": "Idha, doṇa, brāhmaṇo ubhato sujāto hoti—",
  "an5.192:5.3_0": "mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.",
  "an5.192:5.4_0": "So aṭṭhacattālīsavassāni komārabrahmacariyaṁ carati mante adhīyamāno.",
  "an5.192:5.5_0": "Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva,",
  "an5.192:5.5_1": "no adhammena.",
  "an5.192:6.1_0": "Tattha ca, doṇa, ko dhammo?",
  "an5.192:6.2_0": "Neva kasiyā na vaṇijjāya na gorakkhena na issatthena na rājaporisena na sippaññatarena,",
  "an5.192:6.2_1": "kevalaṁ bhikkhācariyāya kapālaṁ anatimaññamāno.",
  "an5.192:6.3_0": "So ācariyassa ācariyadhanaṁ niyyādetvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.",
  "an5.192:6.4_0": "So evaṁ pabbajito samāno mettāsahagatena cetasā ekaṁ disaṁ pharitvā viharati,",
  "an5.192:6.4_1": "tathā dutiyaṁ tathā tatiyaṁ tathā catutthaṁ,",
  "an5.192:6.4_2": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "an5.192:6.4_3": "appamāṇena averena abyāpajjena pharitvā viharati.",
  "an5.192:6.5_0": "Karuṇā …pe…",
  "an5.192:6.6_0": "muditā …",
  "an5.192:6.7_0": "upekkhāsahagatena cetasā ekaṁ disaṁ pharitvā viharati,",
  "an5.192:6.7_1": "tathā dutiyaṁ tathā tatiyaṁ tathā catutthaṁ,",
  "an5.192:6.7_2": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "an5.192:6.7_3": "appamāṇena averena abyāpajjena pharitvā viharati.",
  "an5.192:6.8_0": "So ime cattāro brahmavihāre bhāvetvā kāyassa bhedā paraṁ maraṇā sugatiṁ brahmalokaṁ upapajjati.",
  "an5.192:6.9_0": "Evaṁ kho, doṇa, brāhmaṇo brahmasamo hoti.",
  "an5.192:7.1_0": "Kathañca, doṇa, brāhmaṇo devasamo hoti?",
  "an5.192:7.2_0": "Idha, doṇa, brāhmaṇo ubhato sujāto hoti—",
  "an5.192:7.3_0": "mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.",
  "an5.192:7.4_0": "So aṭṭhacattālīsavassāni komārabrahmacariyaṁ carati mante adhīyamāno.",
  "an5.192:7.5_0": "Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva,",
  "an5.192:7.5_1": "no adhammena.",
  "an5.192:7.6_0": "Tattha ca, doṇa, ko dhammo?",
  "an5.192:7.7_0": "Neva kasiyā na vaṇijjāya na gorakkhena na issatthena na rājaporisena na sippaññatarena,",
  "an5.192:7.7_1": "kevalaṁ bhikkhācariyāya kapālaṁ anatimaññamāno.",
  "an5.192:7.8_0": "So ācariyassa ācariyadhanaṁ niyyādetvā dāraṁ pariyesati dhammeneva, no adhammena.",
  "an5.192:8.1_0": "Tattha ca, doṇa, ko dhammo?",
  "an5.192:8.2_0": "Neva kayena na vikkayena, brāhmaṇiṁyeva udakūpassaṭṭhaṁ.",
  "an5.192:8.3_0": "So brāhmaṇiṁyeva gacchati,",
  "an5.192:8.3_1": "na khattiyiṁ na vessiṁ na suddiṁ na caṇḍāliṁ na nesādiṁ na veniṁ na rathakāriṁ na pukkusiṁ gacchati,",
  "an5.192:8.3_2": "na gabbhiniṁ gacchati,",
  "an5.192:8.3_3": "na pāyamānaṁ gacchati,",
  "an5.192:8.3_4": "na anutuniṁ gacchati.",
  "an5.192:8.4_0": "Kasmā ca, doṇa, brāhmaṇo na gabbhiniṁ gacchati?",
  "an5.192:8.5_0": "Sace, doṇa, brāhmaṇo gabbhiniṁ gacchati, atimīḷhajo nāma so hoti māṇavako vā māṇavikā vā.",
  "an5.192:8.6_0": "Tasmā, doṇa, brāhmaṇo na gabbhiniṁ gacchati.",
  "an5.192:8.7_0": "Kasmā ca, doṇa, brāhmaṇo na pāyamānaṁ gacchati?",
  "an5.192:8.8_0": "Sace, doṇa, brāhmaṇo pāyamānaṁ gacchati, asucipaṭipīḷito nāma so hoti māṇavako vā māṇavikā vā.",
  "an5.192:8.9_0": "Tasmā, doṇa, brāhmaṇo na pāyamānaṁ gacchati.",
  "an5.192:8.10_0": "Tassa sā hoti brāhmaṇī neva kāmatthā na davatthā na ratatthā, pajatthāva brāhmaṇassa brāhmaṇī hoti.",
  "an5.192:8.11_0": "So methunaṁ uppādetvā kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajati.",
  "an5.192:8.12_0": "So evaṁ pabbajito samāno vivicceva kāmehi …pe… catutthaṁ jhānaṁ upasampajja viharati.",
  "an5.192:8.13_0": "So ime cattāro jhāne bhāvetvā kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.192:8.14_0": "Evaṁ kho, doṇa, brāhmaṇo devasamo hoti.",
  "an5.192:9.1_0": "Kathañca, doṇa, brāhmaṇo mariyādo hoti?",
  "an5.192:9.2_0": "Idha, doṇa, brāhmaṇo ubhato sujāto hoti—",
  "an5.192:9.3_0": "mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.",
  "an5.192:9.4_0": "So aṭṭhacattālīsavassāni komārabrahmacariyaṁ carati mante adhīyamāno.",
  "an5.192:9.5_0": "Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva,",
  "an5.192:9.5_1": "no adhammena.",
  "an5.192:9.6_0": "Tattha ca, doṇa, ko dhammo?",
  "an5.192:9.7_0": "Neva kasiyā na vaṇijjāya na gorakkhena na issatthena na rājaporisena na sippaññatarena,",
  "an5.192:9.7_1": "kevalaṁ bhikkhācariyāya kapālaṁ anatimaññamāno.",
  "an5.192:9.8_0": "So ācariyassa ācariyadhanaṁ niyyādetvā dāraṁ pariyesati dhammeneva, no adhammena.",
  "an5.192:10.1_0": "Tattha ca, doṇa, ko dhammo?",
  "an5.192:10.2_0": "Neva kayena na vikkayena, brāhmaṇiṁyeva udakūpassaṭṭhaṁ.",
  "an5.192:10.3_0": "So brāhmaṇiṁyeva gacchati,",
  "an5.192:10.3_1": "na khattiyiṁ na vessiṁ na suddiṁ na caṇḍāliṁ na nesādiṁ na veniṁ na rathakāriṁ na pukkusiṁ gacchati,",
  "an5.192:10.3_2": "na gabbhiniṁ gacchati,",
  "an5.192:10.3_3": "na pāyamānaṁ gacchati,",
  "an5.192:10.3_4": "na anutuniṁ gacchati.",
  "an5.192:10.4_0": "Kasmā ca, doṇa, brāhmaṇo na gabbhiniṁ gacchati?",
  "an5.192:10.5_0": "Sace, doṇa, brāhmaṇo gabbhiniṁ gacchati, atimīḷhajo nāma so hoti māṇavako vā māṇavikā vā.",
  "an5.192:10.6_0": "Tasmā, doṇa, brāhmaṇo na gabbhiniṁ gacchati.",
  "an5.192:10.7_0": "Kasmā ca, doṇa, brāhmaṇo na pāyamānaṁ gacchati?",
  "an5.192:10.8_0": "Sace, doṇa, brāhmaṇo pāyamānaṁ gacchati, asucipaṭipīḷito nāma so hoti māṇavako vā māṇavikā vā.",
  "an5.192:10.9_0": "Tasmā, doṇa, brāhmaṇo na pāyamānaṁ gacchati.",
  "an5.192:10.10_0": "Tassa sā hoti brāhmaṇī neva kāmatthā na davatthā na ratatthā, pajatthāva brāhmaṇassa brāhmaṇī hoti.",
  "an5.192:10.11_0": "So methunaṁ uppādetvā tameva puttassādaṁ nikāmayamāno kuṭumbaṁ ajjhāvasati,",
  "an5.192:10.11_1": "na agārasmā anagāriyaṁ pabbajati.",
  "an5.192:10.12_0": "Yāva porāṇānaṁ brāhmaṇānaṁ mariyādo tattha tiṭṭhati, taṁ na vītikkamati.",
  "an5.192:10.13_0": "‘Yāva porāṇānaṁ brāhmaṇānaṁ mariyādo tattha brāhmaṇo ṭhito taṁ na vītikkamatī’ti, kho, doṇa,",
  "an5.192:10.13_1": "tasmā brāhmaṇo mariyādoti vuccati.",
  "an5.192:10.14_0": "Evaṁ kho, doṇa, brāhmaṇo mariyādo hoti.",
  "an5.192:11.1_0": "Kathañca, doṇa, brāhmaṇo sambhinnamariyādo hoti?",
  "an5.192:11.2_0": "Idha, doṇa, brāhmaṇo ubhato sujāto hoti—",
  "an5.192:11.3_0": "mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.",
  "an5.192:11.4_0": "So aṭṭhacattālīsavassāni komārabrahmacariyaṁ carati mante adhīyamāno.",
  "an5.192:11.5_0": "Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammeneva,",
  "an5.192:11.5_1": "no adhammena.",
  "an5.192:12.1_0": "Tattha ca, doṇa, ko dhammo?",
  "an5.192:12.2_0": "Neva kasiyā na vaṇijjāya na gorakkhena na issatthena na rājaporisena na sippaññatarena,",
  "an5.192:12.2_1": "kevalaṁ bhikkhācariyāya kapālaṁ anatimaññamāno.",
  "an5.192:12.3_0": "So ācariyassa ācariyadhanaṁ niyyādetvā dāraṁ pariyesati dhammenapi adhammenapi kayenapi vikkayenapi brāhmaṇimpi udakūpassaṭṭhaṁ.",
  "an5.192:12.4_0": "So brāhmaṇimpi gacchati khattiyimpi gacchati vessimpi gacchati suddimpi gacchati caṇḍālimpi gacchati",
  "an5.192:12.4_1": "nesādimpi gacchati venimpi gacchati rathakārimpi gacchati pukkusimpi gacchati gabbhinimpi gacchati pāyamānampi",
  "an5.192:12.4_2": "gacchati utunimpi gacchati anutunimpi gacchati.",
  "an5.192:12.5_0": "Tassa sā hoti brāhmaṇī kāmatthāpi davatthāpi ratatthāpi pajatthāpi brāhmaṇassa brāhmaṇī hoti.",
  "an5.192:12.6_0": "Yāva porāṇānaṁ brāhmaṇānaṁ mariyādo tattha na tiṭṭhati, taṁ vītikkamati.",
  "an5.192:12.7_0": "‘Yāva porāṇānaṁ brāhmaṇānaṁ mariyādo tattha brāhmaṇo na ṭhito taṁ vītikkamatī’ti kho, doṇa,",
  "an5.192:12.7_1": "tasmā brāhmaṇo sambhinnamariyādoti vuccati.",
  "an5.192:12.8_0": "Evaṁ kho, doṇa, brāhmaṇo sambhinnamariyādo hoti.",
  "an5.192:13.1_0": "Kathañca, doṇa, brāhmaṇo brāhmaṇacaṇḍālo hoti?",
  "an5.192:13.2_0": "Idha, doṇa, brāhmaṇo ubhato sujāto hoti—",
  "an5.192:13.3_0": "mātito ca pitito ca, saṁsuddhagahaṇiko, yāva sattamā pitāmahayugā akkhitto anupakkuṭṭho jātivādena.",
  "an5.192:13.4_0": "So aṭṭhacattālīsavassāni komārabrahmacariyaṁ carati mante adhīyamāno.",
  "an5.192:13.5_0": "Aṭṭhacattālīsavassāni komārabrahmacariyaṁ caritvā mante adhīyitvā ācariyassa ācariyadhanaṁ pariyesati dhammenapi adhammenapi",
  "an5.192:13.6_0": "kasiyāpi vaṇijjāyapi gorakkhenapi issatthenapi rājaporisenapi sippaññatarenapi,",
  "an5.192:13.6_1": "kevalampi bhikkhācariyāya,",
  "an5.192:13.6_2": "kapālaṁ anatimaññamāno.",
  "an5.192:14.1_0": "So ācariyassa ācariyadhanaṁ niyyādetvā dāraṁ pariyesati dhammenapi adhammenapi kayenapi vikkayenapi brāhmaṇimpi udakūpassaṭṭhaṁ.",
  "an5.192:14.2_0": "So brāhmaṇimpi gacchati khattiyimpi gacchati vessimpi gacchati suddimpi gacchati caṇḍālimpi gacchati",
  "an5.192:14.2_1": "nesādimpi gacchati venimpi gacchati rathakārimpi gacchati pukkusimpi gacchati gabbhinimpi gacchati pāyamānampi",
  "an5.192:14.2_2": "gacchati utunimpi gacchati anutunimpi gacchati.",
  "an5.192:14.3_0": "Tassa sā hoti brāhmaṇī kāmatthāpi davatthāpi ratatthāpi pajatthāpi brāhmaṇassa brāhmaṇī hoti.",
  "an5.192:14.4_0": "So sabbakammehi jīvikaṁ kappeti.",
  "an5.192:14.5_0": "Tamenaṁ brāhmaṇā evamāhaṁsu:",
  "an5.192:14.6_0": "‘kasmā bhavaṁ brāhmaṇo paṭijānamāno sabbakammehi jīvikaṁ kappetī’ti?",
  "an5.192:14.7_0": "So evamāha:",
  "an5.192:14.8_0": "‘seyyathāpi, bho, aggi sucimpi ḍahati asucimpi ḍahati, na ca tena aggi upalippati;",
  "an5.192:14.9_0": "evamevaṁ kho, bho, sabbakammehi cepi brāhmaṇo jīvikaṁ kappeti, na ca tena brāhmaṇo upalippati.",
  "an5.192:14.10_0": "Sabbakammehi jīvikaṁ kappetī’ti kho, doṇa, tasmā brāhmaṇo brāhmaṇacaṇḍāloti vuccati.",
  "an5.192:14.11_0": "Evaṁ kho, doṇa, brāhmaṇo brāhmaṇacaṇḍālo hoti.",
  "an5.192:15.1_0": "Ye kho te, doṇa,",
  "an5.192:15.1_1": "brāhmaṇānaṁ pubbakā isayo mantānaṁ kattāro mantānaṁ pavattāro yesamidaṁ etarahi brāhmaṇā porāṇaṁ mantapadaṁ",
  "an5.192:15.1_2": "gītaṁ pavuttaṁ samīhitaṁ tadanugāyanti tadanubhāsanti bhāsitamanubhāsanti sajjhāyitamanusajjhāyanti vācitamanuvācenti,",
  "an5.192:15.1_3": "seyyathidaṁ—aṭṭhako, vāmako, vāmadevo,",
  "an5.192:15.1_4": "vessāmitto,",
  "an5.192:15.1_5": "yamadaggi, aṅgīraso,",
  "an5.192:15.1_6": "bhāradvājo, vāseṭṭho, kassapo, bhagu;",
  "an5.192:15.2_0": "tyassume pañca brāhmaṇe paññāpenti—",
  "an5.192:15.3_0": "brahmasamaṁ, devasamaṁ, mariyādaṁ, sambhinnamariyādaṁ, brāhmaṇacaṇḍālaṁyeva pañcamaṁ.",
  "an5.192:15.4_0": "Tesaṁ tvaṁ, doṇa, katamoti?",
  "an5.192:16.1_0": "Evaṁ sante mayaṁ, bho gotama, brāhmaṇacaṇḍālampi na pūrema.",
  "an5.192:16.2_0": "Abhikkantaṁ,",
  "an5.192:16.2_1": "bho gotama …pe…",
  "an5.192:16.2_2": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an5.192:16.3_0": "Dutiyaṁ.",
  "an5.193:0.1_0": "Aṅguttara Nikāya 5.193",
  "an5.193:0.2_0": "20. Brāhmaṇavagga",
  "an5.193:0.3_0": "Saṅgāravasutta",
  "an5.193:1.1_0": "Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "an5.193:1.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "an5.193:1.2_1": "Ekamantaṁ nisinno kho saṅgāravo brāhmaṇo bhagavantaṁ etadavoca:",
  "an5.193:1.3_0": "“ko nu kho,",
  "an5.193:1.3_1": "bho gotama,",
  "an5.193:1.3_2": "hetu ko paccayo,",
  "an5.193:1.3_3": "yena kadāci dīgharattaṁ sajjhāyakatāpi mantā nappaṭibhanti,",
  "an5.193:1.3_4": "pageva asajjhāyakatā?",
  "an5.193:1.4_0": "Ko pana,",
  "an5.193:1.4_1": "bho gotama,",
  "an5.193:1.4_2": "hetu ko paccayo,",
  "an5.193:1.4_3": "yena kadāci dīgharattaṁ asajjhāyakatāpi mantā paṭibhanti,",
  "an5.193:1.4_4": "pageva sajjhāyakatā”ti?",
  "an5.193:2.1_0": "Yasmiṁ, brāhmaṇa,",
  "an5.193:2.1_1": "samaye kāmarāgapariyuṭṭhitena cetasā viharati kāmarāgaparetena,",
  "an5.193:2.1_2": "uppannassa ca kāmarāgassa nissaraṇaṁ yathābhūtaṁ nappajānāti,",
  "an5.193:2.1_3": "attatthampi tasmiṁ samaye yathābhūtaṁ nappajānāti na passati,",
  "an5.193:2.1_4": "paratthampi tasmiṁ samaye yathābhūtaṁ nappajānāti na passati,",
  "an5.193:2.1_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:2.1_6": "dīgharattaṁ sajjhāyakatāpi mantā nappaṭibhanti,",
  "an5.193:2.1_7": "pageva asajjhāyakatā.",
  "an5.193:2.2_0": "Seyyathāpi, brāhmaṇa, udapatto saṁsaṭṭho lākhāya vā haliddiyā vā nīliyā vā mañjiṭṭhāya vā.",
  "an5.193:2.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.",
  "an5.193:2.4_0": "Evamevaṁ kho, brāhmaṇa,",
  "an5.193:2.4_1": "yasmiṁ samaye kāmarāgapariyuṭṭhitena cetasā viharati kāmarāgaparetena,",
  "an5.193:2.4_2": "uppannassa ca kāmarāgassa nissaraṇaṁ yathābhūtaṁ nappajānāti,",
  "an5.193:2.4_3": "attatthampi tasmiṁ samaye yathābhūtaṁ nappajānāti na passati,",
  "an5.193:2.4_4": "paratthampi …pe…",
  "an5.193:2.4_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:2.4_6": "dīgharattaṁ sajjhāyakatāpi mantā nappaṭibhanti,",
  "an5.193:2.4_7": "pageva asajjhāyakatā.",
  "an5.193:3.1_0": "Puna caparaṁ, brāhmaṇa,",
  "an5.193:3.1_1": "yasmiṁ samaye byāpādapariyuṭṭhitena cetasā viharati byāpādaparetena,",
  "an5.193:3.1_2": "uppannassa ca byāpādassa nissaraṇaṁ yathābhūtaṁ nappajānāti,",
  "an5.193:3.1_3": "attatthampi tasmiṁ samaye yathābhūtaṁ nappajānāti na passati,",
  "an5.193:3.1_4": "paratthampi …pe…",
  "an5.193:3.1_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:3.1_6": "dīgharattaṁ sajjhāyakatāpi mantā nappaṭibhanti,",
  "an5.193:3.1_7": "pageva asajjhāyakatā.",
  "an5.193:3.2_0": "Seyyathāpi, brāhmaṇa, udapatto agginā santatto ukkudhito ussadakajāto.",
  "an5.193:3.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.",
  "an5.193:3.4_0": "Evamevaṁ kho, brāhmaṇa,",
  "an5.193:3.4_1": "yasmiṁ samaye byāpādapariyuṭṭhitena cetasā viharati byāpādaparetena,",
  "an5.193:3.4_2": "uppannassa ca byāpādassa nissaraṇaṁ yathābhūtaṁ nappajānāti,",
  "an5.193:3.4_3": "attatthampi tasmiṁ samaye yathābhūtaṁ nappajānāti na passati,",
  "an5.193:3.4_4": "paratthampi …pe…",
  "an5.193:3.4_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:3.4_6": "dīgharattaṁ sajjhāyakatāpi mantā nappaṭibhanti,",
  "an5.193:3.4_7": "pageva asajjhāyakatā.",
  "an5.193:4.1_0": "Puna caparaṁ, brāhmaṇa,",
  "an5.193:4.1_1": "yasmiṁ samaye thinamiddhapariyuṭṭhitena cetasā viharati thinamiddhaparetena,",
  "an5.193:4.1_2": "uppannassa ca thinamiddhassa nissaraṇaṁ yathābhūtaṁ nappajānāti,",
  "an5.193:4.1_3": "attatthampi tasmiṁ samaye yathābhūtaṁ nappajānāti na passati,",
  "an5.193:4.1_4": "paratthampi …pe…",
  "an5.193:4.1_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:4.1_6": "dīgharattaṁ sajjhāyakatāpi mantā nappaṭibhanti,",
  "an5.193:4.1_7": "pageva asajjhāyakatā.",
  "an5.193:4.2_0": "Seyyathāpi, brāhmaṇa, udapatto sevālapaṇakapariyonaddho.",
  "an5.193:4.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.",
  "an5.193:4.4_0": "Evamevaṁ kho, brāhmaṇa,",
  "an5.193:4.4_1": "yasmiṁ samaye thinamiddhapariyuṭṭhitena cetasā viharati thinamiddhaparetena,",
  "an5.193:4.4_2": "uppannassa ca thinamiddhassa nissaraṇaṁ yathābhūtaṁ nappajānāti,",
  "an5.193:4.4_3": "attatthampi tasmiṁ samaye yathābhūtaṁ nappajānāti na passati,",
  "an5.193:4.4_4": "paratthampi …pe…",
  "an5.193:4.4_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:4.4_6": "dīgharattaṁ sajjhāyakatāpi mantā nappaṭibhanti,",
  "an5.193:4.4_7": "pageva asajjhāyakatā.",
  "an5.193:5.1_0": "Puna caparaṁ, brāhmaṇa,",
  "an5.193:5.1_1": "yasmiṁ samaye uddhaccakukkuccapariyuṭṭhitena cetasā viharati uddhaccakukkuccaparetena,",
  "an5.193:5.1_2": "uppannassa ca uddhaccakukkuccassa nissaraṇaṁ yathābhūtaṁ nappajānāti,",
  "an5.193:5.1_3": "attatthampi tasmiṁ samaye yathābhūtaṁ nappajānāti na passati,",
  "an5.193:5.1_4": "paratthampi …pe…",
  "an5.193:5.1_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:5.1_6": "dīgharattaṁ sajjhāyakatāpi mantā nappaṭibhanti,",
  "an5.193:5.1_7": "pageva asajjhāyakatā.",
  "an5.193:5.2_0": "Seyyathāpi, brāhmaṇa, udapatto vāterito calito bhanto ūmijāto.",
  "an5.193:5.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.",
  "an5.193:5.4_0": "Evamevaṁ kho, brāhmaṇa,",
  "an5.193:5.4_1": "yasmiṁ samaye uddhaccakukkuccapariyuṭṭhitena cetasā viharati uddhaccakukkuccaparetena,",
  "an5.193:5.4_2": "uppannassa ca uddhaccakukkuccassa nissaraṇaṁ yathābhūtaṁ nappajānāti,",
  "an5.193:5.4_3": "attatthampi tasmiṁ samaye yathābhūtaṁ nappajānāti na passati,",
  "an5.193:5.4_4": "paratthampi …pe…",
  "an5.193:5.4_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:5.4_6": "dīgharattaṁ sajjhāyakatāpi mantā nappaṭibhanti,",
  "an5.193:5.4_7": "pageva asajjhāyakatā.",
  "an5.193:6.1_0": "Puna caparaṁ, brāhmaṇa,",
  "an5.193:6.1_1": "yasmiṁ samaye vicikicchāpariyuṭṭhitena cetasā viharati vicikicchāparetena,",
  "an5.193:6.1_2": "uppannāya ca vicikicchāya nissaraṇaṁ yathābhūtaṁ nappajānāti,",
  "an5.193:6.1_3": "attatthampi tasmiṁ samaye yathābhūtaṁ nappajānāti na passati,",
  "an5.193:6.1_4": "paratthampi …pe…",
  "an5.193:6.1_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:6.1_6": "dīgharattaṁ sajjhāyakatāpi mantā nappaṭibhanti,",
  "an5.193:6.1_7": "pageva asajjhāyakatā.",
  "an5.193:6.2_0": "Seyyathāpi, brāhmaṇa, udapatto āvilo luḷito kalalībhūto andhakāre nikkhitto.",
  "an5.193:6.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ nappajāneyya na passeyya.",
  "an5.193:6.4_0": "Evamevaṁ kho, brāhmaṇa,",
  "an5.193:6.4_1": "yasmiṁ samaye vicikicchāpariyuṭṭhitena cetasā viharati vicikicchāparetena,",
  "an5.193:6.4_2": "uppannāya ca vicikicchāya nissaraṇaṁ yathābhūtaṁ nappajānāti,",
  "an5.193:6.4_3": "attatthampi tasmiṁ samaye yathābhūtaṁ nappajānāti na passati,",
  "an5.193:6.4_4": "paratthampi …pe…",
  "an5.193:6.4_5": "ubhayatthampi tasmiṁ samaye yathābhūtaṁ nappajānāti na passati,",
  "an5.193:6.4_6": "dīgharattaṁ sajjhāyakatāpi mantā nappaṭibhanti,",
  "an5.193:6.4_7": "pageva asajjhāyakatā.",
  "an5.193:7.1_0": "Yasmiñca kho, brāhmaṇa,",
  "an5.193:7.1_1": "samaye na kāmarāgapariyuṭṭhitena cetasā viharati na kāmarāgaparetena,",
  "an5.193:7.1_2": "uppannassa ca kāmarāgassa nissaraṇaṁ yathābhūtaṁ pajānāti,",
  "an5.193:7.1_3": "attatthampi tasmiṁ samaye yathābhūtaṁ pajānāti passati,",
  "an5.193:7.1_4": "paratthampi tasmiṁ samaye yathābhūtaṁ pajānāti passati,",
  "an5.193:7.1_5": "ubhayatthampi tasmiṁ samaye yathābhūtaṁ pajānāti passati,",
  "an5.193:7.1_6": "dīgharattaṁ asajjhāyakatāpi mantā paṭibhanti,",
  "an5.193:7.1_7": "pageva sajjhāyakatā.",
  "an5.193:7.2_0": "Seyyathāpi, brāhmaṇa, udapatto asaṁsaṭṭho lākhāya vā haliddiyā vā nīliyā vā mañjiṭṭhāya vā.",
  "an5.193:7.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.",
  "an5.193:7.4_0": "Evamevaṁ kho, brāhmaṇa, yasmiṁ samaye na kāmarāgapariyuṭṭhitena cetasā viharati …pe….",
  "an5.193:8.1_0": "Puna caparaṁ, brāhmaṇa, yasmiṁ samaye na byāpādapariyuṭṭhitena cetasā viharati …pe…",
  "an5.193:8.2_0": "seyyathāpi, brāhmaṇa, udapatto agginā asantatto anukkudhito anussadakajāto.",
  "an5.193:8.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.",
  "an5.193:8.4_0": "Evamevaṁ kho, brāhmaṇa, yasmiṁ samaye na byāpādapariyuṭṭhitena cetasā viharati …pe….",
  "an5.193:9.1_0": "Puna caparaṁ, brāhmaṇa, yasmiṁ samaye na thinamiddhapariyuṭṭhitena cetasā viharati …pe…",
  "an5.193:9.2_0": "seyyathāpi, brāhmaṇa, udapatto na sevālapaṇakapariyonaddho.",
  "an5.193:9.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.",
  "an5.193:9.4_0": "Evamevaṁ kho, brāhmaṇa, yasmiṁ samaye na thinamiddhapariyuṭṭhitena cetasā viharati …pe….",
  "an5.193:10.1_0": "Puna caparaṁ, brāhmaṇa, yasmiṁ samaye na uddhaccakukkuccapariyuṭṭhitena cetasā viharati …pe…",
  "an5.193:10.2_0": "seyyathāpi, brāhmaṇa, udapatto na vāterito na calito na bhanto na ūmijāto.",
  "an5.193:10.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.",
  "an5.193:10.4_0": "Evamevaṁ kho, brāhmaṇa, yasmiṁ samaye na uddhaccakukkuccapariyuṭṭhitena cetasā viharati …pe….",
  "an5.193:11.1_0": "Puna caparaṁ, brāhmaṇa,",
  "an5.193:11.1_1": "yasmiṁ samaye na vicikicchāpariyuṭṭhitena cetasā viharati na vicikicchāparetena,",
  "an5.193:11.1_2": "uppannāya ca vicikicchāya nissaraṇaṁ yathābhūtaṁ pajānāti,",
  "an5.193:11.1_3": "attatthampi tasmiṁ samaye yathābhūtaṁ pajānāti passati,",
  "an5.193:11.1_4": "paratthampi tasmiṁ samaye yathābhūtaṁ pajānāti passati,",
  "an5.193:11.1_5": "ubhayatthampi tasmiṁ samaye yathābhūtaṁ pajānāti passati,",
  "an5.193:11.1_6": "dīgharattaṁ asajjhāyakatāpi mantā paṭibhanti,",
  "an5.193:11.1_7": "pageva sajjhāyakatā.",
  "an5.193:11.2_0": "Seyyathāpi, brāhmaṇa, udapatto accho vippasanno anāvilo āloke nikkhitto.",
  "an5.193:11.3_0": "Tattha cakkhumā puriso sakaṁ mukhanimittaṁ paccavekkhamāno yathābhūtaṁ pajāneyya passeyya.",
  "an5.193:11.4_0": "Evamevaṁ kho, brāhmaṇa,",
  "an5.193:11.4_1": "yasmiṁ samaye na vicikicchāpariyuṭṭhitena cetasā viharati na vicikicchāparetena,",
  "an5.193:11.4_2": "uppannāya ca vicikicchāya nissaraṇaṁ yathābhūtaṁ pajānāti,",
  "an5.193:11.4_3": "attatthampi tasmiṁ samaye yathābhūtaṁ pajānāti passati,",
  "an5.193:11.4_4": "paratthampi …pe…",
  "an5.193:11.4_5": "ubhayatthampi tasmiṁ samaye yathābhūtaṁ pajānāti passati,",
  "an5.193:11.4_6": "dīgharattaṁ asajjhāyakatāpi mantā paṭibhanti,",
  "an5.193:11.4_7": "pageva sajjhāyakatā.",
  "an5.193:12.1_0": "Ayaṁ kho, brāhmaṇa,",
  "an5.193:12.1_1": "hetu ayaṁ paccayo,",
  "an5.193:12.1_2": "yena kadāci dīgharattaṁ sajjhāyakatāpi mantā nappaṭibhanti,",
  "an5.193:12.1_3": "pageva asajjhāyakatā.",
  "an5.193:12.2_0": "Ayaṁ pana, brāhmaṇa,",
  "an5.193:12.2_1": "hetu ayaṁ paccayo,",
  "an5.193:12.2_2": "yena kadāci dīgharattaṁ asajjhāyakatāpi mantā paṭibhanti,",
  "an5.193:12.2_3": "pageva sajjhāyakatā”ti.",
  "an5.193:13.1_0": "“Abhikkantaṁ,",
  "an5.193:13.1_1": "bho gotama …pe…",
  "an5.193:13.1_2": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "an5.193:13.2_0": "Tatiyaṁ.",
  "an5.194:0.1_0": "Aṅguttara Nikāya 5.194",
  "an5.194:0.2_0": "20. Brāhmaṇavagga",
  "an5.194:0.3_0": "Kāraṇapālīsutta",
  "an5.194:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.194:1.2_0": "Tena kho pana samayena kāraṇapālī brāhmaṇo licchavīnaṁ kammantaṁ kāreti.",
  "an5.194:1.3_0": "Addasā kho kāraṇapālī brāhmaṇo piṅgiyāniṁ brāhmaṇaṁ dūratova āgacchantaṁ;",
  "an5.194:1.4_0": "disvā piṅgiyāniṁ brāhmaṇaṁ etadavoca:",
  "an5.194:2.1_0": "“Handa kuto nu bhavaṁ piṅgiyānī āgacchati divā divassā”ti?",
  "an5.194:2.2_0": "“Itohaṁ, bho, āgacchāmi samaṇassa gotamassa santikā”ti.",
  "an5.194:2.3_0": "“Taṁ kiṁ maññati bhavaṁ piṅgiyānī samaṇassa gotamassa paññāveyyattiyaṁ? Paṇḍito maññe”ti?",
  "an5.194:2.4_0": "“Ko cāhaṁ, bho, ko ca samaṇassa gotamassa paññāveyyattiyaṁ jānissāmi.",
  "an5.194:2.5_0": "Sopi nūnassa tādisova yo samaṇassa gotamassa paññāveyyattiyaṁ jāneyyā”ti.",
  "an5.194:2.6_0": "“Uḷārāya khalu bhavaṁ piṅgiyānī samaṇaṁ gotamaṁ pasaṁsāya pasaṁsatī”ti.",
  "an5.194:2.7_0": "“Ko cāhaṁ, bho, ko ca samaṇaṁ gotamaṁ pasaṁsissāmi.",
  "an5.194:2.8_0": "Pasatthappasatthova so bhavaṁ gotamo seṭṭho devamanussānan”ti.",
  "an5.194:2.9_0": "“Kiṁ pana bhavaṁ piṅgiyānī atthavasaṁ sampassamāno samaṇe gotame evaṁ abhippasanno”ti?",
  "an5.194:3.1_0": "“Seyyathāpi, bho, puriso aggarasaparititto na aññesaṁ hīnānaṁ rasānaṁ piheti;",
  "an5.194:3.2_0": "evamevaṁ kho, bho, yato yato tassa bhoto gotamassa dhammaṁ suṇāti—",
  "an5.194:3.3_0": "yadi suttaso, yadi geyyaso, yadi veyyākaraṇaso, yadi abbhutadhammaso—",
  "an5.194:3.4_0": "tato tato na aññesaṁ puthusamaṇabrāhmaṇappavādānaṁ piheti.",
  "an5.194:4.1_0": "Seyyathāpi, bho, puriso jighacchādubbalyapareto madhupiṇḍikaṁ adhigaccheyya.",
  "an5.194:4.2_0": "So yato yato sāyetha, labhateva sādurasaṁ asecanakaṁ;",
  "an5.194:4.3_0": "evamevaṁ kho, bho, yato yato tassa bhoto gotamassa dhammaṁ suṇāti—",
  "an5.194:4.4_0": "yadi suttaso, yadi geyyaso, yadi veyyākaraṇaso, yadi abbhutadhammaso—",
  "an5.194:4.5_0": "tato tato labhateva attamanataṁ, labhati cetaso pasādaṁ.",
  "an5.194:5.1_0": "Seyyathāpi, bho, puriso candanaghaṭikaṁ adhigaccheyya—",
  "an5.194:5.2_0": "haricandanassa vā lohitacandanassa vā.",
  "an5.194:5.3_0": "So yato yato ghāyetha—",
  "an5.194:5.4_0": "yadi mūlato, yadi majjhato, yadi aggato—",
  "an5.194:5.5_0": "adhigacchateva surabhigandhaṁ asecanakaṁ;",
  "an5.194:5.6_0": "evamevaṁ kho, bho, yato yato tassa bhoto gotamassa dhammaṁ suṇāti—",
  "an5.194:5.7_0": "yadi suttaso, yadi geyyaso, yadi veyyākaraṇaso, yadi abbhutadhammaso—",
  "an5.194:5.8_0": "tato tato adhigacchati pāmojjaṁ adhigacchati somanassaṁ.",
  "an5.194:6.1_0": "Seyyathāpi, bho, puriso ābādhiko dukkhito bāḷhagilāno.",
  "an5.194:6.2_0": "Tassa kusalo bhisakko ṭhānaso ābādhaṁ nīhareyya;",
  "an5.194:6.3_0": "evamevaṁ kho, bho, yato yato tassa bhoto gotamassa dhammaṁ suṇāti—",
  "an5.194:6.4_0": "yadi suttaso, yadi geyyaso, yadi veyyākaraṇaso, yadi abbhutadhammaso—",
  "an5.194:6.5_0": "tato tato sokaparidevadukkhadomanassupāyāsā abbhatthaṁ gacchanti.",
  "an5.194:7.1_0": "Seyyathāpi, bho, pokkharaṇī acchodakā sātodakā sītodakā setakā supatitthā ramaṇīyā.",
  "an5.194:7.2_0": "Atha puriso āgaccheyya ghammābhitatto ghammapareto kilanto tasito pipāsito.",
  "an5.194:7.3_0": "So taṁ pokkharaṇiṁ ogāhetvā nhātvā ca pivitvā ca sabbadarathakilamathapariḷāhaṁ paṭippassambheyya.",
  "an5.194:7.4_0": "Evamevaṁ kho, bho, yato yato tassa bhoto gotamassa dhammaṁ suṇāti—",
  "an5.194:7.5_0": "yadi suttaso, yadi geyyaso, yadi veyyākaraṇaso, yadi abbhutadhammaso—",
  "an5.194:7.6_0": "tato tato sabbadarathakilamathapariḷāhā paṭippassambhantī”ti.",
  "an5.194:8.1_0": "Evaṁ vutte,",
  "an5.194:8.1_1": "kāraṇapālī brāhmaṇo uṭṭhāyāsanā ekaṁsaṁ uttarāsaṅgaṁ karitvā dakkhiṇaṁ jāṇumaṇḍalaṁ pathaviyaṁ nihantvā",
  "an5.194:8.1_2": "yena bhagavā tenañjaliṁ paṇāmetvā tikkhattuṁ udānaṁ udānesi:",
  "an5.194:9.1_0": "“Namo tassa bhagavato arahato sammāsambuddhassa.",
  "an5.194:10.1_0": "Namo tassa bhagavato arahato sammāsambuddhassa.",
  "an5.194:11.1_0": "Namo tassa bhagavato arahato sammāsambuddhassāti.",
  "an5.194:12.1_0": "Abhikkantaṁ, bho piṅgiyāni, abhikkantaṁ, bho piṅgiyāni.",
  "an5.194:12.2_0": "Seyyathāpi,",
  "an5.194:12.2_1": "bho piṅgiyāni,",
  "an5.194:12.2_2": "nikkujjitaṁ vā ukkujjeyya paṭicchannaṁ vā vivareyya,",
  "an5.194:12.2_3": "mūḷhassa vā maggaṁ ācikkheyya andhakāre vā telapajjotaṁ dhāreyya:",
  "an5.194:12.2_4": "‘cakkhumanto rūpāni dakkhantī’ti;",
  "an5.194:12.2_5": "evamevaṁ bhotā piṅgiyāninā anekapariyāyena dhammo pakāsito.",
  "an5.194:12.3_0": "Esāhaṁ, bho piṅgiyāni, taṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.",
  "an5.194:12.4_0": "Upāsakaṁ maṁ bhavaṁ piṅgiyānī dhāretu, ajjatagge pāṇupetaṁ saraṇaṁ gatan”ti.",
  "an5.194:12.5_0": "Catutthaṁ.",
  "an5.195:0.1_0": "Aṅguttara Nikāya 5.195",
  "an5.195:0.2_0": "20. Brāhmaṇavagga",
  "an5.195:0.3_0": "Piṅgiyānīsutta",
  "an5.195:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "an5.195:1.2_0": "Tena kho pana samayena pañcamattāni licchavisatāni bhagavantaṁ payirupāsanti.",
  "an5.195:1.3_0": "Appekacce licchavī nīlā honti nīlavaṇṇā nīlavatthā nīlālaṅkārā,",
  "an5.195:1.3_1": "appekacce licchavī pītā honti pītavaṇṇā pītavatthā pītālaṅkārā,",
  "an5.195:1.3_2": "appekacce licchavī lohitakā honti lohitakavaṇṇā lohitakavatthā lohitakālaṅkārā,",
  "an5.195:1.3_3": "appekacce licchavī odātā honti odātavaṇṇā odātavatthā odātālaṅkārā.",
  "an5.195:1.4_0": "Tyassudaṁ bhagavā atirocati vaṇṇena ceva yasasā ca.",
  "an5.195:2.1_0": "Atha kho piṅgiyānī brāhmaṇo uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:",
  "an5.195:2.2_0": "“paṭibhāti maṁ, bhagavā, paṭibhāti maṁ, sugatā”ti.",
  "an5.195:2.3_0": "“Paṭibhātu taṁ piṅgiyānī”ti bhagavā avoca.",
  "an5.195:2.4_0": "Atha kho piṅgiyānī brāhmaṇo bhagavato sammukhā sāruppāya gāthāya abhitthavi:",
  "an5.195:3.1_0": "“Padmaṁ yathā kokanadaṁ sugandhaṁ,",
  "an5.195:3.2_0": "Pāto siyā phullamavītagandhaṁ;",
  "an5.195:3.3_0": "Aṅgīrasaṁ passa virocamānaṁ,",
  "an5.195:3.4_0": "Tapantamādiccamivantalikkhe”ti.",
  "an5.195:4.1_0": "Atha kho te licchavī pañcahi uttarāsaṅgasatehi piṅgiyāniṁ brāhmaṇaṁ acchādesuṁ.",
  "an5.195:4.2_0": "Atha kho piṅgiyānī brāhmaṇo tehi pañcahi uttarāsaṅgasatehi bhagavantaṁ acchādesi.",
  "an5.195:5.1_0": "Atha kho bhagavā te licchavī etadavoca:",
  "an5.195:5.2_0": "“pañcannaṁ, licchavī, ratanānaṁ pātubhāvo dullabho lokasmiṁ.",
  "an5.195:5.3_0": "Katamesaṁ pañcannaṁ?",
  "an5.195:5.4_0": "Tathāgatassa arahato sammāsambuddhassa pātubhāvo dullabho lokasmiṁ.",
  "an5.195:5.5_0": "Tathāgatappaveditassa dhammavinayassa desetā puggalo dullabho lokasmiṁ.",
  "an5.195:5.6_0": "Tathāgatappaveditassa dhammavinayassa desitassa viññātā puggalo dullabho lokasmiṁ.",
  "an5.195:5.7_0": "Tathāgatappaveditassa dhammavinayassa desitassa viññātā dhammānudhammappaṭipanno puggalo dullabho lokasmiṁ.",
  "an5.195:5.8_0": "Kataññū katavedī puggalo dullabho lokasmiṁ.",
  "an5.195:5.9_0": "Imesaṁ kho, licchavī, pañcannaṁ ratanānaṁ pātubhāvo dullabho lokasmin”ti.",
  "an5.195:5.10_0": "Pañcamaṁ.",
  "an5.196:0.1_0": "Aṅguttara Nikāya 5.196",
  "an5.196:0.2_0": "20. Brāhmaṇavagga",
  "an5.196:0.3_0": "Mahāsupinasutta",
  "an5.196:1.1_0": "“Tathāgatassa,",
  "an5.196:1.1_1": "bhikkhave,",
  "an5.196:1.1_2": "arahato sammāsambuddhassa pubbeva sambodhā anabhisambuddhassa bodhisattasseva sato pañca mahāsupinā pāturahesuṁ.",
  "an5.196:1.2_0": "Katame pañca?",
  "an5.196:1.3_0": "Tathāgatassa,",
  "an5.196:1.3_1": "bhikkhave,",
  "an5.196:1.3_2": "arahato sammāsambuddhassa pubbeva sambodhā anabhisambuddhassa bodhisattasseva sato ayaṁ mahāpathavī mahāsayanaṁ ahosi,",
  "an5.196:1.3_3": "himavā pabbatarājā bibbohanaṁ ahosi,",
  "an5.196:1.3_4": "puratthime samudde vāmo hattho ohito ahosi,",
  "an5.196:1.3_5": "pacchime samudde dakkhiṇo hattho ohito ahosi,",
  "an5.196:1.3_6": "dakkhiṇe samudde ubho pādā ohitā ahesuṁ.",
  "an5.196:1.4_0": "Tathāgatassa,",
  "an5.196:1.4_1": "bhikkhave,",
  "an5.196:1.4_2": "arahato sammāsambuddhassa pubbeva sambodhā anabhisambuddhassa bodhisattasseva sato ayaṁ paṭhamo mahāsupino pāturahosi.",
  "an5.196:2.1_0": "Puna caparaṁ,",
  "an5.196:2.1_1": "bhikkhave,",
  "an5.196:2.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato tiriyā",
  "an5.196:2.1_3": "nāma tiṇajāti nābhiyā uggantvā nabhaṁ āhacca ṭhitā ahosi.",
  "an5.196:2.2_0": "Tathāgatassa,",
  "an5.196:2.2_1": "bhikkhave,",
  "an5.196:2.2_2": "arahato sammāsambuddhassa pubbeva sambodhā anabhisambuddhassa bodhisattasseva sato ayaṁ dutiyo mahāsupino pāturahosi.",
  "an5.196:3.1_0": "Puna caparaṁ,",
  "an5.196:3.1_1": "bhikkhave,",
  "an5.196:3.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato setā",
  "an5.196:3.1_3": "kimī kaṇhasīsā pādehi ussakkitvā (…) yāva jāṇumaṇḍalā paṭicchādesuṁ.",
  "an5.196:3.2_0": "Tathāgatassa,",
  "an5.196:3.2_1": "bhikkhave,",
  "an5.196:3.2_2": "arahato sammāsambuddhassa pubbeva sambodhā anabhisambuddhassa bodhisattasseva sato ayaṁ tatiyo mahāsupino pāturahosi.",
  "an5.196:4.1_0": "Puna caparaṁ,",
  "an5.196:4.1_1": "bhikkhave,",
  "an5.196:4.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato cattāro",
  "an5.196:4.1_3": "sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṁsu.",
  "an5.196:4.2_0": "Tathāgatassa,",
  "an5.196:4.2_1": "bhikkhave,",
  "an5.196:4.2_2": "arahato sammāsambuddhassa pubbeva sambodhā anabhisambuddhassa bodhisattasseva sato ayaṁ catuttho mahāsupino pāturahosi.",
  "an5.196:5.1_0": "Puna caparaṁ,",
  "an5.196:5.1_1": "bhikkhave,",
  "an5.196:5.1_2": "tathāgato arahaṁ sammāsambuddho pubbeva sambodhā anabhisambuddho bodhisattova samāno mahato mīḷhapabbatassa uparūpari caṅkamati alippamāno mīḷhena.",
  "an5.196:5.2_0": "Tathāgatassa,",
  "an5.196:5.2_1": "bhikkhave,",
  "an5.196:5.2_2": "arahato sammāsambuddhassa pubbeva sambodhā anabhisambuddhassa bodhisattasseva sato ayaṁ pañcamo mahāsupino pāturahosi.",
  "an5.196:6.1_0": "Yampi,",
  "an5.196:6.1_1": "bhikkhave,",
  "an5.196:6.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato ayaṁ mahāpathavī mahāsayanaṁ ahosi,",
  "an5.196:6.1_3": "himavā pabbatarājā bibbohanaṁ ahosi,",
  "an5.196:6.1_4": "puratthime samudde vāmo hattho ohito ahosi,",
  "an5.196:6.1_5": "pacchime samudde dakkhiṇo hattho ohito ahosi,",
  "an5.196:6.1_6": "dakkhiṇe samudde ubho pādā ohitā ahesuṁ;",
  "an5.196:6.2_0": "tathāgatena, bhikkhave, arahatā sammāsambuddhena anuttarā sammāsambodhi abhisambuddhā.",
  "an5.196:6.3_0": "Tassā abhisambodhāya ayaṁ paṭhamo mahāsupino pāturahosi.",
  "an5.196:7.1_0": "Yampi,",
  "an5.196:7.1_1": "bhikkhave,",
  "an5.196:7.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato tiriyā",
  "an5.196:7.1_3": "nāma tiṇajāti nābhiyā uggantvā nabhaṁ āhacca ṭhitā ahosi;",
  "an5.196:7.2_0": "tathāgatena,",
  "an5.196:7.2_1": "bhikkhave,",
  "an5.196:7.2_2": "arahatā sammāsambuddhena ariyo aṭṭhaṅgiko maggo abhisambujjhitvā yāva devamanussehi suppakāsito.",
  "an5.196:7.3_0": "Tassa abhisambodhāya ayaṁ dutiyo mahāsupino pāturahosi.",
  "an5.196:8.1_0": "Yampi,",
  "an5.196:8.1_1": "bhikkhave,",
  "an5.196:8.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato setā",
  "an5.196:8.1_3": "kimī kaṇhasīsā pādehi ussakkitvā yāva jāṇumaṇḍalā paṭicchādesuṁ;",
  "an5.196:8.2_0": "bahū, bhikkhave, gihī odātavasanā tathāgataṁ pāṇupetā saraṇaṁ gatā.",
  "an5.196:8.3_0": "Tassa abhisambodhāya ayaṁ tatiyo mahāsupino pāturahosi.",
  "an5.196:9.1_0": "Yampi,",
  "an5.196:9.1_1": "bhikkhave,",
  "an5.196:9.1_2": "tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato cattāro",
  "an5.196:9.1_3": "sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṁsu;",
  "an5.196:9.2_0": "cattārome,",
  "an5.196:9.2_1": "bhikkhave,",
  "an5.196:9.2_2": "vaṇṇā khattiyā brāhmaṇā vessā suddā te tathāgatappavedite dhammavinaye agārasmā anagāriyaṁ pabbajitvā anuttaraṁ vimuttiṁ sacchikaronti.",
  "an5.196:9.3_0": "Tassa abhisambodhāya ayaṁ catuttho mahāsupino pāturahosi.",
  "an5.196:10.1_0": "Yampi,",
  "an5.196:10.1_1": "bhikkhave,",
  "an5.196:10.1_2": "tathāgato arahaṁ sammāsambuddho pubbeva sambodhā anabhisambuddho bodhisattova samāno mahato mīḷhapabbatassa uparūpari caṅkamati alippamāno mīḷhena;",
  "an5.196:10.2_0": "lābhī,",
  "an5.196:10.2_1": "bhikkhave,",
  "an5.196:10.2_2": "tathāgato cīvarapiṇḍapātasenāsanagilānappaccayabhesajjaparikkhārānaṁ,",
  "an5.196:10.2_3": "taṁ tathāgato agathito amucchito anajjhosanno ādīnavadassāvī nissaraṇapañño paribhuñjati.",
  "an5.196:10.3_0": "Tassa abhisambodhāya ayaṁ pañcamo mahāsupino pāturahosi.",
  "an5.196:11.1_0": "Tathāgatassa,",
  "an5.196:11.1_1": "bhikkhave,",
  "an5.196:11.1_2": "arahato sammāsambuddhassa pubbeva sambodhā anabhisambuddhassa bodhisattasseva sato ime pañca mahāsupinā pāturahesun”ti.",
  "an5.196:11.2_0": "Chaṭṭhaṁ.",
  "an5.197:0.1_0": "Aṅguttara Nikāya 5.197",
  "an5.197:0.2_0": "20. Brāhmaṇavagga",
  "an5.197:0.3_0": "Vassasutta",
  "an5.197:1.1_0": "“Pañcime, bhikkhave, vassassa antarāyā, yaṁ nemittā na jānanti, yattha nemittānaṁ cakkhu na kamati.",
  "an5.197:1.2_0": "Katame pañca?",
  "an5.197:1.3_0": "Upari, bhikkhave, ākāse tejodhātu pakuppati.",
  "an5.197:1.4_0": "Tena uppannā meghā paṭivigacchanti.",
  "an5.197:1.5_0": "Ayaṁ,",
  "an5.197:1.5_1": "bhikkhave,",
  "an5.197:1.5_2": "paṭhamo vassassa antarāyo,",
  "an5.197:1.5_3": "yaṁ nemittā na jānanti,",
  "an5.197:1.5_4": "yattha nemittānaṁ cakkhu na kamati.",
  "an5.197:2.1_0": "Puna caparaṁ, bhikkhave, upari ākāse vāyodhātu pakuppati.",
  "an5.197:2.2_0": "Tena uppannā meghā paṭivigacchanti.",
  "an5.197:2.3_0": "Ayaṁ,",
  "an5.197:2.3_1": "bhikkhave,",
  "an5.197:2.3_2": "dutiyo vassassa antarāyo,",
  "an5.197:2.3_3": "yaṁ nemittā na jānanti,",
  "an5.197:2.3_4": "yattha nemittānaṁ cakkhu na kamati.",
  "an5.197:3.1_0": "Puna caparaṁ, bhikkhave, rāhu asurindo pāṇinā udakaṁ sampaṭicchitvā mahāsamudde chaḍḍeti.",
  "an5.197:3.2_0": "Ayaṁ,",
  "an5.197:3.2_1": "bhikkhave,",
  "an5.197:3.2_2": "tatiyo vassassa antarāyo,",
  "an5.197:3.2_3": "yaṁ nemittā na jānanti,",
  "an5.197:3.2_4": "yattha nemittānaṁ cakkhu na kamati.",
  "an5.197:4.1_0": "Puna caparaṁ, bhikkhave, vassavalāhakā devā pamattā honti.",
  "an5.197:4.2_0": "Ayaṁ,",
  "an5.197:4.2_1": "bhikkhave,",
  "an5.197:4.2_2": "catuttho vassassa antarāyo,",
  "an5.197:4.2_3": "yaṁ nemittā na jānanti,",
  "an5.197:4.2_4": "yattha nemittānaṁ cakkhu na kamati.",
  "an5.197:5.1_0": "Puna caparaṁ, bhikkhave, manussā adhammikā honti.",
  "an5.197:5.2_0": "Ayaṁ,",
  "an5.197:5.2_1": "bhikkhave,",
  "an5.197:5.2_2": "pañcamo vassassa antarāyo,",
  "an5.197:5.2_3": "yaṁ nemittā na jānanti,",
  "an5.197:5.2_4": "yattha nemittānaṁ cakkhu na kamati.",
  "an5.197:5.3_0": "Ime kho,",
  "an5.197:5.3_1": "bhikkhave,",
  "an5.197:5.3_2": "pañca vassassa antarāyā,",
  "an5.197:5.3_3": "yaṁ nemittā na jānanti,",
  "an5.197:5.3_4": "yattha nemittānaṁ cakkhu na kamatī”ti.",
  "an5.197:5.4_0": "Sattamaṁ.",
  "an5.198:0.1_0": "Aṅguttara Nikāya 5.198",
  "an5.198:0.2_0": "20. Brāhmaṇavagga",
  "an5.198:0.3_0": "Vācāsutta",
  "an5.198:1.1_0": "“Pañcahi,",
  "an5.198:1.1_1": "bhikkhave,",
  "an5.198:1.1_2": "aṅgehi samannāgatā vācā subhāsitā hoti,",
  "an5.198:1.1_3": "no dubbhāsitā,",
  "an5.198:1.1_4": "anavajjā ca ananuvajjā ca viññūnaṁ.",
  "an5.198:1.2_0": "Katamehi pañcahi?",
  "an5.198:1.3_0": "Kālena ca bhāsitā hoti,",
  "an5.198:1.3_1": "saccā ca bhāsitā hoti,",
  "an5.198:1.3_2": "saṇhā ca bhāsitā hoti,",
  "an5.198:1.3_3": "atthasaṁhitā ca bhāsitā hoti,",
  "an5.198:1.3_4": "mettacittena ca bhāsitā hoti.",
  "an5.198:1.4_0": "Imehi kho,",
  "an5.198:1.4_1": "bhikkhave,",
  "an5.198:1.4_2": "pañcahi aṅgehi samannāgatā vācā subhāsitā hoti,",
  "an5.198:1.4_3": "no dubbhāsitā,",
  "an5.198:1.4_4": "anavajjā ca ananuvajjā ca viññūnan”ti.",
  "an5.198:1.5_0": "Aṭṭhamaṁ.",
  "an5.199:0.1_0": "Aṅguttara Nikāya 5.199",
  "an5.199:0.2_0": "20. Brāhmaṇavagga",
  "an5.199:0.3_0": "Kulasutta",
  "an5.199:1.1_0": "“Yaṁ,",
  "an5.199:1.1_1": "bhikkhave,",
  "an5.199:1.1_2": "sīlavanto pabbajitā kulaṁ upasaṅkamanti,",
  "an5.199:1.1_3": "tattha manussā pañcahi ṭhānehi bahuṁ puññaṁ pasavanti.",
  "an5.199:1.2_0": "Katamehi pañcahi?",
  "an5.199:1.3_0": "Yasmiṁ,",
  "an5.199:1.3_1": "bhikkhave,",
  "an5.199:1.3_2": "samaye sīlavante pabbajite kulaṁ upasaṅkamante manussā disvā cittāni pasādenti,",
  "an5.199:1.3_3": "saggasaṁvattanikaṁ,",
  "an5.199:1.3_4": "bhikkhave,",
  "an5.199:1.3_5": "taṁ kulaṁ tasmiṁ samaye paṭipadaṁ paṭipannaṁ hoti.",
  "an5.199:2.1_0": "Yasmiṁ,",
  "an5.199:2.1_1": "bhikkhave,",
  "an5.199:2.1_2": "samaye sīlavante pabbajite kulaṁ upasaṅkamante manussā paccuṭṭhenti abhivādenti āsanaṁ denti,",
  "an5.199:2.1_3": "uccākulīnasaṁvattanikaṁ,",
  "an5.199:2.1_4": "bhikkhave,",
  "an5.199:2.1_5": "taṁ kulaṁ tasmiṁ samaye paṭipadaṁ paṭipannaṁ hoti.",
  "an5.199:3.1_0": "Yasmiṁ,",
  "an5.199:3.1_1": "bhikkhave,",
  "an5.199:3.1_2": "samaye sīlavante pabbajite kulaṁ upasaṅkamante manussā maccheramalaṁ paṭivinenti,",
  "an5.199:3.1_3": "mahesakkhasaṁvattanikaṁ,",
  "an5.199:3.1_4": "bhikkhave,",
  "an5.199:3.1_5": "taṁ kulaṁ tasmiṁ samaye paṭipadaṁ paṭipannaṁ hoti.",
  "an5.199:4.1_0": "Yasmiṁ,",
  "an5.199:4.1_1": "bhikkhave,",
  "an5.199:4.1_2": "samaye sīlavante pabbajite kulaṁ upasaṅkamante manussā yathāsatti yathābalaṁ saṁvibhajanti,",
  "an5.199:4.1_3": "mahābhogasaṁvattanikaṁ,",
  "an5.199:4.1_4": "bhikkhave,",
  "an5.199:4.1_5": "taṁ kulaṁ tasmiṁ samaye paṭipadaṁ paṭipannaṁ hoti.",
  "an5.199:5.1_0": "Yasmiṁ,",
  "an5.199:5.1_1": "bhikkhave,",
  "an5.199:5.1_2": "samaye sīlavante pabbajite kulaṁ upasaṅkamante manussā paripucchanti paripañhanti dhammaṁ suṇanti,",
  "an5.199:5.1_3": "mahāpaññāsaṁvattanikaṁ,",
  "an5.199:5.1_4": "bhikkhave,",
  "an5.199:5.1_5": "taṁ kulaṁ tasmiṁ samaye paṭipadaṁ paṭipannaṁ hoti.",
  "an5.199:5.2_0": "Yaṁ,",
  "an5.199:5.2_1": "bhikkhave,",
  "an5.199:5.2_2": "sīlavanto pabbajitā kulaṁ upasaṅkamanti,",
  "an5.199:5.2_3": "tattha manussā imehi pañcahi ṭhānehi bahuṁ puññaṁ pasavantī”ti.",
  "an5.199:5.3_0": "Navamaṁ.",
  "an5.200:0.1_0": "Aṅguttara Nikāya 5.200",
  "an5.200:0.2_0": "20. Brāhmaṇavagga",
  "an5.200:0.3_0": "Nissāraṇīyasutta",
  "an5.200:1.1_0": "“Pañcimā, bhikkhave, nissāraṇīyā dhātuyo.",
  "an5.200:1.2_0": "Katamā pañca?",
  "an5.200:1.3_0": "Idha,",
  "an5.200:1.3_1": "bhikkhave,",
  "an5.200:1.3_2": "bhikkhuno kāmaṁ manasikaroto kāmesu cittaṁ na pakkhandati nappasīdati na santiṭṭhati na vimuccati.",
  "an5.200:1.4_0": "Nekkhammaṁ kho panassa manasikaroto nekkhamme cittaṁ pakkhandati pasīdati santiṭṭhati vimuccati.",
  "an5.200:1.5_0": "Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ kāmehi;",
  "an5.200:1.6_0": "ye ca kāmapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.",
  "an5.200:1.7_0": "Idamakkhātaṁ kāmānaṁ nissaraṇaṁ.",
  "an5.200:2.1_0": "Puna caparaṁ,",
  "an5.200:2.1_1": "bhikkhave,",
  "an5.200:2.1_2": "bhikkhuno byāpādaṁ manasikaroto byāpāde cittaṁ na pakkhandati nappasīdati na santiṭṭhati na vimuccati.",
  "an5.200:2.2_0": "Abyāpādaṁ kho panassa manasikaroto abyāpāde cittaṁ pakkhandati pasīdati santiṭṭhati vimuccati.",
  "an5.200:2.3_0": "Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ byāpādena;",
  "an5.200:2.4_0": "ye ca byāpādapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.",
  "an5.200:2.5_0": "Idamakkhātaṁ byāpādassa nissaraṇaṁ.",
  "an5.200:3.1_0": "Puna caparaṁ,",
  "an5.200:3.1_1": "bhikkhave,",
  "an5.200:3.1_2": "bhikkhuno vihesaṁ manasikaroto vihesāya cittaṁ na pakkhandati nappasīdati na santiṭṭhati na vimuccati.",
  "an5.200:3.2_0": "Avihesaṁ kho panassa manasikaroto avihesāya cittaṁ pakkhandati pasīdati santiṭṭhati vimuccati.",
  "an5.200:3.3_0": "Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ vihesāya;",
  "an5.200:3.4_0": "ye ca vihesāpaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.",
  "an5.200:3.5_0": "Idamakkhātaṁ vihesāya nissaraṇaṁ.",
  "an5.200:4.1_0": "Puna caparaṁ,",
  "an5.200:4.1_1": "bhikkhave,",
  "an5.200:4.1_2": "bhikkhuno rūpaṁ manasikaroto rūpe cittaṁ na pakkhandati nappasīdati na santiṭṭhati na vimuccati.",
  "an5.200:4.2_0": "Arūpaṁ kho panassa manasikaroto arūpe cittaṁ pakkhandati pasīdati santiṭṭhati vimuccati.",
  "an5.200:4.3_0": "Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ rūpehi;",
  "an5.200:4.4_0": "ye ca rūpapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.",
  "an5.200:4.5_0": "Idamakkhātaṁ rūpānaṁ nissaraṇaṁ.",
  "an5.200:5.1_0": "Puna caparaṁ,",
  "an5.200:5.1_1": "bhikkhave,",
  "an5.200:5.1_2": "bhikkhuno sakkāyaṁ manasikaroto sakkāye cittaṁ na pakkhandati nappasīdati na santiṭṭhati na vimuccati.",
  "an5.200:5.2_0": "Sakkāyanirodhaṁ kho panassa manasikaroto sakkāyanirodhe cittaṁ pakkhandati pasīdati santiṭṭhati vimuccati.",
  "an5.200:5.3_0": "Tassa taṁ cittaṁ sugataṁ subhāvitaṁ suvuṭṭhitaṁ suvimuttaṁ suvisaṁyuttaṁ sakkāyena;",
  "an5.200:5.4_0": "ye ca sakkāyapaccayā uppajjanti āsavā vighātapariḷāhā, mutto so tehi, na so taṁ vedanaṁ vediyati.",
  "an5.200:5.5_0": "Idamakkhātaṁ sakkāyassa nissaraṇaṁ.",
  "an5.200:6.1_0": "Tassa kāmanandīpi nānuseti,",
  "an5.200:6.1_1": "byāpādanandīpi nānuseti,",
  "an5.200:6.1_2": "vihesānandīpi nānuseti,",
  "an5.200:6.1_3": "rūpanandīpi nānuseti,",
  "an5.200:6.1_4": "sakkāyanandīpi nānuseti so kāmanandiyāpi ananusayā,",
  "an5.200:6.1_5": "byāpādanandiyāpi ananusayā,",
  "an5.200:6.1_6": "vihesānandiyāpi ananusayā,",
  "an5.200:6.1_7": "rūpanandiyāpi ananusayā,",
  "an5.200:6.1_8": "sakkāyanandiyāpi ananusayā.",
  "an5.200:6.2_0": "Ayaṁ vuccati,",
  "an5.200:6.2_1": "bhikkhave,",
  "an5.200:6.2_2": "bhikkhu niranusayo,",
  "an5.200:6.2_3": "acchecchi taṇhaṁ,",
  "an5.200:6.2_4": "vivattayi saṁyojanaṁ,",
  "an5.200:6.2_5": "sammā mānābhisamayā antamakāsi dukkhassa.",
  "an5.200:6.3_0": "Imā kho, bhikkhave, pañca nissāraṇīyā dhātuyo”ti.",
  "an5.200:6.4_0": "Dasamaṁ.",
  "an5.200:6.5_0": "Brāhmaṇavaggo pañcamo.",
  "an5.200:7.0_0": "Tassuddānaṁ",
  "an5.200:7.1_0": "Soṇo doṇo saṅgāravo,",
  "an5.200:7.2_0": "Kāraṇapālī ca piṅgiyānī;",
  "an5.200:7.3_0": "Supinā ca vassā vācā,",
  "an5.200:7.4_0": "Kulaṁ nissāraṇīyena cāti.",
  "an5.200:7.5_0": "Catuttho paṇṇāsako samatto.",
  "an5.201:0.1_0": "Aṅguttara Nikāya 5.201",
  "an5.201:0.2_0": "21. Kimilavagga",
  "an5.201:0.3_0": "Kimilasutta",
  "an5.201:1.1_0": "Ekaṁ samayaṁ bhagavā kimilāyaṁ viharati veḷuvane.",
  "an5.201:1.2_0": "Atha kho āyasmā kimilo yena bhagavā tenupasaṅkami;",
  "an5.201:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "an5.201:1.2_2": "Ekamantaṁ nisinno kho āyasmā kimilo bhagavantaṁ etadavoca:",
  "an5.201:1.3_0": "“ko nu kho, bhante, hetu ko paccayo, yena tathāgate parinibbute saddhammo na ciraṭṭhitiko hotī”ti?",
  "an5.201:1.4_0": "“Idha, kimila,",
  "an5.201:1.4_1": "tathāgate parinibbute bhikkhū bhikkhuniyo upāsakā upāsikāyo satthari agāravā viharanti appatissā,",
  "an5.201:1.4_2": "dhamme agāravā viharanti appatissā,",
  "an5.201:1.4_3": "saṅghe agāravā viharanti appatissā,",
  "an5.201:1.4_4": "sikkhāya agāravā viharanti appatissā,",
  "an5.201:1.4_5": "aññamaññaṁ agāravā viharanti appatissā.",
  "an5.201:1.5_0": "Ayaṁ kho, kimila, hetu ayaṁ paccayo, yena tathāgate parinibbute saddhammo na ciraṭṭhitiko hotī”ti.",
  "an5.201:2.1_0": "“Ko pana, bhante, hetu ko paccayo, yena tathāgate parinibbute saddhammo ciraṭṭhitiko hotī”ti?",
  "an5.201:2.2_0": "“Idha, kimila,",
  "an5.201:2.2_1": "tathāgate parinibbute bhikkhū bhikkhuniyo upāsakā upāsikāyo satthari sagāravā viharanti sappatissā,",
  "an5.201:2.2_2": "dhamme sagāravā viharanti sappatissā,",
  "an5.201:2.2_3": "saṅghe sagāravā viharanti sappatissā,",
  "an5.201:2.2_4": "sikkhāya sagāravā viharanti sappatissā,",
  "an5.201:2.2_5": "aññamaññaṁ sagāravā viharanti sappatissā.",
  "an5.201:2.3_0": "Ayaṁ kho, kimila, hetu ayaṁ paccayo, yena tathāgate parinibbute saddhammo ciraṭṭhitiko hotī”ti.",
  "an5.201:2.4_0": "Paṭhamaṁ.",
  "an5.202:0.1_0": "Aṅguttara Nikāya 5.202",
  "an5.202:0.2_0": "21. Kimilavagga",
  "an5.202:0.3_0": "Dhammassavanasutta",
  "an5.202:1.1_0": "“Pañcime, bhikkhave, ānisaṁsā dhammassavane.",
  "an5.202:1.2_0": "Katame pañca?",
  "an5.202:1.3_0": "Assutaṁ suṇāti, sutaṁ pariyodāpeti, kaṅkhaṁ vitarati, diṭṭhiṁ ujuṁ karoti, cittamassa pasīdati.",
  "an5.202:1.4_0": "Ime kho, bhikkhave, pañca ānisaṁsā dhammassavane”ti.",
  "an5.202:1.5_0": "Dutiyaṁ.",
  "an5.203:0.1_0": "Aṅguttara Nikāya 5.203",
  "an5.203:0.2_0": "21. Kimilavagga",
  "an5.203:0.3_0": "Assājānīyasutta",
  "an5.203:1.1_0": "“Pañcahi,",
  "an5.203:1.1_1": "bhikkhave,",
  "an5.203:1.1_2": "aṅgehi samannāgato rañño bhadro assājānīyo rājāraho hoti rājabhoggo,",
  "an5.203:1.1_3": "rañño aṅgantveva saṅkhaṁ gacchati.",
  "an5.203:2.1_0": "Katamehi pañcahi?",
  "an5.203:2.2_0": "Ajjavena, javena, maddavena, khantiyā, soraccena—",
  "an5.203:2.3_0": "imehi kho,",
  "an5.203:2.3_1": "bhikkhave,",
  "an5.203:2.3_2": "pañcahi aṅgehi samannāgato rañño bhadro assājānīyo rājāraho hoti rājabhoggo,",
  "an5.203:2.3_3": "rañño aṅgantveva saṅkhaṁ gacchati.",
  "an5.203:2.4_0": "Evamevaṁ kho,",
  "an5.203:2.4_1": "bhikkhave,",
  "an5.203:2.4_2": "pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.",
  "an5.203:3.1_0": "Katamehi pañcahi?",
  "an5.203:3.2_0": "Ajjavena, javena, maddavena, khantiyā, soraccena—",
  "an5.203:3.3_0": "imehi kho,",
  "an5.203:3.3_1": "bhikkhave,",
  "an5.203:3.3_2": "pañcahi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.",
  "an5.203:3.4_0": "Tatiyaṁ.",
  "an5.204:0.1_0": "Aṅguttara Nikāya 5.204",
  "an5.204:0.2_0": "21. Kimilavagga",
  "an5.204:0.3_0": "Balasutta",
  "an5.204:1.1_0": "“Pañcimāni, bhikkhave, balāni.",
  "an5.204:1.2_0": "Katamāni pañca?",
  "an5.204:1.3_0": "Saddhābalaṁ, hiribalaṁ, ottappabalaṁ, vīriyabalaṁ, paññābalaṁ—",
  "an5.204:1.4_0": "imāni kho, bhikkhave, pañca balānī”ti.",
  "an5.204:1.5_0": "Catutthaṁ.",
  "an5.205:0.1_0": "Aṅguttara Nikāya 5.205",
  "an5.205:0.2_0": "21. Kimilavagga",
  "an5.205:0.3_0": "Cetokhilasutta",
  "an5.205:1.1_0": "“Pañcime, bhikkhave, cetokhilā.",
  "an5.205:1.2_0": "Katame pañca?",
  "an5.205:1.3_0": "Idha, bhikkhave, bhikkhu satthari kaṅkhati vicikicchati nādhimuccati na sampasīdati.",
  "an5.205:1.4_0": "Yo so,",
  "an5.205:1.4_1": "bhikkhave,",
  "an5.205:1.4_2": "bhikkhu satthari kaṅkhati vicikicchati nādhimuccati na sampasīdati,",
  "an5.205:1.4_3": "tassa cittaṁ na namati ātappāya anuyogāya sātaccāya padhānāya.",
  "an5.205:1.5_0": "Yassa cittaṁ na namati ātappāya anuyogāya sātaccāya padhānāya, ayaṁ paṭhamo cetokhilo.",
  "an5.205:2.1_0": "Puna caparaṁ, bhikkhave, bhikkhu dhamme kaṅkhati …pe…",
  "an5.205:2.2_0": "saṅghe kaṅkhati …pe…",
  "an5.205:2.3_0": "sikkhāya kaṅkhati …pe…",
  "an5.205:2.4_0": "sabrahmacārīsu kupito hoti anattamano āhatacitto khilajāto.",
  "an5.205:2.5_0": "Yo so,",
  "an5.205:2.5_1": "bhikkhave,",
  "an5.205:2.5_2": "bhikkhu sabrahmacārīsu kupito hoti anattamano āhatacitto khilajāto,",
  "an5.205:2.5_3": "tassa cittaṁ na namati ātappāya anuyogāya sātaccāya padhānāya.",
  "an5.205:2.6_0": "Yassa cittaṁ na namati ātappāya anuyogāya sātaccāya padhānāya, ayaṁ pañcamo cetokhilo.",
  "an5.205:2.7_0": "Ime kho, bhikkhave, pañca cetokhilā”ti.",
  "an5.205:2.8_0": "Pañcamaṁ.",
  "an5.206:0.1_0": "Aṅguttara Nikāya 5.206",
  "an5.206:0.2_0": "21. Kimilavagga",
  "an5.206:0.3_0": "Vinibandhasutta",
  "an5.206:1.1_0": "“Pañcime, bhikkhave, cetasovinibandhā.",
  "an5.206:1.2_0": "Katame pañca?",
  "an5.206:1.3_0": "Idha,",
  "an5.206:1.3_1": "bhikkhave,",
  "an5.206:1.3_2": "bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho.",
  "an5.206:1.4_0": "Yo so,",
  "an5.206:1.4_1": "bhikkhave,",
  "an5.206:1.4_2": "bhikkhu kāmesu avītarāgo hoti avigatacchando avigatapemo avigatapipāso avigatapariḷāho avigatataṇho,",
  "an5.206:1.4_3": "tassa cittaṁ na namati ātappāya anuyogāya sātaccāya padhānāya.",
  "an5.206:1.5_0": "Yassa cittaṁ na namati ātappāya anuyogāya sātaccāya padhānāya, ayaṁ paṭhamo cetasovinibandho.",
  "an5.206:2.1_0": "Puna caparaṁ, bhikkhave, bhikkhu kāye avītarāgo hoti …pe…",
  "an5.206:2.2_0": "rūpe avītarāgo hoti …pe…",
  "an5.206:2.3_0": "yāvadatthaṁ udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati …pe…",
  "an5.206:2.4_0": "aññataraṁ devanikāyaṁ paṇidhāya brahmacariyaṁ carati:",
  "an5.206:2.4_1": "‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti.",
  "an5.206:2.5_0": "Yo so,",
  "an5.206:2.5_1": "bhikkhave,",
  "an5.206:2.5_2": "bhikkhu aññataraṁ devanikāyaṁ paṇidhāya brahmacariyaṁ carati:",
  "an5.206:2.5_3": "‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’ti,",
  "an5.206:2.5_4": "tassa cittaṁ na namati ātappāya anuyogāya sātaccāya padhānāya.",
  "an5.206:2.6_0": "Yassa cittaṁ na namati ātappāya anuyogāya sātaccāya padhānāya, ayaṁ pañcamo cetasovinibandho.",
  "an5.206:2.7_0": "Ime kho, bhikkhave, pañca cetasovinibandhā”ti.",
  "an5.206:2.8_0": "Chaṭṭhaṁ.",
  "an5.207:0.1_0": "Aṅguttara Nikāya 5.207",
  "an5.207:0.2_0": "21. Kimilavagga",
  "an5.207:0.3_0": "Yāgusutta",
  "an5.207:1.1_0": "“Pañcime, bhikkhave, ānisaṁsā yāguyā.",
  "an5.207:1.2_0": "Katame pañca?",
  "an5.207:1.3_0": "Khuddaṁ paṭihanati, pipāsaṁ paṭivineti, vātaṁ anulometi, vatthiṁ sodheti, āmāvasesaṁ pāceti.",
  "an5.207:1.4_0": "Ime kho, bhikkhave, pañca ānisaṁsā yāguyā”ti.",
  "an5.207:1.5_0": "Sattamaṁ.",
  "an5.208:0.1_0": "Aṅguttara Nikāya 5.208",
  "an5.208:0.2_0": "21. Kimilavagga",
  "an5.208:0.3_0": "Dantakaṭṭhasutta",
  "an5.208:1.1_0": "“Pañcime, bhikkhave, ādīnavā dantakaṭṭhassa akhādane.",
  "an5.208:1.2_0": "Katame pañca?",
  "an5.208:1.3_0": "Acakkhussaṁ,",
  "an5.208:1.3_1": "mukhaṁ duggandhaṁ hoti,",
  "an5.208:1.3_2": "rasaharaṇiyo na visujjhanti,",
  "an5.208:1.3_3": "pittaṁ semhaṁ bhattaṁ pariyonandhati,",
  "an5.208:1.3_4": "bhattamassa nacchādeti.",
  "an5.208:1.4_0": "Ime kho, bhikkhave, pañca ādīnavā dantakaṭṭhassa akhādane.",
  "an5.208:2.1_0": "Pañcime, bhikkhave, ānisaṁsā dantakaṭṭhassa khādane.",
  "an5.208:2.2_0": "Katame pañca?",
  "an5.208:2.3_0": "Cakkhussaṁ,",
  "an5.208:2.3_1": "mukhaṁ na duggandhaṁ hoti,",
  "an5.208:2.3_2": "rasaharaṇiyo visujjhanti,",
  "an5.208:2.3_3": "pittaṁ semhaṁ bhattaṁ na pariyonandhati,",
  "an5.208:2.3_4": "bhattamassa chādeti.",
  "an5.208:2.4_0": "Ime kho, bhikkhave, pañca ānisaṁsā dantakaṭṭhassa khādane”ti.",
  "an5.208:2.5_0": "Aṭṭhamaṁ.",
  "an5.209:0.1_0": "Aṅguttara Nikāya 5.209",
  "an5.209:0.2_0": "21. Kimilavagga",
  "an5.209:0.3_0": "Gītassarasutta",
  "an5.209:1.1_0": "“Pañcime, bhikkhave, ādīnavā āyatakena gītassarena dhammaṁ bhaṇantassa.",
  "an5.209:1.2_0": "Katame pañca?",
  "an5.209:1.3_0": "Attanāpi tasmiṁ sare sārajjati, parepi tasmiṁ sare sārajjanti, gahapatikāpi ujjhāyanti:",
  "an5.209:1.4_0": "‘yatheva mayaṁ gāyāma,",
  "an5.209:1.4_1": "evamevaṁ kho samaṇā sakyaputtiyā gāyantī’ti,",
  "an5.209:1.4_2": "sarakuttimpi nikāmayamānassa samādhissa bhaṅgo hoti,",
  "an5.209:1.4_3": "pacchimā janatā diṭṭhānugatiṁ āpajjati.",
  "an5.209:1.5_0": "Ime kho, bhikkhave, pañca ādīnavā āyatakena gītassarena dhammaṁ bhaṇantassā”ti.",
  "an5.209:1.6_0": "Navamaṁ.",
  "an5.210:0.1_0": "Aṅguttara Nikāya 5.210",
  "an5.210:0.2_0": "21. Kimilavagga",
  "an5.210:0.3_0": "Muṭṭhassatisutta",
  "an5.210:1.1_0": "“Pañcime, bhikkhave, ādīnavā muṭṭhassatissa asampajānassa niddaṁ okkamayato.",
  "an5.210:1.2_0": "Katame pañca?",
  "an5.210:1.3_0": "Dukkhaṁ supati, dukkhaṁ paṭibujjhati, pāpakaṁ supinaṁ passati, devatā na rakkhanti, asuci muccati.",
  "an5.210:1.4_0": "Ime kho, bhikkhave, pañca ādīnavā muṭṭhassatissa asampajānassa niddaṁ okkamayato.",
  "an5.210:2.1_0": "Pañcime, bhikkhave, ānisaṁsā upaṭṭhitassatissa sampajānassa niddaṁ okkamayato.",
  "an5.210:2.2_0": "Katame pañca?",
  "an5.210:2.3_0": "Sukhaṁ supati, sukhaṁ paṭibujjhati, na pāpakaṁ supinaṁ passati, devatā rakkhanti, asuci na muccati.",
  "an5.210:2.4_0": "Ime kho, bhikkhave, pañca ānisaṁsā upaṭṭhitassatissa sampajānassa niddaṁ okkamayato”ti.",
  "an5.210:2.5_0": "Dasamaṁ.",
  "an5.210:2.6_0": "Kimilavaggo paṭhamo.",
  "an5.210:3.0_0": "Tassuddānaṁ",
  "an5.210:3.1_0": "Kimilo dhammassavanaṁ,",
  "an5.210:3.2_0": "ājānīyo balaṁ khilaṁ;",
  "an5.210:3.3_0": "Vinibandhaṁ yāgu kaṭṭhaṁ,",
  "an5.210:3.4_0": "gītaṁ muṭṭhassatinā cāti.",
  "an5.211:0.1_0": "Aṅguttara Nikāya 5.211",
  "an5.211:0.2_0": "22. Akkosakavagga",
  "an5.211:0.3_0": "Akkosakasutta",
  "an5.211:1.1_0": "“Yo so,",
  "an5.211:1.1_1": "bhikkhave,",
  "an5.211:1.1_2": "bhikkhu akkosakaparibhāsako ariyūpavādī sabrahmacārīnaṁ,",
  "an5.211:1.1_3": "tassa pañca ādīnavā pāṭikaṅkhā.",
  "an5.211:1.2_0": "Katame pañca?",
  "an5.211:1.3_0": "Pārājiko vā hoti chinnaparipantho,",
  "an5.211:1.3_1": "aññataraṁ vā saṅkiliṭṭhaṁ āpattiṁ āpajjati,",
  "an5.211:1.3_2": "bāḷhaṁ vā rogātaṅkaṁ phusati,",
  "an5.211:1.3_3": "sammūḷho kālaṁ karoti,",
  "an5.211:1.3_4": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.211:1.4_0": "Yo so,",
  "an5.211:1.4_1": "bhikkhave,",
  "an5.211:1.4_2": "bhikkhu akkosakaparibhāsako ariyūpavādī sabrahmacārīnaṁ,",
  "an5.211:1.4_3": "tassa ime pañca ādīnavā pāṭikaṅkhā”ti.",
  "an5.211:1.5_0": "Paṭhamaṁ.",
  "an5.212:0.1_0": "Aṅguttara Nikāya 5.212",
  "an5.212:0.2_0": "22. Akkosakavagga",
  "an5.212:0.3_0": "Bhaṇḍanakārakasutta",
  "an5.212:1.1_0": "“Yo so,",
  "an5.212:1.1_1": "bhikkhave,",
  "an5.212:1.1_2": "bhikkhu bhaṇḍanakārako kalahakārako vivādakārako bhassakārako saṅghe adhikaraṇakārako,",
  "an5.212:1.1_3": "tassa pañca ādīnavā pāṭikaṅkhā.",
  "an5.212:1.2_0": "Katame pañca?",
  "an5.212:1.3_0": "Anadhigataṁ nādhigacchati,",
  "an5.212:1.3_1": "adhigatā parihāyati,",
  "an5.212:1.3_2": "pāpako kittisaddo abbhuggacchati,",
  "an5.212:1.3_3": "sammūḷho kālaṁ karoti,",
  "an5.212:1.3_4": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.212:1.4_0": "Yo so,",
  "an5.212:1.4_1": "bhikkhave,",
  "an5.212:1.4_2": "bhikkhu bhaṇḍanakārako kalahakārako vivādakārako bhassakārako saṅghe adhikaraṇakārako,",
  "an5.212:1.4_3": "tassa ime pañca ādīnavā pāṭikaṅkhā”ti.",
  "an5.212:1.5_0": "Dutiyaṁ.",
  "an5.213:0.1_0": "Aṅguttara Nikāya 5.213",
  "an5.213:0.2_0": "22. Akkosakavagga",
  "an5.213:0.3_0": "Sīlasutta",
  "an5.213:1.1_0": "“Pañcime, bhikkhave, ādīnavā dussīlassa sīlavipattiyā.",
  "an5.213:1.2_0": "Katame pañca?",
  "an5.213:1.3_0": "Idha, bhikkhave, dussīlo sīlavipanno pamādādhikaraṇaṁ mahatiṁ bhogajāniṁ nigacchati.",
  "an5.213:1.4_0": "Ayaṁ, bhikkhave, paṭhamo ādīnavo dussīlassa sīlavipattiyā.",
  "an5.213:2.1_0": "Puna caparaṁ, bhikkhave, dussīlassa sīlavipannassa pāpako kittisaddo abbhuggacchati.",
  "an5.213:2.2_0": "Ayaṁ, bhikkhave, dutiyo ādīnavo dussīlassa sīlavipattiyā.",
  "an5.213:3.1_0": "Puna caparaṁ,",
  "an5.213:3.1_1": "bhikkhave,",
  "an5.213:3.1_2": "dussīlo sīlavipanno yaññadeva parisaṁ upasaṅkamati—yadi khattiyaparisaṁ,",
  "an5.213:3.1_3": "yadi brāhmaṇaparisaṁ,",
  "an5.213:3.1_4": "yadi gahapatiparisaṁ,",
  "an5.213:3.1_5": "yadi samaṇaparisaṁ—avisārado upasaṅkamati maṅkubhūto.",
  "an5.213:3.2_0": "Ayaṁ, bhikkhave, tatiyo ādīnavo dussīlassa sīlavipattiyā.",
  "an5.213:4.1_0": "Puna caparaṁ, bhikkhave, dussīlo sīlavipanno sammūḷho kālaṁ karoti.",
  "an5.213:4.2_0": "Ayaṁ, bhikkhave, catuttho ādīnavo dussīlassa sīlavipattiyā.",
  "an5.213:5.1_0": "Puna caparaṁ,",
  "an5.213:5.1_1": "bhikkhave,",
  "an5.213:5.1_2": "dussīlo sīlavipanno kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.213:5.2_0": "Ayaṁ, bhikkhave, pañcamo ādīnavo dussīlassa sīlavipattiyā.",
  "an5.213:5.3_0": "Ime kho, bhikkhave, pañca ādīnavā dussīlassa sīlavipattiyā.",
  "an5.213:6.1_0": "Pañcime, bhikkhave, ānisaṁsā sīlavato sīlasampadāya.",
  "an5.213:6.2_0": "Katame pañca?",
  "an5.213:6.3_0": "Idha, bhikkhave, sīlavā sīlasampanno appamādādhikaraṇaṁ mahantaṁ bhogakkhandhaṁ adhigacchati.",
  "an5.213:6.4_0": "Ayaṁ, bhikkhave, paṭhamo ānisaṁso sīlavato sīlasampadāya.",
  "an5.213:7.1_0": "Puna caparaṁ, bhikkhave, sīlavato sīlasampannassa kalyāṇo kittisaddo abbhuggacchati.",
  "an5.213:7.2_0": "Ayaṁ, bhikkhave, dutiyo ānisaṁso sīlavato sīlasampadāya.",
  "an5.213:8.1_0": "Puna caparaṁ,",
  "an5.213:8.1_1": "bhikkhave,",
  "an5.213:8.1_2": "sīlavā sīlasampanno yaññadeva parisaṁ upasaṅkamati—yadi khattiyaparisaṁ,",
  "an5.213:8.1_3": "yadi brāhmaṇaparisaṁ,",
  "an5.213:8.1_4": "yadi gahapatiparisaṁ,",
  "an5.213:8.1_5": "yadi samaṇaparisaṁ—visārado upasaṅkamati amaṅkubhūto.",
  "an5.213:8.2_0": "Ayaṁ bhikkhave, tatiyo ānisaṁso sīlavato sīlasampadāya.",
  "an5.213:9.1_0": "Puna caparaṁ, bhikkhave, sīlavā sīlasampanno asammūḷho kālaṁ karoti.",
  "an5.213:9.2_0": "Ayaṁ, bhikkhave, catuttho ānisaṁso sīlavato sīlasampadāya.",
  "an5.213:10.1_0": "Puna caparaṁ,",
  "an5.213:10.1_1": "bhikkhave,",
  "an5.213:10.1_2": "sīlavā sīlasampanno kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.213:10.2_0": "Ayaṁ, bhikkhave, pañcamo ānisaṁso sīlavato sīlasampadāya.",
  "an5.213:10.3_0": "Ime kho, bhikkhave, pañca ānisaṁsā sīlavato sīlasampadāyā”ti.",
  "an5.213:10.4_0": "Tatiyaṁ.",
  "an5.214:0.1_0": "Aṅguttara Nikāya 5.214",
  "an5.214:0.2_0": "22. Akkosakavagga",
  "an5.214:0.3_0": "Bahubhāṇisutta",
  "an5.214:1.1_0": "“Pañcime, bhikkhave, ādīnavā bahubhāṇismiṁ puggale.",
  "an5.214:1.2_0": "Katame pañca?",
  "an5.214:1.3_0": "Musā bhaṇati,",
  "an5.214:1.3_1": "pisuṇaṁ bhaṇati,",
  "an5.214:1.3_2": "pharusaṁ bhaṇati,",
  "an5.214:1.3_3": "samphappalāpaṁ bhaṇati,",
  "an5.214:1.3_4": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.214:1.4_0": "Ime kho, bhikkhave, pañca ādīnavā bahubhāṇismiṁ puggale.",
  "an5.214:2.1_0": "Pañcime, bhikkhave, ānisaṁsā mantabhāṇismiṁ puggale.",
  "an5.214:2.2_0": "Katame pañca?",
  "an5.214:2.3_0": "Na musā bhaṇati,",
  "an5.214:2.3_1": "na pisuṇaṁ bhaṇati,",
  "an5.214:2.3_2": "na pharusaṁ bhaṇati,",
  "an5.214:2.3_3": "na samphappalāpaṁ bhaṇati,",
  "an5.214:2.3_4": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.214:2.4_0": "Ime kho, bhikkhave, pañca ānisaṁsā mantabhāṇismiṁ puggale”ti.",
  "an5.214:2.5_0": "Catutthaṁ.",
  "an5.215:0.1_0": "Aṅguttara Nikāya 5.215",
  "an5.215:0.2_0": "22. Akkosakavagga",
  "an5.215:0.3_0": "Paṭhamaakkhantisutta",
  "an5.215:1.1_0": "“Pañcime, bhikkhave, ādīnavā akkhantiyā.",
  "an5.215:1.2_0": "Katame pañca?",
  "an5.215:1.3_0": "Bahuno janassa appiyo hoti amanāpo,",
  "an5.215:1.3_1": "verabahulo ca hoti,",
  "an5.215:1.3_2": "vajjabahulo ca,",
  "an5.215:1.3_3": "sammūḷho kālaṁ karoti,",
  "an5.215:1.3_4": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.215:1.4_0": "Ime kho, bhikkhave, pañca ādīnavā akkhantiyā.",
  "an5.215:2.1_0": "Pañcime, bhikkhave, ānisaṁsā khantiyā.",
  "an5.215:2.2_0": "Katame pañca?",
  "an5.215:2.3_0": "Bahuno janassa piyo hoti manāpo,",
  "an5.215:2.3_1": "na verabahulo hoti,",
  "an5.215:2.3_2": "na vajjabahulo,",
  "an5.215:2.3_3": "asammūḷho kālaṁ karoti,",
  "an5.215:2.3_4": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.215:2.4_0": "Ime kho, bhikkhave, pañca ānisaṁsā khantiyā”ti.",
  "an5.215:2.5_0": "Pañcamaṁ.",
  "an5.216:0.1_0": "Aṅguttara Nikāya 5.216",
  "an5.216:0.2_0": "22. Akkosakavagga",
  "an5.216:0.3_0": "Dutiyaakkhantisutta",
  "an5.216:1.1_0": "“Pañcime, bhikkhave, ādīnavā akkhantiyā.",
  "an5.216:1.2_0": "Katame pañca?",
  "an5.216:1.3_0": "Bahuno janassa appiyo hoti amanāpo,",
  "an5.216:1.3_1": "luddo ca hoti,",
  "an5.216:1.3_2": "vippaṭisārī ca,",
  "an5.216:1.3_3": "sammūḷho kālaṁ karoti,",
  "an5.216:1.3_4": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.216:1.4_0": "Ime kho, bhikkhave, pañca ādīnavā akkhantiyā.",
  "an5.216:2.1_0": "Pañcime, bhikkhave, ānisaṁsā khantiyā.",
  "an5.216:2.2_0": "Katame pañca?",
  "an5.216:2.3_0": "Bahuno janassa piyo hoti manāpo,",
  "an5.216:2.3_1": "aluddo ca hoti,",
  "an5.216:2.3_2": "avippaṭisārī ca,",
  "an5.216:2.3_3": "asammūḷho kālaṁ karoti,",
  "an5.216:2.3_4": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.216:2.4_0": "Ime kho, bhikkhave, pañca ānisaṁsā khantiyā”ti.",
  "an5.216:2.5_0": "Chaṭṭhaṁ.",
  "an5.217:0.1_0": "Aṅguttara Nikāya 5.217",
  "an5.217:0.2_0": "22. Akkosakavagga",
  "an5.217:0.3_0": "Paṭhamaapāsādikasutta",
  "an5.217:1.1_0": "“Pañcime, bhikkhave, ādīnavā apāsādike.",
  "an5.217:1.2_0": "Katame pañca?",
  "an5.217:1.3_0": "Attāpi attānaṁ upavadati,",
  "an5.217:1.4_0": "anuvicca viññū garahanti,",
  "an5.217:1.5_0": "pāpako kittisaddo abbhuggacchati,",
  "an5.217:1.6_0": "sammūḷho kālaṁ karoti,",
  "an5.217:1.7_0": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.217:1.8_0": "Ime kho, bhikkhave, pañca ādīnavā apāsādike.",
  "an5.217:2.1_0": "Pañcime, bhikkhave, ānisaṁsā pāsādike.",
  "an5.217:2.2_0": "Katame pañca?",
  "an5.217:2.3_0": "Attāpi attānaṁ na upavadati,",
  "an5.217:2.4_0": "anuvicca viññū pasaṁsanti,",
  "an5.217:2.5_0": "kalyāṇo kittisaddo abbhuggacchati,",
  "an5.217:2.6_0": "asammūḷho kālaṁ karoti,",
  "an5.217:2.7_0": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.217:2.8_0": "Ime kho, bhikkhave, pañca ānisaṁsā pāsādike”ti.",
  "an5.217:2.9_0": "Sattamaṁ.",
  "an5.218:0.1_0": "Aṅguttara Nikāya 5.218",
  "an5.218:0.2_0": "22. Akkosakavagga",
  "an5.218:0.3_0": "Dutiyaapāsādikasutta",
  "an5.218:1.1_0": "“Pañcime, bhikkhave, ādīnavā apāsādike.",
  "an5.218:1.2_0": "Katame pañca?",
  "an5.218:1.3_0": "Appasannā nappasīdanti,",
  "an5.218:1.3_1": "pasannānañca ekaccānaṁ aññathattaṁ hoti,",
  "an5.218:1.3_2": "satthusāsanaṁ akataṁ hoti,",
  "an5.218:1.3_3": "pacchimā janatā diṭṭhānugatiṁ āpajjati,",
  "an5.218:1.3_4": "cittamassa nappasīdati.",
  "an5.218:1.4_0": "Ime kho, bhikkhave, pañca ādīnavā apāsādike.",
  "an5.218:2.1_0": "Pañcime, bhikkhave, ānisaṁsā pāsādike.",
  "an5.218:2.2_0": "Katame pañca?",
  "an5.218:2.3_0": "Appasannā pasīdanti,",
  "an5.218:2.3_1": "pasannānañca bhiyyobhāvo hoti,",
  "an5.218:2.3_2": "satthusāsanaṁ kataṁ hoti,",
  "an5.218:2.3_3": "pacchimā janatā diṭṭhānugatiṁ āpajjati,",
  "an5.218:2.3_4": "cittamassa pasīdati.",
  "an5.218:2.4_0": "Ime kho, bhikkhave, pañca ānisaṁsā pāsādike”ti.",
  "an5.218:2.5_0": "Aṭṭhamaṁ.",
  "an5.219:0.1_0": "Aṅguttara Nikāya 5.219",
  "an5.219:0.2_0": "22. Akkosakavagga",
  "an5.219:0.3_0": "Aggisutta",
  "an5.219:1.1_0": "“Pañcime, bhikkhave, ādīnavā aggismiṁ.",
  "an5.219:1.2_0": "Katame pañca?",
  "an5.219:1.3_0": "Acakkhusso, dubbaṇṇakaraṇo, dubbalakaraṇo, saṅgaṇikāpavaḍḍhano, tiracchānakathāpavattaniko hoti.",
  "an5.219:1.4_0": "Ime kho, bhikkhave, pañca ādīnavā aggismin”ti.",
  "an5.219:1.5_0": "Navamaṁ.",
  "an5.220:0.1_0": "Aṅguttara Nikāya 5.220",
  "an5.220:0.2_0": "22. Akkosakavagga",
  "an5.220:0.3_0": "Madhurāsutta",
  "an5.220:1.1_0": "“Pañcime, bhikkhave, ādīnavā madhurāyaṁ.",
  "an5.220:1.2_0": "Katame pañca?",
  "an5.220:1.3_0": "Visamā, bahurajā, caṇḍasunakhā, vāḷayakkhā, dullabhapiṇḍā.",
  "an5.220:1.4_0": "Ime kho, bhikkhave, pañca ādīnavā madhurāyan”ti.",
  "an5.220:1.5_0": "Dasamaṁ.",
  "an5.220:1.6_0": "Akkosakavaggo dutiyo.",
  "an5.220:2.0_0": "Tassuddānaṁ",
  "an5.220:2.1_0": "Akkosabhaṇḍanasīlaṁ,",
  "an5.220:2.2_0": "bahubhāṇī dve akhantiyo;",
  "an5.220:2.3_0": "Apāsādikā dve vuttā,",
  "an5.220:2.4_0": "aggismiṁ madhurena cāti.",
  "an5.221:0.1_0": "Aṅguttara Nikāya 5.221",
  "an5.221:0.2_0": "23. Dīghacārikavagga",
  "an5.221:0.3_0": "Paṭhamadīghacārikasutta",
  "an5.221:1.1_0": "“Pañcime, bhikkhave, ādīnavā dīghacārikaṁ anavatthacārikaṁ anuyuttassa viharato.",
  "an5.221:1.2_0": "Katame pañca?",
  "an5.221:1.3_0": "Assutaṁ na suṇāti,",
  "an5.221:1.3_1": "sutaṁ na pariyodāpeti,",
  "an5.221:1.3_2": "sutenekaccena avisārado hoti,",
  "an5.221:1.3_3": "gāḷhaṁ rogātaṅkaṁ phusati,",
  "an5.221:1.3_4": "na ca mittavā hoti.",
  "an5.221:1.4_0": "Ime kho, bhikkhave, pañca ādīnavā dīghacārikaṁ anavatthacārikaṁ anuyuttassa viharato.",
  "an5.221:2.1_0": "Pañcime, bhikkhave, ānisaṁsā samavatthacāre.",
  "an5.221:2.2_0": "Katame pañca?",
  "an5.221:2.3_0": "Assutaṁ suṇāti,",
  "an5.221:2.3_1": "sutaṁ pariyodāpeti,",
  "an5.221:2.3_2": "sutenekaccena visārado hoti,",
  "an5.221:2.3_3": "na gāḷhaṁ rogātaṅkaṁ phusati,",
  "an5.221:2.3_4": "mittavā ca hoti.",
  "an5.221:2.4_0": "Ime kho, bhikkhave, pañca ānisaṁsā samavatthacāre”ti.",
  "an5.221:2.5_0": "Paṭhamaṁ.",
  "an5.222:0.1_0": "Aṅguttara Nikāya 5.222",
  "an5.222:0.2_0": "23. Dīghacārikavagga",
  "an5.222:0.3_0": "Dutiyadīghacārikasutta",
  "an5.222:1.1_0": "“Pañcime, bhikkhave, ādīnavā dīghacārikaṁ anavatthacārikaṁ anuyuttassa viharato.",
  "an5.222:1.2_0": "Katame pañca?",
  "an5.222:1.3_0": "Anadhigataṁ nādhigacchati,",
  "an5.222:1.3_1": "adhigatā parihāyati,",
  "an5.222:1.3_2": "adhigatenekaccena avisārado hoti,",
  "an5.222:1.3_3": "gāḷhaṁ rogātaṅkaṁ phusati,",
  "an5.222:1.3_4": "na ca mittavā hoti.",
  "an5.222:1.4_0": "Ime kho, bhikkhave, pañca ādīnavā dīghacārikaṁ anavatthacārikaṁ anuyuttassa viharato.",
  "an5.222:2.1_0": "Pañcime, bhikkhave, ānisaṁsā samavatthacāre.",
  "an5.222:2.2_0": "Katame pañca?",
  "an5.222:2.3_0": "Anadhigataṁ adhigacchati,",
  "an5.222:2.3_1": "adhigatā na parihāyati,",
  "an5.222:2.3_2": "adhigatenekaccena visārado hoti,",
  "an5.222:2.3_3": "na gāḷhaṁ rogātaṅkaṁ phusati,",
  "an5.222:2.3_4": "mittavā ca hoti.",
  "an5.222:2.4_0": "Ime kho, bhikkhave, pañca ānisaṁsā samavatthacāre”ti.",
  "an5.222:2.5_0": "Dutiyaṁ.",
  "an5.223:0.1_0": "Aṅguttara Nikāya 5.223",
  "an5.223:0.2_0": "23. Dīghacārikavagga",
  "an5.223:0.3_0": "Atinivāsasutta",
  "an5.223:1.1_0": "“Pañcime, bhikkhave, ādīnavā atinivāse.",
  "an5.223:1.2_0": "Katame pañca?",
  "an5.223:1.3_0": "Bahubhaṇḍo hoti bahubhaṇḍasannicayo,",
  "an5.223:1.3_1": "bahubhesajjo hoti bahubhesajjasannicayo,",
  "an5.223:1.3_2": "bahukicco hoti bahukaraṇīyo byatto kiṅkaraṇīyesu,",
  "an5.223:1.3_3": "saṁsaṭṭho viharati gahaṭṭhapabbajitehi ananulomikena gihisaṁsaggena,",
  "an5.223:1.3_4": "tamhā ca āvāsā pakkamanto sāpekkho pakkamati.",
  "an5.223:1.4_0": "Ime kho, bhikkhave, pañca ādīnavā atinivāse.",
  "an5.223:2.1_0": "Pañcime, bhikkhave, ānisaṁsā samavatthavāse.",
  "an5.223:2.2_0": "Katame pañca?",
  "an5.223:2.3_0": "Na bahubhaṇḍo hoti na bahubhaṇḍasannicayo,",
  "an5.223:2.3_1": "na bahubhesajjo hoti na bahubhesajjasannicayo,",
  "an5.223:2.3_2": "na bahukicco hoti na bahukaraṇīyo na byatto kiṅkaraṇīyesu,",
  "an5.223:2.3_3": "asaṁsaṭṭho viharati gahaṭṭhapabbajitehi ananulomikena gihisaṁsaggena,",
  "an5.223:2.3_4": "tamhā ca āvāsā pakkamanto anapekkho pakkamati.",
  "an5.223:2.4_0": "Ime kho, bhikkhave, pañca ānisaṁsā samavatthavāse”ti.",
  "an5.223:2.5_0": "Tatiyaṁ.",
  "an5.224:0.1_0": "Aṅguttara Nikāya 5.224",
  "an5.224:0.2_0": "23. Dīghacārikavagga",
  "an5.224:0.3_0": "Maccharīsutta",
  "an5.224:1.1_0": "“Pañcime, bhikkhave, ādīnavā atinivāse.",
  "an5.224:1.2_0": "Katame pañca?",
  "an5.224:1.3_0": "Āvāsamaccharī hoti, kulamaccharī hoti, lābhamaccharī hoti, vaṇṇamaccharī hoti, dhammamaccharī hoti.",
  "an5.224:1.4_0": "Ime kho, bhikkhave, pañca ādīnavā atinivāse.",
  "an5.224:2.1_0": "Pañcime, bhikkhave, ānisaṁsā samavatthavāse.",
  "an5.224:2.2_0": "Katame pañca?",
  "an5.224:2.3_0": "Na āvāsamaccharī hoti,",
  "an5.224:2.3_1": "na kulamaccharī hoti,",
  "an5.224:2.3_2": "na lābhamaccharī hoti,",
  "an5.224:2.3_3": "na vaṇṇamaccharī hoti,",
  "an5.224:2.3_4": "na dhammamaccharī hoti.",
  "an5.224:2.4_0": "Ime kho, bhikkhave, pañca ānisaṁsā samavatthavāse”ti.",
  "an5.224:2.5_0": "Catutthaṁ.",
  "an5.225:0.1_0": "Aṅguttara Nikāya 5.225",
  "an5.225:0.2_0": "23. Dīghacārikavagga",
  "an5.225:0.3_0": "Paṭhamakulūpakasutta",
  "an5.225:1.1_0": "“Pañcime, bhikkhave, ādīnavā kulūpake.",
  "an5.225:1.2_0": "Katame pañca?",
  "an5.225:1.3_0": "Anāmantacāre āpajjati,",
  "an5.225:1.3_1": "raho nisajjāya āpajjati,",
  "an5.225:1.3_2": "paṭicchanne āsane āpajjati,",
  "an5.225:1.3_3": "mātugāmassa uttari chappañcavācāhi dhammaṁ desento āpajjati,",
  "an5.225:1.3_4": "kāmasaṅkappabahulo viharati.",
  "an5.225:1.4_0": "Ime kho, bhikkhave, pañca ādīnavā kulūpake”ti.",
  "an5.225:1.5_0": "Pañcamaṁ.",
  "an5.226:0.1_0": "Aṅguttara Nikāya 5.226",
  "an5.226:0.2_0": "23. Dīghacārikavagga",
  "an5.226:0.3_0": "Dutiyakulūpakasutta",
  "an5.226:1.1_0": "“Pañcime, bhikkhave, ādīnavā kulūpakassa bhikkhuno ativelaṁ kulesu saṁsaṭṭhassa viharato.",
  "an5.226:1.2_0": "Katame pañca?",
  "an5.226:1.3_0": "Mātugāmassa abhiṇhadassanaṁ,",
  "an5.226:1.4_0": "dassane sati saṁsaggo,",
  "an5.226:1.5_0": "saṁsagge sati vissāso,",
  "an5.226:1.6_0": "vissāse sati otāro,",
  "an5.226:1.7_0": "otiṇṇacittassetaṁ pāṭikaṅkhaṁ:",
  "an5.226:1.7_1": "‘anabhirato vā brahmacariyaṁ carissati aññataraṁ vā saṅkiliṭṭhaṁ āpattiṁ āpajjissati sikkhaṁ vā paccakkhāya hīnāyāvattissati’.",
  "an5.226:1.8_0": "Ime kho, bhikkhave, pañca ādīnavā kulūpakassa bhikkhuno ativelaṁ kulesu saṁsaṭṭhassa viharato”ti.",
  "an5.226:1.9_0": "Chaṭṭhaṁ.",
  "an5.227:0.1_0": "Aṅguttara Nikāya 5.227",
  "an5.227:0.2_0": "23. Dīghacārikavagga",
  "an5.227:0.3_0": "Bhogasutta",
  "an5.227:1.1_0": "“Pañcime, bhikkhave, ādīnavā bhogesu.",
  "an5.227:1.2_0": "Katame pañca?",
  "an5.227:1.3_0": "Aggisādhāraṇā bhogā,",
  "an5.227:1.3_1": "udakasādhāraṇā bhogā,",
  "an5.227:1.3_2": "rājasādhāraṇā bhogā,",
  "an5.227:1.3_3": "corasādhāraṇā bhogā,",
  "an5.227:1.3_4": "appiyehi dāyādehi sādhāraṇā bhogā.",
  "an5.227:1.4_0": "Ime kho, bhikkhave, pañca ādīnavā bhogesu.",
  "an5.227:2.1_0": "Pañcime, bhikkhave, ānisaṁsā bhogesu.",
  "an5.227:2.2_0": "Katame pañca?",
  "an5.227:2.3_0": "Bhoge nissāya attānaṁ sukheti pīṇeti sammā sukhaṁ pariharati,",
  "an5.227:2.3_1": "mātāpitaro sukheti pīṇeti sammā sukhaṁ pariharati,",
  "an5.227:2.3_2": "puttadāradāsakammakaraporise sukheti pīṇeti sammā sukhaṁ pariharati,",
  "an5.227:2.3_3": "mittāmacce sukheti pīṇeti sammā sukhaṁ pariharati,",
  "an5.227:2.3_4": "samaṇabrāhmaṇesu uddhaggikaṁ dakkhiṇaṁ patiṭṭhāpeti sovaggikaṁ sukhavipākaṁ saggasaṁvattanikaṁ.",
  "an5.227:2.4_0": "Ime kho, bhikkhave, pañca ānisaṁsā bhogesū”ti.",
  "an5.227:2.5_0": "Sattamaṁ.",
  "an5.228:0.1_0": "Aṅguttara Nikāya 5.228",
  "an5.228:0.2_0": "23. Dīghacārikavagga",
  "an5.228:0.3_0": "Ussūrabhattasutta",
  "an5.228:1.1_0": "“Pañcime, bhikkhave, ādīnavā ussūrabhatte kule.",
  "an5.228:1.2_0": "Katame pañca?",
  "an5.228:1.3_0": "Ye te atithī pāhunā, te na kālena paṭipūjenti;",
  "an5.228:1.4_0": "yā tā balipaṭiggāhikā devatā, tā na kālena paṭipūjenti;",
  "an5.228:1.5_0": "ye te samaṇabrāhmaṇā ekabhattikā rattūparatā viratā vikālabhojanā, te na kālena paṭipūjenti;",
  "an5.228:1.6_0": "dāsakammakaraporisā vimukhā kammaṁ karonti;",
  "an5.228:1.7_0": "tāvatakaṁyeva asamayena bhuttaṁ anojavantaṁ hoti.",
  "an5.228:1.8_0": "Ime kho, bhikkhave, pañca ādīnavā ussūrabhatte kule.",
  "an5.228:2.1_0": "Pañcime, bhikkhave, ānisaṁsā samayabhatte kule.",
  "an5.228:2.2_0": "Katame pañca?",
  "an5.228:2.3_0": "Ye te atithī pāhunā, te kālena paṭipūjenti;",
  "an5.228:2.4_0": "yā tā balipaṭiggāhikā devatā, tā kālena paṭipūjenti;",
  "an5.228:2.5_0": "ye te samaṇabrāhmaṇā ekabhattikā rattūparatā viratā vikālabhojanā, te kālena paṭipūjenti;",
  "an5.228:2.6_0": "dāsakammakaraporisā avimukhā kammaṁ karonti;",
  "an5.228:2.7_0": "tāvatakaṁyeva samayena bhuttaṁ ojavantaṁ hoti.",
  "an5.228:2.8_0": "Ime kho, bhikkhave, pañca ānisaṁsā samayabhatte kule”ti.",
  "an5.228:2.9_0": "Aṭṭhamaṁ.",
  "an5.229:0.1_0": "Aṅguttara Nikāya 5.229",
  "an5.229:0.2_0": "23. Dīghacārikavagga",
  "an5.229:0.3_0": "Paṭhamakaṇhasappasutta",
  "an5.229:1.1_0": "“Pañcime, bhikkhave, ādīnavā kaṇhasappe.",
  "an5.229:1.2_0": "Katame pañca?",
  "an5.229:1.3_0": "Asuci, duggandho, sabhīru, sappaṭibhayo, mittadubbhī.",
  "an5.229:1.4_0": "Ime kho, bhikkhave, pañca ādīnavā kaṇhasappe.",
  "an5.229:2.1_0": "Evamevaṁ kho, bhikkhave, pañcime ādīnavā mātugāme.",
  "an5.229:2.2_0": "Katame pañca?",
  "an5.229:2.3_0": "Asuci, duggandho, sabhīru, sappaṭibhayo, mittadubbhī.",
  "an5.229:2.4_0": "Ime kho, bhikkhave, pañca ādīnavā mātugāme”ti.",
  "an5.229:2.5_0": "Navamaṁ.",
  "an5.230:0.1_0": "Aṅguttara Nikāya 5.230",
  "an5.230:0.2_0": "23. Dīghacārikavagga",
  "an5.230:0.3_0": "Dutiyakaṇhasappasutta",
  "an5.230:1.1_0": "“Pañcime, bhikkhave, ādīnavā kaṇhasappe.",
  "an5.230:1.2_0": "Katame pañca?",
  "an5.230:1.3_0": "Kodhano, upanāhī, ghoraviso, dujjivho, mittadubbhī.",
  "an5.230:1.4_0": "Ime kho, bhikkhave, pañca ādīnavā kaṇhasappe.",
  "an5.230:2.1_0": "Evamevaṁ kho, bhikkhave, pañcime ādīnavā mātugāme.",
  "an5.230:2.2_0": "Katame pañca?",
  "an5.230:2.3_0": "Kodhano, upanāhī, ghoraviso, dujjivho, mittadubbhī.",
  "an5.230:2.4_0": "Tatridaṁ, bhikkhave, mātugāmassa ghoravisatā—",
  "an5.230:2.5_0": "yebhuyyena, bhikkhave, mātugāmo tibbarāgo.",
  "an5.230:2.6_0": "Tatridaṁ, bhikkhave, mātugāmassa dujjivhatā—",
  "an5.230:2.7_0": "yebhuyyena, bhikkhave, mātugāmo pisuṇavāco.",
  "an5.230:2.8_0": "Tatridaṁ, bhikkhave, mātugāmassa mittadubbhitā—",
  "an5.230:2.9_0": "yebhuyyena, bhikkhave, mātugāmo aticārinī.",
  "an5.230:2.10_0": "Ime kho, bhikkhave, pañca ādīnavā mātugāme”ti.",
  "an5.230:2.11_0": "Dasamaṁ.",
  "an5.230:2.12_0": "Dīghacārikavaggo tatiyo.",
  "an5.230:3.0_0": "Tassuddānaṁ",
  "an5.230:3.1_0": "Dve dīghacārikā vuttā,",
  "an5.230:3.2_0": "atinivāsamaccharī;",
  "an5.230:3.3_0": "Dve ca kulūpakā bhogā,",
  "an5.230:3.4_0": "bhattaṁ sappāpare duveti.",
  "an5.231:0.1_0": "Aṅguttara Nikāya 5.231",
  "an5.231:0.2_0": "24. Āvāsikavagga",
  "an5.231:0.3_0": "Āvāsikasutta",
  "an5.231:1.1_0": "“Pañcahi, bhikkhave, dhammehi samannāgato āvāsiko bhikkhu abhāvanīyo hoti.",
  "an5.231:1.2_0": "Katamehi pañcahi?",
  "an5.231:1.3_0": "Na ākappasampanno hoti na vattasampanno;",
  "an5.231:1.4_0": "na bahussuto hoti na sutadharo;",
  "an5.231:1.5_0": "na paṭisallekhitā hoti na paṭisallānārāmo;",
  "an5.231:1.6_0": "na kalyāṇavāco hoti na kalyāṇavākkaraṇo;",
  "an5.231:1.7_0": "duppañño hoti jaḷo eḷamūgo.",
  "an5.231:1.8_0": "Imehi kho, bhikkhave, pañcahi dhammehi samannāgato āvāsiko bhikkhu abhāvanīyo hoti.",
  "an5.231:2.1_0": "Pañcahi, bhikkhave, dhammehi samannāgato āvāsiko bhikkhu bhāvanīyo hoti.",
  "an5.231:2.2_0": "Katamehi pañcahi?",
  "an5.231:2.3_0": "Ākappasampanno hoti vattasampanno;",
  "an5.231:2.4_0": "bahussuto hoti sutadharo;",
  "an5.231:2.5_0": "paṭisallekhitā hoti paṭisallānārāmo;",
  "an5.231:2.6_0": "kalyāṇavāco hoti kalyāṇavākkaraṇo;",
  "an5.231:2.7_0": "paññavā hoti ajaḷo aneḷamūgo.",
  "an5.231:2.8_0": "Imehi kho, bhikkhave, pañcahi dhammehi samannāgato āvāsiko bhikkhu bhāvanīyo hotī”ti.",
  "an5.231:2.9_0": "Paṭhamaṁ.",
  "an5.232:0.1_0": "Aṅguttara Nikāya 5.232",
  "an5.232:0.2_0": "24. Āvāsikavagga",
  "an5.232:0.3_0": "Piyasutta",
  "an5.232:1.1_0": "“Pañcahi,",
  "an5.232:1.1_1": "bhikkhave,",
  "an5.232:1.1_2": "dhammehi samannāgato āvāsiko bhikkhu sabrahmacārīnaṁ piyo ca hoti manāpo ca garu ca bhāvanīyo ca.",
  "an5.232:1.2_0": "Katamehi pañcahi?",
  "an5.232:1.3_0": "Sīlavā hoti,",
  "an5.232:1.3_1": "pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī,",
  "an5.232:1.3_2": "samādāya sikkhati sikkhāpadesu;",
  "an5.232:1.4_0": "bahussuto hoti sutadharo sutasannicayo,",
  "an5.232:1.4_1": "ye te dhammā ādikalyāṇā majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti,",
  "an5.232:1.4_2": "tathārūpāssa dhammā bahussutā honti dhātā vacasā paricitā manasānupekkhitā diṭṭhiyā suppaṭividdhā;",
  "an5.232:1.5_0": "kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā;",
  "an5.232:1.6_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī;",
  "an5.232:1.7_0": "āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.",
  "an5.232:1.8_0": "Imehi kho,",
  "an5.232:1.8_1": "bhikkhave,",
  "an5.232:1.8_2": "pañcahi dhammehi samannāgato āvāsiko bhikkhu sabrahmacārīnaṁ piyo ca hoti manāpo ca garu ca bhāvanīyo cā”ti.",
  "an5.232:1.9_0": "Dutiyaṁ.",
  "an5.233:0.1_0": "Aṅguttara Nikāya 5.233",
  "an5.233:0.2_0": "24. Āvāsikavagga",
  "an5.233:0.3_0": "Sobhanasutta",
  "an5.233:1.1_0": "“Pañcahi, bhikkhave, dhammehi samannāgato āvāsiko bhikkhu āvāsaṁ sobheti.",
  "an5.233:1.2_0": "Katamehi pañcahi?",
  "an5.233:1.3_0": "Sīlavā hoti …pe… samādāya sikkhati sikkhāpadesu;",
  "an5.233:1.4_0": "bahussuto hoti …pe… diṭṭhiyā suppaṭividdhā;",
  "an5.233:1.5_0": "kalyāṇavāco hoti kalyāṇavākkaraṇo poriyā vācāya samannāgato vissaṭṭhāya anelagalāya atthassa viññāpaniyā;",
  "an5.233:1.6_0": "paṭibalo hoti upasaṅkamante dhammiyā kathāya sandassetuṁ samādapetuṁ samuttejetuṁ sampahaṁsetuṁ;",
  "an5.233:1.7_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an5.233:1.8_0": "Imehi kho, bhikkhave, pañcahi dhammehi samannāgato āvāsiko bhikkhu āvāsaṁ sobhetī”ti.",
  "an5.233:1.9_0": "Tatiyaṁ.",
  "an5.234:0.1_0": "Aṅguttara Nikāya 5.234",
  "an5.234:0.2_0": "24. Āvāsikavagga",
  "an5.234:0.3_0": "Bahūpakārasutta",
  "an5.234:1.1_0": "“Pañcahi, bhikkhave, dhammehi samannāgato āvāsiko bhikkhu āvāsassa bahūpakāro hoti.",
  "an5.234:1.2_0": "Katamehi pañcahi?",
  "an5.234:1.3_0": "Sīlavā hoti …pe… samādāya sikkhati sikkhāpadesu;",
  "an5.234:1.4_0": "bahussuto hoti …pe… diṭṭhiyā suppaṭividdhā;",
  "an5.234:1.5_0": "khaṇḍaphullaṁ paṭisaṅkharoti;",
  "an5.234:1.6_0": "mahā kho pana bhikkhusaṅgho abhikkanto nānāverajjakā bhikkhū gihīnaṁ upasaṅkamitvā āroceti:",
  "an5.234:1.7_0": "‘mahā kho, āvuso,",
  "an5.234:1.7_1": "bhikkhusaṅgho abhikkanto nānāverajjakā bhikkhū,",
  "an5.234:1.7_2": "karotha puññāni,",
  "an5.234:1.7_3": "samayo puññāni kātun’ti;",
  "an5.234:1.8_0": "catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī akasiralābhī.",
  "an5.234:1.9_0": "Imehi kho, bhikkhave, pañcahi dhammehi samannāgato āvāsiko bhikkhu āvāsassa bahūpakāro hotī”ti.",
  "an5.234:1.10_0": "Catutthaṁ.",
  "an5.235:0.1_0": "Aṅguttara Nikāya 5.235",
  "an5.235:0.2_0": "24. Āvāsikavagga",
  "an5.235:0.3_0": "Anukampasutta",
  "an5.235:1.1_0": "“Pañcahi, bhikkhave, dhammehi samannāgato āvāsiko bhikkhu gihīnaṁ anukampati.",
  "an5.235:1.2_0": "Katamehi pañcahi?",
  "an5.235:1.3_0": "Adhisīle samādapeti;",
  "an5.235:1.4_0": "dhammadassane niveseti;",
  "an5.235:1.5_0": "gilānake upasaṅkamitvā satiṁ uppādeti:",
  "an5.235:1.6_0": "‘arahaggataṁ āyasmanto satiṁ upaṭṭhāpethā’ti;",
  "an5.235:1.7_0": "mahā kho pana bhikkhusaṅgho abhikkanto nānāverajjakā bhikkhū gihīnaṁ upasaṅkamitvā āroceti:",
  "an5.235:1.8_0": "‘mahā kho, āvuso,",
  "an5.235:1.8_1": "bhikkhusaṅgho abhikkanto nānāverajjakā bhikkhū,",
  "an5.235:1.8_2": "karotha puññāni,",
  "an5.235:1.8_3": "samayo puññāni kātun’ti;",
  "an5.235:1.9_0": "yaṁ kho panassa bhojanaṁ denti lūkhaṁ vā paṇītaṁ vā taṁ attanā paribhuñjati,",
  "an5.235:1.9_1": "saddhādeyyaṁ na vinipāteti.",
  "an5.235:1.10_0": "Imehi kho, bhikkhave, pañcahi dhammehi samannāgato āvāsiko bhikkhu gihīnaṁ anukampatī”ti.",
  "an5.235:1.11_0": "Pañcamaṁ.",
  "an5.236:0.1_0": "Aṅguttara Nikāya 5.236",
  "an5.236:0.2_0": "24. Āvāsikavagga",
  "an5.236:0.3_0": "Paṭhamaavaṇṇārahasutta",
  "an5.236:1.1_0": "“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.236:1.2_0": "Katamehi pañcahi?",
  "an5.236:1.3_0": "Ananuvicca apariyogāhetvā avaṇṇārahassa vaṇṇaṁ bhāsati;",
  "an5.236:1.4_0": "ananuvicca apariyogāhetvā vaṇṇārahassa avaṇṇaṁ bhāsati;",
  "an5.236:1.5_0": "ananuvicca apariyogāhetvā appasādanīye ṭhāne pasādaṁ upadaṁseti;",
  "an5.236:1.6_0": "ananuvicca apariyogāhetvā pasādanīye ṭhāne appasādaṁ upadaṁseti;",
  "an5.236:1.7_0": "saddhādeyyaṁ vinipāteti.",
  "an5.236:1.8_0": "Imehi kho,",
  "an5.236:1.8_1": "bhikkhave,",
  "an5.236:1.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.236:2.1_0": "Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.",
  "an5.236:2.2_0": "Katamehi pañcahi?",
  "an5.236:2.3_0": "Anuvicca pariyogāhetvā avaṇṇārahassa avaṇṇaṁ bhāsati;",
  "an5.236:2.4_0": "anuvicca pariyogāhetvā vaṇṇārahassa vaṇṇaṁ bhāsati;",
  "an5.236:2.5_0": "anuvicca pariyogāhetvā appasādanīye ṭhāne appasādaṁ upadaṁseti;",
  "an5.236:2.6_0": "anuvicca pariyogāhetvā pasādanīye ṭhāne pasādaṁ upadaṁseti;",
  "an5.236:2.7_0": "saddhādeyyaṁ na vinipāteti.",
  "an5.236:2.8_0": "Imehi kho,",
  "an5.236:2.8_1": "bhikkhave,",
  "an5.236:2.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.",
  "an5.236:2.9_0": "Chaṭṭhaṁ.",
  "an5.237:0.1_0": "Aṅguttara Nikāya 5.237",
  "an5.237:0.2_0": "24. Āvāsikavagga",
  "an5.237:0.3_0": "Dutiyaavaṇṇārahasutta",
  "an5.237:1.1_0": "“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.237:1.2_0": "Katamehi pañcahi?",
  "an5.237:1.3_0": "Ananuvicca apariyogāhetvā avaṇṇārahassa vaṇṇaṁ bhāsati;",
  "an5.237:1.4_0": "ananuvicca apariyogāhetvā vaṇṇārahassa avaṇṇaṁ bhāsati;",
  "an5.237:1.5_0": "āvāsamaccharī hoti āvāsapaligedhī;",
  "an5.237:1.6_0": "kulamaccharī hoti kulapaligedhī;",
  "an5.237:1.7_0": "saddhādeyyaṁ vinipāteti.",
  "an5.237:1.8_0": "Imehi kho,",
  "an5.237:1.8_1": "bhikkhave,",
  "an5.237:1.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.237:2.1_0": "Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.",
  "an5.237:2.2_0": "Katamehi pañcahi?",
  "an5.237:2.3_0": "Anuvicca pariyogāhetvā avaṇṇārahassa avaṇṇaṁ bhāsati;",
  "an5.237:2.4_0": "anuvicca pariyogāhetvā vaṇṇārahassa vaṇṇaṁ bhāsati;",
  "an5.237:2.5_0": "na āvāsamaccharī hoti na āvāsapaligedhī;",
  "an5.237:2.6_0": "na kulamaccharī hoti na kulapaligedhī;",
  "an5.237:2.7_0": "saddhādeyyaṁ na vinipāteti.",
  "an5.237:2.8_0": "Imehi kho,",
  "an5.237:2.8_1": "bhikkhave,",
  "an5.237:2.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.",
  "an5.237:2.9_0": "Sattamaṁ.",
  "an5.238:0.1_0": "Aṅguttara Nikāya 5.238",
  "an5.238:0.2_0": "24. Āvāsikavagga",
  "an5.238:0.3_0": "Tatiyaavaṇṇārahasutta",
  "an5.238:1.1_0": "“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.238:1.2_0": "Katamehi pañcahi?",
  "an5.238:1.3_0": "Ananuvicca apariyogāhetvā avaṇṇārahassa vaṇṇaṁ bhāsati;",
  "an5.238:1.4_0": "ananuvicca apariyogāhetvā vaṇṇārahassa avaṇṇaṁ bhāsati;",
  "an5.238:1.5_0": "āvāsamaccharī hoti;",
  "an5.238:1.6_0": "kulamaccharī hoti;",
  "an5.238:1.7_0": "lābhamaccharī hoti.",
  "an5.238:1.8_0": "Imehi kho,",
  "an5.238:1.8_1": "bhikkhave,",
  "an5.238:1.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.238:2.1_0": "Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.",
  "an5.238:2.2_0": "Katamehi pañcahi?",
  "an5.238:2.3_0": "Anuvicca pariyogāhetvā avaṇṇārahassa avaṇṇaṁ bhāsati;",
  "an5.238:2.4_0": "anuvicca pariyogāhetvā vaṇṇārahassa vaṇṇaṁ bhāsati;",
  "an5.238:2.5_0": "na āvāsamaccharī hoti;",
  "an5.238:2.6_0": "na kulamaccharī hoti;",
  "an5.238:2.7_0": "na lābhamaccharī hoti.",
  "an5.238:2.8_0": "Imehi kho,",
  "an5.238:2.8_1": "bhikkhave,",
  "an5.238:2.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.",
  "an5.238:2.9_0": "Aṭṭhamaṁ.",
  "an5.239:0.1_0": "Aṅguttara Nikāya 5.239",
  "an5.239:0.2_0": "24. Āvāsikavagga",
  "an5.239:0.3_0": "Paṭhamamacchariyasutta",
  "an5.239:1.1_0": "“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.239:1.2_0": "Katamehi pañcahi?",
  "an5.239:1.3_0": "Āvāsamaccharī hoti;",
  "an5.239:1.4_0": "kulamaccharī hoti;",
  "an5.239:1.5_0": "lābhamaccharī hoti;",
  "an5.239:1.6_0": "vaṇṇamaccharī hoti;",
  "an5.239:1.7_0": "saddhādeyyaṁ vinipāteti.",
  "an5.239:1.8_0": "Imehi kho,",
  "an5.239:1.8_1": "bhikkhave,",
  "an5.239:1.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.239:2.1_0": "Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.",
  "an5.239:2.2_0": "Katamehi pañcahi?",
  "an5.239:2.3_0": "Na āvāsamaccharī hoti;",
  "an5.239:2.4_0": "na kulamaccharī hoti;",
  "an5.239:2.5_0": "na lābhamaccharī hoti;",
  "an5.239:2.6_0": "na vaṇṇamaccharī hoti;",
  "an5.239:2.7_0": "saddhādeyyaṁ na vinipāteti.",
  "an5.239:2.8_0": "Imehi kho,",
  "an5.239:2.8_1": "bhikkhave,",
  "an5.239:2.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.",
  "an5.239:2.9_0": "Navamaṁ.",
  "an5.240:0.1_0": "Aṅguttara Nikāya 5.240",
  "an5.240:0.2_0": "24. Āvāsikavagga",
  "an5.240:0.3_0": "Dutiyamacchariyasutta",
  "an5.240:1.1_0": "“Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.240:1.2_0": "Katamehi pañcahi?",
  "an5.240:1.3_0": "Āvāsamaccharī hoti;",
  "an5.240:1.4_0": "kulamaccharī hoti;",
  "an5.240:1.5_0": "lābhamaccharī hoti;",
  "an5.240:1.6_0": "vaṇṇamaccharī hoti;",
  "an5.240:1.7_0": "dhammamaccharī hoti.",
  "an5.240:1.8_0": "Imehi kho,",
  "an5.240:1.8_1": "bhikkhave,",
  "an5.240:1.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ niraye.",
  "an5.240:2.1_0": "Pañcahi, bhikkhave, dhammehi samannāgato āvāsiko bhikkhu yathābhataṁ nikkhitto evaṁ sagge.",
  "an5.240:2.2_0": "Katamehi pañcahi?",
  "an5.240:2.3_0": "Na āvāsamaccharī hoti;",
  "an5.240:2.4_0": "na kulamaccharī hoti;",
  "an5.240:2.5_0": "na lābhamaccharī hoti;",
  "an5.240:2.6_0": "na vaṇṇamaccharī hoti;",
  "an5.240:2.7_0": "na dhammamaccharī hoti.",
  "an5.240:2.8_0": "Imehi kho,",
  "an5.240:2.8_1": "bhikkhave,",
  "an5.240:2.8_2": "pañcahi dhammehi samannāgato āvāsiko bhikkhu yathābhataṁ nikkhitto evaṁ sagge”ti.",
  "an5.240:2.9_0": "Dasamaṁ.",
  "an5.240:2.10_0": "Āvāsikavaggo catuttho.",
  "an5.240:3.0_0": "Tassuddānaṁ",
  "an5.240:3.1_0": "Āvāsiko piyo ca sobhano,",
  "an5.240:3.2_0": "Bahūpakāro anukampako ca;",
  "an5.240:3.3_0": "Tayo avaṇṇārahā ceva,",
  "an5.240:3.4_0": "Macchariyā duvepi cāti.",
  "an5.241:0.1_0": "Aṅguttara Nikāya 5.241",
  "an5.241:0.2_0": "25. Duccaritavagga",
  "an5.241:0.3_0": "Paṭhamaduccaritasutta",
  "an5.241:1.1_0": "“Pañcime, bhikkhave, ādīnavā duccarite.",
  "an5.241:1.2_0": "Katame pañca?",
  "an5.241:1.3_0": "Attāpi attānaṁ upavadati;",
  "an5.241:1.4_0": "anuvicca viññū garahanti;",
  "an5.241:1.5_0": "pāpako kittisaddo abbhuggacchati;",
  "an5.241:1.6_0": "sammūḷho kālaṁ karoti;",
  "an5.241:1.7_0": "kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.",
  "an5.241:1.8_0": "Ime kho, bhikkhave, pañca ādīnavā duccarite.",
  "an5.241:2.1_0": "Pañcime, bhikkhave, ānisaṁsā sucarite.",
  "an5.241:2.2_0": "Katame pañca?",
  "an5.241:2.3_0": "Attāpi attānaṁ na upavadati;",
  "an5.241:2.4_0": "anuvicca viññū pasaṁsanti;",
  "an5.241:2.5_0": "kalyāṇo kittisaddo abbhuggacchati;",
  "an5.241:2.6_0": "asammūḷho kālaṁ karoti;",
  "an5.241:2.7_0": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.241:2.8_0": "Ime kho, bhikkhave, pañca ānisaṁsā sucarite”ti.",
  "an5.241:2.9_0": "Paṭhamaṁ.",
  "an5.242:0.1_0": "Aṅguttara Nikāya 5.242",
  "an5.242:0.2_0": "25. Duccaritavagga",
  "an5.242:0.3_0": "Paṭhamakāyaduccaritasutta",
  "an5.242:1.1_0": "“Pañcime, bhikkhave, ādīnavā kāyaduccarite …pe… ānisaṁsā kāyasucarite …pe….",
  "an5.242:1.2_0": "Dutiyaṁ.",
  "an5.243:0.1_0": "Aṅguttara Nikāya 5.243",
  "an5.243:0.2_0": "25. Duccaritavagga",
  "an5.243:0.3_0": "Paṭhamavacīduccaritasutta",
  "an5.243:1.1_0": "“Pañcime, bhikkhave, ādīnavā vacīduccarite …pe… ānisaṁsā vacīsucarite …pe….",
  "an5.243:1.2_0": "Tatiyaṁ.",
  "an5.244:0.1_0": "Aṅguttara Nikāya 5.244",
  "an5.244:0.2_0": "25. Duccaritavagga",
  "an5.244:0.3_0": "Paṭhamamanoduccaritasutta",
  "an5.244:1.1_0": "“Pañcime, bhikkhave, ādīnavā manoduccarite …pe… ānisaṁsā manosucarite.",
  "an5.244:1.2_0": "Katame pañca?",
  "an5.244:1.3_0": "Attāpi attānaṁ na upavadati;",
  "an5.244:1.4_0": "anuvicca viññū pasaṁsanti;",
  "an5.244:1.5_0": "kalyāṇo kittisaddo abbhuggacchati;",
  "an5.244:1.6_0": "asammūḷho kālaṁ karoti;",
  "an5.244:1.7_0": "kāyassa bhedā paraṁ maraṇā sugatiṁ saggaṁ lokaṁ upapajjati.",
  "an5.244:1.8_0": "Ime kho, bhikkhave, pañca ānisaṁsā manosucarite”ti.",
  "an5.244:1.9_0": "Catutthaṁ.",
  "an5.245:0.1_0": "Aṅguttara Nikāya 5.245",
  "an5.245:0.2_0": "25. Duccaritavagga",
  "an5.245:0.3_0": "Dutiyaduccaritasutta",
  "an5.245:1.1_0": "“Pañcime, bhikkhave, ādīnavā duccarite.",
  "an5.245:1.2_0": "Katame pañca?",
  "an5.245:1.3_0": "Attāpi attānaṁ upavadati;",
  "an5.245:1.4_0": "anuvicca viññū garahanti;",
  "an5.245:1.5_0": "pāpako kittisaddo abbhuggacchati;",
  "an5.245:1.6_0": "saddhammā vuṭṭhāti;",
  "an5.245:1.7_0": "asaddhamme patiṭṭhāti.",
  "an5.245:1.8_0": "Ime kho, bhikkhave, pañca ādīnavā duccarite.",
  "an5.245:2.1_0": "Pañcime, bhikkhave, ānisaṁsā sucarite.",
  "an5.245:2.2_0": "Katame pañca?",
  "an5.245:2.3_0": "Attāpi attānaṁ na upavadati;",
  "an5.245:2.4_0": "anuvicca viññū pasaṁsanti;",
  "an5.245:2.5_0": "kalyāṇo kittisaddo abbhuggacchati;",
  "an5.245:2.6_0": "asaddhammā vuṭṭhāti;",
  "an5.245:2.7_0": "saddhamme patiṭṭhāti.",
  "an5.245:2.8_0": "Ime kho, bhikkhave, pañca ānisaṁsā sucarite”ti.",
  "an5.245:2.9_0": "Pañcamaṁ.",
  "an5.246:0.1_0": "Aṅguttara Nikāya 5.246",
  "an5.246:0.2_0": "25. Duccaritavagga",
  "an5.246:0.3_0": "Dutiyakāyaduccaritasutta",
  "an5.246:1.1_0": "“Pañcime, bhikkhave, ādīnavā kāyaduccarite …pe… ānisaṁsā kāyasucarite …pe….",
  "an5.246:1.2_0": "Chaṭṭhaṁ.",
  "an5.247:0.1_0": "Aṅguttara Nikāya 5.247",
  "an5.247:0.2_0": "25. Duccaritavagga",
  "an5.247:0.3_0": "Dutiyavacīduccaritasutta",
  "an5.247:1.1_0": "“Pañcime, bhikkhave, ādīnavā vacīduccarite …pe… ānisaṁsā vacīsucarite …pe….",
  "an5.247:1.2_0": "Sattamaṁ.",
  "an5.248:0.1_0": "Aṅguttara Nikāya 5.248",
  "an5.248:0.2_0": "25. Duccaritavagga",
  "an5.248:0.3_0": "Dutiyamanoduccaritasutta",
  "an5.248:1.1_0": "“Pañcime, bhikkhave, ādīnavā manoduccarite …pe… ānisaṁsā manosucarite.",
  "an5.248:1.2_0": "Katame pañca?",
  "an5.248:1.3_0": "Attāpi attānaṁ na upavadati;",
  "an5.248:1.4_0": "anuvicca viññū pasaṁsanti;",
  "an5.248:1.5_0": "kalyāṇo kittisaddo abbhuggacchati;",
  "an5.248:1.6_0": "asaddhammā vuṭṭhāti;",
  "an5.248:1.7_0": "saddhamme patiṭṭhāti.",
  "an5.248:1.8_0": "Ime kho, bhikkhave, pañca ānisaṁsā manosucarite”ti.",
  "an5.248:1.9_0": "Aṭṭhamaṁ.",
  "an5.249:0.1_0": "Aṅguttara Nikāya 5.249",
  "an5.249:0.2_0": "25. Duccaritavagga",
  "an5.249:0.3_0": "Sivathikasutta",
  "an5.249:1.1_0": "“Pañcime, bhikkhave, ādīnavā sivathikāya.",
  "an5.249:1.2_0": "Katame pañca?",
  "an5.249:1.3_0": "Asuci, duggandhā, sappaṭibhayā, vāḷānaṁ amanussānaṁ āvāso, bahuno janassa ārodanā—",
  "an5.249:1.4_0": "ime kho, bhikkhave, pañca ādīnavā sivathikāya.",
  "an5.249:2.1_0": "Evamevaṁ kho, bhikkhave, pañcime ādīnavā sivathikūpame puggale.",
  "an5.249:2.2_0": "Katame pañca?",
  "an5.249:2.3_0": "Idha, bhikkhave, ekacco puggalo asucinā kāyakammena samannāgato hoti;",
  "an5.249:2.4_0": "asucinā vacīkammena samannāgato hoti;",
  "an5.249:2.5_0": "asucinā manokammena samannāgato hoti.",
  "an5.249:2.6_0": "Idamassa asucitāya vadāmi.",
  "an5.249:2.7_0": "Seyyathāpi sā, bhikkhave, sivathikā asuci;",
  "an5.249:2.8_0": "tathūpamāhaṁ, bhikkhave, imaṁ puggalaṁ vadāmi.",
  "an5.249:3.1_0": "Tassa asucinā kāyakammena samannāgatassa,",
  "an5.249:3.1_1": "asucinā vacīkammena samannāgatassa,",
  "an5.249:3.1_2": "asucinā manokammena samannāgatassa pāpako kittisaddo abbhuggacchati.",
  "an5.249:3.2_0": "Idamassa duggandhatāya vadāmi.",
  "an5.249:3.3_0": "Seyyathāpi sā, bhikkhave, sivathikā duggandhā;",
  "an5.249:3.4_0": "tathūpamāhaṁ, bhikkhave, imaṁ puggalaṁ vadāmi.",
  "an5.249:4.1_0": "Tamenaṁ asucinā kāyakammena samannāgataṁ,",
  "an5.249:4.1_1": "asucinā vacīkammena samannāgataṁ,",
  "an5.249:4.1_2": "asucinā manokammena samannāgataṁ pesalā sabrahmacārī ārakā parivajjanti.",
  "an5.249:4.2_0": "Idamassa sappaṭibhayasmiṁ vadāmi.",
  "an5.249:4.3_0": "Seyyathāpi sā, bhikkhave, sivathikā sappaṭibhayā;",
  "an5.249:4.4_0": "tathūpamāhaṁ, bhikkhave, imaṁ puggalaṁ vadāmi.",
  "an5.249:5.1_0": "So asucinā kāyakammena samannāgato,",
  "an5.249:5.1_1": "asucinā vacīkammena samannāgato,",
  "an5.249:5.1_2": "asucinā manokammena samannāgato sabhāgehi puggalehi saddhiṁ saṁvasati.",
  "an5.249:5.2_0": "Idamassa vāḷāvāsasmiṁ vadāmi.",
  "an5.249:5.3_0": "Seyyathāpi sā, bhikkhave, sivathikā vāḷānaṁ amanussānaṁ āvāso;",
  "an5.249:5.4_0": "tathūpamāhaṁ, bhikkhave, imaṁ puggalaṁ vadāmi.",
  "an5.249:6.1_0": "Tamenaṁ asucinā kāyakammena samannāgataṁ,",
  "an5.249:6.1_1": "asucinā vacīkammena samannāgataṁ,",
  "an5.249:6.1_2": "asucinā manokammena samannāgataṁ pesalā sabrahmacārī disvā khīyadhammaṁ āpajjanti:",
  "an5.249:6.2_0": "‘aho vata no dukkhaṁ ye mayaṁ evarūpehi puggalehi saddhiṁ saṁvasāmā’ti.",
  "an5.249:6.3_0": "Idamassa ārodanāya vadāmi.",
  "an5.249:6.4_0": "Seyyathāpi sā, bhikkhave, sivathikā bahuno janassa ārodanā;",
  "an5.249:6.5_0": "tathūpamāhaṁ, bhikkhave, imaṁ puggalaṁ vadāmi.",
  "an5.249:6.6_0": "Ime kho, bhikkhave, pañca ādīnavā sivathikūpame puggale”ti.",
  "an5.249:6.7_0": "Navamaṁ.",
  "an5.250:0.1_0": "Aṅguttara Nikāya 5.250",
  "an5.250:0.2_0": "25. Duccaritavagga",
  "an5.250:0.3_0": "Puggalappasādasutta",
  "an5.250:1.1_0": "“Pañcime, bhikkhave, ādīnavā puggalappasāde.",
  "an5.250:1.2_0": "Katame pañca?",
  "an5.250:1.3_0": "Yasmiṁ,",
  "an5.250:1.3_1": "bhikkhave,",
  "an5.250:1.3_2": "puggale puggalo abhippasanno hoti,",
  "an5.250:1.3_3": "so tathārūpaṁ āpattiṁ āpanno hoti yathārūpāya āpattiyā saṅgho ukkhipati.",
  "an5.250:1.4_0": "Tassa evaṁ hoti:",
  "an5.250:1.5_0": "‘yo kho myāyaṁ puggalo piyo manāpo so saṅghena ukkhitto’ti.",
  "an5.250:1.6_0": "Bhikkhūsu appasādabahulo hoti.",
  "an5.250:1.7_0": "Bhikkhūsu appasādabahulo samāno aññe bhikkhū na bhajati.",
  "an5.250:1.8_0": "Aññe bhikkhū abhajanto saddhammaṁ na suṇāti.",
  "an5.250:1.9_0": "Saddhammaṁ asuṇanto saddhammā parihāyati.",
  "an5.250:1.10_0": "Ayaṁ, bhikkhave, paṭhamo ādīnavo puggalappasāde.",
  "an5.250:2.1_0": "Puna caparaṁ,",
  "an5.250:2.1_1": "bhikkhave,",
  "an5.250:2.1_2": "yasmiṁ puggale puggalo abhippasanno hoti,",
  "an5.250:2.1_3": "so tathārūpaṁ āpattiṁ āpanno hoti yathārūpāya āpattiyā saṅgho ante nisīdāpeti.",
  "an5.250:2.2_0": "Tassa evaṁ hoti:",
  "an5.250:2.3_0": "‘yo kho myāyaṁ puggalo piyo manāpo so saṅghena ante nisīdāpito’ti.",
  "an5.250:2.4_0": "Bhikkhūsu appasādabahulo hoti.",
  "an5.250:2.5_0": "Bhikkhūsu appasādabahulo samāno aññe bhikkhū na bhajati.",
  "an5.250:2.6_0": "Aññe bhikkhū abhajanto saddhammaṁ na suṇāti.",
  "an5.250:2.7_0": "Saddhammaṁ asuṇanto saddhammā parihāyati.",
  "an5.250:2.8_0": "Ayaṁ, bhikkhave, dutiyo ādīnavo puggalappasāde.",
  "an5.250:3.1_0": "Puna caparaṁ,",
  "an5.250:3.1_1": "bhikkhave,",
  "an5.250:3.1_2": "yasmiṁ puggale puggalo abhippasanno hoti,",
  "an5.250:3.1_3": "so disāpakkanto hoti …pe…",
  "an5.250:3.1_4": "so vibbhanto hoti …pe…",
  "an5.250:3.1_5": "so kālaṅkato hoti.",
  "an5.250:3.2_0": "Tassa evaṁ hoti:",
  "an5.250:3.3_0": "‘yo kho myāyaṁ puggalo piyo manāpo so kālaṅkato’ti.",
  "an5.250:3.4_0": "Aññe bhikkhū na bhajati.",
  "an5.250:3.5_0": "Aññe bhikkhū abhajanto saddhammaṁ na suṇāti.",
  "an5.250:3.6_0": "Saddhammaṁ asuṇanto saddhammā parihāyati.",
  "an5.250:3.7_0": "Ayaṁ, bhikkhave, pañcamo ādīnavo puggalappasāde.",
  "an5.250:3.8_0": "Ime kho, bhikkhave, pañca ādīnavā puggalappasāde”ti.",
  "an5.250:3.9_0": "Dasamaṁ.",
  "an5.250:3.10_0": "Duccaritavaggo pañcamo.",
  "an5.250:4.0_0": "Tassuddānaṁ",
  "an5.250:4.1_0": "Duccaritaṁ kāyaduccaritaṁ,",
  "an5.250:4.2_0": "Vacīduccaritaṁ manoduccaritaṁ;",
  "an5.250:4.3_0": "Catūhi pare dve sivathikā,",
  "an5.250:4.4_0": "Puggalappasādena cāti.",
  "an5.250:4.5_0": "Pañcamo paṇṇāsako samatto.",
  "an5.251:0.1_0": "Aṅguttara Nikāya 5.251",
  "an5.251:0.2_0": "26. Upasampadāvagga",
  "an5.251:0.3_0": "Upasampādetabbasutta",
  "an5.251:1.1_0": "“Pañcahi, bhikkhave, dhammehi samannāgatena bhikkhunā upasampādetabbaṁ.",
  "an5.251:1.2_0": "Katamehi pañcahi?",
  "an5.251:1.3_0": "Idha, bhikkhave, bhikkhu asekhena sīlakkhandhena samannāgato hoti;",
  "an5.251:1.4_0": "asekhena samādhikkhandhena samannāgato hoti;",
  "an5.251:1.5_0": "asekhena paññākkhandhena samannāgato hoti;",
  "an5.251:1.6_0": "asekhena vimuttikkhandhena samannāgato hoti;",
  "an5.251:1.7_0": "asekhena vimuttiñāṇadassanakkhandhena samannāgato hoti.",
  "an5.251:1.8_0": "Imehi kho, bhikkhave, pañcahi dhammehi samannāgatena bhikkhunā upasampādetabban”ti.",
  "an5.251:1.9_0": "Paṭhamaṁ.",
  "an5.252:0.1_0": "Aṅguttara Nikāya 5.252",
  "an5.252:0.2_0": "26. Upasampadāvagga",
  "an5.252:0.3_0": "Nissayasutta",
  "an5.252:1.1_0": "“Pañcahi, bhikkhave, dhammehi samannāgatena bhikkhunā nissayo dātabbo.",
  "an5.252:1.2_0": "Katamehi pañcahi?",
  "an5.252:1.3_0": "Idha,",
  "an5.252:1.3_1": "bhikkhave,",
  "an5.252:1.3_2": "bhikkhu asekhena sīlakkhandhena samannāgato hoti …pe…",
  "an5.252:1.3_3": "asekhena vimuttiñāṇadassanakkhandhena samannāgato hoti.",
  "an5.252:1.4_0": "Imehi …pe… nissayo dātabbo”ti.",
  "an5.252:1.5_0": "Dutiyaṁ.",
  "an5.253:0.1_0": "Aṅguttara Nikāya 5.253",
  "an5.253:0.2_0": "26. Upasampadāvagga",
  "an5.253:0.3_0": "Sāmaṇerasutta",
  "an5.253:1.1_0": "“Pañcahi, bhikkhave, dhammehi samannāgatena bhikkhunā sāmaṇero upaṭṭhāpetabbo.",
  "an5.253:1.2_0": "Katamehi pañcahi?",
  "an5.253:1.3_0": "Idha,",
  "an5.253:1.3_1": "bhikkhave,",
  "an5.253:1.3_2": "bhikkhu asekhena sīlakkhandhena samannāgato hoti;",
  "an5.253:1.3_3": "asekhena samādhikkhandhena …",
  "an5.253:1.3_4": "asekhena paññākkhandhena …",
  "an5.253:1.3_5": "asekhena vimuttikkhandhena …",
  "an5.253:1.3_6": "asekhena vimuttiñāṇadassanakkhandhena samannāgato hoti.",
  "an5.253:1.4_0": "Imehi kho, bhikkhave, pañcahi dhammehi samannāgatena bhikkhunā sāmaṇero upaṭṭhāpetabbo”ti.",
  "an5.253:1.5_0": "Tatiyaṁ.",
  "an5.254:0.1_0": "Aṅguttara Nikāya 5.254",
  "an5.254:0.2_0": "26. Upasampadāvagga",
  "an5.254:0.3_0": "Pañcamacchariyasutta",
  "an5.254:1.1_0": "“Pañcimāni, bhikkhave, macchariyāni.",
  "an5.254:1.2_0": "Katamāni pañca?",
  "an5.254:1.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ—",
  "an5.254:1.4_0": "imāni kho, bhikkhave, pañca macchariyāni.",
  "an5.254:1.5_0": "Imesaṁ kho, bhikkhave, pañcannaṁ macchariyānaṁ etaṁ paṭikuṭṭhaṁ, yadidaṁ dhammamacchariyan”ti.",
  "an5.254:1.6_0": "Catutthaṁ.",
  "an5.255:0.1_0": "Aṅguttara Nikāya 5.255",
  "an5.255:0.2_0": "26. Upasampadāvagga",
  "an5.255:0.3_0": "Macchariyappahānasutta",
  "an5.255:1.1_0": "“Pañcannaṁ, bhikkhave, macchariyānaṁ pahānāya samucchedāya brahmacariyaṁ vussati.",
  "an5.255:1.2_0": "Katamesaṁ pañcannaṁ?",
  "an5.255:1.3_0": "Āvāsamacchariyassa pahānāya samucchedāya brahmacariyaṁ vussati;",
  "an5.255:1.4_0": "kulamacchariyassa …",
  "an5.255:1.4_1": "lābhamacchariyassa …",
  "an5.255:1.4_2": "vaṇṇamacchariyassa …",
  "an5.255:1.4_3": "dhammamacchariyassa pahānāya samucchedāya brahmacariyaṁ vussati.",
  "an5.255:1.5_0": "Imesaṁ kho, bhikkhave, pañcannaṁ macchariyānaṁ pahānāya samucchedāya brahmacariyaṁ vussatī”ti.",
  "an5.255:1.6_0": "Pañcamaṁ.",
  "an5.256:0.1_0": "Aṅguttara Nikāya 5.256",
  "an5.256:0.2_0": "26. Upasampadāvagga",
  "an5.256:0.3_0": "Paṭhamajhānasutta",
  "an5.256:1.1_0": "“Pañcime, bhikkhave, dhamme appahāya abhabbo paṭhamaṁ jhānaṁ upasampajja viharituṁ.",
  "an5.256:1.2_0": "Katame pañca?",
  "an5.256:1.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.",
  "an5.256:1.4_0": "Ime kho, bhikkhave, pañca dhamme appahāya abhabbo paṭhamaṁ jhānaṁ upasampajja viharituṁ.",
  "an5.256:2.1_0": "Pañcime, bhikkhave, dhamme pahāya bhabbo paṭhamaṁ jhānaṁ upasampajja viharituṁ.",
  "an5.256:2.2_0": "Katame pañca?",
  "an5.256:2.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.",
  "an5.256:2.4_0": "Ime kho, bhikkhave, pañca dhamme pahāya bhabbo paṭhamaṁ jhānaṁ upasampajja viharitun”ti.",
  "an5.256:2.5_0": "Chaṭṭhaṁ.",
  "an5.257-263:0.1_0": "Aṅguttara Nikāya 5.257–263",
  "an5.257-263:0.2_0": "26. Upasampadāvagga",
  "an5.257-263:0.3_0": "Dutiyajhānasuttādisattaka",
  "an5.257-263:1.1_0": "“Pañcime,",
  "an5.257-263:1.1_1": "bhikkhave,",
  "an5.257-263:1.1_2": "dhamme appahāya abhabbo dutiyaṁ jhānaṁ …pe…",
  "an5.257-263:1.1_3": "abhabbo tatiyaṁ jhānaṁ …",
  "an5.257-263:1.1_4": "abhabbo catutthaṁ jhānaṁ …",
  "an5.257-263:1.1_5": "abhabbo sotāpattiphalaṁ …",
  "an5.257-263:1.1_6": "abhabbo sakadāgāmiphalaṁ …",
  "an5.257-263:1.1_7": "abhabbo anāgāmiphalaṁ …",
  "an5.257-263:1.1_8": "abhabbo arahattaṁ sacchikātuṁ.",
  "an5.257-263:1.2_0": "Katame pañca?",
  "an5.257-263:1.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.",
  "an5.257-263:1.4_0": "Ime kho, bhikkhave, pañca dhamme appahāya abhabbo arahattaṁ sacchikātuṁ.",
  "an5.257-263:2.1_0": "Pañcime,",
  "an5.257-263:2.1_1": "bhikkhave,",
  "an5.257-263:2.1_2": "dhamme pahāya bhabbo dutiyaṁ jhānaṁ …pe…",
  "an5.257-263:2.1_3": "bhabbo tatiyaṁ jhānaṁ …",
  "an5.257-263:2.1_4": "bhabbo catutthaṁ jhānaṁ …",
  "an5.257-263:2.1_5": "bhabbo sotāpattiphalaṁ …",
  "an5.257-263:2.1_6": "bhabbo sakadāgāmiphalaṁ …",
  "an5.257-263:2.1_7": "bhabbo anāgāmiphalaṁ …",
  "an5.257-263:2.1_8": "bhabbo arahattaṁ sacchikātuṁ.",
  "an5.257-263:2.2_0": "Katame pañca?",
  "an5.257-263:2.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, dhammamacchariyaṁ.",
  "an5.257-263:2.4_0": "Ime kho, bhikkhave, pañca dhamme pahāya bhabbo arahattaṁ sacchikātun”ti.",
  "an5.257-263:2.5_0": "Terasamaṁ.",
  "an5.264:0.1_0": "Aṅguttara Nikāya 5.264",
  "an5.264:0.2_0": "26. Upasampadāvagga",
  "an5.264:0.3_0": "Aparapaṭhamajhānasutta",
  "an5.264:1.1_0": "“Pañcime, bhikkhave, dhamme appahāya abhabbo paṭhamaṁ jhānaṁ upasampajja viharituṁ.",
  "an5.264:1.2_0": "Katame pañca?",
  "an5.264:1.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.",
  "an5.264:1.4_0": "Ime kho, bhikkhave, pañca dhamme appahāya abhabbo paṭhamaṁ jhānaṁ upasampajja viharituṁ.",
  "an5.264:2.1_0": "Pañcime, bhikkhave, dhamme pahāya bhabbo paṭhamaṁ jhānaṁ upasampajja viharituṁ.",
  "an5.264:2.2_0": "Katame pañca?",
  "an5.264:2.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.",
  "an5.264:2.4_0": "Ime kho, bhikkhave, pañca dhamme pahāya bhabbo paṭhamaṁ jhānaṁ upasampajja viharitun”ti.",
  "an5.264:2.5_0": "Cuddasamaṁ.",
  "an5.265-271:0.1_0": "Aṅguttara Nikāya 5.265–271",
  "an5.265-271:0.2_0": "26. Upasampadāvagga",
  "an5.265-271:0.3_0": "Aparadutiyajhānasuttādi",
  "an5.265-271:1.1_0": "“Pañcime,",
  "an5.265-271:1.1_1": "bhikkhave,",
  "an5.265-271:1.1_2": "dhamme appahāya abhabbo dutiyaṁ jhānaṁ …",
  "an5.265-271:1.1_3": "tatiyaṁ jhānaṁ …",
  "an5.265-271:1.1_4": "catutthaṁ jhānaṁ …",
  "an5.265-271:1.1_5": "sotāpattiphalaṁ …",
  "an5.265-271:1.1_6": "sakadāgāmiphalaṁ …",
  "an5.265-271:1.1_7": "anāgāmiphalaṁ …",
  "an5.265-271:1.1_8": "arahattaṁ sacchikātuṁ.",
  "an5.265-271:1.2_0": "Katame pañca?",
  "an5.265-271:1.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.",
  "an5.265-271:1.4_0": "Ime kho, bhikkhave, pañca dhamme appahāya abhabbo arahattaṁ sacchikātuṁ.",
  "an5.265-271:2.1_0": "Pañcime,",
  "an5.265-271:2.1_1": "bhikkhave,",
  "an5.265-271:2.1_2": "dhamme pahāya bhabbo dutiyaṁ jhānaṁ …",
  "an5.265-271:2.1_3": "tatiyaṁ jhānaṁ …",
  "an5.265-271:2.1_4": "catutthaṁ jhānaṁ …",
  "an5.265-271:2.1_5": "sotāpattiphalaṁ …",
  "an5.265-271:2.1_6": "sakadāgāmiphalaṁ …",
  "an5.265-271:2.1_7": "anāgāmiphalaṁ …",
  "an5.265-271:2.1_8": "arahattaṁ sacchikātuṁ.",
  "an5.265-271:2.2_0": "Katame pañca?",
  "an5.265-271:2.3_0": "Āvāsamacchariyaṁ, kulamacchariyaṁ, lābhamacchariyaṁ, vaṇṇamacchariyaṁ, akataññutaṁ akataveditaṁ.",
  "an5.265-271:2.4_0": "Ime kho, bhikkhave, pañca dhamme pahāya bhabbo arahattaṁ sacchikātun”ti.",
  "an5.265-271:2.5_0": "Ekavīsatimaṁ.",
  "an5.265-271:2.6_0": "Upasampadāvaggo chaṭṭho.",
  "an5.272:0.1_0": "Aṅguttara Nikāya 5.272",
  "an5.272:0.2_0": "27. Sammutipeyyāla",
  "an5.272:0.3_0": "Bhattuddesakasutta",
  "an5.272:1.1_0": "“Pañcahi, bhikkhave, dhammehi samannāgato bhattuddesako na sammannitabbo.",
  "an5.272:1.2_0": "Katamehi pañcahi?",
  "an5.272:1.3_0": "Chandāgatiṁ gacchati,",
  "an5.272:1.3_1": "dosāgatiṁ gacchati,",
  "an5.272:1.3_2": "mohāgatiṁ gacchati,",
  "an5.272:1.3_3": "bhayāgatiṁ gacchati,",
  "an5.272:1.3_4": "uddiṭṭhānuddiṭṭhaṁ na jānāti.",
  "an5.272:1.4_0": "Imehi kho, bhikkhave, pañcahi dhammehi samannāgato bhattuddesako na sammannitabbo.",
  "an5.272:2.1_0": "Pañcahi, bhikkhave, dhammehi samannāgato bhattuddesako sammannitabbo.",
  "an5.272:2.2_0": "Katamehi pañcahi?",
  "an5.272:2.3_0": "Na chandāgatiṁ gacchati,",
  "an5.272:2.3_1": "na dosāgatiṁ gacchati,",
  "an5.272:2.3_2": "na mohāgatiṁ gacchati,",
  "an5.272:2.3_3": "na bhayāgatiṁ gacchati,",
  "an5.272:2.3_4": "uddiṭṭhānuddiṭṭhaṁ jānāti.",
  "an5.272:2.4_0": "Imehi kho, bhikkhave, pañcahi dhammehi samannāgato bhattuddesako sammannitabboti.",
  "an5.272:3.1_0": "Pañcahi,",
  "an5.272:3.1_1": "bhikkhave,",
  "an5.272:3.1_2": "dhammehi samannāgato bhattuddesako sammato na pesetabbo …pe…",
  "an5.272:3.1_3": "sammato pesetabbo …",
  "an5.272:3.1_4": "bālo veditabbo …",
  "an5.272:3.1_5": "paṇḍito veditabbo …",
  "an5.272:3.1_6": "khataṁ upahataṁ attānaṁ pariharati …",
  "an5.272:3.1_7": "akkhataṁ anupahataṁ attānaṁ pariharati …",
  "an5.272:3.1_8": "yathābhataṁ nikkhitto evaṁ niraye …",
  "an5.272:3.1_9": "yathābhataṁ nikkhitto evaṁ sagge.",
  "an5.272:3.2_0": "Katamehi pañcahi?",
  "an5.272:3.3_0": "Na chandāgatiṁ gacchati,",
  "an5.272:3.3_1": "na dosāgatiṁ gacchati,",
  "an5.272:3.3_2": "na mohāgatiṁ gacchati,",
  "an5.272:3.3_3": "na bhayāgatiṁ gacchati,",
  "an5.272:3.3_4": "uddiṭṭhānuddiṭṭhaṁ jānāti.",
  "an5.272:3.4_0": "Imehi kho,",
  "an5.272:3.4_1": "bhikkhave,",
  "an5.272:3.4_2": "pañcahi dhammehi samannāgato bhattuddesako yathābhataṁ nikkhitto evaṁ sagge”ti.",
  "an5.272:3.5_0": "Paṭhamaṁ.",
  "an5.273-285:0.1_0": "Aṅguttara Nikāya 5.273–285",
  "an5.273-285:0.2_0": "27. Sammutipeyyāla",
  "an5.273-285:0.3_0": "Senāsanapaññāpakasuttādi",
  "an5.273-285:1.1_0": "“Pañcahi,",
  "an5.273-285:1.1_1": "bhikkhave,",
  "an5.273-285:1.1_2": "dhammehi samannāgato senāsanapaññāpako na sammannitabbo …pe…",
  "an5.273-285:1.1_3": "paññattāpaññattaṁ na jānāti …pe…",
  "an5.273-285:1.1_4": "senāsanapaññāpako sammannitabbo …pe…",
  "an5.273-285:1.1_5": "paññattāpaññattaṁ jānāti …pe….",
  "an5.273-285:2.1_0": "Senāsanagāhāpako na sammannitabbo …pe…",
  "an5.273-285:2.1_1": "gahitāgahitaṁ na jānāti …pe…",
  "an5.273-285:2.1_2": "senāsanagāhāpako sammannitabbo …pe…",
  "an5.273-285:2.1_3": "gahitāgahitaṁ jānāti …pe….",
  "an5.273-285:3.1_0": "Bhaṇḍāgāriko na sammannitabbo …pe…",
  "an5.273-285:3.1_1": "guttāguttaṁ na jānāti …",
  "an5.273-285:3.1_2": "bhaṇḍāgāriko sammannitabbo …pe…",
  "an5.273-285:3.1_3": "guttāguttaṁ jānāti ….",
  "an5.273-285:4.1_0": "Cīvarapaṭiggāhako na sammannitabbo …pe…",
  "an5.273-285:4.1_1": "gahitāgahitaṁ na jānāti …",
  "an5.273-285:4.1_2": "cīvarapaṭiggāhako sammannitabbo …pe…",
  "an5.273-285:4.1_3": "gahitāgahitaṁ jānāti ….",
  "an5.273-285:5.1_0": "Cīvarabhājako na sammannitabbo …pe…",
  "an5.273-285:5.1_1": "bhājitābhājitaṁ na jānāti …",
  "an5.273-285:5.1_2": "cīvarabhājako sammannitabbo …pe…",
  "an5.273-285:5.1_3": "bhājitābhājitaṁ jānāti ….",
  "an5.273-285:6.1_0": "Yāgubhājako na sammannitabbo …pe… yāgubhājako sammannitabbo …pe….",
  "an5.273-285:7.1_0": "Phalabhājako na sammannitabbo …pe… phalabhājako sammannitabbo …pe….",
  "an5.273-285:8.1_0": "Khajjakabhājako na sammannitabbo …pe…",
  "an5.273-285:8.1_1": "bhājitābhājitaṁ na jānāti …",
  "an5.273-285:8.1_2": "khajjakabhājako sammannitabbo …pe…",
  "an5.273-285:8.1_3": "bhājitābhājitaṁ jānāti ….",
  "an5.273-285:9.1_0": "Appamattakavissajjako na sammannitabbo …pe…",
  "an5.273-285:9.1_1": "vissajjitāvissajjitaṁ na jānāti …",
  "an5.273-285:9.1_2": "appamattakavissajjako sammannitabbo …pe…",
  "an5.273-285:9.1_3": "vissajjitāvissajjitaṁ jānāti ….",
  "an5.273-285:10.1_0": "Sāṭiyaggāhāpako na sammannitabbo …pe…",
  "an5.273-285:10.1_1": "gahitāgahitaṁ na jānāti …",
  "an5.273-285:10.1_2": "sāṭiyaggāhāpako sammannitabbo …pe…",
  "an5.273-285:10.1_3": "gahitāgahitaṁ jānāti ….",
  "an5.273-285:11.1_0": "Pattaggāhāpako na sammannitabbo …pe…",
  "an5.273-285:11.1_1": "gahitāgahitaṁ na jānāti …",
  "an5.273-285:11.1_2": "pattaggāhāpako sammannitabbo …pe…",
  "an5.273-285:11.1_3": "gahitāgahitaṁ jānāti ….",
  "an5.273-285:12.1_0": "Ārāmikapesako na sammannitabbo …pe… ārāmikapesako sammannitabbo …pe….",
  "an5.273-285:13.1_0": "Sāmaṇerapesako na sammannitabbo …pe… sāmaṇerapesako sammannitabbo …pe….",
  "an5.273-285:13.2_0": "Sammato na pesetabbo …pe… sammato pesetabbo …pe….",
  "an5.273-285:14.1_0": "Sāmaṇerapesako bālo veditabbo …pe…",
  "an5.273-285:14.1_1": "paṇḍito veditabbo …",
  "an5.273-285:14.1_2": "khataṁ upahataṁ attānaṁ pariharati …",
  "an5.273-285:14.1_3": "akkhataṁ anupahataṁ attānaṁ pariharati …",
  "an5.273-285:14.1_4": "yathābhataṁ nikkhitto evaṁ niraye …",
  "an5.273-285:14.1_5": "yathābhataṁ nikkhitto evaṁ sagge.",
  "an5.273-285:14.2_0": "Katamehi pañcahi?",
  "an5.273-285:14.3_0": "Na chandāgatiṁ gacchati,",
  "an5.273-285:14.3_1": "na dosāgatiṁ gacchati,",
  "an5.273-285:14.3_2": "na mohāgatiṁ gacchati,",
  "an5.273-285:14.3_3": "na bhayāgatiṁ gacchati,",
  "an5.273-285:14.3_4": "pesitāpesitaṁ jānāti.",
  "an5.273-285:14.4_0": "Imehi kho,",
  "an5.273-285:14.4_1": "bhikkhave,",
  "an5.273-285:14.4_2": "pañcahi dhammehi samannāgato sāmaṇerapesako yathābhataṁ nikkhitto evaṁ sagge”ti.",
  "an5.273-285:14.5_0": "Cuddasamaṁ.",
  "an5.273-285:14.6_0": "Sammutipeyyālaṁ niṭṭhitaṁ.",
  "an5.286:0.1_0": "Aṅguttara Nikāya 5.286",
  "an5.286:0.2_0": "28. Sikkhāpadapeyyāla",
  "an5.286:0.3_0": "Bhikkhusutta",
  "an5.286:1.1_0": "“Pañcahi, bhikkhave, dhammehi samannāgato bhikkhu yathābhataṁ nikkhitto evaṁ niraye.",
  "an5.286:1.2_0": "Katamehi pañcahi?",
  "an5.286:1.3_0": "Pāṇātipātī hoti, adinnādāyī hoti, abrahmacārī hoti, musāvādī hoti, surāmerayamajjapamādaṭṭhāyī hoti.",
  "an5.286:1.4_0": "Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ niraye.",
  "an5.286:2.1_0": "Pañcahi, bhikkhave, dhammehi samannāgato bhikkhu yathābhataṁ nikkhitto evaṁ sagge.",
  "an5.286:2.2_0": "Katamehi pañcahi?",
  "an5.286:2.3_0": "Pāṇātipātā paṭivirato hoti,",
  "an5.286:2.3_1": "adinnādānā paṭivirato hoti,",
  "an5.286:2.3_2": "abrahmacariyā paṭivirato hoti,",
  "an5.286:2.3_3": "musāvādā paṭivirato hoti,",
  "an5.286:2.3_4": "surāmerayamajjapamādaṭṭhānā paṭivirato hoti.",
  "an5.286:2.4_0": "Imehi kho, bhikkhave, pañcahi dhammehi samannāgato bhikkhu yathābhataṁ nikkhitto evaṁ sagge”ti.",
  "an5.286:2.5_0": "Paṭhamaṁ.",
  "an5.287-292:0.1_0": "Aṅguttara Nikāya 5.287–292",
  "an5.287-292:0.2_0": "28. Sikkhāpadapeyyāla",
  "an5.287-292:0.3_0": "Bhikkhunīsuttādi",
  "an5.287-292:1.1_0": "“Pañcahi,",
  "an5.287-292:1.1_1": "bhikkhave,",
  "an5.287-292:1.1_2": "dhammehi samannāgatā bhikkhunī …pe…",
  "an5.287-292:1.1_3": "sikkhamānā …",
  "an5.287-292:1.1_4": "sāmaṇero …",
  "an5.287-292:1.1_5": "sāmaṇerī … upāsako …",
  "an5.287-292:1.1_6": "upāsikā yathābhataṁ nikkhittā evaṁ niraye.",
  "an5.287-292:1.2_0": "Katamehi pañcahi?",
  "an5.287-292:1.3_0": "Pāṇātipātinī hoti,",
  "an5.287-292:1.3_1": "adinnādāyinī hoti,",
  "an5.287-292:1.3_2": "kāmesumicchācārinī hoti,",
  "an5.287-292:1.3_3": "musāvādinī hoti,",
  "an5.287-292:1.3_4": "surāmerayamajjapamādaṭṭhāyinī hoti.",
  "an5.287-292:1.4_0": "Imehi kho, bhikkhave, pañcahi dhammehi samannāgatā upāsikā yathābhataṁ nikkhittā evaṁ niraye.",
  "an5.287-292:2.1_0": "Pañcahi, bhikkhave, dhammehi samannāgatā upāsikā yathābhataṁ nikkhittā evaṁ sagge.",
  "an5.287-292:2.2_0": "Katamehi pañcahi?",
  "an5.287-292:2.3_0": "Pāṇātipātā paṭiviratā hoti,",
  "an5.287-292:2.3_1": "adinnādānā paṭiviratā hoti,",
  "an5.287-292:2.3_2": "kāmesumicchācārā paṭiviratā hoti,",
  "an5.287-292:2.3_3": "musāvādā paṭiviratā hoti,",
  "an5.287-292:2.3_4": "surāmerayamajjapamādaṭṭhānā paṭiviratā hoti.",
  "an5.287-292:2.4_0": "Imehi kho, bhikkhave, pañcahi dhammehi samannāgatā upāsikā yathābhataṁ nikkhittā evaṁ sagge”ti.",
  "an5.287-292:2.5_0": "Sattamaṁ.",
  "an5.293:0.1_0": "Aṅguttara Nikāya 5.293",
  "an5.293:0.2_0": "28. Sikkhāpadapeyyāla",
  "an5.293:0.3_0": "Ājīvakasutta",
  "an5.293:1.1_0": "“Pañcahi, bhikkhave, dhammehi samannāgato ājīvako yathābhataṁ nikkhitto evaṁ niraye.",
  "an5.293:1.2_0": "Katamehi pañcahi?",
  "an5.293:1.3_0": "Pāṇātipātī hoti, adinnādāyī hoti, abrahmacārī hoti, musāvādī hoti, surāmerayamajjapamādaṭṭhāyī hoti.",
  "an5.293:1.4_0": "Imehi kho, bhikkhave, pañcahi dhammehi samannāgato ājīvako yathābhataṁ nikkhitto evaṁ niraye”ti.",
  "an5.293:1.5_0": "Aṭṭhamaṁ.",
  "an5.294-302:0.1_0": "Aṅguttara Nikāya 5.294–302",
  "an5.294-302:0.2_0": "28. Sikkhāpadapeyyāla",
  "an5.294-302:0.3_0": "Nigaṇṭhasuttādi",
  "an5.294-302:1.1_0": "“Pañcahi,",
  "an5.294-302:1.1_1": "bhikkhave,",
  "an5.294-302:1.1_2": "dhammehi samannāgato nigaṇṭho …",
  "an5.294-302:1.1_3": "muṇḍasāvako …",
  "an5.294-302:1.1_4": "jaṭilako …",
  "an5.294-302:1.1_5": "paribbājako …",
  "an5.294-302:1.1_6": "māgaṇḍiko …",
  "an5.294-302:1.1_7": "tedaṇḍiko …",
  "an5.294-302:1.1_8": "āruddhako …",
  "an5.294-302:1.1_9": "gotamako …",
  "an5.294-302:1.1_10": "devadhammiko yathābhataṁ nikkhitto evaṁ niraye.",
  "an5.294-302:1.2_0": "Katamehi pañcahi?",
  "an5.294-302:1.3_0": "Pāṇātipātī hoti, adinnādāyī hoti …pe… surāmerayamajjapamādaṭṭhāyī hoti.",
  "an5.294-302:1.4_0": "Imehi kho,",
  "an5.294-302:1.4_1": "bhikkhave,",
  "an5.294-302:1.4_2": "pañcahi dhammehi samannāgato devadhammiko yathābhataṁ nikkhitto evaṁ niraye”ti.",
  "an5.294-302:1.5_0": "Sattarasamaṁ.",
  "an5.294-302:1.6_0": "Sikkhāpadapeyyālaṁ niṭṭhitaṁ.",
  "an5.303:0.1_0": "Aṅguttara Nikāya 5",
  "an5.303:0.2_0": "29. Rāgapeyyāla",
  "an5.303:0.3_0": "~",
  "an5.303:1.1_0": "“Rāgassa, bhikkhave, abhiññāya pañca dhammā bhāvetabbā.",
  "an5.303:1.2_0": "Katame pañca?",
  "an5.303:1.3_0": "Asubhasaññā, maraṇasaññā, ādīnavasaññā, āhāre paṭikūlasaññā, sabbaloke anabhiratasaññā—",
  "an5.303:1.4_0": "rāgassa, bhikkhave, abhiññāya ime pañca dhammā bhāvetabbā”ti.",
  "an5.304:0.1_0": "Aṅguttara Nikāya 5",
  "an5.304:0.2_0": "29. Rāgapeyyāla",
  "an5.304:0.3_0": "~",
  "an5.304:1.1_0": "“Rāgassa, bhikkhave, abhiññāya pañca dhammā bhāvetabbā.",
  "an5.304:1.2_0": "Katame pañca?",
  "an5.304:1.3_0": "Aniccasaññā, anattasaññā, maraṇasaññā, āhāre paṭikūlasaññā, sabbaloke anabhiratasaññā—",
  "an5.304:1.4_0": "rāgassa, bhikkhave, abhiññāya ime pañca dhammā bhāvetabbā”ti.",
  "an5.305:0.1_0": "Aṅguttara Nikāya 5",
  "an5.305:0.2_0": "29. Rāgapeyyāla",
  "an5.305:0.3_0": "~",
  "an5.305:1.1_0": "“Rāgassa, bhikkhave, abhiññāya pañca dhammā bhāvetabbā.",
  "an5.305:1.2_0": "Katame pañca?",
  "an5.305:1.3_0": "Aniccasaññā, anicce dukkhasaññā, dukkhe anattasaññā, pahānasaññā, virāgasaññā—",
  "an5.305:1.4_0": "rāgassa, bhikkhave, abhiññāya ime pañca dhammā bhāvetabbā”ti.",
  "an5.306:0.1_0": "Aṅguttara Nikāya 5",
  "an5.306:0.2_0": "29. Rāgapeyyāla",
  "an5.306:0.3_0": "~",
  "an5.306:1.1_0": "“Rāgassa, bhikkhave, abhiññāya pañca dhammā bhāvetabbā.",
  "an5.306:1.2_0": "Katame pañca?",
  "an5.306:1.3_0": "Saddhindriyaṁ, vīriyindriyaṁ, satindriyaṁ, samādhindriyaṁ, paññindriyaṁ—",
  "an5.306:1.4_0": "rāgassa, bhikkhave, abhiññāya ime pañca dhammā bhāvetabbā”ti.",
  "an5.307:0.1_0": "Aṅguttara Nikāya 5",
  "an5.307:0.2_0": "29. Rāgapeyyāla",
  "an5.307:0.3_0": "~",
  "an5.307:1.1_0": "“Rāgassa, bhikkhave, abhiññāya pañca dhammā bhāvetabbā.",
  "an5.307:1.2_0": "Katame pañca?",
  "an5.307:1.3_0": "Saddhābalaṁ, vīriyabalaṁ, satibalaṁ, samādhibalaṁ, paññābalaṁ—",
  "an5.307:1.4_0": "rāgassa, bhikkhave, abhiññāya ime pañca dhammā bhāvetabbā”ti.",
  "an5.308-1152:0.1_0": "Aṅguttara Nikāya 5",
  "an5.308-1152:0.2_0": "29. Rāgapeyyāla",
  "an5.308-1152:0.3_0": "~",
  "an5.308-1152:1.1_0": "“Rāgassa,",
  "an5.308-1152:1.1_1": "bhikkhave,",
  "an5.308-1152:1.1_2": "pariññāya …",
  "an5.308-1152:1.1_3": "parikkhayāya …",
  "an5.308-1152:1.1_4": "pahānāya … khayāya … vayāya …",
  "an5.308-1152:1.1_5": "virāgāya …",
  "an5.308-1152:1.1_6": "nirodhāya … cāgāya …",
  "an5.308-1152:1.1_7": "paṭinissaggāya pañca dhammā bhāvetabbā.",
  "an5.308-1152:1.2_0": "Dosassa … mohassa …",
  "an5.308-1152:1.2_1": "kodhassa …",
  "an5.308-1152:1.2_2": "upanāhassa …",
  "an5.308-1152:1.2_3": "makkhassa …",
  "an5.308-1152:1.2_4": "paḷāsassa … issāya …",
  "an5.308-1152:1.2_5": "macchariyassa … māyāya …",
  "an5.308-1152:1.2_6": "sāṭheyyassa …",
  "an5.308-1152:1.2_7": "thambhassa …",
  "an5.308-1152:1.2_8": "sārambhassa … mānassa …",
  "an5.308-1152:1.2_9": "atimānassa … madassa …",
  "an5.308-1152:1.2_10": "pamādassa abhiññāya …",
  "an5.308-1152:1.2_11": "pariññāya …",
  "an5.308-1152:1.2_12": "parikkhayāya …",
  "an5.308-1152:1.2_13": "pahānāya … khayāya … vayāya …",
  "an5.308-1152:1.2_14": "virāgāya …",
  "an5.308-1152:1.2_15": "nirodhāya … cāgāya …",
  "an5.308-1152:1.2_16": "paṭinissaggāya pañca dhammā bhāvetabbā.",
  "an5.308-1152:2.1_0": "Katame pañca?",
  "an5.308-1152:2.2_0": "Saddhābalaṁ, vīriyabalaṁ, satibalaṁ, samādhibalaṁ, paññābalaṁ—",
  "an5.308-1152:2.3_0": "pamādassa, bhikkhave, paṭinissaggāya ime pañca dhammā bhāvetabbā”ti.",
  "an5.308-1152:2.4_0": "Rāgapeyyālaṁ niṭṭhitaṁ.",
  "an5.308-1152:3.0_0": "Tassuddānaṁ",
  "an5.308-1152:3.1_0": "Abhiññāya pariññāya parikkhayāya,",
  "an5.308-1152:3.2_0": "Pahānāya khayāya vayena ca;",
  "an5.308-1152:3.3_0": "Virāganirodhā cāgañca,",
  "an5.308-1152:3.4_0": "Paṭinissaggo ime dasāti.",
  "an5.308-1152:3.5_0": "Pañcakanipāto niṭṭhito.",
  "an5.308-1152:4.0_0": "Tatridaṁ vagguddānaṁ",
  "an5.308-1152:4.1_0": "Sekhabalaṁ balañceva,",
  "an5.308-1152:4.2_0": "Pañcaṅgikañca sumanaṁ;",
  "an5.308-1152:4.3_0": "Muṇḍanīvaraṇañca saññañca,",
  "an5.308-1152:4.4_0": "Yodhājīvañca aṭṭhamaṁ;",
  "an5.308-1152:4.5_0": "Theraṁ kakudhaphāsuñca,",
  "an5.308-1152:4.6_0": "Andhakavindadvādasaṁ;",
  "an5.308-1152:4.7_0": "Gilānarājatikaṇḍaṁ,",
  "an5.308-1152:4.8_0": "Saddhammāghātupāsakaṁ;",
  "an5.308-1152:4.9_0": "Araññabrāhmaṇañceva,",
  "an5.308-1152:4.10_0": "Kimilakkosakaṁ tathā;",
  "an5.308-1152:4.11_0": "Dīghācārāvāsikañca,",
  "an5.308-1152:4.12_0": "Duccaritūpasampadanti.",
  "an5.308-1152:4.13_0": "Pañcakanipātapāḷi niṭṭhitā."
}