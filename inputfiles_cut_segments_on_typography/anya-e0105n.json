{
  "anya-e0105n:0_0": "Namo tassa bhagavato arahato sammāsambuddhassa.",
  "anya-e0105n:1_0": "Visuddhimagga nidānakathā",
  "anya-e0105n:2_0": "Visuddhimaggo nāmāyaṃ gantho piṭakattayasārabhūto sakalaloke paṭipattidīpakaganthānaṃ aggo hoti seṭṭho",
  "anya-e0105n:2_1": "pamukho pāmokkho uttamo pavaro cāti viññūhi pasattho.",
  "anya-e0105n:2_2": "Tattha hi saṅgītittayārūḷhassa tepiṭakabuddhavacanassa atthaṃ saṃkhipitvā sikkhattayasaṅgahitaṃ brahmacariyaṃ paripuṇṇaṃ pakāsitaṃ suvisadañca.",
  "anya-e0105n:2_3": "Evaṃ pasatthassetassa visuddhimaggassa nidānakathāyapi bhavitabbameva.",
  "anya-e0105n:2_4": "Tasmādāni tampakāsanatthamidaṃ pañhakammaṃ vuccati –",
  "anya-e0105n:3_0": "“So panesa visuddhimaggo kena kato,",
  "anya-e0105n:3_1": "kadā kato,",
  "anya-e0105n:3_2": "kattha kato,",
  "anya-e0105n:3_3": "kasmā kato,",
  "anya-e0105n:3_4": "kimatthaṃ kato,",
  "anya-e0105n:3_5": "kiṃ nissāya kato,",
  "anya-e0105n:3_6": "kena pakārena kato,",
  "anya-e0105n:3_7": "kissa sakalaloke patthaṭo”ti.",
  "anya-e0105n:4_0": "Tattha kena katoti ācariyabuddhaghosattheravarena tepiṭakasaṅgahaṭṭhakathākārena kato.",
  "anya-e0105n:5_0": "Kadā katoti amhākaṃ bhagavato sammāsambuddhassa sakalalokanāthassa parinibbutikālato pacchā dasame vassasatake (973 -",
  "anya-e0105n:5_1": "buddhavasse) kato.",
  "anya-e0105n:6_0": "Kattha katoti sīhaḷadīpe anurādhapure mahāvihāre kato.",
  "anya-e0105n:7_0": "Kasmā katoti visuddhikāmānaṃ sādhujanānaṃ tadadhigamupāyaṃ sammāpaṭipattinayaṃ ñāpetukāmatāsaṅkhātena attano ajjhāsayena sañcoditattā,",
  "anya-e0105n:7_1": "saṅghapālattherena ca ajjhesitattā kato.",
  "anya-e0105n:8_0": "Ettha pana ṭhatvā ācariyabuddhaghosattherassa uppatti kathetabbā,",
  "anya-e0105n:8_1": "sā ca mahāvaṃse (cūḷavaṃsotipi voharite dutiyabhāge) sattatiṃsamaparicchede pannarasādhikadvisatagāthāto (37,",
  "anya-e0105n:8_2": "215) paṭṭhāya bāttiṃsāya gāthāhi pakāsitāyeva. Kathaṃ? –",
  "anya-e0105n:9_0": "Mahāvaṃsa-buddhaghosakathā",
  "anya-e0105n:10_0": "215.",
  "anya-e0105n:11_0": "Bodhimaṇḍasamīpamhi, jāto brāhmaṇamāṇavo;",
  "anya-e0105n:12_0": "Vijjā-sippa-kalā-vedī, tīsu vedesu pāragū.",
  "anya-e0105n:13_0": "216.",
  "anya-e0105n:14_0": "Sammā viññātasamayo, sabbavādavisārado;",
  "anya-e0105n:15_0": "Vādatthī jambudīpamhi, āhiṇḍanto pavādiko.",
  "anya-e0105n:16_0": "217.",
  "anya-e0105n:17_0": "Vihārameka’māgamma, rattiṃ pātañjalīmataṃ;",
  "anya-e0105n:18_0": "Parivatteti sampuṇṇa-padaṃ suparimaṇḍalaṃ.",
  "anya-e0105n:19_0": "218.",
  "anya-e0105n:20_0": "Tattheko revato nāma, mahāthero vijāniya;",
  "anya-e0105n:21_0": "“Mahāpañño ayaṃ satto, dametuṃ vaṭṭatī”ti, so.",
  "anya-e0105n:22_0": "219.",
  "anya-e0105n:23_0": "“Ko nu gadrabharāvena, viravanto”ti abravi;",
  "anya-e0105n:24_0": "“Gadrabhānaṃ rave atthaṃ, kiṃ jānāsī”ti āha taṃ.",
  "anya-e0105n:25_0": "220.",
  "anya-e0105n:26_0": "“Ahaṃ jāne”ti vutto so, otāresi sakaṃ mataṃ;",
  "anya-e0105n:27_0": "Puṭṭhaṃ puṭṭhaṃ viyākāsi, viraddhampi ca dassayi.",
  "anya-e0105n:28_0": "221.",
  "anya-e0105n:29_0": "“Tena hi tvaṃ sakaṃ vāda-motārehī”ti codito;",
  "anya-e0105n:30_0": "Pāḷi’māhā’bhidhammassa, attha’massa na so’dhigā.",
  "anya-e0105n:31_0": "222.",
  "anya-e0105n:32_0": "Āha“kasse’sa manto”ti,“buddhamanto”ti so’bravi;",
  "anya-e0105n:33_0": "“Dehi metaṃ”ti vutte hi, “gaṇha pabbajja taṃ”iti.",
  "anya-e0105n:34_0": "223.",
  "anya-e0105n:35_0": "Mantatthī pabbajitvā so, uggaṇhi piṭakattayaṃ;",
  "anya-e0105n:36_0": "Ekāyano ayaṃ maggo, iti pacchā ta’maggahi.",
  "anya-e0105n:37_0": "224.",
  "anya-e0105n:38_0": "Buddhassa viya gambhīra-ghosattā naṃ viyākaruṃ;",
  "anya-e0105n:39_0": "Buddhaghosoti ghoso hi, buddho viya mahītale.",
  "anya-e0105n:40_0": "225.",
  "anya-e0105n:41_0": "Tattha ñāṇodayaṃ ñāṇodayaṃ nāmapakaraṇaṃ idāni kuhiñcipi na dissati; nāma, katvā pakaraṇaṃ tadā;",
  "anya-e0105n:42_0": "Dhammasaṅgaṇiyākāsi,",
  "anya-e0105n:42_1": "kacchaṃ so aṭṭhasāliniṃ idāni dissamānā pana aṭṭhasālinī sīhaḷadīpikāyeva;",
  "anya-e0105n:42_2": "na jambudīpikā;",
  "anya-e0105n:42_3": "parato (54-",
  "anya-e0105n:42_4": "55 piṭṭhesu) esa āvibhavissati.",
  "anya-e0105n:43_0": "226.",
  "anya-e0105n:44_0": "Parittaṭṭhakathañceva parittaṭṭhakathanti piṭakattayassa saṅkhepato atthavaṇṇanābhūtā khuddakaṭṭhakathāti adhippetā bhavesu,",
  "anya-e0105n:44_1": "kātuṃ ārabhi buddhimā;",
  "anya-e0105n:45_0": "Taṃ disvā revato thero, idaṃ vacanamabravi.",
  "anya-e0105n:46_0": "227.",
  "anya-e0105n:47_0": "“Pāḷimattaṃ idhānītaṃ,",
  "anya-e0105n:47_1": "natthi aṭṭhakathā idha ettha sagībhittayārūḷhā moggaliputtatissattherassa santikā uggahitā sissānusissaparamparātatā",
  "anya-e0105n:47_2": "mūlaṭṭhakathā kasmā jambudīpe sabbaso antarahitāti vimaṃsitabbaṃ;",
  "anya-e0105n:48_0": "Tathācariyavādā ca, bhinnarūpā na vijjare.",
  "anya-e0105n:49_0": "228.",
  "anya-e0105n:50_0": "Sīhaḷaṭṭhakathā suddhā, mahindena matīmatā;",
  "anya-e0105n:51_0": "Saṅgītittayamārūḷhaṃ, sammāsambuddhadesitaṃ.",
  "anya-e0105n:52_0": "229.",
  "anya-e0105n:53_0": "Sāriputtādigītañca, kathāmaggaṃ samekkhiya;",
  "anya-e0105n:54_0": "Katā sīhaḷabhāsāya, sīhaḷesu pavattati.",
  "anya-e0105n:55_0": "230.",
  "anya-e0105n:56_0": "Taṃ tattha gantvā sutvā tvaṃ, māgadhānaṃ niruttiyā;",
  "anya-e0105n:57_0": "Parivattehi, sā hoti, sabbalokahitāvahā”.",
  "anya-e0105n:58_0": "231.",
  "anya-e0105n:59_0": "Evaṃ vutte pasanno so, nikkhamitvā tato imaṃ;",
  "anya-e0105n:60_0": "Dīpaṃ āgā imasseva idassevāti imasseva mahānāmarañño kāle 953-",
  "anya-e0105n:60_1": "975 buddhavasse;",
  "anya-e0105n:60_2": "ayañca vassaparicchedo sīhaḷarājavaṃsaṃ nissāya dassito;",
  "anya-e0105n:60_3": "yuropiyavicakkhaṇānaṃ pana matena 941-",
  "anya-e0105n:60_4": "964 buddhavasse iti veditabbo;",
  "anya-e0105n:60_5": "evamuparipi;,",
  "anya-e0105n:60_6": "rañño kāle mahāmati.",
  "anya-e0105n:61_0": "232.",
  "anya-e0105n:62_0": "Mahāvihāraṃ sampatto, vihāraṃ sabbasādhunaṃ;",
  "anya-e0105n:63_0": "Mahāpadhānagharaṃ gantvā, saṅghapālassa santikā.",
  "anya-e0105n:64_0": "233.",
  "anya-e0105n:65_0": "Sīhaḷaṭṭhakathaṃ sutvā, theravādañca sabbaso;",
  "anya-e0105n:66_0": "“Dhammassāmissa esova, adhippāyo”ti nicchiya.",
  "anya-e0105n:67_0": "234.",
  "anya-e0105n:68_0": "Tattha saṅghaṃ samānetvā, “kātuṃ aṭṭhakathaṃ mama;",
  "anya-e0105n:69_0": "Potthake detha sabbe”ti, āha, vīmaṃsituṃ sa taṃ.",
  "anya-e0105n:70_0": "235.",
  "anya-e0105n:71_0": "Saṅgho gāthādvayaṃ tassā’dāsi “sāmatthiyaṃ tava;",
  "anya-e0105n:72_0": "Ettha dassehi,",
  "anya-e0105n:72_1": "taṃ disvā,",
  "anya-e0105n:72_2": "sabbe demāti potthake” 234-",
  "anya-e0105n:72_3": "5 gāthāsu ayamatthayojanā–",
  "anya-e0105n:72_4": "“tattha mahāvihāre saṃghaṃ mahānetvā saṃgha sannipātaṃ kāretvā ācariyapubbaddhaghoso evamāha ‘aṭṭhakathaṃ kātuṃ sabbe pāḷi-",
  "anya-e0105n:72_5": "aṭṭhakathā-",
  "anya-e0105n:72_6": "potthake mama dethā’ti;",
  "anya-e0105n:72_7": "so saṃgho taṃ vīmaṃsituṃ saṃyuttanikāyato ‘antojaṭā’tiādikaṃ ca ‘sīle patiṭṭhāyā’tiādikaṃ cāti gāthādvayaṃ",
  "anya-e0105n:72_8": "tassa adāsi ‘ettha tava sāmatthiyaṃ ñāṇappabhāvaṃ dasseti;",
  "anya-e0105n:72_9": "taṃ disvā sabbe potthake demā’tivatvā”ti;",
  "anya-e0105n:72_10": "iminā pana ayamatthā dassito hoti “ācariya buddhaghoso visuddhimaggaṃ karonto tadeva gāthādvayaṃ oloketvā,",
  "anya-e0105n:72_11": "kiñcipi aññaṃ potthakaṃ anoloketvā akāsī”ti;",
  "anya-e0105n:72_12": "tassa panatthassa yuttāyuttavicāraṇā parato (39- 49-",
  "anya-e0105n:72_13": "piṭṭhesu) āgamissati.",
  "anya-e0105n:73_0": "236.",
  "anya-e0105n:74_0": "Piṭakattaya’mettheva, saddhiṃ aṭṭhakathāya so;",
  "anya-e0105n:75_0": "Visuddhimaggaṃ nāmā’kā, saṅgahetvā samāsato.",
  "anya-e0105n:76_0": "237.",
  "anya-e0105n:77_0": "Tato saṅghaṃ samūhetvā, sambuddhamatakovidaṃ;",
  "anya-e0105n:78_0": "Mahābodhisamīpamhi, so taṃ vācetu mārabhi.",
  "anya-e0105n:79_0": "238.",
  "anya-e0105n:80_0": "Devatā tassa nepuññaṃ, pakāsetuṃ mahājane;",
  "anya-e0105n:81_0": "Chādesuṃ potthakaṃ sopi,",
  "anya-e0105n:81_1": "dvattikkhattumpi taṃ akā 238 gāthāya ayamattho–",
  "anya-e0105n:81_2": "“devatā tassa buddhaghosassa nepuññaṃ nipuṇaññāppasāvaṃ mahājanassa pakāsetuṃ tena likhitaṃ visuddhimaggapotthakaṃ",
  "anya-e0105n:81_3": "chādesuṃ paṭicchādetvā apassiyabhāvaṃ pāpetvā ṭhapesuṃ;",
  "anya-e0105n:81_4": "sopi buddhaghoso dutiyampi taṃ likhi,",
  "anya-e0105n:81_5": "tampi devatā chadesuṃ;",
  "anya-e0105n:81_6": "tatiyampi likhī”ti;",
  "anya-e0105n:81_7": "tena vuttaṃ “dvattikkhattumpi taṃ akā”ti;",
  "anya-e0105n:81_8": "idameva mahāvaṃsavacanaṃ nissāya vittāretvā kathitāya buddhaghosuppattiyā nāma kathāla ekaratteneva visuddhimaggassa",
  "anya-e0105n:81_9": "tikkhattumpi likhitvā niṭṭhāpitabhāvo pakāsito;",
  "anya-e0105n:81_10": "īdisī pana kathā bahūnaṃ vimhayajananīpi parikkhakānaṃ saṃsayajananī hoti;",
  "anya-e0105n:81_11": "tasmā imissāpi vicāraṇā parato (47- 8-",
  "anya-e0105n:81_12": "piṭṭhesu) dassiyissati.",
  "anya-e0105n:82_0": "239.",
  "anya-e0105n:83_0": "Vācetuṃ tatiye vāre, potthake samudāhaṭe;",
  "anya-e0105n:84_0": "Potthakadvaya’maññampi, saṇṭhapesuṃ tahiṃ marū.",
  "anya-e0105n:85_0": "240.",
  "anya-e0105n:86_0": "Vācayiṃsu tadā bhikkhū, potthakattaya’mekato;",
  "anya-e0105n:87_0": "Ganthato atthato vāpi, pubbāparavasena vā.",
  "anya-e0105n:88_0": "241.",
  "anya-e0105n:89_0": "Theravādehi pāḷīhi, padehi byañjanehi vā;",
  "anya-e0105n:90_0": "Aññathattamahū neva, potthakesupi tīsupi.",
  "anya-e0105n:91_0": "242.",
  "anya-e0105n:92_0": "Atha ugghosayī saṅgho, tuṭṭhahaṭṭho visesato;",
  "anya-e0105n:93_0": "Nissaṃsayaṃ’sa metteyyo, iti vatvā punappunaṃ.",
  "anya-e0105n:94_0": "243.",
  "anya-e0105n:95_0": "Saddhiṃ aṭṭhakathāyā’dā, potthake piṭakattaye;",
  "anya-e0105n:96_0": "Ganthākare vasanto so, vihāre dūrasaṅkare.",
  "anya-e0105n:97_0": "244.",
  "anya-e0105n:98_0": "Parivattesi sabbāpi, sīhaḷaṭṭhakathā tadā;",
  "anya-e0105n:99_0": "Sabbesaṃ mūlabhāsāya, māgadhāya niruttiyā.",
  "anya-e0105n:100_0": "245.",
  "anya-e0105n:101_0": "Sattānaṃ sabbabhāsānaṃ, sā ahosi hitāvahā;",
  "anya-e0105n:102_0": "Theriyācariyā sabbe, pāḷiṃ viya ta’maggahuṃ.",
  "anya-e0105n:103_0": "246.",
  "anya-e0105n:104_0": "Atha kattabbakiccesu, gatesu pariniṭṭhitiṃ;",
  "anya-e0105n:105_0": "Vandituṃ so mahābodhiṃ,",
  "anya-e0105n:105_1": "jambudīpaṃ upāgamī”ti so mahābodhi vandituṃ jambudīpaṃ upāgamīti idaṃ vacanaṃ purimavacanehi asaṃsaṭṭhaṃ viya hoti;",
  "anya-e0105n:105_2": "pubbe hi “ācariyabuddhaghoso bodhimaṇḍasamīpe jāto”ti ca,",
  "anya-e0105n:105_3": "“sīhaḷadīpaṃ gantvā sīhaḷaṭṭhakathāyo māgadhabhāsāya parivattehīti tassācariyena revatattherena vutto”ti ca vuttaṃ;",
  "anya-e0105n:105_4": "tasmā idhāpi ācariyabuddhaghosassa pavatti tadanurūpā “tā bhāsāparivattitaṭṭhakathāyo ādāya sāsanujjotanatthaṃ",
  "anya-e0105n:105_5": "jambudīpaṃ upāgamī”ti evamādinā sāsanujjotanamūlikā eva bhavituṃ arahati,",
  "anya-e0105n:105_6": "na pana mahābodhivandanamūlikāti.",
  "anya-e0105n:106_0": "Ayañca pana mahāvaṃsakathā 1950 -",
  "anya-e0105n:106_1": "kharistavasse hābadamahāvijjālayamuddaṇayante romakkharena mudditassa visuddhimaggapotthakassa purecārikakathāyaṃ",
  "anya-e0105n:106_2": "“anekānettha atthi vicāretabbānī”ti vatvā dhammānandakosambīnāmakena vicakkhaṇena vicāritā.",
  "anya-e0105n:106_3": "Tamettha yuttāyuttavicinanāya dassetvā anuvicāraṇampissa karissāma.",
  "anya-e0105n:107_0": "Jātidesavicāraṇā",
  "anya-e0105n:108_0": "1.",
  "anya-e0105n:108_1": "Tattha hi tena dhammānandena “buddhaghoso bodhimaṇḍasamīpe (buddhagayāyaṃ) jātoti na yuttameta”nti vatvā",
  "anya-e0105n:108_2": "taṃsādhanatthāya cattāri byatirekakāraṇāni dassitāni. Kathaṃ?",
  "anya-e0105n:109_0": "(Ka) “buddhaghosena pakāsitesu taṃkālikavatthūsu ekampi taṃ natthi,",
  "anya-e0105n:109_1": "yaṃ magadhesu uppanna”nti paṭhamaṃ kāraṇaṃ dassitaṃ.",
  "anya-e0105n:109_2": "Tadakāraṇameva.",
  "anya-e0105n:109_3": "Ācariyabuddhaghosatthero hi saṅgahaṭṭhakathāyo karonto porāṇaṭṭhakathāyoyeva saṃkhipitvā,",
  "anya-e0105n:109_4": "bhāsāparivattanamattena ca visesetvā akāsi,",
  "anya-e0105n:109_5": "na pana yaṃ vā taṃ vā attano diṭṭhasutaṃ dassetvā.",
  "anya-e0105n:109_6": "Vuttañhetaṃ ācariyena –",
  "anya-e0105n:110_0": "“Saṃvaṇṇanaṃ tañca samārabhanto,",
  "anya-e0105n:111_0": "Tassā mahāaṭṭhakathaṃ sarīraṃ;",
  "anya-e0105n:112_0": "Katvā mahāpaccariyaṃ tatheva,",
  "anya-e0105n:113_0": "Kurundināmādisu vissutāsu.",
  "anya-e0105n:114_0": "Vinicchayo aṭṭhakathāsu vutto,",
  "anya-e0105n:115_0": "Yo yuttamatthaṃ apariccajanto;",
  "anya-e0105n:116_0": "Athopi antogadhatheravādaṃ,",
  "anya-e0105n:117_0": "Saṃvaṇṇanaṃ samma samārabhissa”nti pārā. aṭṭha. 1.ganthārambhakathā ca.",
  "anya-e0105n:118_0": "“Tato ca bhāsantarameva hitvā,",
  "anya-e0105n:119_0": "Vitthāramaggañca samāsayitvā;",
  "anya-e0105n:120_0": "Vinicchayaṃ sabbamasesayitvā,",
  "anya-e0105n:121_0": "Tantikkamaṃ kiñci avokkamitvā.",
  "anya-e0105n:122_0": "Suttantikānaṃ vacanānamatthaṃ,",
  "anya-e0105n:123_0": "Suttānurūpaṃ paridīpayantī;",
  "anya-e0105n:124_0": "Yasmā ayaṃ hessati vaṇṇanāpi,",
  "anya-e0105n:125_0": "Sakkacca tasmā anusikkhitabbā”ti pārā. aṭṭha. 1.ganthārambhakathā ca.",
  "anya-e0105n:126_0": "Yatheva ca ācariyabuddhaghosena attano aṭṭhakathāsu taṃkālikāni māgadhikāni vatthūni na pakāsitāni,",
  "anya-e0105n:126_1": "tatheva sīhaḷikānipi dakkhiṇaindiyaraṭṭhikānipi.",
  "anya-e0105n:126_2": "Na hi tattha vasabharājakālato (609- 653 -",
  "anya-e0105n:126_3": "buddhavassa) pacchā uppannavatthūni diṭṭhāni ṭhapetvā mahāsenarājavatthuṃ pārā. aṭṭha. 2.236- 237,",
  "anya-e0105n:126_4": "ācariyo ca tato tisatamattavassehi pacchātare mahānāmarañño kāle (953- 975- bu-",
  "anya-e0105n:126_5": "va) sīhaḷadīpamupāgato.",
  "anya-e0105n:126_6": "Tasmā aṭṭhakathāsu taṃkālikamāgadhikavatthūnaṃ appakāsanamattena na sakkā takkattā na māgadhikoti ñātunti.",
  "anya-e0105n:127_0": "[Kha) punapi tena “sabbesupi buddhaghosaganthesu uttaraindiyadesāyattaṃ paccakkhato diṭṭhassa viya pakāsanaṃ natthī”ti dutiyaṃ kāraṇaṃ dassitaṃ.",
  "anya-e0105n:127_1": "Tassapi akāraṇabhāvo purimavacaneneva veditabbo.",
  "anya-e0105n:127_2": "Apica sāratthappakāsiniyā nāma saṃyuttaṭṭhakathāyaṃ,",
  "anya-e0105n:127_3": "sumaṅgalavilāsiniyā nāma dīghanikāyaṭṭhakathāyañca vuttasaṃvaṇṇanāyapi veditabbo.",
  "anya-e0105n:127_4": "Tattha hi –",
  "anya-e0105n:128_0": "“Yatheva hi kalambanadītīrato rājamātuvihāradvārena thūpārāmaṃ gantabbaṃ hoti,",
  "anya-e0105n:128_1": "evaṃ hiraññavatikāya nāma nadiyā pārimatīrato sālavanaṃ uyyānaṃ.",
  "anya-e0105n:128_2": "Yathā anurādhapurassa thūpārāmo,",
  "anya-e0105n:128_3": "evaṃ taṃ kusinārāya hoti.",
  "anya-e0105n:128_4": "Thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati,",
  "anya-e0105n:128_5": "evaṃ uyyānato sālapanti pācīnamukhā gantvā uttarena nivattā.",
  "anya-e0105n:128_6": "Tasmā taṃ upavattananti vuccatī”ti saṃ. ni. aṭṭha. 1.1.186; dī. ni. aṭṭha. 2.198 –",
  "anya-e0105n:129_0": "Paccakkhato diṭṭhassa viya pakāsanampi dissateva.",
  "anya-e0105n:129_1": "Tampi pana porāṇaṭṭhakathāhi bhāsāparivattanamattamevāti gahetabbaṃ,",
  "anya-e0105n:129_2": "tādisāya atthasaṃvaṇṇanāya mahāmahindattherakālatoyeva pabhuti vuttāya eva bhavitabbattāti.",
  "anya-e0105n:130_0": "[Ga) punapi tena “uṇhassāti aggisantāpassa,",
  "anya-e0105n:130_1": "tassa vanadāhādīsu sambhavo veditabbo”ti visuddhimagge (1, 30-",
  "anya-e0105n:130_2": "piṭṭhe) vuttasaṃvaṇṇanaṃ pakāsetvā “tassā panassa avahasanīyabhāvo pākaṭoyevā”ti ca hīḷetvā “indiyaraṭṭhe",
  "anya-e0105n:130_3": "pana uttaradesesu gimhakāle vatthacchādanarahitā mānusakāyacchavi sūriyasantāpena ekaṃsato dayhati,",
  "anya-e0105n:130_4": "taṃ na jānanti dakkhiṇaindiyadesikā”ti tatiyaṃ kāraṇaṃ daḷhatarabhāvena dassitaṃ.",
  "anya-e0105n:130_5": "Tattha pana yadi “sūriyasantāpena ekaṃsato dayhatī”ti etaṃ ujukato sūriyarasmisantāpeneva daḍḍhabhāvaṃ sandhāya vucceyya,",
  "anya-e0105n:130_6": "evaṃ sati ḍaṃsamakasavātātapasarīsapasamphassānanti pade ātapasaddena samānatthattā na yuttameva.",
  "anya-e0105n:130_7": "Yadi pana sūriyasantāpasañjātena uṇhautunā daḍḍhabhāvaṃ sandhāya vucceyya,",
  "anya-e0105n:130_8": "evaṃ sati uttaraindiyadesesu,",
  "anya-e0105n:130_9": "aññattha ca tādisesu atiuṇhaṭṭhānesu sūriyasantāpasañjātassa uṇhautuno paṭighātāya cīvaraṃ senāsanañca paṭisevīyatīti ayamattho na na yutto.",
  "anya-e0105n:130_10": "Tathā hi vuttaṃ vinayaṭṭhakathāyaṃ (3, 58)",
  "anya-e0105n:131_0": "“Sītaṃ uṇhanti utuvisabhāgavasena vutta”nti.",
  "anya-e0105n:132_0": "Sā pana visuddhimagge padatthasaṃvaṇṇanā porāṇasuttantaṭṭhakathāhi āgatā bhaveyya.",
  "anya-e0105n:132_1": "Tathā hi vuttaṃ papañcasūdaniyā nāma majjhimanikāyaṭṭhakathāya sabbāsavasuttavaṇṇanāyaṃ (1,",
  "anya-e0105n:132_2": "58) “uṇhanti cettha aggisantāpova veditabbo,",
  "anya-e0105n:132_3": "sūriyasantāpavasena panetaṃ vatthu vutta”nti.",
  "anya-e0105n:132_4": "Ettha ca sacāyamattho ācariyena attano mativasena vutto assa,",
  "anya-e0105n:132_5": "tassa vatthussa porāṇaṭṭhakathāyaṃ vuttabhāvañca tassā atthasaṃvaṇṇanāya attano matibhāvañca yuttabhāvañca pakāseyya.",
  "anya-e0105n:132_6": "Ācariyo hi yattha yattha porāṇaṭṭhakathāsu avuttatthaṃ visesetvā dasseti,",
  "anya-e0105n:132_7": "tattha tattha tādisaṃ ñāpakavacanampi pakāsetiyeva,",
  "anya-e0105n:132_8": "yathā sumaṅgalavilāsiniyaṃ (1,",
  "anya-e0105n:132_9": "72) “ettha āṇattiyanissaggiyathāvarāpi payogā yujjanti,",
  "anya-e0105n:132_10": "aṭṭhakathāsu pana anāgatattā vīmaṃsitvā gahetabbā”ti vacanaṃ,",
  "anya-e0105n:132_11": "yathā ca papañcasūdaniyaṃ (1,",
  "anya-e0105n:132_12": "30) “avicāritametaṃ porāṇehi,",
  "anya-e0105n:132_13": "ayaṃ pana attano matī”ti vacanaṃ.",
  "anya-e0105n:132_14": "Na cettha kiñcipi ñāpakavacanaṃ pakāsitaṃ.",
  "anya-e0105n:132_15": "Tasmā “yadetaṃ ‘uṇhassāti aggisantāpassā’ti ca,",
  "anya-e0105n:132_16": "‘uṇhanti cettha aggisantāpova veditabbo’ti ca vacanaṃ,",
  "anya-e0105n:132_17": "etaṃ porāṇasuttantaṭṭhakathāvacana”nti veditabbanti.",
  "anya-e0105n:133_0": "(Gha) punapi tena “papañcasūdaniyā nāma majjhimanikāyaṭṭhakathāyaṃ gopālakasuttaṃ saṃvaṇṇento ma. ni. aṭṭha.",
  "anya-e0105n:133_1": "1.350 buddhaghoso ‘magadhavideharaṭṭhānaṃ antare gaṅgāya nadiyā majjhe vālukatthaladīpakā atthī’ti saddahati maññe.",
  "anya-e0105n:133_2": "Buddhaghosena pana diṭṭhagaṅgā sīhaḷadīpe mahāveligaṅgāyeva,",
  "anya-e0105n:133_3": "na pana indiyaraṭṭhikānaṃ seṭṭhasammatā mahāgaṅgāti pākaṭoyevāyamattho”ti catutthaṃ kāraṇaṃ dassitaṃ.",
  "anya-e0105n:133_4": "Taṃ pana idāni mahāgaṅgāya majjhe tasmiṃ ṭhāne tādisaṃ dīpakaṃ adisvā “pubbepi evameva bhaveyyā”ti ekaṃsato gahetvā vuttavacanamattameva.",
  "anya-e0105n:133_5": "Nadiyo pana sabbadāpi tenevākārena tiṭṭhantīti na sakkā gahetunti pākaṭoyevāyamattho.",
  "anya-e0105n:133_6": "Tasmā yathā pubbe tassa gopālassa kāle tasmiṃ ṭhāne majjhe gaṅgāya tādisā dīpakā saṃvijjamānā ahesuṃ,",
  "anya-e0105n:133_7": "tatheva porāṇaṭṭhakathāsu esa attho saṃvaṇṇito,",
  "anya-e0105n:133_8": "tadeva ca vacanaṃ ācariyena bhāsāparivattanaṃ katvā pakāsitanti evameva gahetabbaṃ.",
  "anya-e0105n:133_9": "Tasmā tampi akāraṇamevāti.",
  "anya-e0105n:134_0": "Brāhmaṇakulavicāraṇā",
  "anya-e0105n:135_0": "2. Atha “brāhmaṇamāṇavo”ti padampi tena evaṃ vicāritaṃ –",
  "anya-e0105n:136_0": "(Ka) “buddhaghoso ‘brāhmaṇakulajāto’ti na sakkā gahetuṃ.",
  "anya-e0105n:136_1": "Kasmā vedakālato paṭṭhāya yāvajjatanā sabbepi brāhmaṇā",
  "anya-e0105n:137_0": "Brāhmaṇosya mukhamāsīdi, bāhū rājanya? Kata?;",
  "anya-e0105n:138_0": "Ūrū tadasya yada vagya?,",
  "anya-e0105n:138_1": "Padbhyāṃ gūdro ajāyatā”ti iruveda, 10- maṇḍala, 90;",
  "anya-e0105n:138_2": "tathā athava 6 veda 19, 6, 6.",
  "anya-e0105n:139_0": "Imaṃ purisasuttaṃ nāma mantaṃ jānantīti saddahiyā.",
  "anya-e0105n:140_0": "Ayaṃ panassā attho –",
  "anya-e0105n:140_1": "‘brāhmaṇo assa (brahmuno) mukhaṃ āsi.",
  "anya-e0105n:140_2": "Bāhū rājañño kato,",
  "anya-e0105n:140_3": "khattiyā assa bāhūti vuttaṃ hoti. Yo vesso,",
  "anya-e0105n:140_4": "so assa ūrū.",
  "anya-e0105n:140_5": "Suddo assa pādehi ajāyī’ti.",
  "anya-e0105n:141_0": "Buddhaghoso pana ‘paṇḍitabrāhmaṇo’ti ñātopi taṃ gāthaṃ na aññāsi.",
  "anya-e0105n:141_1": "Tathā hi tena bandhupādāpaccāti padassa atthavaṇṇanāyaṃ ‘tesaṃ kira ayaṃ laddhi –",
  "anya-e0105n:141_2": "brāhmaṇā brahmuno mukhato nikkhantā,",
  "anya-e0105n:141_3": "khattiyā urato,",
  "anya-e0105n:141_4": "vessā nābhito,",
  "anya-e0105n:141_5": "suddā jāṇuto,",
  "anya-e0105n:141_6": "samaṇā piṭṭhipādato’ti dī. ni. aṭṭha. 1.263; ma. ni. aṭṭha.",
  "anya-e0105n:141_7": "1.508 tissā vedagāthāya asamānattho vaṇṇito”ti.",
  "anya-e0105n:142_0": "Ayaṃ panettha anuvicāraṇā –",
  "anya-e0105n:142_1": "yadi ca taṃkālikānampi brāhmaṇānaṃ laddhi tatheva bhaveyya yathā etissaṃ gāthāyaṃ vuttā,",
  "anya-e0105n:142_2": "sā catthavaṇṇanā ācariyassa matimattā.",
  "anya-e0105n:142_3": "Evaṃ sati sā vicāraṇā yuttā bhaveyya.",
  "anya-e0105n:142_4": "Etissaṃ pana gāthāyaṃ “brāhmaṇosya mukhamāsīdi”ti paṭhamapādena “brāhmaṇā brahmuno mukhato jātā”ti attho ujukato na labbhati.",
  "anya-e0105n:142_5": "Buddhakāle pana brāhmaṇānaṃ laddhi “brāhmaṇā brahmuno mukhato jātā”ti evameva ahosīti pākaṭoyevāyamattho.",
  "anya-e0105n:142_6": "Tathā hi dīghanikāye pāthikavagge aggaññasutte (3, 67) –",
  "anya-e0105n:143_0": "“Dissanti kho pana vāseṭṭha brāhmaṇānaṃ brāhmaṇiyo utuniyopi gabbhiniyopi vijāyamānāpi pāyamānāpi.",
  "anya-e0105n:143_1": "Te ca brāhmaṇā 0 yonijāva samānā evamāhaṃsu –",
  "anya-e0105n:143_2": "brāhmaṇova seṭṭho vaṇṇo,",
  "anya-e0105n:143_3": "hīnā aññe vaṇṇā.",
  "anya-e0105n:143_4": "Brāhmaṇova sukko vaṇṇo,",
  "anya-e0105n:143_5": "kaṇhā aññe vaṇṇā.",
  "anya-e0105n:143_6": "Brāhmaṇāva sujjhanti,",
  "anya-e0105n:143_7": "no abrāhmaṇā.",
  "anya-e0105n:143_8": "Brāhmaṇāva brahmuno puttā orasā mukhato jātā brahmajā brahmanimmitā brahmadāyādāti.",
  "anya-e0105n:143_9": "Te brahmānañceva abbhācikkhanti,",
  "anya-e0105n:143_10": "musā ca bhāsanti,",
  "anya-e0105n:143_11": "bahuñca apuññaṃ pasavantī”ti –",
  "anya-e0105n:144_0": "Bhagavatā mahākāruṇikena vāseṭṭhabhāradvājānaṃ brāhmaṇamāṇavakānaṃ bhāsitaṃ,",
  "anya-e0105n:144_1": "tehi ca taṃ abhinanditaṃ.",
  "anya-e0105n:144_2": "Te pana dvepi māṇavakā jātivasena parisuddhabrāhmaṇā ceva honti tiṇṇampi vedānaṃ pāraguno ca.",
  "anya-e0105n:144_3": "Tasmā “brāhmaṇā brahmuno mukhato nikkhantā”ti vacanassa taṃkālikānaṃ brāhmaṇānaṃ laddhivasena vuttabhāvo pākaṭoyeva.",
  "anya-e0105n:144_4": "Yathā cetaṃ,",
  "anya-e0105n:144_5": "evaṃ “khattiyā urato,",
  "anya-e0105n:144_6": "vessā nābhito,",
  "anya-e0105n:144_7": "suddā jāṇuto,",
  "anya-e0105n:144_8": "samaṇā piṭṭhipādato”ti vacanampi “taṃkālikabrāhmaṇānaṃ laddhiññūhi porāṇaṭṭhakathācariyehi vutta”nti",
  "anya-e0105n:144_9": "saddahitvā ācariyabuddhaghosena taṃ sabbaṃ porāṇaṭṭhakathāto bhāsāparivattanamattena visesetvā pakāsitaṃ bhaveyya.",
  "anya-e0105n:144_10": "Tasmā tāyapi vedagāthāya ācariyassa abrāhmaṇabhāvasādhanaṃ anupapannamevāti.",
  "anya-e0105n:145_0": "(Kha) punapi tena ācariyabuddhaghosattherassa abrāhmaṇabhāvasādhanatthaṃ dutiyampi kāraṇaṃ evamāhaṭaṃ –",
  "anya-e0105n:146_0": "“Brāhmaṇaganthesu gabbhaghātavācakaṃ bhrūnahāti padaṃ pāḷiyaṃ bhūnahu (bhūnahano) iti dissati.",
  "anya-e0105n:146_1": "Māgaṇḍiyasutte bhariyāya methunasaṃvāsābhāvena uppajjanārahagabbhassa nāsakattaṃ sandhāya māgaṇḍiyo paribbājako",
  "anya-e0105n:146_2": "bhagavantaṃ ‘bhūnahu (bhūnahano) samaṇo gotamo’ti ma. ni.",
  "anya-e0105n:146_3": "2.207 ādayo āha.",
  "anya-e0105n:146_4": "Taṃ buddhaghoso na jānātīti pākaṭoyeva tadatthasaṃvaṇṇanāya.",
  "anya-e0105n:146_5": "Tattha hi tena bhūnahunoti (bhūnahanassā) padaṃ ‘hatavaḍḍhino mariyādakārakassā’ti ma. ni. aṭṭha.",
  "anya-e0105n:146_6": "2.207 vaṇṇita”nti.",
  "anya-e0105n:147_0": "Tampi ayuttameva.",
  "anya-e0105n:147_1": "Na hi māgaṇḍiyena phoṭṭhabbārammaṇāparibhogamattameva sandhāya bhūnahubhāvo vutto,",
  "anya-e0105n:147_2": "atha kho channampi lokāmisārammaṇānaṃ aparibhogaṃ sandhāya vutto.",
  "anya-e0105n:147_3": "Tasmiñhi sutte –",
  "anya-e0105n:148_0": "“Cakkhuṃ kho māgaṇḍiya rūpārāmaṃ rūparataṃ rūpasammuditaṃ,",
  "anya-e0105n:148_1": "taṃ tathāgatassa dantaṃ guttaṃ rakkhitaṃ saṃvutaṃ,",
  "anya-e0105n:148_2": "tassa ca saṃvarāya dhammaṃ deseti,",
  "anya-e0105n:148_3": "idaṃ nu te etaṃ māgaṇḍiya sandhāya bhāsitaṃ ‘bhūnahu samaṇo gotamo’ti.",
  "anya-e0105n:148_4": "Etadeva kho pana me bho gotama sandhāya bhāsitaṃ ‘bhūnahu samaṇo gotamo’ti.",
  "anya-e0105n:148_5": "Taṃ kissa hetu,",
  "anya-e0105n:148_6": "evañhi no sutte ocaratīti…pe…",
  "anya-e0105n:148_7": "mano kho māgaṇḍiya dhammārāmo dhammarato dhammasammudito,",
  "anya-e0105n:148_8": "so tathāgatassa danto gutto rakkhito saṃvuto,",
  "anya-e0105n:148_9": "tassa ca saṃvarāya dhammaṃ deseti,",
  "anya-e0105n:148_10": "idaṃ nu te etaṃ māgaṇḍiya sandhāya bhāsitaṃ ‘bhūnahu samaṇo gotamo’ti.",
  "anya-e0105n:148_11": "Etadeva kho pana me bho gotama sandhāya bhāsitaṃ ‘bhūnahu samaṇo gotamo’ti.",
  "anya-e0105n:148_12": "Taṃ kissa hetu,",
  "anya-e0105n:148_13": "evañhi no sutte ocaratī”ti ma. ni.",
  "anya-e0105n:148_14": "2.207 ādayo.",
  "anya-e0105n:149_0": "Evaṃ bhagavato ca anuyogo māgaṇḍiyassa ca paṭiññā āgatā.",
  "anya-e0105n:150_0": "Ettha hi methunappaṭisevanavasena phoṭṭhabbārammaṇaparibhogahetu eva gabbhapatiṭṭhānaṃ sambhavatīti tadaparibhogameva",
  "anya-e0105n:150_1": "sandhāya “bhūnahū”ti vattuṃ arahati,",
  "anya-e0105n:150_2": "tadaññesaṃ pana pañcannaṃ rūpādiārammaṇānaṃ,",
  "anya-e0105n:150_3": "tatthāpi visesato dhammārammaṇassa suddhamanoviññāṇena paribhogahetu natthi kiñci gabbhapatiṭṭhānanti",
  "anya-e0105n:150_4": "tesaṃ aparibhogaṃ sandhāya bhūnahūti vattuṃ na arahatiyeva,",
  "anya-e0105n:150_5": "māgaṇḍiyena pana sabbānipi tāni sandhāya vuttabhāvo paṭiññāto,",
  "anya-e0105n:150_6": "kāraṇañcassa dassitaṃ “evañhi no sutte ocaratī”ti.",
  "anya-e0105n:150_7": "Tasmā kiñcāpi dāni brāhmaṇaganthesu bhūnahu-",
  "anya-e0105n:150_8": "(bhrūnahā) saddo gabbhaghātanatthe dissati,",
  "anya-e0105n:150_9": "māgaṇḍiyasutte paneso attho na yujjatīti ācariyena “hatavaḍḍhi mariyādakārako”ti ayamevattho porāṇaṭṭhakathāya",
  "anya-e0105n:150_10": "bhāsāparivattanavasena pakāsitoti veditabbo.",
  "anya-e0105n:151_0": "(Ga) punapi tena “idampana buddhaghosassa abrāhmaṇabhāvasādhakaṃ pacchimakāraṇaṃ,",
  "anya-e0105n:151_1": "so hi visuddhimagge sīlaniddese (1,",
  "anya-e0105n:151_2": "31) brāhmaṇānaṃ parihāsaṃ karonto ‘evaṃ iminā piṇḍapātapaṭisevanena purāṇañca jighacchāvedanaṃ paṭihaṅkhāmi,",
  "anya-e0105n:151_3": "navañca vedanaṃ aparimitabhojanapaccayaṃ āharahatthaka alaṃsāṭaka tatravaṭṭaka kākamāsaka bhuttavamitakabrāhmaṇānaṃ",
  "anya-e0105n:151_4": "aññataro viya na uppādessāmīti paṭisevatī’ti āha.",
  "anya-e0105n:151_5": "Idaṃ pana ekassa bhinnabrāhmaṇaladdhikassāpi vacanaṃ siyāti tadeva daḷhakāraṇaṃ katvā na sakkā ‘buddhaghoso",
  "anya-e0105n:151_6": "abrāhmaṇo’ti vattu”nti tatiyaṃ kāraṇaṃ vuttaṃ.",
  "anya-e0105n:151_7": "Taṃ pana atisaṃvejanīyavacanameva.",
  "anya-e0105n:151_8": "Na hetaṃ ācariyena brāhmaṇānaṃ parihāsaṃ kātukāmena vuttaṃ,",
  "anya-e0105n:151_9": "na ca taṃ parihāsavacanena saṃyojetabbaṭṭhānaṃ,",
  "anya-e0105n:151_10": "aññadatthu yathābhūtamatthaṃ dassetvā sabrahmacārīnaṃ ovādānusāsanidānavasena vattabbaṭṭhānaṃ,",
  "anya-e0105n:151_11": "tathāyeva ca ācariyena vuttaṃ.",
  "anya-e0105n:151_12": "Tathā hi ye loke paradattūpajīvino samaṇā vā brāhmaṇā vā aññe vāpi ca puggalā,",
  "anya-e0105n:151_13": "te paccavekkhaṇañāṇarahitā asaṃvare ṭhitā kadāci atipaṇītaṃ rasaṃ pahūtaṃ laddhā aparimitampi bhuñjeyyuṃ,",
  "anya-e0105n:151_14": "visesato pana brāhmaṇā lokikavatthuvasena ca,",
  "anya-e0105n:151_15": "jātakādisāsanikavatthuvasena ca tādisā ahesunti pākaṭā.",
  "anya-e0105n:151_16": "Imasmiñhi loke vassasatasahassehi vā vassakoṭīhi vā aparicchinnaddhāne ko sakkā vattuṃ “nedisā bhūtapubbā”ti.",
  "anya-e0105n:151_17": "Tasmā tādisehi viya na aparimitabhojanehi bhavitabbanti ovādānusāsanidānavaseneva vuttaṃ.",
  "anya-e0105n:151_18": "Tadevaṃ atthasaṃhitampi samānaṃ ayonisomanasikaroto anatthameva jātaṃ,",
  "anya-e0105n:151_19": "yathā sabhariyassa māgaṇḍiyabrāhmaṇassa anāgāmimaggaphalatthāyapi desitā gāthā dha. pa. aṭṭha.",
  "anya-e0105n:151_20": "1.sāmāvatīvatthu tesaṃ dhītuyā anatthāya saṃvattatīti saṃvegoyevettha brūhetabboti.",
  "anya-e0105n:152_0": "Patañjalivādavicāraṇā",
  "anya-e0105n:153_0": "3. Atha tena “pātañjalīmataṃ parivattetī”ti vacanampi evaṃ vicāritaṃ.",
  "anya-e0105n:154_0": "(Ka) “buddhaghoso patañjalissa vā aññesaṃ vā uttaraindiyaraṭṭhikānaṃ vādaṃ appakameva aññāsi.",
  "anya-e0105n:154_1": "Patañjalivādesu hi aṇimā laghimāti idameva dvayaṃ dassesi visuddhi.",
  "anya-e0105n:154_2": "1.144 tatuttari yogasuttaṃ ajānanto,",
  "anya-e0105n:154_3": "patañjalivādassa ca tuletvā dīpanā tassa ganthesu na dissati,",
  "anya-e0105n:154_4": "patañjalinā katapakaraṇañca patañjalīti nāmamattampi ca tattha dīpitaṃ natthi.",
  "anya-e0105n:154_5": "Visuddhimagge pana paññābhūminiddese ‘pakativādīnaṃ pakati viyā’ti visuddhi.",
  "anya-e0105n:154_6": "2.584 pakativāda (saṃkhyāvāda) nāmamattaṃ pakāsitaṃ,",
  "anya-e0105n:154_7": "tattheva ca ‘paṭiññā hetūtiādīsu hi loke vacanāvayavo hetūti vuccatī’ti visuddhi.",
  "anya-e0105n:154_8": "2.595 udāharitaṃ,",
  "anya-e0105n:154_9": "tena ñāyati ‘buddhaghoso indiyatakkanayadīpake ñāyaganthasmiṃ kiñci mūlabhāgamattaṃ aparipuṇṇaṃ jānātī’ti”.",
  "anya-e0105n:155_0": "Taṃ pana sabbampi kevalaṃ ācariyassa abbhācikkhaṇamattameva.",
  "anya-e0105n:155_1": "Atigambhīrassa hi atigarukātabbassa suparisuddhassa piṭakattayassa atthasaṃvaṇṇanaṃ karontena suparisuddhoyeva",
  "anya-e0105n:155_2": "pāḷinayo ca aṭṭhakathānayo ca porāṇatheravādā cāti īdisāyeva atthā pakāsetabbā,",
  "anya-e0105n:155_3": "yaṃ vā pana atthasaṃvaṇṇanāya upakārakaṃ saddavinicchayapaṭisaṃyuttaṃ lokiyaganthavacanaṃ,",
  "anya-e0105n:155_4": "tadeva ca yathārahaṃ pakāsetabbaṃ,",
  "anya-e0105n:155_5": "na pana anupakārānipi taṃtaṃganthatakkattunāmāni ca,",
  "anya-e0105n:155_6": "tehi vuttavacanāni ca bahūni,",
  "anya-e0105n:155_7": "na ca tesaṃ appakāsanena “na te aṭṭhakathācariyo jānātī”ti vattabbo.",
  "anya-e0105n:155_8": "Yadi hi yaṃ yaṃ lokiyaganthaṃ attanā jānāti,",
  "anya-e0105n:155_9": "taṃ sabbaṃ anupakārampi attano aṭṭhakathāyamānetvā pakāseyya,",
  "anya-e0105n:155_10": "ativitthārā ca sā bhaveyya aparisuddhā ca asammānitā ca sāsanikaviññūhīti ācariyena patañjalivādādayo na vitthārena pakāsitāti ñātabbaṃ,",
  "anya-e0105n:155_11": "aññadatthu yehi yehi lokiyaganthehi kiñci kiñci ācariyena ānetvā pakāsitaṃ,",
  "anya-e0105n:155_12": "te te ca ganthā,",
  "anya-e0105n:155_13": "aññepi ca tādisā ācariyena ñātātveva jānitabbā viññūhi,",
  "anya-e0105n:155_14": "yathā samuddassa ekadesaṃ disvā sabbopi samuddo edisoti ñāyati.",
  "anya-e0105n:155_15": "Ācariyo pana yattha yattha vedapaṭisaṃyuttavacanāni āgatāni,",
  "anya-e0105n:155_16": "tattha tattha vedaganthehipi kiñci kiñci ānetvā pakāsesiyeva.",
  "anya-e0105n:155_17": "Tathā hi ācariyena sumaṅgalavilāsiniyaṃ nāma dīghanikāyaṭṭhakathāyaṃ –",
  "anya-e0105n:156_0": "“Tiṇṇaṃ vedānanti iruvedayajuvedasāmavedāna”nti dī. ni. aṭṭha. 1.256 ca,",
  "anya-e0105n:157_0": "“Itihāsapañcamānanti athabbaṇavedaṃ catutthaṃ katvā itiha āsa itiha āsāti īdisavacanapaṭisaṃyutto purāṇakathāsaṅkhāto",
  "anya-e0105n:157_1": "itihāso pañcamo etesanti itihāsapañcamā,",
  "anya-e0105n:157_2": "tesaṃ itihāsapañcamānaṃ vedāna”nti dī. ni. aṭṭha. 1.256 ca,",
  "anya-e0105n:158_0": "“Yiṭṭhaṃ vuccati mahāyāgo”ti dī. ni. aṭṭha. 1.170-172 ca,",
  "anya-e0105n:159_0": "“Aggihomanti evarūpena dārunā evaṃ hute idaṃ nāma hotīti aggijuhanaṃ.",
  "anya-e0105n:159_1": "Dabbihomādīnipi aggihomāneva,",
  "anya-e0105n:159_2": "evarūpāya dabbiyā īdisehi kaṇādīhi hute idaṃ nāma hotīti evaṃ pavattivasena pana visuṃ vuttānī”ti dī. ni. aṭṭha. 1.21 ca,",
  "anya-e0105n:160_0": "“Sāsapādīni pana mukhena gahetvā aggimhi pakkhipanaṃ,",
  "anya-e0105n:160_1": "vijjaṃ parijappitvā juhanaṃ vā mukhahoma”nti dī. ni. aṭṭha. 1.21 ca –",
  "anya-e0105n:161_0": "Evamādinā vedapaṭisaṃyuttavacanāni vedaganthānurūpato vaṇṇitāni.",
  "anya-e0105n:161_1": "Tāni ca porāṇaṭṭhakathāto bhāsāparivattanavasena vuttānipi bhaveyyuṃ,",
  "anya-e0105n:161_2": "vedaganthesu pana akovidena yāthāvato bhāsāparivattanaṃ kātumpi na sukarameva,",
  "anya-e0105n:161_3": "tasmā ācariyassa vedaganthesu kovidabhāvopi pākaṭoyeva.",
  "anya-e0105n:161_4": "Evaṃ vedaganthesu ca tadaññalokiyaganthesu ca sukovidasseva samānassa tesaṃ vitthārato appakāsanaṃ yathāvuttakāraṇenevāti veditabbaṃ.",
  "anya-e0105n:162_0": "Api ca ācariyo attano ganthārambheyeva –",
  "anya-e0105n:163_0": "“Tato ca bhāsantarameva hitvā,",
  "anya-e0105n:164_0": "Vitthāramaggañca samāsayitvā;",
  "anya-e0105n:165_0": "Vinicchayaṃ sabbamasesayitvā…pe…",
  "anya-e0105n:166_0": "Yasmā ayaṃ hessati vaṇṇanāpī”ti pārā. aṭṭha. 1.ganthārambhakathā ca.",
  "anya-e0105n:167_0": "“Apanetvāna tatohaṃ, sīhaḷabhāsaṃ manoramaṃ bhāsaṃ;",
  "anya-e0105n:168_0": "Tantinayānucchavikaṃ, āropetvā vigatadosaṃ.",
  "anya-e0105n:169_0": "Samayaṃ avilomento, therānaṃ theravaṃsapadīpānaṃ;",
  "anya-e0105n:170_0": "Sunipuṇavinicchayānaṃ, mahāvihāre nivāsinaṃ;",
  "anya-e0105n:171_0": "Hitvā punappunāgata-matthaṃ atthaṃ pakāsayissāmī”ti dī. ni. aṭṭha. 1.ganthārambhakathā ca–",
  "anya-e0105n:172_0": "Evaṃ porāṇaṭṭhakathānaṃ bhāsāparivattanasaṃkhipanavaseneva visesetvā abhinavaṭṭhakathāyo karissāmīti paṭiññaṃ katvā yathāpaṭiññātameva akāsi,",
  "anya-e0105n:172_1": "na attano ñāṇappabhāvena visesetvātipi veditabbaṃ.",
  "anya-e0105n:172_2": "Tasmā aṭṭhakathāsu patañjalivādādīnaṃ vitthārato appakāsanamārabbha “buddhaghoso patañjalivādādīni paripuṇṇaṃ",
  "anya-e0105n:172_3": "na jānātī”ti vacanaṃ kevalaṃ ācariyassa abbhācikkhaṇamattamevāti.",
  "anya-e0105n:173_0": "Kabbasatthavicāraṇā",
  "anya-e0105n:174_0": "4.",
  "anya-e0105n:174_1": "Punapi so evamāha “kiñcāpi buddhaghoso rāmāyaṇamahābhāratasaṅkhātānaṃ mahākabbasatthānaṃ sukusalo viya na dissati,",
  "anya-e0105n:174_2": "tathāpi tāni dassesi. Kathaṃ?",
  "anya-e0105n:174_3": "Akkhānanti bhāratayujjhanādikaṃ,",
  "anya-e0105n:174_4": "taṃ yasmiṃ ṭhāne kathīyati,",
  "anya-e0105n:174_5": "tattha gantumpi na vaṭṭatīti dī. ni. aṭṭha. 1.13 ca,",
  "anya-e0105n:174_6": "tassa (samphapalāpassa) dve sambhārā bhāratayuddhasītāharaṇādiniratthakakathāpurekkhāratā tathārūpikathākathanañcāti dī. ni. aṭṭha.",
  "anya-e0105n:174_7": "1.8 ca dassesī”ti.",
  "anya-e0105n:175_0": "Taṃ pana purimavacanatopi ahetukataraṃ kevalaṃ anādarīkaraṇamattameva.",
  "anya-e0105n:175_1": "Atigambhīratthassa hi atigarukaraṇīyassa piṭakattayassa atthasaṃvaṇṇanāyaṃ niratthakassa samphapalāpasamudāyabhūtassa",
  "anya-e0105n:175_2": "kabbasatthassa vitthārato pakāsanena kiṃ siyā payojanaṃ,",
  "anya-e0105n:175_3": "aññadatthu sāyevassa asammānitā,",
  "anya-e0105n:175_4": "anādariyā ca viññūhīti.",
  "anya-e0105n:176_0": "Bāhusaccaguṇamakkhanaṃ",
  "anya-e0105n:177_0": "5.",
  "anya-e0105n:177_1": "Punapi dhammānando ācariyassa bāhusaccaguṇaṃ makkhetukāmo evamāha –",
  "anya-e0105n:177_2": "“tassa (buddhaghosassa) samayantarakovidasaṅkhātaṃ bāhusaccaṃ na tato uttaritaraṃ hoti,",
  "anya-e0105n:177_3": "yaṃ ādhunikānaṃ ganthantarakovidānaṃ sīhaḷikabhikkhūnaṃ yaṃ vā ekādasame kharistavassasatake (1001-",
  "anya-e0105n:177_4": "1100) uppannānaṃ dakkhiṇaindiyaraṭṭhikānaṃ anuruddha-",
  "anya-e0105n:177_5": "dhammapālādīnaṃ bhikkhūna”nti.",
  "anya-e0105n:178_0": "Taṃ pana sabbathāpi ayuttavacanameva.",
  "anya-e0105n:178_1": "Yadi hi ādhunikā vā sīhaḷikabhikkhū,",
  "anya-e0105n:178_2": "porāṇā vā ācariyaanuruddha-",
  "anya-e0105n:178_3": "dhammapālattherādayo samayantarabāhusaccavasena ācariyabuddhaghosena samānā vā uttaritarā vā bhaveyyuṃ,",
  "anya-e0105n:178_4": "te ācariyabuddhaghosattherassa aṭṭhakathāhi anāraddhacittā hutvā tato sundaratarā paripuṇṇatarā ca abhinavaṭṭhakathāyo kareyyuṃ,",
  "anya-e0105n:178_5": "na pana te tathā karonti,",
  "anya-e0105n:178_6": "na kevalaṃ na karontiyeva,",
  "anya-e0105n:178_7": "atha kho tesaṃ ekopi na evaṃ vadati “ahaṃ buddhaghosena bāhusaccavasena samasamoti vā uttaritaro”ti vā,",
  "anya-e0105n:178_8": "aññadatthu te ācariyassa aṭṭhakathāyoyeva saṃvaṇṇenti ca upatthambhenti ca,",
  "anya-e0105n:178_9": "ācariyaṭṭhāne ca ṭhapenti.",
  "anya-e0105n:178_10": "Tenetaṃ ñāyati sabbathāpi ayuttavacananti.",
  "anya-e0105n:179_0": "Mahāyānikanayavicāraṇā",
  "anya-e0105n:180_0": "6.",
  "anya-e0105n:180_1": "Puna so tāvattakenāpi asantuṭṭho ācariyaṃ avamaññanto evamāha –",
  "anya-e0105n:180_2": "“mahāyānanikāyassa padhānācariyabhūtānaṃ assa ghosa-",
  "anya-e0105n:180_3": "nāgajjunānaṃ nayaṃ vā,",
  "anya-e0105n:180_4": "nāmamattampi vā tesaṃ na jānāti maññe buddhaghoso”ti.",
  "anya-e0105n:180_5": "Taṃ pana ativiya adhammikaṃ niratthakañca niggahavacanamattameva.",
  "anya-e0105n:180_6": "Na hi nikāyantarikānaṃ vādanayānaṃ attano aṭṭhakathāyaṃ appakāsanena so te na jānātīti sakkā vattuṃ.",
  "anya-e0105n:180_7": "Nanu ācariyena āgamaṭṭhakathāsu ganthārambheyeva –",
  "anya-e0105n:181_0": "“Samayaṃ avilomento, therānaṃ theravaṃsapadīpānaṃ;",
  "anya-e0105n:182_0": "Sunipuṇavinicchayānaṃ, mahāvihāre nivāsina”nti ca,",
  "anya-e0105n:183_0": "Idhāpi visuddhimagge –",
  "anya-e0105n:184_0": "“Mahāvihāravāsīnaṃ, desanānayanissitaṃ;",
  "anya-e0105n:185_0": "Visuddhimaggaṃ bhāsissa”nti visuddhi. 1.2 ca,",
  "anya-e0105n:186_0": "“Tassā atthasaṃvaṇṇanaṃ karontena vibhajjavādimaṇḍalaṃ otaritvā ācariye anabbhācikkhantena sakasamayaṃ",
  "anya-e0105n:186_1": "avokkamantena parasamayaṃ anāyūhantena suttaṃ appaṭibāhantena vinayaṃ anulomentena mahāpadese olokentena",
  "anya-e0105n:186_2": "dhammaṃ dīpentena atthaṃ saṅgāhentena tamevatthaṃ punarāvattetvā aparehipi pariyāyantarehi niddisantena",
  "anya-e0105n:186_3": "ca yasmā atthasaṃvaṇṇanā kātabbā hotī”ti visuddhi. 2.581 ca,",
  "anya-e0105n:187_0": "“Sāsanaṃ panidaṃ nānā-desanānayamaṇḍitaṃ;",
  "anya-e0105n:188_0": "Pubbācariyamaggo ca, abbocchinno pavattati;",
  "anya-e0105n:189_0": "Yasmā tasmā tadubhayaṃ, sannissāyatthavaṇṇanaṃ;",
  "anya-e0105n:190_0": "Ārabhissāmi etassā”ti visuddhi. 2.581 ca,",
  "anya-e0105n:191_0": "Paṭiññaṃ katvā yathāpaṭiññātappakāreneva aṭṭhakathāyo katā.",
  "anya-e0105n:191_1": "Evametāsaṃ karaṇe kāraṇampettha pakāsetabbaṃ,",
  "anya-e0105n:191_2": "tasmā dāni tampakāsanatthaṃ sammāsambuddhassa parinibbutikālato paṭṭhāya yāva ācariyabuddhaghosassa kālo,",
  "anya-e0105n:191_3": "tāva sāsanappavattikkamampi vakkhāma.",
  "anya-e0105n:192_0": "Sāsanappavattikkamo",
  "anya-e0105n:193_0": "Bhagavato hi parinibbutikālato pacchā vassasatabbhantare buddhasāsane kocipi vādabhedo nāma natthi.",
  "anya-e0105n:193_1": "Vassasatakāle pana dutiyasaṅgītikārehi therehi nikkaḍḍhitā vajjiputtakā bhikkhū pakkhaṃ labhitvā dhammañca",
  "anya-e0105n:193_2": "vinayañca aññathā katvā mahāsaṅgītināmena visuṃ saṅgītimakaṃsu.",
  "anya-e0105n:193_3": "Tadā saṅgītidvayārūḷhapurāṇadhammavinayameva sampaṭicchantānaṃ therānaṃ gaṇo theravādoti ca tadaññesaṃ mahāsaṅghikoti ca voharīyanti.",
  "anya-e0105n:194_0": "Puna mahāsaṅghikato (1) gokuliko (2) ekabyohārikoti dve ācariyagaṇā uppannā.",
  "anya-e0105n:194_1": "Puna gokulikato (3) paññattivādo (4) bāhuliko (bahussutiko)ti dve uppannā.",
  "anya-e0105n:194_2": "Puna bāhulikatopi (5) cetiyavādigaṇo uppannoti ete pañca mūlabhūtena mahāsaṅghikena saha cha pāṭiyekkā ācariyagaṇā ahesuṃ.",
  "anya-e0105n:195_0": "Visuddhattheravādatopi (1) mahisāsako (2) vajjiputtakoti dve ācariyagaṇā uppannā.",
  "anya-e0105n:195_1": "Puna mahisāsakato (3) sabbatthivādo (4) dhammaguttikoti dve uppannā.",
  "anya-e0105n:195_2": "Puna sabbatthivādatopi (5) kassapiyo,",
  "anya-e0105n:195_3": "tatopi (6) saṅkantiko,",
  "anya-e0105n:195_4": "tatopi (7) suttavādīti tayo uppannā.",
  "anya-e0105n:195_5": "Vajjiputtakatopi (8) dhammottariyo (9) bhaddayāniko (10) channāgāriko (11) sammitiyoti cattāro uppannāti",
  "anya-e0105n:195_6": "te ekādasa mūlabhūtena visuddhattheravādena saha dvādasa ācariyagaṇā ahesuṃ.",
  "anya-e0105n:195_7": "Iti ime ca dvādasa purimā ca chāti aṭṭhārasa ācariyagaṇā dutiyatatiyasaṅgītīnaṃ antare jātā ahesuṃ.",
  "anya-e0105n:196_0": "Tesu mūlabhūto theravādagaṇoyeva porāṇadhammavinayagaruko hutvā anūnamanadhikaṃ kevalaparipuṇṇaṃ parisuddhaṃ porāṇikaṃ dhammavinayaṃ dhāresi.",
  "anya-e0105n:196_1": "Itare pana sattarasa bhinnagaṇā porāṇikaṃ dhammavinayaṃ aññathā akaṃsu.",
  "anya-e0105n:196_2": "Tena tesaṃ dhammavinayo katthaci ūno katthaci adhiko hutvā aparipuṇṇo ceva ahosi aparisuddho ca.",
  "anya-e0105n:196_3": "Tena vuttaṃ dīpavaṃse pañcamaparicchede –",
  "anya-e0105n:197_0": "30.",
  "anya-e0105n:198_0": "“Nikkaḍḍhitā pāpabhikkhū, therehi vajjiputtakā;",
  "anya-e0105n:199_0": "Aññaṃ pakkhaṃ labhitvāna, adhammavādī bahū janā.",
  "anya-e0105n:200_0": "31.",
  "anya-e0105n:201_0": "Dasasahassā samāgantvā, akaṃsu dhammasaṅgahaṃ;",
  "anya-e0105n:202_0": "Tasmāyaṃ dhammasaṅgīti, mahāsaṅgītīti vuccati.",
  "anya-e0105n:203_0": "32.",
  "anya-e0105n:204_0": "Mahāsaṅgītikā bhikkhū, vilomaṃ akaṃsu sāsane;",
  "anya-e0105n:205_0": "Bhinditvā mūlasaṅgahaṃ, aññaṃ akaṃsu saṅgahaṃ.",
  "anya-e0105n:206_0": "33.",
  "anya-e0105n:207_0": "Aññatra saṅgahitaṃ suttaṃ, aññatra akariṃsu te;",
  "anya-e0105n:208_0": "Atthaṃ dhammañca bhindiṃsu, vinaye nikāyesu ca pañcasu…pe…",
  "anya-e0105n:209_0": "49.",
  "anya-e0105n:210_0": "Atthaṃ dhammañca bhindiṃsu, ekadesañca saṅgahaṃ;",
  "anya-e0105n:211_0": "Ganthañca ekadesañhi, chaḍḍetvā aññaṃ akaṃsu te.",
  "anya-e0105n:212_0": "50.",
  "anya-e0105n:213_0": "Nāmaṃ liṅgaṃ parikkhāraṃ, ākappakaraṇīyāni ca;",
  "anya-e0105n:214_0": "Pakatibhāvaṃ jahitvā, tañca aññaṃ akaṃsu te.",
  "anya-e0105n:215_0": "51.",
  "anya-e0105n:216_0": "Sattarasa bhinnavādā, ekavādo abhinnako;",
  "anya-e0105n:217_0": "Sabbevaṭṭhārasa honti, bhinnavādena te saha.",
  "anya-e0105n:218_0": "52.",
  "anya-e0105n:219_0": "Nigrodhova mahārukkho, thera vādānamuttamo;",
  "anya-e0105n:220_0": "Anūnaṃ anadhikañca, kevalaṃ jinasāsanaṃ;",
  "anya-e0105n:221_0": "Kaṇṭakā viya rukkhamhi, nibbattā vādasesakā.",
  "anya-e0105n:222_0": "53.",
  "anya-e0105n:223_0": "Paṭhame vassasate natthi, dutiye vassasatantare;",
  "anya-e0105n:224_0": "Bhinnā sattarasa vādā, uppannā jinasāsane”ti kathā. aṭṭha. nidānakathā.",
  "anya-e0105n:225_0": "Asokarañño ca kāle parihīnalābhasakkārā aññatitthiyā lābhasakkāraṃ patthayamānā bhikkhūsu pabbajitvā sakāni sakāni diṭṭhigatāni dīpenti “ayaṃ dhammo,",
  "anya-e0105n:225_1": "ayaṃ vinayo,",
  "anya-e0105n:225_2": "idaṃ satthusāsana”nti.",
  "anya-e0105n:225_3": "Bhikkhūnaṃ santike pabbajjaṃ alabhamānāpi sayameva kese chinditvā kāsāyāni vatthāni acchādetvā vihāresu",
  "anya-e0105n:225_4": "vicarantā uposathakammādikaraṇakāle saṅghamajjhaṃ pavisanti,",
  "anya-e0105n:225_5": "te bhikkhusaṅghena dhammena vinayena satthusāsanena niggayhamānāpi dhammavinayānulomāya paṭipattiyā asaṇṭhahantā",
  "anya-e0105n:225_6": "anekarūpaṃ sāsanassa abbudañca malañca kaṇṭakañca samuṭṭhāpenti.",
  "anya-e0105n:225_7": "Keci aggiṃ paricaranti,",
  "anya-e0105n:225_8": "keci pañcātape tapanti,",
  "anya-e0105n:225_9": "keci ādiccaṃ anuparivattanti,",
  "anya-e0105n:225_10": "keci dhammañca vinayañca vobhindissāmāti tathā tathā paggaṇhanti.",
  "anya-e0105n:225_11": "Tadā bhikkhusaṅgho na tehi saddhiṃ uposathaṃ vā pavāraṇaṃ vā akāsi,",
  "anya-e0105n:225_12": "asokārāme satta vassāni uposatho upacchijji kathā. aṭṭha.",
  "anya-e0105n:225_13": "nidānakathā; pārā. aṭṭha.",
  "anya-e0105n:225_14": "1.tatiyasaṅgītikathā.",
  "anya-e0105n:226_0": "Imañca pana pavattiṃ upādāya evampi sakkā gahetuṃ “sattarasannaṃ bhinnavādagaṇānaṃ dhammavinayassa pacchimakālesu",
  "anya-e0105n:226_1": "aparisuddhatarabhāvo īdisenapi kāraṇena ahosī”ti.",
  "anya-e0105n:226_2": "Kiñcāpi hi buddhasāsanabhūte parisuddhadhammavinaye “kocipi nicco dhuvo sassato nāma natthi aññatra nibbānadhātuyā,",
  "anya-e0105n:226_3": "paramatthato attāpi natthi,",
  "anya-e0105n:226_4": "sabbepi saṅkhārā aniccā addhuvā asassatā anattāyevā”ti attho ativiya pākaṭo hoti,",
  "anya-e0105n:226_5": "tathāpi dāni atheravādikānaṃ ganthesu ca pubbe vetullavādādīsu ca “buddho nicco dhuvo sassato attā”ti ca,",
  "anya-e0105n:226_6": "“sabbepi sattā niccā dhuvā sassatā attā”ti ca attho dissati.",
  "anya-e0105n:227_0": "Atha asoko dhammarājā sāsanaṃ visodhetukāmo moggaliputtatissattherassa santike paṭhamameva samayaṃ uggaṇhitvā",
  "anya-e0105n:227_1": "ekaladdhike ekaladdhike bhikkhū ekato kāretvā ekamekaṃ bhikkhusamūhaṃ pakkosāpetvā pucchi “kiṃ vādī bhante",
  "anya-e0105n:227_2": "sammāsambuddho”ti.",
  "anya-e0105n:227_3": "Tato ye ye “sammāsambuddho sassatavādī”ti vā,",
  "anya-e0105n:227_4": "“ekaccasassatavādī”ti vā evamādinā attano attano vādānurūpaṃ micchāvādaṃ āhaṃsu,",
  "anya-e0105n:227_5": "te te “nayime bhikkhū,",
  "anya-e0105n:227_6": "aññatitthiyā ime”ti tathato ñatvā tesaṃ setakāni vatthāni datvā uppabbājesi.",
  "anya-e0105n:227_7": "Te sabbepi saṭṭhisahassamattā ahesuṃ.",
  "anya-e0105n:228_0": "Athaññe bhikkhū pucchitvā tehi “vibhajjavādī mahārāja sammāsambuddho”ti vutte “suddhaṃ dāni bhante sāsanaṃ,",
  "anya-e0105n:228_1": "karotu bhikkhusaṅgho uposatha”nti vatvā ārakkhañca datvā nagaraṃ pāvisi.",
  "anya-e0105n:228_2": "Samaggo saṅgho sannipatitvā uposathaṃ akāsi.",
  "anya-e0105n:228_3": "Tasmiṃ samāgame moggaliputtatissatthero yāni ca tadā uppannāni vatthūni yāni ca āyatiṃ uppajjissanti,",
  "anya-e0105n:228_4": "sabbesampi tesaṃ paṭibāhanatthaṃ satthārā dinnanayavaseneva tathāgatena ṭhapitamātikaṃ vibhajanto parappavādamaddanaṃ",
  "anya-e0105n:228_5": "kathāvatthuṃ nāma abhidhammapiṭake pañcamaṃ pakaraṇaṃ abhāsi.",
  "anya-e0105n:228_6": "Tato moggaliputtatissattherappamukhā tipiṭakapariyattidharā pabhinnapaṭisambhidāpattā sahassaṃ bhikkhū",
  "anya-e0105n:228_7": "theravādino saṅgītidvayārūḷhaṃ parisuddhaṃ porāṇadhammavinayaṃ puna saṅgāyitvā surakkhitaṃ rakkhiṃsu pārā. aṭṭha.",
  "anya-e0105n:228_8": "1.tatiyasaṅgītikathā.",
  "anya-e0105n:229_0": "Atha moggaliputtatissatthero navasu paccantaṭṭhānesu sāsanapatiṭṭhāpanatthaṃ nava nāyakatthere uccinitvā pesesi.",
  "anya-e0105n:229_1": "Tesu aṭṭhahi therehi attano attano pattaṭṭhānaṃ gantvā buddhasāsane patiṭṭhāpite mahāmahindatthero chattiṃsādhikadvisate",
  "anya-e0105n:229_2": "(236) buddhavasse jambudīpato sīhaḷadīpaṃ gantvā devānaṃpiyatissarājappamukhaṃ dīpakajanasamūhaṃ pasādetvā",
  "anya-e0105n:229_3": "buddhasāsanaṃ sampatiṭṭhāpesi,",
  "anya-e0105n:229_4": "tena ca raññā dinnaṃ mahāmeghavanuyyānaṃ paṭiggahetvā tattha mahāvihāraṃ nāma saṅghārāmaṃ patiṭṭhāpesi pārā. aṭṭha.",
  "anya-e0105n:229_5": "1.tatiyasaṅgītikathā.",
  "anya-e0105n:229_6": "Tato pabhuti sīhaḷadīpe buddhasāsanaṃ yāva vaṭṭagāmaṇirājakālā nikāyantaravādākularahitaṃ nimmalaṃ suparisuddhaṃ hutvā samujjalittha.",
  "anya-e0105n:229_7": "Vaṭṭagāmaṇirājakālato pana paṭṭhāya nikāyantaravādāpi sīhaḷadīpamupāgamiṃsu.",
  "anya-e0105n:229_8": "Tadā visuddhattheravādino yathā purāṇadhammavinayo tehi nikāyantaravādehi asammisso amalīno pakatiparisuddho hutvā tiṭṭheyya,",
  "anya-e0105n:229_9": "tathā taṃ mahussāhena surakkhitaṃ rakkhiṃsu. Kathaṃ?",
  "anya-e0105n:230_0": "Abhayagirinikāyuppatti",
  "anya-e0105n:231_0": "Vaṭṭagāmaṇirājā hi (425-",
  "anya-e0105n:231_1": "buddhavasse) rajjaṃ patvā pañcamāsamattakāle brāhmaṇatissadāmarikena sattahi ca damiḷayodhehi upadduto",
  "anya-e0105n:231_2": "saṅgāme ca parājito palāyitvā sādhikāni cuddasavassāni nilīyitvā aññataravesena vasati mahāvaṃse 33-",
  "anya-e0105n:231_3": "paricchede 37-",
  "anya-e0105n:231_4": "gāthāto paṭṭhāya.",
  "anya-e0105n:231_5": "Tadā laṅkādīpe manussā corabhayena dubbhikkhabhayena ca upaddutā bhikkhūnaṃ catūhi paccayehi upaṭṭhātuṃ na sakkonti,",
  "anya-e0105n:231_6": "tena bhikkhū yebhuyyena tato jambudīpaṃ gantvā dhammavinayaṃ dhārentā viharanti.",
  "anya-e0105n:231_7": "Laṅkādīpeyeva ohīnāpi therā yathāladdhehi kandamūlapaṇṇehi yāpentā kāye vahante nisīditvā pariyattidhammaṃ sajjhāyaṃ karonti,",
  "anya-e0105n:231_8": "avahante vālukaṃ ussāpetvā taṃ parivāretvā sīsāni ekaṭṭhāne katvā pariyattiṃ sammasanti.",
  "anya-e0105n:231_9": "Evaṃ dvādasa saṃvaccharāni sāṭṭhakathaṃ tepiṭakaṃ ahāpetvā dhārayiṃsu.",
  "anya-e0105n:231_10": "Yadā pana vaṭṭagāmaṇirājā damiḷarājānaṃ hantvā (455-",
  "anya-e0105n:231_11": "466 buddhavassabbhantare) punapi rajjaṃ kāresi mahāvaṃse 33, 78- gāthā.",
  "anya-e0105n:231_12": "Tadā te therā jambudīpato paccāgatattherehi saddhiṃ tepiṭakaṃ sodhentā ekakkharampi asamentaṃ nāma na passiṃsu a. ni. aṭṭha. 1.1.130; vibha. aṭṭha. 810.",
  "anya-e0105n:231_13": "Yopi ca mahāniddeso tasmiṃ kāle ekasseva dussīlabhikkhuno paguṇo ahosi,",
  "anya-e0105n:231_14": "sopi mahātipiṭakattherena mahārakkhitattheraṃ tassa santikā uggaṇhāpetvā rakkhito ahosi pārā. aṭṭha. 2.585.",
  "anya-e0105n:231_15": "Evaṃ dubbhikkharaṭṭhakkhobhupaddavehi pīḷitattā duddharasamayepi dhammavinayaṃ sakkaccaṃ dhārayiṃsu.",
  "anya-e0105n:232_0": "Rājā abhayagiriṃ nāma vihāraṃ kāretvā attano katūpakārapubbassa mahātissattherassa adāsi.",
  "anya-e0105n:232_1": "So pana thero kulasaṃsaggabahulattā mahāvihāravāsīhi bhikkhūhi pabbājanīyakammaṃ katvā nīhaṭo.",
  "anya-e0105n:232_2": "Tadāssa sisso bahalamassutissanāmako thero taṃ kammaṃ paṭibāhi,",
  "anya-e0105n:232_3": "tenassa saṅgho ukkhepanīyakammaṃ akāsi.",
  "anya-e0105n:232_4": "So mahāvihāravāsīnaṃ kujjhitvā abhayagirivihārameva gantvā tena mahātissattherena ekato hutvā visuṃ gaṇaṃ vahanto vasi.",
  "anya-e0105n:232_5": "Te ca dve therā na mahāvihāraṃ punāgamiṃsu mahāvaṃse 33, 79-",
  "anya-e0105n:232_6": "gāthādīsu.",
  "anya-e0105n:232_7": "nikāyasaṅgahe.",
  "anya-e0105n:232_8": "Tato paṭṭhāya sīhaḷadīpe mahāvihāravāsī,",
  "anya-e0105n:232_9": "abhayagirivāsīti dve nikāyājātā.",
  "anya-e0105n:232_10": "Idaṃ tāva sīhaḷadīpe sāsanaparihāniyā paṭhamaṃ kāraṇaṃ.",
  "anya-e0105n:233_0": "Dhammarucinikāyuppatti",
  "anya-e0105n:234_0": "Tadā ca rājā abhayagirivāsīsuyeva bhikkhūsu visesato pasanno hutvā teyeva catūhi paccayehi pavāretvā paggaṇhāti,",
  "anya-e0105n:234_1": "rājamahāmattādayopi abhiññātā abhiññātā bahū janā tasmiñca ārāme aññattha ca bahū āvāse katvā tesaṃ denti.",
  "anya-e0105n:234_2": "Evaṃ abhayagirivāsino bhikkhū bahūnaṃ abhiññātajanānaṃ sakkatā ceva honti pūjitā ca mānitā ca.",
  "anya-e0105n:234_3": "Puna ca abhayagirivāsino bahalamassutissattherādayoindiyaraṭṭhato āgataṃ vajjiputtakagaṇapariyāpannassa",
  "anya-e0105n:234_4": "dhammarucinikāyassa dhammavinayabhūtaṃ sakkatabhāsāropitaṃ abhinavampi piṭakaṃ sampaṭicchanti mahāvaṃse 33,",
  "anya-e0105n:234_5": "99 gāthāsu.",
  "anya-e0105n:234_6": "nikāyasaṅgahe,",
  "anya-e0105n:234_7": "tena tepi dhammarucinikāyikā nāma ahesuṃ.",
  "anya-e0105n:234_8": "Idaṃ sīhaḷadīpe sāsanaparihāniyā dutiyaṃ kāraṇaṃ.",
  "anya-e0105n:235_0": "Piṭakattayassa potthakāropanaṃ",
  "anya-e0105n:236_0": "Mahāvihāravāsino pana porāṇikaṃ pāḷibhāsāya saṇṭhitaṃ parisuddhapiṭakameva paṭiggaṇhanti,",
  "anya-e0105n:236_1": "tañca mukhapāṭheneva dhārenti.",
  "anya-e0105n:236_2": "Tadā pana therā pacchimajanānaṃ satipaññāhāniṃ disvā buddhakālato paṭṭhāya yāva taṃkālā mukhapāṭhenābhataṃ",
  "anya-e0105n:236_3": "sāṭṭhakathaṃ piṭakattayaṃ potthake āropetuṃ samārabhiṃsu.",
  "anya-e0105n:236_4": "Samārabhamānā ca te anurādharājadhānipurato aṭṭhasaṭṭhimilappamāṇe malayajanapade mātula mātale iti etarahi",
  "anya-e0105n:236_5": "vohāro nagare ālokaleṇe vasantā ekassa tandesikassa janapadādhipatino ārakkhaṃ gahetvā taṃ potthakāropanakammamakaṃsu",
  "anya-e0105n:236_6": "mahāvaṃse 33, 100- 101- gāthāsu.",
  "anya-e0105n:236_7": "Tenidaṃ ñāyati “tadā mahāvihāravāsino therā rājarājamahāmattehi aladdhūpakārā hutvā attano baleneva piṭakattayassa potthakāropanakammamakaṃsū”ti ca,",
  "anya-e0105n:236_8": "“tañca yatheva pacchimajanānaṃ satipaññāhāniṃ disvā kataṃ,",
  "anya-e0105n:236_9": "tatheva dubbhikkharaṭṭhakkhobhādibhayupaddutakālesu duddharabhāvampi disvā”ti ca,",
  "anya-e0105n:236_10": "tathā “abhayagirivāsīnaṃ sampaṭicchitasamayantaravādehi anākulanatthampi kata”nti ca.",
  "anya-e0105n:236_11": "Evaṃ mahāvihāravāsino therā parisuddhattheravādapiṭakaṃ samayantarehi asammissanatthāya yathā pure,",
  "anya-e0105n:236_12": "tathā pāḷibhāsāya eva potthake āropetvāpi surakkhitaṃ rakkhiṃsu.",
  "anya-e0105n:236_13": "Yadi hi tadā tepiṭakaṃ potthakesu anāropitamassa,",
  "anya-e0105n:236_14": "pacchākālesu samayantarato āgatasuttāni “netāni amhāka”nti paṭikkhipituṃ na sukarāni bhaveyyuṃ.",
  "anya-e0105n:236_15": "Yato ca kho tadā sāṭṭhakathaṃ tepiṭakaṃ potthakesu āropitaṃ,",
  "anya-e0105n:236_16": "tatoyeva anāgatakālesu samayantarāgatasuttāni tehi potthakehi saṃsandetvā paṭikkhipituṃ sukarāni honti.",
  "anya-e0105n:237_0": "Tathā hi bhātiyarājakāle (524- 552- bu-",
  "anya-e0105n:237_1": "va) mahāvihāravāsīnaṃ abhayagirivāsīhi vinaye vivādo uppajji.",
  "anya-e0105n:237_2": "Tadā rājā dīghakārāyanaṃ nāma brāhmaṇajātikaṃ amaccaṃ therānaṃ santikaṃ pesesi.",
  "anya-e0105n:237_3": "So ubhinnaṃ suttaṃ sutvā vinicchayaṃ adāsi pārā. aṭṭha. 2.384.",
  "anya-e0105n:237_4": "Tathā vohārakatissarājakāle ca (758- 780 bu-",
  "anya-e0105n:237_5": "va) goṭhābhayarājakāle ca (797- 810 bu-",
  "anya-e0105n:237_6": "va) theravādikā potthakārūḷhena dhammavinayena saṃsandetvā adhammavādaṃ paṭikkhipiṃsu nikāyasaṅgahe 12- piṭṭhe.",
  "anya-e0105n:238_0": "Adhammavāduppatti",
  "anya-e0105n:239_0": "Ayaṃ pana ādito paṭṭhāya sāsanamalabhūtānaṃ adhammavādānaṃ uppatti.",
  "anya-e0105n:239_1": "Asokarañño hi kāle uppabbājetvā nikkaḍḍhitā aññatitthiyā buddhasāsane aladdhapatiṭṭhā kodhābhibhūtā pāṭaliputtato",
  "anya-e0105n:239_2": "nikkhamitvā rājagahasamīpe nālandāyaṃ sannipatitvā evaṃ sammantayiṃsu “mahājanassa buddhasāsane anavagāhatthāya",
  "anya-e0105n:239_3": "sakyānaṃ dhammavinayo nāsetabbo,",
  "anya-e0105n:239_4": "tañca kho tesaṃ samayaṃ ajānantehi na sakkā kātuṃ,",
  "anya-e0105n:239_5": "tasmā yena kenaci upāyena punapi tattha pabbajitabbamevā”ti.",
  "anya-e0105n:239_6": "Te evaṃ sammantayitvā puna āgantvā visuddhattheravādīnamantaraṃ pavisituṃ asakkontā tadaññesaṃ sattarasannaṃ",
  "anya-e0105n:239_7": "mahāsaṅghikādinikāyānaṃ santikaṃ upasaṅkamitvā attano aññatitthiyabhāvaṃ ajānāpetvā pabbajitvā piṭakattayamuggaṇhitvā",
  "anya-e0105n:239_8": "tañca viparivattetvā tato kosambiṃ gantvā dhammavinayanāsanāya upāyaṃ mantayitvā 253-",
  "anya-e0105n:239_9": "buddhavasse chasu ṭhānesu vasantā (1) hemavatiko (2) rājagiriko (3) siddhatthiko (4) pubbaseliyo (5)",
  "anya-e0105n:239_10": "aparaseliyo (6) vājiriyo (7) vetullo (8) andhako (9) aññamahāsaṅghikoti nava abhinave nikāye uppādesuṃ",
  "anya-e0105n:239_11": "nikāyasaṅgahe 9- piṭṭhe.",
  "anya-e0105n:239_12": "Tesaṃ nāmāni ca laddhiyo ca kathāvatthuaṭṭhakathāyaṃ āgatāyeva.",
  "anya-e0105n:240_0": "Tesu hemavatikā saddhammapatirūpakaṃ buddhabhāsitabhāvena dassetvā",
  "anya-e0105n:241_0": "(1) Vaṇṇapiṭakaṃ nāma ganthaṃ akaṃsu.",
  "anya-e0105n:242_0": "Rājagirikā (2) aṅgulimālapiṭakaṃ,",
  "anya-e0105n:243_0": "Siddhatthikā (3) gūḷhavessantaraṃ,",
  "anya-e0105n:244_0": "Pubbaseliyā (4) raṭṭhapālagajjitaṃ,",
  "anya-e0105n:245_0": "Aparaseliyā (5) āḷavakagajjitaṃ,",
  "anya-e0105n:246_0": "Vajirapabbatavāsino vājiriyā (6) gūḷhavinayaṃ nāma ganthaṃ akaṃsu.",
  "anya-e0105n:247_0": "Teyeva sabbe māyājālatanta-",
  "anya-e0105n:247_1": "samājatantādike aneke tantaganthe ca,",
  "anya-e0105n:247_2": "marīcikappa-",
  "anya-e0105n:247_3": "herambhakappādike aneke kappaganthe ca akaṃsu.",
  "anya-e0105n:248_0": "Vetullavādino pana (7) vetullapiṭakamakaṃsu.",
  "anya-e0105n:249_0": "Andhakā ca (8) ratanakūṭādike ganthe,",
  "anya-e0105n:250_0": "Aññamahāsaṅghikā ca (9) akkharasāriyādisuttante akaṃsu nikāyasaṅgahe 9-piṭṭhe.",
  "anya-e0105n:251_0": "Tesu pana saddhammapatirūpakesu vetullavādo,",
  "anya-e0105n:251_1": "vājiriyavādo,",
  "anya-e0105n:251_2": "ratanakūṭasatthanti imāniyeva tīṇi laṅkādīpamupāgatāni,",
  "anya-e0105n:251_3": "aññāni pana vaṇṇapiṭakādīni jambudīpeyeva nivattantīti nikāyasaṅgahe vuttaṃ.",
  "anya-e0105n:251_4": "Vaṇṇapiṭakādīnampi pana laṅkādīpamupāgatacchāyā dissateva.",
  "anya-e0105n:251_5": "Tathā hi samantapāsādikāya vinayaṭṭhakathāyaṃ (3, 9- piṭṭhe)",
  "anya-e0105n:252_0": "“Vaṇṇapiṭaka aṅgulimālapiṭakaraṭṭhapālagajjitaāḷavakagajjitagūḷhamaggagūḷhavessantara gūḷhavinaya vedallapiṭakāni ettha “vepulla, vedallaṃ,",
  "anya-e0105n:252_1": "vetullanti atthako ekaṃ,",
  "anya-e0105n:252_2": "bodhisattapiṭakasseva nāma”nti veditabbaṃ.",
  "anya-e0105n:252_3": "tathā hi vuttaṃ asaṅgena nāma ācariyena abhidhammasamuccaye nāma mahāyānikagante (79-",
  "anya-e0105n:252_4": "piṭṭhe) “vepullaṃ katamaṃ?",
  "anya-e0105n:252_5": "bodhisattapiṭakasampayuttaṃ bhāsitaṃ.",
  "anya-e0105n:252_6": "yaduccate vepullaṃ,",
  "anya-e0105n:252_7": "taṃ vedallamapyuccate,",
  "anya-e0105n:252_8": "vetullamapyuccate.",
  "anya-e0105n:252_9": "kimatthaṃ vepullamuccate?",
  "anya-e0105n:252_10": "sabbasattānaṃ hitasukhādhiṭṭhānato,",
  "anya-e0105n:252_11": "udāragambhīradhammadesanāto ca.",
  "anya-e0105n:252_12": "kimatthamuccate vedallaṃ?",
  "anya-e0105n:252_13": "sabbāvaraṇavidalanato.",
  "anya-e0105n:252_14": "kimatthamuccate vetullaṃ?",
  "anya-e0105n:252_15": "upamānadhammānaṃ tulanābhāvato”ti pana abuddhavacanāniyevāti vutta”nti ca.",
  "anya-e0105n:253_0": "Sāratthappakāsiniyā saṃyuttaṭṭhakathāyampi (2, 186-piṭṭhe)",
  "anya-e0105n:254_0": "“Gūḷhavinayaṃ gūḷhavessantaraṃ gūḷhamahosadhaṃ vaṇṇapiṭakaṃ aṅgulimālapiṭakaṃ raṭṭhapālagajjitaṃ āḷavakagajjitaṃ",
  "anya-e0105n:254_1": "vedallapiṭakanti abuddhavacanaṃ saddhammapatirūpakaṃ nāmā”ti ca–",
  "anya-e0105n:255_0": "Tesaṃ paṭikkhepo dissati.",
  "anya-e0105n:255_1": "Na hi tāni asutvā,",
  "anya-e0105n:255_2": "tesañca atthaṃ ajānitvā sīhaḷaṭṭhakathācariyehi tāni paṭikkhipituṃ sakkā,",
  "anya-e0105n:255_3": "nāpi taṃ paṭikkhepavacanaṃ jambudīpikaṭṭhakathācariyānaṃ vacanaṃ bhavituṃ,",
  "anya-e0105n:255_4": "mahāmahindattherassa sīhaḷadīpaṃ gamanasamaye tesaṃyeva abhāvato.",
  "anya-e0105n:255_5": "Tasmā tāni ca tadaññāni ca mahāyānikapiṭakāni taṃkālikāni yebhuyyena sīhaḷadīpamupāgatānīti gahetabbāni.",
  "anya-e0105n:255_6": "Tesu ca vajjiputtakagaṇapariyāpannassa dhammarucinikāyassa piṭakānaṃ tadupāgamanaṃ pubbeva vuttaṃ.",
  "anya-e0105n:255_7": "Tadaññesaṃ pana tadupāgamanaṃ evaṃ veditabbaṃ.",
  "anya-e0105n:256_0": "Vetullavādassa paṭhamaniggaho",
  "anya-e0105n:257_0": "Vohārakatissarañño kāle (758- 780- bu-",
  "anya-e0105n:257_1": "va) abhayagirivāsino dhammarucinikāyikā pubbe vuttappakārena sāsanavināsanatthāya bhikkhuvesadhārīhi",
  "anya-e0105n:257_2": "vetullavādibrāhmaṇehi racitaṃ vetullapiṭakaṃ sampaṭiggahetvā “idaṃ buddhabhāsita”nti dassenti.",
  "anya-e0105n:257_3": "Taṃ mahāvihāravāsino theravādikā dhammavinayena saṃsandetvā adhammavādoti paṭikkhipiṃsu.",
  "anya-e0105n:257_4": "Taṃ sutvā rājā sabbasatthapāraguṃ kapilaṃ nāma amaccaṃ pesetvā vinicchayaṃ kārāpetvā abuddhabhāsitabhāvaṃ",
  "anya-e0105n:257_5": "ñatvā sabbaṃ vetullapotthakaṃ jhāpetvā talladdhike ca pāpabhikkhū niggahetvā buddhasāsanaṃ jotesi nikāyasaṅgahe 12- piṭṭhe.",
  "anya-e0105n:257_6": "Vuttañhetaṃ mahāvaṃse –",
  "anya-e0105n:258_0": "36-41.",
  "anya-e0105n:259_0": "“Vetullavādaṃ madditvā, kāretvā pāpaniggahaṃ;",
  "anya-e0105n:260_0": "Kapilena amaccena, sāsanaṃ jotayī ca so”ti.",
  "anya-e0105n:261_0": "Sāgaliyanikāyuppatti",
  "anya-e0105n:262_0": "Punapi te abhayagirivāsino goṭhābhayarañño kāle (797- 810- bu-",
  "anya-e0105n:262_1": "va) vetullavādaṃ tatheva dassenti.",
  "anya-e0105n:262_2": "Tadā pana tesu ussiliyātisso nāma mahāthero vohārakatissarājakāle vetullavādīnaṃ bhikkhūnaṃ kataniggahaṃ",
  "anya-e0105n:262_3": "sutvā “vicāraṇasampannassa rañño samaye tatheva bhaveyya,",
  "anya-e0105n:262_4": "na bhaddakameta”nti cintetvā “na mayaṃ tehi ekato homā”ti tisatamatte bhikkhū gahetvā dakkhiṇagirivihāraṃ gantvā dhammarucinikāyato visuṃ hutvā vasi.",
  "anya-e0105n:262_5": "Tesu sāgalo nāma mahāthero tattheva dakkhiṇagirimhi vasanto āgamabyākhyānamakāsi.",
  "anya-e0105n:262_6": "Tato paṭṭhāya taṃ theramārabbha tassantevāsino sāgaliyā nāma ahesuṃ.",
  "anya-e0105n:262_7": "Tesampi vādo pacchā mahāsenarājakāle jetavanavihāre patthari nikāya 13- piṭṭhe.",
  "anya-e0105n:263_0": "Vetullavādassa dutiyaniggaho",
  "anya-e0105n:264_0": "Goṭhābhayo pana rājā pañcasu mahāvihāra, cetiya,",
  "anya-e0105n:264_1": "thūpārāma,",
  "anya-e0105n:264_2": "issarasamaṇaka,",
  "anya-e0105n:264_3": "vessagirivihārasaṅkhātesu vihāresu mahābhikkhusaṅghaṃ ekato sannipātetvā taṃ pavattiṃ pucchitvā vetullavādassa",
  "anya-e0105n:264_4": "abuddhabhāsitabhāvaṃ ñatvā taṃvādino saṭṭhi pāpabhikkhū lakkhaṇāhate katvā raṭṭhato pabbājesi,",
  "anya-e0105n:264_5": "vetullapotthakāni ca jhāpetvā buddhasāsanaṃ jotesi mahāvaṃse 36, 111- 112- gāthāsu,",
  "anya-e0105n:264_6": "nikāya 13- piṭṭhe.",
  "anya-e0105n:265_0": "Tadā raṭṭhato pabbājitesu tesu bhikkhūsu keci kāvīrapaṭṭanaṃ gantvā tattha vasanti.",
  "anya-e0105n:265_1": "Tasmiñca samaye eko aññatitthiyamāṇavako desantarato kāvīramāgantvā paṭṭanagāmikehi tesaṃ bhikkhūnaṃ",
  "anya-e0105n:265_2": "katūpahāraṃ disvā lābhasakkāraṃ nissāya tesaṃ santike pabbajitvā saṅghamittoti nāmena pākaṭo ahosi.",
  "anya-e0105n:265_3": "So mahāvihāravāsīnaṃ dhammavinicchayaṃ nissāya goṭhābhayaraññā vetullavādahetu tesaṃ bhikkhūnaṃ raṭṭhā",
  "anya-e0105n:265_4": "pabbājitabhāvaṃ ñatvā mahāvihāravāsīnaṃ kuddho hutvā “vetullavādaṃ vā ne gāhāpessāmi,",
  "anya-e0105n:265_5": "vihāre vā nesaṃ ummūletvā vināsessāmī”ti sīhaḷadīpaṃ gantvā rājānaṃ pasādetvā tassa dve putte sippaṃ sikkhāpessāmīti ārabhi.",
  "anya-e0105n:265_6": "Tathāpi attano vādassa jānanasamatthaṃ jeṭṭhatissaṃ ohāya anāgate attano vacanaṃ kārāpetuṃ sakkuṇeyyaṃ",
  "anya-e0105n:265_7": "kaniṭṭhaṃ mahāsenakumārameva saṅgaṇhitvā sippaṃ sikkhāpesi.",
  "anya-e0105n:265_8": "Vituno accayena jeṭṭhatissakumāre rajjaṃ patte (810- 819- bu-",
  "anya-e0105n:265_9": "va) so tassa rañño bhīto kāvīrapaṭṭanameva gato mahāvaṃse 36, 113-",
  "anya-e0105n:265_10": "gāthādīsu,",
  "anya-e0105n:265_11": "nikāya 14- piṭṭhe.",
  "anya-e0105n:266_0": "Mahāsenarañño pana kāle (819- 845- bu-",
  "anya-e0105n:266_1": "va) so puna sīhaḷadīpamāgantvā abhayagirivihāre vasanto mahāvihāravāsīhi vetullavādaṃ gāhāpetuṃ nānāpakārehi vāyāmamakāsi.",
  "anya-e0105n:266_2": "Tathāpi tehi taṃ gāhāpetuṃ asakkonto rājānaṃ upasaṅkamitvā nānākāraṇehi saññāpetvā “yo koci ekassapi bhikkhussa mahāvihāravāsino āhāraṃ dadeyya,",
  "anya-e0105n:266_3": "tassa sataṃ daṇḍo”ti rañño āṇāya nagare bheriṃ carāpesi.",
  "anya-e0105n:266_4": "Tadā mahāvihāravāsino nagare piṇḍāya carantā tayo divase bhikkhamaladdhā mahāpāsāde sannipatitvā “sace mayaṃ khudāhetu adhammaṃ dhammoti gaṇheyyāma,",
  "anya-e0105n:266_5": "bahū janā taṃ gahetvā apāyagāmino bhavissanti,",
  "anya-e0105n:266_6": "mayañca sabbe sāvajjā bhavissāma,",
  "anya-e0105n:266_7": "tasmā na mayaṃ jīvitahetupi vetullavādaṃ paṭiggaṇhissāmā”ti sammantayitvā mahāvihārādike sabbavihāre",
  "anya-e0105n:266_8": "chaḍḍetvā rohaṇajanapadañca malayapadesañca agamiṃsu mahāvaṃse 37, 2- 6- gāthāsu.",
  "anya-e0105n:266_9": "nikāyasaṅgahe 14- piṭṭhe.",
  "anya-e0105n:267_0": "Vetullavādo",
  "anya-e0105n:268_0": "Kīdiso vetullavādo nāma,",
  "anya-e0105n:268_1": "yato mahāvihāravāsino ativiya jigucchiṃsūti?",
  "anya-e0105n:268_2": "Idāni vetullavādassa sarūpaṃ sabbākārena pakāsetuṃ na sakkā,",
  "anya-e0105n:268_3": "vetullanāmena potthakānaṃ vā nikāyassa vā etarahi apākaṭabhāvato.",
  "anya-e0105n:268_4": "Abhidhammapiṭake pana kathāvatthuaṭṭhakathāyaṃ kathā. aṭṭha. 793-",
  "anya-e0105n:268_5": "794 ādayo katipayā vetullavādā āgatā. Kathaṃ? –",
  "anya-e0105n:269_0": "“Paramatthato maggaphalāneva saṅgho,",
  "anya-e0105n:269_1": "maggaphalehi añño saṅgho nāma natthi,",
  "anya-e0105n:269_2": "maggaphalāni ca na kiñci paṭiggaṇhanti,",
  "anya-e0105n:269_3": "tasmā na vattabbaṃ saṅgho dakkhiṇaṃ paṭiggaṇhātī”ti ca (1).",
  "anya-e0105n:270_0": "“Maggaphalāneva saṅgho nāma,",
  "anya-e0105n:270_1": "na ca tāni dakkhiṇaṃ visodhetuṃ sakkonti,",
  "anya-e0105n:270_2": "tasmā na vattabbaṃ saṅgho dakkhiṇaṃ visodhetī”ti ca (2).",
  "anya-e0105n:271_0": "“Maggaphalāneva saṅgho nāma,",
  "anya-e0105n:271_1": "na ca tāni kiñci bhuñjanti,",
  "anya-e0105n:271_2": "tasmā na vattabbaṃ saṅgho bhuñjati pivati khādati sāyatī”ti ca (3).",
  "anya-e0105n:272_0": "Maggaphalāneva saṅgho nāma,",
  "anya-e0105n:272_1": "na ca sakkā tesaṃ kiñci dātuṃ,",
  "anya-e0105n:272_2": "na ca tehi paṭiggaṇhituṃ,",
  "anya-e0105n:272_3": "nāpi tesaṃ dānena koci upakāro ijjhati,",
  "anya-e0105n:272_4": "tasmā na vattabbaṃ saṅghassa dinnaṃ mahapphala”nti ca (4).",
  "anya-e0105n:273_0": "“Buddho bhagavā na kiñci paribhuñjati,",
  "anya-e0105n:273_1": "lokānuvattanatthaṃ pana paribhuñjamānaṃ viya attānaṃ dasseti,",
  "anya-e0105n:273_2": "tasmā nirupakārattā na vattabbaṃ tasmiṃ dinnaṃ mahapphala”nti ca (5).",
  "anya-e0105n:274_0": "“Bhagavā tusitabhavane nibbatto tattheva vasati,",
  "anya-e0105n:274_1": "na manussalokaṃ āgacchati,",
  "anya-e0105n:274_2": "nimmitarūpamattakaṃ panettha dassetī”ti ca (6).",
  "anya-e0105n:275_0": "“Tusitapure ṭhito bhagavā dhammadesanatthāya abhinimmitaṃ pesesi,",
  "anya-e0105n:275_1": "tena ceva,",
  "anya-e0105n:275_2": "tassa ca desanaṃ sampaṭicchitvā āyasmatā ānandena dhammo desito,",
  "anya-e0105n:275_3": "na buddhena bhagavatā”ti ca (7).",
  "anya-e0105n:276_0": "“Ekādhippāyena methuno dhammo paṭisevitabbo.",
  "anya-e0105n:276_1": "Ayaṃ panettha attho –",
  "anya-e0105n:276_2": "kāruññena vā ekena adhippāyena ekādhippāyo,",
  "anya-e0105n:276_3": "saṃsāre vā ekato bhavissāmāti itthiyā saddhiṃ buddhapūjādīni katvā paṇidhivasena eko adhippāyo assāti ekādhippāyo,",
  "anya-e0105n:276_4": "evarūpo dvinnampi janānaṃ ekādhippāyo methuno dhammo paṭisevitabbo”ti ca (8) evaṃ vetullavādīnaṃ laddhiyo āgatā,",
  "anya-e0105n:276_5": "ettakāyeva nesaṃ vādā theravādaganthavasena dāni paññāyanti.",
  "anya-e0105n:277_0": "Ettha ca ādito catūhi vādehi suttantāgatasaṅgho ca micchā gahito,",
  "anya-e0105n:277_1": "vinayāgatasaṅgho ca sabbathā paṭikkhitto.",
  "anya-e0105n:277_2": "Tadanantaraṃ tayo vādā issaranimmānavādānuvattakā.",
  "anya-e0105n:277_3": "Antimassa pana asaddhammavādabhāvo ativiya pākaṭoti.",
  "anya-e0105n:278_0": "Abhidhammasamuccaye pana vetullapiṭakassa bodhisattapiṭakabhāvo pakāsito,",
  "anya-e0105n:278_1": "tasmā saddhammapuṇḍarikasuttādike bodhisattapiṭake āgatavādopi “vetullavādo”ti veditabbo abhidhammasamuccaye 79- piṭṭhe.",
  "anya-e0105n:279_0": "Mahāvihāranāsanaṃ",
  "anya-e0105n:280_0": "Mahāvihāravāsīsu pana vuttappakārena sabbavihāre chaḍḍetvā gatesu saṅghamitto pāpabhikkhu rājānaṃ saññāpetvā",
  "anya-e0105n:280_1": "lohapāsādādike catusaṭṭhyādhike tisatamatte pariveṇapāsāde nāsetvā samūlaṃ uddharāpetvā abhayagirivihāraṃ",
  "anya-e0105n:280_2": "ānayāpesi.",
  "anya-e0105n:280_3": "Vihārabhūmiyañca kasāpetvā aparaṇṇe vapāpesi.",
  "anya-e0105n:280_4": "Evaṃ tadā mahāvihāro nava vassāni bhikkhūhi suñño ahosi āvāsavirahito ca.",
  "anya-e0105n:280_5": "Atha rājā meghavaṇṇābhayassa nāma kalyāṇamittabhūtassa amaccassa santajjanapubbaṅgamena vacanena mahāvihāraṃ",
  "anya-e0105n:280_6": "puna pākatikaṃ katvā te cāpi apakkante bhikkhū ānetvā catūhi paccayehi upaṭṭhahi mahāvaṃse 37- 30- gāthāsu.",
  "anya-e0105n:280_7": "nikāyasaṅgahe 14- 15- piṭṭhesu.",
  "anya-e0105n:281_0": "Jetavanavāsinikāyuppatti",
  "anya-e0105n:282_0": "Punapi rājā dakkhiṇārāmavāsimhi jimhamānase kuhakatissatthere pasanno hutvā tassatthāya mahāvihārasīmabbhantare",
  "anya-e0105n:282_1": "jotivanuyyāne jetavanavihāraṃ kāretumārabhi.",
  "anya-e0105n:282_2": "Mahāvihāravāsino bhikkhū taṃ nivāretuṃ asakkontā punapi tato apakkamiṃsu.",
  "anya-e0105n:282_3": "Tadāpi mahāvihāro nava māsāni bhikkhūhi suñño ahosi.",
  "anya-e0105n:282_4": "Rājā pana attano ajjhāsayavaseneva tattha jetavanavihāraṃ kāretvā tassa kuhakatissattherassa adāsiyeva.",
  "anya-e0105n:282_5": "Tattha dakkhiṇagirivihārato sāgaliyā bhikkhū āgantvā vasiṃsu.",
  "anya-e0105n:282_6": "Pacchā ca te ambasāmaṇerasilākālarañño kāle (1067- 1080- bu-",
  "anya-e0105n:282_7": "va) vetullavādino ahesuṃ mahāvaṃse 37, 32-",
  "anya-e0105n:282_8": "gāthādīsu,",
  "anya-e0105n:282_9": "nikāyasaṅgahe 15- piṭṭhe.",
  "anya-e0105n:283_0": "Evaṃ ācariyabuddhaghosattherassa sīhaḷadīpamāgamanakālato (965- bu-",
  "anya-e0105n:283_1": "va) pubbeyeva visuddhattheravādīhi mahāvihāravāsīhi viruddhasamayā abhayagirivāsino (455- bu-",
  "anya-e0105n:283_2": "va) sāgaliyā (797- 810- bu-",
  "anya-e0105n:283_3": "va) jetavanavāsino (829- 845- bu-",
  "anya-e0105n:283_4": "va) cāti tayo nikāyā uppannā ahesuṃ.",
  "anya-e0105n:283_5": "Tesu pana abhayagirivāsinoyeva visesato pākaṭā ceva honti balavanto ca.",
  "anya-e0105n:283_6": "Tathā hi te visuddhattheravādapiṭakañca vajjiputtakapariyāpannadhammarucinikāyapiṭakañca mahisāsakādinikāyapiṭakañca mahāyānapiṭakañca sampaṭicchanti.",
  "anya-e0105n:283_7": "Tesu dhammarucinikāyapiṭakassa sampaṭicchitabhāvo pākaṭoyeva.",
  "anya-e0105n:283_8": "Mahisāsakādinikāyapiṭakassa sampaṭicchitabhāvo pana phāhiyannāmassa cinabhikkhuno addhānakkamasallakkhaṇakathāya",
  "anya-e0105n:283_9": "ceva aṭṭhakathāsu paṭikkhittavaṇṇapiṭakādināmavasena ca veditabbo,",
  "anya-e0105n:283_10": "tathā mahāyānapiṭakassa sampaṭicchitabhāvopi.",
  "anya-e0105n:284_0": "Phāhiyamaddhānakkamakathā",
  "anya-e0105n:285_0": "Phāhiyannāmena hi cinabhikkhunā 956-",
  "anya-e0105n:285_1": "buddhavasse sīhaḷadīpato sakkatabhāsāropitaṃ mahisāsakavinayapiṭakañca dīghāgamo ca saṃyuttāgamo ca sannipātapiṭakañca",
  "anya-e0105n:285_2": "attanā saha cinaraṭṭhamānītanti tassa addhānakkamakathāyaṃ dassitaṃ.",
  "anya-e0105n:285_3": "Tañca sabbaṃ abhayagirivihāratoyeva laddhamassa,",
  "anya-e0105n:285_4": "mahāvihāravāsīnaṃ sakkatāropitapiṭakābhāvato.",
  "anya-e0105n:285_5": "Aṭṭhakathāyaṃ paṭikkhittavaṇṇapiṭakādīni ca tattheva bhaveyyuṃ,",
  "anya-e0105n:285_6": "mahāvihāravāsīhi tesaṃ appaṭiggahitabhāvato.",
  "anya-e0105n:285_7": "Tathā “phāhiyambhikkhussa sīhaḷadīpe paṭivasanakāle (954- 956- bu-",
  "anya-e0105n:285_8": "va) mahāvihāre tisahassamattā bhikkhū vasanti,",
  "anya-e0105n:285_9": "te theravādapiṭakameva uggaṇhanti,",
  "anya-e0105n:285_10": "na mahāyānapiṭakaṃ.",
  "anya-e0105n:285_11": "Abhayagirivihāre pañcasahassamattā bhikkhū vasanti,",
  "anya-e0105n:285_12": "te pana dvepi piṭakāni uggaṇhanti mahāyānapiṭakañceva theravādapiṭakañcā”ti ca teneva cinabhikkhunā dassitaṃ.",
  "anya-e0105n:286_0": "Yasmā pana abhayagirivāsino mahāyānapiṭakampi uggaṇhanti,",
  "anya-e0105n:286_1": "tasmā tasmiṃ vihāre mahāyānikānaṃ padhānācariyabhūtehi assaghosanāgajjunehi kataganthāpi saṃvijjamānāyeva bhaveyyuṃ,",
  "anya-e0105n:286_2": "tatoyeva tesaṃ nayañca nāmañca ācariyabuddhaghosattheropi aññepi taṃkālikā mahāvihāravāsino sutasampannā therā jāneyyuṃyeva.",
  "anya-e0105n:286_3": "Apica dakkhiṇaindiyaraṭṭhe samuddasamīpe guntājanapade nāgārajunakoṇḍaṃ nāma ṭhānamatthi,",
  "anya-e0105n:286_4": "yattha nāgajjuno mahāyānikānaṃ padhānācariyabhūto vasanto buddhasāsanaṃ patiṭṭhāpesi.",
  "anya-e0105n:286_5": "Ācariyabuddhaghosassa ca tandesikabhāvanimittaṃ dissati,",
  "anya-e0105n:286_6": "taṃ pacchato (33-",
  "anya-e0105n:286_7": "piṭṭhe) āvibhavissati.",
  "anya-e0105n:286_8": "Tasmāpi ācariyabuddhaghosatthero nāgajjunassa ca assaghosassa ca nayañca nāmañca jāneyyayevāti sakkā anuminituṃ.",
  "anya-e0105n:287_0": "Jānatoyeva pana tesaṃ nayassa vā nāmassa vā attano aṭṭhakathāyamappakāsanaṃ tesaṃ nikāyantarabhāvatoyevassa.",
  "anya-e0105n:287_1": "Tathā hi tesaṃ assaghosanāgajjunānaṃ assaghoso (570- 670-",
  "anya-e0105n:287_2": "buddhavassabbhantare) theravādato bhinnesu ekādasasu gaṇesu sabbatthivādagaṇe pariyāpanno,",
  "anya-e0105n:287_3": "nāgajjuno ca mahāsaṅghika-",
  "anya-e0105n:287_4": "cetiyavādigaṇādīhi jāte mahāyānanikāye pariyāpanno,",
  "anya-e0105n:287_5": "mahāvihāravāsino ca āditoyeva paṭṭhāya nikāyantarasamayehi asammissanatthaṃ attano piṭakaṃ atīva ādaraṃ katvā rakkhanti,",
  "anya-e0105n:287_6": "ayañca ācariyabuddhaghoso tesamaññataro.",
  "anya-e0105n:287_7": "Vuttañhi tassa ganthanigamanesu “mahāvihāravāsīnaṃ vaṃsālaṅkārabhūtenā”ti.",
  "anya-e0105n:287_8": "Tasmā “ācariyabuddhaghoso tesaṃ nayaṃ jānantoyeva attano ganthesu nikāyantarasamayehi asammissanatthaṃ nappakāsesī”ti veditabbaṃ.",
  "anya-e0105n:288_0": "Ettāvatā ca yāni “bodhimaṇḍasamīpamhi,",
  "anya-e0105n:288_1": "jāto brāhmaṇamāṇavo”tiādinā vuttassa mahāvaṃsavacanassa vicāraṇamukhena ācariyabuddhaghosassa vambhanavacanāni dhammānandakosambinā vuttāni,",
  "anya-e0105n:288_2": "tāni amūlakabhāvena anuvicāritāni.",
  "anya-e0105n:288_3": "Tathāpi “ācariyabuddhaghoso bodhimaṇḍasamīpe jāto”ti etaṃ pana atthaṃ sādhetuṃ daḷhakāraṇaṃ na dissateva ṭhapetvā taṃ mahāvaṃsavacanaṃ,",
  "anya-e0105n:288_4": "yampi buddhaghosuppattiyaṃ vuttaṃ,",
  "anya-e0105n:288_5": "tampi mahāvaṃsameva nissāya vuttavacanattā na daḷhakāraṇaṃ hotīti.",
  "anya-e0105n:289_0": "Marammaraṭṭhikabhāvakathā",
  "anya-e0105n:290_0": "Ekacce pana marammaraṭṭhikā “ācariyabuddhaghoso marammaraṭṭhe sathuṃ nāma nagarato sīhaḷadīpaṃ gantvā saṅgahaṭṭhakathāyo akāsī”ti vadanti.",
  "anya-e0105n:290_1": "Taṃ dhammānandena anujānitvā “tampi thokaṃ yuttisampannaṃ,",
  "anya-e0105n:290_2": "ahaṃ evaṃ saddahāmi ‘buddhaghoso dakkhiṇaindiyaraṭṭhe telaṅgajātiko’ti,",
  "anya-e0105n:290_3": "telaṅgajātikā ca bahū janā marammaraṭṭhe ca indocina raṭṭhe ca gantvā vasanti, talhiṅa?",
  "anya-e0105n:290_4": "Iti vohāro ca tatoyeva telaṅgapadato uppanno.",
  "anya-e0105n:290_5": "Tathā ‘buddhaghoso aṭṭhakathāyo katvā sīhaḷadīpato marammaraṭṭhaṃ gantvā pacchimabhāge tattheva vasī’tipi gahetuṃ sakkā,",
  "anya-e0105n:290_6": "tassa hi ganthā marammaraṭṭhe sīhaḷaraṭṭhatopi surakkhitatarā hontī”ti ca vatvā patiṭṭhāpitaṃ.",
  "anya-e0105n:291_0": "Dakkhiṇaindiyaraṭṭhikabhāvayutti",
  "anya-e0105n:292_0": "Bahū pana ādhunikā vicakkhaṇā dhammānandādayo “ācariyabuddhaghosatthero dakkhiṇaindiyaraṭṭhiko”ti vadanti.",
  "anya-e0105n:292_1": "Ayaṃ panettha yutti,",
  "anya-e0105n:292_2": "yebhuyyena hi aṭṭhakathāṭīkākārā therā dakkhiṇaindiyaraṭṭhikāyeva.",
  "anya-e0105n:292_3": "Tathā hi buddhavaṃsaṭṭhakathāya ca abhidhammāvatāraṭṭhakathāya ca vinayavinicchayaṭṭhakathāya ca kārako",
  "anya-e0105n:292_4": "ācariyabuddhadattatthero coḷaraṭṭhe tambapaṇṇinadiyaṃ uraganagare jāto ācariyabuddhaghosena ekakāliko ca.",
  "anya-e0105n:292_5": "Paramatthavinicchaya-",
  "anya-e0105n:292_6": "nāmarūpapariccheda-",
  "anya-e0105n:292_7": "abhidhammatthasaṅgahānaṃ kārako ācariyaanuruddhatthero ekacce pana vadanti-",
  "anya-e0105n:292_8": "paramatthavinicchayakārako eko,",
  "anya-e0105n:292_9": "nāmarūpaparicchedaabhidhammatthasaṅgahānaṃ kārako ekoti dve anuruddhattherāti kañcivararaṭṭhe kāverinagarajātiko.",
  "anya-e0105n:292_10": "Khuddakanikāyapariyāpannaudānādipāḷiyā saṃvaṇṇanābhūtāya paramatthadīpaniyā kārako ācariyadhammapālattheropi dakkhiṇaindiyaraṭṭhe kañcipurajātiko.",
  "anya-e0105n:292_11": "Tathevāyampīti veditabbo.",
  "anya-e0105n:292_12": "Vuttañhi manorathapūraṇiyā nāma aṅguttaraṭṭhakathāya nigamane –",
  "anya-e0105n:293_0": "“Āyācito sumatinā, therena bhadantajotipālena;",
  "anya-e0105n:294_0": "Kañcipurādīsu mayā, pubbe saddhiṃ vasantenā”ti.",
  "anya-e0105n:295_0": "Ettha ca kañcipuraṃ nāma madarasanagarassa īsakaṃ pacchimanissite dakkhiṇadisābhāge pañcacattālīsamilappamāṇe",
  "anya-e0105n:295_1": "padese idāni kañjīvara iti voharitanagarameva.",
  "anya-e0105n:296_0": "Tathā papañcasūdaniyā nāma majjhimaṭṭhakathāya nigamanepi –",
  "anya-e0105n:297_0": "“Āyācito sumatinā, therena buddhamittena;",
  "anya-e0105n:298_0": "Pubbe mayūradūta mayūrarūpa (sī.), mayūrasutta (syā.) paṭṭanamhi saddhiṃ vasantenā”ti – vuttaṃ.",
  "anya-e0105n:299_0": "Ettha ca mayūradūtapaṭṭanaṃ nāma idāni madarasanagarasamīpe milapora iti voharitaṭṭhānanti porāṇappavattigavesīhi vuttaṃ.",
  "anya-e0105n:300_0": "Imāhi pana nigamanagāthāhi dakkhiṇaindiyaraṭṭheyeva nivutthapubbataṃ pakāseti,",
  "anya-e0105n:300_1": "bodhimaṇḍasamīpe vā,",
  "anya-e0105n:300_2": "marammaraṭṭhe vā nivutthapubbatāya pakāsanañca na dissati.",
  "anya-e0105n:300_3": "Tena ācariyabuddhaghoso dakkhiṇaindiyaraṭṭhiko na hotīti na sakkā paṭikkhipituṃ.",
  "anya-e0105n:301_0": "Samantapāsādikāyampi vinayaṭṭhakathāyaṃ (3, 13) ācariyena evaṃ vuttaṃ –",
  "anya-e0105n:302_0": "“Yaṃ pana andhakaṭṭhakathāyaṃ ‘aparikkhitte pamukhe anāpattīti bhūmiyaṃ vinā jagatiyā pamukhaṃ sandhāya kathita’nti vuttaṃ,",
  "anya-e0105n:302_1": "taṃ andhakaraṭṭhe pāṭekkasannivesā ekacchadanā gabbhapāḷiyo sandhāya vutta”nti.",
  "anya-e0105n:303_0": "Iminā pana vacanena “andhakaṭṭhakathā andhakaraṭṭhikehi therehi katā”ti pākaṭā hoti,",
  "anya-e0105n:303_1": "ācariyabuddhaghosopi ca andhakaṭṭhakathāya sandhāyabhāsitampi tandesikagabbhapāḷisannivesākārampi suṭṭhu jānāti,",
  "anya-e0105n:303_2": "tasmā tandesiko na hotīti na sakkā vattunti.",
  "anya-e0105n:304_0": "Tathā imassapi visuddhimaggassa nigamane –",
  "anya-e0105n:304_1": "“moraṇḍakheṭakavattabbenā”ti vuttaṃ.",
  "anya-e0105n:304_2": "Ettha ca kheṭoti padassa gāmoti vā,",
  "anya-e0105n:304_3": "jānapadānaṃ kassakānaṃ nivāsoti vā,",
  "anya-e0105n:304_4": "khuddakanagaranti vā tayo atthā sakkatābhidhāne pakāsitā,",
  "anya-e0105n:304_5": "dakkhiṇaindiyaraṭṭhesu ca yāvajjatanāpi gāmo kheḍāti voharīyati.",
  "anya-e0105n:304_6": "Tasmā moraṇḍavhaye kheṭe jāto moraṇḍakheṭako,",
  "anya-e0105n:304_7": "moraṇḍakheṭako iti vattabbo moraṇḍakheṭakavattabbo,",
  "anya-e0105n:304_8": "tena moraṇḍakheṭakavattabbenāti vacanatthaṃ katvā “moraṇḍagāme jātoti vattabbena therenā”ti attho gahetabbo.",
  "anya-e0105n:304_9": "Idāni pana dakkhiṇaindiyaraṭṭhe guntājanapade nāgārajunakoṇḍato ekapaṇṇāsamilamatte (51) amaravatito",
  "anya-e0105n:304_10": "ca aṭṭhapaṇṇāsamilamatte (58) padese kotanemalipurīti ca gundalapallīti ca voharitaṃ ṭhānadvayamatthi,",
  "anya-e0105n:304_11": "tattha ca bahūni buddhasāsanikaporāṇasantakāni diṭṭhāni,",
  "anya-e0105n:304_12": "nemalīti telaguvohāro ca morassa,",
  "anya-e0105n:304_13": "gundalu iti ca aṇḍassa,",
  "anya-e0105n:304_14": "tasmā taṃ ṭhānadvayameva pubbe moraṇḍakheṭoti voharito ācariyabuddhaghosassa jātigāmo bhaveyyāti porāṇaṭṭhānagavesīhi gahito.",
  "anya-e0105n:304_15": "Yasmā panetaṃ “moraṇḍakheṭakavattabbenā”ti padaṃ “moraṇḍagāmajātenā”ti padaṃ viya pāḷinayānucchavikaṃ na hoti,",
  "anya-e0105n:304_16": "aññehi ca bahūhi visesanapadehi ekato aṭṭhatvā visesyapadassa pacchato visuṃ ṭhitaṃ,",
  "anya-e0105n:304_17": "āgamaṭṭhakathādīsu ca na dissati,",
  "anya-e0105n:304_18": "tasmā etaṃ kenaci taṃkālikena ācariyassa jātiṭṭhānaṃ sañjānantena pakkhittaṃ viya dissatīti.",
  "anya-e0105n:305_0": "Imesu pana tīsu “ācariyabuddhaghoso bodhimaṇḍasamīpe jātoti ca marammaraṭṭhikoti ca dakkhiṇaindiyaraṭṭhiko”ti",
  "anya-e0105n:305_1": "ca vuttavacanesu pacchimameva balavataraṃ hoti ācariyasseva vacananissitattā,",
  "anya-e0105n:305_2": "tasmā tadeva nissāya ācariyabuddhaghosattherassa uppatti evaṃ veditabbā.",
  "anya-e0105n:306_0": "Ācariyabuddhaghosattherassa aṭṭhuppatti",
  "anya-e0105n:307_0": "Ācariyabuddhaghoso dasame buddhavassasatake (901- 1000- bu-",
  "anya-e0105n:307_1": "va) dakkhiṇaindiyaraṭṭhe moraṇḍagāme brāhmaṇakule jāto,",
  "anya-e0105n:307_2": "so tīsu vedesu ceva sabbavijjāsippaganthesu ca pāraṅgato hutvā buddhasāsanadhammaṃ sutvā tampi uggaṇhitukāmo",
  "anya-e0105n:307_3": "tasmiṃyeva dakkhiṇaindiyaraṭṭhe ekasmiṃ theravādikavihāre mahāvihāravāsīnaṃ revatattherappamukhānaṃ bhikkhūnaṃ",
  "anya-e0105n:307_4": "santike pabbajjañceva upasampadañca gaṇhitvā piṭakattayapāḷimuggaṇhi.",
  "anya-e0105n:307_5": "So evaṃ piṭakattayapāḷimuggaṇhantoyeva aññāsi “ayamekāyanamaggo dassanavisuddhiyā nibbānasacchikiriyāyā”ti.",
  "anya-e0105n:307_6": "Ācariyupajjhāyā ca tassa visiṭṭhañāṇappabhāvasampannabhāvaṃ ñatvā “imassa buddhasāsane kittighoso buddhassa",
  "anya-e0105n:307_7": "viya pavattissatī”ti sampassamānā “buddhaghoso”ti nāmamakaṃsu.",
  "anya-e0105n:307_8": "Tena vuttaṃ “buddhaghosoti garūhi gahitanāmadheyyenā”ti.",
  "anya-e0105n:308_0": "So evaṃ piṭakattayapāḷimuggaṇhitvā madarasa nagarasamīpaṭṭhānabhūte mayūradūtapaṭṭanamhi ca kañcipurādīsu",
  "anya-e0105n:308_1": "ca vasanto andhakaṭṭhakathāya paricayaṃ katvā tāya asantuṭṭhacitto sīhaḷaṭṭhakathāsupi paricayaṃ kātukāmo",
  "anya-e0105n:308_2": "tā ca pāḷibhāsamāropetvā abhinavīkātumāsīsanto sīhaḷadīpamagamāsi.",
  "anya-e0105n:308_3": "Tasmiñca kāle sīhaḷadīpe mahānāmo nāma rājā rajjaṃ kāreti,",
  "anya-e0105n:308_4": "so ca rājā abhayagirivāsīsu pasanno teyeva visesato paggaṇhāti.",
  "anya-e0105n:309_0": "Ekacce pana ādhunikā vicakkhaṇā evaṃ vadanti “ācariyabuddhaghosassa sīhaḷadīpāgamanena sirimeghavaṇṇarājakālato (846- bu-",
  "anya-e0105n:309_1": "va) puretaraṃyeva bhavitabba”nti.",
  "anya-e0105n:309_2": "Idañca nesaṃ kāraṇaṃ,",
  "anya-e0105n:309_3": "tassa rañño navavassakāle (855- bu-",
  "anya-e0105n:309_4": "va) buddhassa dāṭhādhātukaliṅgaraṭṭhato sīhaḷadīpamānītā,",
  "anya-e0105n:309_5": "tato paṭṭhāya sīhaḷarājāno anusaṃvaccharaṃ mahantaṃ dhātupūjāussavaṃ karonti.",
  "anya-e0105n:309_6": "Yadi ca ācariyabuddhaghoso tato pacchā sīhaḷadīpamāgaccheyya,",
  "anya-e0105n:309_7": "tampi pāsādikaṃ mahussavaṃ disvā attano ganthesu pakāseyya yathā phāhiyaṃ nāma cinabhikkhu mahānāmarājakāle (953- 975- bu-",
  "anya-e0105n:309_8": "va) taṃ disvā attano addhānakkamakathāyaṃ pakāsesi,",
  "anya-e0105n:309_9": "na pana ācariyassa ganthesu taṃpakāsanā dissati,",
  "anya-e0105n:309_10": "tenetaṃ ñāyati “ācariyabuddhaghoso dāṭhādhātusampattakālato (855- bu-",
  "anya-e0105n:309_11": "va) puretaraṃyeva sīhaḷadīpamāgantvā aṭṭhakathāyo akāsī”ti.",
  "anya-e0105n:309_12": "Taṃ pana na daḷhakāraṇaṃ hoti,",
  "anya-e0105n:309_13": "tipiṭakapāḷiyā hi atthasaṃvaṇṇanāya yaṃ vā taṃ vā attano paccakkhadiṭṭhaṃ pakāsetabbaṃ na hoti,",
  "anya-e0105n:309_14": "na ca atthasaṃvaṇṇanā addhānakkamakathāsadisā.",
  "anya-e0105n:309_15": "Kiñca bhiyyo,",
  "anya-e0105n:309_16": "samantapāsādikāya vinayaṭṭhakathāyaṃ dīpavaṃsatopi kiñci ānetvā pakāsitaṃ,",
  "anya-e0105n:309_17": "dīpavaṃse ca yāva mahāsenarājakālā (819- 845- bu-",
  "anya-e0105n:309_18": "va) pavatti pakāsitāti sirimeghavaṇṇarājakālato (845- 873- bu-",
  "anya-e0105n:309_19": "va) pubbe dīpavaṃsoyeva likhito na bhaveyya.",
  "anya-e0105n:309_20": "Yadi ca aṭṭhakathāyo tato pubbeyeva katā bhaveyyuṃ,",
  "anya-e0105n:309_21": "kathaṃ tattha dīpavaṃso sakkā pakāsetunti.",
  "anya-e0105n:310_0": "Ācariyabuddhaghoso pana sīhaḷadīpaṃ pattakāle (965- bu-",
  "anya-e0105n:310_1": "va) mahāvihārameva gantvā tattha sīhaḷamahātherānaṃ santike sīhaḷaṭṭhakathāyo suṇi.",
  "anya-e0105n:310_2": "Vuttañhi samantapāsādikāyaṃ –",
  "anya-e0105n:311_0": "“Mahāaṭṭhakathañceva, mahāpaccarimeva ca;",
  "anya-e0105n:312_0": "Kurundiñcāti tissopi, sīhaḷaṭṭhakathā imā.",
  "anya-e0105n:313_0": "Buddhamittoti nāmena, vissutassa yasassino;",
  "anya-e0105n:314_0": "Vinayaññussa dhīrassa, sutvā therassa santike”ti pari. aṭṭha. nigamanakathā.",
  "anya-e0105n:315_0": "Iminā pana aṭṭhakathāvacanena mahāaṭṭhakathādīnaṃ tissannaṃyeva aṭṭhakathānaṃ sutabhāvo dassito.",
  "anya-e0105n:315_1": "Samantapāsādikāyaṃ pana saṅkhepaandhakaṭṭhakathānampi vinicchayo dassitoyeva,",
  "anya-e0105n:315_2": "kasmā pana tā ācariyena sīhaḷattherānaṃ santike na sutāti?",
  "anya-e0105n:315_3": "Tāsu hi andhakaṭṭhakathā tāva andhakaraṭṭhikabhāvato,",
  "anya-e0105n:315_4": "kataparicayabhāvato ca na sutāti pākaṭoyevāyamattho.",
  "anya-e0105n:315_5": "Saṅkhepaṭṭhakathā pana mahāpaccariṭṭhakathāya saṃkhittamattabhāvato na sutāti veditabbā.",
  "anya-e0105n:315_6": "Tathā hi vajirabuddhiṭīkāyaṃ ganthārambhasaṃvaṇṇanāyaṃ vijira. ṭī.",
  "anya-e0105n:315_7": "ganthārambhakathāvaṇṇanā cūḷapaccariṭṭhakathāandhakaṭṭhakathānampi ādi-",
  "anya-e0105n:315_8": "saddena saṅgahitabhāvo vutto,",
  "anya-e0105n:315_9": "sāratthadīpanī-",
  "anya-e0105n:315_10": "vimativinodanīṭīkāsu sārattha. ṭī.",
  "anya-e0105n:315_11": "1.92 pācittiyakaṇḍa; vi. vi. ṭī.",
  "anya-e0105n:315_12": "1.ganthārambhakathāvaṇṇanā pana andhakasaṅkhepaṭṭhakathānaṃ saṅgahitabhāvo vutto,",
  "anya-e0105n:315_13": "samantapāsādikāyañca cūḷapaccarīti nāmaṃ kuhiñcipi na dissati,",
  "anya-e0105n:315_14": "mahāṭṭhakathā mahāpaccarī kurundī andhakasaṅkhepaṭṭhakathāti imāniyeva nāmāni dissanti,",
  "anya-e0105n:315_15": "bahūsu ca ṭhānesu “saṅkhepaṭṭhakathāyaṃ pana mahāpaccariyañca vutta”ntiādinā pārā. aṭṭha.",
  "anya-e0105n:315_16": "1.94 dvinnampi samānavinicchayo dassito.",
  "anya-e0105n:315_17": "Tasmā vajirabuddhiyaṃ cūḷapaccarīti vuttaṭṭhakathā mahāpaccarito uddharitvā saṅkhepena kataṭṭhakathā bhaveyya,",
  "anya-e0105n:315_18": "sā ca saṅkhepena katattā saṅkhepaṭṭhakathā nāma jātā bhaveyya.",
  "anya-e0105n:315_19": "Evañca sati mahāpaccariyā sutāya sāpi sutāyeva hotīti na sā ācariyena sutāti veditabbā.",
  "anya-e0105n:316_0": "Evaṃ sīhaḷaṭṭhakathāyo suṇantasseva ācariyabuddhaghosassa tikkhagambhīrajavanañāṇappabhāvavisesasampannabhāvañca",
  "anya-e0105n:316_1": "paramavisuddhasaddhābuddhivīriyapaṭimaṇḍitasīlācārajjavamaddavādiguṇasamudaya-",
  "anya-e0105n:316_2": "samuditabhāvañca sakasamayasamayantaragahanajjhogāhaṇasamatthapaññāveyyatti-",
  "anya-e0105n:316_3": "yasamannāgatabhāvañca anekasatthantarocitasaṃvaṇṇanānayasukovidabhāvañca ñatvā taṃsavanakiccapariniṭṭhitakāle",
  "anya-e0105n:316_4": "saṅghapālādayo therā taṃ visuddhimaggādiganthānaṃ karaṇatthāya visuṃ visuṃ āyāciṃsu.",
  "anya-e0105n:316_5": "Ettha ca ācariyassa yathāvuttaguṇehi sampannabhāvo attano vacaneneva pākaṭo.",
  "anya-e0105n:316_6": "Vuttañhi attano ganthanigamanesu –",
  "anya-e0105n:317_0": "“Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "anya-e0105n:317_1": "paññāveyyattiyasamannāgatenā”tiādi.",
  "anya-e0105n:318_0": "Tattha sakasamayasamayantaragahanajjhogāhaṇasamatthenāti padena ācariyabuddhaghosatthero mahāvihāravāsīnaṃ",
  "anya-e0105n:318_1": "visuddhattheravādīnaṃ desanānayasaṅkhāte sakasamaye ca mahāsaṅghikādimahāyānikapariyosānānaṃ nikāyantarabhūtānaṃ",
  "anya-e0105n:318_2": "paresaṃ piṭakaganthantaravādanayasaṅkhāte parasamaye ca tathā taṃkālikaaññatitthiyasamaṇabrāhmaṇānaṃ",
  "anya-e0105n:318_3": "vedattayādisaṅkhāte parasamaye ca kovido,",
  "anya-e0105n:318_4": "tesaṃ sakasamayaparasamayānaṃ durogāhadubbodhatthasaṅkhāte gahanaṭṭhānepi ca ogāhituṃ samatthoti dīpeti.",
  "anya-e0105n:318_5": "Paññāveyyattiyasamannāgatoti padena ācariyabuddhaghosatthero porāṇaṭṭhakathāyo saṅkhipituñca paṭisaṅkharituñca samatthoti dīpetīti veditabbo.",
  "anya-e0105n:319_0": "Āyācanakāraṇaṃ",
  "anya-e0105n:320_0": "Kasmā pana te taṃ āyāciṃsūti? Vuccate,",
  "anya-e0105n:320_1": "mahāvihāravāsino hi āditoyeva paṭṭhāya piṭakattayaṃ yathā tīsu saṅgītīsu pāḷibhāsāya saṅgītaṃ,",
  "anya-e0105n:320_2": "yathā ca vaṭṭagāmaṇirājakāle (455- 467- bu-",
  "anya-e0105n:320_3": "va) potthakesu āropitaṃ,",
  "anya-e0105n:320_4": "tathā porāṇaṃ pāḷipiṭakameva uggaṇhanti ceva vācenti ca,",
  "anya-e0105n:320_5": "na sakkatāropitapiṭakaṃ.",
  "anya-e0105n:320_6": "Aṭṭhakathāyo ca tivassasatamattato pure katā.",
  "anya-e0105n:320_7": "Tathā hi aṭṭhakathāsu vasabharājakālato (609- 653- bu-",
  "anya-e0105n:320_8": "0) pacchā sīhaḷikattherānañceva aññesañca vatthu na dissati ṭhapetvā mahāsenarājavatthuṃ pārā. aṭṭha. 2.236- 237,",
  "anya-e0105n:320_9": "yāva ācariyabuddhaghosakālāpi ca tā eva porāṇaṭṭhakathāyo atthi na abhinavīkatā.",
  "anya-e0105n:320_10": "Tena tesaṃ piṭakesu yebhuyyena janā paricayaṃ kātuṃ asañjātābhilāsā honti asañjātussāhā.",
  "anya-e0105n:320_11": "Dīpantaresu ca attano piṭakaṃ pattharāpetuṃ na sakkonti aṭṭhakathānaṃ dīpabhāsāya abhisaṅkhatattā.",
  "anya-e0105n:320_12": "Abhayagirivāsino pana vaṭṭagāmaṇirājakālato paṭṭhāya sakkatabhāsāropitaṃ dhammarucinikāyādipiṭakampi",
  "anya-e0105n:320_13": "mahāyānapiṭakampi navaṃ navaṃ pariyāpuṇanti ceva vācenti ca,",
  "anya-e0105n:320_14": "tena tesaṃ piṭakesu yebhuyyena janā paricayaṃ kātuṃ sañjātābhilāsā honti sañjātussāhā,",
  "anya-e0105n:320_15": "navaṃ navameva hi sattā piyāyanti.",
  "anya-e0105n:320_16": "Tatoyeva te dīpantaresupi attano vādaṃ pattharāpetuṃ sakkonti.",
  "anya-e0105n:320_17": "Tasmā te mahāvihāravāsino therā attano sīhaḷaṭṭhakathāyo pāḷibhāsāya abhisaṅkharitukāmā tathā kātuṃ samatthaṃ",
  "anya-e0105n:320_18": "ācariyabuddhaghosattherassa ñāṇappabhāvavisesaṃ yathāvuttaguṇasampannabhāvañca ñatvā āyāciṃsūti veditabbaṃ.",
  "anya-e0105n:321_0": "Visuddhimaggassa karaṇaṃ",
  "anya-e0105n:322_0": "Tesu tāva visuddhimaggaṃ ācariyabuddhaghoso saṅghapālattherena ajjhesito mahāvihārassa dakkhiṇabhāge padhānaghare mahānigamassāmino pāsāde pari. aṭṭha.",
  "anya-e0105n:322_1": "nigamanakathā vasanto akāsi.",
  "anya-e0105n:322_2": "Ettāvatā ca “so panesa visuddhimaggo kena kato,",
  "anya-e0105n:322_3": "kadā kato,",
  "anya-e0105n:322_4": "kattha kato,",
  "anya-e0105n:322_5": "kasmā kato”ti imesaṃ pañhānamattho vitthārena vibhāvito hoti.",
  "anya-e0105n:323_0": "Idāni kimatthaṃ katotiādīnaṃ pañhānamatthaṃ pakāsayissāma.",
  "anya-e0105n:323_1": "Tattha kimatthaṃ katoti etassa pana pañhassa attho ācariyeneva pakāsito. Kathaṃ?",
  "anya-e0105n:324_0": "“Sudullabhaṃ labhitvāna, pabbajjaṃ jinasāsane;",
  "anya-e0105n:325_0": "Sīlādisaṅgahaṃ khemaṃ, ujuṃ maggaṃ visuddhiyā.",
  "anya-e0105n:326_0": "Yathābhūtaṃ ajānantā, suddhikāmāpi ye idha;",
  "anya-e0105n:327_0": "Visuddhiṃ nādhigacchanti, vāyamantāpi yogino.",
  "anya-e0105n:328_0": "Tesaṃ pāmojjakaraṇaṃ, suvisuddhavinicchayaṃ;",
  "anya-e0105n:329_0": "Mahāvihāravāsīnaṃ, desanānayanissitaṃ.",
  "anya-e0105n:330_0": "Visuddhimaggaṃ bhāsissaṃ, taṃ me sakkacca bhāsato;",
  "anya-e0105n:331_0": "Visuddhikāmā sabbepi, nisāmayatha sādhavo”ti visuddhi. 1.2.",
  "anya-e0105n:332_0": "Tasmā esa visuddhimaggo visuddhisaṅkhātanibbānakāmānaṃ sādhujanānaṃ sīlasamādhipaññāsaṅkhātassa visuddhimaggassa",
  "anya-e0105n:332_1": "yāthāvato jānanatthāya katoti padhānappayojanavasena veditabbo.",
  "anya-e0105n:332_2": "Appadhānappayojanavasena pana catūsu āgamaṭṭhakathāsu ganthasallahukabhāvatthāyapi katoti veditabbo.",
  "anya-e0105n:332_3": "Tathā hi vuttaṃ āgamaṭṭhakathāsu –",
  "anya-e0105n:333_0": "“Majjhe visuddhimaggo, esa catunnampi āgamānañhi;",
  "anya-e0105n:334_0": "Ṭhatvā pakāsayissati, tattha yathābhāsitamatthaṃ;",
  "anya-e0105n:335_0": "Icceva me kato”ti dī. ni. aṭṭha. 1.ganthārambhakathā.",
  "anya-e0105n:336_0": "Tannissayo",
  "anya-e0105n:337_0": "Kiṃ nissāya katoti etassapi pañhassa attho ācariyeneva pakāsito. Vuttañhi ettha ganthārambhe –",
  "anya-e0105n:338_0": "“Mahāvihāravāsīnaṃ, desanānayanissita”nti visuddhi. 1.2.",
  "anya-e0105n:339_0": "Tathā nigamanepi –",
  "anya-e0105n:340_0": "“Tesaṃ sīlādibhedānaṃ, atthānaṃ yo vinicchayo;",
  "anya-e0105n:341_0": "Pañcannampi nikāyānaṃ, vutto aṭṭhakathānaye.",
  "anya-e0105n:342_0": "Samāharitvā taṃ sabbaṃ, yebhuyyena sanicchayo;",
  "anya-e0105n:343_0": "Sabbasaṅkaradosehi, mutto yasmā pakāsito”ti dī. ni. aṭṭha. 1.ganthārambhakathā.",
  "anya-e0105n:344_0": "Iminā pana vacanena ayamattho pākaṭo hoti –",
  "anya-e0105n:344_1": "“visuddhimaggaṃ kurumāno ācariyo mahāvihāravāsīnaṃ desanānayasaṅkhātā pañcannampi nikāyānaṃ porāṇaṭṭhakathāyo",
  "anya-e0105n:344_2": "nissāya tāsu vuttaṃ gahetabbaṃ sabbaṃ vinicchayaṃ samāharitvā akāsī”ti.",
  "anya-e0105n:344_3": "Tasmā yā yā ettha padavaṇṇanā vā vinicchayo vā sādhakavatthu vā dassīyati,",
  "anya-e0105n:344_4": "taṃ sabbaṃ tassa tassa niddhāritapāḷipadassanikāyasaṃvaṇṇanābhūtāya porāṇasīhaḷaṭṭhakathāto ānetvā bhāsāparivattanavaseneva dassitanti veditabbaṃ.",
  "anya-e0105n:344_5": "Ayampi hi visuddhimaggo na kevalaṃ attano ñāṇappabhāvena kato,",
  "anya-e0105n:344_6": "visuṃ pakaraṇabhāvena ca,",
  "anya-e0105n:344_7": "atha kho catunnampi āgamaṭṭhakathānaṃ avayavabhāveneva kato.",
  "anya-e0105n:344_8": "Vuttañhi tāsaṃ nigamane –",
  "anya-e0105n:345_0": "“Ekūnasaṭṭhimatto, visuddhimaggopi bhāṇavārehi;",
  "anya-e0105n:346_0": "Atthappakāsanatthāya, āgamānaṃ kato yasmā.",
  "anya-e0105n:347_0": "Tasmā tena sahāyaṃ, aṭṭhakathā bhāṇavāragaṇanāya;",
  "anya-e0105n:348_0": "Suparimitaparicchinnaṃ, cattālīsasataṃ hotī”tiādi dī. ni. aṭṭha. 3.nigamanakathā.",
  "anya-e0105n:349_0": "Yā pana visuddhimagge maggāmaggañāṇadassanavisuddhiniddese “ayaṃ tāva visuddhikathāyaṃ nayo.",
  "anya-e0105n:349_1": "Ariyavaṃsakathāyaṃ panā”tiādinā visuddhi.",
  "anya-e0105n:349_2": "2.717 dve kathā vuttā,",
  "anya-e0105n:349_3": "tāpi mahāvihāravāsīnaṃ desanānaye antogadhā imassa visuddhimaggassa nissayāyevāti veditabbāti.",
  "anya-e0105n:350_0": "Takkaraṇappakāro",
  "anya-e0105n:351_0": "Kena pakārena katoti ettha anantarapañhe vuttappakāreneva kato. Tathā hi ācariyo saṃyuttanikāyato",
  "anya-e0105n:352_0": "“Sīle patiṭṭhāya naro sapañño, cittaṃ paññañca bhāvayaṃ;",
  "anya-e0105n:353_0": "Ātāpī nipako bhikkhu, so imaṃ vijaṭaye jaṭa”nti saṃ. ni. 1.23 –",
  "anya-e0105n:354_0": "Imaṃ gāthaṃ paṭhamaṃ dassetvā tattha padhānavasena vuttā sīlasamādhipaññāyo visuṃ visuṃ vitthārato vibhajitvā akāsi.",
  "anya-e0105n:354_1": "Evaṃ kurumāno ca pañcahipi nikāyehi sīlasamādhipaññāpaṭisaṃyuttāni suttapadāni uddharitvā tesaṃ atthañca",
  "anya-e0105n:354_2": "sīhaḷaṭṭhakathāhi bhāsāparivattanavasena dassetvā tāsu vuttāni sīhaḷikavatthūni ca vinicchaye ca pakāsesi.",
  "anya-e0105n:354_3": "Visesato pana tasmiṃ kāle pākaṭā sakasamayaviruddhā samayantarā ca bahūsu ṭhānesu dassetvā sahetukaṃ paṭikkhittā. Kathaṃ?",
  "anya-e0105n:355_0": "Tattha hi cariyāvaṇṇanāyaṃ “tatra purimā tāva tisso cariyā pubbāciṇṇanidānā dhātudosanidānā cāti ekacce vadanti.",
  "anya-e0105n:355_1": "Pubbe kira iṭṭhappayogasubhakammabahulo rāgacarito hoti,",
  "anya-e0105n:355_2": "saggā vā cavitvā idhūpapanno.",
  "anya-e0105n:355_3": "Pubbe chedanavadhabandhanaverakammabahulo dosacarito hoti,",
  "anya-e0105n:355_4": "nirayanāgayonīhi vā cavitvā idhūpapanno.",
  "anya-e0105n:355_5": "Pubbe majjapānabahulo sutaparipucchāvihīno ca mohacarito hoti,",
  "anya-e0105n:355_6": "tiracchānayoniyā vā cavitvā idhūpapannoti evaṃ pubbāciṇṇanidānāti vadanti.",
  "anya-e0105n:355_7": "Dvinnaṃ pana dhātūnaṃ ussannattā puggalo mohacarito hoti pathavīdhātuyā ca āpodhātuyā ca.",
  "anya-e0105n:355_8": "Itarāsaṃ dvinnaṃ ussannattā dosacarito.",
  "anya-e0105n:355_9": "Sabbāsaṃ samattā pana rāgacaritoti.",
  "anya-e0105n:355_10": "Dosesu ca semhādhiko rāgacarito hoti.",
  "anya-e0105n:355_11": "Vātādhiko mohacarito.",
  "anya-e0105n:355_12": "Semhādhiko vā mohacarito.",
  "anya-e0105n:355_13": "Vātādhiko rāgacaritoti evaṃ dhātudosanidānāti vadantī”ti ekaccevādaṃ dassetvā so “tattha yasmā pubbe",
  "anya-e0105n:355_14": "iṭṭhappayogasubhakammabahulāpi saggā cavitvā idhūpapannāpi ca na sabbe rāgacaritāneva honti,",
  "anya-e0105n:355_15": "na itare vā dosamohacaritā.",
  "anya-e0105n:355_16": "Evaṃ dhātūnañca yathāvutteneva nayena ussadaniyamo nāma natthi.",
  "anya-e0105n:355_17": "Dosaniyame ca rāgamohadvayameva vuttaṃ,",
  "anya-e0105n:355_18": "tampi ca pubbāparaviruddhameva.",
  "anya-e0105n:355_19": "Tasmā sabbametaṃ aparicchinnavacana”nti visuddhi.",
  "anya-e0105n:355_20": "1.44 paṭikkhitto.",
  "anya-e0105n:355_21": "Taṃ paramatthamañjūsāya nāma visuddhimaggamahāṭīkāyaṃ “ekacceti upatissattheraṃ sandhāyāha,",
  "anya-e0105n:355_22": "tena hi vimuttimagge tathā vutta”ntiādinā vaṇṇitaṃ visuddhi. ṭī. 1.44.",
  "anya-e0105n:356_0": "Vimuttimaggapakaraṇaṃ",
  "anya-e0105n:357_0": "Ko so vimuttimaggo nāma?",
  "anya-e0105n:357_1": "Visuddhimaggo viya sīlasamādhipaññānaṃ visuṃ visuṃ vibhajitvā dīpako eko paṭipattigantho.",
  "anya-e0105n:357_2": "Tattha hi –",
  "anya-e0105n:358_0": "“Sīlaṃ samādhi paññā ca, vimutti ca anuttarā;",
  "anya-e0105n:359_0": "Anubuddhā ime dhammā, gotamena yasassinā”ti dī. ni. 2.186; a. ni. 4.1 –",
  "anya-e0105n:360_0": "Imaṃ gāthaṃ paṭhamaṃ dassetvā tadatthavaṇṇanāvasena sīlasamādhipaññāvimuttiyo visuṃ visuṃ vibhajitvā dīpitā.",
  "anya-e0105n:360_1": "So pana gantho idāni cinaraṭṭheyeva diṭṭho,",
  "anya-e0105n:360_2": "cinabhāsāya ca parivattito (1048- bu-",
  "anya-e0105n:360_3": "va) saṅghapālena nāma bhikkhunā.",
  "anya-e0105n:360_4": "Kena pana so kuto ca tattha ānītoti na pākaṭametaṃ.",
  "anya-e0105n:360_5": "Tassa pana saṅghapālassa ācariyo guṇabhadro nāma mahāyāniko bhikkhu majjhimaindiyadesiko,",
  "anya-e0105n:360_6": "so indiyaraṭṭhato cinaraṭṭhaṃ gacchanto paṭhamaṃ sīhaḷadīpaṃ gantvā tato (978- bu-",
  "anya-e0105n:360_7": "va) cinaraṭṭhaṃ gato.",
  "anya-e0105n:360_8": "Tadā so tena ānīto bhaveyya vimuttimagga,",
  "anya-e0105n:360_9": "visuddhimagga.",
  "anya-e0105n:361_0": "Tasmiñhi vimuttimagge pubbāciṇṇanidānadassanaṃ dhātunidānadassanañca yatheva visuddhimagge ekaccevādo,",
  "anya-e0105n:361_1": "tathevāgataṃ.",
  "anya-e0105n:361_2": "Dosanidānadassane pana “semhādhiko rāgacarito,",
  "anya-e0105n:361_3": "pittādhiko dosacarito,",
  "anya-e0105n:361_4": "vātādhiko mohacarito.",
  "anya-e0105n:361_5": "Semhādhiko vā mohacarito,",
  "anya-e0105n:361_6": "vātādhiko rāgacarito”ti tiṇṇampi rāgadosamohānaṃ dosaniyamo vutto.",
  "anya-e0105n:361_7": "Ācariyabuddhaghosena diṭṭhavimuttimaggapotthake pana “pittādhiko dosacarito”ti pāṭho ūno bhaveyya.",
  "anya-e0105n:362_0": "Aññānipi bahūni visuddhimagge paṭikkhittāni tattha vimuttimagge gahetabbabhāvena dissanti. Kathaṃ?",
  "anya-e0105n:363_0": "Sīlaniddese (1, 8-",
  "anya-e0105n:363_1": "piṭṭhe) “aññe pana siraṭṭho sīlattho,",
  "anya-e0105n:363_2": "sītalattho sīlatthoti evamādināpi nayenettha atthaṃ vaṇṇayantī”ti paṭikkhitto atthopi tattha gahetabbabhāvena dissati.",
  "anya-e0105n:364_0": "Tathā dhutaṅganiddese (1, 78-",
  "anya-e0105n:364_1": "piṭṭhe) “yesampi kusalattikavinimuttaṃ dhutaṅgaṃ,",
  "anya-e0105n:364_2": "tesaṃ atthato dhutaṅgameva natthi,",
  "anya-e0105n:364_3": "asantaṃ kassa dhunanato dhutaṅgaṃ nāma bhavissati,",
  "anya-e0105n:364_4": "dhutaguṇe samādāya vattatīti vacanavirodhopi ca nesaṃ āpajjati,",
  "anya-e0105n:364_5": "tasmā taṃ na gahetabba”nti paṭikkhittaṃ paññattidhutaṅgampi tattha dissati.",
  "anya-e0105n:364_6": "Mahāṭīkāyaṃ (1-",
  "anya-e0105n:364_7": "104) pana “yesanti abhayagirivāsike sandhāyāha,",
  "anya-e0105n:364_8": "te hi dhutaṅgaṃ nāma paññattīti vadantī”ti vaṇṇitaṃ.",
  "anya-e0105n:365_0": "Tathā pathavīkasiṇaniddese (1,",
  "anya-e0105n:365_1": "144) “paṭipadāvisuddhi nāma sasambhāriko upacāro,",
  "anya-e0105n:365_2": "upekkhānubrūhanā nāma appanā,",
  "anya-e0105n:365_3": "sampahaṃsanā nāma paccavekkhaṇāti evameke vaṇṇayantī”tiādinā paṭikkhittaekevādopi tattha dissati.",
  "anya-e0105n:365_4": "Mahāṭīkāyaṃ (1,",
  "anya-e0105n:365_5": "172) pana “eketi abhayagirivāsino”ti vaṇṇitaṃ.",
  "anya-e0105n:366_0": "Tathā khandhaniddese (2, 80-",
  "anya-e0105n:366_1": "piṭṭhe) “balarūpaṃ sambhavarūpaṃ jātirūpaṃ rogarūpaṃ ekaccānaṃ matena middharūpa”nti evaṃ aññānipi rūpāni",
  "anya-e0105n:366_2": "āharitvā porāṇaṭṭhakathāyaṃ tesaṃ paṭikkhittabhāvo pakāsito.",
  "anya-e0105n:366_3": "Mahāṭīkāyaṃ “ekaccānanti abhayagirivāsīna”nti vaṇṇitaṃ.",
  "anya-e0105n:366_4": "Tesu jātirūpaṃ middharūpañca vimuttimagge dassitaṃ.",
  "anya-e0105n:366_5": "Na kevalaṃ dassanamattameva,",
  "anya-e0105n:366_6": "atha kho middharūpassa atthibhāvopi “middhaṃ nāma tividhaṃ āhārajaṃ utujaṃ cittajañcāti.",
  "anya-e0105n:366_7": "Tesu cittajameva nīvaraṇaṃ hoti,",
  "anya-e0105n:366_8": "sesā pana dve arahatopi bhaveyyu”ntiādinā sādhito.",
  "anya-e0105n:367_0": "Ettāvatā ca vimuttimagge visuddhimaggena asamānatthānaṃ vuttabhāvo ca abhayagirivāsīhi tassa ganthassa paṭiggahitabhāvo ca sakkā ñātuṃ.",
  "anya-e0105n:367_1": "Aññānipi pana īdisāni asamānavacanāni bahūni tattha saṃvijjantiyeva,",
  "anya-e0105n:367_2": "tāni pana sabbāni na sakkā idha dassetuṃ.",
  "anya-e0105n:368_0": "Yebhuyyena panassa karaṇappakāro visuddhimaggassa viya hoti.",
  "anya-e0105n:368_1": "Yā yā hi pāḷi abhidhammavibhaṅgato vā paṭisambhidāmaggato vā aññasuttantehi vā ānetvā sādhakabhāvena visuddhimagge dassiyati,",
  "anya-e0105n:368_2": "tatthapi sā sā pāḷi yebhuyyena dissateva.",
  "anya-e0105n:368_3": "Tāsu kañcimattaṃ uddharitvā anuminanatthāya dassayissāma.",
  "anya-e0105n:369_0": "Yā visuddhimagge (1, 47-",
  "anya-e0105n:369_1": "piṭṭhe) “pañca sīlāni pāṇātipātassa pahānaṃ sīla”ntiādikā paṭisambhidāmaggapāḷi dassitā,",
  "anya-e0105n:369_2": "sā vimuttimaggepi dissateva.",
  "anya-e0105n:370_0": "Yañca visuddhimagge (1, 137-",
  "anya-e0105n:370_1": "piṭṭhe) “samādhi kāmacchandassa paṭipakkho…pe…",
  "anya-e0105n:370_2": "vicāro vicikicchāyā”ti vacanaṃ peṭake vuttanti dassitaṃ,",
  "anya-e0105n:370_3": "tañca tatthapi tatheva dassetvā “tipeṭake vutta”nti niddiṭṭhaṃ.",
  "anya-e0105n:370_4": "Tipeṭaketi nāmañca peṭakopadesameva sandhāya vuttaṃ bhaveyya.",
  "anya-e0105n:370_5": "Tattha hi vivicceva kāmehīti pāṭhasaṃvaṇṇanāyaṃ “alobhassa pāripūriyā kāmehi viveko sampajjati, adosassa.",
  "anya-e0105n:370_6": "Amohassa pāripūriyā akusalehi dhammehi viveko sampajjatī”ti pāṭhassa tipeṭake vuttabhāvo dassito.",
  "anya-e0105n:370_7": "So ca pāṭho peṭakopadese (262-",
  "anya-e0105n:370_8": "piṭṭhe) “tattha alobhassa pāripūriyā vivitto hoti kāmehī”tiādinā dissati.",
  "anya-e0105n:371_0": "Yathā ca visuddhimagge (1, 258-",
  "anya-e0105n:371_1": "piṭṭhe) “ayampi kho bhikkhave ānāpānassatisamādhi bhāvito”tiādikā pāḷi mahāvaggasaṃyuttakato ānetvā dassitā,",
  "anya-e0105n:371_2": "tatheva tatthapi.",
  "anya-e0105n:372_0": "Yathā ca visuddhimagge (1, 272-",
  "anya-e0105n:372_1": "piṭṭhe) “assāsādimajjhapariyosānaṃ satiyā anugacchato”tiādi pāḷi ca (1, 273-",
  "anya-e0105n:372_2": "piṭṭhe) kakacūpamapāḷi ca paṭisambhidāmaggato ānetvā dassitā,",
  "anya-e0105n:372_3": "tatheva tatthapi.",
  "anya-e0105n:373_0": "Yathā ca visuddhimagge (2, 69-",
  "anya-e0105n:373_1": "piṭṭhe) “katamā cintāmayā paññā”tiādikā ca pāḷi “tattha katamaṃ āyakosalla”ntiādikā ca pāḷi (2, 71-",
  "anya-e0105n:373_2": "piṭṭhe) “dukkhe ñāṇaṃ atthapaṭisambhidā”tiādikā ca pāḷi abhidhammavibhaṅgato ānetvā dassitā,",
  "anya-e0105n:373_3": "tatheva tatthapi.",
  "anya-e0105n:373_4": "Sabbāpi ca tattha vuttā ekavidhaduvidhādipaññāpabhedakathā visuddhimagge vuttakathāya yebhuyyena samānāyeva.",
  "anya-e0105n:374_0": "“Yena cakkhupasādena, rūpāni manupassati;",
  "anya-e0105n:375_0": "Parittaṃ sukhumaṃ etaṃ, ūkāsirasamūpama”nti visuddhi. 2.436; dha. sa. aṭṭha. 596 –",
  "anya-e0105n:376_0": "Ayampi gāthā vimuttimaggepi āyasmatā sāriputtattherena bhāsitabhāveneva dassitā.",
  "anya-e0105n:376_1": "Ūkāsirasamūpamanti padaṃ pana ūkāsamūpamanti tattha dissati,",
  "anya-e0105n:376_2": "tañca paramparalekhakānaṃ pamādalekhamattameva siyā.",
  "anya-e0105n:377_0": "Catūsu saccesu visuddhimagge viya vacanatthato lakkhaṇato anūnādhikato kamato antogadhānaṃ pabhedato upamāto ca vinicchayo dassito,",
  "anya-e0105n:377_1": "so ca yebhuyyena visuddhimaggena visuddhi.",
  "anya-e0105n:377_2": "2.530 samānoyeva.",
  "anya-e0105n:378_0": "Yathā ca visuddhimagge (2, 242-",
  "anya-e0105n:378_1": "245) sammasanañāṇakathāyaṃ pañcannaṃ khandhānaṃ atītādiekādasavidhena ca aniccādilakkhaṇattayena ca visuṃ visuṃ sammasananayo dassito,",
  "anya-e0105n:378_2": "tatheva tatthapi.",
  "anya-e0105n:378_3": "Cakkhādijarāmaraṇapariyosānesu pana dhammesu dhammavicārapariyosānānaṃ saṭṭhiyā eva dhammānaṃ aniccādilakkhaṇattayena sammasananayo tattha dassito.",
  "anya-e0105n:379_0": "Visuddhimagge pana diṭṭhivisuddhiniddese (2, 230- 232-",
  "anya-e0105n:379_1": "piṭṭhesu) vuttā “yamakaṃ nāmarūpañca…pe…",
  "anya-e0105n:379_2": "ubho bhijjanti paccayā”ti gāthā ca,",
  "anya-e0105n:379_3": "“na cakkhuto jāyare”tiādikā cha gāthāyo ca,",
  "anya-e0105n:379_4": "“na sakena balena jāyare”tiādikā cha gāthāyo ca vimuttimagge bhaṅgānupassanāñāṇakathāyaṃ dassitā.",
  "anya-e0105n:379_5": "Tāsu appamattakoyeva pāṭhabhedo dissati.",
  "anya-e0105n:380_0": "Visuddhimagge (2, 261- 2-",
  "anya-e0105n:380_1": "piṭṭhesu) arūpasattakesu ariyavaṃsakathānayena vutto kalāpato ca yamakato ca sammasananayo vimuttimagge ettheva bhaṅgānupassanāñāṇakathāyaṃ dassito.",
  "anya-e0105n:381_0": "Vimuttimagge buddhānussatikathāyaṃ lokavidūti padassa atthavaṇṇanāyaṃ sattalokasaṅkhāralokavasena dveyeva lokā dassitā,",
  "anya-e0105n:381_1": "na pana okāsaloko yathā visuddhimagge (1, 199- 200-",
  "anya-e0105n:381_2": "piṭṭhesu).",
  "anya-e0105n:382_0": "Ettāvatā ca vimuttimaggo nāma gantho kīdisoti sakkā anuminituṃ.",
  "anya-e0105n:382_1": "So pana yathā na mahāvihāravāsīnaṃ gantho hoti,",
  "anya-e0105n:382_2": "evaṃ mahāyānikānampi na hotiyeva theravādapiṭakameva nissāya katabhāvato.",
  "anya-e0105n:382_3": "Yasmā pana tattha na kiñcipi sīhaḷadīpikaṃ nāmaṃ vā theravādo vā dissati,",
  "anya-e0105n:382_4": "tasmā so sīhaḷadīpe kataganthopi na hoti.",
  "anya-e0105n:382_5": "Indiyaraṭṭhikaṃ pana nāmañca vohāro ca tattha bahūsu ṭhānesu dissati,",
  "anya-e0105n:382_6": "tasmā indiyaraṭṭhe kataganthova bhaveyya.",
  "anya-e0105n:382_7": "Yasmā cassa peṭakopadesaṃ nissitabhāvo bahūsu ṭhānesu dissati,",
  "anya-e0105n:382_8": "visesato pana middharūpassa atthibhāvo ca,",
  "anya-e0105n:382_9": "arahatopi tassa atthibhāvo ca tameva nissāya dassīyati,",
  "anya-e0105n:382_10": "paṭisambhidāmaggagaṇṭhipade ca peṭaketi padassa paṭi. ma. aṭṭha.",
  "anya-e0105n:382_11": "1.1.36 atthavaṇṇanāyaṃ “suttantapiṭakatthāya aṭṭhakathā peṭakaṃ mahisāsakānaṃ gantho”ti vaṇṇito.",
  "anya-e0105n:382_12": "Tasmā eso vimuttimaggo mahisāsakanikāyikena kato bhaveyyāti amhākaṃ mati.",
  "anya-e0105n:383_0": "Nissayaṭṭhakathāvibhāvanā",
  "anya-e0105n:384_0": "Visuddhimaggo pana na kevalaṃ pubbe vuttappakāreneva kato,",
  "anya-e0105n:384_1": "atha kho vuccamānappakārenāpi.",
  "anya-e0105n:384_2": "Tathā hi ācariyabuddhaghosatthero porāṇaṭṭhakathāhi samāharitvā bhāsāparivattanavasena dassentopi yā",
  "anya-e0105n:384_3": "yā atthavaṇṇanā vā vinicchayo vā saṃsayitabbo hoti,",
  "anya-e0105n:384_4": "tattha tattha vinayaṭṭhakathāyaṃ vuttanti vā (1, 263),",
  "anya-e0105n:384_5": "vinayaṭṭhakathāsu vuttaṃ,",
  "anya-e0105n:384_6": "majjhimaṭṭhakathāsu panāti vā (1, 70),",
  "anya-e0105n:384_7": "aṅguttarabhāṇakāti vā (1, 72),",
  "anya-e0105n:384_8": "aṭṭhakathācariyānaṃ matānusārena vinicchayoti vā (1, 99),",
  "anya-e0105n:384_9": "vuttampi cetaṃ aṭṭhakathāsūti vā (1, 118),",
  "anya-e0105n:384_10": "taṃ aṭṭhakathāsu paṭikkhittanti vā (1, 134),",
  "anya-e0105n:384_11": "dīghabhāṇakasaṃyuttabhāṇakānaṃ matanti vā,",
  "anya-e0105n:384_12": "majjhimabhāṇakā icchantīti vā (1, 267),",
  "anya-e0105n:384_13": "aṭṭhakathāsu vinicchayoti vā,",
  "anya-e0105n:384_14": "evaṃ tāva dīghabhāṇakā,",
  "anya-e0105n:384_15": "majjhimabhāṇakā panāhūti vā (1, 277),",
  "anya-e0105n:384_16": "aṅguttaraṭṭhakathāyaṃ pana…pe…",
  "anya-e0105n:384_17": "ayaṃ kamo vutto,",
  "anya-e0105n:384_18": "so pāḷiyā na sametīti vā (1, 309),",
  "anya-e0105n:384_19": "evaṃ tāva majjhimabhāṇakā,",
  "anya-e0105n:384_20": "saṃyuttabhāṇakā panāti vā (2, 62),",
  "anya-e0105n:384_21": "saṃyuttaṭṭhakathāyaṃ vuttanti vā (2, 63),",
  "anya-e0105n:384_22": "aṭṭhakathāyaṃ panāti vā (2,",
  "anya-e0105n:384_23": "80) evaṃ taṃtaṃatthavaṇṇanāvinicchayānaṃ nissayampi vibhāvetvā pacchimajanānaṃ uppajjamānasaṃsayaṃ vinodentoyeva te dassesi.",
  "anya-e0105n:385_0": "Tenimassa visuddhimaggassa karaṇakāle sabbāpi sīhaḷaṭṭhakathāyo ācariyassa santike santīti ca,",
  "anya-e0105n:385_1": "pubbeyeva tā ācariyena sīhaḷattherānaṃ santike sutāti ca,",
  "anya-e0105n:385_2": "tāhi gahetabbaṃ sabbaṃ gahetvā ayaṃ visuddhimaggo ācariyena likhitoti ca ayamattho ativiya pākaṭo hoti.",
  "anya-e0105n:385_3": "Tasmā yaṃ mahāvaṃse –",
  "anya-e0105n:386_0": "“Saṅgho gāthādvayaṃ tassā’dāsi sāmatthiyaṃ tavā”tiādinā “gāthādvayameva oloketvā kiñcipi aññaṃ potthakaṃ",
  "anya-e0105n:386_1": "anoloketvā ācariyabuddhaghoso visuddhimaggaṃ akāsī”ti adhippāyena abhitthutivacanaṃ vuttaṃ,",
  "anya-e0105n:386_2": "taṃ abhitthutimattamevāti veditabbaṃ.",
  "anya-e0105n:387_0": "Porāṇavacanadassanaṃ",
  "anya-e0105n:388_0": "Na kevalaṃ ācariyo aṭṭhakathāyoyeva nissayabhāvena dassesi,",
  "anya-e0105n:388_1": "atha kho “porāṇā panāhū”tiādinā porāṇānaṃ vacanampi dassesiyeva.",
  "anya-e0105n:388_2": "Tadettha dvāvīsatiyā ṭhānesu diṭṭhaṃ visuddhi. 1.15, 137, 142, 217, 252, 303; 2.581, 675- 676, 689, 706, 736, 745, 746, 749,755, 778, 839.",
  "anya-e0105n:388_3": "Ke panete porāṇā nāma?",
  "anya-e0105n:388_4": "Yāva catutthasaṅgītikālā saṅgītikāresu pariyāpannā vā tādisā vā mahātherāti veditabbā.",
  "anya-e0105n:388_5": "Tathā hi paṭisambhidāmagge (292- 3-",
  "anya-e0105n:388_6": "piṭṭhesu).",
  "anya-e0105n:389_0": "“Obhāse ceva ñāṇe ca, pītiyā ca vikampati…pe…",
  "anya-e0105n:390_0": "Dhammuddhaccakusalo hoti, na ca vikkhepaṃ gacchatī”ti –",
  "anya-e0105n:391_0": "Evamāgatā gāthāyo idha (273- 4-",
  "anya-e0105n:391_1": "piṭṭhesu) porāṇānaṃ vacanabhāvena dassitā.",
  "anya-e0105n:391_2": "Yadi cimā gāthāyo saṅgītikārehi pakkhittā bhaveyyuṃ yathā parivārapāḷiyaṃ (3-",
  "anya-e0105n:391_3": "piṭṭhe) āgatā ācariyaparamparādīpikā gāthāyo,",
  "anya-e0105n:391_4": "tā hi samantapāsādikāyaṃ (1, 46-",
  "anya-e0105n:391_5": "piṭṭhe) porāṇavacanabhāvena dassitā,",
  "anya-e0105n:391_6": "evaṃ sati teyeva saṅgītikārā porāṇāti veditabbā.",
  "anya-e0105n:391_7": "Atha paṭisambhidāmaggadesakeneva bhāsitā bhaveyyuṃ,",
  "anya-e0105n:391_8": "te viya garukaraṇīyā paccayikā saddhāyitabbakā mahātherā porāṇāti veditabbā.",
  "anya-e0105n:391_9": "Samantapāsādikāsumaṅgalavilāsinīādīsu “porāṇā pana evaṃ vaṇṇayantī”tiādinā vuttaṭṭhānesupi tādisāva ācariyā porāṇāti vuttā.",
  "anya-e0105n:392_0": "Vinayaṭṭhakathākaraṇaṃ",
  "anya-e0105n:393_0": "Ācariyo pana imaṃ visuddhimaggapakaraṇaṃ yathāvuttappakārena katvā aññāpi tipiṭakaṭṭhakathāyo anukkamena akāsi. Kathaṃ?",
  "anya-e0105n:393_1": "Samantapāsādikaṃ nāma vinayaṭṭhakathaṃ buddhasirittherena ajjhesito mahāvihārassa dakkhiṇabhāge padhānagharapariveṇe",
  "anya-e0105n:393_2": "mahānigamassāmino pāsāde vasanto akāsi.",
  "anya-e0105n:393_3": "Sā panesā siripāloti nāmantarassa mahānāmarañño vīsatimavasse (973- bu-",
  "anya-e0105n:393_4": "va) āraddhā ekavīsatimavasse (974- bu-",
  "anya-e0105n:393_5": "va) niṭṭhānappattā ahosi.",
  "anya-e0105n:393_6": "Tañca pana karonto mahāmahindattherenābhataṃ sīhaḷabhāsāya saṅkhataṃ mahāaṭṭhakathaṃ tassā sarīraṃ katvā",
  "anya-e0105n:393_7": "mahāpaccarīkurundīsaṅkhepaandhakaṭṭhakathāhi ca gahetabbaṃ gahetvā sīhaḷadīpe yāva vasabharājakālā pākaṭānaṃ",
  "anya-e0105n:393_8": "porāṇa vinayadharamahātherānaṃ vinicchayabhūtaṃ theravādampi pakkhipitvā akāsi.",
  "anya-e0105n:393_9": "Vuttañhetaṃ samantapāsādikāyaṃ –",
  "anya-e0105n:394_0": "“Saṃvaṇṇanaṃ tañca samārabhanto, tassā mahāaṭṭhakathaṃ sarīraṃ;",
  "anya-e0105n:395_0": "Katvā mahāpaccariyaṃ tatheva, kurundināmādisu vissutāsu.",
  "anya-e0105n:396_0": "Vinicchayo aṭṭhakathāsu vutto, yo yuttamatthaṃ apariccajanto;",
  "anya-e0105n:397_0": "Tatopi antogadhatheravādaṃ, saṃvaṇṇanaṃ samma samārabhissa”nti ca.",
  "anya-e0105n:398_0": "“Mahāmeghavanuyyāne, bhūmibhāge patiṭṭhito;",
  "anya-e0105n:399_0": "Mahāvihāro yo satthu, mahābodhivibhūsito.",
  "anya-e0105n:400_0": "Yaṃ tassa dakkhiṇe bhāge, padhānagharamuttamaṃ;",
  "anya-e0105n:401_0": "Sucicārittasīlena, bhikkhusaṅghena sevitaṃ.",
  "anya-e0105n:402_0": "Uḷārakulasambhūto, saṅghupaṭṭhāyako sadā;",
  "anya-e0105n:403_0": "Anākulāya saddhāya, pasanno ratanattaye.",
  "anya-e0105n:404_0": "Mahānigamasāmīti, vissuto tattha kārayi;",
  "anya-e0105n:405_0": "Cārupākārasañcitaṃ, yaṃ pāsādaṃ manoramaṃ.",
  "anya-e0105n:406_0": "Sandacchāyatarūpetaṃ, sampannasalilāsayaṃ;",
  "anya-e0105n:407_0": "Vasatā tatra pāsāde, mahānigamasāmino.",
  "anya-e0105n:408_0": "Sucisīlasamācāraṃ, theraṃ buddhasirivhayaṃ;",
  "anya-e0105n:409_0": "Yā uddisitvā āraddhā, iddhā vinayavaṇṇanā.",
  "anya-e0105n:410_0": "Pālayantassa sakalaṃ, laṅkādīpaṃ nirabbudaṃ;",
  "anya-e0105n:411_0": "Rañño sirinivāsassa siriyā nivāsaṭṭhonabhūtassa siripālanāmakassa rañño (vimati,",
  "anya-e0105n:411_1": "antimaviṭṭhe),",
  "anya-e0105n:411_2": "siripālayasassino.",
  "anya-e0105n:412_0": "Samavīsatime vasse, jayasaṃvacchare ayaṃ;",
  "anya-e0105n:413_0": "Āraddhā ekavīsamhi, sampatte pariniṭṭhitā.",
  "anya-e0105n:414_0": "Upaddavākule loke, nirupaddavato ayaṃ;",
  "anya-e0105n:415_0": "Ekasaṃvacchareneva, yathā niṭṭhaṃ upāgatā”ti pari. aṭṭha. nigamanakathā ca.",
  "anya-e0105n:416_0": "Ayañca samantapāsādikā vinayaṭṭhakathā adhunā mudditachaṭṭhasaṅgītipotthakavasena sahassato upari aṭṭhapaṇṇāsādhikatisatamattapiṭṭhaparimāṇā",
  "anya-e0105n:416_1": "(1358) hoti,",
  "anya-e0105n:416_2": "tassā ca ekasaṃvaccharena niṭṭhāpitattaṃ upanidhāya catuvīsādhikasattasatamattapiṭṭhaparimāṇo (724) visuddhimaggopi",
  "anya-e0105n:416_3": "antamaso chappañcamāsehi niṭṭhāpito bhaveyyāti sakkā ñātuṃ.",
  "anya-e0105n:416_4": "Tasmā yaṃ buddhaghosuppattiyaṃ mahāvaṃsavacanaṃ nissāya “visuddhimaggo ācariyabuddhaghosena ekaratteneva",
  "anya-e0105n:416_5": "tikkhattuṃ likhitvā niṭṭhāpito”ti abhitthutivacanaṃ vuttaṃ,",
  "anya-e0105n:416_6": "taṃ takkārakassa abhitthutimattamevāti veditabbaṃ.",
  "anya-e0105n:417_0": "Nanu ca imissaṃ aṭṭhakathāyaṃ “sumaṅgalavilāsiniya”ntiādinā visesanāmavasena āgamaṭṭhakathānaṃ atideso dissati pārā. aṭṭha. 1.15,",
  "anya-e0105n:417_1": "kathamimissā tāhi paṭhamataraṃ katabhāvo veditabboti?",
  "anya-e0105n:417_2": "Ācariyassa aṭṭhakathāsu aññamaññātidesato,",
  "anya-e0105n:417_3": "vinayapiṭakassa garukātabbatarabhāvato,",
  "anya-e0105n:417_4": "mahāvihāravāsīhi visesena garukatabhāvato,",
  "anya-e0105n:417_5": "saṅgītikkamānurūpabhāvato,",
  "anya-e0105n:417_6": "idheva paripuṇṇanidānakathāpakāsanato,",
  "anya-e0105n:417_7": "nigamane ca paṭhamaṃ sīhaḷaṭṭhakathāyo sutvā karaṇappakāsanato ṭhapetvā visuddhimaggaṃ ayameva paṭhamaṃ katāti veditabbā.",
  "anya-e0105n:417_8": "Visuddhimagge pana vinayaṭṭhakathāyanti vā vinayaṭṭhakathāsūti vā majjhimaṭṭhakathāsūti vā evaṃ sāmaññanāmavaseneva atideso dissati,",
  "anya-e0105n:417_9": "na samantapāsādikādivisesanāmavasena.",
  "anya-e0105n:417_10": "Tasmāssa sabbapaṭhamaṃ katabhāvo pākaṭoyeva.",
  "anya-e0105n:417_11": "Āgamaṭṭhakathānaṃ idhātideso pārā. aṭṭha.",
  "anya-e0105n:417_12": "1.15 imissāpi tatthāti dī. ni. aṭṭha.",
  "anya-e0105n:417_13": "1.8 evaṃ aññamaññātideso pana ācariyassa manasā suvavatthitavasena vā sakkā bhavituṃ,",
  "anya-e0105n:417_14": "apubbācarimapariniṭṭhāpanena vā. Kathaṃ?",
  "anya-e0105n:417_15": "Ācariyena hi visuddhimaggaṃ sabbaso niṭṭhāpetvā samantapāsādikādiṃ ekekamaṭṭhakathaṃ karonteneva yattha",
  "anya-e0105n:417_16": "yattha atthavaṇṇanā vitthārato aññaṭṭhakathāsu pakāsetabbā hoti,",
  "anya-e0105n:417_17": "tattha tattha “imasmiṃ nāma ṭhāne kathessāmī”ti manasā suvavatthitaṃ vavatthapetvā tañca atidisitvā yathāvavatthitaṭhānappattakāle",
  "anya-e0105n:417_18": "taṃ vitthārato kathentena tā katā vā bhaveyyuṃ.",
  "anya-e0105n:417_19": "Ekekissāya vā niṭṭhānāsannappattakāle taṃ ṭhapetvā aññañca aññañca tathā katvā sabbāpi apubbācarimaṃ",
  "anya-e0105n:417_20": "pariniṭṭhāpitā bhaveyyunti evaṃ dvinnaṃ pakārānamaññataravasena ācariyassāṭṭhakathāsu aññamaññātideso",
  "anya-e0105n:417_21": "hotīti veditabbanti.",
  "anya-e0105n:418_0": "Āgamaṭṭhakathākaraṇaṃ",
  "anya-e0105n:419_0": "Sumaṅgalavilāsiniṃ nāma dīghanikāyaṭṭhakathaṃ pana ācariyo sumaṅgalapariveṇavāsinā dāṭhānāgattherena āyācito akāsi.",
  "anya-e0105n:419_1": "Vuttaṃ hetametissā nigamane –",
  "anya-e0105n:420_0": "“Āyācito sumaṅgala-pariveṇanivāsinā thiraguṇena;",
  "anya-e0105n:421_0": "Dāṭhānāga saṅgha, ttherena theravaṃsanvayena.",
  "anya-e0105n:422_0": "Dīghāgamassa dasabala-guṇagaṇaparidīpanassa aṭṭhakathaṃ;",
  "anya-e0105n:423_0": "Yaṃ ārabhiṃ sumaṅgala-vilāsiniṃ nāma nāmena.",
  "anya-e0105n:424_0": "Sā hi mahāaṭṭhakathāya, sāramādāya niṭṭhitā esā”ti dī. ni. aṭṭha. 3. nigamanakathā.",
  "anya-e0105n:425_0": "Papañcasūdaniṃ nāma majjhimanikāyaṭṭhakathaṃ bhadantabuddhamittattherena pubbe mayūradūtapaṭṭane attanā saddhiṃ vasantena āyācito akāsi.",
  "anya-e0105n:425_1": "Vuttaṃ hetametissā nigamane –",
  "anya-e0105n:426_0": "“Āyācito sumatinā, therena bhadantabuddhamittena;",
  "anya-e0105n:427_0": "Pubbe mayūradūtapa,ṭṭanamhi saddhiṃ vasantena.",
  "anya-e0105n:428_0": "Paravādavidhaṃsanassa, majjhimanikāyaseṭṭhassa;",
  "anya-e0105n:429_0": "Yamahaṃ papañcasūdani-maṭṭhakathaṃ kātumārabhiṃ.",
  "anya-e0105n:430_0": "Sā hi mahāaṭṭhakathāya, sāramādāya niṭṭhitā esā”ti ma. ni. aṭṭha. 3. nigamanakathā.",
  "anya-e0105n:431_0": "Sāratthappakāsiniṃ nāma saṃyuttanikāyaṭṭhakathaṃ bhadantajotipālattherena āyācito akāsi.",
  "anya-e0105n:431_1": "Vuttaṃ hetametissā nigamane –",
  "anya-e0105n:432_0": "“Etissā karaṇatthaṃ, therena bhadantajotipālena;",
  "anya-e0105n:433_0": "Sucisīlena subhāsitassa pakāsayantañāṇena.",
  "anya-e0105n:434_0": "Sāsanavibhūtikāmena, yācamānena maṃ subhaguṇena;",
  "anya-e0105n:435_0": "Yaṃ samadhigataṃ puññaṃ, tenāpi jano sukhī bhavatū”ti saṃ. ni. aṭṭha. 3.5.nigamanakathā.",
  "anya-e0105n:436_0": "Manorathapūraṇiṃ nāma aṅguttaranikāyaṭṭhakathaṃ bhadantajotipālattherena dakkhiṇaindiyaraṭṭhe kañcipurādīsu",
  "anya-e0105n:436_1": "ca sīhaḷadīpe mahāvihāramhi ca attanā saddhiṃ vasantena āyācito,",
  "anya-e0105n:436_2": "tathā jīvakenāpi upāsakena piṭakattayapāragubhūtena vātāhatepi aniñjamānasabhāve dume viya aniñjamānasaddhamme",
  "anya-e0105n:436_3": "ṭhitena sumatinā parisuddhājīvenābhiyācito akāsi.",
  "anya-e0105n:436_4": "Vuttaṃ hetametissā nigamane –",
  "anya-e0105n:437_0": "“Āyācito sumatinā, therena bhadantajotipālena;",
  "anya-e0105n:438_0": "Kañcipurādīsu mayā, pubbe saddhiṃ vasantena.",
  "anya-e0105n:439_0": "Varatambapaṇṇidīpe, mahāvihāramhi vasanakālepi;",
  "anya-e0105n:440_0": "Vātāhate viya dume, aniñjamānamhi saddhamme.",
  "anya-e0105n:441_0": "Pāraṃ piṭakattayasā,garassa gantvā ṭhitena sumatinā;",
  "anya-e0105n:442_0": "Parisuddhājīvenā,bhiyācito jīvakenāpi.",
  "anya-e0105n:443_0": "Dhammakathānayanipuṇehi, dhammakathikehi aparimāṇehi;",
  "anya-e0105n:444_0": "Parikīḷitassa paṭipa,jjitassa sakasamayacitrassa.",
  "anya-e0105n:445_0": "Aṭṭhakathaṃ aṅguttara,mahānikāyassa kātumāraddho;",
  "anya-e0105n:446_0": "Yamahaṃ cirakālaṭṭhiti-micchanto sāsanavarassa.",
  "anya-e0105n:447_0": "Sā hi mahāaṭṭhakathāya, sāramādāya niṭṭhitā esā;",
  "anya-e0105n:448_0": "Catunnavutiparimāṇāya, pāḷiyā bhāṇavārehi.",
  "anya-e0105n:449_0": "Sabbāgamasaṃvaṇṇana, manoratho pūrito ca me yasmā;",
  "anya-e0105n:450_0": "Etāya manoratha pūraṇīti nāmaṃ tato assā”ti a. ni. aṭṭha. 3.11.nigamanakathā.",
  "anya-e0105n:451_0": "Imā ca pana catasso āgamaṭṭhakathāyo kurumāno ācariyabuddhaghoso mahāmahindattherenābhataṃ mūlaṭṭhakathāsaṅkhātaṃ",
  "anya-e0105n:451_1": "mahāaṭṭhakathaṃyeva bhāsāparivattanavasena ceva punappunāgatavitthārakathāmaggassa saṃkhipanavasena ca akāsi.",
  "anya-e0105n:451_2": "Vuttañhetaṃ ganthārambhe –",
  "anya-e0105n:452_0": "“Sīhaḷadīpaṃ pana ābha,tātha vasinā mahāmahindena;",
  "anya-e0105n:453_0": "Ṭhapitā sīhaḷabhāsāya, dīpavāsīnamatthāya.",
  "anya-e0105n:454_0": "Apanetvāna tatohaṃ, sīhaḷabhāsaṃ manoramaṃ bhāsaṃ;",
  "anya-e0105n:455_0": "Tantinayānucchavikaṃ, āropento vigatadosaṃ…pe…",
  "anya-e0105n:456_0": "Hitvā punappunāgata-matthaṃ atthaṃ pakāsayissāmī”ti.",
  "anya-e0105n:457_0": "Tathā nigamanepi –",
  "anya-e0105n:458_0": "“Sā hi mahāaṭṭhakathāya, sāramādāya niṭṭhitā esā”ti dī. ni. aṭṭha. 3.nigamanakathā ca;",
  "anya-e0105n:459_0": "“Mūlaṭṭhakathāsāraṃ, ādāya mayā imaṃ karontenā”ti dī. ni. aṭṭha. 3.nigamanakathā ca.",
  "anya-e0105n:460_0": "Imāsaṃ sarīrabhūtapāṭhesu ca samantapāsādikāyaṃ viya “mahāpaccariyaṃ,",
  "anya-e0105n:460_1": "kurundiya”ntiādinā vinicchayasaṃvaṇṇanābhedappakāsanaṃ na dissati,",
  "anya-e0105n:460_2": "tathā abhidhammaṭṭhakathāsupi.",
  "anya-e0105n:460_3": "Tenetaṃ ñāyati “suttantābhidhammesu mahāaṭṭhakathāto aññā mahāpaccariādināmikā porāṇikā sīhaḷaṭṭhakathāyo ceva andhakaṭṭhakathā ca natthī”ti.",
  "anya-e0105n:460_4": "Yāva vasabharājakālā (609-",
  "anya-e0105n:460_5": "653) pana pākaṭānaṃ sīhaḷikattherānaṃ vinicchayo ca vādā ca vatthūni ca etāsupi dissantiyevāti.",
  "anya-e0105n:461_0": "Abhidhammaṭṭhakathākaraṇaṃ",
  "anya-e0105n:462_0": "Aṭṭhasāliniṃ pana sammohavinodaniñca dhātukathādipañcapakaraṇassa aṭṭhakathañcāti tisso abhidhammaṭṭhakathāyo",
  "anya-e0105n:462_1": "attanā sadisanāmena sotatthakīganthakārakena buddhaghosabhikkhunā āyācito akāsi.",
  "anya-e0105n:462_2": "Vuttañhetaṃ tāsu –",
  "anya-e0105n:463_0": "“Visuddhācārasīlena, nipuṇāmalabuddhinā;",
  "anya-e0105n:464_0": "Bhikkhunā buddhaghosena, sakkaccaṃ abhiyācito”ti dha. sa. aṭṭha. ganthārambhakathā ca.",
  "anya-e0105n:465_0": "“Buddhaghosoti garūhi gahitanāmadheyyena therena katā",
  "anya-e0105n:466_0": "Ayaṃ aṭṭhasālinī nāma dhammasaṅgahaṭṭhakathā”ti dha. sa. aṭṭha. nigamanakathā ca.",
  "anya-e0105n:467_0": "“Atthappakāsanatthaṃ, tassāhaṃ yācito ṭhitaguṇena;",
  "anya-e0105n:468_0": "Yatinā adandhagatinā, subuddhinā buddhaghosena.",
  "anya-e0105n:469_0": "Yaṃ ārabhiṃ racayituṃ, aṭṭhakathaṃ sunipuṇesu atthesu;",
  "anya-e0105n:470_0": "Sammohavinodanato, sammohavinodaniṃ nāmā”ti vibha. aṭṭha. nigamanakathā ca.",
  "anya-e0105n:471_0": "“Buddhaghosoti garūhi gahitanāmadheyyena therena katā",
  "anya-e0105n:472_0": "Ayaṃ sammohavinodanī nāma vibhaṅgaṭṭhakathā”ti vibha. aṭṭha. nigamanakathā ca.",
  "anya-e0105n:473_0": "Imāsu pana tīsu pañcapakaraṇaṭṭhakathāya nāmaviseso natthi āyācako ca na pakāsito,",
  "anya-e0105n:473_1": "kevalaṃ attano saddhāya eva sañcoditena ācariyabuddhaghosena sā katā viya dissati.",
  "anya-e0105n:473_2": "Vuttañhetaṃ tassā nigamane –",
  "anya-e0105n:474_0": "“Kusalādidhammabhedaṃ, nissāya nayehi vividhagaṇanehi;",
  "anya-e0105n:475_0": "Vitthārento sattama-mabhidhammappakaraṇaṃ satthā.",
  "anya-e0105n:476_0": "Suvihitasanniṭṭhāno, paṭṭhānaṃ nāma yaṃ pakāsesi;",
  "anya-e0105n:477_0": "Saddhāya samāraddhā, yā aṭṭhakathā mayā tassāti ca.",
  "anya-e0105n:478_0": "“Ettāvatā",
  "anya-e0105n:479_0": "Sattappakaraṇaṃ nātho, abhidhammamadesayi;",
  "anya-e0105n:480_0": "Devātidevo devānaṃ, devalokamhi yaṃ pure;",
  "anya-e0105n:481_0": "Tassa aṭṭhakathā esā, sakalassāpi niṭṭhitā”ti paṭṭhā. aṭṭha. 19-24.1 ca.",
  "anya-e0105n:482_0": "“Buddhaghosoti garūhi gahitanāmadheyyena therena katā",
  "anya-e0105n:483_0": "Ayaṃ sakalassapi abhidhammapiṭakassa aṭṭhakathā”ti paṭṭhā. aṭṭha. 19-24.1 ca.",
  "anya-e0105n:484_0": "Ekacce pana ādhunikā therā “abhidhammaṭṭhakathāyo ācariyabuddhaghosena yācito saṅghapālabuddhamittajotipālādīnaṃ aññataro thero akāsī”ti vadanti.",
  "anya-e0105n:484_1": "Ayañca nesaṃ vicāraṇā,",
  "anya-e0105n:484_2": "aṭṭhasālinīsammohavinodanīsu “tā buddhaghosena yācito akāsī”ti ganthakārena vuttaṃ.",
  "anya-e0105n:484_3": "Tena ñāyati “takkārako añño,",
  "anya-e0105n:484_4": "ācariyabuddhaghoso pana tāsu yācakapuggaloyevā”ti.",
  "anya-e0105n:484_5": "Āgamaṭṭhakathāsu ca ācariyabuddhaghosena –",
  "anya-e0105n:485_0": "“Sīlakathā dhutadhammā, kammaṭṭhānāni ceva sabbāni…pe…",
  "anya-e0105n:486_0": "Iti pana sabbaṃ yasmā, visuddhimagge mayā suparisuddhaṃ;",
  "anya-e0105n:487_0": "Vuttaṃ tasmā bhiyyo, na taṃ idha vicārayissāmī”ti dī. ni. aṭṭha. 1.ganthārambhakathā –",
  "anya-e0105n:488_0": "Evaṃ sīlakathādīnaṃ attanā eva visuddhimagge vuttabhāvo mayātipadena pakāsito. Aṭṭhasāliniyaṃ pana –",
  "anya-e0105n:489_0": "“Kammaṭṭhānāni sabbāni, cariyābhiññā vipassanā;",
  "anya-e0105n:490_0": "Visuddhimagge panidaṃ, yasmā sabbaṃ pakāsita”nti dha. sa. aṭṭha. ganthārambhakathā –",
  "anya-e0105n:491_0": "Evaṃ mayāti kattupadena vinā vuttaṃ.",
  "anya-e0105n:491_1": "Tenāpi ñāyati “visuddhimaggakārako añño,",
  "anya-e0105n:491_2": "abhidhammaṭṭhakathākārako añño”ti.",
  "anya-e0105n:491_3": "Kiñcāpi abhidhammaṭṭhakathāsu abhiyācako buddhaghoso bhikkhunāti ca yatināti ca imeheva sāmaññaguṇapadehi vutto na therenāti sagāravaguṇapadena,",
  "anya-e0105n:491_4": "tathāpi so “visuddhācārasīlena nipuṇāmalabuddhinā”ti ca,",
  "anya-e0105n:491_5": "“adandhagatinā subuddhinā”ti ca imehi adhikaguṇapadehi thomitattā “visuddhimaggādikārako ācariyabuddhaghosoyevā”ti sakkā gahetuṃ.",
  "anya-e0105n:491_6": "So hi upasampannakālatoyeva paṭṭhāya ganthakovido pariyattivisāradaguṇasampanno,",
  "anya-e0105n:491_7": "tasmiñca kāle ūnadasavasso bhaveyya,",
  "anya-e0105n:491_8": "tasmā therenāti na vuttoti sakkā gahetunti.",
  "anya-e0105n:492_0": "Taṃ pana tesaṃ ativicāraṇamattameva.",
  "anya-e0105n:492_1": "Na hi ācariyabuddhaghosatthero “tasmiṃ kāle ūnadasavasso”ti sakkā gahetuṃ,",
  "anya-e0105n:492_2": "visuddhimagganigamanepi “buddhaghosoti garūhi gahitanāmadheyyena therenā”ti vacanato,",
  "anya-e0105n:492_3": "na ca “visuddhācārasīlena,",
  "anya-e0105n:492_4": "nipuṇāmalabuddhinā”ti vā,",
  "anya-e0105n:492_5": "“adandhagatinā subuddhinā”ti vā ettakeheva dvīhi dvīhi guṇapadehi thomanena suthomito hoti,",
  "anya-e0105n:492_6": "aññadatthu “nippabhīkatakhajjoto samudeti divākaro”ti thomanaṃ viya hoti.",
  "anya-e0105n:492_7": "Nanu ācariyena attano ganthanigamanesu –",
  "anya-e0105n:493_0": "“Paramavisuddhasaddhābaddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "anya-e0105n:493_1": "paññāveyyattiyasamannāgatena tipiṭakapariyattibhede sāṭṭhakathe satthusāsane appaṭihatañāṇappabhāvena",
  "anya-e0105n:493_2": "mahāveyyākaraṇenā”tiādinā –",
  "anya-e0105n:494_0": "Attano anucchavikāni guṇapadāni pakāsitāni,",
  "anya-e0105n:494_1": "soyeva ca porāṇasīhaḷaṭṭhakathāyo saṅkhipitvā abhinavasaṅgahaṭṭhakathānaṃ ādikattā pubbaṅgamo,",
  "anya-e0105n:494_2": "aññe pana abhinavaṭṭhakathākārā tasseva anuvattitvā avasesamekaṃ vā dve vā aṭṭhakathāyo akaṃsu.",
  "anya-e0105n:494_3": "Abhidhammaṭṭhakathāsu ca yo yo attho visuddhimagge vutto,",
  "anya-e0105n:494_4": "so so yathānuppattaṭṭhāne tato gahetvā tatheva vutto.",
  "anya-e0105n:494_5": "Visesato pana paṭiccasamuppādavibhaṅgakhandhāyatanadhātusaccavibhaṅgavaṇṇanāsu jhānakathāvaṇṇanāsu ca ayamattho ativiya pākaṭo,",
  "anya-e0105n:494_6": "yopi ca tattha appako katipayamatto visuddhimaggena visadiso saṃvaṇṇanābhedo dissati,",
  "anya-e0105n:494_7": "sopi ābhidhammikānaṃ matānusārena yathā porāṇaṭṭhakathāyaṃ vutto,",
  "anya-e0105n:494_8": "tatheva vuttoti veditabbo.",
  "anya-e0105n:494_9": "Yathā ca aṭṭhasāliniyaṃ samantapāsādikāya vinayaṭṭhakathāya atideso dissati dha. sa. aṭṭha.",
  "anya-e0105n:494_10": "1 akusalakammapathakathā,",
  "anya-e0105n:494_11": "tatheva samantapāsādikāyampi aṭṭhasāliniyā atideso dissateva pārā. aṭṭha. 1.11;.",
  "anya-e0105n:494_12": "Yadi ca aṭṭhasālinī aññena katā bhaveyya,",
  "anya-e0105n:494_13": "kathaṃ tāsu aññamaññātideso sakkā kātuṃ.",
  "anya-e0105n:494_14": "Tasmā abhidhammaṭṭhakathāsu abhiyācako buddhaghoso ācariyena samānanāmo cūḷabuddhaghosoti yāvajjatanā",
  "anya-e0105n:494_15": "ācariyaparamparāya gahito sotatthakīganthakārako aññoyeva,",
  "anya-e0105n:494_16": "na ācariyamahābuddhaghosatthero.",
  "anya-e0105n:494_17": "Teneva tattha vuttaṃ “bhikkhunā”ti ca “yatinā”ti ca.",
  "anya-e0105n:495_0": "Yadi pana ettakena niṭṭhaṃ na gaccheyya,",
  "anya-e0105n:495_1": "evampi vicāretabbaṃ –",
  "anya-e0105n:495_2": "kinnu kho saṅghapālādayo therā visuddhimaggādīnaṃ karaṇatthāya ācariyabuddhaghosattheraṃ āyācamānā attanā",
  "anya-e0105n:495_3": "samatthataroti saddahantā āyācanti udāhu asaddahantāti?",
  "anya-e0105n:495_4": "Saddahantāyeva āyācantīti pākaṭoyevāyamattho.",
  "anya-e0105n:495_5": "Tathā ca sati ācariyabuddhaghosatthero sayaṃ aññehi samatthatarova samāno kasmā aññaṃ āyāceyya.",
  "anya-e0105n:495_6": "Na hi saddhāsampannassa thāmasampannassa yobbanasampannassa ācariyassa sundarataraṃ abhidhammaṭṭhakathaṃ kātuṃ bhāriyaṃ bhavissati.",
  "anya-e0105n:495_7": "Abhidhammaṭṭhakathāsu ca vuttavacanāni visuddhimaggaāgamaṭṭhakathāsu vuttasaṃvaṇṇanāvacanehi ekākārāneva honti.",
  "anya-e0105n:495_8": "Yadi ca abhidhammaṭṭhakathaṃ añño kareyya,",
  "anya-e0105n:495_9": "kathamapi tāhi vacanākārassa visadisatā bhaveyya eva.",
  "anya-e0105n:495_10": "Etāsaṃ nigamane ca dassitena “buddhaghosoti garūhi gahitanāmadheyyena therena katā”ti vacanena “ācariyabuddhaghosena katā”tveva pākaṭā honti,",
  "anya-e0105n:495_11": "na aññenāti.",
  "anya-e0105n:495_12": "Yepi “aññena katā”ti vadanti,",
  "anya-e0105n:495_13": "tepi “iminā nāma therenā”ti ekaṃsato dassetuṃ na sakkonti,",
  "anya-e0105n:495_14": "tathā dassetuñca lesamattampi sādhakavacanaṃ na dissati.",
  "anya-e0105n:495_15": "Tasmā abhidhammaṭṭhakathāyopi idāni ācariyehi cūḷabuddhaghosoti voharitena buddhaghosena nāma bhikkhunāyācito",
  "anya-e0105n:495_16": "visuddhimaggavinayāgamaṭṭhakathānaṃ kārako ācariyamahābuddhaghosattheroyeva akāsīti niṭṭhamettha gantabbanti.",
  "anya-e0105n:496_0": "Yaṃ pana mahāvaṃse “ācariyabuddhaghoso sīhaḷadīpāgamanato pubbe jambudīpe vasanakāleyeva aṭṭhasāliniṃ akāsī”ti adhippāyena –",
  "anya-e0105n:497_0": "225. “Dhammasaṅgaṇiyākāsi, kacchaṃ so aṭṭhasālini”nti –",
  "anya-e0105n:498_0": "Vuttaṃ,",
  "anya-e0105n:498_1": "taṃ idāni dissamānāya aṭṭhasāliniyā na sameti.",
  "anya-e0105n:498_2": "Tattha hi ganthārambheyeva visuddhimaggaṃ atidisitvā pacchāpi so ca,",
  "anya-e0105n:498_3": "samantapāsādikā ca bahūsu ṭhānesu atidisīyanti.",
  "anya-e0105n:498_4": "Tasmā tassā ācariyena sīhaḷadīpaṃ patvā visuddhimaggañceva samantapāsādikañca katvā pacchāyeva katabhāvo ativiya pākaṭoti.",
  "anya-e0105n:499_0": "Kaṅkhāvitaraṇīaṭṭhakathākaraṇaṃ",
  "anya-e0105n:500_0": "Kaṅkhāvitaraṇiṃ nāma pātimokkhaṭṭhakathaṃ ācariyabuddhaghosatthero soṇattherena yācito mahāvihāravāsīnaṃ",
  "anya-e0105n:500_1": "vācanāmagganissitaṃ sīhaḷapātimokkhaṭṭhakathānayaṃ nissāya ekampi padaṃ pāḷiyā vā mahāvihāravāsīnaṃ porāṇaṭṭhakathāhi",
  "anya-e0105n:500_2": "vā avirodhetvā akāsi.",
  "anya-e0105n:500_3": "Tena vuttaṃ tissaṃ aṭṭhakathāyaṃ –",
  "anya-e0105n:501_0": "“Sūratena nivātena, sucisallekhavuttinā;",
  "anya-e0105n:502_0": "Vinayācārayuttena, soṇattherena yācito.",
  "anya-e0105n:503_0": "Tattha sañjātakaṅkhānaṃ, bhikkhūnaṃ tassa vaṇṇanaṃ;",
  "anya-e0105n:504_0": "Kaṅkhāvitaraṇatthāya, paripuṇṇavinicchayaṃ.",
  "anya-e0105n:505_0": "Mahāvihāravāsīnaṃ, vācanāmagganissitaṃ;",
  "anya-e0105n:506_0": "Vattayissāmi nāmena, kaṅkhāvitaraṇiṃ subha”nti kaṅkhā aṭṭha. ganthārambhakathā ca.",
  "anya-e0105n:507_0": "“Ārabhiṃ yamahaṃ sabbaṃ, sīhaḷaṭṭhakathānayaṃ;",
  "anya-e0105n:508_0": "Mahāvihāravāsīnaṃ, vācanāmagganissitaṃ.",
  "anya-e0105n:509_0": "Nissāya sā ayaṃ niṭṭhaṃ, gatā ādāya sabbaso;",
  "anya-e0105n:510_0": "Sabbaṃ aṭṭhakathāsāraṃ, pāḷiyatthañca kevalaṃ.",
  "anya-e0105n:511_0": "Na hettha taṃ padaṃ atthi, yaṃ virujjheyya pāḷiyā;",
  "anya-e0105n:512_0": "Mahāvihāravāsīnaṃ, porāṇaṭṭhakathāhi vā”ti kaṅkhā. aṭṭha. nigamanakathā ca.",
  "anya-e0105n:513_0": "Dhammapadaṭṭhakathākaraṇaṃ",
  "anya-e0105n:514_0": "Aparāpi tisso aṭṭhakathāyo santi khuddakapāṭhaṭṭhakathā dhammapadaṭṭhakathā suttanipātaṭṭhakathā cāti,",
  "anya-e0105n:514_1": "yā tāsu dissamānanigamanavasena ācariyabuddhaghoseneva katāti paññāyanti.",
  "anya-e0105n:514_2": "Tattha pana vuttavacanāni kānici kānici āgamaṭṭhakathāsu vuttākārena na honti.",
  "anya-e0105n:514_3": "Tasmā eke vadanti “netā ācariyabuddhaghosassā”ti.",
  "anya-e0105n:514_4": "Ekacce pana “ācariyassa upathambhakattherehi paṭhamaṃ katā,",
  "anya-e0105n:514_5": "pacchā ācariyena osānasodhanavasena pariyosāpitā vā bhaveyyuṃ,",
  "anya-e0105n:514_6": "abhidhammaṭṭhakathaṃ āyācantena cūḷabuddhaghosena vā katā bhaveyyu”nti vadanti.",
  "anya-e0105n:515_0": "Taṃ tathā vā hotu aññathā vā,",
  "anya-e0105n:515_1": "idāni ekantato vinicchinituṃ na sukarameva.",
  "anya-e0105n:515_2": "Tasmā tāsaṃ nigamanavacanavaseneva ettha pakāsayissāma.",
  "anya-e0105n:515_3": "Tāsu hi dhammapadaṭṭhakathaṃ kumārakassapattherena āyācito sirikūṭassa (sirikuḍḍassa) rañño pāsāde viharanto",
  "anya-e0105n:515_4": "paramparābhataṃ sīhaḷabhāsāya saṇṭhitaṃ porāṇaṭṭhakathaṃ pāḷibhāsāya āropetvā vitthāragatañca vacanakkamaṃ",
  "anya-e0105n:515_5": "samāsetvā gāthāsu asaṃvaṇṇitapadabyañjanāni saṃvaṇṇetvā akāsi.",
  "anya-e0105n:515_6": "Vuttañhi tattha ganthārambhe –",
  "anya-e0105n:516_0": "“Paramparābhatā tassa, nipuṇā atthavaṇṇanā;",
  "anya-e0105n:517_0": "Yā tambapaṇṇidīpamhi, dīpabhāsāya saṇṭhitā…pe…",
  "anya-e0105n:518_0": "Kumārakassapenāhaṃ, therena thiracetasā;",
  "anya-e0105n:519_0": "Saddhammaṭṭhitikāmena, sakkaccaṃ abhiyācito…pe…",
  "anya-e0105n:520_0": "Taṃ bhāsaṃ ativitthāra, gatañca vacanakkamaṃ;",
  "anya-e0105n:521_0": "Pahāyāropayitvāna, tantibhāsaṃ manoramaṃ.",
  "anya-e0105n:522_0": "Gāthānaṃ byañjanapadaṃ, yaṃ tattha na vibhāvitaṃ;",
  "anya-e0105n:523_0": "Kevalaṃ taṃ vibhāvetvā, sesaṃ tameva atthato.",
  "anya-e0105n:524_0": "Bhāsantarena bhāsissa”nti dha. pa. aṭṭha. 1.ganthārambhakathā –",
  "anya-e0105n:525_0": "Nigamane ca vuttaṃ –",
  "anya-e0105n:526_0": "“Vihāre adhirājena, kāritamhi kataññunā;",
  "anya-e0105n:527_0": "Pāsāde sirikūṭassa, rañño viharatā mayā”ti dha. pa. aṭṭha. 2.nigamanakathā.",
  "anya-e0105n:528_0": "Ettha ca sirikūṭo nāma samantapāsādikānigamane siripāloti vutto mahānāmoyeva rājāti vadanti.",
  "anya-e0105n:528_1": "Evaṃ sati mahesiyā ānayanaṃ samādāpanamārabbha tena raññā dinne dhūmarakkhapabbatavihāre vasantena sā katāti veditabbā.",
  "anya-e0105n:528_2": "Vuttañhetaṃ mahāvaṃse –",
  "anya-e0105n:529_0": "37-212.",
  "anya-e0105n:530_0": "“Lohadvāra-ralaggāma-koṭipassāvanavhaye;",
  "anya-e0105n:531_0": "Tayo vihāre kāretvā, bhikkhūnaṃ abhayuttare.",
  "anya-e0105n:532_0": "213.",
  "anya-e0105n:533_0": "Vihāraṃ kārayitvāna, dhūmarakkhamhi pabbate;",
  "anya-e0105n:534_0": "Mahesiyā’nayenā’dā, bhikkhūnaṃ theravādina”nti.",
  "anya-e0105n:535_0": "Tassa pana rañño kāle sā niṭṭhāpitāti na sakkā gahetuṃ.",
  "anya-e0105n:535_1": "Tassa hi rañño ekavīsatimavasse samantapāsādikaṃ niṭṭhāpesi.",
  "anya-e0105n:535_2": "So ca rājā dvāvīsatimavasse divaṅgato.",
  "anya-e0105n:535_3": "Etthantare sādhikaekavassena “catasso ca āgamaṭṭhakathāyo tisso ca abhidhammaṭṭhakathāyo ayañca dhammapadaṭṭhakathā”ti",
  "anya-e0105n:535_4": "sabbā etā na sakkā niṭṭhāpetunti.",
  "anya-e0105n:536_0": "Paramatthajotikāṭṭhakathākaraṇaṃ",
  "anya-e0105n:537_0": "Paramatthajotikaṃ nāma khuddakapāṭhassa ceva suttanipātassa ca aṭṭhakathaṃ kenacipi anāyācito attano icchāvaseneva akāsi.",
  "anya-e0105n:537_1": "Vuttañhetaṃ khuddakapāṭhaṭṭhakathāya ganthārambhe –",
  "anya-e0105n:538_0": "“Uttamaṃ vandaneyyānaṃ, vanditvā ratanattayaṃ;",
  "anya-e0105n:539_0": "Khuddakānaṃ karissāmi, kesañci atthavaṇṇanaṃ.",
  "anya-e0105n:540_0": "Khuddakānaṃ gambhīrattā, kiñcāpi atidukkarā;",
  "anya-e0105n:541_0": "Vaṇṇanā mādisenesā, abodhantena sāsanaṃ.",
  "anya-e0105n:542_0": "Ajjāpi tu abbhocchinno, pubbācariyanicchayo;",
  "anya-e0105n:543_0": "Tatheva ca ṭhitaṃ yasmā, navaṅgaṃ satthusāsanaṃ.",
  "anya-e0105n:544_0": "Tasmāhaṃ kātumicchāmi, atthasaṃvaṇṇanaṃ imaṃ;",
  "anya-e0105n:545_0": "Sāsanañceva nissāya, porāṇañca vinicchayaṃ.",
  "anya-e0105n:546_0": "Saddhammabahumānena, nāttukkaṃsanakamyatā;",
  "anya-e0105n:547_0": "Nāññesaṃ vambhanatthāya, taṃ suṇātha samāhitā”ti.",
  "anya-e0105n:548_0": "Bahū pana vicakkhaṇā imā ārambhagāthāyo vicinitvā “netaṃ ācariyabuddhaghosattherassa viya vacanaṃ hotī”ti vadanti.",
  "anya-e0105n:548_1": "Ayañca nesaṃ vicinanākāro,",
  "anya-e0105n:548_2": "ācariyabuddhaghoso hi yaṃ kañci ganthaṃ sīlādiguṇasampannena aññena āyācitova karoti,",
  "anya-e0105n:548_3": "idha pana kocipi āyācako natthi.",
  "anya-e0105n:548_4": "Punapi ācariyo “porāṇasīhaḷaṭṭhakathaṃ bhāsāparivattanavasena karissāmī”ti ca “mahāvihāravāsīnaṃ vācanāmaggaṃ",
  "anya-e0105n:548_5": "nissāya karissāmī”ti ca evaṃ paṭiññaṃ katvāva karoti,",
  "anya-e0105n:548_6": "idha pana tādisīpi paṭiññā natthi.",
  "anya-e0105n:548_7": "Punapi ācariyo atigambhīratthānaṃ catunnañcāgamānaṃ abhidhammassa ca saṃvaṇṇanārambhepi dukkarabhāvaṃ na katheti,",
  "anya-e0105n:548_8": "idha pana “sāsanaṃ abodhantena mādisenā”ti attanā sāsanassa abuddhabhāvaṃ pakāsetvā “atidukkarā”ti ca katheti.",
  "anya-e0105n:548_9": "Tasmā “netaṃ ācariyabuddhaghosassa viya vacana”nti vadanti.",
  "anya-e0105n:548_10": "Taṃ yuttaṃ viya dissati,",
  "anya-e0105n:548_11": "ācariyo hi attano ganthanigamanesu “tipiṭakapariyattippabhede sāṭṭhakathe satthusāsane appaṭihatañāṇappabhāvenā”ti attano ñāṇappabhāvaṃ pakāsesi,",
  "anya-e0105n:548_12": "so “sāsanaṃ abodhantena mādisena atidukkarā”ti īdisaṃ vacanaṃ na katheyyayevāti.",
  "anya-e0105n:549_0": "Jātakaṭṭhakathākaraṇaṃ",
  "anya-e0105n:550_0": "Jātakaṭṭhakathāpi ca ācariyabuddhaghosatthereneva katāti vadanti,",
  "anya-e0105n:550_1": "kāraṇaṃ panettha na dissati.",
  "anya-e0105n:550_2": "Sā pana atthadassittherena ca buddhamittattherena ca mahisāsakanikāyikena ca buddhadevattherenāti tīhi",
  "anya-e0105n:550_3": "therehi abhiyācito mahāvihāravāsīnaṃ vācanāmaggaṃ nissāya katā.",
  "anya-e0105n:550_4": "Imissāpi nāmaviseso natthi.",
  "anya-e0105n:550_5": "Vuttaṃ himissā ārambhe –",
  "anya-e0105n:551_0": "“Buddhavaṃsassa etassa, icchantena ciraṭṭhitiṃ;",
  "anya-e0105n:552_0": "Yācito abhigantvāna, therena atthadassinā.",
  "anya-e0105n:553_0": "Asaṃsaṭṭhavihārena, sadā suddhavihārinā;",
  "anya-e0105n:554_0": "Tatheva buddhamittena, santacittena viññunā.",
  "anya-e0105n:555_0": "Mahisāsakavaṃsamhi, sambhūtena nayaññunā;",
  "anya-e0105n:556_0": "Buddhadevena ca tathā, bhikkhunā suddhabuddhinā.",
  "anya-e0105n:557_0": "Mahāpurisacariyānaṃ, ānubhāvaṃ acintiyaṃ;",
  "anya-e0105n:558_0": "Tassa vijjotayantassa, jātakassatthavaṇṇanaṃ.",
  "anya-e0105n:559_0": "Mahāvihāravāsīnaṃ, vācanāmagganissitaṃ;",
  "anya-e0105n:560_0": "Bhāsissaṃ bhāsato taṃ me, sādhu gaṇhantu sādhavo”ti.",
  "anya-e0105n:561_0": "Ettāvatā ca ācariyabuddhaghosattherassa ganthabhāvena pākaṭāhi sabbaṭṭhakathāhi saha visuddhimaggassa karaṇappakāro vitthārena vibhāvito hoti.",
  "anya-e0105n:562_0": "Sakalalokapatthārakāraṇaṃ",
  "anya-e0105n:563_0": "Kissesa visuddhimaggo sakalaloke patthaṭoti?",
  "anya-e0105n:563_1": "Parisuddhapiṭakapāḷinissayabhāvato,",
  "anya-e0105n:563_2": "sikkhattayasaṅgahabhāvato,",
  "anya-e0105n:563_3": "porāṇaṭṭhakathānaṃ bhāsāparivattanabhāvato,",
  "anya-e0105n:563_4": "parasamayavivajjanato,",
  "anya-e0105n:563_5": "sakasamayavisuddhito,",
  "anya-e0105n:563_6": "sīladhutaṅgasamathaabhiññāpaññāpabhedādīnaṃ paripuṇṇavibhāgato,",
  "anya-e0105n:563_7": "yāva arahattā paṭipattinayaparidīpanato,",
  "anya-e0105n:563_8": "uttānānākulapadabyañjanasaṅkhatabhāvato,",
  "anya-e0105n:563_9": "suviññeyyatthabhāvato,",
  "anya-e0105n:563_10": "pasādanīyānaṃ diṭṭhānugatāpādanasamatthānaṃ vatthūnañca dīpanatoti evamādīhi anekasatehi guṇehi esa sakalaloke patthaṭo jāto.",
  "anya-e0105n:564_0": "Ayañhi visuddhimaggo saṅgītittayārūḷhaparisuddhapāḷipiṭakameva nissāya pavatto,",
  "anya-e0105n:564_1": "na mahāsaṅghikādīnaṃ sattarasannaṃ nikāyānaṃ piṭakaṃ,",
  "anya-e0105n:564_2": "napi mahāyānikānaṃ piṭakaṃ.",
  "anya-e0105n:564_3": "Saparivāraṃ sikkhattayañca ettha paripuṇṇameva saṅgahetvā dassitaṃ.",
  "anya-e0105n:564_4": "Vuttañhetaṃ ācariyena āgamaṭṭhakathāsu ganthārambhe –",
  "anya-e0105n:565_0": "“Sīlakatā dhutadhammā, kammaṭṭhānāni ceva sabbāni;",
  "anya-e0105n:566_0": "Cariyāvidhānasahito, jhānasamāpattivitthāro.",
  "anya-e0105n:567_0": "Sabbā ca abhiññāyo, paññāsaṅkalananicchayo ceva;",
  "anya-e0105n:568_0": "Khandhādhātāyatani,ndriyāni ariyāni ceva cattāri.",
  "anya-e0105n:569_0": "Saccāni paccayākāra,desanā suparisuddhanipuṇanayā;",
  "anya-e0105n:570_0": "Avimuttatantimaggā, vipassanābhāvanā ceva.",
  "anya-e0105n:571_0": "Iti pana sabbaṃ yasmā, visuddhimagge mayā suparisuddhaṃ;",
  "anya-e0105n:572_0": "Vuttaṃ tasmā bhiyyo, na taṃ idha vicārayissāmī”ti.",
  "anya-e0105n:573_0": "Yasmā pana visuddhimaggo catunnaṃ āgamaṭṭhakathānaṃ avayavabhāvena kato,",
  "anya-e0105n:573_1": "tasmā tā viya porāṇasīhaḷaṭṭhakathānaṃ bhāsāparivattanavasena ceva punappunāgatamatthānaṃ saṃkhipanavasena",
  "anya-e0105n:573_2": "ca parasamayavivajjanavasena ca mahāvihāravāsīnaṃ parisuddhavinicchayasaṅkhātassa sakasamayassa dīpanavasena ca kato.",
  "anya-e0105n:573_3": "Vuttañhetaṃ ācariyena –",
  "anya-e0105n:574_0": "“Apanetvāna tatohaṃ, sīhaḷabhāsaṃ manoramaṃ bhāsaṃ;",
  "anya-e0105n:575_0": "Tantinayānucchavikaṃ, āropento vigatadosaṃ.",
  "anya-e0105n:576_0": "Samayaṃ avilomento, therānaṃ theravaṃsapadīpānaṃ;",
  "anya-e0105n:577_0": "Sunipuṇavinicchayānaṃ, mahāvihāre nivāsīnaṃ;",
  "anya-e0105n:578_0": "Hitvā punappunāgata-matthaṃ atthaṃ pakāsayissāmī”ti dī. ni. aṭṭha. 1.ganthārambhakathā ca.",
  "anya-e0105n:579_0": "“Majjhe visuddhimaggo, esa catunnampi āgamānañhi;",
  "anya-e0105n:580_0": "Ṭhatvā pakāsayissati, tattha yathābhāsitamatthaṃ.",
  "anya-e0105n:581_0": "Icceva kato tasmā, tampi gahetvāna saddhimetāya;",
  "anya-e0105n:582_0": "Aṭṭhakathāya vijānatha, dīghāgamanissitaṃ attha”nti dī. ni. aṭṭha. 1.ganthārambhakathā ca.",
  "anya-e0105n:583_0": "“Sā hi mahāaṭṭhakathāya, sāramādāya niṭṭhitā esā;",
  "anya-e0105n:584_0": "Ekāsītipamāṇāya, pāḷiyā bhāṇavārehi.",
  "anya-e0105n:585_0": "Ekūnasaṭṭhimatto, visuddhimaggopi bhāṇavārehi;",
  "anya-e0105n:586_0": "Atthappakāsanatthāya, āgamānaṃ kato yasmā.",
  "anya-e0105n:587_0": "Tasmā tena sahāyaṃ, aṭṭhakathā bhāṇavāragaṇanāya;",
  "anya-e0105n:588_0": "Suparimitaparicchinnaṃ, cattālīsaṃ sataṃ hotī”ti dī. ni. aṭṭha. 3.nigamanakathā ca.",
  "anya-e0105n:589_0": "Yadi cāyaṃ visuddhimaggo ācariyena āgamaṭṭhakathāyo viya akatvā porāṇasīhaḷaṭṭhakathāyo ca anoloketvā kevalaṃ attano ñāṇappabhāveneva kato assa,",
  "anya-e0105n:589_1": "nāyaṃ āgamaṭṭhakathānaṃ avayavoti gahetabbo assa,",
  "anya-e0105n:589_2": "aññadatthu “āgamaṭṭhakathāyo mahāṭṭhakathāya sārabhūtā,",
  "anya-e0105n:589_3": "visuddhimaggo pana na tassā sārabhūto,",
  "anya-e0105n:589_4": "kevalaṃ ācariyassa matiyāva kato”ti evameva vattabbo assa.",
  "anya-e0105n:589_5": "Yasmā pana tathā akatvā pubbe vuttappakāreneva kato,",
  "anya-e0105n:589_6": "tasmā ayampi visuddhimaggo tāsaṃ āgamaṭṭhakathānaṃ karaṇākāreneva katoti ca,",
  "anya-e0105n:589_7": "tatoyeva mahāṭṭhakathāya sārabhūtoti ca daṭṭhabbo.",
  "anya-e0105n:590_0": "Ekacce pana vicakkhaṇā ācariyabuddhaghosassa ganthesu uttarapakkhasāsanikānaṃ assaghosanāgajjunavasubandhuādīnaṃ",
  "anya-e0105n:590_1": "bhikkhūnaṃ viya porāṇaganthe anissāya attano ñāṇeneva takketvā dassitaṃ dhammakathāvisesaṃ adisvā asantuṭṭhacittā",
  "anya-e0105n:590_2": "evaṃ vadanti “buddhaghosassa aññaṃ anissāya attano ñāṇappabhāveneva abhinavaganthuppādanaṃ na passāmā”ti.",
  "anya-e0105n:590_3": "Taṃ tesaṃ garahāvacanampi samānaṃ theravādīnaṃ pasaṃsāvacanameva sampajjati.",
  "anya-e0105n:590_4": "Theravādino hi evaṃ jānanti “buddheneva bhagavatā sammāsambuddhena desetabbo ceva dhammo paññāpetabbo ca vinayo anavasesena desito ceva paññatto ca,",
  "anya-e0105n:590_5": "soyeva dhammavinayo saddhāsampannehi bhikkhūhi ceva gahaṭṭhehi ca yathārahaṃ paṭipajjitabbo,",
  "anya-e0105n:590_6": "na tato añño dhammavinayo takketvā gavesetabbo.",
  "anya-e0105n:590_7": "Yadi pana añño dhammavinayo kenaci takketvā kathito assa,",
  "anya-e0105n:590_8": "taṃ tasseva takkino sāsanaṃ hoti na satthu sāsanaṃ.",
  "anya-e0105n:590_9": "Yaṃ yaṃ pana bhagavato dhammavinaye padabyañjanaṃ atthato apākaṭaṃ hoti,",
  "anya-e0105n:590_10": "tattha tattha porāṇakehi paṭisambhidāchaḷabhiññādiguṇasampannehi bhagavato adhippāyaṃ jānantehi aṭṭhakathācariyehi saṃvaṇṇitanayena attho gahetabbo,",
  "anya-e0105n:590_11": "na attanomativasenā”ti.",
  "anya-e0105n:590_12": "Ācariyabuddhaghoso ca tesaṃ theravādīnaṃ aññataro,",
  "anya-e0105n:590_13": "sopi tatheva jānāti.",
  "anya-e0105n:590_14": "Vuttañcetaṃ ācariyena –",
  "anya-e0105n:591_0": "“Buddhena dhammo vinayo ca vutto,",
  "anya-e0105n:592_0": "Yo tassa puttehi tatheva ñāto;",
  "anya-e0105n:593_0": "So yehi tesaṃ matimaccajantā,",
  "anya-e0105n:594_0": "Yasmā pure aṭṭhakathā akaṃsu.",
  "anya-e0105n:595_0": "Tasmā hi yaṃ aṭṭhakathāsu vuttaṃ,",
  "anya-e0105n:596_0": "Taṃ vajjayitvāna pamādalekhaṃ;",
  "anya-e0105n:597_0": "Sabbampi sikkhāsu sagāravānaṃ,",
  "anya-e0105n:598_0": "Yasmā pamāṇaṃ idha paṇḍitānaṃ.",
  "anya-e0105n:599_0": "Tato ca bhāsantarameva hitvā,",
  "anya-e0105n:600_0": "Vitthāramaggañca samāsayitvā…pe…",
  "anya-e0105n:601_0": "Yasmā ayaṃ hessati vaṇṇanāpi,",
  "anya-e0105n:602_0": "Sakkacca tasmā anusikkhitabbā”ti pārā. aṭṭha. 1.ganthārambhakathā.",
  "anya-e0105n:603_0": "Teneva ācariyo bhagavato dhammavinayaṃ vā porāṇaṭṭhakathaṃ vā anissāya attano ñāṇena takketvā vā attanā",
  "anya-e0105n:603_1": "paricitalokiyaganthehi gahetvā vā na kañci ganthaṃ akāsi.",
  "anya-e0105n:603_2": "Yadi pana tādisaṃ kareyya,",
  "anya-e0105n:603_3": "taṃ theravādino mahāpadesasutte dī. ni. 2.188; a. ni.",
  "anya-e0105n:603_4": "4.180 vuttanayena “addhā idaṃ na ceva tassa bhagavato vacanaṃ,",
  "anya-e0105n:603_5": "buddhaghosassa ca therassa duggahita”nti chaḍḍeyyuṃyeva.",
  "anya-e0105n:603_6": "Yato ca kho ayaṃ visuddhimaggo porāṇaṭṭhakathānaṃ bhāsāparivattanādivaseneva ācariyena kato,",
  "anya-e0105n:603_7": "tatoyeva theravādino taṃ mahāpadesasutte vuttanayena “addhā idaṃ tassa bhagavato vacanaṃ,",
  "anya-e0105n:603_8": "ācariyabuddhaghosassa ca therassa suggahita”nti sampaṭicchanti.",
  "anya-e0105n:603_9": "Tenāpāyaṃ sakalaloke patthaṭo hoti.",
  "anya-e0105n:604_0": "Sīladhutaṅgādīnaṃ vibhāgo ca paṭipattinayaparidīpanañca pākaṭameva.",
  "anya-e0105n:604_1": "Tathāyaṃ visuddhimaggo suviññeyyapadavākyehi ceva anākulapadavākyehi ca tantinayānurūpāya pāḷigatiyā suṭṭhu saṅkhato,",
  "anya-e0105n:604_2": "tatoyeva cassa atthopi suviññeyyo hoti.",
  "anya-e0105n:604_3": "Tasmā taṃ olokentā viññuno visuddhajjhāsayā khaṇe khaṇe atthapaṭisaṃvedino ceva dhammapaṭisaṃvedino ca hutvā anappakaṃ pītisomanassaṃ paṭisaṃvedenti.",
  "anya-e0105n:605_0": "Anekāni cettha pasādāvahāni mahātissattheravatthuādīni visuddhi.",
  "anya-e0105n:605_1": "1.15 sīhaḷavatthūni ca dhammasenāpatisāriputtattheravatthuādīni visuddhi.",
  "anya-e0105n:605_2": "1.19 jambudīpavatthūni ca dīpitāni.",
  "anya-e0105n:605_3": "Tāni passitvā anussarantānaṃ sappurisānaṃ balavapasādo ca uppajjati,",
  "anya-e0105n:605_4": "“kadā nu kho mayampi īdisā bhavissāmā”ti diṭṭhānugatiṃ āpajjitukāmatā ca uppajjati.",
  "anya-e0105n:606_0": "Evaṃ parisuddhapiṭakapāḷinissayatādīhi anekasatehi guṇehi ayaṃ visuddhimaggo sakalaloke patthaṭo jātoti veditabbo.",
  "anya-e0105n:606_1": "Yathā cāyaṃ visuddhimaggo,",
  "anya-e0105n:606_2": "evaṃ aññāpi ācariyena katā tipiṭakasaṅgahaṭṭhakathāyo porāṇaṭṭhakathānaṃ bhāsāparivattanabhāvādīhi guṇehi sakalaloke patthaṭāyeva honti.",
  "anya-e0105n:607_0": "Ettāvatā ca pana kimatthaṃ katotiādīnampi pañhānamattho vitthārena vibhāvitova hotīti.",
  "anya-e0105n:608_0": "Tatthetaṃ vuccati –",
  "anya-e0105n:609_0": "1.",
  "anya-e0105n:610_0": "Sambhāvanīyassa sudhīvarāna-",
  "anya-e0105n:611_0": "Mādattadhīriṭṭhapadassa yassa;",
  "anya-e0105n:612_0": "Paññādijātā lalitā guṇābhā,",
  "anya-e0105n:613_0": "Bhāteva lokamhi sataṃ mudāya.",
  "anya-e0105n:614_0": "2.",
  "anya-e0105n:615_0": "Sa buddhaghosāvhathiraggadhīmā,",
  "anya-e0105n:616_0": "Vidūna’maccantasamādarā’dā;",
  "anya-e0105n:617_0": "Sabhāvajaṃ byattisasattiladdhaṃ,",
  "anya-e0105n:618_0": "Siriṃ dadhāteva subuddhaghoso.",
  "anya-e0105n:619_0": "3.",
  "anya-e0105n:620_0": "“Sambuddhaseṭṭhe parinibbutasmiṃ,",
  "anya-e0105n:621_0": "Saṃvaccharānaṃ dasame satamhi;",
  "anya-e0105n:622_0": "Jāto”ti ñāto vibudhehi buddha-",
  "anya-e0105n:623_0": "Ghosaṅkuro pattasamattamānī.",
  "anya-e0105n:624_0": "4.",
  "anya-e0105n:625_0": "Viññū vidū’massa pumaggajāte,",
  "anya-e0105n:626_0": "Sañjātataṃ dakkhiṇadesabhāge;",
  "anya-e0105n:627_0": "Ramme’ndiyasmiṃ sujanākarasmiṃ,",
  "anya-e0105n:628_0": "Tattatthamesīna’mayaṃ patīti.",
  "anya-e0105n:629_0": "5.",
  "anya-e0105n:630_0": "Moraṇḍagāmamhi sa tattha jāto,",
  "anya-e0105n:631_0": "Puññānito vippakulamhi sammā;",
  "anya-e0105n:632_0": "Sūrassa lokatthasamāvahatthaṃ,",
  "anya-e0105n:633_0": "Uppajjanāyā’dyaruṇova raṃsi.",
  "anya-e0105n:634_0": "6.",
  "anya-e0105n:635_0": "Saṃvaddhabuddhī sa pavuddhipatto,",
  "anya-e0105n:636_0": "Ārādhayaṃ ñātigaṇaṃ sadeva;",
  "anya-e0105n:637_0": "Vedesu vijjāsu tadaññasippa-",
  "anya-e0105n:638_0": "Ganthesvanāyāsapavīṇatā’gā.",
  "anya-e0105n:639_0": "7.",
  "anya-e0105n:640_0": "Suddhādhimuttīna vivecanena,",
  "anya-e0105n:641_0": "Sārānu’sāroti viviñcamāno;",
  "anya-e0105n:642_0": "Vedesva’sāratta’mabujjhi yasmā,",
  "anya-e0105n:643_0": "Tuṭṭhiṃ sa nāpajji sutena sena.",
  "anya-e0105n:644_0": "8.",
  "anya-e0105n:645_0": "Anvesato tassa pasatthasāraṃ,",
  "anya-e0105n:646_0": "Saddhammasāro savanena laddho;",
  "anya-e0105n:647_0": "Ninnova buddhassa sa sāsanamhi,",
  "anya-e0105n:648_0": "Ussāhajāto’pagamāya tattha.",
  "anya-e0105n:649_0": "9.",
  "anya-e0105n:650_0": "Dhammābhilāsī sa viroci tattha,",
  "anya-e0105n:651_0": "Saṃladdhapabbajjupasampadova;",
  "anya-e0105n:652_0": "There’pasaṅkamma visuddhathera-",
  "anya-e0105n:653_0": "Vādīnikāyamhi patītapaññe.",
  "anya-e0105n:654_0": "10.",
  "anya-e0105n:655_0": "Tadā hi’suṃ dakkhiṇaindiyamhi,",
  "anya-e0105n:656_0": "Nivāsino theriyavaṃsajātā;",
  "anya-e0105n:657_0": "Tadaññavādī ca munī muninda-",
  "anya-e0105n:658_0": "Mataṃ yathāladdhi pakāsayantā.",
  "anya-e0105n:659_0": "11.",
  "anya-e0105n:660_0": "Saddhammasārādhigamāya bhiyyo,",
  "anya-e0105n:661_0": "Pāḷiṃ samuggaṇhi jineritaṃ, sā;",
  "anya-e0105n:662_0": "Jivhaggalīlā manasā’sitā’ssa,",
  "anya-e0105n:663_0": "Lakkhīva puññe nivasaṃ babhāsa.",
  "anya-e0105n:664_0": "12.",
  "anya-e0105n:665_0": "Evaṃ tamuggaṇha’mabodhi sammā,",
  "anya-e0105n:666_0": "“Ekāyanoyaṃ suvisuddhiyāti;",
  "anya-e0105n:667_0": "Maggo vivaṭṭādhigamāya” tattho-",
  "anya-e0105n:668_0": "Yyogaṃ samāpajji paraṃ parattī.",
  "anya-e0105n:669_0": "13.",
  "anya-e0105n:670_0": "Sabhāvapaññā mahatī ca sattha-",
  "anya-e0105n:671_0": "Ntaropaladdhā vipulāva vijjā;",
  "anya-e0105n:672_0": "Tenassa buddhottisamuddatiṇṇe,",
  "anya-e0105n:673_0": "Akicchasādhittapabhāva’maññā.",
  "anya-e0105n:674_0": "14.",
  "anya-e0105n:675_0": "Buddhassa kittīva sukittighoso,",
  "anya-e0105n:676_0": "Vattissate’ccassa garū viyattā;",
  "anya-e0105n:677_0": "Atthānvitaṃ nāmamakaṃsu buddha-",
  "anya-e0105n:678_0": "Ghosoti sambuddhamataṅgatassa.",
  "anya-e0105n:679_0": "15.",
  "anya-e0105n:680_0": "Mayūradūtavhayapaṭṭanasmiṃ,",
  "anya-e0105n:681_0": "Nivassa kañjīvhapurādike ca;",
  "anya-e0105n:682_0": "Sa andhakākhyātasadesiyaṭṭha-",
  "anya-e0105n:683_0": "Kathaṃ samuggaṇhi samāhitatto.",
  "anya-e0105n:684_0": "16.",
  "anya-e0105n:685_0": "Tāvattakenassa sumedhasassā-",
  "anya-e0105n:686_0": "Santuṭṭhacittassa tatuttarimpi;",
  "anya-e0105n:687_0": "Sambuddhavāṇīsu samattamatthaṃ,",
  "anya-e0105n:688_0": "Aññātumicchā mahatī ajāyi.",
  "anya-e0105n:689_0": "17.",
  "anya-e0105n:690_0": "Mahāmahindādivasīvarebhi,",
  "anya-e0105n:691_0": "Samābhatā yāṭṭhakathā sasārā;",
  "anya-e0105n:692_0": "Satheravādā suvinicchayā ca,",
  "anya-e0105n:693_0": "Tadā vibhātā vata laṅkayā’suṃ.",
  "anya-e0105n:694_0": "18.",
  "anya-e0105n:695_0": "Pavattimetaṃ vidiya’ssa meta-",
  "anya-e0105n:696_0": "Dahosi “yaṃ nūna’bhirāmalaṅkaṃ;",
  "anya-e0105n:697_0": "Alaṅkarontiṃ ratanākaraṃva,",
  "anya-e0105n:698_0": "Upecca sikkhe’ṭṭhakathā mahantī.",
  "anya-e0105n:699_0": "19.",
  "anya-e0105n:700_0": "Tā bhāsayā sīhaḷikāya raccā,",
  "anya-e0105n:701_0": "Tantiṃ samāropya navaṃ kareyyaṃ;",
  "anya-e0105n:702_0": "Evañhi desantariyāna buddha-",
  "anya-e0105n:703_0": "Mānīnamatthaṃ khalu sādhaye”ti.",
  "anya-e0105n:704_0": "20.",
  "anya-e0105n:705_0": "Pure ca laṅkāgatasāsanaṃ yaṃ,",
  "anya-e0105n:706_0": "Sunimmalindūva himādimutto;",
  "anya-e0105n:707_0": "Pabhāsi, kismiñci tadāññavāda-",
  "anya-e0105n:708_0": "Manākulaṃ tā’kulataṃ jagāma.",
  "anya-e0105n:709_0": "21.",
  "anya-e0105n:710_0": "Jinamhi nibbānagate hi vassa-",
  "anya-e0105n:711_0": "Satantare sāsanikā samaggā;",
  "anya-e0105n:712_0": "Samānavādā jinasāsanamhi,",
  "anya-e0105n:713_0": "Na koci bhedopi tadā ahosi.",
  "anya-e0105n:714_0": "22.",
  "anya-e0105n:715_0": "Pacchā ca saddhammadumāhatebhya-",
  "anya-e0105n:716_0": "Dhammehi vātehi paṭicca pāpe;",
  "anya-e0105n:717_0": "Jātehi saṃviggamanā samāya,",
  "anya-e0105n:718_0": "There’sa’muyyogamakaṃsu daḷhaṃ.",
  "anya-e0105n:719_0": "23.",
  "anya-e0105n:720_0": "Saṅgītiyo kacca supesalehi,",
  "anya-e0105n:721_0": "Niggayhamānāpi thirehi daḷhaṃ;",
  "anya-e0105n:722_0": "Chinnāpi rukkhā’ssu punoruhāvā-",
  "anya-e0105n:723_0": "Kāsuṃva dhammaṃ vinayā’ññathā te.",
  "anya-e0105n:724_0": "24.",
  "anya-e0105n:725_0": "Nānāgaṇā te ca anekavādā,",
  "anya-e0105n:726_0": "Saṃsaggakārā jinasāsane’suṃ;",
  "anya-e0105n:727_0": "Vādebhi aññehi jineritebhya-",
  "anya-e0105n:728_0": "Suddhāyamānā vinayañca dhammaṃ.",
  "anya-e0105n:729_0": "25.",
  "anya-e0105n:730_0": "Vādā ca vādī piṭakāni tesaṃ,",
  "anya-e0105n:731_0": "Laṅkaṃ malaṅkaṃva karaṃ’payātā;",
  "anya-e0105n:732_0": "Paṭiggahesuṃ pyabhayādivāsī,",
  "anya-e0105n:733_0": "Nāññe mahākhyātavihāravāsī.",
  "anya-e0105n:734_0": "26.",
  "anya-e0105n:735_0": "Yathā ca buddhābhihitāva pāḷi,",
  "anya-e0105n:736_0": "Tadatthasārā ca vasībhi ñātā;",
  "anya-e0105n:737_0": "Na “tedha vokkamma visuddhathera-",
  "anya-e0105n:738_0": "Vādī vivādī”ti pavatti kāci.",
  "anya-e0105n:739_0": "27.",
  "anya-e0105n:740_0": "Jīvaṃva rakkhiṃsu satheravādaṃ,",
  "anya-e0105n:741_0": "Tantiṃ tadatthañca saniṇṇayaṃ te;",
  "anya-e0105n:742_0": "Tasmā na sakkāva tadaññavādi-",
  "anya-e0105n:743_0": "Vādebhi hantuṃ cu’pagantumaddhā.",
  "anya-e0105n:744_0": "28.",
  "anya-e0105n:745_0": "Taṃvādasaṃbhedabhayañca maññayā,",
  "anya-e0105n:746_0": "“Duddhāravelāpi bhayehi tantinaṃ;",
  "anya-e0105n:747_0": "Sammohatādīhi bhave”ti potthakaṃ,",
  "anya-e0105n:748_0": "Āropya sammā paripālayiṃsu te.",
  "anya-e0105n:749_0": "29.",
  "anya-e0105n:750_0": "Tadā hi tesaṃ paṭibāhane raṇa-",
  "anya-e0105n:751_0": "Vidaṃva sikkhaṃ jinasāsanaddharo;",
  "anya-e0105n:752_0": "Sa buddhaghoso muni buddhipāṭavo,",
  "anya-e0105n:753_0": "Gato’si dīpaṃ varatambapaṇṇikaṃ.",
  "anya-e0105n:754_0": "30.",
  "anya-e0105n:755_0": "Laṅkaṃ upecca sa mahāṭṭhakathāṇṇavassa,",
  "anya-e0105n:756_0": "Pāraṃ paraṃ vitaraṇe thiraniṇṇayova;",
  "anya-e0105n:757_0": "Saṃsuddhavaṃsajanivāsamahāvihāra-",
  "anya-e0105n:758_0": "Māgā’mbaraṃva udayindu’pasobhayanto.",
  "anya-e0105n:759_0": "31.",
  "anya-e0105n:760_0": "Tasmiñca dakkhiṇadisāya vasī sa tattha,",
  "anya-e0105n:761_0": "Sobhaṃ padhānagharasaññitapāriveṇaṃ;",
  "anya-e0105n:762_0": "Pāsāda’muttama’makā sujanebhi sebyaṃ,",
  "anya-e0105n:763_0": "Santo mahānigamasāmi suciṇṇadhammo.",
  "anya-e0105n:764_0": "32.",
  "anya-e0105n:765_0": "Sammā ca yogamakarī budhabuddhamitta-",
  "anya-e0105n:766_0": "Therādi’manta’mupayāta’manūnatante;",
  "anya-e0105n:767_0": "Saṃsevito vividhañāyapabuddhiyā so,",
  "anya-e0105n:768_0": "Suttābhidhammavinayaṭṭhakathāsva’nūnaṃ.",
  "anya-e0105n:769_0": "33.",
  "anya-e0105n:770_0": "Veyyattiyaṃ’sa samaye samayantare ca,",
  "anya-e0105n:771_0": "Paññāya disva vivaṭaṃva nihītamatthaṃ;",
  "anya-e0105n:772_0": "Therā samaggajinamaggamatā’matāsī,",
  "anya-e0105n:773_0": "Maññiṃsu naggharatanaṃva sudullabhanti.",
  "anya-e0105n:774_0": "34.",
  "anya-e0105n:775_0": "Viññāya dhammavinayatthayathicchadāne,",
  "anya-e0105n:776_0": "Cintāmaṇīti sunirūpitabuddhirūpaṃ;",
  "anya-e0105n:777_0": "Yasse’ttha nicchitamano kavisaṅghapāla-",
  "anya-e0105n:778_0": "Ttheruttamo janahitāya niyojayī taṃ.",
  "anya-e0105n:779_0": "35.",
  "anya-e0105n:780_0": "“Kiñcāpi santi vividhā paṭipattiganthā,",
  "anya-e0105n:781_0": "Kesañci kiñci tu na buddhamatānusāraṃ;",
  "anya-e0105n:782_0": "Saṃsuddhatherasamayehi ca te viruddhā,",
  "anya-e0105n:783_0": "Tasmā karotu vimalaṃ paṭipattiganthaṃ”.",
  "anya-e0105n:784_0": "36.",
  "anya-e0105n:785_0": "Mettādayambudavanaṃ janabhūmiyaṃ’sa,",
  "anya-e0105n:786_0": "Saṃvassate ca’riyamaggagamagga’maggaṃ;",
  "anya-e0105n:787_0": "Saṃsodhanattha’miti “patthitatheraāsaṃ,",
  "anya-e0105n:788_0": "Pūressa’meta”miti kāsi visuddhimaggaṃ.",
  "anya-e0105n:789_0": "37.",
  "anya-e0105n:790_0": "Vīrānukampasatiyojitabuddhimā saṃ,",
  "anya-e0105n:791_0": "Oggayha, gayha ca’ khilaṭṭhakathā satantī;",
  "anya-e0105n:792_0": "Sāraṃ sakheda’manapekkhiya sādhukaṃ sa,",
  "anya-e0105n:793_0": "Yaṃ’kāsi, kaṃ nu’dha na rocayate budhaṃ so.",
  "anya-e0105n:794_0": "38.",
  "anya-e0105n:795_0": "Vutte’ttha bhāvaparamāva sabhāvadhammā,",
  "anya-e0105n:796_0": "Vatthū ca pītisukhavedaniyā’nitāva;",
  "anya-e0105n:797_0": "Puṇṇova sabbapaṭipattinayehi ceso,",
  "anya-e0105n:798_0": "Pupphābhiphullapavanaṃva virājate’yaṃ.",
  "anya-e0105n:799_0": "39.",
  "anya-e0105n:800_0": "Yaṃ passiyāna parikappiya ratnasāra-",
  "anya-e0105n:801_0": "Gabbhaṃ visuddhi’mabhiyātu’mapekkhamānā;",
  "anya-e0105n:802_0": "Taṃ sāra’mādiyitu’māsu payuttayuttā,",
  "anya-e0105n:803_0": "Disvā hi naggharatanaṃ nanu vajjaye na.",
  "anya-e0105n:804_0": "40.",
  "anya-e0105n:805_0": "Kantā padāvali’ha tantinayānusārā,",
  "anya-e0105n:806_0": "Sārātisāranayapanti pasiddhasiddhā;",
  "anya-e0105n:807_0": "Atthā ca santinugamāya tulāyamāno-",
  "anya-e0105n:808_0": "Yyogena mettha hi vinā paṭipatti kā’ññā.",
  "anya-e0105n:809_0": "41.",
  "anya-e0105n:810_0": "Ābhāti satthu caturāgamamajjhago’yaṃ-",
  "anya-e0105n:811_0": "Atthe pakāsayiha bhāṇuva nekadabbe;",
  "anya-e0105n:812_0": "Medhāvipītijananaṃ’sa vidhāna’metaṃ-",
  "anya-e0105n:813_0": "Tītañhi yāva kavigocara’massa ñāṇaṃ.",
  "anya-e0105n:814_0": "42.",
  "anya-e0105n:815_0": "Diṭṭhāva tikkhamati’massa visuddhimagga-",
  "anya-e0105n:816_0": "Sampādanena samupāttasudhīpadebhi;",
  "anya-e0105n:817_0": "Tenassa buddhavacanatthavibhāvanāya,",
  "anya-e0105n:818_0": "Pabyattasatti viditā viditāgamehi.",
  "anya-e0105n:819_0": "43.",
  "anya-e0105n:820_0": "Khyātaṃ kavībhi’dhigataṃ yasa’māvahena,",
  "anya-e0105n:821_0": "Therassa suddhamatibuddhasirīvhayassa;",
  "anya-e0105n:822_0": "Lokattha’māvikatapatthana’mādiyāna,",
  "anya-e0105n:823_0": "Sāmañca ninnahadayena janāna’matthe.",
  "anya-e0105n:824_0": "44.",
  "anya-e0105n:825_0": "Sambuddhabhāvaviditeni’minā samanta-",
  "anya-e0105n:826_0": "Pāsādikāvhavinayaṭṭhakathā paṇītā;",
  "anya-e0105n:827_0": "Sūro’dite viya tayā vinayatthamūḷhā-",
  "anya-e0105n:828_0": "Mūḷhī bhavanti jinanītipathā’dhigantvā.",
  "anya-e0105n:829_0": "45.",
  "anya-e0105n:830_0": "Laṅkā alaṅkatikatāva mahāmahinda-",
  "anya-e0105n:831_0": "Ttherena yā ca vinayaṭṭhakathā’bhatā, taṃ;",
  "anya-e0105n:832_0": "Kantāya sīhaḷagirāya girāyamānā,",
  "anya-e0105n:833_0": "Accantakantabahulā munayo purā’suṃ.",
  "anya-e0105n:834_0": "46.",
  "anya-e0105n:835_0": "Aññā ca paccari-kurundisamaññitādī,",
  "anya-e0105n:836_0": "Dīpaṃ padīpakaraṇī vinayamhi yā’suṃ;",
  "anya-e0105n:837_0": "Saṅgayha tāsa’makhilatthanaye ca thera-",
  "anya-e0105n:838_0": "Vāde ca muttaratanāniva mekasutte.",
  "anya-e0105n:839_0": "47.",
  "anya-e0105n:840_0": "Tāheva sīhaḷaniruttiyutañca tantiṃ,",
  "anya-e0105n:841_0": "Āropiyāna ruciraṃ atha vitthatañca;",
  "anya-e0105n:842_0": "Maggaṃ samāsanavasena yathā samatta-",
  "anya-e0105n:843_0": "Lokena yā garukatā katamānanā’kā.",
  "anya-e0105n:844_0": "48.",
  "anya-e0105n:845_0": "Suddhanvayāgathavirā ca visuddhathera-",
  "anya-e0105n:846_0": "Vādī visuddhavinayāgamapujjadhammā;",
  "anya-e0105n:847_0": "Suddhaṃ kariṃsu na yathe’nti tadaññavādā,",
  "anya-e0105n:848_0": "Iccādi’māvikariyā’si nidānamettha.",
  "anya-e0105n:849_0": "49.",
  "anya-e0105n:850_0": "Yasmiṃ manuññapadapanti subhā subodhā,",
  "anya-e0105n:851_0": "Atthā ca pītisama’vimhayatādibhāvī;",
  "anya-e0105n:852_0": "Citrā vicitramatijā kavicittahaṃsā,",
  "anya-e0105n:853_0": "Tasmā rasāyati tadatthanusārinaṃ yaṃ.",
  "anya-e0105n:854_0": "50.",
  "anya-e0105n:855_0": "Accantasāgaranibhā vividhā nayatthā,",
  "anya-e0105n:856_0": "Sante’ttha yā’su vinayaṭṭhakathā purāṇā;",
  "anya-e0105n:857_0": "Tāsaṃ yathābhimatapanti sutantikattaṃ,",
  "anya-e0105n:858_0": "Kiñhi’ssa kiñci balavīra’paṭicca kātuṃ.",
  "anya-e0105n:859_0": "51.",
  "anya-e0105n:860_0": "Uyyoga’massa karuṇāpahitaṃ paṭicca,",
  "anya-e0105n:861_0": "Paññāsahāyasahitaṃ balavañca daḷhaṃ;",
  "anya-e0105n:862_0": "Laddhāva yā nikhilalokamanuññabhūtā,",
  "anya-e0105n:863_0": "Medhāvinaṃ’nusabhagāva virājate sā.",
  "anya-e0105n:864_0": "52.",
  "anya-e0105n:865_0": "Viññūbhi yā “vinayasāgarapāratiṇṇe”,",
  "anya-e0105n:866_0": "Sambhāvitā “sutaraṇāyati sīghavāhā”;",
  "anya-e0105n:867_0": "Iccābhimānitaguṇā’jja rarāja yāva,",
  "anya-e0105n:868_0": "Kiṃ yaṃ thiraṃ lahu vinassati duppasayhaṃ.",
  "anya-e0105n:869_0": "53.",
  "anya-e0105n:870_0": "“Yā byāpinī’khilanayassa subodhinī ca,",
  "anya-e0105n:871_0": "Sotūbhi sevitasadātanadhammaraṅgaṃ;",
  "anya-e0105n:872_0": "Katvāna lokapahite saguṇe dadhantī,",
  "anya-e0105n:873_0": "Ṭhātū”ti naṭṭha’mupagā’ṭṭhakathā purāṇā.",
  "anya-e0105n:874_0": "54.",
  "anya-e0105n:875_0": "Janābhisattāya dayāya codito,",
  "anya-e0105n:876_0": "Vichejja khedaṃ vinayamhi sādhunaṃ;",
  "anya-e0105n:877_0": "Athāgamāna’ṭṭhakathāvidhānane,",
  "anya-e0105n:878_0": "Dhuraṃ dadhātuṃ’bhimukhā’si so sudhī.",
  "anya-e0105n:879_0": "55.",
  "anya-e0105n:880_0": "Padmaṃva phullābhinataṃ subhāṇubhaṃ,",
  "anya-e0105n:881_0": "Laddhāna phullaṃ’tisayā’si cetanā;",
  "anya-e0105n:882_0": "Dāṭhādināgena thiraggadhīmatā,",
  "anya-e0105n:883_0": "Yā patthitā’rabbha tadatthasijjhane.",
  "anya-e0105n:884_0": "56.",
  "anya-e0105n:885_0": "Dīghāgamatthesu sabuddhivikkama-",
  "anya-e0105n:886_0": "Māgamma sārādhigamā sumaṅgala-",
  "anya-e0105n:887_0": "Nāmānugantāva vilāsinīti yā,",
  "anya-e0105n:888_0": "Saṃvaṇṇanā lokahitāya sambhavī.",
  "anya-e0105n:889_0": "57.",
  "anya-e0105n:890_0": "Gambhīramedhāvisayāgamamhipi,",
  "anya-e0105n:891_0": "Ārabbha buddhiṃ’sa sunimmalīkatā;",
  "anya-e0105n:892_0": "Viññātabuddhābhimatā bahū janā,",
  "anya-e0105n:893_0": "Aññatthasādhā mahatañhi buddhiyo.",
  "anya-e0105n:894_0": "58.",
  "anya-e0105n:895_0": "Sā’nītavidvākkhimanā manāyitā,",
  "anya-e0105n:896_0": "Kantāgame dhammasabhāyate sadā;",
  "anya-e0105n:897_0": "Teneva maññe’ha tirokatā tayā,",
  "anya-e0105n:898_0": "Kiṃ sīghaga’ññatra pathaññagāmikā.",
  "anya-e0105n:899_0": "59.",
  "anya-e0105n:900_0": "Patvā mahantā’mbara’mambudo yathā,",
  "anya-e0105n:901_0": "Lokatthasādhīpi mahāsayaṃ mati;",
  "anya-e0105n:902_0": "Tasmā’ssa siddhā’ṭṭhakathāparamparā,",
  "anya-e0105n:903_0": "Buddhippadānāya’ huvuṃ navā navā.",
  "anya-e0105n:904_0": "60.",
  "anya-e0105n:905_0": "Buddhādimittaṃ thiraseṭṭha’muddisaṃ,",
  "anya-e0105n:906_0": "Saṃvaṇṇanā cāsi papañcasūdanī;",
  "anya-e0105n:907_0": "“Sabbatthasāre jinamajjhimāgame,",
  "anya-e0105n:908_0": "Laddhāna pītiṃ sujanā samentu”ti.",
  "anya-e0105n:909_0": "61.",
  "anya-e0105n:910_0": "Uppajji “sāratthapakāsinī”ti yā,",
  "anya-e0105n:911_0": "Sā jotipālassa yathābhilāsitaṃ;",
  "anya-e0105n:912_0": "Lokaṃ yathānāmikasāradīpanā,",
  "anya-e0105n:913_0": "Bhātā’si sammāpaṭipannapanthadā.",
  "anya-e0105n:914_0": "62.",
  "anya-e0105n:915_0": "Sampūri kātuṃ’sa manoratho yayā,",
  "anya-e0105n:916_0": "Aṅguttarantāgamamatthavaṇṇanā;",
  "anya-e0105n:917_0": "Tannāmadheyyaṃ sujanañca jīvakaṃ,",
  "anya-e0105n:918_0": "So jotipālañca pasatthadhītimaṃ.",
  "anya-e0105n:919_0": "63.",
  "anya-e0105n:920_0": "Uddissa yaṃ’kāsi pavīṇataṃ karaṃ,",
  "anya-e0105n:921_0": "Buddhādisaṃsebyasumaggadassane;",
  "anya-e0105n:922_0": "Saddhammapupphāna’ vanāyitā’si sā,",
  "anya-e0105n:923_0": "Vidvālisaṅghassa sadāvagāhaṇā.",
  "anya-e0105n:924_0": "64.",
  "anya-e0105n:925_0": "Yena’ttaladdhiṃ pajahantu sādhavo,",
  "anya-e0105n:926_0": "Dubbodhadhamme ca sabhāvadīpane;",
  "anya-e0105n:927_0": "Bujjhantu, iccāsi’bhidhammasāgaro,",
  "anya-e0105n:928_0": "Tatthā’vatāraṃ sukarena sādhinī.",
  "anya-e0105n:929_0": "65.",
  "anya-e0105n:930_0": "Medhāvilāsā’ssa’huvu’ṭṭhasālinī,",
  "anya-e0105n:931_0": "Kantā ca sammohavinodanīti yā;",
  "anya-e0105n:932_0": "Tā buddhaghosoti satulyanāmika-",
  "anya-e0105n:933_0": "Māgamma jātā sujanatthasādhinī.",
  "anya-e0105n:934_0": "66.",
  "anya-e0105n:935_0": "Aññā ca pañcaṭṭhakathā’bhidhammaje,",
  "anya-e0105n:936_0": "Bhāve nidhāye’ttha yathā’ssu suttarā;",
  "anya-e0105n:937_0": "Gambhīramatthesu paviddhabuddhitaṃ,",
  "anya-e0105n:938_0": "Sampādanī satthu’tulattadīpanī.",
  "anya-e0105n:939_0": "67.",
  "anya-e0105n:940_0": "Soṇāvhatherassa paṭicca yācanaṃ,",
  "anya-e0105n:941_0": "Tā yāya kaṅkhā vitaranti bhikkhavo;",
  "anya-e0105n:942_0": "Yā pātimokkhamhi, tadanvayāvhayaṃ,",
  "anya-e0105n:943_0": "Saṃvaṇṇanaṃ’kāsi sa dhīmataṃ varo.",
  "anya-e0105n:944_0": "68.",
  "anya-e0105n:945_0": "Samattalokaṭṭhavibhāvirañjanā,",
  "anya-e0105n:946_0": "Kate’minā dhammapadassa vaṇṇanā;",
  "anya-e0105n:947_0": "Thiraṃ samuddissa kumārakassapaṃ,",
  "anya-e0105n:948_0": "Sataṃ manaṃ pītipaphullitaṃ yayā.",
  "anya-e0105n:949_0": "69.",
  "anya-e0105n:950_0": "Aññā’ssa yā suttanipāta-khuddaka-",
  "anya-e0105n:951_0": "Pāṭhatthadātā paramatthajotikā;",
  "anya-e0105n:952_0": "Saṃvaṇṇanā jātakatanti maṇḍanā,",
  "anya-e0105n:953_0": "Tā honti lokassa hitappadīpinī.",
  "anya-e0105n:954_0": "70.",
  "anya-e0105n:955_0": "Nissesalokamhi pacāraṇicchā,",
  "anya-e0105n:956_0": "Laṅkāgatāna’ṭṭhakathāna’maddhā;",
  "anya-e0105n:957_0": "Yā theravādīna’mapūri buddha-",
  "anya-e0105n:958_0": "Ghosaggatherassa pabhāvaladdhā.",
  "anya-e0105n:959_0": "71.",
  "anya-e0105n:960_0": "Bhaddaṃ’sa nāmañca, guṇā manuññā,",
  "anya-e0105n:961_0": "Samaggagāmī’nukaronti tesaṃ;",
  "anya-e0105n:962_0": "Sasaṅkasūrā hi sadātanā ye,",
  "anya-e0105n:963_0": "Lokaṃ pamodañca karaṃ caranti.",
  "anya-e0105n:964_0": "72.",
  "anya-e0105n:965_0": "Subuddhaghosassa vibhāvisatti-",
  "anya-e0105n:966_0": "Pabyatti’mārabbha thirāsabhassa;",
  "anya-e0105n:967_0": "Samaggaloko hi sutheravāde,",
  "anya-e0105n:968_0": "Mānaṃ pavaḍḍhesi anaññajātaṃ.",
  "anya-e0105n:969_0": "73.",
  "anya-e0105n:970_0": "Buddhoti nāmaṃ bhuvanamhi yāva,",
  "anya-e0105n:971_0": "Subuddhaghosassa siyā na kiñhi;",
  "anya-e0105n:972_0": "Laddhā hi sādhūbhi mahopakārā,",
  "anya-e0105n:973_0": "Mahagghavittāniva taṃsakāsā.",
  "anya-e0105n:974_0": "74.",
  "anya-e0105n:975_0": "Khīyetha vaṇṇo na samuddhaṭopi,",
  "anya-e0105n:976_0": "Nanva’ssa nekā hi guṇā anantā;",
  "anya-e0105n:977_0": "Ko nu’ddhareyyā’ khilasāgarode,",
  "anya-e0105n:978_0": "Tathāpi maññantu sudhī sadā teti.",
  "anya-e0105n:979_0": "Chaṭṭhasaṅgītibhāranitthārakasaṅghasamitiyā pakāsitāyaṃ",
  "anya-e0105n:980_0": "Visuddhimagganidānakathā niṭṭhitā."
}