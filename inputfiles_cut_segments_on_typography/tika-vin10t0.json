{
  "tika-vin10t0:0_0": "Namo tassa bhagavato arahato sammāsambuddhassa",
  "tika-vin10t0:1_0": "Vinayavinicchayo",
  "tika-vin10t0:2_0": "Ganthārambhakathā",
  "tika-vin10t0:3_0": "1.",
  "tika-vin10t0:4_0": "Vanditvā sirasā seṭṭhaṃ, buddhamappaṭipuggalaṃ;",
  "tika-vin10t0:5_0": "Bhavābhāvakaraṃ dhammaṃ, gaṇañceva niraṅgaṇaṃ.",
  "tika-vin10t0:6_0": "2.",
  "tika-vin10t0:7_0": "Bhikkhūnaṃ bhikkhunīnañca, hitatthāya samāhito;",
  "tika-vin10t0:8_0": "Pavakkhāmi samāsena, vinayassavinicchayaṃ.",
  "tika-vin10t0:9_0": "3.",
  "tika-vin10t0:10_0": "Anākulamasaṃkiṇṇaṃ, madhuratthapadakkamaṃ;",
  "tika-vin10t0:11_0": "Paṭubhāvakaraṃ etaṃ, paramaṃ vinayakkame.",
  "tika-vin10t0:12_0": "4.",
  "tika-vin10t0:13_0": "Apāraṃ otarantānaṃ, sāraṃ vinayasāgaraṃ;",
  "tika-vin10t0:14_0": "Bhikkhūnaṃ bhikkhunīnañca, nāvābhūtaṃ manoramaṃ.",
  "tika-vin10t0:15_0": "5.",
  "tika-vin10t0:16_0": "Tasmā vinayanūpāyaṃ, vinayassavinicchayaṃ;",
  "tika-vin10t0:17_0": "Avikkhittena cittena, vadato me nibodhatha.",
  "tika-vin10t0:18_0": "Bhikkhuvibhaṅgo",
  "tika-vin10t0:19_0": "Pārājikakathā",
  "tika-vin10t0:20_0": "Paṭhamapārājikakathā",
  "tika-vin10t0:21_0": "6.",
  "tika-vin10t0:22_0": "Tividhe tilamattampi, magge sevanacetano;",
  "tika-vin10t0:23_0": "Aṅgajātaṃ pavesento, allokāse parājito.",
  "tika-vin10t0:24_0": "7.",
  "tika-vin10t0:25_0": "Pavesanaṃ paviṭṭhaṃ vā, ṭhitamuddharaṇampi vā;",
  "tika-vin10t0:26_0": "Sasikkho sādiyanto so, ṭhapetvā kiriyaṃ cuto.",
  "tika-vin10t0:27_0": "8.",
  "tika-vin10t0:28_0": "Santhatenaṅgajātena, santhataṃ vā asanthataṃ;",
  "tika-vin10t0:29_0": "Maggaṃ pana pavesento, tathevāsanthatena ca.",
  "tika-vin10t0:30_0": "9.",
  "tika-vin10t0:31_0": "Upādinnenupādinne, anupādinnakena vā;",
  "tika-vin10t0:32_0": "Ghaṭṭite anupādinne, sace sādiyatettha so.",
  "tika-vin10t0:33_0": "10.",
  "tika-vin10t0:34_0": "Hoti pārājikakkhette, paviṭṭhe tu parājito;",
  "tika-vin10t0:35_0": "Khette thullaccayaṃ tassa, dukkaṭañca viniddise.",
  "tika-vin10t0:36_0": "11.",
  "tika-vin10t0:37_0": "Mate akkhāyite cāpi, yebhuyyakkhāyitepi ca;",
  "tika-vin10t0:38_0": "Methunaṃ paṭisevanto, hoti pārājiko naro.",
  "tika-vin10t0:39_0": "12.",
  "tika-vin10t0:40_0": "Yebhuyyakkhāyite cāpi, upaḍḍhakkhāyitepi ca;",
  "tika-vin10t0:41_0": "Hoti thullaccayāpatti, sese āpatti dukkaṭaṃ.",
  "tika-vin10t0:42_0": "13.",
  "tika-vin10t0:43_0": "Nimittamattaṃ sesetvā, khāyitepi sarīrake;",
  "tika-vin10t0:44_0": "Nimitte methunaṃ tasmiṃ, sevatopi parājayo.",
  "tika-vin10t0:45_0": "14.",
  "tika-vin10t0:46_0": "Uddhumātādisampatte, sabbatthāpi ca dukkaṭaṃ;",
  "tika-vin10t0:47_0": "Khāyitākkhāyitaṃ nāma, sabbaṃ matasarīrake.",
  "tika-vin10t0:48_0": "15.",
  "tika-vin10t0:49_0": "Chinditvā pana tacchetvā, nimittuppāṭite pana;",
  "tika-vin10t0:50_0": "Vaṇasaṅkhepato tasmiṃ, sevaṃ thullaccayaṃ phuse.",
  "tika-vin10t0:51_0": "16.",
  "tika-vin10t0:52_0": "Tato methunarāgena, patitāya nimittato;",
  "tika-vin10t0:53_0": "Tāyaṃ upakkamantassa, dukkaṭaṃ maṃsapesiyaṃ.",
  "tika-vin10t0:54_0": "17.",
  "tika-vin10t0:55_0": "Nakhapiṭṭhippamāṇepi, maṃse nhārumhi vā sati;",
  "tika-vin10t0:56_0": "Methunaṃ paṭisevanto, jīvamāne parājito.",
  "tika-vin10t0:57_0": "18.",
  "tika-vin10t0:58_0": "Kaṇṇacchiddakkhināsāsu, vatthikose vaṇesu vā;",
  "tika-vin10t0:59_0": "Aṅgajātaṃ pavesento, rāgā thullaccayaṃ phuse.",
  "tika-vin10t0:60_0": "19.",
  "tika-vin10t0:61_0": "Avasesasarīrasmiṃ, upakacchūrukādisu;",
  "tika-vin10t0:62_0": "Vasā methunarāgassa, sevamānassa dukkaṭaṃ.",
  "tika-vin10t0:63_0": "20.",
  "tika-vin10t0:64_0": "Assagomahisādīnaṃ, oṭṭhagadrabhadantinaṃ;",
  "tika-vin10t0:65_0": "Nāsāsu vatthikosesu, sevaṃ thullaccayaṃ phuse.",
  "tika-vin10t0:66_0": "21.",
  "tika-vin10t0:67_0": "Tathā sabbatiracchānaṃ, akkhikaṇṇavaṇesupi;",
  "tika-vin10t0:68_0": "Avasesasarīresu, sevamānassa dukkaṭaṃ.",
  "tika-vin10t0:69_0": "22.",
  "tika-vin10t0:70_0": "Tesaṃ allasarīresu, matānaṃ sevato pana;",
  "tika-vin10t0:71_0": "Tividhāpi siyāpatti, khettasmiṃ tividhe sati.",
  "tika-vin10t0:72_0": "23.",
  "tika-vin10t0:73_0": "Bahi methunarāgena, nimittaṃ itthiyā pana;",
  "tika-vin10t0:74_0": "Nimittena chupantassa, tassa thullaccayaṃ siyā.",
  "tika-vin10t0:75_0": "24.",
  "tika-vin10t0:76_0": "Kāyasaṃsaggarāgena, nimittena mukhena vā;",
  "tika-vin10t0:77_0": "Nimittaṃ itthiyā tassa, chupato garukaṃ siyā.",
  "tika-vin10t0:78_0": "25.",
  "tika-vin10t0:79_0": "Tathevobhayarāgena, nimittaṃ purisassapi;",
  "tika-vin10t0:80_0": "Nimittena chupantassa, hoti āpatti dukkaṭaṃ.",
  "tika-vin10t0:81_0": "26.",
  "tika-vin10t0:82_0": "Nimittena nimittaṃ tu, tiracchānagatitthiyā;",
  "tika-vin10t0:83_0": "Thullaccayaṃ chupantassa, hoti methunarāgato.",
  "tika-vin10t0:84_0": "27.",
  "tika-vin10t0:85_0": "Kāyasaṃsaggarāgena, tiracchānagatitthiyā;",
  "tika-vin10t0:86_0": "Nimittena nimittassa, chupane dukkaṭaṃ mataṃ.",
  "tika-vin10t0:87_0": "28.",
  "tika-vin10t0:88_0": "Aṅgajātaṃ pavesetvā, tamāvaṭṭakate mukhe;",
  "tika-vin10t0:89_0": "Tatthākāsagataṃ katvā, nīharantassa dukkaṭaṃ.",
  "tika-vin10t0:90_0": "29.",
  "tika-vin10t0:91_0": "Tathā catūhi passehi, itthiyā heṭṭhimattalaṃ;",
  "tika-vin10t0:92_0": "Achupantaṃ pavesetvā, nīharantassa dukkaṭaṃ.",
  "tika-vin10t0:93_0": "30.",
  "tika-vin10t0:94_0": "Uppāṭitoṭṭhamaṃsesu, bahi nikkhantakesu vā;",
  "tika-vin10t0:95_0": "Dantesu vāyamantassa, tassa thullaccayaṃ siyā.",
  "tika-vin10t0:96_0": "31.",
  "tika-vin10t0:97_0": "Aṭṭhisaṅghaṭṭanaṃ katvā, magge duvidharāgato;",
  "tika-vin10t0:98_0": "Sukke muttepi vāmutte, vāyamantassa dukkaṭaṃ.",
  "tika-vin10t0:99_0": "32.",
  "tika-vin10t0:100_0": "Itthiṃ methunarāgena, āliṅgantassa dukkaṭaṃ;",
  "tika-vin10t0:101_0": "Hatthaggāhaparāmāsa-cumbanādīsvayaṃ nayo.",
  "tika-vin10t0:102_0": "33.",
  "tika-vin10t0:103_0": "Apade ahayo macchā, kapotā dvipadepi ca;",
  "tika-vin10t0:104_0": "Godhā catuppade heṭṭhā, vatthu pārājikassime.",
  "tika-vin10t0:105_0": "34.",
  "tika-vin10t0:106_0": "Sevetukāmatācittaṃ, magge maggappavesanaṃ;",
  "tika-vin10t0:107_0": "Idamaṅgadvayaṃ vuttaṃ, paṭhamantimavatthuno.",
  "tika-vin10t0:108_0": "35.",
  "tika-vin10t0:109_0": "Dukkaṭaṃ paṭhamasseva, sāmantamiti vaṇṇitaṃ;",
  "tika-vin10t0:110_0": "Sesānaṃ pana tiṇṇampi, thullaccayamudīritaṃ.",
  "tika-vin10t0:111_0": "36.",
  "tika-vin10t0:112_0": "“Anāpattī”ti ñātabbaṃ, ajānantassa bhikkhuno;",
  "tika-vin10t0:113_0": "Tathevāsādiyantassa, jānantassādikammino.",
  "tika-vin10t0:114_0": "37.",
  "tika-vin10t0:115_0": "Vinaye anayūparame parame;",
  "tika-vin10t0:116_0": "Sujanassa sukhānayane nayane;",
  "tika-vin10t0:117_0": "Paṭu hoti padhānarato na rato;",
  "tika-vin10t0:118_0": "Idha yo pana sāramate ramate.",
  "tika-vin10t0:119_0": "38.",
  "tika-vin10t0:120_0": "Imaṃ hitavibhāvanaṃ bhāvanaṃ;",
  "tika-vin10t0:121_0": "Avedi surasambhavaṃ sambhavaṃ;",
  "tika-vin10t0:122_0": "Sa mārabaḷisāsane sāsane;",
  "tika-vin10t0:123_0": "Samo bhavatupālinā pālinā.",
  "tika-vin10t0:124_0": "Iti vinayavinicchaye paṭhamapārājikakathā niṭṭhitā.",
  "tika-vin10t0:125_0": "Dutiyapārājikakathā",
  "tika-vin10t0:126_0": "39.",
  "tika-vin10t0:127_0": "Ādiyanto harantova-haranto iriyāpathaṃ;",
  "tika-vin10t0:128_0": "Vikopento tathā ṭhānā, cāventopi parājito.",
  "tika-vin10t0:129_0": "40.",
  "tika-vin10t0:130_0": "Tattha nānekabhaṇḍānaṃ, pañcakānaṃ vasā pana;",
  "tika-vin10t0:131_0": "Avahārā dasevete, viññātabbā vibhāvinā.",
  "tika-vin10t0:132_0": "41.",
  "tika-vin10t0:133_0": "Sāhatthāṇattiko ceva, nissaggo atthasādhako;",
  "tika-vin10t0:134_0": "Dhuranikkhepanañcāti, idaṃ sāhatthapañcakaṃ.",
  "tika-vin10t0:135_0": "42.",
  "tika-vin10t0:136_0": "Pubbasahapayogo ca, saṃvidāharaṇampi ca;",
  "tika-vin10t0:137_0": "Saṅketakammaṃ nemittaṃ, pubbayogādipañcakaṃ.",
  "tika-vin10t0:138_0": "43.",
  "tika-vin10t0:139_0": "Theyyapasayhaparikappa-paṭicchannakusādikā;",
  "tika-vin10t0:140_0": "Avahārā ime pañca, veditabbāva viññunā.",
  "tika-vin10t0:141_0": "44.",
  "tika-vin10t0:142_0": "Vatthukālagghadese ca, paribhogañca pañcapi;",
  "tika-vin10t0:143_0": "Ñatvā etāni kātabbo, paṇḍitena vinicchayo.",
  "tika-vin10t0:144_0": "45.",
  "tika-vin10t0:145_0": "Dutiyaṃ vāpi kuddālaṃ, piṭakaṃ pariyesato;",
  "tika-vin10t0:146_0": "Gacchato theyyacittena, dukkaṭaṃ pubbayogato.",
  "tika-vin10t0:147_0": "46.",
  "tika-vin10t0:148_0": "Tatthajātakakaṭṭhaṃ vā, lataṃ vā chindato pana;",
  "tika-vin10t0:149_0": "Dukkaṭaṃ ubhayatthāpi, vuttaṃ sahapayogato.",
  "tika-vin10t0:150_0": "47.",
  "tika-vin10t0:151_0": "Pathaviṃ khaṇato vāpi, byūhato paṃsumeva vā;",
  "tika-vin10t0:152_0": "Āmasantassa vā kumbhiṃ, hoti āpatti dukkaṭaṃ.",
  "tika-vin10t0:153_0": "48.",
  "tika-vin10t0:154_0": "Mukhe pāsaṃ pavesetvā, khāṇuke baddhakumbhiyā;",
  "tika-vin10t0:155_0": "Bandhanānaṃ vasā ñeyyo, ṭhānabhedo vijānatā.",
  "tika-vin10t0:156_0": "49.",
  "tika-vin10t0:157_0": "Dve ṭhānāni panekasmiṃ, khāṇuke baddhakumbhiyā;",
  "tika-vin10t0:158_0": "Valayaṃ rukkhamūlasmiṃ, pavesetvā katāya vā.",
  "tika-vin10t0:159_0": "50.",
  "tika-vin10t0:160_0": "Uddharantassa khāṇuṃ vā, chindato saṅkhalimpi vā;",
  "tika-vin10t0:161_0": "Thullaccayaṃ tato kumbhiṃ, ṭhānā cāveti ce cuto.",
  "tika-vin10t0:162_0": "51.",
  "tika-vin10t0:163_0": "Paṭhamaṃ pana kumbhiṃ vā, uddharitvā tathā puna;",
  "tika-vin10t0:164_0": "Ṭhānā cāveti khāṇuṃ vā, saṅkhaliṃ vāpi so nayo.",
  "tika-vin10t0:165_0": "52.",
  "tika-vin10t0:166_0": "Ito cito ca ghaṃsanto, mūle sāreti rakkhati;",
  "tika-vin10t0:167_0": "Valayaṃ khegataṃ tattha, karontova parājito.",
  "tika-vin10t0:168_0": "53.",
  "tika-vin10t0:169_0": "Jātaṃ chindati ce rukkhaṃ, dukkaṭaṃ kumbhimatthake;",
  "tika-vin10t0:170_0": "Samīpe chindato tassa, pācittiyamatatthajaṃ.",
  "tika-vin10t0:171_0": "54.",
  "tika-vin10t0:172_0": "Antokumbhigataṃ bhaṇḍaṃ, phandāpeti sace pana;",
  "tika-vin10t0:173_0": "Apabyūheti tattheva, tassa thullaccayaṃ siyā.",
  "tika-vin10t0:174_0": "55.",
  "tika-vin10t0:175_0": "Haranto kumbhiyā bhaṇḍaṃ, muṭṭhiṃ chindati attano;",
  "tika-vin10t0:176_0": "Bhājane vā gataṃ katvā, hoti bhikkhu parājito.",
  "tika-vin10t0:177_0": "56.",
  "tika-vin10t0:178_0": "Hāraṃ vā pana pāmaṅgaṃ, suttāruḷhaṃ tu kumbhiyā;",
  "tika-vin10t0:179_0": "Phandāpeti yathāvatthuṃ, ṭhānā cāveti ce cuto.",
  "tika-vin10t0:180_0": "57.",
  "tika-vin10t0:181_0": "Sappiādīsu yaṃ kiñci, pivato pādapūraṇaṃ;",
  "tika-vin10t0:182_0": "Ekeneva payogena, pītamatte parājayo.",
  "tika-vin10t0:183_0": "58.",
  "tika-vin10t0:184_0": "Katvāva dhuranikkhepaṃ, pivantassa punappunaṃ;",
  "tika-vin10t0:185_0": "Sakalampi ca taṃ kumbhiṃ, pivato na parājayo.",
  "tika-vin10t0:186_0": "59.",
  "tika-vin10t0:187_0": "Sace khipati yaṃ kiñci, bhaṇḍakaṃ telakumbhiyaṃ;",
  "tika-vin10t0:188_0": "Taṃ pādagghanakaṃ telaṃ, dhuvaṃ pivati tāvade.",
  "tika-vin10t0:189_0": "60.",
  "tika-vin10t0:190_0": "Hatthato muttamatteva, theyyacitto vinassati;",
  "tika-vin10t0:191_0": "Āviñjetvāpi vā kumbhiṃ, telaṃ gāḷeti ce tathā.",
  "tika-vin10t0:192_0": "61.",
  "tika-vin10t0:193_0": "Telassākiraṇaṃ ñatvā, khittaṃ rittāya kumbhiyā;",
  "tika-vin10t0:194_0": "Pītaṃ telañca taṃ bhaṇḍaṃ, uddharantova dhaṃsito.",
  "tika-vin10t0:195_0": "62.",
  "tika-vin10t0:196_0": "Tattheva bhindato telaṃ, chaḍḍentassa tatheva ca;",
  "tika-vin10t0:197_0": "Jhāpentassa abhogaṃ vā, karontassa ca dukkaṭaṃ.",
  "tika-vin10t0:198_0": "Bhūmaṭṭhakathā.",
  "tika-vin10t0:199_0": "63.",
  "tika-vin10t0:200_0": "Ṭhapitaṃ pattharitvā ca, sāṭakattharaṇādikaṃ;",
  "tika-vin10t0:201_0": "Veṭhetvā uddharantassa, mutte ṭhānā parābhavo.",
  "tika-vin10t0:202_0": "64.",
  "tika-vin10t0:203_0": "Orimantena vā phuṭṭha-mokāsaṃ pārimantato;",
  "tika-vin10t0:204_0": "Pārājikamatikkante, kaḍḍhato ujukampi vā.",
  "tika-vin10t0:205_0": "Thalaṭṭhakathā.",
  "tika-vin10t0:206_0": "65.",
  "tika-vin10t0:207_0": "Purato mukhatuṇḍañca, kalāpaggañca pacchato;",
  "tika-vin10t0:208_0": "Dvīsu passesu pakkhanto, heṭṭhā pādanakhā tathā.",
  "tika-vin10t0:209_0": "66.",
  "tika-vin10t0:210_0": "Uddhañcāpi sikhagganti, gagane gacchato pana;",
  "tika-vin10t0:211_0": "Morassa cha paricchedā, veditabbā vibhāvinā.",
  "tika-vin10t0:212_0": "67.",
  "tika-vin10t0:213_0": "Bhikkhu “sassāmikaṃ moraṃ, gahessāmī”ti khegataṃ;",
  "tika-vin10t0:214_0": "Hatthaṃ vāpi pasāreti, purato vāssa tiṭṭhati.",
  "tika-vin10t0:215_0": "68.",
  "tika-vin10t0:216_0": "Moropi gagane pakkhe, cāreti na ca gacchati;",
  "tika-vin10t0:217_0": "Dukkaṭaṃ gamanacchede, āmasantassa ceva taṃ.",
  "tika-vin10t0:218_0": "69.",
  "tika-vin10t0:219_0": "Ṭhānā moramamocento, phandāpeti sace pana;",
  "tika-vin10t0:220_0": "Evaṃ phandāpane tassa, thullaccayamudīritaṃ.",
  "tika-vin10t0:221_0": "70.",
  "tika-vin10t0:222_0": "Aggahetvā gahetvā vā, hatthena pana attano;",
  "tika-vin10t0:223_0": "Ṭhānā cāveti ce moraṃ, sayaṃ ṭhānā cuto siyā.",
  "tika-vin10t0:224_0": "71.",
  "tika-vin10t0:225_0": "Phuṭṭhokāsaṃ mukhaggena, kalāpaggena vā pana;",
  "tika-vin10t0:226_0": "Kalāpaggena vā phuṭṭhaṃ, mukhatuṇḍena bhikkhu ce.",
  "tika-vin10t0:227_0": "72.",
  "tika-vin10t0:228_0": "Atikkāmeyya yo moraṃ, ṭhānā cāveti nāma so;",
  "tika-vin10t0:229_0": "Eseva ca nayo pāda-sikhāpakkhesu dīpito.",
  "tika-vin10t0:230_0": "73.",
  "tika-vin10t0:231_0": "Gagane pana gacchanto, kare moro nilīyati;",
  "tika-vin10t0:232_0": "Taṃ kareneva cārento, phandāpetīti vuccati.",
  "tika-vin10t0:233_0": "74.",
  "tika-vin10t0:234_0": "Sace gaṇhāti taṃ moraṃ, itarena karena so;",
  "tika-vin10t0:235_0": "Cāvitattā pana ṭhānā, bhikkhu ṭhānā cuto siyā.",
  "tika-vin10t0:236_0": "75.",
  "tika-vin10t0:237_0": "Itaraṃ pana morassa, upaneti sace karaṃ;",
  "tika-vin10t0:238_0": "Na doso tattha uḍḍetvā, sayameva nilīyati.",
  "tika-vin10t0:239_0": "76.",
  "tika-vin10t0:240_0": "Disvā aṅge nilīnaṃ taṃ, theyyacittena gacchato;",
  "tika-vin10t0:241_0": "Pāde thullaccayaṃ hoti, dutiye ca parājayo.",
  "tika-vin10t0:242_0": "77.",
  "tika-vin10t0:243_0": "Bhūmiyaṃ ṭhitamorassa, tīṇi ṭhānāni paṇḍito;",
  "tika-vin10t0:244_0": "Pādānañca kalāpassa, vasena paridīpaye.",
  "tika-vin10t0:245_0": "78.",
  "tika-vin10t0:246_0": "Tato kesaggamattampi, moraṃ pathavito pana;",
  "tika-vin10t0:247_0": "Hoti pārājikaṃ tassa, ukkhipantassa bhikkhuno.",
  "tika-vin10t0:248_0": "79.",
  "tika-vin10t0:249_0": "Chijjamānaṃ suvaṇṇādiṃ, patte patati ce pana;",
  "tika-vin10t0:250_0": "Hatthena uddharantassa, tassa pārājikaṃ siyā.",
  "tika-vin10t0:251_0": "80.",
  "tika-vin10t0:252_0": "Sace anuddharitvāva, theyyacittena gacchati;",
  "tika-vin10t0:253_0": "Dutiye padavārasmiṃ, pārājikamudīraye.",
  "tika-vin10t0:254_0": "81.",
  "tika-vin10t0:255_0": "Eseva ca nayo ñeyyo, hatthe vattheva matthake;",
  "tika-vin10t0:256_0": "Taṃ taṃ tassa bhave ṭhānaṃ, yattha yattha patiṭṭhitaṃ.",
  "tika-vin10t0:257_0": "Ākāsaṭṭhakathā.",
  "tika-vin10t0:258_0": "82.",
  "tika-vin10t0:259_0": "Theyyacittena yaṃ kiñci, mañcapīṭhādisuṭṭhitaṃ;",
  "tika-vin10t0:260_0": "Āmāsampi anāmāsaṃ, āmasantassa dukkaṭaṃ.",
  "tika-vin10t0:261_0": "83.",
  "tika-vin10t0:262_0": "Saṃharitvā sace vaṃse, ṭhapitaṃ hoti cīvaraṃ;",
  "tika-vin10t0:263_0": "Katvā punorato bhogaṃ, tathā antañca pārato.",
  "tika-vin10t0:264_0": "84.",
  "tika-vin10t0:265_0": "Cīvarena phuṭṭhokāso, ṭhānaṃ tassa pavuccati;",
  "tika-vin10t0:266_0": "Na tu cīvaravaṃso so, hotīti sakalo mato.",
  "tika-vin10t0:267_0": "85.",
  "tika-vin10t0:268_0": "Orimantena okāsaṃ, phuṭṭhaṃ tamitarena vā;",
  "tika-vin10t0:269_0": "Itarenapi vā phuṭṭhaṃ, orimantena vā puna.",
  "tika-vin10t0:270_0": "86.",
  "tika-vin10t0:271_0": "Dakkhiṇantena phuṭṭhaṃ vā, vāmantenitarena vā;",
  "tika-vin10t0:272_0": "Vāmantena phuṭṭhaṭṭhānaṃ, atikkāmayato cuti.",
  "tika-vin10t0:273_0": "87.",
  "tika-vin10t0:274_0": "Uddhaṃ vā ukkhipantassa, cīvaraṃ pana vaṃsato;",
  "tika-vin10t0:275_0": "Kesaggamatte ukkhitte, tassa pārājikaṃ bhave.",
  "tika-vin10t0:276_0": "88.",
  "tika-vin10t0:277_0": "Rajjukena ca bandhitvā, ṭhapitaṃ pana cīvaraṃ;",
  "tika-vin10t0:278_0": "Thullaccayaṃ vimocento, mutte pārājikaṃ phuse.",
  "tika-vin10t0:279_0": "89.",
  "tika-vin10t0:280_0": "Veṭhetvā ṭhapitaṃ vaṃse, nibbeṭhentassa bhikkhuno;",
  "tika-vin10t0:281_0": "Valayaṃ chindato vāpi, mocentassapyayaṃ nayo.",
  "tika-vin10t0:282_0": "90.",
  "tika-vin10t0:283_0": "Cīvarassa pasāretvā, ṭhapitassa hi vaṃsake;",
  "tika-vin10t0:284_0": "Saṃharitvā tu nikkhitte, cīvare viya nicchayo.",
  "tika-vin10t0:285_0": "91.",
  "tika-vin10t0:286_0": "Sikkāya pakkhipitvā yaṃ, laggitaṃ hoti bhaṇḍakaṃ;",
  "tika-vin10t0:287_0": "Sikkāto taṃ haranto vā, saha sikkāya vā cuto.",
  "tika-vin10t0:288_0": "92.",
  "tika-vin10t0:289_0": "Kuntādiṃ nāgadantesu, ṭhitesu paṭipāṭiyā;",
  "tika-vin10t0:290_0": "Agge vā pana bunde vā, gahetvā parikaḍḍhato.",
  "tika-vin10t0:291_0": "93.",
  "tika-vin10t0:292_0": "Pārājikaṃ phuṭṭhokāsaṃ, atikkāmayato siyā;",
  "tika-vin10t0:293_0": "Ujukaṃ ukkhipantassa, kesaggena parājayo.",
  "tika-vin10t0:294_0": "94.",
  "tika-vin10t0:295_0": "Pākārābhimukho ṭhatvā, ākaḍḍhati sace pana;",
  "tika-vin10t0:296_0": "Orimantaphuṭṭhokāsa-mitarantaccaye cuto.",
  "tika-vin10t0:297_0": "95.",
  "tika-vin10t0:298_0": "Tatheva parato tassa, pellentassāpi bhikkhuno;",
  "tika-vin10t0:299_0": "Bhittiṃ pana ca nissāya, ṭhapitepi ayaṃ nayo.",
  "tika-vin10t0:300_0": "96.",
  "tika-vin10t0:301_0": "Cālentassa ca tālassa, phalaṃ vatthu hi pūrati;",
  "tika-vin10t0:302_0": "Yenassa bandhanā mutte, tasmiṃ pārājikaṃ bhave.",
  "tika-vin10t0:303_0": "97.",
  "tika-vin10t0:304_0": "Piṇḍiṃ chindati tālassa, sace pārājikaṃ siyā;",
  "tika-vin10t0:305_0": "Eseva ca nayo sesa-rukkhapupphaphalesupi.",
  "tika-vin10t0:306_0": "Vehāsaṭṭhakathā.",
  "tika-vin10t0:307_0": "98.",
  "tika-vin10t0:308_0": "Gacchato hi nidhiṭṭhānaṃ, padavārena dukkaṭaṃ;",
  "tika-vin10t0:309_0": "Udake pana gambhīre, tathā nimujjanādisu.",
  "tika-vin10t0:310_0": "99.",
  "tika-vin10t0:311_0": "Tatthajātakapupphesu, yena pupphena pūrati;",
  "tika-vin10t0:312_0": "Vatthu taṃ chindato pupphaṃ, tassa pārājikaṃ vade.",
  "tika-vin10t0:313_0": "100.",
  "tika-vin10t0:314_0": "Ekanāḷassa vā passe, vāko uppalajātiyā;",
  "tika-vin10t0:315_0": "Na chijjati tato yāva, tāva naṃ parirakkhati.",
  "tika-vin10t0:316_0": "101.",
  "tika-vin10t0:317_0": "Sāmikeheva pupphesu, chinditvā ṭhapitesupi;",
  "tika-vin10t0:318_0": "Pubbe vuttanayeneva, veditabbo vinicchayo.",
  "tika-vin10t0:319_0": "102.",
  "tika-vin10t0:320_0": "Bhārabaddhāni pupphāni, chasvākāresu kenaci;",
  "tika-vin10t0:321_0": "Ākārena sace tāni, ṭhānā cāveti nassati.",
  "tika-vin10t0:322_0": "103.",
  "tika-vin10t0:323_0": "Ṭhapitaṃ pana pupphānaṃ, kalāpaṃ jalapiṭṭhiyaṃ;",
  "tika-vin10t0:324_0": "Cāletvā udakaṃ puppha-ṭṭhānā cāveti ce cuto.",
  "tika-vin10t0:325_0": "104.",
  "tika-vin10t0:326_0": "Parikappeti ce “ettha, gahessāmī”ti rakkhati;",
  "tika-vin10t0:327_0": "Uddharanto gataṭṭhānā, bhaṭṭho nāma pavuccati.",
  "tika-vin10t0:328_0": "105.",
  "tika-vin10t0:329_0": "Accuggatassa taṃ ṭhānaṃ, jalato sakalaṃ jalaṃ;",
  "tika-vin10t0:330_0": "Uppāṭetvā tato pupphaṃ, ujumuddharato pana.",
  "tika-vin10t0:331_0": "106.",
  "tika-vin10t0:332_0": "Nāḷante jalato mutta-matte pārājikaṃ bhave;",
  "tika-vin10t0:333_0": "Amutte jalato tasmiṃ, thullaccayamudīritaṃ.",
  "tika-vin10t0:334_0": "107.",
  "tika-vin10t0:335_0": "Pupphe gahetvā nāmetvā, uppāṭeti sace pana;",
  "tika-vin10t0:336_0": "Na tassa udakaṃ ṭhānaṃ, naṭṭho uppāṭitakkhaṇe.",
  "tika-vin10t0:337_0": "108.",
  "tika-vin10t0:338_0": "Yo hi sassāmike macche, theyyacittena gaṇhati;",
  "tika-vin10t0:339_0": "Baḷisenapi jālena, hatthena kuminena vā.",
  "tika-vin10t0:340_0": "109.",
  "tika-vin10t0:341_0": "Tassevaṃ gaṇhato vatthu, yena macchena pūrati;",
  "tika-vin10t0:342_0": "Tasmiṃ uddhaṭamattasmiṃ, jalā hoti parājayo.",
  "tika-vin10t0:343_0": "110.",
  "tika-vin10t0:344_0": "Ṭhānaṃ salilajānañhi, kevalaṃ sakalaṃ jalaṃ;",
  "tika-vin10t0:345_0": "Salilaṭṭhaṃ vimocento, jalā pārājiko bhave.",
  "tika-vin10t0:346_0": "111.",
  "tika-vin10t0:347_0": "Nīrato uppatitvā yo, tīre patati vārijo;",
  "tika-vin10t0:348_0": "Gaṇhato taṃ panāpattiṃ, bhaṇḍagghena viniddise.",
  "tika-vin10t0:349_0": "112.",
  "tika-vin10t0:350_0": "Māraṇatthāya macchānaṃ, taḷāke nadiyāpi vā;",
  "tika-vin10t0:351_0": "Ninne macchavisaṃ nāma, pakkhipitvā gate pana.",
  "tika-vin10t0:352_0": "113.",
  "tika-vin10t0:353_0": "Pacchā macchavisaṃ macchā, khāditvā pilavanti ce;",
  "tika-vin10t0:354_0": "Pārājikaṃ mate macche, theyyacittena gaṇhato.",
  "tika-vin10t0:355_0": "114.",
  "tika-vin10t0:356_0": "Paṃsukūlikasaññāya, na doso koci gaṇhato;",
  "tika-vin10t0:357_0": "Sāmikesvāharantesu, bhaṇḍadeyyamudīritaṃ.",
  "tika-vin10t0:358_0": "115.",
  "tika-vin10t0:359_0": "Gahetvā sāmikā macche, sace yanti nirālayā;",
  "tika-vin10t0:360_0": "Gaṇhato pana te sese, theyyacittena dukkaṭaṃ.",
  "tika-vin10t0:361_0": "116.",
  "tika-vin10t0:362_0": "Amatesu anāpattiṃ, vadanti vinayaññuno;",
  "tika-vin10t0:363_0": "Eseva ca nayo sese, kacchapādimhi vārije.",
  "tika-vin10t0:364_0": "Udakaṭṭhakathā.",
  "tika-vin10t0:365_0": "117.",
  "tika-vin10t0:366_0": "“Nāvaṃ nāvaṭṭhaṃ vā bhaṇḍaṃ, thenetvā gaṇhissāmī”ti;",
  "tika-vin10t0:367_0": "Pāduddhāre dosā vuttā, bhikkhussevaṃ gacchantassa.",
  "tika-vin10t0:368_0": "118.",
  "tika-vin10t0:369_0": "Baddhāya nāvāya hi caṇḍasote;",
  "tika-vin10t0:370_0": "Ṭhānaṃ mataṃ bandhanamekameva;",
  "tika-vin10t0:371_0": "Bhikkhussa tasmiṃ muttamatte;",
  "tika-vin10t0:372_0": "Pārājikaṃ tassa vadanti dhīrā.",
  "tika-vin10t0:373_0": "119.",
  "tika-vin10t0:374_0": "Niccale udake nāva-mabandhanamavaṭṭhitaṃ;",
  "tika-vin10t0:375_0": "Purato pacchato vāpi, passato vāpi kaḍḍhato.",
  "tika-vin10t0:376_0": "120.",
  "tika-vin10t0:377_0": "Ekenantena samphuṭṭha-mokāsamitarena taṃ;",
  "tika-vin10t0:378_0": "Atikkāmayato nāvaṃ, tassa pārājikaṃ siyā.",
  "tika-vin10t0:379_0": "121. Tathā –",
  "tika-vin10t0:380_0": "Uddhaṃ kesaggamattampi, udakamhā vimocite;",
  "tika-vin10t0:381_0": "Adhonāvātalaṃ tena, phuṭṭhañca mukhavaṭṭiyā.",
  "tika-vin10t0:382_0": "122.",
  "tika-vin10t0:383_0": "Bandhitvā pana yā tīre, ṭhapitā niccale jale;",
  "tika-vin10t0:384_0": "Bandhanañca ṭhitokāso, ṭhānaṃ tassā dvidhā mataṃ.",
  "tika-vin10t0:385_0": "123.",
  "tika-vin10t0:386_0": "Hoti thullaccayaṃ pubbaṃ, bandhanassa vimocane;",
  "tika-vin10t0:387_0": "Pacchā kenacupāyena, ṭhānā cāveti ce cuto.",
  "tika-vin10t0:388_0": "124.",
  "tika-vin10t0:389_0": "Cāvetvā paṭhamaṃ ṭhānā, pacchā bandhanamocane;",
  "tika-vin10t0:390_0": "Eseva ca nayo vutto, theyyacittassa bhikkhuno.",
  "tika-vin10t0:391_0": "125.",
  "tika-vin10t0:392_0": "Ussāretvā nikujjitvā, ṭhapitāya thale pana;",
  "tika-vin10t0:393_0": "Phuṭṭhokāsova hi ṭhānaṃ, nāvāya mukhavaṭṭiyā.",
  "tika-vin10t0:394_0": "126.",
  "tika-vin10t0:395_0": "Ñeyyo ṭhānaparicchedo;",
  "tika-vin10t0:396_0": "Ākāreheva pañcahi;",
  "tika-vin10t0:397_0": "Yato kutoci cāvento;",
  "tika-vin10t0:398_0": "Hoti pārājiko naro.",
  "tika-vin10t0:399_0": "127.",
  "tika-vin10t0:400_0": "Eseva ca nayo ñeyyo, nāvāyukkujjitāyapi;",
  "tika-vin10t0:401_0": "Ṭhapitāyapi nāvāya, ghaṭikānaṃ tathūpari.",
  "tika-vin10t0:402_0": "128.",
  "tika-vin10t0:403_0": "Theyyā titthe ṭhitaṃ nāvaṃ, āruhitvā sace pana;",
  "tika-vin10t0:404_0": "Arittena phiyenāpi, pājentassa parājayo.",
  "tika-vin10t0:405_0": "129.",
  "tika-vin10t0:406_0": "Sace chattaṃ paṇāmetvā, ussāpetvāva cīvaraṃ;",
  "tika-vin10t0:407_0": "Laṅkārasadisaṃ katvā, gaṇhāpeti samīraṇaṃ.",
  "tika-vin10t0:408_0": "130.",
  "tika-vin10t0:409_0": "Āgamma balavā vāto, nāvaṃ harati ce pana;",
  "tika-vin10t0:410_0": "Vāteneva haṭā nāvā, na doso koci vijjati.",
  "tika-vin10t0:411_0": "131.",
  "tika-vin10t0:412_0": "Sayameva ca yaṃ kiñci, gāmatitthamupāgataṃ;",
  "tika-vin10t0:413_0": "Acāventova taṃ ṭhānā, kiṇitvā ce palāyati.",
  "tika-vin10t0:414_0": "132.",
  "tika-vin10t0:415_0": "Avahāro na bhikkhussa, bhaṇḍadeyyamudīritaṃ;",
  "tika-vin10t0:416_0": "Sayameva ca gacchantiṃ, ṭhānā cāveti ce cuto.",
  "tika-vin10t0:417_0": "Nāvaṭṭhakathā.",
  "tika-vin10t0:418_0": "133.",
  "tika-vin10t0:419_0": "Yānaṃ nāma ratho vayhaṃ, sakaṭaṃ sandamānikā;",
  "tika-vin10t0:420_0": "Yānaṃ avaharissāmi, yānaṭṭhamiti vā pana.",
  "tika-vin10t0:421_0": "134.",
  "tika-vin10t0:422_0": "Gacchato dukkaṭaṃ vuttaṃ, dutiyaṃ pariyesato;",
  "tika-vin10t0:423_0": "Ṭhānā cāvanayogasmiṃ, vijjamāne parājayo.",
  "tika-vin10t0:424_0": "135.",
  "tika-vin10t0:425_0": "Yānassa dukayuttassa, dasa ṭhānāni dīpaye;",
  "tika-vin10t0:426_0": "Yānaṃ pājayato tassa, nisīditvā dhure pana.",
  "tika-vin10t0:427_0": "136.",
  "tika-vin10t0:428_0": "Thullaccayaṃ tu goṇānaṃ, pāduddhāre viniddise;",
  "tika-vin10t0:429_0": "Cakkānañhi ṭhitokāsa-matikkante parābhavo.",
  "tika-vin10t0:430_0": "137.",
  "tika-vin10t0:431_0": "Ayuttakassāpi ca yānakassa, dhurenupatthambhaniyaṃ ṭhitassa;",
  "tika-vin10t0:432_0": "Vasenupatthambhanicakkakānaṃ, ṭhānāni tīṇeva bhavanti tassa.",
  "tika-vin10t0:433_0": "138.",
  "tika-vin10t0:434_0": "Tathā dhurena dārūnaṃ, upariṭṭhapitassa ca;",
  "tika-vin10t0:435_0": "Bhūmiyampi dhureneva, tatheva ṭhapitassa ca.",
  "tika-vin10t0:436_0": "139.",
  "tika-vin10t0:437_0": "Purato pacchato vāpi, ṭhānā cāveti ce pana;",
  "tika-vin10t0:438_0": "Thullaccayaṃ tu tiṇṇampi, ṭhānā cāve parājayo.",
  "tika-vin10t0:439_0": "140.",
  "tika-vin10t0:440_0": "Apanetvāna cakkāni, akkhānaṃ sīsakehi tu;",
  "tika-vin10t0:441_0": "Ṭhitassūpari dārūnaṃ, ṭhānāni dve viniddise.",
  "tika-vin10t0:442_0": "141.",
  "tika-vin10t0:443_0": "Kaḍḍhanto ukkhipanto vā, phuṭṭhokāsaccaye cuto;",
  "tika-vin10t0:444_0": "Ṭhapitassa panaññassa, bhūmiyaṃ yassa kassaci.",
  "tika-vin10t0:445_0": "142.",
  "tika-vin10t0:446_0": "Akkhuddhīnaṃ dhurassāti, pañca ṭhānāni dīpaye;",
  "tika-vin10t0:447_0": "Uddhīsu vā gahetvā taṃ, ṭhānā cāveti ce cuto.",
  "tika-vin10t0:448_0": "143.",
  "tika-vin10t0:449_0": "Ṭhapitassa hi cakkassa, nābhiyā pana bhūmiyaṃ;",
  "tika-vin10t0:450_0": "Ekameva siyā ṭhānaṃ, paricchedopi pañcadhā.",
  "tika-vin10t0:451_0": "144.",
  "tika-vin10t0:452_0": "Phusitvā yaṃ ṭhitaṃ bhūmiṃ, nemipassena nābhiyā;",
  "tika-vin10t0:453_0": "Ṭhānāni dve bhavantassa, naṭṭho tesamatikkame.",
  "tika-vin10t0:454_0": "145.",
  "tika-vin10t0:455_0": "Disvā yānamanārakkhaṃ, paṭipannaṃ mahāpathe;",
  "tika-vin10t0:456_0": "Āruhitvā acodetvā, kiṇitvā yāti vaṭṭati.",
  "tika-vin10t0:457_0": "Yānaṭṭhakathā.",
  "tika-vin10t0:458_0": "146.",
  "tika-vin10t0:459_0": "Sīsakkhandhakaṭolamba-vasā bhāro catubbidho;",
  "tika-vin10t0:460_0": "Tattha sīsagataṃ bhāraṃ, āmasantassa dukkaṭaṃ.",
  "tika-vin10t0:461_0": "147.",
  "tika-vin10t0:462_0": "Ito cito ca ghaṃsanto, theyyacittena yo pana;",
  "tika-vin10t0:463_0": "Sirasmiṃyeva sāreti, tassa thullaccayaṃ siyā.",
  "tika-vin10t0:464_0": "148.",
  "tika-vin10t0:465_0": "Khandhaṃ oropite bhāre, tassa pārājikaṃ mataṃ;",
  "tika-vin10t0:466_0": "Sīsato kesamattampi, mocentopi parājito.",
  "tika-vin10t0:467_0": "149.",
  "tika-vin10t0:468_0": "Bhāraṃ pathaviyaṃ kiñci, ṭhapetvā suddhamānaso;",
  "tika-vin10t0:469_0": "Pacchā taṃ theyyacittena, uddharanto parājito.522",
  "tika-vin10t0:470_0": "150.",
  "tika-vin10t0:471_0": "Ettha vuttanayeneva, sesesupi asesato;",
  "tika-vin10t0:472_0": "Bhāresu matisārena, veditabbo vinicchayo.",
  "tika-vin10t0:473_0": "Bhāraṭṭhakathā.",
  "tika-vin10t0:474_0": "151.",
  "tika-vin10t0:475_0": "Dukkaṭaṃ muninā vuttaṃ, ārāmaṃ abhiyuñjato;",
  "tika-vin10t0:476_0": "Parājeti paraṃ dhammaṃ, caranto ce parājito.522",
  "tika-vin10t0:477_0": "152.",
  "tika-vin10t0:478_0": "Vimatiṃ janayantassa, tassa thullaccayaṃ siyā;",
  "tika-vin10t0:479_0": "Parajjati sayaṃ dhammaṃ, caranto yopi tassa ca.",
  "tika-vin10t0:480_0": "153.",
  "tika-vin10t0:481_0": "Sāmino dhuranikkhepe, “na dassāmī”ti cattano;",
  "tika-vin10t0:482_0": "Pārājikaṃ bhave tassa, sabbesaṃ kūṭasakkhinaṃ.",
  "tika-vin10t0:483_0": "Ārāmaṭṭhakathā.",
  "tika-vin10t0:484_0": "154.",
  "tika-vin10t0:485_0": "Vihāraṃ saṅghikaṃ kiñci, acchinditvāna gaṇhituṃ;",
  "tika-vin10t0:486_0": "Sabbesaṃ dhuranikkhepā-bhāvatova na sijjhati.",
  "tika-vin10t0:487_0": "Vihāraṭṭhakathā.",
  "tika-vin10t0:488_0": "155.",
  "tika-vin10t0:489_0": "Sīsāni sāliādīnaṃ, nirumbhitvāna gaṇhato;",
  "tika-vin10t0:490_0": "Asitena ca lāyitvā, chinditvā vā karena ca.",
  "tika-vin10t0:491_0": "156.",
  "tika-vin10t0:492_0": "Yasmiṃ bījepi vā vatthu, sīse pūreti muṭṭhiyaṃ;",
  "tika-vin10t0:493_0": "Bandhanā mocite tasmiṃ, tassa pārājikaṃ bhave.",
  "tika-vin10t0:494_0": "157.",
  "tika-vin10t0:495_0": "Acchinno pana daṇḍo vā, taco vā appamattako;",
  "tika-vin10t0:496_0": "Vīhināḷampi vā dīghaṃ, anikkhantova rakkhati.",
  "tika-vin10t0:497_0": "158.",
  "tika-vin10t0:498_0": "Sace so parikappeti, “madditvā panidaṃ ahaṃ;",
  "tika-vin10t0:499_0": "Papphoṭetvā ito sāraṃ, gaṇhissāmī”ti rakkhati.",
  "tika-vin10t0:500_0": "159.",
  "tika-vin10t0:501_0": "Maddanuddharaṇe natthi, doso papphoṭanepi vā;",
  "tika-vin10t0:502_0": "Attano bhājanagataṃ, karontassa parājayo.",
  "tika-vin10t0:503_0": "160.",
  "tika-vin10t0:504_0": "Jānaṃ kesaggamattampi, pathaviṃ parasantakaṃ;",
  "tika-vin10t0:505_0": "Theyyacittena ce khīlaṃ, saṅkāmeti parājayo.",
  "tika-vin10t0:506_0": "161.",
  "tika-vin10t0:507_0": "Tañca kho sāmikānaṃ tu, dhuranikkhepane sati;",
  "tika-vin10t0:508_0": "Anagghā bhūmi nāmesā, tasmā evamudīritaṃ.",
  "tika-vin10t0:509_0": "162.",
  "tika-vin10t0:510_0": "Gahetabbā sace hoti, dvīhi khīlehi yā pana;",
  "tika-vin10t0:511_0": "Ādo thullaccayaṃ tesu, dutiyeva parājayo.",
  "tika-vin10t0:512_0": "163.",
  "tika-vin10t0:513_0": "Ñāpetukāmo yo bhikkhu, “mamedaṃ santaka”nti ca;",
  "tika-vin10t0:514_0": "Rajjuṃ vāpi pasāreti, yaṭṭhiṃ pāteti dukkaṭaṃ.",
  "tika-vin10t0:515_0": "164.",
  "tika-vin10t0:516_0": "Yehi dvīhi payogehi, attano santakaṃ siyā;",
  "tika-vin10t0:517_0": "Ādo thullaccayaṃ tesu, dutiye ca parājayo.",
  "tika-vin10t0:518_0": "Khettaṭṭhakathā.",
  "tika-vin10t0:519_0": "165.",
  "tika-vin10t0:520_0": "Khette vuttanayeneva, vatthuṭṭhassa vinicchayo;",
  "tika-vin10t0:521_0": "Gāmaṭṭhepi ca vattabbaṃ, apubbaṃ natthi kiñcipi.",
  "tika-vin10t0:522_0": "Vatthuṭṭhagāmaṭṭhakathā.",
  "tika-vin10t0:523_0": "166.",
  "tika-vin10t0:524_0": "Tiṇaṃ vā pana paṇṇaṃ vā, lataṃ vā kaṭṭhameva vā;",
  "tika-vin10t0:525_0": "Bhaṇḍaggheneva kātabbo, gaṇhanto tatthajātakaṃ.",
  "tika-vin10t0:526_0": "167.",
  "tika-vin10t0:527_0": "Mahagghe pana rukkhasmiṃ, chinnamattepi nassati;",
  "tika-vin10t0:528_0": "Tacchetvā ṭhapito rukkho, gahetabbo na kocipi.",
  "tika-vin10t0:529_0": "168.",
  "tika-vin10t0:530_0": "Chinditvā ṭhapitaṃ mūle, rukkhamaddhagataṃ pana;",
  "tika-vin10t0:531_0": "“Chaḍḍito sāmikehī”ti, gahetuṃ pana vaṭṭati.",
  "tika-vin10t0:532_0": "169.",
  "tika-vin10t0:533_0": "Lakkhaṇe challiyonaddhe, na doso koci gaṇhato;",
  "tika-vin10t0:534_0": "Ajjhāvutthaṃ kataṃ vāpi, vinassantañca gaṇhato.",
  "tika-vin10t0:535_0": "170.",
  "tika-vin10t0:536_0": "Yo cārakkhaṭṭhānaṃ patvā, katvā kammaṭṭhānādīni;",
  "tika-vin10t0:537_0": "Citte cintento vā aññaṃ, bhaṇḍadeyyaṃ hotevassa.",
  "tika-vin10t0:538_0": "171.",
  "tika-vin10t0:539_0": "Varāhabyagghacchataracchakādito;",
  "tika-vin10t0:540_0": "Upaddavā muccitukāmatāya yo;",
  "tika-vin10t0:541_0": "Tatheva taṃ ṭhānamatikkameti ce;",
  "tika-vin10t0:542_0": "Na koci doso pana bhaṇḍadeyyakaṃ.",
  "tika-vin10t0:543_0": "172.",
  "tika-vin10t0:544_0": "Idamārakkhaṇaṭṭhānaṃ, garukaṃ suṅkaghātato;",
  "tika-vin10t0:545_0": "Tasmā dukkaṭamuddiṭṭhaṃ, tamanokkamma gacchato.",
  "tika-vin10t0:546_0": "173.",
  "tika-vin10t0:547_0": "Etaṃ pariharantassa, theyyacittena satthunā;",
  "tika-vin10t0:548_0": "Pārājikamanuddiṭṭhaṃ, ākāsenāpi gacchato.",
  "tika-vin10t0:549_0": "174.",
  "tika-vin10t0:550_0": "Tasmā ettha visesena, satisampannacetasā;",
  "tika-vin10t0:551_0": "Appamattena hotabbaṃ, piyasīlena bhikkhunā.",
  "tika-vin10t0:552_0": "Araññaṭṭhakathā.",
  "tika-vin10t0:553_0": "175.",
  "tika-vin10t0:554_0": "Toyadullabhakālasmiṃ, bhājane gopitaṃ jalaṃ;",
  "tika-vin10t0:555_0": "Āviñjitvā pavesetvā, chiddaṃ katvāpi vā tathā.",
  "tika-vin10t0:556_0": "176.",
  "tika-vin10t0:557_0": "Vāpiyaṃ vā taḷāke vā, bhājanaṃ attano pana;",
  "tika-vin10t0:558_0": "Gaṇhantassa pavesetvā, bhaṇḍagghena viniddise.",
  "tika-vin10t0:559_0": "177.",
  "tika-vin10t0:560_0": "Chindato mariyādaṃ tu, adinnādānapubbato;",
  "tika-vin10t0:561_0": "Bhūtagāmena saddhimpi, dukkaṭaṃ paridīpitaṃ.",
  "tika-vin10t0:562_0": "178.",
  "tika-vin10t0:563_0": "Anto ṭhatvā bahi ṭhatvā, chindanto ubhayatthapi;",
  "tika-vin10t0:564_0": "Bahiantena kātabbo, antoantena majjhato.",
  "tika-vin10t0:565_0": "Udakakathā.",
  "tika-vin10t0:566_0": "179.",
  "tika-vin10t0:567_0": "Vārena sāmaṇerā yaṃ, dantakaṭṭhamaraññato;",
  "tika-vin10t0:568_0": "Ānetvācariyānampi, āharanti sace pana.",
  "tika-vin10t0:569_0": "180.",
  "tika-vin10t0:570_0": "Chinditvā yāva saṅghassa, na niyyādenti te pana;",
  "tika-vin10t0:571_0": "Ābhataṃ tāva taṃ sabbaṃ, tesameva ca santakaṃ.",
  "tika-vin10t0:572_0": "181.",
  "tika-vin10t0:573_0": "Tasmā taṃ theyyacittena, gaṇhantassa ca bhikkhuno;",
  "tika-vin10t0:574_0": "Garubhaṇḍañca saṅghassa, bhaṇḍagghena parābhavo.",
  "tika-vin10t0:575_0": "182.",
  "tika-vin10t0:576_0": "Yadā niyyāditaṃ tehi, tato paṭṭhāya saṅghikaṃ;",
  "tika-vin10t0:577_0": "Gaṇhantassāpi theyyāya, avahāro na vijjati.",
  "tika-vin10t0:578_0": "183.",
  "tika-vin10t0:579_0": "Arakkhattā yathāvuḍḍha-mabhājetabbatopi ca;",
  "tika-vin10t0:580_0": "Sabbasādhāraṇattā ca, aññaṃ viya na hotidaṃ.",
  "tika-vin10t0:581_0": "Dantakaṭṭhakathā.",
  "tika-vin10t0:582_0": "184.",
  "tika-vin10t0:583_0": "Aggiṃ vā deti satthena, ākoṭeti samantato;",
  "tika-vin10t0:584_0": "Ākoṭeti visaṃ vāpi, maṇḍūkaṇṭakanāmakaṃ.",
  "tika-vin10t0:585_0": "185.",
  "tika-vin10t0:586_0": "Yena vā tena vā rukkho, vinassati ca ḍayhati;",
  "tika-vin10t0:587_0": "Sabbattha bhikkhuno tassa, bhaṇḍadeyyaṃ pakāsitaṃ.",
  "tika-vin10t0:588_0": "Vanappatikathā.",
  "tika-vin10t0:589_0": "186.",
  "tika-vin10t0:590_0": "Sīsato kaṇṇato vāpi, gīvato hatthatopi vā;",
  "tika-vin10t0:591_0": "Chinditvā vāpi mocetvā, gaṇhato theyyacetasā.",
  "tika-vin10t0:592_0": "187.",
  "tika-vin10t0:593_0": "Hoti mocitamattasmiṃ, sīsādīhi parājayo;",
  "tika-vin10t0:594_0": "Thullaccayaṃ karontassa, ākaḍḍhanavikaḍḍhanaṃ.",
  "tika-vin10t0:595_0": "188.",
  "tika-vin10t0:596_0": "Hatthā anīharitvāva, valayaṃ kaṭakampi vā;",
  "tika-vin10t0:597_0": "Aggabāhuñca ghaṃsanto, cāreti aparāparaṃ.",
  "tika-vin10t0:598_0": "189.",
  "tika-vin10t0:599_0": "Tamākāsagataṃ coro, karoti yadi rakkhati;",
  "tika-vin10t0:600_0": "Saviññāṇakato mūle, valayaṃva na hotidaṃ.",
  "tika-vin10t0:601_0": "190.",
  "tika-vin10t0:602_0": "Nivatthaṃ pana vatthaṃ yo, acchindati parassa ce;",
  "tika-vin10t0:603_0": "Paropi pana lajjāya, sahasā taṃ na muñcati.",
  "tika-vin10t0:604_0": "191.",
  "tika-vin10t0:605_0": "Ākaḍḍhati ca coropi, so paro tāva rakkhati;",
  "tika-vin10t0:606_0": "Parassa hatthato vatthe, muttamatte parājayo.",
  "tika-vin10t0:607_0": "192.",
  "tika-vin10t0:608_0": "Sabhaṇḍahārakaṃ bhaṇḍaṃ, nentassa paṭhame pade;",
  "tika-vin10t0:609_0": "Thullaccayamatikkante, dutiyeva cuto siyā.",
  "tika-vin10t0:610_0": "193.",
  "tika-vin10t0:611_0": "Pātāpeti sace bhaṇḍaṃ, tajjetvā theyyacetano;",
  "tika-vin10t0:612_0": "Parassa hatthato bhaṇḍe, muttamatte parājayo.",
  "tika-vin10t0:613_0": "194.",
  "tika-vin10t0:614_0": "Athāpi parikappetvā, pātāpeti va yo pana;",
  "tika-vin10t0:615_0": "Tassa pātāpane vuttaṃ, dukkaṭāmasanepi ca.",
  "tika-vin10t0:616_0": "195.",
  "tika-vin10t0:617_0": "Phandāpeti yathāvatthuṃ, ṭhānā cāveti ce cuto;",
  "tika-vin10t0:618_0": "“Tiṭṭha tiṭṭhā”ti vadato, na doso chaḍḍitepi ca.",
  "tika-vin10t0:619_0": "196.",
  "tika-vin10t0:620_0": "Āgantvā theyyacittena, pacchā taṃ gaṇhato siyā;",
  "tika-vin10t0:621_0": "Pārājikaṃ taduddhāre, sālaye sāmike gate.",
  "tika-vin10t0:622_0": "197.",
  "tika-vin10t0:623_0": "Gaṇhato sakasaññāya, gahaṇe pana rakkhati;",
  "tika-vin10t0:624_0": "Bhaṇḍadeyyaṃ tathā paṃsu-kūlasaññāya gaṇhato.",
  "tika-vin10t0:625_0": "198.",
  "tika-vin10t0:626_0": "“Tiṭṭha tiṭṭhā”ti vutto ca, chaḍḍetvā pana bhaṇḍakaṃ;",
  "tika-vin10t0:627_0": "Katvāva dhuranikkhepaṃ, bhīto corā palāyati.",
  "tika-vin10t0:628_0": "199.",
  "tika-vin10t0:629_0": "Gaṇhato theyyacittena, uddhāre dukkaṭaṃ puna;",
  "tika-vin10t0:630_0": "Dātabbamāharāpente, adentassa parājayo.",
  "tika-vin10t0:631_0": "200.",
  "tika-vin10t0:632_0": "“Kasmā? Tassa payogena, chaḍḍitattā”ti sādaraṃ;",
  "tika-vin10t0:633_0": "Mahāaṭṭhakathāyaṃ tu, vuttamaññāsu nāgataṃ.",
  "tika-vin10t0:634_0": "Haraṇakathā.",
  "tika-vin10t0:635_0": "201.",
  "tika-vin10t0:636_0": "Sampajānamusāvādaṃ, “na gaṇhāmī”ti bhāsato;",
  "tika-vin10t0:637_0": "Adinnādānapubbattā, dukkaṭaṃ hoti bhikkhuno.",
  "tika-vin10t0:638_0": "202.",
  "tika-vin10t0:639_0": "“Raho mayā panetassa, ṭhapitaṃ kiṃ nu dassati”;",
  "tika-vin10t0:640_0": "Iccevaṃ vimatuppāde, tassa thullaccayaṃ siyā.",
  "tika-vin10t0:641_0": "203.",
  "tika-vin10t0:642_0": "Tasmiṃ dāne nirussāhe, paro ce nikkhipe dhuraṃ;",
  "tika-vin10t0:643_0": "Ubhinnaṃ dhuranikkhepe, bhikkhu hoti parājito.",
  "tika-vin10t0:644_0": "204.",
  "tika-vin10t0:645_0": "Cittenādātukāmova, “dassāmī”ti mukhena ce;",
  "tika-vin10t0:646_0": "Vadato dhuranikkhepe, sāmino hi parājayo.",
  "tika-vin10t0:647_0": "Upanidhikathā.",
  "tika-vin10t0:648_0": "205.",
  "tika-vin10t0:649_0": "Suṅkaghātassa antova, ṭhatvā pāteti ce bahi;",
  "tika-vin10t0:650_0": "Dhuvaṃ patati ce hatthā, muttamatte parājayo.",
  "tika-vin10t0:651_0": "206.",
  "tika-vin10t0:652_0": "Taṃ rukkhe khāṇuke vāpi, hutvā paṭihataṃ puna;",
  "tika-vin10t0:653_0": "Vātukkhittampi vā anto, sace patati rakkhati.",
  "tika-vin10t0:654_0": "207.",
  "tika-vin10t0:655_0": "Patitvā bhūmiyaṃ pacchā, vaṭṭantaṃ pana bhaṇḍakaṃ;",
  "tika-vin10t0:656_0": "Sace pavisatyantova, tassa pārājikaṃ siyā.",
  "tika-vin10t0:657_0": "208.",
  "tika-vin10t0:658_0": "Ṭhatvā ṭhatvā pavaṭṭantaṃ, paviṭṭhaṃ ce parājayo;",
  "tika-vin10t0:659_0": "Atiṭṭhamānaṃ vaṭṭitvā, paviṭṭhaṃ pana rakkhati.",
  "tika-vin10t0:660_0": "209.",
  "tika-vin10t0:661_0": "Iti vuttaṃ daḷhaṃ katvā, kurundaṭṭhakathādisu;",
  "tika-vin10t0:662_0": "Sārato taṃ gahetabbaṃ, yuttaṃ viya ca dissati.",
  "tika-vin10t0:663_0": "210.",
  "tika-vin10t0:664_0": "Sayaṃ vā yadi vaṭṭeti, vaṭṭāpeti parena vā;",
  "tika-vin10t0:665_0": "Aṭṭhatvā vaṭṭamānaṃ taṃ, gataṃ nāsakaraṃ siyā.",
  "tika-vin10t0:666_0": "211.",
  "tika-vin10t0:667_0": "Ṭhatvā ṭhatvā sace anto, bahi gacchati rakkhati;",
  "tika-vin10t0:668_0": "Ṭhapite suddhacittena, sayaṃ vaṭṭati vaṭṭati.",
  "tika-vin10t0:669_0": "212.",
  "tika-vin10t0:670_0": "Gacchante pana yāne vā, gaje vā taṃ ṭhapeti ce;",
  "tika-vin10t0:671_0": "Bahi nīharaṇatthāya, nāvahāropi nīhaṭe.",
  "tika-vin10t0:672_0": "213.",
  "tika-vin10t0:673_0": "Ṭhapite ṭhitayāne vā, payogena vinā gate;",
  "tika-vin10t0:674_0": "Satipi theyyacittasmiṃ, avahāro na vijjati.",
  "tika-vin10t0:675_0": "214.",
  "tika-vin10t0:676_0": "Sace pājeti taṃ yānaṃ, ṭhapetvā yānake maṇiṃ;",
  "tika-vin10t0:677_0": "Siyā pārājikaṃ tassa, sīmātikkamane pana.",
  "tika-vin10t0:678_0": "215.",
  "tika-vin10t0:679_0": "Suṅkaṭṭhāne mataṃ suṅkaṃ, gantuṃ datvāva vaṭṭati;",
  "tika-vin10t0:680_0": "Seso idha kathāmaggo, araññaṭṭhakathāsamo.",
  "tika-vin10t0:681_0": "Suṅkaghātakathā.",
  "tika-vin10t0:682_0": "216.",
  "tika-vin10t0:683_0": "Antojātaṃ dhanakkītaṃ, dinnaṃ vā pana kenaci;",
  "tika-vin10t0:684_0": "Dāsaṃ karamarānītaṃ, harantassa parājayo.",
  "tika-vin10t0:685_0": "217.",
  "tika-vin10t0:686_0": "Bhujissaṃ vā harantassa, mānusaṃ mātarāpi vā;",
  "tika-vin10t0:687_0": "Pitarāṭhapitaṃ vāpi, avahāro na vijjati.",
  "tika-vin10t0:688_0": "218.",
  "tika-vin10t0:689_0": "Taṃ palāpetukāmova, ukkhipitvā bhujehi vā;",
  "tika-vin10t0:690_0": "Taṃ ṭhitaṭṭhānato kiñci, saṅkāmeti parājayo.",
  "tika-vin10t0:691_0": "219.",
  "tika-vin10t0:692_0": "Tajjetvā padasā dāsaṃ, nentassa padavārato;",
  "tika-vin10t0:693_0": "Honti āpattiyo vuttā, tassa thullaccayādayo.",
  "tika-vin10t0:694_0": "220.",
  "tika-vin10t0:695_0": "Hatthādīsu gahetvā taṃ, kaḍḍhatopi parājayo;",
  "tika-vin10t0:696_0": "“Gaccha yāhi palāyā”ti, vadatopi ayaṃ nayo.",
  "tika-vin10t0:697_0": "221.",
  "tika-vin10t0:698_0": "Vegasāva palāyantaṃ, “palāyā”ti ca bhāsato;",
  "tika-vin10t0:699_0": "Hoti pārājikenassa, anāpatti hi bhikkhuno.",
  "tika-vin10t0:700_0": "222.",
  "tika-vin10t0:701_0": "Saṇikaṃ pana gacchantaṃ, sace vadati sopi ca;",
  "tika-vin10t0:702_0": "Sīghaṃ gacchati ce tassa, vacanena parājayo.",
  "tika-vin10t0:703_0": "223.",
  "tika-vin10t0:704_0": "Palāyitvā sace aññaṃ, gāmaṃ vā nigamampi vā;",
  "tika-vin10t0:705_0": "Gataṃ disvā tato tañce, palāpeti parājayo.",
  "tika-vin10t0:706_0": "Pāṇakathā.",
  "tika-vin10t0:707_0": "224.",
  "tika-vin10t0:708_0": "Theyyā sappakaraṇḍaṃ ce, parāmasati dukkaṭaṃ;",
  "tika-vin10t0:709_0": "Phandāpeti yathāvatthuṃ, ṭhānato cāvane cuto.",
  "tika-vin10t0:710_0": "225.",
  "tika-vin10t0:711_0": "Ugghāṭetvā karaṇḍaṃ tu, sappamuddharato pana;",
  "tika-vin10t0:712_0": "Karaṇḍatalato mutte, naṅguṭṭhe tu parājayo.",
  "tika-vin10t0:713_0": "226.",
  "tika-vin10t0:714_0": "Ghaṃsitvā kaḍḍhato sappaṃ, naṅguṭṭhe mukhavaṭṭito;",
  "tika-vin10t0:715_0": "Tassa sappakaraṇḍassa, muttamatte parājayo.",
  "tika-vin10t0:716_0": "227.",
  "tika-vin10t0:717_0": "Karaṇḍaṃ vivaritvā ce, pakkosantassa nāmato;",
  "tika-vin10t0:718_0": "So nikkhamati ce sappo, tassa pārājikaṃ siyā.",
  "tika-vin10t0:719_0": "228.",
  "tika-vin10t0:720_0": "Tathā katvā tu maṇḍūka-mūsikānaṃ ravampi vā;",
  "tika-vin10t0:721_0": "Pakkosantassa nāmena, nikkhantepi parājayo.",
  "tika-vin10t0:722_0": "229.",
  "tika-vin10t0:723_0": "Mukhaṃ avivaritvāva, karontassevameva ca;",
  "tika-vin10t0:724_0": "Yena kenaci nikkhante, sappe pārājikaṃ siyā.",
  "tika-vin10t0:725_0": "230.",
  "tika-vin10t0:726_0": "Mukhe vivarite sappo, sayameva palāyati;",
  "tika-vin10t0:727_0": "Na pakkosati ce tassa, bhaṇḍadeyyamudīritaṃ.",
  "tika-vin10t0:728_0": "Apadakathā.",
  "tika-vin10t0:729_0": "231.",
  "tika-vin10t0:730_0": "Theyyacittena yo hatthiṃ, karotāmasanādayo;",
  "tika-vin10t0:731_0": "Honti āpattiyo tassa, tividhā dukkaṭādayo.",
  "tika-vin10t0:732_0": "232.",
  "tika-vin10t0:733_0": "Sālāyaṃ ṭhitahatthissa, antovatthaṅgaṇesupi;",
  "tika-vin10t0:734_0": "Ṭhānaṃ sālā ca vatthu ca, aṅgaṇaṃ sakalaṃ siyā.",
  "tika-vin10t0:735_0": "233.",
  "tika-vin10t0:736_0": "Abaddhassa hi baddhassa, ṭhitaṭṭhānañca bandhanaṃ;",
  "tika-vin10t0:737_0": "Tasmā tesaṃ vasā hatthiṃ, harato kāraye budho.",
  "tika-vin10t0:738_0": "234.",
  "tika-vin10t0:739_0": "Nagarassa bahiddhā tu, ṭhitassa pana hatthino;",
  "tika-vin10t0:740_0": "Ṭhitaṭṭhānaṃ bhave ṭhānaṃ, padavārena kāraye.",
  "tika-vin10t0:741_0": "235.",
  "tika-vin10t0:742_0": "Nipannassa gajassekaṃ, ṭhānaṃ taṃ uṭṭhapeti ce;",
  "tika-vin10t0:743_0": "Tasmiṃ uṭṭhitamatte tu, tassa pārājikaṃ siyā.",
  "tika-vin10t0:744_0": "236.",
  "tika-vin10t0:745_0": "Eseva ca nayo ñeyyo, turaṅgamahisādisu;",
  "tika-vin10t0:746_0": "Natthi kiñcipi vattabbaṃ, dvipadepi bahuppade.",
  "tika-vin10t0:747_0": "Catuppadakathā.",
  "tika-vin10t0:748_0": "237.",
  "tika-vin10t0:749_0": "Paresanti vijānitvā, paresaṃ santakaṃ dhanaṃ;",
  "tika-vin10t0:750_0": "Garukaṃ theyyacittena, ṭhānā cāveti ce cuto.",
  "tika-vin10t0:751_0": "238.",
  "tika-vin10t0:752_0": "Anāpatti sasaññissa, tiracchānapariggahe;",
  "tika-vin10t0:753_0": "Tāvakālikavissāsa-ggāhe petapariggahe.",
  "tika-vin10t0:754_0": "239.",
  "tika-vin10t0:755_0": "Yo panettha ca vattabbo, pāḷimuttavinicchayo;",
  "tika-vin10t0:756_0": "Taṃ mayaṃ paratoyeva, bhaṇissāma pakiṇṇake.",
  "tika-vin10t0:757_0": "240.",
  "tika-vin10t0:758_0": "Parājitānekamalena vuttaṃ;",
  "tika-vin10t0:759_0": "Pārājikaṃ yaṃ dutiyaṃ jinena;",
  "tika-vin10t0:760_0": "Vutto samāsena mayassa cattho;",
  "tika-vin10t0:761_0": "Vattuṃ asesena hi ko samattho.",
  "tika-vin10t0:762_0": "Iti vinayavinicchaye dutiyapārājikakathā niṭṭhitā.",
  "tika-vin10t0:763_0": "Tatiyapārājikakathā",
  "tika-vin10t0:764_0": "241.",
  "tika-vin10t0:765_0": "Manussajātiṃ jānanto, jīvitā yo viyojaye;",
  "tika-vin10t0:766_0": "Nikkhipeyyassa satthaṃ vā, vadeyya maraṇe guṇaṃ.",
  "tika-vin10t0:767_0": "242.",
  "tika-vin10t0:768_0": "Deseyya maraṇūpāyaṃ, hotāyampi parājito;",
  "tika-vin10t0:769_0": "Asandheyyova so ñeyyo, dvedhā bhinnasilā viya.",
  "tika-vin10t0:770_0": "243.",
  "tika-vin10t0:771_0": "Vuttā pāṇātipātassa, payogā cha mahesinā;",
  "tika-vin10t0:772_0": "Sāhatthiko tathāṇatti-nissaggithāvarādayo.",
  "tika-vin10t0:773_0": "244.",
  "tika-vin10t0:774_0": "Tattha kāyena vā kāya-paṭibaddhena vā sayaṃ;",
  "tika-vin10t0:775_0": "Mārentassa paraṃ ghāto, ayaṃ sāhatthiko mato.",
  "tika-vin10t0:776_0": "245.",
  "tika-vin10t0:777_0": "“Evaṃ tvaṃ paharitvā taṃ, mārehī”ti ca bhikkhuno;",
  "tika-vin10t0:778_0": "Parassāṇāpanaṃ nāma, ayamāṇattiko nayo.",
  "tika-vin10t0:779_0": "246.",
  "tika-vin10t0:780_0": "Dūraṃ māretukāmassa, usuādinipātanaṃ;",
  "tika-vin10t0:781_0": "Kāyena paṭibaddhena, ayaṃ nissaggiyo vidhi.",
  "tika-vin10t0:782_0": "247.",
  "tika-vin10t0:783_0": "Asañcārimupāyena, māraṇatthaṃ parassa ca;",
  "tika-vin10t0:784_0": "Opātādividhānaṃ tu, payogo thāvaro ayaṃ.",
  "tika-vin10t0:785_0": "248.",
  "tika-vin10t0:786_0": "Paraṃ māretukāmassa, vijjāya jappanaṃ pana;",
  "tika-vin10t0:787_0": "Ayaṃ vijjāmayo nāma, payogo pañcamo mato.",
  "tika-vin10t0:788_0": "249.",
  "tika-vin10t0:789_0": "Samatthā māraṇe yā ca, iddhi kammavipākajā;",
  "tika-vin10t0:790_0": "Ayamiddhimayo nāma, payogo samudīrito.",
  "tika-vin10t0:791_0": "250.",
  "tika-vin10t0:792_0": "Ekeko duvidho tattha, hotīti paridīpito;",
  "tika-vin10t0:793_0": "Uddesopi anuddeso, bhedo tesamayaṃ pana.",
  "tika-vin10t0:794_0": "251.",
  "tika-vin10t0:795_0": "Bahusvapi yamuddissa, pahāraṃ deti ce pana;",
  "tika-vin10t0:796_0": "Maraṇena ca tasseva, kammunā tena bajjhati.",
  "tika-vin10t0:797_0": "252.",
  "tika-vin10t0:798_0": "Anuddissa pahārepi, yassa kassaci dehino;",
  "tika-vin10t0:799_0": "Pahārappaccayā tassa, maraṇaṃ ce parājayo.",
  "tika-vin10t0:800_0": "253.",
  "tika-vin10t0:801_0": "Mate pahaṭamatte vā, pacchā mubhayathāpi ca;",
  "tika-vin10t0:802_0": "Hantā pahaṭamattasmiṃ, kammunā tena bajjhati.",
  "tika-vin10t0:803_0": "254.",
  "tika-vin10t0:804_0": "Evaṃ sāhatthiko ñeyyo, tathā āṇattikopi ca;",
  "tika-vin10t0:805_0": "Ettāvatā samāsena, dve payogā hi dassitā.",
  "tika-vin10t0:806_0": "255.",
  "tika-vin10t0:807_0": "Vatthu kālo ca deso ca, satthañca iriyāpatho;",
  "tika-vin10t0:808_0": "Karaṇassa visesoti, cha āṇattiniyāmakā.",
  "tika-vin10t0:809_0": "256.",
  "tika-vin10t0:810_0": "Māretabbo hi yo tattha, so “vatthū”ti pavuccati;",
  "tika-vin10t0:811_0": "Pubbaṇhādi siyā kālo, sattānaṃ yobbanādi ca.",
  "tika-vin10t0:812_0": "257.",
  "tika-vin10t0:813_0": "Deso gāmādi viññeyyo, satthaṃ taṃ sattamāraṇaṃ;",
  "tika-vin10t0:814_0": "Māretabbassa sattassa, nisajjādiriyāpatho.",
  "tika-vin10t0:815_0": "258.",
  "tika-vin10t0:816_0": "Vijjhanaṃ bhedanañcāpi, chedanaṃ tāḷanampi vā;",
  "tika-vin10t0:817_0": "Evamādividhoneko, viseso karaṇassa tu.",
  "tika-vin10t0:818_0": "259.",
  "tika-vin10t0:819_0": "“Yaṃ mārehī”ti āṇatto, aññaṃ māreti ce tato;",
  "tika-vin10t0:820_0": "“Purato paharitvāna, mārehī”ti ca bhāsito.",
  "tika-vin10t0:821_0": "260.",
  "tika-vin10t0:822_0": "Pacchato passato vāpi, paharitvāna mārite;",
  "tika-vin10t0:823_0": "Vatthāṇatti visaṅketā, mūlaṭṭho pana muccati.",
  "tika-vin10t0:824_0": "261.",
  "tika-vin10t0:825_0": "Vatthuṃ taṃ avirajjhitvā, yathāṇattiñca mārite;",
  "tika-vin10t0:826_0": "Ubhayesaṃ yathākālaṃ, kammabaddho udīrito.",
  "tika-vin10t0:827_0": "262.",
  "tika-vin10t0:828_0": "Āṇatto “ajja pubbaṇhe, mārehī”ti ca yo pana;",
  "tika-vin10t0:829_0": "So ce māreti sāyanhe, mūlaṭṭho parimuccati.",
  "tika-vin10t0:830_0": "263.",
  "tika-vin10t0:831_0": "Āṇattasseva so vutto;",
  "tika-vin10t0:832_0": "Kammabaddho mahesinā;",
  "tika-vin10t0:833_0": "Kālassa hi visaṅketā;",
  "tika-vin10t0:834_0": "Doso nāṇāpakassa so.",
  "tika-vin10t0:835_0": "264.",
  "tika-vin10t0:836_0": "“Ajja mārehi pubbaṇhe, svevā”ti aniyāmite;",
  "tika-vin10t0:837_0": "Yadā kadāci pubbaṇhe, visaṅketo na mārite.",
  "tika-vin10t0:838_0": "265.",
  "tika-vin10t0:839_0": "Eteneva upāyena, kālabhedesu sabbaso;",
  "tika-vin10t0:840_0": "Saṅketo ca visaṅketo, veditabbo vibhāvinā.",
  "tika-vin10t0:841_0": "266.",
  "tika-vin10t0:842_0": "“Imaṃ gāme ṭhitaṃ veriṃ, mārehī”ti ca bhāsito;",
  "tika-vin10t0:843_0": "Sace so pana māreti, ṭhitaṃ taṃ yattha katthaci.",
  "tika-vin10t0:844_0": "267.",
  "tika-vin10t0:845_0": "Natthi tassa visaṅketo, ubho bajjhanti kammunā;",
  "tika-vin10t0:846_0": "“Gāmeyevā”ti āṇatto, vane vā sāvadhāraṇaṃ.",
  "tika-vin10t0:847_0": "268.",
  "tika-vin10t0:848_0": "“Vaneyevā”ti vā vutto, gāme māreti cepi vā;",
  "tika-vin10t0:849_0": "Visaṅketo viññātabbo, mūlaṭṭho parimuccati.",
  "tika-vin10t0:850_0": "269.",
  "tika-vin10t0:851_0": "Eteneva upāyena, sabbadesesu bhedato;",
  "tika-vin10t0:852_0": "Saṅketo ca visaṅketo, veditabbova viññunā.",
  "tika-vin10t0:853_0": "270.",
  "tika-vin10t0:854_0": "“Satthena pana mārehi, āṇatto”ti ca kenaci;",
  "tika-vin10t0:855_0": "Yena kenaci satthena, visaṅketo na mārite.",
  "tika-vin10t0:856_0": "271.",
  "tika-vin10t0:857_0": "“Iminā vāsinā hī”ti, vutto aññena vāsinā;",
  "tika-vin10t0:858_0": "“Imassāsissa vāpi tvaṃ, dhārāyetāya māraya”.",
  "tika-vin10t0:859_0": "272.",
  "tika-vin10t0:860_0": "Iti vutto sace veriṃ, dhārāya itarāya vā;",
  "tika-vin10t0:861_0": "Tharunā vāpi tuṇḍena, visaṅketova mārite.",
  "tika-vin10t0:862_0": "273.",
  "tika-vin10t0:863_0": "Eteneva upāyena, sabbāvudhakajātisu;",
  "tika-vin10t0:864_0": "Saṅketo ca visaṅketo, veditabbo visesato.",
  "tika-vin10t0:865_0": "274.",
  "tika-vin10t0:866_0": "“Gacchantamenaṃ mārehi”, iti vutto parena so;",
  "tika-vin10t0:867_0": "Māreti naṃ nisinnaṃ ce, visaṅketo na vijjati.",
  "tika-vin10t0:868_0": "275.",
  "tika-vin10t0:869_0": "“Nisinnaṃyeva mārehi”, “gacchantaṃyeva vā”ti ca;",
  "tika-vin10t0:870_0": "Vutto māreti gacchantaṃ, nisinnaṃ vā yathākkamaṃ.",
  "tika-vin10t0:871_0": "276.",
  "tika-vin10t0:872_0": "Visaṅketanti ñātabbaṃ, bhikkhunā vinayaññunā;",
  "tika-vin10t0:873_0": "Eseva ca nayo ñeyyo, sabbiriyāpathesu ca.",
  "tika-vin10t0:874_0": "277.",
  "tika-vin10t0:875_0": "“Mārehī”ti ca vijjhitvā, āṇatto hi parena so;",
  "tika-vin10t0:876_0": "Vijjhitvāva tamāreti, visaṅketo na vijjati.",
  "tika-vin10t0:877_0": "278.",
  "tika-vin10t0:878_0": "“Mārehī”ti ca vijjhitvā, āṇatto hi parena so;",
  "tika-vin10t0:879_0": "Chinditvā yadi māreti, visaṅketova hoti so.",
  "tika-vin10t0:880_0": "279.",
  "tika-vin10t0:881_0": "Eteneva upāyena, sabbesu karaṇesupi;",
  "tika-vin10t0:882_0": "Saṅkete ca visaṅkete, veditabbo vinicchayo.",
  "tika-vin10t0:883_0": "280.",
  "tika-vin10t0:884_0": "Dīghaṃ rassaṃ kisaṃ thūlaṃ, kāḷaṃ odātameva vā;",
  "tika-vin10t0:885_0": "Āṇatto aniyāmetvā, mārehīti ca kenaci.",
  "tika-vin10t0:886_0": "281.",
  "tika-vin10t0:887_0": "Sopi yaṃ kiñci āṇatto, sace māreti tādisaṃ;",
  "tika-vin10t0:888_0": "Natthi tattha visaṅketo, ubhinnampi parājayo.",
  "tika-vin10t0:889_0": "282.",
  "tika-vin10t0:890_0": "Manussaṃ kiñci uddissa, sace khaṇativāṭakaṃ;",
  "tika-vin10t0:891_0": "Khaṇantassa ca opātaṃ, hoti āpatti dukkaṭaṃ.",
  "tika-vin10t0:892_0": "283.",
  "tika-vin10t0:893_0": "Dukkhassuppattiyā tattha, tassa thullaccayaṃ siyā;",
  "tika-vin10t0:894_0": "Patitvā ca mate tasmiṃ, tassa pārājikaṃ bhave.",
  "tika-vin10t0:895_0": "284.",
  "tika-vin10t0:896_0": "Nipatitvā panaññasmiṃ, mate doso na vijjati;",
  "tika-vin10t0:897_0": "Anuddissakamopāto, khato hoti sace pana.",
  "tika-vin10t0:898_0": "285.",
  "tika-vin10t0:899_0": "“Patitvā ettha yo koci, maratū”ti hi yattakā;",
  "tika-vin10t0:900_0": "Maranti nipatitvā ce, dosā hontissa tattakā.",
  "tika-vin10t0:901_0": "286.",
  "tika-vin10t0:902_0": "Ānantariyavatthusmiṃ, ānantariyakaṃ vade;",
  "tika-vin10t0:903_0": "Tathā thullaccayādīnaṃ, honti thullaccayādayo.",
  "tika-vin10t0:904_0": "287.",
  "tika-vin10t0:905_0": "Patitvā gabbhinī tasmiṃ, sagabbhā ce marissati;",
  "tika-vin10t0:906_0": "Honti pāṇātipātā dve, ekovekekadhaṃsane.",
  "tika-vin10t0:907_0": "288.",
  "tika-vin10t0:908_0": "Anubandhettha corehi, patitvā ce marissati;",
  "tika-vin10t0:909_0": "Opātakhaṇakasseva, hoti pārājikaṃ kira.",
  "tika-vin10t0:910_0": "289.",
  "tika-vin10t0:911_0": "Verino tattha pātetvā, sace mārenti verino;",
  "tika-vin10t0:912_0": "Patitaṃ tattha mārenti, nīharitvā sace bahi.",
  "tika-vin10t0:913_0": "290.",
  "tika-vin10t0:914_0": "Nibbattitvā hi opāte, matā ce opapātikā;",
  "tika-vin10t0:915_0": "Asakkontā ca nikkhantuṃ, sabbattha ca parājayo.",
  "tika-vin10t0:916_0": "291.",
  "tika-vin10t0:917_0": "Yakkhādayo panuddissa, khaṇane dukkhasambhave;",
  "tika-vin10t0:918_0": "Dukkaṭaṃ maraṇe vatthu-vasā thullaccayādayo.",
  "tika-vin10t0:919_0": "292.",
  "tika-vin10t0:920_0": "Manusseyeva uddissa, khate opātake pana;",
  "tika-vin10t0:921_0": "Anāpatti patitvā hi, yakkhādīsu matesupi.",
  "tika-vin10t0:922_0": "293.",
  "tika-vin10t0:923_0": "Tathā yakkhādayo pāṇe, khate uddissa bhikkhunā;",
  "tika-vin10t0:924_0": "Nipatitvā marantesu, manussesupyayaṃ nayo.",
  "tika-vin10t0:925_0": "294.",
  "tika-vin10t0:926_0": "“Pāṇino ettha bajjhitvā, marantū”ti anuddisaṃ;",
  "tika-vin10t0:927_0": "Pāsaṃ oḍḍeti yo tattha, sace bajjhanti pāṇino.",
  "tika-vin10t0:928_0": "295.",
  "tika-vin10t0:929_0": "Hatthato muttamattasmiṃ, tassa pārājikaṃ siyā;",
  "tika-vin10t0:930_0": "Ānantariyavatthusmiṃ, ānantariyameva ca.",
  "tika-vin10t0:931_0": "296.",
  "tika-vin10t0:932_0": "Uddissa hi kate pāse, yaṃ panuddissa oḍḍito;",
  "tika-vin10t0:933_0": "Bandhanesu tadaññesaṃ, anāpatti pakāsitā.",
  "tika-vin10t0:934_0": "297.",
  "tika-vin10t0:935_0": "Mūlena vā mudhā vāpi, dinne pāse parassa hi;",
  "tika-vin10t0:936_0": "Mūlaṭṭhasseva hotīti, kammabaddho niyāmito.",
  "tika-vin10t0:937_0": "298.",
  "tika-vin10t0:938_0": "Yena laddho sace lopi, pāsamuggaḷitampi vā;",
  "tika-vin10t0:939_0": "Thiraṃ vāpi karotevaṃ, ubhinnaṃ kammabandhanaṃ.",
  "tika-vin10t0:940_0": "299.",
  "tika-vin10t0:941_0": "Yo pāsaṃ uggaḷāpetvā, yāti pāpabhayā sace;",
  "tika-vin10t0:942_0": "Taṃ disvā puna aññopi, saṇṭhapeti hi tattha ca.",
  "tika-vin10t0:943_0": "300.",
  "tika-vin10t0:944_0": "Baddhā baddhā maranti ce, mūlaṭṭho na ca muccati;",
  "tika-vin10t0:945_0": "Ṭhapetvā gahitaṭṭhāne, pāsayaṭṭhiṃ vimuccati.",
  "tika-vin10t0:946_0": "301.",
  "tika-vin10t0:947_0": "Gopetvāpi na mokkho hi, pāsayaṭṭhiṃ sayaṃkataṃ;",
  "tika-vin10t0:948_0": "Tamañño puna gaṇhitvā, saṇṭhapeti sace pana.",
  "tika-vin10t0:949_0": "302.",
  "tika-vin10t0:950_0": "Tappaccayā marantesu, mūlaṭṭho na ca muccati;",
  "tika-vin10t0:951_0": "Nāsetvā sabbaso vā taṃ, jhāpetvā vā vimuccati.",
  "tika-vin10t0:952_0": "303.",
  "tika-vin10t0:953_0": "Ropentassa ca sūlaṃ vā, sajjentassa adūhalaṃ;",
  "tika-vin10t0:954_0": "Opātena ca pāsena, sadisova vinicchayo.",
  "tika-vin10t0:955_0": "304.",
  "tika-vin10t0:956_0": "Anāpatti asañcicca, ajānantassa bhikkhuno;",
  "tika-vin10t0:957_0": "Tathāmaraṇacittassa, matepyummattakādino.",
  "tika-vin10t0:958_0": "305.",
  "tika-vin10t0:959_0": "Manussapāṇimhi ca pāṇasaññitā;",
  "tika-vin10t0:960_0": "Sacassa cittaṃ maraṇūpasaṃhitaṃ;",
  "tika-vin10t0:961_0": "Upakkamo tena ca tassa nāso;",
  "tika-vin10t0:962_0": "Pañcettha aṅgāni manussaghāte.",
  "tika-vin10t0:963_0": "Iti vinayavinicchaye tatiyapārājikakathā niṭṭhitā.",
  "tika-vin10t0:964_0": "Catutthapārājikakathā",
  "tika-vin10t0:965_0": "306.",
  "tika-vin10t0:966_0": "Asantamattassitameva katvā;",
  "tika-vin10t0:967_0": "Bhavaṃ adhiṭṭhāya ca vattamānaṃ;",
  "tika-vin10t0:968_0": "Aññāpadesañca vinādhimānaṃ;",
  "tika-vin10t0:969_0": "Jhānādibhedaṃ samudācareyya.",
  "tika-vin10t0:970_0": "307.",
  "tika-vin10t0:971_0": "Kāyena vācāyapi vā tadatthe;",
  "tika-vin10t0:972_0": "Ñāteva viññattipathe abhabbo;",
  "tika-vin10t0:973_0": "Yatheva tālo pana matthakasmiṃ;",
  "tika-vin10t0:974_0": "Chinno abhabbo puna ruḷhibhāve.",
  "tika-vin10t0:975_0": "308.",
  "tika-vin10t0:976_0": "Asantamevattani yo parassa;",
  "tika-vin10t0:977_0": "Dīpeti jhānādimanantaraṃ so;",
  "tika-vin10t0:978_0": "Jānāti ce hoti cuto hi no ce;",
  "tika-vin10t0:979_0": "Jānāti thullaccayamassa hoti.",
  "tika-vin10t0:980_0": "309.",
  "tika-vin10t0:981_0": "“Yo te vihāre vasatīdha bhikkhu;",
  "tika-vin10t0:982_0": "So jhānalābhī”ti ca dīpite ce;",
  "tika-vin10t0:983_0": "Jānāti thullaccayamassa no ce;",
  "tika-vin10t0:984_0": "Jānāti taṃ dukkaṭameva hoti.",
  "tika-vin10t0:985_0": "310.",
  "tika-vin10t0:986_0": "Asantamevattani dhammametaṃ;",
  "tika-vin10t0:987_0": "Atthīti katvā vadatodhimānā;",
  "tika-vin10t0:988_0": "Vutto anāpattinayo panevaṃ;",
  "tika-vin10t0:989_0": "Avattukāmassa tathādikassa.",
  "tika-vin10t0:990_0": "311.",
  "tika-vin10t0:991_0": "Pāpicchatā tassa asantabhāvo;",
  "tika-vin10t0:992_0": "Ārocanañceva manussakassa;",
  "tika-vin10t0:993_0": "Naññāpadesena tadeva ñāṇaṃ;",
  "tika-vin10t0:994_0": "Pañcettha aṅgāni vadanti dhīrā.",
  "tika-vin10t0:995_0": "312.",
  "tika-vin10t0:996_0": "Paṭhame dutiye cante, pariyāyo na vijjati;",
  "tika-vin10t0:997_0": "Dutiye tatiyeyeva, āṇatti na panetare.",
  "tika-vin10t0:998_0": "313.",
  "tika-vin10t0:999_0": "Ādi mekasamuṭṭhānaṃ, duvaṅgaṃ kāyacittato;",
  "tika-vin10t0:1000_0": "Sesā ca tisamuṭṭhānā, tesamaṅgāni satta tu.",
  "tika-vin10t0:1001_0": "314.",
  "tika-vin10t0:1002_0": "Sukhopekkhāyutaṃ ādi, tatiyaṃ dukkhavedanaṃ;",
  "tika-vin10t0:1003_0": "Dutiyañca catutthañca, tivedanamudīritaṃ.",
  "tika-vin10t0:1004_0": "315.",
  "tika-vin10t0:1005_0": "Paṭhamassaṭṭha cittāni, tatiyassa duve pana;",
  "tika-vin10t0:1006_0": "Dutiyassa catutthassa, dasa cittāni labbhare.",
  "tika-vin10t0:1007_0": "316.",
  "tika-vin10t0:1008_0": "Tasmā sacittakaṃ vuttaṃ, sabbametaṃ catubbidhaṃ;",
  "tika-vin10t0:1009_0": "Kriyā saññāvimokkhañca, lokavajjanti dīpitaṃ.",
  "tika-vin10t0:1010_0": "317.",
  "tika-vin10t0:1011_0": "Idamāpattiyaṃyeva, vidhānaṃ pana yujjati;",
  "tika-vin10t0:1012_0": "Tasmā āpattiyaṃyeva, gahetabbaṃ vibhāvinā.",
  "tika-vin10t0:1013_0": "318.",
  "tika-vin10t0:1014_0": "Mudupiṭṭhi ca lambī ca, mukhaggāhī nisīdako;",
  "tika-vin10t0:1015_0": "Pārājikā ime tesaṃ, cattāro anulomikā.",
  "tika-vin10t0:1016_0": "319.",
  "tika-vin10t0:1017_0": "Bhikkhunīnañca cattāri, vibbhantā bhikkhunī sayaṃ;",
  "tika-vin10t0:1018_0": "Tathā ekādasābhabbā, sabbete catuvīsati.",
  "tika-vin10t0:1019_0": "320.",
  "tika-vin10t0:1020_0": "Ime pārājikā vuttā, catuvīsati puggalā;",
  "tika-vin10t0:1021_0": "Abhabbā bhikkhubhāvāya, sīsacchinnova jīvituṃ.",
  "tika-vin10t0:1022_0": "321.",
  "tika-vin10t0:1023_0": "Paṇḍako ca tiracchāno, ubhatobyañjanopi ca;",
  "tika-vin10t0:1024_0": "Tayo vatthuvipannā hi, ahetupaṭisandhikā.",
  "tika-vin10t0:1025_0": "322.",
  "tika-vin10t0:1026_0": "Pañcānantarikā theyya-saṃvāsopi ca dūsako;",
  "tika-vin10t0:1027_0": "Titthipakkantako ceti, kriyānaṭṭhā panaṭṭha te.",
  "tika-vin10t0:1028_0": "323.",
  "tika-vin10t0:1029_0": "Vinicchayo yo pana sārabhūto;",
  "tika-vin10t0:1030_0": "Pārājikānaṃ kathito mayāyaṃ;",
  "tika-vin10t0:1031_0": "Tassānusārena budhena ñātuṃ;",
  "tika-vin10t0:1032_0": "Sakkā hi sesopi asesatova.",
  "tika-vin10t0:1033_0": "324.",
  "tika-vin10t0:1034_0": "Piṭake paṭubhāvakare parame;",
  "tika-vin10t0:1035_0": "Vinaye vividhehi nayehi yute;",
  "tika-vin10t0:1036_0": "Paramatthanayaṃ abhipatthayatā;",
  "tika-vin10t0:1037_0": "Pariyāpuṇitabbamayaṃ satataṃ.",
  "tika-vin10t0:1038_0": "Iti vinayavinicchaye catutthapārājikakathā niṭṭhitā.",
  "tika-vin10t0:1039_0": "Saṅghādisesakathā",
  "tika-vin10t0:1040_0": "325.",
  "tika-vin10t0:1041_0": "Mocetukāmatācittaṃ, vāyāmo sukkamocanaṃ;",
  "tika-vin10t0:1042_0": "Aññatra supinantena, hoti saṅghādisesatā.",
  "tika-vin10t0:1043_0": "326.",
  "tika-vin10t0:1044_0": "Parenupakkamāpetvā, aṅgajātaṃ panattano;",
  "tika-vin10t0:1045_0": "Sukkaṃ yadi vimoceti, garukaṃ tassa niddise.",
  "tika-vin10t0:1046_0": "327.",
  "tika-vin10t0:1047_0": "Sañciccupakkamantassa, aṅgajātaṃ panattano;",
  "tika-vin10t0:1048_0": "Thullaccayaṃ samuddiṭṭhaṃ, sace sukkaṃ na muccati.",
  "tika-vin10t0:1049_0": "328.",
  "tika-vin10t0:1050_0": "Sañciccupakkamantassa, ākāse kampanenapi;",
  "tika-vin10t0:1051_0": "Hoti thullaccayaṃ tassa, yadi sukkaṃ na muccati.",
  "tika-vin10t0:1052_0": "329.",
  "tika-vin10t0:1053_0": "Vatthiṃ kīḷāya pūretvā, passāvetuṃ na vaṭṭati;",
  "tika-vin10t0:1054_0": "Nimittaṃ pana hatthena, kīḷāpentassa dukkaṭaṃ.",
  "tika-vin10t0:1055_0": "330.",
  "tika-vin10t0:1056_0": "Tissannaṃ pana itthīnaṃ, nimittaṃ rattacetasā;",
  "tika-vin10t0:1057_0": "Purato pacchato vāpi, olokentassa dukkaṭaṃ.",
  "tika-vin10t0:1058_0": "331.",
  "tika-vin10t0:1059_0": "Ekenekaṃ payogena, divasampi ca passato;",
  "tika-vin10t0:1060_0": "Nāpattiyā bhave aṅgaṃ, ummīlananimīlanaṃ.",
  "tika-vin10t0:1061_0": "332.",
  "tika-vin10t0:1062_0": "Amocanādhippāyassa, anupakkamatopi ca;",
  "tika-vin10t0:1063_0": "Supinantena muttasmiṃ, anāpatti pakāsitā.",
  "tika-vin10t0:1064_0": "Sukkavisaṭṭhikathā.",
  "tika-vin10t0:1065_0": "333.",
  "tika-vin10t0:1066_0": "Āmasanto manussitthiṃ, kāyasaṃsaggarāgato;",
  "tika-vin10t0:1067_0": "“Manussitthī”ti saññāya, hoti saṅghādisesiko.",
  "tika-vin10t0:1068_0": "334.",
  "tika-vin10t0:1069_0": "Lomenantamaso lomaṃ, phusantassāpi itthiyā;",
  "tika-vin10t0:1070_0": "Kāyasaṃsaggarāgena, hoti āpatti bhikkhuno.",
  "tika-vin10t0:1071_0": "335.",
  "tika-vin10t0:1072_0": "Itthiyā yadi samphuṭṭho, phassaṃ sevanacetano;",
  "tika-vin10t0:1073_0": "Vāyamitvādhivāseti, hoti saṅghādisesatā.",
  "tika-vin10t0:1074_0": "336.",
  "tika-vin10t0:1075_0": "Ekena pana hatthena, gahetvā dutiyena vā;",
  "tika-vin10t0:1076_0": "Tattha tattha phusantassa, ekāvāpatti dīpitā.",
  "tika-vin10t0:1077_0": "337.",
  "tika-vin10t0:1078_0": "Aggahetvā phusantassa, yāva pādañca sīsato;",
  "tika-vin10t0:1079_0": "Kāyā hatthamamocetvā, ekāva divasampi ca.",
  "tika-vin10t0:1080_0": "338.",
  "tika-vin10t0:1081_0": "Aṅgulīnaṃ tu pañcannaṃ, gahaṇe ekato pana;",
  "tika-vin10t0:1082_0": "Ekāyeva siyāpatti, na hi koṭṭhāsato siyā.",
  "tika-vin10t0:1083_0": "339.",
  "tika-vin10t0:1084_0": "Nānitthīnaṃ sace pañca, gaṇhātyaṅguliyo pana;",
  "tika-vin10t0:1085_0": "Ekato pañca saṅghādi-sesā hontissa bhikkhuno.",
  "tika-vin10t0:1086_0": "340.",
  "tika-vin10t0:1087_0": "Itthiyā vimatissāpi, paṇḍakādikasaññino;",
  "tika-vin10t0:1088_0": "Kāyena itthiyā kāya-sambaddhaṃ phusatopi vā.",
  "tika-vin10t0:1089_0": "341.",
  "tika-vin10t0:1090_0": "Paṇḍake yakkhipetīsu, tassa thullaccayaṃ siyā;",
  "tika-vin10t0:1091_0": "Dukkaṭaṃ kāyasaṃsagge, tiracchānagatitthiyā.",
  "tika-vin10t0:1092_0": "342.",
  "tika-vin10t0:1093_0": "Bhikkhuno paṭibaddhena, kāyena pana itthiyā;",
  "tika-vin10t0:1094_0": "Kāyena paṭibaddhañca, phusantassapi dukkaṭaṃ.",
  "tika-vin10t0:1095_0": "343.",
  "tika-vin10t0:1096_0": "Itthīnaṃ itthirūpañca, dārulohamayādikaṃ;",
  "tika-vin10t0:1097_0": "Tāsaṃ vatthamalaṅkāraṃ, āmasantassa dukkaṭaṃ.",
  "tika-vin10t0:1098_0": "344.",
  "tika-vin10t0:1099_0": "Tatthajātaphalaṃ khajjaṃ, muggādiṃ tatthajātakaṃ;",
  "tika-vin10t0:1100_0": "Dhaññāni pana sabbāni, āmasantassa dukkaṭaṃ.",
  "tika-vin10t0:1101_0": "345.",
  "tika-vin10t0:1102_0": "Sabbaṃ dhamanasaṅkhādiṃ, pañcaṅgaturiyampi ca;",
  "tika-vin10t0:1103_0": "Ratanāni ca sabbāni, āmasantassa dukkaṭaṃ.",
  "tika-vin10t0:1104_0": "346.",
  "tika-vin10t0:1105_0": "Sabbamāvudhabhaṇḍañca, jiyā ca dhanudaṇḍako;",
  "tika-vin10t0:1106_0": "Anāmāsamidaṃ sabbaṃ, jālañca saravāraṇaṃ.",
  "tika-vin10t0:1107_0": "347.",
  "tika-vin10t0:1108_0": "Suvaṇṇapaṭibimbādi, cetiyaṃ ārakūṭakaṃ;",
  "tika-vin10t0:1109_0": "Anāmāsanti niddiṭṭhaṃ, kurundaṭṭhakathāya hi.",
  "tika-vin10t0:1110_0": "348.",
  "tika-vin10t0:1111_0": "Sabbaṃ onahituṃ vāpi, onahāpetumeva vā;",
  "tika-vin10t0:1112_0": "Vādāpetuñca vādetuṃ, vāditaṃ na ca vaṭṭati.",
  "tika-vin10t0:1113_0": "349.",
  "tika-vin10t0:1114_0": "“Karissāmupahāra”nti, vuttena pana bhikkhunā;",
  "tika-vin10t0:1115_0": "Pūjā buddhassa kātabbā, vattabbāti ca viññunā.",
  "tika-vin10t0:1116_0": "350.",
  "tika-vin10t0:1117_0": "Sayaṃ phusiyamānassa, itthiyā pana dhuttiyā;",
  "tika-vin10t0:1118_0": "Avāyamitvā kāyena, phassaṃ paṭivijānato.",
  "tika-vin10t0:1119_0": "351.",
  "tika-vin10t0:1120_0": "Anāpatti asañcicca, ajānantassa bhikkhuno;",
  "tika-vin10t0:1121_0": "Mokkhādhippāyino ceva, tathā ummattakādino.",
  "tika-vin10t0:1122_0": "352.",
  "tika-vin10t0:1123_0": "Paṭhamena samānāva, samuṭṭhānādayo pana;",
  "tika-vin10t0:1124_0": "Kāyasaṃsaggarāgassa, tathā sukkavisaṭṭhiyā.",
  "tika-vin10t0:1125_0": "Kāyasaṃsaggakathā.",
  "tika-vin10t0:1126_0": "353.",
  "tika-vin10t0:1127_0": "Duṭṭhullavācassādena, itthiyā itthisaññino;",
  "tika-vin10t0:1128_0": "Dvinnañca pana maggānaṃ, vaṇṇāvaṇṇavasena ca.",
  "tika-vin10t0:1129_0": "354.",
  "tika-vin10t0:1130_0": "Methunayācanādīhi, obhāsantassa bhikkhuno;",
  "tika-vin10t0:1131_0": "Viññuṃ antamaso hattha-muddāyapi garuṃ siyā.",
  "tika-vin10t0:1132_0": "355.",
  "tika-vin10t0:1133_0": "“Sikharaṇīsi, sambhinnā, ubhatobyañjanā”ti ca;",
  "tika-vin10t0:1134_0": "Akkosavacanenāpi, garukaṃ tu suṇantiyā.",
  "tika-vin10t0:1135_0": "356.",
  "tika-vin10t0:1136_0": "Punappunobhāsantassa, ekavācāya vā bahū;",
  "tika-vin10t0:1137_0": "Gaṇanāya ca vācānaṃ, itthīnaṃ garukā siyuṃ.",
  "tika-vin10t0:1138_0": "357.",
  "tika-vin10t0:1139_0": "Sā ce nappaṭijānāti, tassa thullaccayaṃ siyā;",
  "tika-vin10t0:1140_0": "Ādissa bhaṇane cāpi, ubbhajāṇumadhakkhakaṃ.",
  "tika-vin10t0:1141_0": "358.",
  "tika-vin10t0:1142_0": "Ubbhakkhakamadhojāṇu-maṇḍalaṃ pana uddisaṃ;",
  "tika-vin10t0:1143_0": "Vaṇṇādibhaṇane kāya-paṭibaddhe ca dukkaṭaṃ.",
  "tika-vin10t0:1144_0": "359.",
  "tika-vin10t0:1145_0": "Thullaccayaṃ bhave tassa, paṇḍake yakkhipetisu;",
  "tika-vin10t0:1146_0": "Adhakkhakobbhajāṇumhi, dukkaṭaṃ paṇḍakādisu.",
  "tika-vin10t0:1147_0": "360.",
  "tika-vin10t0:1148_0": "Ubbhakkhakamadhojāṇu-maṇḍalepi ayaṃ nayo;",
  "tika-vin10t0:1149_0": "Sabbattha dukkaṭaṃ vuttaṃ, tiracchānagatitthiyā.",
  "tika-vin10t0:1150_0": "361.",
  "tika-vin10t0:1151_0": "Atthadhammapurekkhāraṃ, katvā obhāsatopi ca;",
  "tika-vin10t0:1152_0": "Vadatopi anāpatti, purakkhatvānusāsaniṃ.",
  "tika-vin10t0:1153_0": "362.",
  "tika-vin10t0:1154_0": "Tathā ummattakādīnaṃ, samuṭṭhānādayo nayā;",
  "tika-vin10t0:1155_0": "Adinnādānatulyāva, vedanettha dvidhā matā.",
  "tika-vin10t0:1156_0": "Duṭṭhullavācākathā.",
  "tika-vin10t0:1157_0": "363.",
  "tika-vin10t0:1158_0": "Vaṇṇaṃ panattano kāma-pāricariyāya bhāsato;",
  "tika-vin10t0:1159_0": "Tasmiṃyeva khaṇe sā ce, jānāti garukaṃ siyā.",
  "tika-vin10t0:1160_0": "364.",
  "tika-vin10t0:1161_0": "No ce jānāti sā yakkhi-petidevīsu paṇḍake;",
  "tika-vin10t0:1162_0": "Hoti thullaccayaṃ tassa, sese āpatti dukkaṭaṃ.",
  "tika-vin10t0:1163_0": "365.",
  "tika-vin10t0:1164_0": "Cīvarādīhi aññehi, vatthukāmehi attano;",
  "tika-vin10t0:1165_0": "Natthi doso bhaṇantassa, pāricariyāya vaṇṇanaṃ.",
  "tika-vin10t0:1166_0": "366.",
  "tika-vin10t0:1167_0": "Itthisaññā manussitthī, pāricariyāya rāgitā;",
  "tika-vin10t0:1168_0": "Obhāso tena rāgena, khaṇe tasmiṃ vijānanaṃ.",
  "tika-vin10t0:1169_0": "367.",
  "tika-vin10t0:1170_0": "Pañcaṅgāni imānettha, veditabbāni viññunā;",
  "tika-vin10t0:1171_0": "Samuṭṭhānādayopyassa, anantarasamā matā.",
  "tika-vin10t0:1172_0": "Attakāmapāricariyakathā.",
  "tika-vin10t0:1173_0": "368.",
  "tika-vin10t0:1174_0": "Paṭiggaṇhāti sandesaṃ, purisassitthiyāpi vā;",
  "tika-vin10t0:1175_0": "Vīmaṃsati garu hoti, paccāharati ce pana.",
  "tika-vin10t0:1176_0": "369.",
  "tika-vin10t0:1177_0": "“Yassā hi santikaṃ gantvā, ārocehī”ti pesito;",
  "tika-vin10t0:1178_0": "Tamadisvā tadaññassa, avassārocakassa so.",
  "tika-vin10t0:1179_0": "370.",
  "tika-vin10t0:1180_0": "“Ārocehī”ti vatvā taṃ, paccāharati ce pana;",
  "tika-vin10t0:1181_0": "Bhikkhu saṅghādisesamhā, sañcarittā na muccati.",
  "tika-vin10t0:1182_0": "371.",
  "tika-vin10t0:1183_0": "“Mātarā rakkhitaṃ itthiṃ, gaccha brūhī”ti pesito;",
  "tika-vin10t0:1184_0": "Piturakkhitamaññaṃ vā, visaṅketova bhāsato.",
  "tika-vin10t0:1185_0": "372.",
  "tika-vin10t0:1186_0": "Paṭiggaṇhanatādīhi, tīhi aṅgehi saṃyute;",
  "tika-vin10t0:1187_0": "Sañcaritte samāpanne, garukāpattimādise.",
  "tika-vin10t0:1188_0": "373.",
  "tika-vin10t0:1189_0": "Dvīhi thullaccayaṃ vuttaṃ, paṇḍakādīsu tīhipi;",
  "tika-vin10t0:1190_0": "Ekeneva ca sabbattha, hoti āpatti dukkaṭaṃ.",
  "tika-vin10t0:1191_0": "374.",
  "tika-vin10t0:1192_0": "Cetiyassa ca saṅghassa, gilānassa ca bhikkhuno;",
  "tika-vin10t0:1193_0": "Gacchato pana kiccena, anāpatti pakāsitā.",
  "tika-vin10t0:1194_0": "375.",
  "tika-vin10t0:1195_0": "Manussattaṃ tathā tassā, nanālaṃvacanīyatā;",
  "tika-vin10t0:1196_0": "Paṭiggaṇhanatādīnaṃ, vasā pañcaṅgikaṃ mataṃ.",
  "tika-vin10t0:1197_0": "376.",
  "tika-vin10t0:1198_0": "Idañhi chasamuṭṭhānaṃ, acittakamudīritaṃ;",
  "tika-vin10t0:1199_0": "Alaṃvacanīyattaṃ vā, paṇṇattiṃ vā ajānato.",
  "tika-vin10t0:1200_0": "377.",
  "tika-vin10t0:1201_0": "Gahetvā sāsanaṃ kāya-vikārenūpagamma taṃ;",
  "tika-vin10t0:1202_0": "Vīmaṃsitvā harantassa, garukaṃ kāyato siyā.",
  "tika-vin10t0:1203_0": "378.",
  "tika-vin10t0:1204_0": "Sutvā yathānisinnova, vacanaṃ itthiyā puna;",
  "tika-vin10t0:1205_0": "Taṃ tatthevāgatasseva, ārocentassa vācato.",
  "tika-vin10t0:1206_0": "379.",
  "tika-vin10t0:1207_0": "Ajānantassa paṇṇattiṃ, kāyavācāhi taṃ vidhiṃ;",
  "tika-vin10t0:1208_0": "Karoto harato vāpi, garukaṃ kāyavācato.",
  "tika-vin10t0:1209_0": "380.",
  "tika-vin10t0:1210_0": "Jānitvāpi karontassa, garukāpattiyo tathā;",
  "tika-vin10t0:1211_0": "Sacittakehi tīheva, samuṭṭhānehi jāyare.",
  "tika-vin10t0:1212_0": "Sañcarittakathā.",
  "tika-vin10t0:1213_0": "381.",
  "tika-vin10t0:1214_0": "Sayaṃyācitakeheva, kuṭikaṃ appamāṇikaṃ;",
  "tika-vin10t0:1215_0": "Attuddesaṃ karontassa, tathādesitavatthukaṃ.",
  "tika-vin10t0:1216_0": "382.",
  "tika-vin10t0:1217_0": "Honti saṅghādisesā dve, sārambhādīsu dukkaṭaṃ;",
  "tika-vin10t0:1218_0": "Sace ekavipannā sā, garukaṃ ekakaṃ siyā.",
  "tika-vin10t0:1219_0": "383.",
  "tika-vin10t0:1220_0": "Purisaṃ yācituṃ kamma-sahāyatthāya vaṭṭati;",
  "tika-vin10t0:1221_0": "Mūlacchejjavaseneva, yācamānassa dukkaṭaṃ.",
  "tika-vin10t0:1222_0": "384.",
  "tika-vin10t0:1223_0": "Avajjaṃ hatthakammampi, yācituṃ pana vaṭṭati;",
  "tika-vin10t0:1224_0": "Hatthakammampi nāmetaṃ, kiñci vatthu na hoti hi.",
  "tika-vin10t0:1225_0": "385.",
  "tika-vin10t0:1226_0": "Goṇamāyācamānassa, ṭhapetvā ñātakādike;",
  "tika-vin10t0:1227_0": "Dukkaṭaṃ tassa niddiṭṭhaṃ, mūlacchejjena tesupi.",
  "tika-vin10t0:1228_0": "386.",
  "tika-vin10t0:1229_0": "“Goṇaṃ demā”ti vuttepi, gahetuṃ na ca vaṭṭati;",
  "tika-vin10t0:1230_0": "Sakaṭaṃ dārubhaṇḍattā, gahetuṃ pana vaṭṭati.",
  "tika-vin10t0:1231_0": "387.",
  "tika-vin10t0:1232_0": "Vāsipharasukuddāla-kuṭhārādīsvayaṃ nayo;",
  "tika-vin10t0:1233_0": "Anajjhāvutthakaṃ sabbaṃ, harāpetumpi vaṭṭati.",
  "tika-vin10t0:1234_0": "388.",
  "tika-vin10t0:1235_0": "Valliādimhi sabbasmiṃ, garubhaṇḍappahonake;",
  "tika-vin10t0:1236_0": "Paresaṃ santakeyeva, hoti āpatti dukkaṭaṃ.",
  "tika-vin10t0:1237_0": "389.",
  "tika-vin10t0:1238_0": "Paccayesu hi tīsveva, viññatti na ca vaṭṭati;",
  "tika-vin10t0:1239_0": "Tatiye parikathobhāsa-nimittāni ca labbhare.",
  "tika-vin10t0:1240_0": "390.",
  "tika-vin10t0:1241_0": "“Adesite ca vatthusmiṃ, pamāṇenādhikaṃ kuṭiṃ;",
  "tika-vin10t0:1242_0": "Karissāmī”ti cintetvā, araññaṃ gacchatopi ca.",
  "tika-vin10t0:1243_0": "391.",
  "tika-vin10t0:1244_0": "Pharasuṃ vāpi vāsiṃ vā, nisentassāpi dukkaṭaṃ;",
  "tika-vin10t0:1245_0": "Chindato dukkaṭaṃ rukkhaṃ, tassa pācittiyā saha.",
  "tika-vin10t0:1246_0": "392.",
  "tika-vin10t0:1247_0": "Evaṃ pubbapayogasmiṃ, kuṭikārakabhikkhuno;",
  "tika-vin10t0:1248_0": "Yathāpayogamāpattiṃ, vinayaññū viniddise.",
  "tika-vin10t0:1249_0": "393.",
  "tika-vin10t0:1250_0": "Yā pana dvīhi piṇḍehi, niṭṭhānaṃ tu gamissati;",
  "tika-vin10t0:1251_0": "Hoti thullaccayaṃ tesu, paṭhame dutiye garu.",
  "tika-vin10t0:1252_0": "394.",
  "tika-vin10t0:1253_0": "Anāpatti sacaññassa, deti vippakataṃ kuṭiṃ;",
  "tika-vin10t0:1254_0": "Tathā bhūmiṃ samaṃ katvā, bhindatopi ca taṃ kuṭiṃ.",
  "tika-vin10t0:1255_0": "395.",
  "tika-vin10t0:1256_0": "Guhaṃ leṇaṃ karontassa, tiṇapaṇṇacchadampi vā;",
  "tika-vin10t0:1257_0": "Vāsāgāraṃ ṭhapetvāna, aññassatthāya vā tathā.",
  "tika-vin10t0:1258_0": "396.",
  "tika-vin10t0:1259_0": "Desāpetvāva bhikkhūhi, vatthuṃ pana ca bhikkhuno;",
  "tika-vin10t0:1260_0": "Kriyatova samuṭṭhāti, karoto appamāṇikaṃ.",
  "tika-vin10t0:1261_0": "397.",
  "tika-vin10t0:1262_0": "Adesetvā karontassa, taṃ kriyākriyato siyā;",
  "tika-vin10t0:1263_0": "Samuṭṭhānādayo sesā, sañcarittasamā matā.",
  "tika-vin10t0:1264_0": "Kuṭikārasikkhāpadakathā.",
  "tika-vin10t0:1265_0": "398.",
  "tika-vin10t0:1266_0": "Adesetvā sace vatthuṃ, yo kareyya mahallakaṃ;",
  "tika-vin10t0:1267_0": "Vihāraṃ attavāsatthaṃ, garukaṃ tassa niddise.",
  "tika-vin10t0:1268_0": "399.",
  "tika-vin10t0:1269_0": "Pamāṇātikkamenāpi, doso natthi mahallake;",
  "tika-vin10t0:1270_0": "Tasmā kriyasamuṭṭhānā-bhāvaṃ samupalakkhaye.",
  "tika-vin10t0:1271_0": "400.",
  "tika-vin10t0:1272_0": "Pamāṇaniyamābhāvā, ekasaṅghādisesatā;",
  "tika-vin10t0:1273_0": "Samuṭṭhānādikaṃ sesaṃ, anantarasamaṃ mataṃ.",
  "tika-vin10t0:1274_0": "Mahallakakathā.",
  "tika-vin10t0:1275_0": "401.",
  "tika-vin10t0:1276_0": "Pārājikāni vuttāni, catuvīsati satthunā;",
  "tika-vin10t0:1277_0": "Bhikkhuno anurūpāni, tesu ekūnavīsati.",
  "tika-vin10t0:1278_0": "402.",
  "tika-vin10t0:1279_0": "Amūlakena codeti, hutvā cāvanacetano;",
  "tika-vin10t0:1280_0": "Suddhaṃ vā yadi vāsuddhaṃ, tesu aññatarena yo.",
  "tika-vin10t0:1281_0": "403.",
  "tika-vin10t0:1282_0": "Garukaṃ tassa āpattiṃ, katokāsamhi niddise;",
  "tika-vin10t0:1283_0": "Tatheva akatokāse, dukkaṭāpattiyā saha.",
  "tika-vin10t0:1284_0": "404.",
  "tika-vin10t0:1285_0": "“Koṇṭhosi ca nigaṇṭhosi;",
  "tika-vin10t0:1286_0": "Sāmaṇerosi tāpaso;",
  "tika-vin10t0:1287_0": "Gahaṭṭhosi tathā jeṭṭha-;",
  "tika-vin10t0:1288_0": "Bbatikosi upāsako.",
  "tika-vin10t0:1289_0": "405.",
  "tika-vin10t0:1290_0": "Dussīlo pāpadhammosi, antopūti avassuto”;",
  "tika-vin10t0:1291_0": "Iccevampi vadantassa, garukaṃ tassa niddise.",
  "tika-vin10t0:1292_0": "406.",
  "tika-vin10t0:1293_0": "Sammukhā hatthamuddāya, codentassapi taṅkhaṇe;",
  "tika-vin10t0:1294_0": "Taṃ ce paro vijānāti, hoti āpatti bhikkhuno.",
  "tika-vin10t0:1295_0": "407.",
  "tika-vin10t0:1296_0": "Garukaṃ sammukhe ṭhatvā, codāpentassa kenaci;",
  "tika-vin10t0:1297_0": "Tassa vācāya vācāya, codāpentassa niddise.",
  "tika-vin10t0:1298_0": "408.",
  "tika-vin10t0:1299_0": "Atha sopi “mayā diṭṭhaṃ, sutaṃ vā”ti ca bhāsati;",
  "tika-vin10t0:1300_0": "Tesaṃ dvinnampi saṅghādi-seso hoti na saṃsayo.",
  "tika-vin10t0:1301_0": "409.",
  "tika-vin10t0:1302_0": "Dūtaṃ vā pana pesetvā, paṇṇaṃ vā pana sāsanaṃ;",
  "tika-vin10t0:1303_0": "Codāpentassa āpatti, na hotīti pakāsitā.",
  "tika-vin10t0:1304_0": "410.",
  "tika-vin10t0:1305_0": "Tathā saṅghādisesehi, vutte cāvanasaññino;",
  "tika-vin10t0:1306_0": "Hoti pācittiyāpatti, sesāpattīhi dukkaṭaṃ.",
  "tika-vin10t0:1307_0": "411.",
  "tika-vin10t0:1308_0": "Akkosanādhippāyassa, akatokāsamattanā;",
  "tika-vin10t0:1309_0": "Saha pācittiyenassa, vadantassa ca dukkaṭaṃ.",
  "tika-vin10t0:1310_0": "412.",
  "tika-vin10t0:1311_0": "Asammukhā vadantassa, āpattīhipi sattahi;",
  "tika-vin10t0:1312_0": "Tathā kammaṃ karontassa, hoti āpatti dukkaṭaṃ.",
  "tika-vin10t0:1313_0": "413.",
  "tika-vin10t0:1314_0": "Na dosummattakādīnaṃ, hoti pañcaṅgasaṃyutaṃ;",
  "tika-vin10t0:1315_0": "Upasampannatā tasmiṃ, puggale suddhasaññitā.",
  "tika-vin10t0:1316_0": "414.",
  "tika-vin10t0:1317_0": "Pārājikena codeti, yena tassa amūlatā;",
  "tika-vin10t0:1318_0": "Sammukhā codanā ceva, tassa cāvanasaññino.",
  "tika-vin10t0:1319_0": "415.",
  "tika-vin10t0:1320_0": "Taṅkhaṇe jānanañceva, pañcaṅgāni bhavanti hi;",
  "tika-vin10t0:1321_0": "Idaṃ tu tisamuṭṭhānaṃ, sacittaṃ dukkhavedanaṃ.",
  "tika-vin10t0:1322_0": "Duṭṭhadosakathā.",
  "tika-vin10t0:1323_0": "416.",
  "tika-vin10t0:1324_0": "Lesamattamupādāya, bhikkhumantimavatthunā;",
  "tika-vin10t0:1325_0": "Codeyya garukāpatti, sace cāvanacetano.",
  "tika-vin10t0:1326_0": "417.",
  "tika-vin10t0:1327_0": "Codeti vā tathāsaññī, codāpeti parena vā;",
  "tika-vin10t0:1328_0": "Anāpatti siyā seso, anantarasamo mato.",
  "tika-vin10t0:1329_0": "Dutiyaduṭṭhadosakathā.",
  "tika-vin10t0:1330_0": "418.",
  "tika-vin10t0:1331_0": "Samaggassa ca saṅghassa, bhedatthaṃ vāyameyya yo;",
  "tika-vin10t0:1332_0": "Bhedahetuṃ gahetvā vā, tiṭṭheyya paridīpayaṃ.",
  "tika-vin10t0:1333_0": "419.",
  "tika-vin10t0:1334_0": "So hi bhikkhūhi vattabbo, “bhedatthaṃ mā parakkama”;",
  "tika-vin10t0:1335_0": "Iti “saṅghassa mā tiṭṭha, gahetvā bhedakāraṇaṃ”.",
  "tika-vin10t0:1336_0": "420.",
  "tika-vin10t0:1337_0": "Vuccamāno hi teheva, nissajjeyya na ceva yaṃ;",
  "tika-vin10t0:1338_0": "Samanubhāsitabbo taṃ, accajaṃ garukaṃ phuse.",
  "tika-vin10t0:1339_0": "421.",
  "tika-vin10t0:1340_0": "Parakkamantaṃ saṅghassa, bhikkhuṃ bhedāya bhikkhuno;",
  "tika-vin10t0:1341_0": "Disvā sutvā hi ñatvā vā, avadantassa dukkaṭaṃ.",
  "tika-vin10t0:1342_0": "422.",
  "tika-vin10t0:1343_0": "Gantvā ca pana vattabbo, addhayojanatādikaṃ;",
  "tika-vin10t0:1344_0": "Dūrampi pana gantabbaṃ, sace sakkoti tāvade.",
  "tika-vin10t0:1345_0": "423.",
  "tika-vin10t0:1346_0": "Tikkhattuṃ pana vuttassa, apariccajatopi taṃ;",
  "tika-vin10t0:1347_0": "Dūtaṃ vā pana paṇṇaṃ vā, pesatopi ca dukkaṭaṃ.",
  "tika-vin10t0:1348_0": "424.",
  "tika-vin10t0:1349_0": "Ñattiyā pariyosāne, dukkaṭaṃ paridīpitaṃ;",
  "tika-vin10t0:1350_0": "Kammavācāhi ca dvīhi, hoti thullaccayaṃ dvayaṃ.",
  "tika-vin10t0:1351_0": "425.",
  "tika-vin10t0:1352_0": "Yya-kāre pana sampatte, garukeyeva tiṭṭhati;",
  "tika-vin10t0:1353_0": "Passambhanti hi tissopi, bhikkhuno dukkaṭādayo.",
  "tika-vin10t0:1354_0": "426.",
  "tika-vin10t0:1355_0": "Akate pana kammasmiṃ, apariccajatopi ca;",
  "tika-vin10t0:1356_0": "Tassa saṅghādisesena, anāpatti pakāsitā.",
  "tika-vin10t0:1357_0": "427.",
  "tika-vin10t0:1358_0": "Ñattito pana pubbe vā, pacchā vā taṅkhaṇepi vā;",
  "tika-vin10t0:1359_0": "Asampatte yya-kārasmiṃ, paṭinissajjatopi ca.",
  "tika-vin10t0:1360_0": "428.",
  "tika-vin10t0:1361_0": "Paṭinissajjato vāpi, taṃ vā samanubhāsato;",
  "tika-vin10t0:1362_0": "Tathevummattakādīnaṃ, anāpatti pakāsitā.",
  "tika-vin10t0:1363_0": "429.",
  "tika-vin10t0:1364_0": "Yañhi bhikkhumanuddissa, macchamaṃsaṃ kataṃ bhave;",
  "tika-vin10t0:1365_0": "Yasmiñca nibbematiko, taṃ sabbaṃ tassa vaṭṭati.",
  "tika-vin10t0:1366_0": "430.",
  "tika-vin10t0:1367_0": "Samuddissa kataṃ ñatvā, bhuñjantasseva dukkaṭaṃ;",
  "tika-vin10t0:1368_0": "Tathā akappiyaṃ maṃsaṃ, ajānitvāpi khādato.",
  "tika-vin10t0:1369_0": "431.",
  "tika-vin10t0:1370_0": "Hatthussacchamanussānaṃ, ahikukkuradīpinaṃ;",
  "tika-vin10t0:1371_0": "Sīhabyagghataracchānaṃ, maṃsaṃ hoti akappiyaṃ.",
  "tika-vin10t0:1372_0": "432.",
  "tika-vin10t0:1373_0": "Thullaccayaṃ manussānaṃ, maṃse sesesu dukkaṭaṃ;",
  "tika-vin10t0:1374_0": "Sacittakaṃ samuddissa-kataṃ sesamacittakaṃ.",
  "tika-vin10t0:1375_0": "433.",
  "tika-vin10t0:1376_0": "Pucchitvāyeva maṃsānaṃ, bhikkhūnaṃ gahaṇaṃ pana;",
  "tika-vin10t0:1377_0": "Etaṃ vattanti vattaṭṭhā, vadanti vinayaññuno.",
  "tika-vin10t0:1378_0": "434.",
  "tika-vin10t0:1379_0": "Idamekasamuṭṭhānaṃ, vuttaṃ samanubhāsanaṃ;",
  "tika-vin10t0:1380_0": "Kāyakammaṃ vacīkammaṃ, akriyaṃ dukkhavedanaṃ.",
  "tika-vin10t0:1381_0": "Saṅghabhedakathā.",
  "tika-vin10t0:1382_0": "435.",
  "tika-vin10t0:1383_0": "Dutiye saṅghabhedasmiṃ, vattabbaṃ natthi kiñcipi;",
  "tika-vin10t0:1384_0": "Samuṭṭhānādayopissa, paṭhamena samā matā.",
  "tika-vin10t0:1385_0": "Dutiyasaṅghabhedakathā.",
  "tika-vin10t0:1386_0": "436.",
  "tika-vin10t0:1387_0": "Uddesapariyāpanne, bhikkhu dubbacajātiko;",
  "tika-vin10t0:1388_0": "Avacanīyamattānaṃ, karoti garukaṃ siyā.",
  "tika-vin10t0:1389_0": "437.",
  "tika-vin10t0:1390_0": "Dubbacepi panetasmiṃ, saṅghabhedakavaṇṇane;",
  "tika-vin10t0:1391_0": "Sabbo vuttanayeneva, veditabbo vinicchayo.",
  "tika-vin10t0:1392_0": "Dubbacakathā.",
  "tika-vin10t0:1393_0": "438.",
  "tika-vin10t0:1394_0": "Yo chandagāmitādīhi, pāpento kuladūsako.",
  "tika-vin10t0:1395_0": "Kamme kariyamāne taṃ, accajaṃ garukaṃ phuse.",
  "tika-vin10t0:1396_0": "439.",
  "tika-vin10t0:1397_0": "Cuṇṇaṃ paṇṇaṃ phalaṃ pupphaṃ, veḷuṃ kaṭṭhañca mattikaṃ;",
  "tika-vin10t0:1398_0": "Kulasaṅgahaṇatthāya, attano vā parassa vā.",
  "tika-vin10t0:1399_0": "440.",
  "tika-vin10t0:1400_0": "Santakaṃ dadato hoti, kuladūsanadukkaṭaṃ;",
  "tika-vin10t0:1401_0": "Bhaṇḍagghena ca kātabbo, theyyā saṅghaññasantake.",
  "tika-vin10t0:1402_0": "441.",
  "tika-vin10t0:1403_0": "Saṅghikaṃ garubhaṇḍaṃ vā, senāsananiyāmitaṃ;",
  "tika-vin10t0:1404_0": "Yopissaravatāyeva, dento thullaccayaṃ phuse.",
  "tika-vin10t0:1405_0": "442.",
  "tika-vin10t0:1406_0": "Haritvā vā harāpetvā, pakkositvāgatassa vā;",
  "tika-vin10t0:1407_0": "Kulasaṅgahaṇatthāya, pupphaṃ dentassa dukkaṭaṃ.",
  "tika-vin10t0:1408_0": "443.",
  "tika-vin10t0:1409_0": "Haritvā vā harāpetvā, pitūnaṃ pana vaṭṭati;",
  "tika-vin10t0:1410_0": "Dātuṃ pupphaṃ panaññassa, āgatasseva ñātino.",
  "tika-vin10t0:1411_0": "444.",
  "tika-vin10t0:1412_0": "Tañca kho vatthupūjatthaṃ, dātabbaṃ na panaññathā;",
  "tika-vin10t0:1413_0": "Sivādipūjanatthaṃ vā, maṇḍanatthaṃ na vaṭṭati.",
  "tika-vin10t0:1414_0": "445.",
  "tika-vin10t0:1415_0": "Phalādīsupi sesesu, bhikkhunā vinayaññunā;",
  "tika-vin10t0:1416_0": "Pupphe vuttanayeneva, veditabbo vinicchayo.",
  "tika-vin10t0:1417_0": "446.",
  "tika-vin10t0:1418_0": "Pupphādibhājane koci, āgacchati sace pana;",
  "tika-vin10t0:1419_0": "Sammatenassa dātabbaṃ, ñāpetvā itarena tu.",
  "tika-vin10t0:1420_0": "447.",
  "tika-vin10t0:1421_0": "Upaḍḍhabhāgaṃ dātabbaṃ, iti vuttaṃ kurundiyaṃ;",
  "tika-vin10t0:1422_0": "“Thokaṃ thoka”nti niddiṭṭhaṃ, mahāpaccariyaṃ pana.",
  "tika-vin10t0:1423_0": "448.",
  "tika-vin10t0:1424_0": "Gilānānaṃ manussānaṃ, dātabbaṃ tu sakaṃ phalaṃ;",
  "tika-vin10t0:1425_0": "Paribbayavihīnassa, sampattissariyassapi.",
  "tika-vin10t0:1426_0": "449.",
  "tika-vin10t0:1427_0": "Saṅghārāme yathā yatra, saṅghena katikā katā;",
  "tika-vin10t0:1428_0": "Phalarukkhaparicchedaṃ, katvā tatrāgatassapi.",
  "tika-vin10t0:1429_0": "450.",
  "tika-vin10t0:1430_0": "Phalaṃ yathāparicchedaṃ, dadato pana vaṭṭati;",
  "tika-vin10t0:1431_0": "“Dassetabbāpi vā rukkhā”, “ito gaṇha phala”nti ca.",
  "tika-vin10t0:1432_0": "451.",
  "tika-vin10t0:1433_0": "Sayaṃ khaṇitvā pathaviṃ, mālāgacchādiropane;",
  "tika-vin10t0:1434_0": "Hoti pācittiyenassa, dukkaṭaṃ kuladūsane.",
  "tika-vin10t0:1435_0": "452.",
  "tika-vin10t0:1436_0": "Akappiyena vākyena, tathā ropāpanepi ca;",
  "tika-vin10t0:1437_0": "Sabbattha dukkaṭaṃ vuttaṃ, bhikkhuno kuladūsane.",
  "tika-vin10t0:1438_0": "453.",
  "tika-vin10t0:1439_0": "Ropane dukkaṭaṃyeva, hoti kappiyabhūmiyaṃ;",
  "tika-vin10t0:1440_0": "Tathā ropāpane vuttaṃ, ubhayattha ca bhikkhuno.",
  "tika-vin10t0:1441_0": "454.",
  "tika-vin10t0:1442_0": "Sakiṃ āṇattiyā tassa, bahūnaṃ ropane pana;",
  "tika-vin10t0:1443_0": "Sadukkaṭā tu pācitti, suddhaṃ vā dukkaṭaṃ siyā.",
  "tika-vin10t0:1444_0": "455.",
  "tika-vin10t0:1445_0": "Kappiyeneva vākyena, ubhayattha ca bhūmiyā;",
  "tika-vin10t0:1446_0": "Ropane paribhogatthaṃ, na doso koci vijjati.",
  "tika-vin10t0:1447_0": "456.",
  "tika-vin10t0:1448_0": "Kappiyabhūmi ce hoti, sayaṃ ropetumeva ca;",
  "tika-vin10t0:1449_0": "Vaṭṭatīti ca niddiṭṭhaṃ, mahāpaccariyaṃ pana.",
  "tika-vin10t0:1450_0": "457.",
  "tika-vin10t0:1451_0": "Ārāmādīnamatthāya, sayaṃ saṃropitassa vā;",
  "tika-vin10t0:1452_0": "Vaṭṭateva ca bhikkhūnaṃ, taṃ phalaṃ paribhuñjituṃ.",
  "tika-vin10t0:1453_0": "458.",
  "tika-vin10t0:1454_0": "Siñcane pana sabbattha, sayaṃ siñcāpanepi ca;",
  "tika-vin10t0:1455_0": "Akappiyodakeneva, hoti pācitti bhikkhuno.",
  "tika-vin10t0:1456_0": "459.",
  "tika-vin10t0:1457_0": "Kulasaṅgahaṇatthañca, paribhogatthameva vā;",
  "tika-vin10t0:1458_0": "Saddhiṃ pācittiyenassa, siñcato hoti dukkaṭaṃ.",
  "tika-vin10t0:1459_0": "460.",
  "tika-vin10t0:1460_0": "Tesaṃyeva panatthāya, dvinnaṃ kappiyavārinā;",
  "tika-vin10t0:1461_0": "Siñcane dukkaṭaṃ vuttaṃ, tathā siñcāpanepi ca.",
  "tika-vin10t0:1462_0": "461.",
  "tika-vin10t0:1463_0": "Kulasaṅgahaṇatthāya, pupphānaṃ ocināpane;",
  "tika-vin10t0:1464_0": "Sayamocinane cāpi, sapācittiyadukkaṭaṃ.",
  "tika-vin10t0:1465_0": "462.",
  "tika-vin10t0:1466_0": "Pupphānaṃ gaṇanāyassa, pupphamocinato pana;",
  "tika-vin10t0:1467_0": "Hoti pācittiyāpatti, kulatthaṃ ce sadukkaṭā.",
  "tika-vin10t0:1468_0": "463.",
  "tika-vin10t0:1469_0": "Ganthimaṃ gopphimaṃ nāma, vedhimaṃ veṭhimampi ca;",
  "tika-vin10t0:1470_0": "Pūrimaṃ vāyimaṃ ceti, chabbidho pupphasaṅgaho.",
  "tika-vin10t0:1471_0": "464.",
  "tika-vin10t0:1472_0": "Tattha daṇḍena daṇḍaṃ vā, vaṇṭenapi ca vaṇṭakaṃ;",
  "tika-vin10t0:1473_0": "Ganthitvā karaṇaṃ sabbaṃ, “ganthima”nti pavuccati.",
  "tika-vin10t0:1474_0": "465.",
  "tika-vin10t0:1475_0": "Gopphimaṃ nāma gopphetvā, suttādīhi karīyati;",
  "tika-vin10t0:1476_0": "Ekatovaṇṭikā mālā, ubhatovaṇṭikā ca taṃ.",
  "tika-vin10t0:1477_0": "466.",
  "tika-vin10t0:1478_0": "Vedhimaṃ nāma vijjhitvā, bundesu makulādikaṃ;",
  "tika-vin10t0:1479_0": "Āvutā sūciādīhi, mālāvikati vuccati.",
  "tika-vin10t0:1480_0": "467.",
  "tika-vin10t0:1481_0": "Veṭhimaṃ nāma veṭhetvā, kataṃ mālāguṇehi vā;",
  "tika-vin10t0:1482_0": "Vākādīhi ca baddhaṃ vā, “veṭhima”nti pavuccati.",
  "tika-vin10t0:1483_0": "468.",
  "tika-vin10t0:1484_0": "Pūrimaṃ pana daṭṭhabbaṃ, pupphamālāhi pūraṇe;",
  "tika-vin10t0:1485_0": "Bodhiṃ pupphapaṭādīnaṃ, parikkhepesu labbhati.",
  "tika-vin10t0:1486_0": "469.",
  "tika-vin10t0:1487_0": "Vāyimaṃ nāma daṭṭhabbaṃ, puppharūpapaṭādisu;",
  "tika-vin10t0:1488_0": "Pupphamālāguṇeheva, vāyitvā karaṇe pana.",
  "tika-vin10t0:1489_0": "470.",
  "tika-vin10t0:1490_0": "Sabbametaṃ sayaṃ kātuṃ, kārāpetuṃ parehi vā;",
  "tika-vin10t0:1491_0": "Bhikkhūnaṃ bhikkhunīnañca, buddhassapi na vaṭṭati.",
  "tika-vin10t0:1492_0": "471.",
  "tika-vin10t0:1493_0": "Tathā kalambakaṃ kātuṃ, aḍḍhacandakameva vā;",
  "tika-vin10t0:1494_0": "Aññehi pūritaṃ puppha-paṭaṃ vā vāyitumpi ca.",
  "tika-vin10t0:1495_0": "472.",
  "tika-vin10t0:1496_0": "Piṭṭhakācamayaṃ dāmaṃ, geṇḍupupphamayampi ca;",
  "tika-vin10t0:1497_0": "Kharapattamayaṃ mālaṃ, sabbaṃ kātuṃ na vaṭṭati.",
  "tika-vin10t0:1498_0": "473.",
  "tika-vin10t0:1499_0": "Kaṇikārādipupphāni, vitāne baddhakaṇṭake;",
  "tika-vin10t0:1500_0": "Hīrādīhi paṭākatthaṃ, vijjhantassapi dukkaṭaṃ.",
  "tika-vin10t0:1501_0": "474.",
  "tika-vin10t0:1502_0": "Kaṇṭakādīhi bhikkhussa, ekapupphampi vijjhituṃ;",
  "tika-vin10t0:1503_0": "Pupphesuyeva vā pupphaṃ, pavesetuṃ na vaṭṭati.",
  "tika-vin10t0:1504_0": "475.",
  "tika-vin10t0:1505_0": "Asokapiṇḍiādīnaṃ, antare dhammarajjuyā;",
  "tika-vin10t0:1506_0": "Pavesentassa pupphāni, na doso koci vijjati.",
  "tika-vin10t0:1507_0": "476.",
  "tika-vin10t0:1508_0": "Ṭhapitesu pavesetvā, kadalicchattabhittisu;",
  "tika-vin10t0:1509_0": "Kaṇṭakesupi pupphāni, vijjhantassapi dukkaṭaṃ.",
  "tika-vin10t0:1510_0": "477.",
  "tika-vin10t0:1511_0": "Kappiyaṃ pana vattabbaṃ, vacanaṃ vatthupūjane;",
  "tika-vin10t0:1512_0": "Nimittobhāsapariyā, vaṭṭantīti pakāsitā.",
  "tika-vin10t0:1513_0": "478.",
  "tika-vin10t0:1514_0": "Na kevalamakattabbaṃ, kuladūsanameva ca;",
  "tika-vin10t0:1515_0": "Atha kho vejjakammādi, na kattabbaṃ kudācanaṃ.",
  "tika-vin10t0:1516_0": "479.",
  "tika-vin10t0:1517_0": "Kātabbaṃ pana bhesajjaṃ, pañcannaṃ sahadhamminaṃ;",
  "tika-vin10t0:1518_0": "Katvāpyakataviññattiṃ, kā kathā attano dhane.",
  "tika-vin10t0:1519_0": "480.",
  "tika-vin10t0:1520_0": "Tathā mātāpitūnampi, tadupaṭṭhākajantuno;",
  "tika-vin10t0:1521_0": "Bhaṇḍukassattano ceva, veyyāvaccakarassapi.",
  "tika-vin10t0:1522_0": "481.",
  "tika-vin10t0:1523_0": "Jeṭṭhabhātā kaniṭṭho ca, tathā bhaginiyo duve;",
  "tika-vin10t0:1524_0": "Cūḷamātā cūḷapitā, mahāmātā mahāpitā.",
  "tika-vin10t0:1525_0": "482.",
  "tika-vin10t0:1526_0": "Pitucchā mātulo cāti, dasime ñātayo matā;",
  "tika-vin10t0:1527_0": "Imesampi dasannañca, kātuṃ vaṭṭati bhikkhuno.",
  "tika-vin10t0:1528_0": "483.",
  "tika-vin10t0:1529_0": "Sace bhesajjametesaṃ, nappahoti na hoti vā;",
  "tika-vin10t0:1530_0": "Yācantipi ca taṃ bhikkhuṃ, dātabbaṃ tāvakālikaṃ.",
  "tika-vin10t0:1531_0": "484.",
  "tika-vin10t0:1532_0": "Sace te na ca yācanti, dātabbaṃ tāvakālikaṃ;",
  "tika-vin10t0:1533_0": "Ābhogaṃ pana katvā vā, “dassanti puna me ime”.",
  "tika-vin10t0:1534_0": "485.",
  "tika-vin10t0:1535_0": "Etesaṃ tu kulā yāva, sattamā kuladūsanaṃ;",
  "tika-vin10t0:1536_0": "Bhesajjakaraṇāpatti, viññatti vā na rūhati.",
  "tika-vin10t0:1537_0": "486.",
  "tika-vin10t0:1538_0": "Bhātujāyāpi vā hoti, sace bhaginisāmiko;",
  "tika-vin10t0:1539_0": "Sace te ñātakā honti, kātuṃ tesampi vaṭṭati.",
  "tika-vin10t0:1540_0": "487.",
  "tika-vin10t0:1541_0": "Aññātakā sace honti, bhātuno anujāya vā;",
  "tika-vin10t0:1542_0": "“Tumhākaṃ jagganaṭṭhāne, dethā”ti ca vade budho.",
  "tika-vin10t0:1543_0": "488.",
  "tika-vin10t0:1544_0": "Atha tesampi puttānaṃ, katvā dātabbameva vā;",
  "tika-vin10t0:1545_0": "“Mātāpitūnaṃ tumhākaṃ, dethā”ti vinayaññunā.",
  "tika-vin10t0:1546_0": "489.",
  "tika-vin10t0:1547_0": "Aññopi yo koci panissaro vā;",
  "tika-vin10t0:1548_0": "Coropi vā yuddhaparājito vā;",
  "tika-vin10t0:1549_0": "Āgantuko khīṇaparibbayo vā;",
  "tika-vin10t0:1550_0": "Akallako ñātijanujjhito vā.",
  "tika-vin10t0:1551_0": "490.",
  "tika-vin10t0:1552_0": "Etesaṃ pana sabbesaṃ, apaccāsīsatā satā;",
  "tika-vin10t0:1553_0": "Kātabbo paṭisanthāro, bhikkhunā sādhunādhunā.",
  "tika-vin10t0:1554_0": "491.",
  "tika-vin10t0:1555_0": "Parittodakasuttāni, vutte dethāti kenaci;",
  "tika-vin10t0:1556_0": "Jalaṃ hatthena cāletvā, madditvā pana suttakaṃ.",
  "tika-vin10t0:1557_0": "492.",
  "tika-vin10t0:1558_0": "Dātabbaṃ bhikkhunā katvā, tesameva ca santakaṃ;",
  "tika-vin10t0:1559_0": "Attano udakaṃ tesaṃ, suttaṃ vā deti dukkaṭaṃ.",
  "tika-vin10t0:1560_0": "493.",
  "tika-vin10t0:1561_0": "Anāmaṭṭhopi dātabbo, piṇḍapāto vijānatā;",
  "tika-vin10t0:1562_0": "Dvinnaṃ mātāpitūnampi, tadupaṭṭhāyakassa ca.",
  "tika-vin10t0:1563_0": "494.",
  "tika-vin10t0:1564_0": "Issarassāpi dātabbo, coradāmarikassa ca;",
  "tika-vin10t0:1565_0": "Bhaṇḍukassattano ceva, veyyāvaccakarassapi.",
  "tika-vin10t0:1566_0": "495.",
  "tika-vin10t0:1567_0": "Dātuṃ paṇḍupalāsassa, thālakepi ca vaṭṭati;",
  "tika-vin10t0:1568_0": "Ṭhapetvā taṃ panaññassa, pitunopi na vaṭṭati.",
  "tika-vin10t0:1569_0": "496.",
  "tika-vin10t0:1570_0": "Gihīnaṃ pana dūteyyaṃ, jaṅghapesaniyampi ca;",
  "tika-vin10t0:1571_0": "Satthunā dukkaṭaṃ vuttaṃ, karontassa pade pade.",
  "tika-vin10t0:1572_0": "497.",
  "tika-vin10t0:1573_0": "Bhaṇḍumātāpitūnampi, veyyāvaccakarassa ca;",
  "tika-vin10t0:1574_0": "Sāsanaṃ sahadhammīnaṃ, harituṃ pana vaṭṭati.",
  "tika-vin10t0:1575_0": "498.",
  "tika-vin10t0:1576_0": "Kuladūsanakammena, laddhaṃ aṭṭhavidhenapi;",
  "tika-vin10t0:1577_0": "Pañcannaṃ sahadhammīnaṃ, na ca vaṭṭati bhuñjituṃ.",
  "tika-vin10t0:1578_0": "499.",
  "tika-vin10t0:1579_0": "Ajjhohāresu sabbattha, dukkaṭaṃ paridīpitaṃ;",
  "tika-vin10t0:1580_0": "Paribhogavaseneva, sesesupi ayaṃ nayo.",
  "tika-vin10t0:1581_0": "500.",
  "tika-vin10t0:1582_0": "Katvā rūpiyavohāraṃ, abhūtārocanena ca;",
  "tika-vin10t0:1583_0": "Uppannapaccayā sabbe, samānāti pakāsitā.",
  "tika-vin10t0:1584_0": "501.",
  "tika-vin10t0:1585_0": "Viññattinuppadānañca, vejjakammamanesanaṃ;",
  "tika-vin10t0:1586_0": "Pāribhaṭukataṃ mugga-sūpataṃ vatthuvijjakaṃ.",
  "tika-vin10t0:1587_0": "502.",
  "tika-vin10t0:1588_0": "Jaṅghapesaniyaṃ dūta-kammañca kuladūsanaṃ;",
  "tika-vin10t0:1589_0": "Abhūtārocanaṃ buddha-paṭikuṭṭhaṃ vivajjaye.",
  "tika-vin10t0:1590_0": "503.",
  "tika-vin10t0:1591_0": "Na dosummattakādīnaṃ, paṭinissajjatopi taṃ;",
  "tika-vin10t0:1592_0": "Samuṭṭhānādikaṃ sabbaṃ, saṅghabhedasamaṃ mataṃ.",
  "tika-vin10t0:1593_0": "Kuladūsanakathā.",
  "tika-vin10t0:1594_0": "504.",
  "tika-vin10t0:1595_0": "Jānaṃ yāvatihaṃ yena, chāditāpatti bhikkhunā;",
  "tika-vin10t0:1596_0": "Akāmā parivatthabbaṃ, tena tāvatihaṃ pana.",
  "tika-vin10t0:1597_0": "505.",
  "tika-vin10t0:1598_0": "Āpatti ca anukkhitto, pahu cānantarāyiko;",
  "tika-vin10t0:1599_0": "Catusvapi ca taṃsaññī, tassa chādetukāmatā.",
  "tika-vin10t0:1600_0": "506.",
  "tika-vin10t0:1601_0": "Chādananti panetehi, dasahaṅgehi bhikkhunā;",
  "tika-vin10t0:1602_0": "Channā nāma siyāpatti, aruṇuggamanena sā.",
  "tika-vin10t0:1603_0": "Dve bhāṇavārā niṭṭhitā.",
  "tika-vin10t0:1604_0": "507.",
  "tika-vin10t0:1605_0": "Tividho parivāso hi, tividhāpetacetasā;",
  "tika-vin10t0:1606_0": "Paṭicchanno ca suddhanto, samodhānoti dīpito.",
  "tika-vin10t0:1607_0": "508.",
  "tika-vin10t0:1608_0": "Tatrāyaṃ tu paṭicchanna-parivāso pakāsito;",
  "tika-vin10t0:1609_0": "Paṭicchannāya dātabbo, vasenāpattiyāti ca.",
  "tika-vin10t0:1610_0": "509.",
  "tika-vin10t0:1611_0": "Vatthugottavasenāpi, nāmāpattivasena vā;",
  "tika-vin10t0:1612_0": "Kammavācā hi kātabbā, dātabbo tassa tena ca.",
  "tika-vin10t0:1613_0": "510.",
  "tika-vin10t0:1614_0": "“Vattaṃ samādiyāmī”ti, “parivāsa”nti vā puna;",
  "tika-vin10t0:1615_0": "Samādiyitvā saṅghassa, ārocetabbamādito.",
  "tika-vin10t0:1616_0": "511.",
  "tika-vin10t0:1617_0": "Punappunāgatānampi, ārocentova rattiyā;",
  "tika-vin10t0:1618_0": "Chedaṃ vā vattabhedaṃ vā, akatvāva sadā vase.",
  "tika-vin10t0:1619_0": "512.",
  "tika-vin10t0:1620_0": "Parivāso visodhetuṃ, na sakkā tattha ce pana;",
  "tika-vin10t0:1621_0": "Nikkhipitvāna taṃ vattaṃ, vatthabbaṃ tena bhikkhunā.",
  "tika-vin10t0:1622_0": "513.",
  "tika-vin10t0:1623_0": "Tattheva saṅghamajjhe vā, puggale vāpi nikkhipe;",
  "tika-vin10t0:1624_0": "Nikkhipāmīti vattaṃ vā, parivāsanti vā tathā.",
  "tika-vin10t0:1625_0": "514.",
  "tika-vin10t0:1626_0": "Evamekapadenāpi, padehi dvīhi vā pana;",
  "tika-vin10t0:1627_0": "Vattaṃ nikkhipitabbaṃ taṃ, samādānepyayaṃ nayo.",
  "tika-vin10t0:1628_0": "515.",
  "tika-vin10t0:1629_0": "Nikkhittakālato uddhaṃ, pakatattoti vuccati;",
  "tika-vin10t0:1630_0": "Puna paccūsakālasmiṃ, saddhimekena bhikkhunā.",
  "tika-vin10t0:1631_0": "516.",
  "tika-vin10t0:1632_0": "Parikkhittavihārassa, dve parikkhepato bahi;",
  "tika-vin10t0:1633_0": "Parikkhepārahaṭṭhānā, aparikkhittato bahi.",
  "tika-vin10t0:1634_0": "517.",
  "tika-vin10t0:1635_0": "Leḍḍupāte atikkamma, okkamitvā ca maggato;",
  "tika-vin10t0:1636_0": "Gumbena vatiyā vāpi, channaṭṭhāne ṭhitena tu.",
  "tika-vin10t0:1637_0": "518.",
  "tika-vin10t0:1638_0": "Tena antoruṇeyeva, vattamādāya viññunā;",
  "tika-vin10t0:1639_0": "Ārocetvāruṇe tasmiṃ, vuṭṭhite tassa santike.",
  "tika-vin10t0:1640_0": "519.",
  "tika-vin10t0:1641_0": "Nikkhipitvā tato vattaṃ, gantabbaṃ tu yathāsukhaṃ;",
  "tika-vin10t0:1642_0": "Antoyevāruṇe bhikkhu, gato ce yassa kassaci.",
  "tika-vin10t0:1643_0": "520.",
  "tika-vin10t0:1644_0": "Ārocetvāva taṃ vattaṃ, nikkhipe puna paṇḍito;",
  "tika-vin10t0:1645_0": "Sesaṃ samuccayassaṭṭha-kathāya ca vibhāvaye.",
  "tika-vin10t0:1646_0": "521.",
  "tika-vin10t0:1647_0": "Āpattīnañca rattīnaṃ, paricchedaṃ na jānati;",
  "tika-vin10t0:1648_0": "Yo tassa pana dātabbo, “suddhanto”ti pavuccati.",
  "tika-vin10t0:1649_0": "522.",
  "tika-vin10t0:1650_0": "Eseva parisuddhehi, suddhanto duvidho mato;",
  "tika-vin10t0:1651_0": "Cūḷasuddhantanāmo ca, mahāsuddhantanāmako.",
  "tika-vin10t0:1652_0": "523.",
  "tika-vin10t0:1653_0": "Duvidhopi ayaṃ ratti-paricchedaṃ ajānato;",
  "tika-vin10t0:1654_0": "Ekaccaṃ sakalaṃ vāpi, dātabbo vimatissa vā.",
  "tika-vin10t0:1655_0": "524.",
  "tika-vin10t0:1656_0": "Itaropi samodhāna-parivāso tidhā mato;",
  "tika-vin10t0:1657_0": "So odhānasamodhāno, agghamissakapubbako.",
  "tika-vin10t0:1658_0": "525.",
  "tika-vin10t0:1659_0": "Āpajjitvāntarāpattiṃ, chādentassa hi bhikkhuno;",
  "tika-vin10t0:1660_0": "Divase parivutthe tu, odhunitvā padīyate.",
  "tika-vin10t0:1661_0": "526.",
  "tika-vin10t0:1662_0": "Purimāpattiyā mūla-divase tu vinicchite;",
  "tika-vin10t0:1663_0": "Pacchā āpannamāpattiṃ, samodhāya vidhānato.",
  "tika-vin10t0:1664_0": "527.",
  "tika-vin10t0:1665_0": "Yācamānassa saṅghena, dātabbo pana bhikkhuno;",
  "tika-vin10t0:1666_0": "Esodhānasamodhāna-parivāso pakāsito.",
  "tika-vin10t0:1667_0": "528.",
  "tika-vin10t0:1668_0": "Tathā sambahulāsvekā, dve vā sambahulāpi vā;",
  "tika-vin10t0:1669_0": "Yā yā cirapaṭicchannā, tāsaṃ agghavasena hi.",
  "tika-vin10t0:1670_0": "529.",
  "tika-vin10t0:1671_0": "Āpattīnaṃ tato ūna-paṭicchannānameva yo;",
  "tika-vin10t0:1672_0": "Samodhāya padātabbo, parivāsoti vuccati.",
  "tika-vin10t0:1673_0": "530.",
  "tika-vin10t0:1674_0": "Nānāvatthukasaññāyo, sabbā āpattiyo pana;",
  "tika-vin10t0:1675_0": "Sabbātā ekato katvā, dātabbo missako mato.",
  "tika-vin10t0:1676_0": "531.",
  "tika-vin10t0:1677_0": "Parivutthaparivāsassa, mānattaṃ deyyamuttari;",
  "tika-vin10t0:1678_0": "Cha rattiyo paṭicchannā-paṭicchannavasā duve.",
  "tika-vin10t0:1679_0": "532.",
  "tika-vin10t0:1680_0": "Tattha yā apaṭicchannā, hoti āpatti yassa tu;",
  "tika-vin10t0:1681_0": "Tassa dātabbamānattaṃ, apaṭicchannanāmakaṃ.",
  "tika-vin10t0:1682_0": "533.",
  "tika-vin10t0:1683_0": "Yassāpatti paṭicchannā, parivāsāvasānake;",
  "tika-vin10t0:1684_0": "Tassa dātabbamānattaṃ, “paṭicchanna”nti vuccati.",
  "tika-vin10t0:1685_0": "534.",
  "tika-vin10t0:1686_0": "Gantvā catūhi bhikkhūhi, paccūsasamaye saha;",
  "tika-vin10t0:1687_0": "Parivāse viniddiṭṭha-ppakāraṃ desameva ca.",
  "tika-vin10t0:1688_0": "535.",
  "tika-vin10t0:1689_0": "“Vattaṃ samādiyāmī”ti, “mānatta”miti vā pana;",
  "tika-vin10t0:1690_0": "Ādiyitvāna taṃ tesaṃ, ārocetvā visārado.",
  "tika-vin10t0:1691_0": "536.",
  "tika-vin10t0:1692_0": "Nikkhipe santike tesaṃ, vattaṃ tesu gatesu vā;",
  "tika-vin10t0:1693_0": "Bhikkhussa pubbadiṭṭhassa, ārocetvāna nikkhipe.",
  "tika-vin10t0:1694_0": "537.",
  "tika-vin10t0:1695_0": "Tassa dānavidhānañca, ratticchedādiko nayo;",
  "tika-vin10t0:1696_0": "Ñeyyo samuccayassaṭṭha-kathāpāḷivasena tu.",
  "tika-vin10t0:1697_0": "538.",
  "tika-vin10t0:1698_0": "Puna taṃ ciṇṇamānattaṃ, saṅgho vīsativaggiko;",
  "tika-vin10t0:1699_0": "Abbheyya vidhinā bhikkhu, pakatatto punabbhito.",
  "tika-vin10t0:1700_0": "539.",
  "tika-vin10t0:1701_0": "Chādentiyāpi āpattiṃ, parivāso na vijjati;",
  "tika-vin10t0:1702_0": "Na ca bhikkhuniyāpatti, attano chādayantiyā.",
  "tika-vin10t0:1703_0": "540.",
  "tika-vin10t0:1704_0": "Chādetvā vāpi āpattiṃ, acchādetvāpi vā pana;",
  "tika-vin10t0:1705_0": "Kevalaṃ caritabbanti, pakkhamānattameva tu.",
  "tika-vin10t0:1706_0": "541.",
  "tika-vin10t0:1707_0": "Vinayanayamatibuddhidīpanaṃ;",
  "tika-vin10t0:1708_0": "Vinayavinicchayametamuttamaṃ;",
  "tika-vin10t0:1709_0": "Vividhanayanayutaṃ upenti ye;",
  "tika-vin10t0:1710_0": "Vinayanaye paṭutaṃ upenti te.",
  "tika-vin10t0:1711_0": "Iti vinayavinicchaye saṅghādisesakathā niṭṭhitā.",
  "tika-vin10t0:1712_0": "Aniyatakathā",
  "tika-vin10t0:1713_0": "542.",
  "tika-vin10t0:1714_0": "Raho nisajjassādena, mātugāmassa santikaṃ;",
  "tika-vin10t0:1715_0": "Gantukāmo nivāseti, akkhiṃ añjeti bhuñjati.",
  "tika-vin10t0:1716_0": "543.",
  "tika-vin10t0:1717_0": "Payoge ca payoge ca, hoti sabbattha dukkaṭaṃ;",
  "tika-vin10t0:1718_0": "Gacchato padavārena, gantvā cassa nisīdato.",
  "tika-vin10t0:1719_0": "544.",
  "tika-vin10t0:1720_0": "Nisajjāya ubhinnampi, payogagaṇanāya ca;",
  "tika-vin10t0:1721_0": "Hoti pācittiyaṃ tassa, bahukāni bahūsvapi.",
  "tika-vin10t0:1722_0": "545.",
  "tika-vin10t0:1723_0": "Samīpepi ṭhito andho, antodvādasahatthake;",
  "tika-vin10t0:1724_0": "Na karoti anāpattiṃ, itthīnaṃ tu satampi ca.",
  "tika-vin10t0:1725_0": "546.",
  "tika-vin10t0:1726_0": "Cakkhumāpi nipajjitvā, niddāyantopi kevalaṃ;",
  "tika-vin10t0:1727_0": "Dvāre pihitagabbhassa, nisinnopi na rakkhati.",
  "tika-vin10t0:1728_0": "547.",
  "tika-vin10t0:1729_0": "Anandhe sati viññusmiṃ, ṭhitassārahasaññino;",
  "tika-vin10t0:1730_0": "Nisajjapaccayā doso, natthi vikkhittacetaso.",
  "tika-vin10t0:1731_0": "548.",
  "tika-vin10t0:1732_0": "Na dosummattakādīnaṃ, āpattīhipi tīhipi;",
  "tika-vin10t0:1733_0": "Samuṭṭhānādayo tulyā, paṭhamantimavatthunā.",
  "tika-vin10t0:1734_0": "Paṭhamāniyatakathā.",
  "tika-vin10t0:1735_0": "549.",
  "tika-vin10t0:1736_0": "Anandhābadhiro viññū, itthī vā purisopi vā;",
  "tika-vin10t0:1737_0": "Antodvādasahatthaṭṭho, anāpattikaro siyā.",
  "tika-vin10t0:1738_0": "550.",
  "tika-vin10t0:1739_0": "Andho abadhiro vāpi, badhiro vāpi cakkhumā;",
  "tika-vin10t0:1740_0": "Na karoti anāpattiṃ, tisamuṭṭhānamevidaṃ.",
  "tika-vin10t0:1741_0": "Dutiyāniyatakathā.",
  "tika-vin10t0:1742_0": "Iti vinayavinicchaye aniyatakathā niṭṭhitā.",
  "tika-vin10t0:1743_0": "Nissaggiyakathā",
  "tika-vin10t0:1744_0": "551.",
  "tika-vin10t0:1745_0": "Khomaṃ kappāsakoseyyaṃ, sāṇaṃ bhaṅgañca kambalaṃ;",
  "tika-vin10t0:1746_0": "Cīvaraṃ chabbidhaṃ vuttaṃ, jātito pana kappiyaṃ.",
  "tika-vin10t0:1747_0": "552.",
  "tika-vin10t0:1748_0": "Dukūlañceva pattuṇṇaṃ, cinaṃ somārapaṭṭakaṃ;",
  "tika-vin10t0:1749_0": "Iddhijaṃ devadinnañca, tassetaṃ anulomikaṃ.",
  "tika-vin10t0:1750_0": "553.",
  "tika-vin10t0:1751_0": "Ticīvaraṃ parikkhāra-coḷañca mukhapuñchanaṃ;",
  "tika-vin10t0:1752_0": "Nisīdanamadhiṭṭheyya, paccattharaṇameva ca.",
  "tika-vin10t0:1753_0": "554.",
  "tika-vin10t0:1754_0": "Ekāhampi vinā bhikkhu, na vaseyya ticīvaraṃ;",
  "tika-vin10t0:1755_0": "Na vaseyya tathādhiṭṭhā, cātumāsaṃ nisīdanaṃ.",
  "tika-vin10t0:1756_0": "555.",
  "tika-vin10t0:1757_0": "Rajitvā kappiyaṃ binduṃ, datvā tattha ticīvaraṃ;",
  "tika-vin10t0:1758_0": "Upapannaṃ pamāṇena, adhiṭṭhātabbameva taṃ.",
  "tika-vin10t0:1759_0": "556.",
  "tika-vin10t0:1760_0": "Pacchimantena saṅghāṭi, dīghaso muṭṭhipañcakā;",
  "tika-vin10t0:1761_0": "Muṭṭhittikā ca tiriyaṃ, uttamantena sā pana.",
  "tika-vin10t0:1762_0": "557.",
  "tika-vin10t0:1763_0": "Satthuno cīvarūnāpi, vaṭṭatīti pakāsitā;",
  "tika-vin10t0:1764_0": "Idamevuttarāsaṅge, pamāṇaṃ paridīpitaṃ.",
  "tika-vin10t0:1765_0": "558.",
  "tika-vin10t0:1766_0": "Muṭṭhipañcakaṃ dīghantaṃ, pamāṇaṃ tiriyantato;",
  "tika-vin10t0:1767_0": "Aḍḍhateyyaṃ dvihatthaṃ vā, sese antaravāsake.",
  "tika-vin10t0:1768_0": "559.",
  "tika-vin10t0:1769_0": "Ahatāhatakappānaṃ, saṅghāṭi diguṇā matā;",
  "tika-vin10t0:1770_0": "Ekapaṭṭuttarāsaṅgo, evamantaravāsako.",
  "tika-vin10t0:1771_0": "560.",
  "tika-vin10t0:1772_0": "Utuddhaṭānaṃ pana cīvarānaṃ;",
  "tika-vin10t0:1773_0": "Saṅghāṭi bhikkhussa catugguṇā vā;",
  "tika-vin10t0:1774_0": "Duvepi sesā diguṇāva vuttā;",
  "tika-vin10t0:1775_0": "Yathāsukhaṃ vaṭṭati paṃsukūlaṃ.",
  "tika-vin10t0:1776_0": "561.",
  "tika-vin10t0:1777_0": "Tīṇipi dvepi cekaṃ vā, chinditabbaṃ pahoti ce;",
  "tika-vin10t0:1778_0": "Sabbesu appahontesu, deyyamanvādhikampi vā.",
  "tika-vin10t0:1779_0": "562.",
  "tika-vin10t0:1780_0": "Acchinnaṃ vā anādinnaṃ, dhārentassa ticīvaraṃ;",
  "tika-vin10t0:1781_0": "Bhikkhuno dukkaṭaṃ vuttaṃ, dubbhogena ca sevato.",
  "tika-vin10t0:1782_0": "563.",
  "tika-vin10t0:1783_0": "Kusiṃ aḍḍhakusiñcāpi, maṇḍalaṃ aḍḍhamaṇḍalaṃ;",
  "tika-vin10t0:1784_0": "Vivaṭṭaṃ anuvivaṭṭaṃ, bāhantampi ca bhikkhuno.",
  "tika-vin10t0:1785_0": "564.",
  "tika-vin10t0:1786_0": "Dassetvāva vidhiṃ sabbaṃ, pañcakādippabhedakaṃ;",
  "tika-vin10t0:1787_0": "Chinnaṃ samaṇasāruppaṃ, kātabbaṃ tu ticīvaraṃ.",
  "tika-vin10t0:1788_0": "565.",
  "tika-vin10t0:1789_0": "Dānenacchijjagāhena, vissāsaggahaṇena ca;",
  "tika-vin10t0:1790_0": "Hīnāyāvattanenāpi, sikkhāya ca pahānato.",
  "tika-vin10t0:1791_0": "566.",
  "tika-vin10t0:1792_0": "Paccuddhāravināsehi, liṅgassa parivattanā;",
  "tika-vin10t0:1793_0": "Sabbaṃ bhijjatidhiṭṭhānaṃ, chiddabhāve ticīvaraṃ.",
  "tika-vin10t0:1794_0": "567.",
  "tika-vin10t0:1795_0": "Kaniṭṭhassaṅgulasseva, nakhapiṭṭhippamāṇakaṃ;",
  "tika-vin10t0:1796_0": "Vinividdhaṃ panacchidda-madhiṭṭhānavināsanaṃ.",
  "tika-vin10t0:1797_0": "568.",
  "tika-vin10t0:1798_0": "Eko tantupi acchinno, adhiṭṭhānaṃ na bhindati;",
  "tika-vin10t0:1799_0": "Setabhāvaṃ karontena, dhotampi rajakena vā.",
  "tika-vin10t0:1800_0": "569.",
  "tika-vin10t0:1801_0": "Paṭhamaṃ aggaḷaṃ datvā, pacchā chindati rakkhati;",
  "tika-vin10t0:1802_0": "Ghaṭetvā koṭiyo dve vā, pacchā chindati rakkhati.",
  "tika-vin10t0:1803_0": "570.",
  "tika-vin10t0:1804_0": "Caturaṭṭhaṅgulā oraṃ, ekadvinnaṃ tirīyato;",
  "tika-vin10t0:1805_0": "Tiṇṇampi dīghato chiddaṃ, bhindateva vidatthiyā.",
  "tika-vin10t0:1806_0": "571.",
  "tika-vin10t0:1807_0": "Nisīdanassa dīghena, bhavanti dve vidatthiyo;",
  "tika-vin10t0:1808_0": "Vitthārena diyaḍḍhā ca, sugatassa vidatthiyā.",
  "tika-vin10t0:1809_0": "572.",
  "tika-vin10t0:1810_0": "Honti kaṇḍuppaṭicchādi, tiriyaṃ dve vidatthiyo;",
  "tika-vin10t0:1811_0": "Dīghatopi catassova, sugatassa vidatthiyā.",
  "tika-vin10t0:1812_0": "573.",
  "tika-vin10t0:1813_0": "Dīghato sugatasseva, bhavanti cha vidatthiyo;",
  "tika-vin10t0:1814_0": "Vitthārenaḍḍhateyyāva, siyā vassikasāṭikā.",
  "tika-vin10t0:1815_0": "574.",
  "tika-vin10t0:1816_0": "Muninā tīsu etesu, karontassa taduttariṃ;",
  "tika-vin10t0:1817_0": "Adhikacchedanaṃ tassa, pācittiyamudīritaṃ.",
  "tika-vin10t0:1818_0": "575.",
  "tika-vin10t0:1819_0": "Mukhapuñchanacoḷassa, paccattharaṇakassa vā;",
  "tika-vin10t0:1820_0": "Pamāṇaṃ appamāṇena, na ceva paridīpitaṃ.",
  "tika-vin10t0:1821_0": "576.",
  "tika-vin10t0:1822_0": "Sadasaṃ adasaṃ sabbaṃ, paccattharaṇacīvaraṃ;",
  "tika-vin10t0:1823_0": "Mahantaṃ khuddakaṃ eka-manekampi ca vaṭṭati.",
  "tika-vin10t0:1824_0": "577.",
  "tika-vin10t0:1825_0": "Mukhapuñchanacoḷekaṃ, dvepi vaṭṭanti sabbathā;",
  "tika-vin10t0:1826_0": "Sadasaṃ adasaṃ vāpi, sadasaṃva nisīdanaṃ.",
  "tika-vin10t0:1827_0": "578.",
  "tika-vin10t0:1828_0": "Adasā rajitāyeva, vaṭṭatādinnakappakā;",
  "tika-vin10t0:1829_0": "Vuttā kaṇḍuppaṭicchādi, tathā vassikasāṭikā.",
  "tika-vin10t0:1830_0": "579.",
  "tika-vin10t0:1831_0": "Gaṇanaṃ vā pamāṇaṃ vā, na parikkhāracoḷake;",
  "tika-vin10t0:1832_0": "Pamāṇagaṇanātīti, bhaṇanti pakataññuno.",
  "tika-vin10t0:1833_0": "580.",
  "tika-vin10t0:1834_0": "Sugataṭṭhaṅgulāyāmaṃ, caturaṅgulavitthataṃ;",
  "tika-vin10t0:1835_0": "Vikappanupagaṃ hoti, pacchimaṃ nāma cīvaraṃ.",
  "tika-vin10t0:1836_0": "581.",
  "tika-vin10t0:1837_0": "Parissāvapaṭaṃ patta-potthakatthavikādikaṃ;",
  "tika-vin10t0:1838_0": "Adhiṭṭheyya parikkhāra-coḷaṃ pacchimacīvaraṃ.",
  "tika-vin10t0:1839_0": "582.",
  "tika-vin10t0:1840_0": "Bahūni ekato katvā, adhiṭṭhātumpi vaṭṭati;",
  "tika-vin10t0:1841_0": "Mātuādīnamatthāya, ṭhapite natthi dosatā.",
  "tika-vin10t0:1842_0": "583.",
  "tika-vin10t0:1843_0": "Vassamāse adhiṭṭheyya, caturo vassasāṭikaṃ;",
  "tika-vin10t0:1844_0": "Puna paccuddharitvā taṃ, vikappeyya tato paraṃ.",
  "tika-vin10t0:1845_0": "584.",
  "tika-vin10t0:1846_0": "Tāva kaṇḍuppaṭicchādiṃ, yāva rogo na sammati;",
  "tika-vin10t0:1847_0": "Adhiṭṭhahitvā tato uddhaṃ, uddharitvā vikappaye.",
  "tika-vin10t0:1848_0": "585.",
  "tika-vin10t0:1849_0": "“Imaṃ kaṇḍuppaṭicchādiṃ, imamantaravāsakaṃ;",
  "tika-vin10t0:1850_0": "Adhiṭṭhāmī”tidhiṭṭheyya, sesesupi ayaṃ nayo.",
  "tika-vin10t0:1851_0": "586.",
  "tika-vin10t0:1852_0": "“Imaṃ kaṇḍuppaṭicchādiṃ, eta”nti ca asammukhe;",
  "tika-vin10t0:1853_0": "Vatvā paccuddhareyyevaṃ, sesesupi vicakkhaṇo.",
  "tika-vin10t0:1854_0": "587.",
  "tika-vin10t0:1855_0": "Ābhogaṃ manasā katvā, kāyena phusanākataṃ;",
  "tika-vin10t0:1856_0": "Vacasādhiṭṭhitañcāti, adhiṭṭhānaṃ dvidhā mataṃ.",
  "tika-vin10t0:1857_0": "588.",
  "tika-vin10t0:1858_0": "Iti sabbamidaṃ vuttaṃ, tecīvarikabhikkhuno;",
  "tika-vin10t0:1859_0": "Tathā vatvāvadhiṭṭheyya, taṃ parikkhāracoḷiko.",
  "tika-vin10t0:1860_0": "589.",
  "tika-vin10t0:1861_0": "Ticīvaraṃ parikkhāra-coḷaṃ kātumpi vaṭṭati;",
  "tika-vin10t0:1862_0": "Evaṃ cudosite vutto, parihāro niratthako.",
  "tika-vin10t0:1863_0": "590.",
  "tika-vin10t0:1864_0": "Na, tecīvarikasseva, vuttattā tattha satthunā;",
  "tika-vin10t0:1865_0": "Taṃ parikkhāracoḷassa, tasmā sabbampi vaṭṭati.",
  "tika-vin10t0:1866_0": "591.",
  "tika-vin10t0:1867_0": "“Adhiṭṭheti vikappeti, anāpattī”ti ettha ca;",
  "tika-vin10t0:1868_0": "Adhiṭṭhātabbakasseva, vikappanavidhānato.",
  "tika-vin10t0:1869_0": "592.",
  "tika-vin10t0:1870_0": "Bhikkhussevaṃ karontassa, na doso upalabbhati;",
  "tika-vin10t0:1871_0": "Evañca na siyā kasmā, mukhapuñchanakādikaṃ.",
  "tika-vin10t0:1872_0": "593.",
  "tika-vin10t0:1873_0": "Mukhapuñchanakādīnaṃ, tesaṃ kiccavidhānato;",
  "tika-vin10t0:1874_0": "Akiccassāmikassassa, adhiṭṭhānaṃ tu yujjati.",
  "tika-vin10t0:1875_0": "594.",
  "tika-vin10t0:1876_0": "Nidhānamukhametanti, mahāpaccariyaṃ pana;",
  "tika-vin10t0:1877_0": "Vuttattā ca nisedhetuṃ, na sakkā vinayaññunā.",
  "tika-vin10t0:1878_0": "595.",
  "tika-vin10t0:1879_0": "Cīvaraṃ paripuṇṇanti, nidānuppattitopi ca;",
  "tika-vin10t0:1880_0": "Nidhānamukhametanti, veditabbaṃ vibhāvinā.",
  "tika-vin10t0:1881_0": "596.",
  "tika-vin10t0:1882_0": "Kusavākādicīrāni, kambalaṃ kesavālajaṃ;",
  "tika-vin10t0:1883_0": "Thullaccayaṃ dhārayato-lūkapakkhājinakkhipe.",
  "tika-vin10t0:1884_0": "597.",
  "tika-vin10t0:1885_0": "Kadalerakadussesu, akkadusse ca potthake;",
  "tika-vin10t0:1886_0": "Dukkaṭaṃ tiriṭe vāpi, veṭhane kañcukepi ca.",
  "tika-vin10t0:1887_0": "598.",
  "tika-vin10t0:1888_0": "Sabbanīlakamañjeṭṭha-kaṇhalohitapītake;",
  "tika-vin10t0:1889_0": "Mahānāmamahāraṅga-rattesupi ca dukkaṭaṃ.",
  "tika-vin10t0:1890_0": "599.",
  "tika-vin10t0:1891_0": "Acchinnadasake dīgha-phalapupphadasesu ca;",
  "tika-vin10t0:1892_0": "Acchinnacīvarassettha, natthi kiñci akappiyaṃ.",
  "tika-vin10t0:1893_0": "600.",
  "tika-vin10t0:1894_0": "Adhiṭṭheti vikappeti, vissajjeti vinassati;",
  "tika-vin10t0:1895_0": "Antodasāhaṃ vissāse, anāpatti pakāsitā.",
  "tika-vin10t0:1896_0": "601.",
  "tika-vin10t0:1897_0": "Kathinaṃ nāma nāmena, samuṭṭhānamidaṃ pana;",
  "tika-vin10t0:1898_0": "Acittamakriyaṃ vuttaṃ, ticittañca tivedanaṃ.",
  "tika-vin10t0:1899_0": "Paṭhamakathinakathā.",
  "tika-vin10t0:1900_0": "602.",
  "tika-vin10t0:1901_0": "Gāmādīsu padesesu, tipañcasu ticīvaraṃ;",
  "tika-vin10t0:1902_0": "Ṭhapetvā ekarattampi, saṅghasammutiyā vinā.",
  "tika-vin10t0:1903_0": "603.",
  "tika-vin10t0:1904_0": "Bhikkhuno pana tenassa, vippavatthuṃ na vaṭṭati;",
  "tika-vin10t0:1905_0": "Hoti nissaggiyaṃ vippa-vasato aruṇuggame.",
  "tika-vin10t0:1906_0": "604.",
  "tika-vin10t0:1907_0": "Cīvaraṃ nikkhipitvāna, nhāyantasseva rattiyaṃ;",
  "tika-vin10t0:1908_0": "Aruṇe uṭṭhite kiṃ nu, kātabbaṃ tena bhikkhunā.",
  "tika-vin10t0:1909_0": "605.",
  "tika-vin10t0:1910_0": "Dukkaṭaṃ muninā vuttaṃ, nissaggiyanivāsane;",
  "tika-vin10t0:1911_0": "Tabbhayā pana so bhikkhu, naggo gacchati dukkaṭaṃ.",
  "tika-vin10t0:1912_0": "606.",
  "tika-vin10t0:1913_0": "Acchinnacīvaraṭṭhāne, ṭhitattā pana bhikkhuno;",
  "tika-vin10t0:1914_0": "Na tassākappiyaṃ nāma, cīvaraṃ atthi kiñcipi.",
  "tika-vin10t0:1915_0": "607.",
  "tika-vin10t0:1916_0": "Nigāsetvā gahetvā ca, gantvā bhikkhussa santikaṃ;",
  "tika-vin10t0:1917_0": "Nissajjitvā panāpatti, desetabbāva viññunā.",
  "tika-vin10t0:1918_0": "608.",
  "tika-vin10t0:1919_0": "Parassa nissajjitvā taṃ, dukkaṭaṃ paribhuñjato;",
  "tika-vin10t0:1920_0": "Payoge ca payoge ca, hoti pārupanādisu.",
  "tika-vin10t0:1921_0": "609.",
  "tika-vin10t0:1922_0": "Anāpatti tamaññassa, bhikkhuno paribhuñjato;",
  "tika-vin10t0:1923_0": "Adentassa ca nissaṭṭhaṃ, dukkaṭaṃ pariyāputaṃ.",
  "tika-vin10t0:1924_0": "610.",
  "tika-vin10t0:1925_0": "There ca dahare maggaṃ, gacchantesu ubhosupi;",
  "tika-vin10t0:1926_0": "Pattacīvaramādāya, ohīne dahare pana.",
  "tika-vin10t0:1927_0": "611.",
  "tika-vin10t0:1928_0": "Asampatte garuṃ tasmiṃ, uggacchatyaruṇo yadi;",
  "tika-vin10t0:1929_0": "Hoti nissaggiyaṃ vatthaṃ, na passambhati nissayo.",
  "tika-vin10t0:1930_0": "612.",
  "tika-vin10t0:1931_0": "Muhuttaṃ vissamitvāna, gacchante dahare pana;",
  "tika-vin10t0:1932_0": "Hoti nissaggiyaṃ vatthaṃ, passambhati ca nissayo.",
  "tika-vin10t0:1933_0": "613.",
  "tika-vin10t0:1934_0": "Sutā dhammakathā yasmiṃ, uggacchatyaruṇo yadi;",
  "tika-vin10t0:1935_0": "Hoti nissaggiyaṃ vatthaṃ, passambhati ca nissayo.",
  "tika-vin10t0:1936_0": "614.",
  "tika-vin10t0:1937_0": "Paccuddhāre anāpatti, laddhasammutikassapi;",
  "tika-vin10t0:1938_0": "Antoyevāruṇe taṃ vā, vissajjeti vinassati.",
  "tika-vin10t0:1939_0": "615.",
  "tika-vin10t0:1940_0": "Paṭhamena samānāva, samuṭṭhānādayo nayā;",
  "tika-vin10t0:1941_0": "Apaccuddharaṇaṃ ettha, akriyāti visesitaṃ.",
  "tika-vin10t0:1942_0": "Dutiyakathinakathā.",
  "tika-vin10t0:1943_0": "616.",
  "tika-vin10t0:1944_0": "Akālacīvaraṃ māsa-paramaṃ nikkhipe sati;",
  "tika-vin10t0:1945_0": "Paccāsāya tato uddhaṃ, ṭhapetuṃ na ca vaṭṭati.",
  "tika-vin10t0:1946_0": "617.",
  "tika-vin10t0:1947_0": "Dasāhātikkamoyeva;",
  "tika-vin10t0:1948_0": "Paṭhame kathine idha;",
  "tika-vin10t0:1949_0": "Māsassātikkamo vutto;",
  "tika-vin10t0:1950_0": "Seso tena samo mato.",
  "tika-vin10t0:1951_0": "Tatiyakathinakathā.",
  "tika-vin10t0:1952_0": "618.",
  "tika-vin10t0:1953_0": "Bhikkhu bhikkhuniyā bhuttaṃ, vatthaṃ aññātikāya yo;",
  "tika-vin10t0:1954_0": "Dhovāpeti rajāpeti, ākoṭāpeti ce tato.",
  "tika-vin10t0:1955_0": "619.",
  "tika-vin10t0:1956_0": "Tassa nissaggiyāpatti, paṭhamena pakāsitā;",
  "tika-vin10t0:1957_0": "Tathā sesehi ca dvīhi, dīpitaṃ dukkaṭadvayaṃ.",
  "tika-vin10t0:1958_0": "620.",
  "tika-vin10t0:1959_0": "Sikkhamānāya vā hatthe, dhovanatthāya deti ce;",
  "tika-vin10t0:1960_0": "Sā hutvā upasampannā, pacchā dhovati so nayo.",
  "tika-vin10t0:1961_0": "621.",
  "tika-vin10t0:1962_0": "Sāmaṇeraniddesepi, liṅgaṃ ce parivattati;",
  "tika-vin10t0:1963_0": "Bhikkhunīsupasampajja, dhote nissaggiyaṃ siyā.",
  "tika-vin10t0:1964_0": "622.",
  "tika-vin10t0:1965_0": "Daharānañca bhikkhūnaṃ, hatthe vatthe niyyādite;",
  "tika-vin10t0:1966_0": "Parivattitaliṅgesu, tesupesa nayo mato.",
  "tika-vin10t0:1967_0": "623.",
  "tika-vin10t0:1968_0": "Tathā bhikkhuniyā hatthe, dinne “dhovā”ti cīvare;",
  "tika-vin10t0:1969_0": "Parivatte tu liṅgasmiṃ, sace dhovati vaṭṭati.",
  "tika-vin10t0:1970_0": "624.",
  "tika-vin10t0:1971_0": "“Dhovā”ti bhikkhunī vuttā, sace sabbaṃ karoti sā;",
  "tika-vin10t0:1972_0": "Dhovanappaccayāyeva, tassa nissaggiyaṃ siyā.",
  "tika-vin10t0:1973_0": "625.",
  "tika-vin10t0:1974_0": "“Imasmiṃ cīvare sabbaṃ, kattabbaṃ tvaṃ karohi”ti;",
  "tika-vin10t0:1975_0": "Hoti nissaggiyañceva, vadato dukkaṭadvayaṃ.",
  "tika-vin10t0:1976_0": "626.",
  "tika-vin10t0:1977_0": "Ñātikāñātisaññissa, paccattharanisīdanaṃ;",
  "tika-vin10t0:1978_0": "Aññassa santakaṃ vāpi, dhovāpentassa dukkaṭaṃ.",
  "tika-vin10t0:1979_0": "627.",
  "tika-vin10t0:1980_0": "Ekatoupasampannā, bhikkhunīnaṃ vasena yā;",
  "tika-vin10t0:1981_0": "Tāya dhovāpane vāpi, hoti āpatti dukkaṭaṃ.",
  "tika-vin10t0:1982_0": "628.",
  "tika-vin10t0:1983_0": "Avuttā paribhuttaṃ vā, aññaṃ vā yadi dhovati;",
  "tika-vin10t0:1984_0": "Na doso, sañcarittena, samuṭṭhānādayo samā.",
  "tika-vin10t0:1985_0": "Purāṇacīvaradhovāpanakathā.",
  "tika-vin10t0:1986_0": "629.",
  "tika-vin10t0:1987_0": "Vikappanupagaṃ kiñci, pacchimaṃ pana cīvaraṃ;",
  "tika-vin10t0:1988_0": "Gaṇhato hoti āpatti, ṭhapetvā pārivattakaṃ.",
  "tika-vin10t0:1989_0": "630.",
  "tika-vin10t0:1990_0": "Payoge gahaṇatthāya, dukkaṭaṃ pariyāputaṃ;",
  "tika-vin10t0:1991_0": "Tassa nissaggiyāpatti, gahaṇena pakāsitā.",
  "tika-vin10t0:1992_0": "631.",
  "tika-vin10t0:1993_0": "Sace anupasampanna-hatthe peseti cīvaraṃ;",
  "tika-vin10t0:1994_0": "Aññatra pārivattāpi, gahetuṃ pana vaṭṭati.",
  "tika-vin10t0:1995_0": "632.",
  "tika-vin10t0:1996_0": "Ñātikāyapi aññāti-saññissa vimatissa vā;",
  "tika-vin10t0:1997_0": "Ekatoupasampanna-hatthā gaṇhāti dukkaṭaṃ.",
  "tika-vin10t0:1998_0": "633.",
  "tika-vin10t0:1999_0": "“Dassāmī”ti ca ābhogaṃ, katvā vā pārivattakaṃ;",
  "tika-vin10t0:2000_0": "Tāvakālikavissāsa-ggāhe doso na vijjati.",
  "tika-vin10t0:2001_0": "634.",
  "tika-vin10t0:2002_0": "Aññaṃ pana parikkhāraṃ, na doso hoti gaṇhato;",
  "tika-vin10t0:2003_0": "Sañcarittasamuṭṭhānaṃ, idaṃ vuttaṃ kriyākriyaṃ.",
  "tika-vin10t0:2004_0": "Cīvarapaṭiggahaṇakathā.",
  "tika-vin10t0:2005_0": "635.",
  "tika-vin10t0:2006_0": "Cīvaraṃ viññāpentassa, aññātakāppavāritaṃ;",
  "tika-vin10t0:2007_0": "Hoti nissaggiyāpatti, aññatra samayā pana.",
  "tika-vin10t0:2008_0": "636.",
  "tika-vin10t0:2009_0": "Tikapācittiyaṃ vuttaṃ, tatheva dvikadukkaṭaṃ;",
  "tika-vin10t0:2010_0": "Ñātakeñātisaññissa, tattha vematikassa ca.",
  "tika-vin10t0:2011_0": "637.",
  "tika-vin10t0:2012_0": "Samaye viññāpentassa, ñātake vā pavārite;",
  "tika-vin10t0:2013_0": "Aññassatthāya vā tassa, ñātake vā pavārite.",
  "tika-vin10t0:2014_0": "638.",
  "tika-vin10t0:2015_0": "Anāpattīti ñātabbaṃ, tathā ummattakādino;",
  "tika-vin10t0:2016_0": "Samuṭṭhānādayo sabbe, sañcarittasamā matā.",
  "tika-vin10t0:2017_0": "Aññātakaviññattikathā.",
  "tika-vin10t0:2018_0": "639.",
  "tika-vin10t0:2019_0": "Appavāritamaññātiṃ, cīvaraṃ tu taduttariṃ;",
  "tika-vin10t0:2020_0": "Hoti nissaggiyāpatti, viññāpentassa bhikkhuno.",
  "tika-vin10t0:2021_0": "640.",
  "tika-vin10t0:2022_0": "Yassa tīṇipi naṭṭhāni, dve vā ekampi vā pana;",
  "tika-vin10t0:2023_0": "Dve vā ekampi vā tena, sāditabbaṃ na kiñcipi.",
  "tika-vin10t0:2024_0": "641.",
  "tika-vin10t0:2025_0": "Sesakaṃ āharantassa, dinne nacchinnakāraṇā;",
  "tika-vin10t0:2026_0": "Santake ñātakādīnaṃ, attanopi dhanena vā.",
  "tika-vin10t0:2027_0": "642.",
  "tika-vin10t0:2028_0": "Anāpattīti ñātabbaṃ, tathā ummattakādino;",
  "tika-vin10t0:2029_0": "Samuṭṭhānādayo sabbe, sañcarittasamā matā.",
  "tika-vin10t0:2030_0": "Tatuttarikathā.",
  "tika-vin10t0:2031_0": "643.",
  "tika-vin10t0:2032_0": "Kalyāṇakamyatāhetu, āpajjati vikappanaṃ;",
  "tika-vin10t0:2033_0": "Cīvare pana yo tassa, lābhā nissaggiyaṃ bhave.",
  "tika-vin10t0:2034_0": "644.",
  "tika-vin10t0:2035_0": "Mahagghaṃ dātukāmamhi, appagghaṃ viññāpeti yo;",
  "tika-vin10t0:2036_0": "Santake ñātakādīnaṃ, anāpatti pakāsitā.",
  "tika-vin10t0:2037_0": "645.",
  "tika-vin10t0:2038_0": "Ñātakeññātisaññissa, dukkaṭaṃ vimatissa ca;",
  "tika-vin10t0:2039_0": "Sañcarittasamā vuttā, samuṭṭhānādayo nayā.",
  "tika-vin10t0:2040_0": "Paṭhamopakkhaṭakathā.",
  "tika-vin10t0:2041_0": "646.",
  "tika-vin10t0:2042_0": "Dutiyopakkhaṭe yasmā, vattabbaṃ natthi kiñcipi;",
  "tika-vin10t0:2043_0": "Tasmā anantarenassa, sadisova vinicchayo.",
  "tika-vin10t0:2044_0": "Dutiyopakkhaṭakathā.",
  "tika-vin10t0:2045_0": "647.",
  "tika-vin10t0:2046_0": "Raññā vā rājabhoggena, bhikkhumuddissamābhataṃ;",
  "tika-vin10t0:2047_0": "Akappiyaṃ suvaṇṇādiṃ, gahetuṃ na ca vaṭṭati.",
  "tika-vin10t0:2048_0": "648.",
  "tika-vin10t0:2049_0": "Rajataṃ jātarūpaṃ vā, attano vā parassa vā;",
  "tika-vin10t0:2050_0": "Atthāya gaṇhituṃ kiñci, dīyamānaṃ na vaṭṭati.",
  "tika-vin10t0:2051_0": "649.",
  "tika-vin10t0:2052_0": "Aññassatthāya niddiṭṭhaṃ, bhikkhuno paṭiggaṇhato;",
  "tika-vin10t0:2053_0": "Dukkaṭaṃ tassa hotīti, mahāpaccariyaṃ pana.",
  "tika-vin10t0:2054_0": "650.",
  "tika-vin10t0:2055_0": "Netvā akappiyaṃ bhaṇḍaṃ, itthaṃ koci sace vade;",
  "tika-vin10t0:2056_0": "“Idaṃ saṅghassa dammīti, puggalassa gaṇassa vā.",
  "tika-vin10t0:2057_0": "651.",
  "tika-vin10t0:2058_0": "Ārāmaṃ vā vihāraṃ vā, cetiyaṃ vā karohi”ti;",
  "tika-vin10t0:2059_0": "Na ca vaṭṭati taṃ vatthuṃ, sabbesaṃ sampaṭicchituṃ.",
  "tika-vin10t0:2060_0": "652.",
  "tika-vin10t0:2061_0": "Anāmasitvā saṅghaṃ vā, gaṇaṃ vā puggalampi vā;",
  "tika-vin10t0:2062_0": "“Cetiyassa vihārassa, demā”tipi vadanti ce.",
  "tika-vin10t0:2063_0": "653.",
  "tika-vin10t0:2064_0": "Taṃ hiraññaṃ suvaṇṇaṃ vā, nisedhetuṃ na vaṭṭati;",
  "tika-vin10t0:2065_0": "Ārāmikānaṃ vattabbaṃ, “vadantevamime”ti ca.",
  "tika-vin10t0:2066_0": "654.",
  "tika-vin10t0:2067_0": "Rajataṃ jātarūpaṃ vā, saṅghassa paṭiggaṇhato;",
  "tika-vin10t0:2068_0": "Hoti nissaggiyāpatti, paribhoge ca dukkaṭaṃ.",
  "tika-vin10t0:2069_0": "655.",
  "tika-vin10t0:2070_0": "Taḷākassa ca khettattā, sassuppattinidānato;",
  "tika-vin10t0:2071_0": "Gahaṇaṃ paribhogo vā, na ca vaṭṭati bhikkhuno.",
  "tika-vin10t0:2072_0": "656.",
  "tika-vin10t0:2073_0": "“Cattāro paccaye saṅgho, gaṇo vā paribhuñjatu”;",
  "tika-vin10t0:2074_0": "Iccevaṃ pana vatvā ce, deti sabbampi vaṭṭati.",
  "tika-vin10t0:2075_0": "657.",
  "tika-vin10t0:2076_0": "Kārāpeti ca kedāre, chindāpetvā vanaṃ pana;",
  "tika-vin10t0:2077_0": "Kedāresu purāṇesu, atirekampi gaṇhati.",
  "tika-vin10t0:2078_0": "658.",
  "tika-vin10t0:2079_0": "Aparicchinnabhāgasmiṃ, navasassepi “ettakaṃ;",
  "tika-vin10t0:2080_0": "Bhāgaṃ dethā”ti vatvā ce, uṭṭhāpeti kahāpaṇe.",
  "tika-vin10t0:2081_0": "659.",
  "tika-vin10t0:2082_0": "Vatvā akappiyaṃ vācaṃ, “kasatha vapathā”ti ca;",
  "tika-vin10t0:2083_0": "Uppāditañca sabbesaṃ, hoti sabbamakappiyaṃ.",
  "tika-vin10t0:2084_0": "660.",
  "tika-vin10t0:2085_0": "“Ettako nāma bhāgoti, ettikāya ca bhūmiyā”;",
  "tika-vin10t0:2086_0": "Patiṭṭhāpeti yo bhūmiṃ, avatvā kasathādikaṃ.",
  "tika-vin10t0:2087_0": "661.",
  "tika-vin10t0:2088_0": "Sayameva pamāṇassa, jānanatthaṃ tu bhūmiyā;",
  "tika-vin10t0:2089_0": "Rajjuyā vāpi daṇḍena, khettaṃ mināti yo pana.",
  "tika-vin10t0:2090_0": "662.",
  "tika-vin10t0:2091_0": "Khale vā rakkhati ṭhatvā, khalatopi tato puna;",
  "tika-vin10t0:2092_0": "Nīharāpeti vā vīhī, tassevetamakappiyaṃ.",
  "tika-vin10t0:2093_0": "663.",
  "tika-vin10t0:2094_0": "“Ettakehi ca vīhīhi, idaṃ āharathā”ti ca;",
  "tika-vin10t0:2095_0": "Āharanti sace vuttā, tassevetamakappiyaṃ.",
  "tika-vin10t0:2096_0": "664.",
  "tika-vin10t0:2097_0": "“Ettakena hiraññena, idamāharathā”ti ca;",
  "tika-vin10t0:2098_0": "Āharanti ca yaṃ vuttā, sabbesaṃ tamakappiyaṃ.",
  "tika-vin10t0:2099_0": "665.",
  "tika-vin10t0:2100_0": "Pesakārakadāsaṃ vā, aññaṃ vā rajakādisu;",
  "tika-vin10t0:2101_0": "Ārāmikānaṃ nāmena, dente vaṭṭati gaṇhituṃ.",
  "tika-vin10t0:2102_0": "666.",
  "tika-vin10t0:2103_0": "“Gāvo demā”ti vuttepi, gahetuṃ na ca vaṭṭati;",
  "tika-vin10t0:2104_0": "Pañcagorasabhogatthaṃ, vutte demāti vaṭṭati.",
  "tika-vin10t0:2105_0": "667.",
  "tika-vin10t0:2106_0": "Ajikādīsu eseva, nayo ñeyyo vibhāvinā;",
  "tika-vin10t0:2107_0": "Kappiyena ca vākyena, sabbaṃ vaṭṭati gaṇhituṃ.",
  "tika-vin10t0:2108_0": "668.",
  "tika-vin10t0:2109_0": "Hatthiṃ vā mahisaṃ assaṃ, goṇaṃ kukkuṭasūkaraṃ;",
  "tika-vin10t0:2110_0": "Dentesu ca manussesu, na ca vaṭṭati gaṇhituṃ.",
  "tika-vin10t0:2111_0": "669.",
  "tika-vin10t0:2112_0": "Paṭisiddhepi saṅghassa, datvā gacchati ce pana;",
  "tika-vin10t0:2113_0": "Mūlaṃ datvā ca saṅghassa, keci gaṇhanti vaṭṭati.",
  "tika-vin10t0:2114_0": "670.",
  "tika-vin10t0:2115_0": "“Khettaṃ vatthuṃ taḷākaṃ vā, dema goajikādikaṃ;",
  "tika-vin10t0:2116_0": "Vihārassā”ti vuttepi, nisedhetuṃ na vaṭṭati.",
  "tika-vin10t0:2117_0": "671.",
  "tika-vin10t0:2118_0": "Tikkhattuṃ codanā vuttā, chakkhattuṃ ṭhānamabravi;",
  "tika-vin10t0:2119_0": "Yadi codetiyeva cha, codanā diguṇā ṭhiti.",
  "tika-vin10t0:2120_0": "672.",
  "tika-vin10t0:2121_0": "Anāpatti acodetvā, laddhe ummattakādino;",
  "tika-vin10t0:2122_0": "Samuṭṭhānādayo sabbe, sañcarittasamā matā.",
  "tika-vin10t0:2123_0": "Rājasikkhāpadakathā.",
  "tika-vin10t0:2124_0": "Cīvaravaggo paṭhamo.",
  "tika-vin10t0:2125_0": "673.",
  "tika-vin10t0:2126_0": "Ekenāpi ca missetvā, santhataṃ kosiyaṃsunā;",
  "tika-vin10t0:2127_0": "Hoti nissaggiyāpatti, kārāpentassa bhikkhuno.",
  "tika-vin10t0:2128_0": "674.",
  "tika-vin10t0:2129_0": "Paratthāya karontassa, kārāpentassa santhataṃ;",
  "tika-vin10t0:2130_0": "Aññena ca kataṃ laddhā, sevamānassa dukkaṭaṃ.",
  "tika-vin10t0:2131_0": "675.",
  "tika-vin10t0:2132_0": "Anāpatti vitānaṃ vā, bhūmattharaṇameva vā;",
  "tika-vin10t0:2133_0": "Bhisi bibbohanaṃ vāpi, karontassādikammino.",
  "tika-vin10t0:2134_0": "Kosiyakathā.",
  "tika-vin10t0:2135_0": "676.",
  "tika-vin10t0:2136_0": "Kāḷakeḷakalomānaṃ, suddhānaṃ santhataṃ sace;",
  "tika-vin10t0:2137_0": "Kareyyāpatti hotissa, sesaṃ tu paṭhamūpamaṃ.",
  "tika-vin10t0:2138_0": "Suddhakāḷakakathā.",
  "tika-vin10t0:2139_0": "677.",
  "tika-vin10t0:2140_0": "Anāpatti tulaṃ vāpi, bahuṃ vā sabbameva vā;",
  "tika-vin10t0:2141_0": "Karontassa gahetvāna, odātaṃ kapilampi vā.",
  "tika-vin10t0:2142_0": "678.",
  "tika-vin10t0:2143_0": "Anukkamena etāni, santhatāni ca tīṇipi;",
  "tika-vin10t0:2144_0": "Nissajjitvāpi laddhāni, sevamānassa dukkaṭaṃ.",
  "tika-vin10t0:2145_0": "679.",
  "tika-vin10t0:2146_0": "Samuṭṭhānādayo sabbe, sañcarittasamā matā;",
  "tika-vin10t0:2147_0": "Imesaṃ pana tiṇṇampi, tatiyaṃ tu kriyākriyaṃ.",
  "tika-vin10t0:2148_0": "Dvebhāgakathā.",
  "tika-vin10t0:2149_0": "680.",
  "tika-vin10t0:2150_0": "Channaṃ orena vassānaṃ, karontassa ca santhataṃ;",
  "tika-vin10t0:2151_0": "Hoti nissaggiyāpatti, ṭhapetvā bhikkhusammutiṃ.",
  "tika-vin10t0:2152_0": "681.",
  "tika-vin10t0:2153_0": "Anāpatti paratthāya, kārāpeti karoti vā;",
  "tika-vin10t0:2154_0": "Kataṃ vā pana aññena, labhitvā paribhuñjato.",
  "tika-vin10t0:2155_0": "682.",
  "tika-vin10t0:2156_0": "Chabbassāni karontassa, taduddhampi ca santhataṃ;",
  "tika-vin10t0:2157_0": "Vitāne sāṇipākāre, nissajjitvā katepi ca.",
  "tika-vin10t0:2158_0": "Chabbassakathā.",
  "tika-vin10t0:2159_0": "683.",
  "tika-vin10t0:2160_0": "Anāpatti anādāya, asante santhate pana;",
  "tika-vin10t0:2161_0": "Aññassatthāya kāretuṃ, katañca paribhuñjituṃ.",
  "tika-vin10t0:2162_0": "684.",
  "tika-vin10t0:2163_0": "Anādānavasenassa, sugatassa vidatthiyā;",
  "tika-vin10t0:2164_0": "Karaṇena ca satthārā, vuttametaṃ kriyākriyaṃ.",
  "tika-vin10t0:2165_0": "685.",
  "tika-vin10t0:2166_0": "Samuṭṭhānādayo sabbe, sañcarittasamā matā;",
  "tika-vin10t0:2167_0": "Anantarassimassāpi, viseso nupalabbhati.",
  "tika-vin10t0:2168_0": "Nisīdanasanthatakathā.",
  "tika-vin10t0:2169_0": "686.",
  "tika-vin10t0:2170_0": "Gacchante pana yāne vā, hatthiassādikesu vā;",
  "tika-vin10t0:2171_0": "Ṭhapeti yadi lomāni, sāmikassa ajānato.",
  "tika-vin10t0:2172_0": "687.",
  "tika-vin10t0:2173_0": "Tiyojanamatītesu, tesu āpatti bhikkhuno;",
  "tika-vin10t0:2174_0": "Agacchantesu tesveva, ṭhapitesupyayaṃ nayo.",
  "tika-vin10t0:2175_0": "688.",
  "tika-vin10t0:2176_0": "Yāne pana agacchante, asse vā hatthipiṭṭhiyaṃ;",
  "tika-vin10t0:2177_0": "Ṭhapetvā abhirūhitvā, sace sāreti vaṭṭati.",
  "tika-vin10t0:2178_0": "689.",
  "tika-vin10t0:2179_0": "Na vaṭṭatīti niddiṭṭhaṃ, kurundaṭṭhakathāya hi;",
  "tika-vin10t0:2180_0": "Taṃ panaññaṃ harāpeti, vacanena virujjhati.",
  "tika-vin10t0:2181_0": "690.",
  "tika-vin10t0:2182_0": "Kaṇṇacchiddesu lomāni, pakkhipitvāpi gacchato;",
  "tika-vin10t0:2183_0": "Hotiyeva kirāpatti, lomānaṃ gaṇanāvasā.",
  "tika-vin10t0:2184_0": "691.",
  "tika-vin10t0:2185_0": "Suttakena ca bandhitvā, ṭhapitaṃ pana vaṭṭati;",
  "tika-vin10t0:2186_0": "Veṇiṃ katvā harantassa, āpatti paridīpitā.",
  "tika-vin10t0:2187_0": "692.",
  "tika-vin10t0:2188_0": "Suṅkaghātaṃ anuppatvā, corādīhi upadduto;",
  "tika-vin10t0:2189_0": "Yo caññavihito vāpi, āpatti yadi gacchati.",
  "tika-vin10t0:2190_0": "693.",
  "tika-vin10t0:2191_0": "Tiyojanaṃ harantassa, ūnakaṃ vā tiyojanaṃ;",
  "tika-vin10t0:2192_0": "Tathā paccāharantassa, tāniyeva tiyojanaṃ.",
  "tika-vin10t0:2193_0": "694.",
  "tika-vin10t0:2194_0": "Nivāsatthāya vā gantvā, harantassa tato paraṃ;",
  "tika-vin10t0:2195_0": "Acchinnaṃ vāpi nissaṭṭhaṃ, labhitvā haratopi ca.",
  "tika-vin10t0:2196_0": "695.",
  "tika-vin10t0:2197_0": "Harāpentassa aññena, harato katabhaṇḍakaṃ;",
  "tika-vin10t0:2198_0": "Tathā ummattakādīnaṃ, anāpatti pakāsitā.",
  "tika-vin10t0:2199_0": "696.",
  "tika-vin10t0:2200_0": "Idaṃ pana samuṭṭhānaṃ, kāyato kāyacittato;",
  "tika-vin10t0:2201_0": "Acittaṃ kāyakammañca, ticittañca tivedanaṃ.",
  "tika-vin10t0:2202_0": "Eḷakalomakathā.",
  "tika-vin10t0:2203_0": "697.",
  "tika-vin10t0:2204_0": "Samuṭṭhānādinā saddhiṃ, lomadhovāpanampi ca;",
  "tika-vin10t0:2205_0": "Cīvarassa purāṇassa, dhovāpanasamaṃ mataṃ.",
  "tika-vin10t0:2206_0": "Eḷakalomadhovāpanakathā.",
  "tika-vin10t0:2207_0": "698.",
  "tika-vin10t0:2208_0": "Gaṇheyya vā gaṇhāpeyya, rajataṃ jātarūpakaṃ;",
  "tika-vin10t0:2209_0": "Nissajjitvā panāpatti, desetabbāva bhikkhunā.",
  "tika-vin10t0:2210_0": "699.",
  "tika-vin10t0:2211_0": "Rajataṃ jātarūpañca, ubhinnaṃ māsakopi ca;",
  "tika-vin10t0:2212_0": "Etaṃ catubbidhaṃ vatthu, hoti nissaggiyāvahaṃ.",
  "tika-vin10t0:2213_0": "700.",
  "tika-vin10t0:2214_0": "Muttā maṇi silā saṅkho, pavāḷaṃ lohitaṅkako;",
  "tika-vin10t0:2215_0": "Masāragallaṃ dhaññāni, satta gomahisādikaṃ.",
  "tika-vin10t0:2216_0": "701.",
  "tika-vin10t0:2217_0": "Khettaṃ vatthuṃ taḷākañca, dāsidāsādikaṃ pana;",
  "tika-vin10t0:2218_0": "Dukkaṭasseva vatthūni, dīpitāni mahesinā.",
  "tika-vin10t0:2219_0": "702.",
  "tika-vin10t0:2220_0": "Muggamāsādikaṃ sabbaṃ, sappiādīni taṇḍulā;",
  "tika-vin10t0:2221_0": "Suttaṃ vatthaṃ halaṃ phālaṃ, kappiyaṃ evamādikaṃ.",
  "tika-vin10t0:2222_0": "703.",
  "tika-vin10t0:2223_0": "Tatthattano panatthāya, vatthuṃ nissaggiyassa hi;",
  "tika-vin10t0:2224_0": "Sampaṭicchati yo bhikkhu, tassa nissaggiyaṃ siyā.",
  "tika-vin10t0:2225_0": "704.",
  "tika-vin10t0:2226_0": "Saṅghādīnaṃ tamatthāya, gaṇhato dukkaṭaṃ tathā;",
  "tika-vin10t0:2227_0": "Dukkaṭassa ca vatthumpi, sabbatthāya ca dukkaṭaṃ.",
  "tika-vin10t0:2228_0": "705.",
  "tika-vin10t0:2229_0": "Sace kahāpaṇādīnaṃ, sahassaṃ paṭigaṇhati;",
  "tika-vin10t0:2230_0": "Vatthūnaṃ gaṇanāyassa, āpattigaṇanā siyā.",
  "tika-vin10t0:2231_0": "706.",
  "tika-vin10t0:2232_0": "Tathā sithilabaddhesu, thavikādīsu rūpato;",
  "tika-vin10t0:2233_0": "Āpattigaṇanā vuttā, mahāpaccariyaṃ pana.",
  "tika-vin10t0:2234_0": "707.",
  "tika-vin10t0:2235_0": "“Idaṃ ayyassa hotū”ti, vutte vā pana kenaci;",
  "tika-vin10t0:2236_0": "Sace gaṇhitukāmopi, nisedhetabbameva ca.",
  "tika-vin10t0:2237_0": "708.",
  "tika-vin10t0:2238_0": "Paṭikkhittepi taṃ vatthuṃ, ṭhapetvā yadi gacchati;",
  "tika-vin10t0:2239_0": "Tathā gopāyitabbaṃ taṃ, yathā taṃ na vinassati.",
  "tika-vin10t0:2240_0": "709.",
  "tika-vin10t0:2241_0": "“Āharedamidaṃ gaṇha, idaṃ dehīdha nikkhipa”;",
  "tika-vin10t0:2242_0": "Iccevaṃ bhikkhuno vattuṃ, na vaṭṭati akappiyaṃ.",
  "tika-vin10t0:2243_0": "710.",
  "tika-vin10t0:2244_0": "Ṭhapetvā rūpiyaggāhaṃ, nissaṭṭhaparivattitaṃ;",
  "tika-vin10t0:2245_0": "Sabbehi paribhottabbaṃ, bhājetvā sappiādikaṃ.",
  "tika-vin10t0:2246_0": "711.",
  "tika-vin10t0:2247_0": "Attano pattabhāgampi, paṭiggāhakabhikkhuno;",
  "tika-vin10t0:2248_0": "Gahetuṃ aññato laddhaṃ, bhuñjituṃ vā na vaṭṭati.",
  "tika-vin10t0:2249_0": "712.",
  "tika-vin10t0:2250_0": "Yaṃ kiñci pana sambhūtaṃ, paccayaṃ vatthuto tato;",
  "tika-vin10t0:2251_0": "Bhikkhuno sevamānassa, hoti āpatti dukkaṭaṃ.",
  "tika-vin10t0:2252_0": "713.",
  "tika-vin10t0:2253_0": "Ajjhārāme anāpatti, tamajjhāvasathepi vā;",
  "tika-vin10t0:2254_0": "Gahetvā vā gahāpetvā, nikkhipantassa bhikkhuno.",
  "tika-vin10t0:2255_0": "714.",
  "tika-vin10t0:2256_0": "Tikapācittiyaṃ vuttaṃ, rūpiyanti arūpiye;",
  "tika-vin10t0:2257_0": "Saññino vimatissāpi, hoti āpatti dukkaṭaṃ.",
  "tika-vin10t0:2258_0": "715.",
  "tika-vin10t0:2259_0": "Samuṭṭhānādayo sabbe, sañcarittasamā matā;",
  "tika-vin10t0:2260_0": "Kriyākriyamidaṃ vuttaṃ, ayameva visesatā.",
  "tika-vin10t0:2261_0": "Rūpiyapaṭiggahaṇakathā.",
  "tika-vin10t0:2262_0": "716.",
  "tika-vin10t0:2263_0": "Vatthuṃ nissaggiyassāpi, vatthuṃ vā dukkaṭassa ca;",
  "tika-vin10t0:2264_0": "Kappiyassa ca vatthuṃ vā, yo nissaggiyavatthunā.",
  "tika-vin10t0:2265_0": "717.",
  "tika-vin10t0:2266_0": "Vatthunā dukkaṭassāpi, vatthuṃ nissaggiyassa vā;",
  "tika-vin10t0:2267_0": "Parivatteti āpatti, kappiyena ca vatthunā.",
  "tika-vin10t0:2268_0": "718.",
  "tika-vin10t0:2269_0": "Dukkaṭassa ca vatthuṃ vā, vatthuṃ vā kappiyassa ca;",
  "tika-vin10t0:2270_0": "Vatthunā dukkaṭasseva, parivatteti dukkaṭaṃ.",
  "tika-vin10t0:2271_0": "719.",
  "tika-vin10t0:2272_0": "Vatthunā kappiyassāpi, tathā dukkaṭavatthukaṃ;",
  "tika-vin10t0:2273_0": "Parivatteti yo tassa, hoti āpatti dukkaṭaṃ.",
  "tika-vin10t0:2274_0": "720.",
  "tika-vin10t0:2275_0": "Vatthuno dukkaṭassāpi, tathā nissaggiyassa ca;",
  "tika-vin10t0:2276_0": "Gahaṇaṃ vāritaṃ pubbe, iminā parivattanaṃ.",
  "tika-vin10t0:2277_0": "721.",
  "tika-vin10t0:2278_0": "Rūpiyanti ca saññissa, vimatissa arūpiye;",
  "tika-vin10t0:2279_0": "Tena dve dukkaṭā honti, cetāpentassa rūpiyaṃ.",
  "tika-vin10t0:2280_0": "722.",
  "tika-vin10t0:2281_0": "Arūpiyanti saññissa, anāpatti arūpiye;",
  "tika-vin10t0:2282_0": "“Idaṃ gahetvā dehī”ti, vadatopi ca pañcahi.",
  "tika-vin10t0:2283_0": "723.",
  "tika-vin10t0:2284_0": "Sesaṃ anantareneva, samuṭṭhānādikaṃ samaṃ;",
  "tika-vin10t0:2285_0": "Idaṃ kriyasamuṭṭhānaṃ, ayameva visesatā.",
  "tika-vin10t0:2286_0": "Rūpiyasaṃvohārakathā.",
  "tika-vin10t0:2287_0": "724.",
  "tika-vin10t0:2288_0": "Kappiyaṃ kappiyeneva, parivattayato pana;",
  "tika-vin10t0:2289_0": "Hoti nissaggiyāpatti, ṭhapetvā sahadhammike.",
  "tika-vin10t0:2290_0": "725.",
  "tika-vin10t0:2291_0": "Akappiyassa vatthussa, teneva parivattanaṃ;",
  "tika-vin10t0:2292_0": "Na gacchatīti niddiṭṭhaṃ, kayavikkayasaṅgahaṃ.",
  "tika-vin10t0:2293_0": "726.",
  "tika-vin10t0:2294_0": "Tasmā mātāpitūnampi, vatthuṃ yaṃ kiñci kappiyaṃ;",
  "tika-vin10t0:2295_0": "“Imaṃ dehiminā hī”ti, vadato pana dukkaṭaṃ.",
  "tika-vin10t0:2296_0": "727.",
  "tika-vin10t0:2297_0": "Sakaṃ vā deti ce bhaṇḍaṃ, evaṃ vatvāna mātuyā;",
  "tika-vin10t0:2298_0": "Mātuyā vā tathā bhaṇḍaṃ, sayaṃ gaṇhāti dukkaṭaṃ.",
  "tika-vin10t0:2299_0": "728.",
  "tika-vin10t0:2300_0": "Sahatthaṃ parabhaṇḍasmiṃ, parahatthañca attano;",
  "tika-vin10t0:2301_0": "Bhaṇḍake pana sampatte, nissaggiyamudīritaṃ.",
  "tika-vin10t0:2302_0": "729.",
  "tika-vin10t0:2303_0": "“Gahetvā vā idaṃ nāma, bhuñjitvā odanaṃ imaṃ;",
  "tika-vin10t0:2304_0": "Idaṃ nāma karohī”ti, vattuṃ pana na vaṭṭati.",
  "tika-vin10t0:2305_0": "730.",
  "tika-vin10t0:2306_0": "Vighāsādamathaññaṃ vā, “bhuñjitvā odanaṃ imaṃ;",
  "tika-vin10t0:2307_0": "Challiṃ vā pana valliṃ vā, kaṭṭhaṃ vā dārumeva vā.",
  "tika-vin10t0:2308_0": "731.",
  "tika-vin10t0:2309_0": "Āharā”ti vadantassa, vatthūnaṃ gaṇanāvasā;",
  "tika-vin10t0:2310_0": "Honti āpattiyo tassa, bhikkhuno kayavikkaye.",
  "tika-vin10t0:2311_0": "732.",
  "tika-vin10t0:2312_0": "“Imañca yāguṃ piva bhuñja bhattaṃ;",
  "tika-vin10t0:2313_0": "Bhuttosi bhuñjissasi bhuñjasīdaṃ;",
  "tika-vin10t0:2314_0": "Bhattaṃ, imaṃ nāma karohi kammaṃ”;",
  "tika-vin10t0:2315_0": "Icceva vattuṃ pana vaṭṭateva.",
  "tika-vin10t0:2316_0": "733.",
  "tika-vin10t0:2317_0": "Bhūmiyā sodhane vāpi, limpane vatthadhovane;",
  "tika-vin10t0:2318_0": "Ettha kiñcāpi natthaññaṃ, bhaṇḍaṃ nissajjitabbakaṃ.",
  "tika-vin10t0:2319_0": "734.",
  "tika-vin10t0:2320_0": "Nissaggiye ca vatthumhi, naṭṭhe bhuttepi vā yathā;",
  "tika-vin10t0:2321_0": "Desetabbāva āpatti, desetabbā tathā ayaṃ.",
  "tika-vin10t0:2322_0": "735.",
  "tika-vin10t0:2323_0": "“Imināva imaṃ nāma, gahetvā dehi me”iti;",
  "tika-vin10t0:2324_0": "Ācikkhati anāpatti, ṭhapetvā bhaṇḍasāmikaṃ.",
  "tika-vin10t0:2325_0": "736.",
  "tika-vin10t0:2326_0": "“Idaṃ mamatthi attho me, iminā”ti ca bhāsato;",
  "tika-vin10t0:2327_0": "Sesaṃ anantareneva, samuṭṭhānādikaṃ samaṃ.",
  "tika-vin10t0:2328_0": "Kayavikkayakathā.",
  "tika-vin10t0:2329_0": "Kosiyavaggo dutiyo.",
  "tika-vin10t0:2330_0": "737.",
  "tika-vin10t0:2331_0": "Mattikāyomayā pattā, kappiyā jātito duve;",
  "tika-vin10t0:2332_0": "Tayo pattassa vaṇṇā tu, ukkaṭṭho majjhimomako.",
  "tika-vin10t0:2333_0": "738.",
  "tika-vin10t0:2334_0": "Dvinnaṃ taṇḍulanāḷīnaṃ, bhattaṃ magadhanāḷiyā;",
  "tika-vin10t0:2335_0": "Khādanañca catubbhāgaṃ, byañjanañca tadūpiyaṃ.",
  "tika-vin10t0:2336_0": "739.",
  "tika-vin10t0:2337_0": "Ukkaṭṭho nāma so patto, yo taṃ sabbaṃ tu gaṇhati;",
  "tika-vin10t0:2338_0": "Majjhimo tassupaḍḍho ca, tadupaḍḍho ca omako.",
  "tika-vin10t0:2339_0": "740.",
  "tika-vin10t0:2340_0": "Ukkaṭṭhassa ca ukkaṭṭho, tassevomakamajjhimā;",
  "tika-vin10t0:2341_0": "Evaṃ majjhimaomesu, nava pattā bhavanti hi.",
  "tika-vin10t0:2342_0": "741.",
  "tika-vin10t0:2343_0": "Ukkaṭṭhukkaṭṭhako tesu, apatto omakomako;",
  "tika-vin10t0:2344_0": "Tasmā nāpi adhiṭṭhānaṃ, na gacchanti vikappanaṃ.",
  "tika-vin10t0:2345_0": "742.",
  "tika-vin10t0:2346_0": "Sesaṃ sattavidhaṃ pattaṃ, pattalakkhaṇasaṃyutaṃ;",
  "tika-vin10t0:2347_0": "Adhiṭṭhāya vikappetvā, paribhuñjeyya paṇḍito.",
  "tika-vin10t0:2348_0": "743.",
  "tika-vin10t0:2349_0": "Dasāhaparamaṃ kālaṃ, dhāreyya atirekato;",
  "tika-vin10t0:2350_0": "Atikkamayato pattaṃ, tañhi nissaggiyaṃ siyā.",
  "tika-vin10t0:2351_0": "744.",
  "tika-vin10t0:2352_0": "Yaṃ pattaṃ na vikappeti, yaṃ nādhiṭṭheti vā pana;",
  "tika-vin10t0:2353_0": "Vinayaññūhi so patto, atirekoti vaṇṇito.",
  "tika-vin10t0:2354_0": "745.",
  "tika-vin10t0:2355_0": "Vattabbaṃ tu “imaṃ pattaṃ, adhiṭṭhāmī”ti sammukhe;",
  "tika-vin10t0:2356_0": "“Etaṃ patta”nti dūrasmiṃ, paccuddhārepyayaṃ nayo.",
  "tika-vin10t0:2357_0": "746.",
  "tika-vin10t0:2358_0": "Ābhogaṃ manasā katvā, katvā kāyavikārakaṃ;",
  "tika-vin10t0:2359_0": "Kāyenapi ca pattassa, adhiṭṭhānaṃ pakāsitaṃ.",
  "tika-vin10t0:2360_0": "747.",
  "tika-vin10t0:2361_0": "Patto jahatidhiṭṭhānaṃ, dānabhedakanāsato;",
  "tika-vin10t0:2362_0": "Vibbhamuddhārapaccakkha-parivattanagāhato.",
  "tika-vin10t0:2363_0": "748.",
  "tika-vin10t0:2364_0": "Kaṅgusitthappamāṇena, khenādhiṭṭhānamujjhati;",
  "tika-vin10t0:2365_0": "Pidahitvā adhiṭṭheyya, ayocuṇṇena vāṇiyā.",
  "tika-vin10t0:2366_0": "749.",
  "tika-vin10t0:2367_0": "Yo hi nissaggiyaṃ pattaṃ, anissajjeva bhuñjati;",
  "tika-vin10t0:2368_0": "Dukkaṭaṃ tassa niddiṭṭhaṃ, bhutvā dhovanadhovane.",
  "tika-vin10t0:2369_0": "750.",
  "tika-vin10t0:2370_0": "Suvaṇṇamaṇipatto ca, veḷuriyaphalikubbhavo;",
  "tika-vin10t0:2371_0": "Kaṃsakācamayo patto, tipusīsamayopi ca.",
  "tika-vin10t0:2372_0": "751.",
  "tika-vin10t0:2373_0": "Tathā dārumayo patto, tambasajjhumayopi ca;",
  "tika-vin10t0:2374_0": "Ekādasavidho patto, vutto dukkaṭavatthuko.",
  "tika-vin10t0:2375_0": "752.",
  "tika-vin10t0:2376_0": "Ghaṭasīsakaṭāho ca, tumbaṃ cassānulomikaṃ;",
  "tika-vin10t0:2377_0": "Tambalohamayaṃ tattha, thālakaṃ pana vaṭṭati.",
  "tika-vin10t0:2378_0": "753.",
  "tika-vin10t0:2379_0": "Phalikakācakaṃsānaṃ, taṭṭikādīni kānici;",
  "tika-vin10t0:2380_0": "Puggalassa na vaṭṭanti, vaṭṭanti gihisaṅghikā.",
  "tika-vin10t0:2381_0": "754.",
  "tika-vin10t0:2382_0": "Yaṃ kiñci sodakaṃ pattaṃ, paṭisāmeyya dukkaṭaṃ;",
  "tika-vin10t0:2383_0": "Sādhukaṃ vodakaṃ katvā, paṭisāmeyya paṇḍito.",
  "tika-vin10t0:2384_0": "755.",
  "tika-vin10t0:2385_0": "Bhikkhuno sodakaṃ pattaṃ, otāpetuṃ na vaṭṭati;",
  "tika-vin10t0:2386_0": "Uṇhe na nidahetabbo, nidahantassa dukkaṭaṃ.",
  "tika-vin10t0:2387_0": "756.",
  "tika-vin10t0:2388_0": "Miḍḍhante paribhaṇḍante, ṭhapetuṃ na ca vaṭṭati;",
  "tika-vin10t0:2389_0": "Miḍḍhiyā paribhaṇḍe vā, vitthiṇṇe pana vaṭṭati.",
  "tika-vin10t0:2390_0": "757.",
  "tika-vin10t0:2391_0": "Dāruādhārake patte, dve ṭhapetumpi vaṭṭati;",
  "tika-vin10t0:2392_0": "Ayameva nayo daṇḍa-bhūmiādhārakesupi.",
  "tika-vin10t0:2393_0": "758.",
  "tika-vin10t0:2394_0": "Taṭṭikāyapi coḷe vā, potthake kaṭasārake;",
  "tika-vin10t0:2395_0": "Paribhaṇḍakatāyāpi, bhūmiyaṃ vālukāsu vā.",
  "tika-vin10t0:2396_0": "759.",
  "tika-vin10t0:2397_0": "Tathārūpāsu suddhāsu, ṭhapetuṃ pana vaṭṭati;",
  "tika-vin10t0:2398_0": "Sarajāya ṭhapentassa, dukkaṭaṃ kharabhūmiyā.",
  "tika-vin10t0:2399_0": "760.",
  "tika-vin10t0:2400_0": "Daṇḍe vā nāgadante vā, laggetumpi na vaṭṭati;",
  "tika-vin10t0:2401_0": "Chattaṅgamañcapīṭhesu, ṭhapentassa ca dukkaṭaṃ.",
  "tika-vin10t0:2402_0": "761.",
  "tika-vin10t0:2403_0": "Aṭanīsu hi bandhitvā, olambetumpi vaṭṭati;",
  "tika-vin10t0:2404_0": "Bandhitvā pana mañcassa, ṭhapetuṃpari vaṭṭati.",
  "tika-vin10t0:2405_0": "762.",
  "tika-vin10t0:2406_0": "Mañcapīṭhaṭṭake pattaṃ, ṭhapetuṃ pana vaṭṭati;",
  "tika-vin10t0:2407_0": "Bhattapūropi vā chatte, ṭhapetuṃ na ca vaṭṭati.",
  "tika-vin10t0:2408_0": "Tayo bhāṇavārā niṭṭhitā.",
  "tika-vin10t0:2409_0": "763.",
  "tika-vin10t0:2410_0": "Kavāṭaṃ na paṇāmeyya, pattahattho sace pana;",
  "tika-vin10t0:2411_0": "Yena kenaci aṅgena, paṇāmeyyassa dukkaṭaṃ.",
  "tika-vin10t0:2412_0": "764.",
  "tika-vin10t0:2413_0": "Na nīhareyya pattena, calakānaṭṭhikāni vā;",
  "tika-vin10t0:2414_0": "Ucchiṭṭhamudakaṃ vāpi, nīharantassa dukkaṭaṃ.",
  "tika-vin10t0:2415_0": "765.",
  "tika-vin10t0:2416_0": "Pattaṃ paṭiggahaṃ katvā, dhovituṃ hatthameva vā;",
  "tika-vin10t0:2417_0": "Mukhato nīhaṭaṃ patte, ṭhapetuṃ na ca vaṭṭati.",
  "tika-vin10t0:2418_0": "766.",
  "tika-vin10t0:2419_0": "Anāpatti dasāhassa, antoyeva ca yo pana;",
  "tika-vin10t0:2420_0": "Adhiṭṭheti vikappeti, vissajjeti vinassati.",
  "tika-vin10t0:2421_0": "767.",
  "tika-vin10t0:2422_0": "Paṭhamassa hi pattassa, paṭhamena mahesinā;",
  "tika-vin10t0:2423_0": "Samuṭṭhānādayo sabbe, kathinena samā matā.",
  "tika-vin10t0:2424_0": "Paṭhamapattakathā.",
  "tika-vin10t0:2425_0": "768.",
  "tika-vin10t0:2426_0": "Pañcabandhanaūnasmiṃ, patte sati ca yo pana;",
  "tika-vin10t0:2427_0": "Viññāpeyya navaṃ pattaṃ, tassa nissaggiyaṃ siyā.",
  "tika-vin10t0:2428_0": "769.",
  "tika-vin10t0:2429_0": "Bandhanaṃ ekamuddiṭṭhaṃ, dvaṅgulāya ca rājiyā;",
  "tika-vin10t0:2430_0": "Bandhanāni ca cattāri, tathāṭṭhaṅgularājiyā.",
  "tika-vin10t0:2431_0": "770.",
  "tika-vin10t0:2432_0": "Pañca vā rājiyo yassa, ekā vāpi dasaṅgulā;",
  "tika-vin10t0:2433_0": "Apatto nāmayaṃ patto, viññāpeyya tato paraṃ.",
  "tika-vin10t0:2434_0": "771.",
  "tika-vin10t0:2435_0": "Ayopatto anekehi, lohamaṇḍalakehi vā;",
  "tika-vin10t0:2436_0": "Baddho vaṭṭati maṭṭho ce, ayocuṇṇena vāṇiyā.",
  "tika-vin10t0:2437_0": "772.",
  "tika-vin10t0:2438_0": "Pattaṃ saṅghassa nissaṭṭhaṃ, tassa nissaggiyaṃ pana;",
  "tika-vin10t0:2439_0": "Anukampāya taṃ tasmiṃ, agaṇhantassa dukkaṭaṃ.",
  "tika-vin10t0:2440_0": "773.",
  "tika-vin10t0:2441_0": "Dīyamāne tu pattasmiṃ, yassa so na ca ruccati;",
  "tika-vin10t0:2442_0": "Appicchatāya vā pattaṃ, taṃ na gaṇhāti vaṭṭati.",
  "tika-vin10t0:2443_0": "774.",
  "tika-vin10t0:2444_0": "Apattassa tu bhikkhussa;",
  "tika-vin10t0:2445_0": "Na dātabboti dīpito;",
  "tika-vin10t0:2446_0": "Tattha yo pattapariyanto;",
  "tika-vin10t0:2447_0": "So deyyo tassa bhikkhuno.",
  "tika-vin10t0:2448_0": "775.",
  "tika-vin10t0:2449_0": "Sace so taṃ jigucchanto, appadese ṭhapeti vā;",
  "tika-vin10t0:2450_0": "Vissajjeti abhogena, paribhuñjati dukkaṭaṃ.",
  "tika-vin10t0:2451_0": "776.",
  "tika-vin10t0:2452_0": "Naṭṭhe bhinnepi vā patte, anāpatti pakāsitā;",
  "tika-vin10t0:2453_0": "Attano ñātakādīnaṃ, gaṇhato vā dhanena vā.",
  "tika-vin10t0:2454_0": "777.",
  "tika-vin10t0:2455_0": "Sañcarittasamuṭṭhānaṃ, kriyaṃ paṇṇattivajjakaṃ;",
  "tika-vin10t0:2456_0": "Kāyakammaṃ vacīkammaṃ, ticittañca tivedanaṃ.",
  "tika-vin10t0:2457_0": "Dutiyapattakathā.",
  "tika-vin10t0:2458_0": "778.",
  "tika-vin10t0:2459_0": "Sappiādiṃ purebhattaṃ, bhesajjaṃ paṭigayha hi;",
  "tika-vin10t0:2460_0": "Sāmisampi purebhattaṃ, paribhuñjati vaṭṭati.",
  "tika-vin10t0:2461_0": "779.",
  "tika-vin10t0:2462_0": "Tato paṭṭhāya sattāhaṃ, taṃ vaṭṭati nirāmisaṃ;",
  "tika-vin10t0:2463_0": "Sattāhātikkame tassa, nissaggiyamudīritaṃ.",
  "tika-vin10t0:2464_0": "780.",
  "tika-vin10t0:2465_0": "Pacchābhattampi gaṇhitvā, katvā sannidhikārakaṃ;",
  "tika-vin10t0:2466_0": "Sāyato pana sattāhaṃ, vaṭṭateva nirāmisaṃ.",
  "tika-vin10t0:2467_0": "781.",
  "tika-vin10t0:2468_0": "Purebhattampi pacchā vā, sayamuggahitaṃ pana;",
  "tika-vin10t0:2469_0": "Sarīrabhoge netabbaṃ, sāyituṃ na ca vaṭṭati.",
  "tika-vin10t0:2470_0": "782.",
  "tika-vin10t0:2471_0": "Navanītaṃ purebhattaṃ, bhikkhunā gahitaṃ sace;",
  "tika-vin10t0:2472_0": "Tāpetvānupasampanno, deti vaṭṭati sāmisaṃ.",
  "tika-vin10t0:2473_0": "783.",
  "tika-vin10t0:2474_0": "Sayaṃ tāpeti ce bhikkhu, sattāhampi nirāmisaṃ;",
  "tika-vin10t0:2475_0": "Tāpanaṃ navanītassa, sāmapāko na hoti so.",
  "tika-vin10t0:2476_0": "784.",
  "tika-vin10t0:2477_0": "Pacchābhattaṃ gahetvā ce, yena kenaci tāpitaṃ;",
  "tika-vin10t0:2478_0": "Vaṭṭateva ca taṃ sappi, sattāhampi nirāmisaṃ.",
  "tika-vin10t0:2479_0": "785.",
  "tika-vin10t0:2480_0": "Khīraṃ dadhiṃ cāpi paṭiggahetvā;",
  "tika-vin10t0:2481_0": "Sayaṃ purebhattamatho karoti;",
  "tika-vin10t0:2482_0": "Sappiṃ purebhattakameva tassa;",
  "tika-vin10t0:2483_0": "Nirāmisaṃ vaṭṭati bhikkhuno taṃ.",
  "tika-vin10t0:2484_0": "786.",
  "tika-vin10t0:2485_0": "Pacchābhattakato uddhaṃ, taṃ na vaṭṭati sāyituṃ;",
  "tika-vin10t0:2486_0": "Savatthukassa sappissa, gahitattāva bhikkhuno.",
  "tika-vin10t0:2487_0": "787.",
  "tika-vin10t0:2488_0": "Sattāhātikkamepissa, na doso koci vijjati;",
  "tika-vin10t0:2489_0": "“Paṭiggahetvā tānī”ti, vuttattā hi mahesinā.",
  "tika-vin10t0:2490_0": "788.",
  "tika-vin10t0:2491_0": "Yathā kappiyasappimhi, nissaggiyamudīritaṃ;",
  "tika-vin10t0:2492_0": "Tathākappiyasappimhi, dukkaṭaṃ paridīpitaṃ.",
  "tika-vin10t0:2493_0": "789.",
  "tika-vin10t0:2494_0": "Sabbākappiyamaṃsānaṃ, vajjetvā maṃsameva ca;",
  "tika-vin10t0:2495_0": "Khīraṃ dadhi ca sappi ca, navanītañca vaṭṭati.",
  "tika-vin10t0:2496_0": "790.",
  "tika-vin10t0:2497_0": "“Yesaṃ kappati maṃsañhi, tesaṃ sappī”ti kiṃ idaṃ?",
  "tika-vin10t0:2498_0": "Paṇītabhojanassāpi, tathā sattāhakālike.",
  "tika-vin10t0:2499_0": "791.",
  "tika-vin10t0:2500_0": "Nissaggiyassa vatthūnaṃ, paricchedaniyāmanaṃ;",
  "tika-vin10t0:2501_0": "Na cākappiyamaṃsānaṃ, sappiādi nivāritaṃ.",
  "tika-vin10t0:2502_0": "792.",
  "tika-vin10t0:2503_0": "Navanītepi sappimhi, gahituggahitādike;",
  "tika-vin10t0:2504_0": "Sabbo vuttanayeneva, veditabbo vinicchayo.",
  "tika-vin10t0:2505_0": "793.",
  "tika-vin10t0:2506_0": "Telabhikkhāya bhikkhūnaṃ, paviṭṭhānaṃ upāsakā;",
  "tika-vin10t0:2507_0": "Telaṃ vā navanītaṃ vā, sappiṃ vā ākiranti hi.",
  "tika-vin10t0:2508_0": "794.",
  "tika-vin10t0:2509_0": "Bhattasitthāni vā tattha, taṇḍulā vā bhavanti ce;",
  "tika-vin10t0:2510_0": "Ādiccapakkasaṃsaṭṭhaṃ, hoti sattāhakālikaṃ.",
  "tika-vin10t0:2511_0": "795.",
  "tika-vin10t0:2512_0": "Tilasāsapatelaṃ vā, madhukeraṇḍatelakaṃ;",
  "tika-vin10t0:2513_0": "Gahitaṃ tu purebhattaṃ, sāmisampi nirāmisaṃ.",
  "tika-vin10t0:2514_0": "796.",
  "tika-vin10t0:2515_0": "Pacchābhattakato uddhaṃ, sāyitabbaṃ nirāmisaṃ;",
  "tika-vin10t0:2516_0": "Sattāhātikkame tesaṃ, vasā nissaggiyaṃ siyā.",
  "tika-vin10t0:2517_0": "797.",
  "tika-vin10t0:2518_0": "Eraṇḍamadhukaṭṭhīni, sāsapādīni cattanā;",
  "tika-vin10t0:2519_0": "Gahetvā katatelampi, hoti sattāhakālikaṃ.",
  "tika-vin10t0:2520_0": "798.",
  "tika-vin10t0:2521_0": "Yāvajīvikavatthuttā, tesaṃ tiṇṇampi bhikkhuno;",
  "tika-vin10t0:2522_0": "Savatthugahaṇe tassa, kācāpatti na vijjati.",
  "tika-vin10t0:2523_0": "799.",
  "tika-vin10t0:2524_0": "Attanā yaṃ kataṃ telaṃ, taṃ vaṭṭati nirāmisaṃ;",
  "tika-vin10t0:2525_0": "Sattāhātikkamenassa, hoti nissaggiyaṃ pana.",
  "tika-vin10t0:2526_0": "800.",
  "tika-vin10t0:2527_0": "Dukkaṭaṃ sāsapādīnaṃ, telatthāyeva bhikkhunā;",
  "tika-vin10t0:2528_0": "Gahetvā ṭhapitānaṃ tu, sattāhātikkame siyā.",
  "tika-vin10t0:2529_0": "801.",
  "tika-vin10t0:2530_0": "Nāḷikerakarañjānaṃ, telaṃ kuruvakassa ca;",
  "tika-vin10t0:2531_0": "Nimbakosambakānañca, telaṃ bhallātakassa ca.",
  "tika-vin10t0:2532_0": "802.",
  "tika-vin10t0:2533_0": "Iccevamādikaṃ sabbaṃ, avuttaṃ pāḷiyaṃ pana;",
  "tika-vin10t0:2534_0": "Gahetvā nikkhipantassa, dukkaṭaṃ samayaccaye.",
  "tika-vin10t0:2535_0": "803.",
  "tika-vin10t0:2536_0": "Yāvakālikabhedañca, yāvajīvakameva ca;",
  "tika-vin10t0:2537_0": "Viditvā sesametthāpi, sappinā sadiso nayo.",
  "tika-vin10t0:2538_0": "804.",
  "tika-vin10t0:2539_0": "Acchamacchavarāhānaṃ, susukāgadrabhassa ca;",
  "tika-vin10t0:2540_0": "Vasānaṃ pana pañcannaṃ, telaṃ pañcavidhaṃ bhave.",
  "tika-vin10t0:2541_0": "805.",
  "tika-vin10t0:2542_0": "Sabbameva vasātelaṃ, kappiyākappiyassa ca;",
  "tika-vin10t0:2543_0": "Manussānaṃ vasātelaṃ, ṭhapetvā pana vaṭṭati.",
  "tika-vin10t0:2544_0": "806.",
  "tika-vin10t0:2545_0": "Vasaṃ paṭiggahetvāna, purebhattaṃ panattanā;",
  "tika-vin10t0:2546_0": "Pakkaṃ vaṭṭati saṃsaṭṭhaṃ, sattāhampi nirāmisaṃ.",
  "tika-vin10t0:2547_0": "807.",
  "tika-vin10t0:2548_0": "Sace anupasampanno, katvā taṃ deti vaṭṭati;",
  "tika-vin10t0:2549_0": "Sāmisampi purebhattaṃ, tato uddhaṃ nirāmisaṃ.",
  "tika-vin10t0:2550_0": "808.",
  "tika-vin10t0:2551_0": "Paṭiggahetuṃ kātuṃ vā, pacchābhattaṃ na vaṭṭati;",
  "tika-vin10t0:2552_0": "Seso vuttanayeneva, veditabbo vibhāvinā.",
  "tika-vin10t0:2553_0": "809.",
  "tika-vin10t0:2554_0": "Gahitañhi purebhattaṃ, madhuṃ madhukarīkataṃ;",
  "tika-vin10t0:2555_0": "Vaṭṭateva purebhattaṃ, sāmisampi nirāmisaṃ.",
  "tika-vin10t0:2556_0": "810.",
  "tika-vin10t0:2557_0": "Pacchābhattakato uddhaṃ, sattāhampi nirāmisaṃ;",
  "tika-vin10t0:2558_0": "Sattāhātikkame doso, vatthūnaṃ gaṇanāvasā.",
  "tika-vin10t0:2559_0": "811.",
  "tika-vin10t0:2560_0": "Ucchumhā pana nibbattaṃ, pakkāpakkaṃ ghanāghanaṃ;",
  "tika-vin10t0:2561_0": "Rasādi pana taṃ sabbaṃ, “phāṇita”nti pavuccati.",
  "tika-vin10t0:2562_0": "812.",
  "tika-vin10t0:2563_0": "Phāṇitaṃ tu purebhattaṃ, gahitaṃ pana vaṭṭati;",
  "tika-vin10t0:2564_0": "Sāmisampi purebhattaṃ, tato uddhaṃ nirāmisaṃ.",
  "tika-vin10t0:2565_0": "813.",
  "tika-vin10t0:2566_0": "Asaṃsaṭṭhena ucchussa, rasena kataphāṇitaṃ;",
  "tika-vin10t0:2567_0": "Gahitena purebhattaṃ, tadaheva nirāmisaṃ.",
  "tika-vin10t0:2568_0": "814.",
  "tika-vin10t0:2569_0": "Ucchuṃ paṭiggahetvāna, katepesa nayo mato;",
  "tika-vin10t0:2570_0": "Pacchābhattakato uddhaṃ, taṃ na vaṭṭati sāyituṃ.",
  "tika-vin10t0:2571_0": "815.",
  "tika-vin10t0:2572_0": "Gahitattā savatthussa, sattāhātikkamepi ca;",
  "tika-vin10t0:2573_0": "Hoti tassa anāpatti, pacchābhattaṃ katepi ca.",
  "tika-vin10t0:2574_0": "816.",
  "tika-vin10t0:2575_0": "Saṃsaṭṭhañca purebhattaṃ, gahitaṃ tamupāsako;",
  "tika-vin10t0:2576_0": "Tadahe deti ce katvā, sāmisampi ca vaṭṭati.",
  "tika-vin10t0:2577_0": "817.",
  "tika-vin10t0:2578_0": "Saṃsaṭṭhena purebhattaṃ, gahitena sayaṃkataṃ;",
  "tika-vin10t0:2579_0": "Pacchābhattaṃ katañcāpi, sattāhampi nirāmisaṃ.",
  "tika-vin10t0:2580_0": "818.",
  "tika-vin10t0:2581_0": "Kataṃ madhukapupphānaṃ, phāṇitaṃ sītavārinā;",
  "tika-vin10t0:2582_0": "Sāmisampi purebhattaṃ, tato uddhaṃ nirāmisaṃ.",
  "tika-vin10t0:2583_0": "819.",
  "tika-vin10t0:2584_0": "Sattāhātikkamepissa, dukkaṭaṃ paridīpitaṃ;",
  "tika-vin10t0:2585_0": "Pakkhipitvā kataṃ khīraṃ, hoti taṃ yāvakālikaṃ.",
  "tika-vin10t0:2586_0": "820.",
  "tika-vin10t0:2587_0": "Phalānaṃ pana sabbesaṃ, yāvakālikasaññinaṃ;",
  "tika-vin10t0:2588_0": "Yāvakālikamicceva, phāṇitaṃ paridīpitaṃ.",
  "tika-vin10t0:2589_0": "821.",
  "tika-vin10t0:2590_0": "Pacchābhattampi bhikkhussa, paccaye sati kevalaṃ;",
  "tika-vin10t0:2591_0": "Kālikā pana vaṭṭanti, purebhattaṃ yathāsukhaṃ.",
  "tika-vin10t0:2592_0": "822.",
  "tika-vin10t0:2593_0": "Labhitvā pana nissaṭṭhaṃ, taṃ tu sattāhakālikaṃ;",
  "tika-vin10t0:2594_0": "Aruādīni makkhetuṃ, sāyituṃ vā na vaṭṭati.",
  "tika-vin10t0:2595_0": "823.",
  "tika-vin10t0:2596_0": "Aññassa pana bhikkhussa, kāyabhoge ca vaṭṭati;",
  "tika-vin10t0:2597_0": "Cajitvā nirapekkhova, labhitvā puna sāyituṃ.",
  "tika-vin10t0:2598_0": "824.",
  "tika-vin10t0:2599_0": "Anāpatti adhiṭṭheti, vissajjeti vinassati;",
  "tika-vin10t0:2600_0": "Acchinditvā ca vissāsaṃ, gaṇhatummattakādino.",
  "tika-vin10t0:2601_0": "825.",
  "tika-vin10t0:2602_0": "Samuṭṭhānādayo sabbe, kathinena samā matā;",
  "tika-vin10t0:2603_0": "Sadākathinacittena, paṭhameneva satthunā.",
  "tika-vin10t0:2604_0": "Bhesajjasikkhāpadakathā.",
  "tika-vin10t0:2605_0": "826.",
  "tika-vin10t0:2606_0": "Māso sesoti gimhānaṃ, pariyeseyya sāṭikaṃ;",
  "tika-vin10t0:2607_0": "Addhamāsova sesoti, katvā paridahe budho.",
  "tika-vin10t0:2608_0": "827.",
  "tika-vin10t0:2609_0": "Katvā pana satuppādaṃ, vassasāṭikacīvaraṃ;",
  "tika-vin10t0:2610_0": "Nipphādentassa bhikkhussa, samaye piṭṭhisammate.",
  "tika-vin10t0:2611_0": "828.",
  "tika-vin10t0:2612_0": "Hoti nissaggiyāpatti, ñātakāññātakādino;",
  "tika-vin10t0:2613_0": "Tesuyeva ca viññattiṃ, katvā nipphādane tathā.",
  "tika-vin10t0:2614_0": "829.",
  "tika-vin10t0:2615_0": "Katvā pana satuppādaṃ, samaye kucchisaññite;",
  "tika-vin10t0:2616_0": "Nipphādentassa bhikkhussa, vatthamaññātakādino.",
  "tika-vin10t0:2617_0": "830.",
  "tika-vin10t0:2618_0": "Tassādinnakapubbesu, vattabhedena dukkaṭaṃ;",
  "tika-vin10t0:2619_0": "Karoto tatra viññattiṃ, nissaggiyamudīritaṃ.",
  "tika-vin10t0:2620_0": "831.",
  "tika-vin10t0:2621_0": "Ovassāpeti ce kāyaṃ, naggo satipi cīvare;",
  "tika-vin10t0:2622_0": "Nhānassa pariyosāne, dukkaṭaṃ vivaṭaṅgaṇe.",
  "tika-vin10t0:2623_0": "832.",
  "tika-vin10t0:2624_0": "Ūnake pana māsasmiṃ, atirekoti saññino;",
  "tika-vin10t0:2625_0": "Tattha vematikassāpi, hoti āpatti dukkaṭaṃ.",
  "tika-vin10t0:2626_0": "833.",
  "tika-vin10t0:2627_0": "Acchinnacīvarassāpi, anāpattāpadāsupi;",
  "tika-vin10t0:2628_0": "Nhānakoṭṭhakavāpīsu, nhāyantassa ca bhikkhuno.",
  "tika-vin10t0:2629_0": "834.",
  "tika-vin10t0:2630_0": "Sañcarittasamuṭṭhānaṃ, kriyaṃ paṇṇattivajjakaṃ;",
  "tika-vin10t0:2631_0": "Kāyakammaṃ vacīkammaṃ, ticittañca tivedanaṃ.",
  "tika-vin10t0:2632_0": "Vassikasāṭikakathā.",
  "tika-vin10t0:2633_0": "835.",
  "tika-vin10t0:2634_0": "Sāmaṃ tu cīvaraṃ datvā, acchindantassa taṃ puna;",
  "tika-vin10t0:2635_0": "Sakasaññāya bhikkhussa, tassa nissaggiyaṃ siyā.",
  "tika-vin10t0:2636_0": "836.",
  "tika-vin10t0:2637_0": "Ekāyeva panāpatti, ekamacchindato siyā;",
  "tika-vin10t0:2638_0": "Bahūni ekabaddhāni, acchindantassa vā tathā.",
  "tika-vin10t0:2639_0": "837.",
  "tika-vin10t0:2640_0": "Visuṃ ṭhitāni ekeka-māharāpayato pana;",
  "tika-vin10t0:2641_0": "Vatthānaṃ gaṇanāyassa, āpattigaṇanā siyā.",
  "tika-vin10t0:2642_0": "838.",
  "tika-vin10t0:2643_0": "“Mayā dinnāni sabbāni, āharā”ti ca bhāsato;",
  "tika-vin10t0:2644_0": "Ekena vacaneneva, honti āpattiyo bahū.",
  "tika-vin10t0:2645_0": "839.",
  "tika-vin10t0:2646_0": "Āṇāpeti sace aññaṃ, bhikkhuṃ gaṇhāti cīvaraṃ;",
  "tika-vin10t0:2647_0": "Bahūni gaṇhatāṇatto, ekaṃ pācittiyaṃ siyā.",
  "tika-vin10t0:2648_0": "840.",
  "tika-vin10t0:2649_0": "“Mayā dinnāni sabbāni, gaṇhā”ti vadato pana;",
  "tika-vin10t0:2650_0": "Ekāyassa ca vācāya, honti āpattiyo bahū.",
  "tika-vin10t0:2651_0": "841.",
  "tika-vin10t0:2652_0": "“Saṅghāṭimuttarāsaṅgaṃ, gaṇha gaṇhā”ti bhāsato;",
  "tika-vin10t0:2653_0": "Hoti vācāya vācāya, āṇāpentassa dukkaṭaṃ.",
  "tika-vin10t0:2654_0": "842.",
  "tika-vin10t0:2655_0": "Vikappanupagaṃ kiñci, ṭhapetvā pacchimaṃ paraṃ;",
  "tika-vin10t0:2656_0": "Aññaṃ pana parikkhāraṃ, chindāpentassa dukkaṭaṃ.",
  "tika-vin10t0:2657_0": "843.",
  "tika-vin10t0:2658_0": "Ṭhapetvā upasampannaṃ, aññesaṃ cīvarādikaṃ;",
  "tika-vin10t0:2659_0": "Acchindatopi bhikkhussa, hoti āpatti dukkaṭaṃ.",
  "tika-vin10t0:2660_0": "844.",
  "tika-vin10t0:2661_0": "Evaṃ anupasampanne, upasampannasaññino;",
  "tika-vin10t0:2662_0": "Tattha vematikassāpi, acchindantassa dukkaṭaṃ.",
  "tika-vin10t0:2663_0": "845.",
  "tika-vin10t0:2664_0": "So vā deti sace tuṭṭho, duṭṭho vissāsameva vā;",
  "tika-vin10t0:2665_0": "Gaṇhatopi anāpatti, tathā ummattakādino.",
  "tika-vin10t0:2666_0": "846.",
  "tika-vin10t0:2667_0": "Adinnādānatulyāva, samuṭṭhānādayo nayā;",
  "tika-vin10t0:2668_0": "Aññatra vedanāyettha, hoti sā dukkhavedanā.",
  "tika-vin10t0:2669_0": "Cīvaracchindanakathā.",
  "tika-vin10t0:2670_0": "847.",
  "tika-vin10t0:2671_0": "Viññāpetvā sace suttaṃ, chabbidhaṃ sānulomikaṃ;",
  "tika-vin10t0:2672_0": "Cīvaraṃ tantavāyehi, vāyāpeti na vaṭṭati.",
  "tika-vin10t0:2673_0": "848.",
  "tika-vin10t0:2674_0": "Sāmaṃ viññāpitaṃ suttaṃ, akappiyamudīritaṃ;",
  "tika-vin10t0:2675_0": "Tantavāyopi viññatto, tathā aññātakādiko.",
  "tika-vin10t0:2676_0": "849.",
  "tika-vin10t0:2677_0": "Viññattatantavāyena, suttenākappiyena ca;",
  "tika-vin10t0:2678_0": "Cīvaraṃ vāyāpentassa, nissaggiyamudīritaṃ.",
  "tika-vin10t0:2679_0": "850.",
  "tika-vin10t0:2680_0": "Vidatthimatte dīghena, hatthamatte tirīyato;",
  "tika-vin10t0:2681_0": "Vīte nissaggiyaṃ vuttaṃ, phalake phalakepi ca.",
  "tika-vin10t0:2682_0": "851.",
  "tika-vin10t0:2683_0": "Teneva kappiyaṃ suttaṃ, vāyāpentassa dukkaṭaṃ;",
  "tika-vin10t0:2684_0": "Tatheva tantavāyena, kappiyena akappiyaṃ.",
  "tika-vin10t0:2685_0": "852.",
  "tika-vin10t0:2686_0": "Ekantarikato vāpi, dīghato vā tirīyato;",
  "tika-vin10t0:2687_0": "Kappiyākappiyeheva, vīte suttehi dukkaṭaṃ.",
  "tika-vin10t0:2688_0": "853.",
  "tika-vin10t0:2689_0": "Kappiyākappiyeheva, tantavāyehi ve kate;",
  "tika-vin10t0:2690_0": "Kappiyākappiyaṃ suttaṃ, missetvā tassa dukkaṭaṃ.",
  "tika-vin10t0:2691_0": "854.",
  "tika-vin10t0:2692_0": "Sace akappiyaṃ suttaṃ, vāreneva vinanti te;",
  "tika-vin10t0:2693_0": "Dassetvāva paricchedaṃ, akappiyavite pana.",
  "tika-vin10t0:2694_0": "855.",
  "tika-vin10t0:2695_0": "Pācittiyaṃ pamāṇasmiṃ, tadūne dukkaṭaṃ siyā;",
  "tika-vin10t0:2696_0": "Itarena vite vatthe, ubhayattheva dukkaṭaṃ.",
  "tika-vin10t0:2697_0": "856.",
  "tika-vin10t0:2698_0": "Dvepi vemaṃ gahetvā vā, ekato vā vinanti ce;",
  "tika-vin10t0:2699_0": "Phalake phalake tassa, dukkaṭaṃ paridīpitaṃ.",
  "tika-vin10t0:2700_0": "857.",
  "tika-vin10t0:2701_0": "Eteneva upāyena, bhede sabbattha sādhukaṃ;",
  "tika-vin10t0:2702_0": "Āpattibhedo viññeyyo, viññunā vinayaññunā.",
  "tika-vin10t0:2703_0": "858.",
  "tika-vin10t0:2704_0": "Kappiyo tantavāyopi, sace suttampi kappiyaṃ;",
  "tika-vin10t0:2705_0": "Cīvaraṃ vāyāpentassa, anāpatti pakāsitā.",
  "tika-vin10t0:2706_0": "859.",
  "tika-vin10t0:2707_0": "Anāpatti parissāve, āyoge aṃsabaddhake;",
  "tika-vin10t0:2708_0": "Samuṭṭhānādayo sabbe, sañcarittasamā matā.",
  "tika-vin10t0:2709_0": "Suttaviññattikathā.",
  "tika-vin10t0:2710_0": "860.",
  "tika-vin10t0:2711_0": "Appavāritañātīnaṃ, tantavāye samecca ce;",
  "tika-vin10t0:2712_0": "Vikappaṃ cīvare bhikkhu, āpajjati na vaṭṭati.",
  "tika-vin10t0:2713_0": "861.",
  "tika-vin10t0:2714_0": "Dīghāyatappitatthāya, suttavaḍḍhanake kate;",
  "tika-vin10t0:2715_0": "Bhikkhu nissaggiyāpattiṃ, āpajjati na saṃsayo.",
  "tika-vin10t0:2716_0": "862.",
  "tika-vin10t0:2717_0": "Bhikkhuno ñātakādīnaṃ, tantavāyesu attano;",
  "tika-vin10t0:2718_0": "Dhanenaññassa catthāya, anāpattiṃ viniddise.",
  "tika-vin10t0:2719_0": "863.",
  "tika-vin10t0:2720_0": "Vāyāpentassa appagghaṃ, mahagghaṃ kattukāmino;",
  "tika-vin10t0:2721_0": "Tathā ummattakādīnaṃ, sesaṃ vuttamanantare.",
  "tika-vin10t0:2722_0": "Pesakārakathā.",
  "tika-vin10t0:2723_0": "864.",
  "tika-vin10t0:2724_0": "Vassaṃvuṭṭhe yamuddissa, bhikkhū dīyati cīvaraṃ;",
  "tika-vin10t0:2725_0": "Pavāraṇāya pubbeva, taṃ hotaccekacīvaraṃ.",
  "tika-vin10t0:2726_0": "865.",
  "tika-vin10t0:2727_0": "Pure pavāraṇāyeva, bhājetvā yadi gayhati;",
  "tika-vin10t0:2728_0": "Vassacchedo na kātabbo, saṅghikaṃ taṃ karoti ce.",
  "tika-vin10t0:2729_0": "866.",
  "tika-vin10t0:2730_0": "Anāpatti adhiṭṭheti, antosamayameva taṃ;",
  "tika-vin10t0:2731_0": "Vissajjeti vikappeti, vinassati ca ḍayhati.",
  "tika-vin10t0:2732_0": "867.",
  "tika-vin10t0:2733_0": "Tassaccāyikavatthassa, kathine tu anatthate;",
  "tika-vin10t0:2734_0": "Parihārekamāsova, dasāhaparamo mato.",
  "tika-vin10t0:2735_0": "868.",
  "tika-vin10t0:2736_0": "Atthate kathine tassa, pañca māsā pakāsitā;",
  "tika-vin10t0:2737_0": "Parihāro munindena, dasāhaparamā pana.",
  "tika-vin10t0:2738_0": "869.",
  "tika-vin10t0:2739_0": "Samuṭṭhānādayo sabbe, kathinena samā matā;",
  "tika-vin10t0:2740_0": "Paṭhamenākriyācittaṃ, ticittañca tivedanaṃ.",
  "tika-vin10t0:2741_0": "Accekacīvarakathā.",
  "tika-vin10t0:2742_0": "870.",
  "tika-vin10t0:2743_0": "Vasitvā pana ce bhikkhu, pubbakattikapuṇṇamaṃ;",
  "tika-vin10t0:2744_0": "Ṭhapetvā cīvaraṃ gāme, paccaye sati tādise.",
  "tika-vin10t0:2745_0": "871.",
  "tika-vin10t0:2746_0": "Chārattaparamaṃ tena, vasitabbaṃ vinā tato;",
  "tika-vin10t0:2747_0": "Uttariṃ vasato doso, vinā saṅghassa sammutiṃ.",
  "tika-vin10t0:2748_0": "872.",
  "tika-vin10t0:2749_0": "Kattikeyeva māsasmiṃ, paṭhamāya pavārito;",
  "tika-vin10t0:2750_0": "Pacchimena pamāṇena, yutte sāsaṅkasammate.",
  "tika-vin10t0:2751_0": "873.",
  "tika-vin10t0:2752_0": "Senāsane vasantova, ṭhapetuṃ ekacīvaraṃ;",
  "tika-vin10t0:2753_0": "Caturaṅgasamāyoge, labhatīti pakāsito.",
  "tika-vin10t0:2754_0": "874.",
  "tika-vin10t0:2755_0": "Yaṃ gāmaṃ gocaraṃ katvā, bhikkhu āraññake vase;",
  "tika-vin10t0:2756_0": "Tasmiṃ gāme ṭhapetuṃ taṃ, māsamekaṃ tu vaṭṭati.",
  "tika-vin10t0:2757_0": "875.",
  "tika-vin10t0:2758_0": "Aññattheva vasantassa, chārattaparamaṃ mataṃ;",
  "tika-vin10t0:2759_0": "Ayamassa adhippāyo, paṭicchanno pakāsito.",
  "tika-vin10t0:2760_0": "876.",
  "tika-vin10t0:2761_0": "Senāsanamathāgantvā, sattamaṃ aruṇaṃ pana;",
  "tika-vin10t0:2762_0": "Uṭṭhāpetuṃ vidūrattā, asakkontassa bhikkhuno.",
  "tika-vin10t0:2763_0": "877.",
  "tika-vin10t0:2764_0": "Gāmasīmampi vā gantvā, vasitvā yattha katthaci;",
  "tika-vin10t0:2765_0": "Cīvarassa pavattiṃ so, ñatvā gacchati vaṭṭati.",
  "tika-vin10t0:2766_0": "878.",
  "tika-vin10t0:2767_0": "Evañcāpi asakkonto, ñatvā tattheva paṇḍito;",
  "tika-vin10t0:2768_0": "Khippaṃ paccuddhare ṭhāne, atireke hi tiṭṭhati.",
  "tika-vin10t0:2769_0": "879.",
  "tika-vin10t0:2770_0": "Vissajjeti anāpatti, vinassati ca ḍayhati;",
  "tika-vin10t0:2771_0": "Acchindane ca vissāse, bhikkhusammutiyāpi vā.",
  "tika-vin10t0:2772_0": "880.",
  "tika-vin10t0:2773_0": "Samuṭṭhānādayo sabbe, kathinena samā matā;",
  "tika-vin10t0:2774_0": "Dutiyena, munindena, tena sāsaṅkasammate.",
  "tika-vin10t0:2775_0": "Sāsaṅkakathā.",
  "tika-vin10t0:2776_0": "881.",
  "tika-vin10t0:2777_0": "Jānaṃ pariṇataṃ lābhaṃ, bhikkhusaṅghassa yo pana;",
  "tika-vin10t0:2778_0": "Attano pariṇāmeyya, tassa nissaggiyaṃ siyā.",
  "tika-vin10t0:2779_0": "882.",
  "tika-vin10t0:2780_0": "Sace “aññassa dehī”ti, pariṇāmeti bhikkhuno;",
  "tika-vin10t0:2781_0": "Suddhikaṃ suddhacittena, pācittiyamudīritaṃ.",
  "tika-vin10t0:2782_0": "883.",
  "tika-vin10t0:2783_0": "Cīvaraṃ vā parasseka-mekaṃ vā pana attano;",
  "tika-vin10t0:2784_0": "Pariṇāmeyya ce saddhiṃ, dve pācittiyo siyuṃ.",
  "tika-vin10t0:2785_0": "884.",
  "tika-vin10t0:2786_0": "Saṅghassa pana yaṃ dinnaṃ, taṃ gahetuṃ na vaṭṭati;",
  "tika-vin10t0:2787_0": "Saṅghasseva padātabbo, adentassa parājayo.",
  "tika-vin10t0:2788_0": "885.",
  "tika-vin10t0:2789_0": "Cetiyassa ca saṅghassa, puggalassapi vā pana;",
  "tika-vin10t0:2790_0": "Aññassa poṇamaññassa, pariṇāmeyya dukkaṭaṃ.",
  "tika-vin10t0:2791_0": "886.",
  "tika-vin10t0:2792_0": "Yo panantamaso bhikkhu, sunakhassapi oṇataṃ;",
  "tika-vin10t0:2793_0": "Sunakhassa panaññassa, pariṇāmeyya dukkaṭaṃ.",
  "tika-vin10t0:2794_0": "887.",
  "tika-vin10t0:2795_0": "Idañhi tisamuṭṭhānaṃ, kriyaṃ saññāvimokkhakaṃ;",
  "tika-vin10t0:2796_0": "Kāyakammaṃ vacīkammaṃ, ticittañca tivedanaṃ.",
  "tika-vin10t0:2797_0": "Pariṇatakathā.",
  "tika-vin10t0:2798_0": "Pattavaggo tatiyo.",
  "tika-vin10t0:2799_0": "888.",
  "tika-vin10t0:2800_0": "Tenekavatthuggataraṅgamālaṃ;",
  "tika-vin10t0:2801_0": "Sīlantamāpattivipattigāhaṃ;",
  "tika-vin10t0:2802_0": "Taranti paññattimahāsamuddaṃ;",
  "tika-vin10t0:2803_0": "Vinicchayaṃ ye panimaṃ taranti.",
  "tika-vin10t0:2804_0": "Iti vinayavinicchaye nissaggiyakathā niṭṭhitā.",
  "tika-vin10t0:2805_0": "Pācittiyakathā",
  "tika-vin10t0:2806_0": "889.",
  "tika-vin10t0:2807_0": "Sampajānamusāvāde, pācittiyamudīritaṃ;",
  "tika-vin10t0:2808_0": "Davā ravā bhaṇantassa, na dosummattakādino.",
  "tika-vin10t0:2809_0": "890.",
  "tika-vin10t0:2810_0": "Aññatthāpattiyo pañca, musāvādassa kāraṇā;",
  "tika-vin10t0:2811_0": "Samuṭṭhānādayo sabbe, adinnādānatulyakā.",
  "tika-vin10t0:2812_0": "Sampajānamusāvādakathā.",
  "tika-vin10t0:2813_0": "891.",
  "tika-vin10t0:2814_0": "Jātiādīsu vuttesu, dasasvakkosavatthusu;",
  "tika-vin10t0:2815_0": "Bhūtena vā abhūtena, yena kenaci vatthunā.",
  "tika-vin10t0:2816_0": "892.",
  "tika-vin10t0:2817_0": "Yāya kāyaci bhāsāya, hatthamuddāya vā pana;",
  "tika-vin10t0:2818_0": "Pārājikamanāpannaṃ, bhikkhumāpannameva vā.",
  "tika-vin10t0:2819_0": "893.",
  "tika-vin10t0:2820_0": "Aññatraññāpadesena, omasantassa bhikkhuno;",
  "tika-vin10t0:2821_0": "Tattha pācittiyāpatti, sambuddhena pakāsitā.",
  "tika-vin10t0:2822_0": "894.",
  "tika-vin10t0:2823_0": "Tehevaññāpadesena, pāḷimuttapadehipi;",
  "tika-vin10t0:2824_0": "Sabbatthānupasampannaṃ, akkosantassa dukkaṭaṃ.",
  "tika-vin10t0:2825_0": "895.",
  "tika-vin10t0:2826_0": "Anakkositukāmassa, kevalaṃ davakamyatā;",
  "tika-vin10t0:2827_0": "Vadato pana sabbattha, dubbhāsitamudīritaṃ.",
  "tika-vin10t0:2828_0": "896.",
  "tika-vin10t0:2829_0": "Paviṭṭhānupasampanna-ṭṭhāne idha ca bhikkhunī;",
  "tika-vin10t0:2830_0": "Anāpatti purakkhatvā, atthadhammānusāsaniṃ.",
  "tika-vin10t0:2831_0": "897.",
  "tika-vin10t0:2832_0": "Vadato pana bhikkhussa, samuṭṭhānādayo nayā;",
  "tika-vin10t0:2833_0": "Anantarasamā vuttā, dukkhā hotettha vedanā.",
  "tika-vin10t0:2834_0": "Omasavādakathā.",
  "tika-vin10t0:2835_0": "898.",
  "tika-vin10t0:2836_0": "Āpatti bhikkhupesuññe, duvidhākārato siyā;",
  "tika-vin10t0:2837_0": "Attano piyakāmassa, parabhedatthinopi vā.",
  "tika-vin10t0:2838_0": "899.",
  "tika-vin10t0:2839_0": "Akkosantassa pariyāya-pāḷimuttanayehi ca;",
  "tika-vin10t0:2840_0": "Vacanassupasaṃhāre, hoti āpatti dukkaṭaṃ.",
  "tika-vin10t0:2841_0": "900.",
  "tika-vin10t0:2842_0": "Tathā anupasampanna-akkosaṃ haratopi ca;",
  "tika-vin10t0:2843_0": "Ṭhitā anupasampanna-ṭṭhāne idha ca bhikkhunī.",
  "tika-vin10t0:2844_0": "901.",
  "tika-vin10t0:2845_0": "Na ceva piyakāmassa, na ca bhedatthinopi vā;",
  "tika-vin10t0:2846_0": "Pāpānaṃ garahatthāya, vadantassa ca bhikkhuno.",
  "tika-vin10t0:2847_0": "902.",
  "tika-vin10t0:2848_0": "Tathā ummattakādīnaṃ, anāpattīti dīpitā;",
  "tika-vin10t0:2849_0": "Samuṭṭhānādayo sabbe, adinnādānasādisā.",
  "tika-vin10t0:2850_0": "Pesuññakathā.",
  "tika-vin10t0:2851_0": "903.",
  "tika-vin10t0:2852_0": "Ṭhapetvā bhikkhuniṃ bhikkhuṃ, aññena piṭakattayaṃ;",
  "tika-vin10t0:2853_0": "Dhammaṃ saha bhaṇantassa, tassa pācittiyaṃ siyā.",
  "tika-vin10t0:2854_0": "904.",
  "tika-vin10t0:2855_0": "Rājovādādayo vuttā, mahāpaccariyādisu;",
  "tika-vin10t0:2856_0": "Anāruḷhesu saṅgītiṃ, āpattijanakāti hi.",
  "tika-vin10t0:2857_0": "905.",
  "tika-vin10t0:2858_0": "Dukkaṭaṃ hoti bhikkhusmiṃ, tathā bhikkhuniyāpi ca;",
  "tika-vin10t0:2859_0": "Bhikkhussānupasampanna-saññino vimatissa vā.",
  "tika-vin10t0:2860_0": "906.",
  "tika-vin10t0:2861_0": "Ekato uddisāpeti, sajjhāyaṃ vā karoti yo;",
  "tika-vin10t0:2862_0": "Bhaṇantaṃ paguṇaṃ ganthaṃ, opāteti ca yo pana.",
  "tika-vin10t0:2863_0": "907.",
  "tika-vin10t0:2864_0": "Tassa cānupasampanna-santike gaṇhatopi ca;",
  "tika-vin10t0:2865_0": "Uddesaṃ tu anāpatti, bhaṇane tena ekato.",
  "tika-vin10t0:2866_0": "908.",
  "tika-vin10t0:2867_0": "Vācato ca samuṭṭhāti, vācācittadvayāpi ca;",
  "tika-vin10t0:2868_0": "Samuṭṭhānamidaṃ vuttaṃ, padasodhammasaññitaṃ.",
  "tika-vin10t0:2869_0": "Padasodhammakathā.",
  "tika-vin10t0:2870_0": "909.",
  "tika-vin10t0:2871_0": "Sabbacchannaparicchanne, nipajjeyya sace pana;",
  "tika-vin10t0:2872_0": "Yebhuyyena paricchanne, channe senāsanepi vā.",
  "tika-vin10t0:2873_0": "910.",
  "tika-vin10t0:2874_0": "Tissannaṃ pana rattīnaṃ, uddhaṃ yo pana rattiyaṃ;",
  "tika-vin10t0:2875_0": "Ṭhapetvā bhikkhuṃ aññena, tassa pācittiyaṃ siyā.",
  "tika-vin10t0:2876_0": "911.",
  "tika-vin10t0:2877_0": "Vatthuṃ yaṃ pana niddiṭṭhaṃ, methunassa pahonakaṃ;",
  "tika-vin10t0:2878_0": "Āpatyantamaso tena, tiracchānagatenapi.",
  "tika-vin10t0:2879_0": "912.",
  "tika-vin10t0:2880_0": "Nipanne upasampanne, itaro ce nipajjati;",
  "tika-vin10t0:2881_0": "Itarasmiṃ nipanne vā, sace bhikkhu nipajjati.",
  "tika-vin10t0:2882_0": "913.",
  "tika-vin10t0:2883_0": "Ubhinnaṃ uṭṭhahitvā vā, nipajjanapayogato;",
  "tika-vin10t0:2884_0": "Āpattānupasampanna-gaṇanāyapi vā siyā.",
  "tika-vin10t0:2885_0": "914.",
  "tika-vin10t0:2886_0": "Sace pidhāya vā gabbhaṃ, nipajjatipidhāya vā;",
  "tika-vin10t0:2887_0": "Āpattatthaṅgate sūriye, catutthadivase siyā.",
  "tika-vin10t0:2888_0": "915.",
  "tika-vin10t0:2889_0": "Diyaḍḍhahatthubbedhena, pākāracayanādinā;",
  "tika-vin10t0:2890_0": "Parikkhittampi taṃ sabbaṃ, parikkhittanti vuccati.",
  "tika-vin10t0:2891_0": "916.",
  "tika-vin10t0:2892_0": "Bhikkhussantamaso dussa-kuṭiyaṃ vasatopi ca;",
  "tika-vin10t0:2893_0": "Sahaseyyāya āpatti, hotīti paridīpito.",
  "tika-vin10t0:2894_0": "917.",
  "tika-vin10t0:2895_0": "Sabbacchannaparicchanna-yebhuyyādippabhedato;",
  "tika-vin10t0:2896_0": "Satta pācittiyānettha, daṭṭhabbāni subuddhinā.",
  "tika-vin10t0:2897_0": "918.",
  "tika-vin10t0:2898_0": "Aḍḍhacchannaparicchanne, dukkaṭaṃ paridīpitaṃ;",
  "tika-vin10t0:2899_0": "Sabbacūḷaparicchanna-channādīhipi pañcadhā.",
  "tika-vin10t0:2900_0": "919.",
  "tika-vin10t0:2901_0": "Anāpatti dirattaṃ vā, tirattaṃ vasato saha;",
  "tika-vin10t0:2902_0": "Aruṇassa pureyeva, tatiyāya ca rattiyā.",
  "tika-vin10t0:2903_0": "920.",
  "tika-vin10t0:2904_0": "Nikkhamitvā vasantassa, puna saddhiñca bhikkhuno;",
  "tika-vin10t0:2905_0": "Tathā sabbaparicchanna-sabbacchannādikepi ca.",
  "tika-vin10t0:2906_0": "921.",
  "tika-vin10t0:2907_0": "Evaṃ anupasampanne, nipannepi nisīdato;",
  "tika-vin10t0:2908_0": "Sesā eḷakalomena, samuṭṭhānādayo samā.",
  "tika-vin10t0:2909_0": "Sahaseyyakathā.",
  "tika-vin10t0:2910_0": "922.",
  "tika-vin10t0:2911_0": "Sace tadahujātāya, api yo mānusitthiyā;",
  "tika-vin10t0:2912_0": "Sahaseyyaṃ pakappeyya, tassa pācittiyaṃ siyā.",
  "tika-vin10t0:2913_0": "923.",
  "tika-vin10t0:2914_0": "Dissamānakarūpāya, yakkhiyā petiyā saha;",
  "tika-vin10t0:2915_0": "Rattiyaṃ yo nipajjeyya, deviyā paṇḍakena vā.",
  "tika-vin10t0:2916_0": "924.",
  "tika-vin10t0:2917_0": "Methunavatthubhūtāya, tiracchānagatitthiyā;",
  "tika-vin10t0:2918_0": "Vatthūnaṃ gaṇanāyassa, hoti āpatti dukkaṭaṃ.",
  "tika-vin10t0:2919_0": "925.",
  "tika-vin10t0:2920_0": "Idhekadivaseneva, āpatti paridīpitā;",
  "tika-vin10t0:2921_0": "Seso anantare vutta-sadisova vinicchayo.",
  "tika-vin10t0:2922_0": "Dutiyasahaseyyakathā.",
  "tika-vin10t0:2923_0": "926.",
  "tika-vin10t0:2924_0": "Uddhaṃ chappañcavācāhi, viññuṃ purisaviggahaṃ;",
  "tika-vin10t0:2925_0": "Vinā dhammaṃ bhaṇantassa, hoti pācitti itthiyā.",
  "tika-vin10t0:2926_0": "927.",
  "tika-vin10t0:2927_0": "Gāthāpādo panekova, ekavācāti saññito;",
  "tika-vin10t0:2928_0": "Padasodhammaṃ niddiṭṭhaṃ, dhammamaṭṭhakathampi vā.",
  "tika-vin10t0:2929_0": "928.",
  "tika-vin10t0:2930_0": "Channaṃ upari vācānaṃ, padādīnaṃ vasā pana;",
  "tika-vin10t0:2931_0": "Desentassa siyāpatti, padādigaṇanāya ca.",
  "tika-vin10t0:2932_0": "929.",
  "tika-vin10t0:2933_0": "Nimminitvā ṭhitenāpi, saddhiṃ purisaviggahaṃ;",
  "tika-vin10t0:2934_0": "Yakkhenapi ca petena, tiracchānagatenapi.",
  "tika-vin10t0:2935_0": "930.",
  "tika-vin10t0:2936_0": "Ṭhitassa mātugāmassa, dhammaṃ yo pana bhāsati;",
  "tika-vin10t0:2937_0": "Channaṃ upari vācānaṃ, tassa pācittiyaṃ siyā.",
  "tika-vin10t0:2938_0": "931.",
  "tika-vin10t0:2939_0": "Purise itthisaññissa, vimatissa ca paṇḍake;",
  "tika-vin10t0:2940_0": "Uttari chahi vācāhi, vadato hoti dukkaṭaṃ.",
  "tika-vin10t0:2941_0": "932.",
  "tika-vin10t0:2942_0": "Itthirūpaṃ gahetvāna, ṭhitānaṃ bhāsatopi ca;",
  "tika-vin10t0:2943_0": "Dukkaṭaṃ yakkhipetīnaṃ, tiracchānagatitthiyā.",
  "tika-vin10t0:2944_0": "933.",
  "tika-vin10t0:2945_0": "Purise sati viññusmiṃ, sayaṃ uṭṭhāya vā puna;",
  "tika-vin10t0:2946_0": "Desentassa nisīditvā, mātugāmassa vā tathā.",
  "tika-vin10t0:2947_0": "934.",
  "tika-vin10t0:2948_0": "Aññissā puna aññissā, itthiyā bhaṇatopi ca;",
  "tika-vin10t0:2949_0": "Chahi pañcahi vācāhi, anāpatti pakāsitā.",
  "tika-vin10t0:2950_0": "935.",
  "tika-vin10t0:2951_0": "Padasodhammatulyāva, samuṭṭhānādayo matā;",
  "tika-vin10t0:2952_0": "Ayameva visesoti, kriyākriyamidaṃ pana.",
  "tika-vin10t0:2953_0": "Dhammadesanākathā.",
  "tika-vin10t0:2954_0": "936.",
  "tika-vin10t0:2955_0": "Mahaggataṃ paṇītaṃ vā, ārocentassa bhikkhuno;",
  "tika-vin10t0:2956_0": "Ṭhapetvā bhikkhuniṃ bhikkhuṃ, bhūte pācittiyaṃ siyā.",
  "tika-vin10t0:2957_0": "937.",
  "tika-vin10t0:2958_0": "No ce jānāti so vuttaṃ, ārocentassa bhikkhuno;",
  "tika-vin10t0:2959_0": "Pariyāyavacane cassa, hoti āpatti dukkaṭaṃ.",
  "tika-vin10t0:2960_0": "938.",
  "tika-vin10t0:2961_0": "Anāpatti tathārūpe, kāraṇe sati bhāsato;",
  "tika-vin10t0:2962_0": "Sabbassapi ca sīlādiṃ, vadato ādikammino.",
  "tika-vin10t0:2963_0": "939.",
  "tika-vin10t0:2964_0": "Ummattakapadaṃ ettha, na vuttaṃ tadasambhavā;",
  "tika-vin10t0:2965_0": "Bhūtārocanakaṃ nāma, samuṭṭhānamidaṃ mataṃ.",
  "tika-vin10t0:2966_0": "940.",
  "tika-vin10t0:2967_0": "Kāyato vācato kāya-vācato ca tidhā siyā;",
  "tika-vin10t0:2968_0": "Kusalābyākateheva, dvicittañca dvivedanaṃ.",
  "tika-vin10t0:2969_0": "Bhūtārocanakathā.",
  "tika-vin10t0:2970_0": "941.",
  "tika-vin10t0:2971_0": "Āpattiṃ pana duṭṭhullaṃ, ārocentassa bhikkhuno;",
  "tika-vin10t0:2972_0": "Āpattānupasampanne, ṭhapetvā bhikkhusammutiṃ.",
  "tika-vin10t0:2973_0": "942.",
  "tika-vin10t0:2974_0": "Saṅghādisesamāpanno, mocetvā asuciṃ ayaṃ;",
  "tika-vin10t0:2975_0": "Ghaṭetvā vatthunāpattiṃ, vadantasseva vajjatā.",
  "tika-vin10t0:2976_0": "943.",
  "tika-vin10t0:2977_0": "Idha saṅghādisesāva, duṭṭhullāpattiyo matā;",
  "tika-vin10t0:2978_0": "Tasmā suddhassa duṭṭhullaṃ, vadaṃ pācittiyaṃ phuse.",
  "tika-vin10t0:2979_0": "944.",
  "tika-vin10t0:2980_0": "Aduṭṭhullāya duṭṭhulla-saññino vimatissa vā;",
  "tika-vin10t0:2981_0": "Āpattiyopi vā sesā, ārocentassa dukkaṭaṃ.",
  "tika-vin10t0:2982_0": "945.",
  "tika-vin10t0:2983_0": "Tathā anupasampanne, duṭṭhullaṃ pañcadhā mataṃ;",
  "tika-vin10t0:2984_0": "Ajjhācāramaduṭṭhullaṃ, ārocetuṃ na vaṭṭati.",
  "tika-vin10t0:2985_0": "946.",
  "tika-vin10t0:2986_0": "Vatthuṃ vā pana āpattiṃ, ārocentassa kevalaṃ;",
  "tika-vin10t0:2987_0": "Anāpattīti ñātabbaṃ, bhikkhusammutiyā tathā.",
  "tika-vin10t0:2988_0": "947.",
  "tika-vin10t0:2989_0": "Evamummattakādīnaṃ, samuṭṭhānādayo nayā;",
  "tika-vin10t0:2990_0": "Adinnādānatulyāva, vedanā dukkhavedanā.",
  "tika-vin10t0:2991_0": "Duṭṭhullārocanakathā.",
  "tika-vin10t0:2992_0": "948.",
  "tika-vin10t0:2993_0": "Khaṇeyya vā khaṇāpeyya, pathaviṃ yo akappiyaṃ;",
  "tika-vin10t0:2994_0": "Bhedāpeyya ca bhindeyya, tassa pācittiyaṃ siyā.",
  "tika-vin10t0:2995_0": "949.",
  "tika-vin10t0:2996_0": "Sayameva khaṇantassa, pathaviṃ pana bhikkhuno;",
  "tika-vin10t0:2997_0": "Pahārasmiṃ pahārasmiṃ, pācittiyamudīritaṃ.",
  "tika-vin10t0:2998_0": "950.",
  "tika-vin10t0:2999_0": "Āṇāpentassa ekāva, divasaṃ khaṇatopi ca;",
  "tika-vin10t0:3000_0": "Punappunāṇāpentassa, vācato vācato siyā.",
  "tika-vin10t0:3001_0": "951.",
  "tika-vin10t0:3002_0": "“Khaṇa pokkharaṇiṃ vāpiṃ, āvāṭaṃ khaṇa kūpakaṃ”;",
  "tika-vin10t0:3003_0": "Iccevaṃ tu vadantassa, koci doso na vijjati.",
  "tika-vin10t0:3004_0": "952.",
  "tika-vin10t0:3005_0": "“Imaṃ khaṇa ca okāsaṃ, idha pokkharaṇiṃ khaṇa;",
  "tika-vin10t0:3006_0": "Imasmiṃ khaṇa okāse”, vattumevaṃ na vaṭṭati.",
  "tika-vin10t0:3007_0": "953.",
  "tika-vin10t0:3008_0": "“Kandaṃ khaṇa kurundaṃ vā, thūṇaṃ khaṇa ca khāṇukaṃ;",
  "tika-vin10t0:3009_0": "Mūlaṃ khaṇa ca tālaṃ vā”, evaṃ vadati vaṭṭati.",
  "tika-vin10t0:3010_0": "954.",
  "tika-vin10t0:3011_0": "“Imaṃ mūlaṃ imaṃ valliṃ, imaṃ tālaṃ imaṃ naḷaṃ;",
  "tika-vin10t0:3012_0": "Khaṇā”ti niyametvāna, vattuṃ pana na vaṭṭati.",
  "tika-vin10t0:3013_0": "955.",
  "tika-vin10t0:3014_0": "Ussiñcituṃ sace sakkā, ghaṭehi tanukaddamo;",
  "tika-vin10t0:3015_0": "Bhikkhunā apanetabbo, bahalaṃ na ca vaṭṭati.",
  "tika-vin10t0:3016_0": "956.",
  "tika-vin10t0:3017_0": "Bhijjitvā nadiyādīnaṃ, patitaṃ toyasantike;",
  "tika-vin10t0:3018_0": "Taṭaṃ vaṭṭhaṃ vikopetuṃ, cātumāsampi vaṭṭati.",
  "tika-vin10t0:3019_0": "957.",
  "tika-vin10t0:3020_0": "Sace patati toyasmiṃ, deve vuṭṭhepi vaṭṭati;",
  "tika-vin10t0:3021_0": "Cātumāsamatikkante, toye devo hi vassati.",
  "tika-vin10t0:3022_0": "958.",
  "tika-vin10t0:3023_0": "Pāsāṇapiṭṭhiyaṃ soṇḍiṃ, khaṇanti yadi tattha tu;",
  "tika-vin10t0:3024_0": "Rajaṃ patati ce pubbaṃ, pacchā devobhivassati.",
  "tika-vin10t0:3025_0": "959.",
  "tika-vin10t0:3026_0": "Sodhetuṃ bhindituṃ anto-cātumāsaṃ tu vaṭṭati;",
  "tika-vin10t0:3027_0": "Cātumāsakato uddhaṃ, vikopetuṃ na vaṭṭati.",
  "tika-vin10t0:3028_0": "960.",
  "tika-vin10t0:3029_0": "Vārinā paṭhamaṃ puṇṇe, pacchā patati ce rajaṃ;",
  "tika-vin10t0:3030_0": "Taṃ vaṭṭati vikopetuṃ, toye devo hi vassati.",
  "tika-vin10t0:3031_0": "961.",
  "tika-vin10t0:3032_0": "Allīyati phusāyante, piṭṭhipāsāṇake rajaṃ;",
  "tika-vin10t0:3033_0": "Cātumāsaccaye tampi, vikopetuṃ na vaṭṭati.",
  "tika-vin10t0:3034_0": "962.",
  "tika-vin10t0:3035_0": "Sace akatapabbhāre, vammiko pana uṭṭhito;",
  "tika-vin10t0:3036_0": "Yathāsukhaṃ vikopeyya, cātumāsaccayepi ca.",
  "tika-vin10t0:3037_0": "963.",
  "tika-vin10t0:3038_0": "Abbhokāse sace vaṭṭho, cātumāsaṃ tu vaṭṭati;",
  "tika-vin10t0:3039_0": "Rukkhe upacikādīnaṃ, mattikāyapi so nayo.",
  "tika-vin10t0:3040_0": "964.",
  "tika-vin10t0:3041_0": "Mūsikukkara gokaṇṭa-gaṇḍuppādamalesupi;",
  "tika-vin10t0:3042_0": "Ayameva nayo vutto, asambaddhesu bhūmiyā.",
  "tika-vin10t0:3043_0": "965.",
  "tika-vin10t0:3044_0": "Teheva sadisā honti, kasinaṅgalamattikā;",
  "tika-vin10t0:3045_0": "Acchinnā bhūmisambandhā, sā jātapathavī siyā.",
  "tika-vin10t0:3046_0": "966.",
  "tika-vin10t0:3047_0": "Senāsanampi acchannaṃ, vinaṭṭhachadanampi vā;",
  "tika-vin10t0:3048_0": "Cātumāsakato uddhaṃ, ovaṭṭhaṃ na vikopaye.",
  "tika-vin10t0:3049_0": "967.",
  "tika-vin10t0:3050_0": "Tato “gopānasiṃ bhittiṃ, thambhaṃ vā padarattharaṃ;",
  "tika-vin10t0:3051_0": "Gaṇhissāmī”ti saññāya, gahetuṃ pana vaṭṭati.",
  "tika-vin10t0:3052_0": "968.",
  "tika-vin10t0:3053_0": "Gaṇhantassiṭṭhakādīni, sace patati mattikā;",
  "tika-vin10t0:3054_0": "Anāpatti siyāpatti, mattikaṃ yadi gaṇhati.",
  "tika-vin10t0:3055_0": "969.",
  "tika-vin10t0:3056_0": "Atinto mattikāpuñjo, antogehe sace siyā;",
  "tika-vin10t0:3057_0": "Anovaṭṭho ca bhikkhūnaṃ, sabbadā hoti kappiyo.",
  "tika-vin10t0:3058_0": "970.",
  "tika-vin10t0:3059_0": "Vuṭṭhe puna ca gehasmiṃ, gehaṃ chādenti taṃ sace;",
  "tika-vin10t0:3060_0": "Cātumāsaccaye sabbo, tinto hoti akappiyo.",
  "tika-vin10t0:3061_0": "971.",
  "tika-vin10t0:3062_0": "Yattakaṃ tattha tintaṃ tu, tattakaṃ hotyakappiyaṃ;",
  "tika-vin10t0:3063_0": "Atintaṃ tattha yaṃ yaṃ tu, taṃ taṃ hoti hi kappiyaṃ.",
  "tika-vin10t0:3064_0": "972.",
  "tika-vin10t0:3065_0": "Temito vārinā so ce, ekābaddhova bhūmiyā;",
  "tika-vin10t0:3066_0": "Pathavī ceva sā jātā, na vaṭṭati tato paraṃ.",
  "tika-vin10t0:3067_0": "973.",
  "tika-vin10t0:3068_0": "Abbhokāse ca pākāro, ovaṭṭho mattikāmayo;",
  "tika-vin10t0:3069_0": "Cātumāsaccaye “jātā, pathavī”ti pavuccati.",
  "tika-vin10t0:3070_0": "974.",
  "tika-vin10t0:3071_0": "Tattha laggaṃ rajaṃ saṇhaṃ, aghaṃsantova mattaso;",
  "tika-vin10t0:3072_0": "Chupitvā allahatthena, sace gaṇhāti vaṭṭati.",
  "tika-vin10t0:3073_0": "975.",
  "tika-vin10t0:3074_0": "Sace iṭṭhakapākāro, yebhuyyakathale pana;",
  "tika-vin10t0:3075_0": "Ṭhāne tiṭṭhati so tasmā, vikopeyya yathāsukhaṃ.",
  "tika-vin10t0:3076_0": "976.",
  "tika-vin10t0:3077_0": "Abbhokāse ṭhitaṃ thambhaṃ, cāletvā panito cito;",
  "tika-vin10t0:3078_0": "Pathaviṃ tu vikopetvā, gahetuṃ na ca vaṭṭati.",
  "tika-vin10t0:3079_0": "977.",
  "tika-vin10t0:3080_0": "Aññampi sukkharukkhaṃ vā, khāṇukaṃ vāpi gaṇhato;",
  "tika-vin10t0:3081_0": "Ayameva nayo doso, ujumuddharato na ca.",
  "tika-vin10t0:3082_0": "978.",
  "tika-vin10t0:3083_0": "Pāsāṇaṃ yadi vā rukkhaṃ, uccāletvā pavaṭṭati;",
  "tika-vin10t0:3084_0": "Na doso suddhacittassa, sace pathavi bhijjati.",
  "tika-vin10t0:3085_0": "979.",
  "tika-vin10t0:3086_0": "Phālentānampi dārūni, sākhādīni ca kaḍḍhato;",
  "tika-vin10t0:3087_0": "Ayameva nayo vutto, bhūmiyaṃ suddhacetaso.",
  "tika-vin10t0:3088_0": "980.",
  "tika-vin10t0:3089_0": "Kaṇṭakaṃ sūcimaṭṭhiṃ vā, khilaṃ vā bhūmiyaṃ pana;",
  "tika-vin10t0:3090_0": "Ākoṭetuṃ pavesetuṃ, bhikkhuno na ca vaṭṭati.",
  "tika-vin10t0:3091_0": "981.",
  "tika-vin10t0:3092_0": "“Ahaṃ passāvadhārāya, bhindissāmī”ti mediniṃ;",
  "tika-vin10t0:3093_0": "Bhikkhussa pana passāva-mevaṃ kātuṃ na vaṭṭati.",
  "tika-vin10t0:3094_0": "982.",
  "tika-vin10t0:3095_0": "Anāpatti karontassa, sace bhijjati medinī;",
  "tika-vin10t0:3096_0": "Samajjato samaṃ kātuṃ, ghaṃsituṃ na ca vaṭṭati.",
  "tika-vin10t0:3097_0": "983.",
  "tika-vin10t0:3098_0": "Pādaṅguṭṭhena vā bhūmiṃ, likhitumpi na vaṭṭati;",
  "tika-vin10t0:3099_0": "Bhindantena ca pādehi, tathā caṅkamitumpi vā.",
  "tika-vin10t0:3100_0": "984.",
  "tika-vin10t0:3101_0": "Pathaviṃ allahatthena, chupitvā sukhumaṃ rajaṃ;",
  "tika-vin10t0:3102_0": "Aghaṃsanto gahetvā ce, hatthaṃ dhovati vaṭṭati.",
  "tika-vin10t0:3103_0": "985.",
  "tika-vin10t0:3104_0": "Sayaṃ dahati ce bhūmiṃ, dahāpeti parehi vā;",
  "tika-vin10t0:3105_0": "Āpattantamaso pattaṃ, dahantassāpi bhikkhuno.",
  "tika-vin10t0:3106_0": "986.",
  "tika-vin10t0:3107_0": "Ṭhānesu yattakesvaggiṃ, deti dāpeti vā pana;",
  "tika-vin10t0:3108_0": "Tattakāneva bhikkhussa, honti pācittiyānipi.",
  "tika-vin10t0:3109_0": "987.",
  "tika-vin10t0:3110_0": "Ṭhapetuṃ bhikkhuno aggiṃ, bhūmiyaṃ na ca vaṭṭati;",
  "tika-vin10t0:3111_0": "Kapāle pattapacane, ṭhapetuṃ pana vaṭṭati.",
  "tika-vin10t0:3112_0": "988.",
  "tika-vin10t0:3113_0": "Aggiṃ upari dārūnaṃ, ṭhapetuṃ na ca vaṭṭati;",
  "tika-vin10t0:3114_0": "Dahanto tāni gantvā so, bhūmiṃ dahati ce pana.",
  "tika-vin10t0:3115_0": "989.",
  "tika-vin10t0:3116_0": "Eseva ca nayo vutto, iṭṭhakāvāsakādisu;",
  "tika-vin10t0:3117_0": "Ṭhapetuṃ iṭṭhakādīnaṃ, matthakesveva vaṭṭati.",
  "tika-vin10t0:3118_0": "990.",
  "tika-vin10t0:3119_0": "Kasmā panāti ce? Tesa-manupādānabhāvato;",
  "tika-vin10t0:3120_0": "Khāṇuke sukkharukkhe vā, aggiṃ dātuṃ na vaṭṭati.",
  "tika-vin10t0:3121_0": "991.",
  "tika-vin10t0:3122_0": "Anāpatti tiṇukkaṃ tu, gahetvā pana gacchato;",
  "tika-vin10t0:3123_0": "Ḍayhamāne tu hatthasmiṃ, sace pāteti bhūmiyaṃ.",
  "tika-vin10t0:3124_0": "992.",
  "tika-vin10t0:3125_0": "Puna taṃ patitaṭṭhāne, datvā tassa panindhanaṃ;",
  "tika-vin10t0:3126_0": "Aggiṃ vaṭṭati kātunti, mahāpaccariyaṃ rutaṃ.",
  "tika-vin10t0:3127_0": "993.",
  "tika-vin10t0:3128_0": "Tassāpathaviyaṃyeva, pathavīti ca saññino;",
  "tika-vin10t0:3129_0": "Vimatissubhayatthāpi, dukkaṭaṃ pariyāputaṃ.",
  "tika-vin10t0:3130_0": "994.",
  "tika-vin10t0:3131_0": "Anāpatti “imaṃ jāna, imamāhara dehi”ti;",
  "tika-vin10t0:3132_0": "Vadantassa, sacittañca, tisamuṭṭhānameva ca.",
  "tika-vin10t0:3133_0": "Pathavīkhaṇanakathā.",
  "tika-vin10t0:3134_0": "Musāvādavaggo paṭhamo.",
  "tika-vin10t0:3135_0": "995.",
  "tika-vin10t0:3136_0": "Bhavantassa ca bhūtassa, bhūtagāmassa bhikkhuno;",
  "tika-vin10t0:3137_0": "Pātabyatānimittaṃ tu, pācittiyamudīritaṃ.",
  "tika-vin10t0:3138_0": "996.",
  "tika-vin10t0:3139_0": "Udakaṭṭho thalaṭṭhoti, duvidho hoti so pana;",
  "tika-vin10t0:3140_0": "Tilabījādiko tattha, sapaṇṇopi apaṇṇako.",
  "tika-vin10t0:3141_0": "997.",
  "tika-vin10t0:3142_0": "Udakaṭṭhoti viññeyyo, sabbo sevālajātiko;",
  "tika-vin10t0:3143_0": "Vikopentassa taṃ sabbaṃ, tassa pācittiyaṃ siyā.",
  "tika-vin10t0:3144_0": "998.",
  "tika-vin10t0:3145_0": "Viyūhitvā tu hatthena, nhāyituṃ pana vaṭṭati;",
  "tika-vin10t0:3146_0": "Hoti tassa ca sabbampi, ṭhānañhi sakalaṃ jalaṃ.",
  "tika-vin10t0:3147_0": "999.",
  "tika-vin10t0:3148_0": "Udakena vinā cecca, taṃ panuddharituṃ jalā;",
  "tika-vin10t0:3149_0": "Na ca vaṭṭati bhikkhussa, ṭhānasaṅkamanañhi taṃ.",
  "tika-vin10t0:3150_0": "1000.",
  "tika-vin10t0:3151_0": "Udakenukkhipitvā taṃ, pakkhipantassa vārisu;",
  "tika-vin10t0:3152_0": "Vaṭṭatīti ca niddiṭṭhaṃ, sabbaaṭṭhakathāsupi.",
  "tika-vin10t0:3153_0": "1001.",
  "tika-vin10t0:3154_0": "Jale vallitiṇādīni, uddharantassa toyato;",
  "tika-vin10t0:3155_0": "Vikopentassa vā tattha, hoti pācitti bhikkhuno.",
  "tika-vin10t0:3156_0": "1002.",
  "tika-vin10t0:3157_0": "Parehuppāṭitānettha, vikopentassa dukkaṭaṃ;",
  "tika-vin10t0:3158_0": "Gacchanti hi yato tāni, bījagāmena saṅgahaṃ.",
  "tika-vin10t0:3159_0": "1003.",
  "tika-vin10t0:3160_0": "Thalaṭṭhe chinnarukkhānaṃ, ṭhito haritakhāṇuko;",
  "tika-vin10t0:3161_0": "Uddhaṃ vaḍḍhanako tassa, bhūtagāmena saṅgaho.",
  "tika-vin10t0:3162_0": "1004.",
  "tika-vin10t0:3163_0": "Nāḷikerādikānampi, khāṇu uddhaṃ na vaḍḍhati;",
  "tika-vin10t0:3164_0": "Tasmā tassa kato hoti, bījagāmena saṅgaho.",
  "tika-vin10t0:3165_0": "1005.",
  "tika-vin10t0:3166_0": "Tathā kadaliyā khāṇu, phalitāya pakāsito;",
  "tika-vin10t0:3167_0": "Aphalitāya yo khāṇu, bhūtagāmena so mato.",
  "tika-vin10t0:3168_0": "1006.",
  "tika-vin10t0:3169_0": "Phalitā kadalī yāva, nīlapaṇṇā ca tāva sā;",
  "tika-vin10t0:3170_0": "Naḷaveḷutiṇādīna-mayameva vinicchayo.",
  "tika-vin10t0:3171_0": "1007.",
  "tika-vin10t0:3172_0": "Aggato pana paṭṭhāya, yadāyaṃ veḷu sussati;",
  "tika-vin10t0:3173_0": "Tadā saṅgahito hoti, bījagāmena nāmaso.",
  "tika-vin10t0:3174_0": "1008.",
  "tika-vin10t0:3175_0": "Indasālādirukkhānaṃ, bījagāmena saṅgaho;",
  "tika-vin10t0:3176_0": "Chinditvā ṭhapitānaṃ tu, viññeyyo vinayaññunā.",
  "tika-vin10t0:3177_0": "1009.",
  "tika-vin10t0:3178_0": "Maṇḍapādīnamatthāya, nikkhaṇanti ca te sace;",
  "tika-vin10t0:3179_0": "Niggate mūlapaṇṇasmiṃ, bhūtagāmena saṅgaho.",
  "tika-vin10t0:3180_0": "1010.",
  "tika-vin10t0:3181_0": "Mūlamattepi vā yesaṃ, paṇṇamattepi vā pana;",
  "tika-vin10t0:3182_0": "Niggatepi kato tesaṃ, bījagāmena saṅgaho.",
  "tika-vin10t0:3183_0": "1011.",
  "tika-vin10t0:3184_0": "Sakandā pana tālaṭṭhi, bījagāmoti vuccati;",
  "tika-vin10t0:3185_0": "Pattavaṭṭi yadā nīlā, niggacchati tadā na ca.",
  "tika-vin10t0:3186_0": "1012.",
  "tika-vin10t0:3187_0": "Nāḷikeratacaṃ bhitvā, dantasūcīva aṅkuro;",
  "tika-vin10t0:3188_0": "Niggacchati tadā sopi, bījagāmoti vuccati.",
  "tika-vin10t0:3189_0": "1013.",
  "tika-vin10t0:3190_0": "Migasiṅgasamānāya, satiyā pattavaṭṭiyā;",
  "tika-vin10t0:3191_0": "Aniggatepi mūlasmiṃ, bhūtagāmoti vuccati.",
  "tika-vin10t0:3192_0": "1014.",
  "tika-vin10t0:3193_0": "Na honti haritā yāva, vīhiādīnamaṅkurā;",
  "tika-vin10t0:3194_0": "Niggatesupi paṇṇesu, bījagāmena saṅgaho.",
  "tika-vin10t0:3195_0": "Cattāro bhāṇavārā niṭṭhitā.",
  "tika-vin10t0:3196_0": "1015.",
  "tika-vin10t0:3197_0": "Ambajambuṭṭhikādīna-meseva ca vinicchayo;",
  "tika-vin10t0:3198_0": "Vandākā vāpi aññaṃ vā, rukkhe jāyati yaṃ pana.",
  "tika-vin10t0:3199_0": "1016.",
  "tika-vin10t0:3200_0": "Rukkhovassa siyā ṭhānaṃ, vikopetuṃ na vaṭṭati;",
  "tika-vin10t0:3201_0": "Amūlavalliādīna-mayameva vinicchayo.",
  "tika-vin10t0:3202_0": "1017.",
  "tika-vin10t0:3203_0": "Pākārādīsu sevālo, aggabījanti vuccati;",
  "tika-vin10t0:3204_0": "Yāva dve tīṇi pattāni, na sañjāyanti tāva so.",
  "tika-vin10t0:3205_0": "1018.",
  "tika-vin10t0:3206_0": "Pattesu pana jātesu, vatthu pācittiyassa so;",
  "tika-vin10t0:3207_0": "Ghaṃsitvā pana taṃ tasmā, apanetuṃ na vaṭṭati.",
  "tika-vin10t0:3208_0": "1019.",
  "tika-vin10t0:3209_0": "Sevāle bahi pānīya-ghaṭādīnaṃ tu dukkaṭaṃ;",
  "tika-vin10t0:3210_0": "Abbohārova so anto, pūvādīsupi kaṇṇakaṃ.",
  "tika-vin10t0:3211_0": "1020.",
  "tika-vin10t0:3212_0": "Pāsāṇadaddusevāla-seleyyappabhutīni ca;",
  "tika-vin10t0:3213_0": "Honti dukkaṭavatthūni, apattānīti niddise.",
  "tika-vin10t0:3214_0": "1021.",
  "tika-vin10t0:3215_0": "Pupphitaṃ tu ahicchattaṃ, abbohārikataṃ gataṃ;",
  "tika-vin10t0:3216_0": "Sace taṃ makuḷaṃ hoti, hoti dukkaṭavatthukaṃ.",
  "tika-vin10t0:3217_0": "1022.",
  "tika-vin10t0:3218_0": "Rukkhe tacaṃ vikopetvā, tathā pappaṭikampi ca;",
  "tika-vin10t0:3219_0": "Niyyāsampi panallasmiṃ, gahetuṃ na ca vaṭṭati.",
  "tika-vin10t0:3220_0": "1023.",
  "tika-vin10t0:3221_0": "Nuhiādīsu rukkhesu, tālapaṇṇādikesu vā;",
  "tika-vin10t0:3222_0": "Likhato tatthajātesu, pācittiyamudīraye.",
  "tika-vin10t0:3223_0": "1024.",
  "tika-vin10t0:3224_0": "Pupphaṃ paṇḍupalāsaṃ vā, phalaṃ vā pakkameva vā;",
  "tika-vin10t0:3225_0": "Pātentassa ca cāletvā, pācittiyamudīritaṃ.",
  "tika-vin10t0:3226_0": "1025.",
  "tika-vin10t0:3227_0": "Nāmetvā phaliniṃ sākhaṃ, dātuṃ vaṭṭati gaṇhato;",
  "tika-vin10t0:3228_0": "Sayaṃ khāditukāmo ce, dātumevaṃ na vaṭṭati.",
  "tika-vin10t0:3229_0": "1026.",
  "tika-vin10t0:3230_0": "Ukkhipitvā paraṃ kañci, gāhāpetumpi vaṭṭati;",
  "tika-vin10t0:3231_0": "Pupphāni ocinantesu, ayameva vinicchayo.",
  "tika-vin10t0:3232_0": "1027.",
  "tika-vin10t0:3233_0": "Yesaṃ ruhati rukkhānaṃ, sākhā tesampi sākhinaṃ;",
  "tika-vin10t0:3234_0": "Kappiyaṃ tamakāretvā, vikopentassa dukkaṭaṃ.",
  "tika-vin10t0:3235_0": "1028.",
  "tika-vin10t0:3236_0": "Ayameva nayo alla-siṅgiverādikesupi;",
  "tika-vin10t0:3237_0": "Dukkaṭaṃ bījagāmesu, niddiṭṭhattā mahesinā.",
  "tika-vin10t0:3238_0": "1029.",
  "tika-vin10t0:3239_0": "“Rukkhaṃ chinda lataṃ chinda, kandaṃ mūlampi uddhara;",
  "tika-vin10t0:3240_0": "Uppāṭehī”ti vattumpi, vaṭṭatevāniyāmato.",
  "tika-vin10t0:3241_0": "1030.",
  "tika-vin10t0:3242_0": "“Ambaṃ jambumpi nimbaṃ vā, chinda bhinduddharā”ti vā;",
  "tika-vin10t0:3243_0": "Gahetvā pana nāmampi, vaṭṭatevāniyāmato.",
  "tika-vin10t0:3244_0": "1031.",
  "tika-vin10t0:3245_0": "“Imaṃ rukkhaṃ imaṃ valliṃ, imaṃ challiṃ imaṃ lataṃ;",
  "tika-vin10t0:3246_0": "Chinda bhindā”ti vā vattuṃ, niyametvā na vaṭṭati.",
  "tika-vin10t0:3247_0": "1032.",
  "tika-vin10t0:3248_0": "Pūretvā ucchukhaṇḍānaṃ, pacchiyo āharanti ce;",
  "tika-vin10t0:3249_0": "Sabbameva kataṃ hoti, ekasmiṃ kappiye kate.",
  "tika-vin10t0:3250_0": "1033.",
  "tika-vin10t0:3251_0": "Ekato pana baddhāni, ucchudārūni honti ce;",
  "tika-vin10t0:3252_0": "Kappiyaṃ karonto pana, dāruṃ vijjhati vaṭṭati.",
  "tika-vin10t0:3253_0": "1034.",
  "tika-vin10t0:3254_0": "Valliyā rajjuyā vāpi, yāya baddhāni tāni hi;",
  "tika-vin10t0:3255_0": "Bhājanena samānattā, taṃ vijjhati na vaṭṭati.",
  "tika-vin10t0:3256_0": "1035.",
  "tika-vin10t0:3257_0": "Bhattaṃ maricapakkehi, missetvā āharanti ce;",
  "tika-vin10t0:3258_0": "Ekasitthepi bhattassa, sace vijjhati vaṭṭati.",
  "tika-vin10t0:3259_0": "1036.",
  "tika-vin10t0:3260_0": "Ayameva nayo vutto, tilataṇḍulakādisu;",
  "tika-vin10t0:3261_0": "Ekābaddhe kapitthepi, kaṭāhe kappiyaṃ kare.",
  "tika-vin10t0:3262_0": "1037.",
  "tika-vin10t0:3263_0": "Kaṭāhaṃ yadi muñcitvā, anto carati miñjakaṃ;",
  "tika-vin10t0:3264_0": "Bhindāpetvā kapitthaṃ taṃ, kāretabbaṃ tu kappiyaṃ.",
  "tika-vin10t0:3265_0": "1038.",
  "tika-vin10t0:3266_0": "Abhūtagāmabījesu, bhūtagāmādisaññino;",
  "tika-vin10t0:3267_0": "Tattha vematikassāpi, hoti āpatti dukkaṭaṃ.",
  "tika-vin10t0:3268_0": "1039.",
  "tika-vin10t0:3269_0": "Atathāsaññino tattha, asañciccāsatissa ca;",
  "tika-vin10t0:3270_0": "Ummattakādikānañca, anāpatti pakāsitā.",
  "tika-vin10t0:3271_0": "1040.",
  "tika-vin10t0:3272_0": "Idañca tisamuṭṭhānaṃ, kriyaṃ saññāvimokkhakaṃ;",
  "tika-vin10t0:3273_0": "Kāyakammaṃ vacīkammaṃ, ticittañca tivedanaṃ.",
  "tika-vin10t0:3274_0": "Bhūtagāmakathā.",
  "tika-vin10t0:3275_0": "1041.",
  "tika-vin10t0:3276_0": "Kate saṅghena kammasmiṃ, aññavādavihesake;",
  "tika-vin10t0:3277_0": "Tathā puna karontassa, hoti pācittiyadvayaṃ.",
  "tika-vin10t0:3278_0": "1042.",
  "tika-vin10t0:3279_0": "Tikapācittiyaṃ dhamme, adhamme tikadukkaṭaṃ;",
  "tika-vin10t0:3280_0": "Kamme aropite cevaṃ, vadantassa ca dukkaṭaṃ.",
  "tika-vin10t0:3281_0": "1043.",
  "tika-vin10t0:3282_0": "Āpattiṃ vāpi āpannaṃ, ajānantassa, “bhaṇḍanaṃ;",
  "tika-vin10t0:3283_0": "Bhavissatī”ti saññissa, gilānassa na dosatā.",
  "tika-vin10t0:3284_0": "1044.",
  "tika-vin10t0:3285_0": "Adinnādānatulyāva, samuṭṭhānādayo nayā;",
  "tika-vin10t0:3286_0": "Kriyākriyamidaṃ vuttaṃ, vedanā dukkhavedanā.",
  "tika-vin10t0:3287_0": "Aññavādakathā.",
  "tika-vin10t0:3288_0": "1045.",
  "tika-vin10t0:3289_0": "Ayasaṃ kattukāmova, sammatassa hi bhikkhuno;",
  "tika-vin10t0:3290_0": "Vadanto upasampanne, ujjhāpeti ca khīyati.",
  "tika-vin10t0:3291_0": "1046.",
  "tika-vin10t0:3292_0": "Tasmiṃ vatthudvaye tassa, hoti pācittiyadvayaṃ;",
  "tika-vin10t0:3293_0": "Tikapācittiyaṃ dhamme, adhamme tikadukkaṭaṃ.",
  "tika-vin10t0:3294_0": "1047.",
  "tika-vin10t0:3295_0": "Avaṇṇaṃnupasampanna-santike pana bhikkhuno;",
  "tika-vin10t0:3296_0": "Asammatassa bhikkhussa, bhāsato yassa kassaci.",
  "tika-vin10t0:3297_0": "1048.",
  "tika-vin10t0:3298_0": "Sāmaṇerassa vā vaṇṇaṃ, sammatāsammatassapi;",
  "tika-vin10t0:3299_0": "Vadato dukkaṭaṃ hoti, yassa kassaci santike.",
  "tika-vin10t0:3300_0": "1049.",
  "tika-vin10t0:3301_0": "Chandādīnaṃ vaseneva, karontaṃ bhaṇato pana;",
  "tika-vin10t0:3302_0": "Anāpatti kriyāsesa-manantarasamaṃ mataṃ.",
  "tika-vin10t0:3303_0": "Ujjhāpanakathā.",
  "tika-vin10t0:3304_0": "1050.",
  "tika-vin10t0:3305_0": "Ajjhokāse tu mañcādiṃ, attano vā parassa vā;",
  "tika-vin10t0:3306_0": "Atthāya santharāpetvā, santharitvāpi vā pana.",
  "tika-vin10t0:3307_0": "1051.",
  "tika-vin10t0:3308_0": "Nevuddhareyya saṅghassa, uddharāpeyya vā na taṃ;",
  "tika-vin10t0:3309_0": "Pakkamanto sace tassa, hoti pācitti bhikkhuno.",
  "tika-vin10t0:3310_0": "1052.",
  "tika-vin10t0:3311_0": "Vassike caturo māse, sace devo na vassati;",
  "tika-vin10t0:3312_0": "Ajjhokāse tathā cāpi, ṭhapetuṃ na ca vaṭṭati.",
  "tika-vin10t0:3313_0": "1053.",
  "tika-vin10t0:3314_0": "Yattha vassati hemante, cattāro aparepi ca;",
  "tika-vin10t0:3315_0": "Ṭhapetuṃ tattha mañcādiṃ, aṭṭha māse na vaṭṭati.",
  "tika-vin10t0:3316_0": "1054.",
  "tika-vin10t0:3317_0": "Kākādīnaṃ nivāsasmiṃ, rukkhamūle kadācipi;",
  "tika-vin10t0:3318_0": "Mañcādiṃ pana saṅghassa, ṭhapetuṃ na ca vaṭṭati.",
  "tika-vin10t0:3319_0": "1055.",
  "tika-vin10t0:3320_0": "Aññassatthāya yaṃ kiñci, santhataṃ yadi saṅghikaṃ;",
  "tika-vin10t0:3321_0": "Yattha katthaci vā ṭhāne, yena kenaci bhikkhunā.",
  "tika-vin10t0:3322_0": "1056.",
  "tika-vin10t0:3323_0": "Yāva so na nisīdeyya, “gacchā”ti na vadeyya vā;",
  "tika-vin10t0:3324_0": "Tāva santhārakasseva, bhāro tanti pavuccati.",
  "tika-vin10t0:3325_0": "1057.",
  "tika-vin10t0:3326_0": "Sace taṃ sāmaṇerena, santharāpeti santhataṃ;",
  "tika-vin10t0:3327_0": "Santharāpitabhikkhussa, palibodhoti dīpito.",
  "tika-vin10t0:3328_0": "1058.",
  "tika-vin10t0:3329_0": "Santhataṃ bhikkhunā taṃ ce, bhāro tasseva tāva taṃ;",
  "tika-vin10t0:3330_0": "Yāva āṇāpako tattha, āgantvā na nisīdati.",
  "tika-vin10t0:3331_0": "1059.",
  "tika-vin10t0:3332_0": "Bhikkhuṃ vā sāmaṇeraṃ vā, ārāmikamupāsakaṃ;",
  "tika-vin10t0:3333_0": "Anāpucchā niyyātetvā, saṅghikaṃ sayanāsanaṃ.",
  "tika-vin10t0:3334_0": "1060.",
  "tika-vin10t0:3335_0": "Leḍḍuppātamatikkamma, gacchato paṭhame pade;",
  "tika-vin10t0:3336_0": "Dukkaṭaṃ, dutiye vāre, pācittiyamudīritaṃ.",
  "tika-vin10t0:3337_0": "1061.",
  "tika-vin10t0:3338_0": "Ṭhatvā bhojanasālāyaṃ, vatvā yo sāmaṇerakaṃ;",
  "tika-vin10t0:3339_0": "Asukasmiṃ divāṭṭhāne, paññāpehīti mañcakaṃ.",
  "tika-vin10t0:3340_0": "1062.",
  "tika-vin10t0:3341_0": "Nikkhamitvā sace tasmā, ṭhānā aññattha gacchati;",
  "tika-vin10t0:3342_0": "Pāduddhārena so bhikkhu, kāretabboti dīpito.",
  "tika-vin10t0:3343_0": "1063.",
  "tika-vin10t0:3344_0": "Tikapācittiyaṃ vuttaṃ, tikātītena satthunā;",
  "tika-vin10t0:3345_0": "Tathā puggalike tena, dīpitaṃ tikadukkaṭaṃ.",
  "tika-vin10t0:3346_0": "1064.",
  "tika-vin10t0:3347_0": "Cimiliṃ taṭṭikaṃ cammaṃ, phalakaṃ pādapuñchaniṃ;",
  "tika-vin10t0:3348_0": "Bhūmattharaṇakaṃ vāpi, uttarattharaṇampi vā.",
  "tika-vin10t0:3349_0": "1065.",
  "tika-vin10t0:3350_0": "Dārumattikabhaṇḍāni, pattādhārakameva vā;",
  "tika-vin10t0:3351_0": "Abbhokāse ṭhapetvā taṃ, gacchato hoti dukkaṭaṃ.",
  "tika-vin10t0:3352_0": "1066.",
  "tika-vin10t0:3353_0": "Sace āraññakenāpi, anovasse ca no sati;",
  "tika-vin10t0:3354_0": "Laggetvā pana rukkhasmiṃ, gantabbaṃ tu yathāsukhaṃ.",
  "tika-vin10t0:3355_0": "1067.",
  "tika-vin10t0:3356_0": "Yathā upacikādīhi, na khajjati na lujjati;",
  "tika-vin10t0:3357_0": "Tathā katvāpi taṃ sabbaṃ, gantuṃ pana ca vaṭṭati.",
  "tika-vin10t0:3358_0": "1068.",
  "tika-vin10t0:3359_0": "Anāpattuddharāpetvā, āpucchitvāpi gacchato;",
  "tika-vin10t0:3360_0": "Attano santake ruddhe, āpadāsupi bhikkhuno.",
  "tika-vin10t0:3361_0": "1069.",
  "tika-vin10t0:3362_0": "Samuṭṭhānādayo sabbe, kathinena samā matā;",
  "tika-vin10t0:3363_0": "Kriyākriyamidaṃ vutta-mayameva visesatā.",
  "tika-vin10t0:3364_0": "Paṭhamasenāsanakathā.",
  "tika-vin10t0:3365_0": "1070.",
  "tika-vin10t0:3366_0": "Bhisicimilikā bhūma-ttharaṇaṃ uttarattharaṃ;",
  "tika-vin10t0:3367_0": "Taṭṭikā cammakhaṇḍo ca, paccattharanisīdanaṃ.",
  "tika-vin10t0:3368_0": "1071.",
  "tika-vin10t0:3369_0": "Santhāro tiṇapaṇṇānaṃ, seyyā dasavidhā siyā;",
  "tika-vin10t0:3370_0": "Sabbacchannaparicchanne, vihāre bhikkhu yo pana.",
  "tika-vin10t0:3371_0": "1072.",
  "tika-vin10t0:3372_0": "Etaṃ dasavidhaṃ seyyaṃ, santharitvāpi vā sayaṃ;",
  "tika-vin10t0:3373_0": "Anuddharitvānāpucchā, atikkamati taṃ sace.",
  "tika-vin10t0:3374_0": "1073.",
  "tika-vin10t0:3375_0": "Ārāmassūpacāraṃ vā, parikkhepaṃ panassa vā;",
  "tika-vin10t0:3376_0": "Paṭhame dukkaṭaṃ pāde, pācitti dutiye siyā.",
  "tika-vin10t0:3377_0": "1074.",
  "tika-vin10t0:3378_0": "Senāsanassa seyyāya, ubhayesaṃ vināsato;",
  "tika-vin10t0:3379_0": "Gacchato santharitvanto-gabbhe pācitti vaṇṇitā.",
  "tika-vin10t0:3380_0": "1075.",
  "tika-vin10t0:3381_0": "Upacāre vihārassa, dukkaṭaṃ maṇḍapādike;",
  "tika-vin10t0:3382_0": "Gacchato santharitvā vā, seyyāmattaṃ vināsato.",
  "tika-vin10t0:3383_0": "1076.",
  "tika-vin10t0:3384_0": "Tikapācittiyaṃ vuttaṃ, saṅghike dasavatthuke;",
  "tika-vin10t0:3385_0": "Tathā puggalike tassa, dīpitaṃ tikadukkaṭaṃ.",
  "tika-vin10t0:3386_0": "1077.",
  "tika-vin10t0:3387_0": "Anāpattuddharitvā vā, āpucchaṃ vāpi gacchato;",
  "tika-vin10t0:3388_0": "Palibuddhepi vāññena, attano santakepi vā.",
  "tika-vin10t0:3389_0": "1078.",
  "tika-vin10t0:3390_0": "Sāpekkhova ca gantvā taṃ, tattha ṭhatvāpi pucchati;",
  "tika-vin10t0:3391_0": "Samuṭṭhānādayo sabbe, anantarasamā matā.",
  "tika-vin10t0:3392_0": "Dutiyasenāsanakathā.",
  "tika-vin10t0:3393_0": "1079.",
  "tika-vin10t0:3394_0": "Yo pubbupagataṃ bhikkhuṃ, jānaṃ anupakhajja ca;",
  "tika-vin10t0:3395_0": "Kappeyya saṅghikāvāse, seyyaṃ pācittiyassa ce.",
  "tika-vin10t0:3396_0": "1080.",
  "tika-vin10t0:3397_0": "Pādadhovanapāsāṇā, pavisantassa bhikkhuno;",
  "tika-vin10t0:3398_0": "Yāva taṃ mañcapīṭhaṃ vā, nikkhamantassa vā pana.",
  "tika-vin10t0:3399_0": "1081.",
  "tika-vin10t0:3400_0": "Mañcapīṭhakato yāva, passāvaṭṭhānameva tu;",
  "tika-vin10t0:3401_0": "Etthantare idaṃ ṭhānaṃ, upacāroti vuccati.",
  "tika-vin10t0:3402_0": "1082.",
  "tika-vin10t0:3403_0": "Tattha bādhetukāmassa, upacāre tu bhikkhuno;",
  "tika-vin10t0:3404_0": "Dasasvaññataraṃ seyyaṃ, santharantassa dukkaṭaṃ.",
  "tika-vin10t0:3405_0": "1083.",
  "tika-vin10t0:3406_0": "Nisīdantassa vā tattha, nipajjantassa vā pana;",
  "tika-vin10t0:3407_0": "Tathā dvepi karontassa, hoti pācittiyadvayaṃ.",
  "tika-vin10t0:3408_0": "1084.",
  "tika-vin10t0:3409_0": "Punappunaṃ karontassa, payogagaṇanāvasā;",
  "tika-vin10t0:3410_0": "Tikapācittiyaṃ vuttaṃ, puggale tikadukkaṭaṃ.",
  "tika-vin10t0:3411_0": "1085.",
  "tika-vin10t0:3412_0": "Vuttūpacāraṃ muñcitvā, seyyaṃ santharatopi vā;",
  "tika-vin10t0:3413_0": "Vihārassūpacāre vā, ajjhokāsepi vā pana.",
  "tika-vin10t0:3414_0": "1086.",
  "tika-vin10t0:3415_0": "Santharāpayato vāpi, tattha tassa nisīdato;",
  "tika-vin10t0:3416_0": "Sabbattha dukkaṭaṃ vuttaṃ, nivāso ca nivārito.",
  "tika-vin10t0:3417_0": "1087.",
  "tika-vin10t0:3418_0": "Anāpatti gilānassa, sītāduppīḷitassa vā;",
  "tika-vin10t0:3419_0": "Āpadāsupi bhikkhussa, tathā ummattakādino.",
  "tika-vin10t0:3420_0": "1088.",
  "tika-vin10t0:3421_0": "Samuṭṭhānādayo sabbe, paṭhamantimavatthunā;",
  "tika-vin10t0:3422_0": "Sadisāti ca viññeyyā, hotīdaṃ dukkhavedanaṃ.",
  "tika-vin10t0:3423_0": "Anupakhajjakathā.",
  "tika-vin10t0:3424_0": "1089.",
  "tika-vin10t0:3425_0": "Vihārā saṅghikā bhikkhuṃ, nikkaḍḍheyya sace pana;",
  "tika-vin10t0:3426_0": "Nikkaḍḍhāpeyya vā kuddho, tassa pācittiyaṃ siyā.",
  "tika-vin10t0:3427_0": "1090.",
  "tika-vin10t0:3428_0": "Bahubhūmāpi pāsādā, payogenekakena yo;",
  "tika-vin10t0:3429_0": "Nikkaḍḍheti sace tassa, ekā pācitti dīpitā.",
  "tika-vin10t0:3430_0": "1091.",
  "tika-vin10t0:3431_0": "Ṭhapetvā ca ṭhapetvā ca, nikkaḍḍhantassa antarā;",
  "tika-vin10t0:3432_0": "Dvārānaṃ gaṇanāyassa, honti pācittiyo pana.",
  "tika-vin10t0:3433_0": "1092.",
  "tika-vin10t0:3434_0": "“Nikkhamā”ti vadantassa, vācāyapi ayaṃ nayo;",
  "tika-vin10t0:3435_0": "Āṇattiyā khaṇeyeva, āṇāpentassa dukkaṭaṃ.",
  "tika-vin10t0:3436_0": "1093.",
  "tika-vin10t0:3437_0": "Sace so sakimāṇatto, dvārepi bahuke pana;",
  "tika-vin10t0:3438_0": "Atikkāmeti ekāva, bahukāni bahūni ce.",
  "tika-vin10t0:3439_0": "1094.",
  "tika-vin10t0:3440_0": "Tassūpaṭṭhānasālādi-vihārassūpacārato;",
  "tika-vin10t0:3441_0": "Kāyenapi ca vācāya, tathā nikkaḍḍhanepi ca.",
  "tika-vin10t0:3442_0": "1095.",
  "tika-vin10t0:3443_0": "Vihārassūpacārā vā, vihārā vāpi cetaraṃ;",
  "tika-vin10t0:3444_0": "Nikkaḍḍhantassa sabbesaṃ, parikkhārampi dukkaṭaṃ.",
  "tika-vin10t0:3445_0": "1096.",
  "tika-vin10t0:3446_0": "Asambaddhesu bhikkhussa, parikkhāresu paṇḍito;",
  "tika-vin10t0:3447_0": "Vatthūnaṃ gaṇanāyassa, dukkaṭaṃ paridīpaye.",
  "tika-vin10t0:3448_0": "1097.",
  "tika-vin10t0:3449_0": "Antevāsimalajjiṃ vā, tathā saddhivihārikaṃ;",
  "tika-vin10t0:3450_0": "Nikkaḍḍhantassa ummattaṃ, sayaṃ ummattakassa ca.",
  "tika-vin10t0:3451_0": "1098.",
  "tika-vin10t0:3452_0": "Attano vasanaṭṭhānā, tathā vissāsikassa vā;",
  "tika-vin10t0:3453_0": "Parikkhārañca vā tesaṃ, anāpatti pakāsitā.",
  "tika-vin10t0:3454_0": "1099.",
  "tika-vin10t0:3455_0": "Saṅghārāmāpi sabbasmā, tathā kalahakārakaṃ;",
  "tika-vin10t0:3456_0": "Idaṃ tu tisamuṭṭhānaṃ, vedanā dukkhavedanā.",
  "tika-vin10t0:3457_0": "Nikkaḍḍhanakathā.",
  "tika-vin10t0:3458_0": "1100.",
  "tika-vin10t0:3459_0": "Majjhimāsīsaghaṭṭāya, vehāsakuṭiyūpari;",
  "tika-vin10t0:3460_0": "Āhaccapādake mañce, pīṭhe vā pana bhikkhuno.",
  "tika-vin10t0:3461_0": "1101.",
  "tika-vin10t0:3462_0": "Nisīdantassa vā tasmiṃ, nipajjantassa vā pana;",
  "tika-vin10t0:3463_0": "Payogagaṇanāyeva, tassa pācittiyo siyuṃ.",
  "tika-vin10t0:3464_0": "1102.",
  "tika-vin10t0:3465_0": "Tikapācittiyaṃ vuttaṃ, puggale tikadukkaṭaṃ;",
  "tika-vin10t0:3466_0": "Heṭṭhā aparibhoge vā, sīsaghaṭṭāya vā pana.",
  "tika-vin10t0:3467_0": "1103.",
  "tika-vin10t0:3468_0": "Avehāsavihāre vā, attano santakepi vā;",
  "tika-vin10t0:3469_0": "Vissāsikavihāre vā, na dosummattakādino.",
  "tika-vin10t0:3470_0": "1104.",
  "tika-vin10t0:3471_0": "Yattha paṭāṇi vā dinnā, tattha ṭhatvā lageti vā;",
  "tika-vin10t0:3472_0": "Idameḷakalomena, samuṭṭhānaṃ samaṃ mataṃ.",
  "tika-vin10t0:3473_0": "Vehāsakuṭikathā.",
  "tika-vin10t0:3474_0": "1105.",
  "tika-vin10t0:3475_0": "Yāva dvārassa kosamhā, aggaḷaṭṭhapanāya tu;",
  "tika-vin10t0:3476_0": "Bhikkhunā limpitabbaṃ vā, lepāpetabbameva vā.",
  "tika-vin10t0:3477_0": "1106.",
  "tika-vin10t0:3478_0": "Ñeyyo ālokasandhīnaṃ, parikammepyayaṃ nayo;",
  "tika-vin10t0:3479_0": "Chadanassa dvattipariyāyaṃ, ṭhitena harite pana.",
  "tika-vin10t0:3480_0": "1107.",
  "tika-vin10t0:3481_0": "Adhiṭṭheyyaṃ tato uddhaṃ, adhiṭṭheti sace pana;",
  "tika-vin10t0:3482_0": "Tassa pācittiyaṃ hoti, dukkaṭaṃ tattha tiṭṭhato.",
  "tika-vin10t0:3483_0": "1108.",
  "tika-vin10t0:3484_0": "Piṭṭhivaṃse ṭhito koci, chadanassa mukhavaṭṭiyā;",
  "tika-vin10t0:3485_0": "Yasmiṃ ṭhāne ṭhitaṃ bhikkhuṃ, olokento na passati.",
  "tika-vin10t0:3486_0": "1109.",
  "tika-vin10t0:3487_0": "Tasmiṃ ṭhāne pana ṭhātuṃ, neva bhikkhussa vaṭṭati;",
  "tika-vin10t0:3488_0": "Vihārassa patantassa, patanokāsato hi taṃ.",
  "tika-vin10t0:3489_0": "1110.",
  "tika-vin10t0:3490_0": "Ūnakadvattipariyāye, atirekoti saññino;",
  "tika-vin10t0:3491_0": "Tattha vematikassāpi, hoti āpatti dukkaṭaṃ.",
  "tika-vin10t0:3492_0": "1111.",
  "tika-vin10t0:3493_0": "Na doso dvattipariyāye, leṇe tiṇakuṭīsu vā;",
  "tika-vin10t0:3494_0": "Samuṭṭhānādayo sabbe, sañcarittasamā matā.",
  "tika-vin10t0:3495_0": "Dvattipariyāyakathā.",
  "tika-vin10t0:3496_0": "1112.",
  "tika-vin10t0:3497_0": "Jānaṃ sappāṇakaṃ toyaṃ, tiṇaṃ vā mattikampi vā;",
  "tika-vin10t0:3498_0": "Yadi siñceyya pācitti, siñcāpeyya parehi vā.",
  "tika-vin10t0:3499_0": "1113.",
  "tika-vin10t0:3500_0": "Acchinditvā sace dhāraṃ, mattikaṃ siñcato pana;",
  "tika-vin10t0:3501_0": "Ekasmimpi ghaṭe ekā, pācitti paridīpitā.",
  "tika-vin10t0:3502_0": "1114.",
  "tika-vin10t0:3503_0": "Vicchindati sace dhāraṃ, payogagaṇanāvasā;",
  "tika-vin10t0:3504_0": "Sammukhampi karontassa, mātikaṃ sandamānakaṃ.",
  "tika-vin10t0:3505_0": "1115.",
  "tika-vin10t0:3506_0": "Ekāva ce siyāpatti, divasampi ca sandatu;",
  "tika-vin10t0:3507_0": "Bandhato tattha tatthassa, payogagaṇanā siyā.",
  "tika-vin10t0:3508_0": "1116.",
  "tika-vin10t0:3509_0": "Sace sakaṭapuṇṇampi, mattikaṃ tiṇameva vā;",
  "tika-vin10t0:3510_0": "Udake pakkhipantassa, ekā pācitti ekato.",
  "tika-vin10t0:3511_0": "1117.",
  "tika-vin10t0:3512_0": "Ekekaṃ pakkhipantassa, payogagaṇanāya ce;",
  "tika-vin10t0:3513_0": "Khayaṃ vā āvilattaṃ vā, jalaṃ gacchati tādise.",
  "tika-vin10t0:3514_0": "1118.",
  "tika-vin10t0:3515_0": "“Siñcāhī”ti vadantassa, hoti āpatti dukkaṭaṃ;",
  "tika-vin10t0:3516_0": "Ekāyāṇattiyā ekā, divasampi ca siñcato.",
  "tika-vin10t0:3517_0": "1119.",
  "tika-vin10t0:3518_0": "Appāṇe udake suddhe, sappāṇamiti saññino;",
  "tika-vin10t0:3519_0": "Sabbattha vimatissāpi, hoti āpatti dukkaṭaṃ.",
  "tika-vin10t0:3520_0": "1120.",
  "tika-vin10t0:3521_0": "Sabbatthāpāṇasaññissa, asañciccāsatissa vā;",
  "tika-vin10t0:3522_0": "Ajānato anāpatti, tathā ummattakādino.",
  "tika-vin10t0:3523_0": "1121.",
  "tika-vin10t0:3524_0": "Sappāṇakattaṃ toyassa, sappāṇanti vijānanaṃ;",
  "tika-vin10t0:3525_0": "Vinā vadhakacittena, tiṇādīnaṃ nisecanaṃ.",
  "tika-vin10t0:3526_0": "1122.",
  "tika-vin10t0:3527_0": "Cattārevassa aṅgāni, niddiṭṭhāni mahesinā;",
  "tika-vin10t0:3528_0": "Adinnādānatulyāva, samuṭṭhānādayo nayā.",
  "tika-vin10t0:3529_0": "1123.",
  "tika-vin10t0:3530_0": "Idaṃ paṇṇattivajjañca, ticittañcāti dīpitaṃ;",
  "tika-vin10t0:3531_0": "Idamevettha niddiṭṭhaṃ, tassa cassa visesanaṃ.",
  "tika-vin10t0:3532_0": "Sappāṇakakathā.",
  "tika-vin10t0:3533_0": "Senāsanavaggo dutiyo.",
  "tika-vin10t0:3534_0": "1124.",
  "tika-vin10t0:3535_0": "Bhikkhussāṭṭhaṅgayuttassa, bhikkhunovādasammuti;",
  "tika-vin10t0:3536_0": "Idha ñatticatutthena, anuññātā mahesinā.",
  "tika-vin10t0:3537_0": "1125.",
  "tika-vin10t0:3538_0": "Yo tāyāsammato bhikkhu, garudhammehi aṭṭhahi;",
  "tika-vin10t0:3539_0": "Ekaṃ sambahulā vāpi, bhikkhunisaṅghameva vā.",
  "tika-vin10t0:3540_0": "1126.",
  "tika-vin10t0:3541_0": "Osārentova te dhamme, ovadeyya sace pana;",
  "tika-vin10t0:3542_0": "Ovādapariyosāne, tassa pācittiyaṃ siyā.",
  "tika-vin10t0:3543_0": "1127.",
  "tika-vin10t0:3544_0": "Aññena pana dhammena, ovadantassa dukkaṭaṃ;",
  "tika-vin10t0:3545_0": "Ekatoupasampannaṃ, garudhammehi vā tathā.",
  "tika-vin10t0:3546_0": "1128.",
  "tika-vin10t0:3547_0": "Bhikkhūnaṃ santikeyeva, upasampannabhikkhuniṃ;",
  "tika-vin10t0:3548_0": "Tathā, liṅgavipallāse, pācitteva pakāsitā.",
  "tika-vin10t0:3549_0": "1129.",
  "tika-vin10t0:3550_0": "Sammatassāpi bhikkhussa, dukkaṭaṃ samudīritaṃ;",
  "tika-vin10t0:3551_0": "Ovādaṃ aniyādetvā, dhammenaññena bhāsato.",
  "tika-vin10t0:3552_0": "1130.",
  "tika-vin10t0:3553_0": "“Samaggamhā”ti vuttepi, aññenovadato tathā;",
  "tika-vin10t0:3554_0": "“Vaggamhā”ti ca vuttepi, garudhammehi dukkaṭaṃ.",
  "tika-vin10t0:3555_0": "1131.",
  "tika-vin10t0:3556_0": "Agaṇhantassa ovādaṃ, apaccāharatopi taṃ;",
  "tika-vin10t0:3557_0": "Ṭhapetvā dukkaṭaṃ bālaṃ, gilānaṃ gamikaṃ siyā.",
  "tika-vin10t0:3558_0": "1132.",
  "tika-vin10t0:3559_0": "Adhamme pana kammasmiṃ, adhammanti ca saññino;",
  "tika-vin10t0:3560_0": "Vagge bhikkhunisaṅghasmiṃ, tikapācittiyaṃ siyā.",
  "tika-vin10t0:3561_0": "1133.",
  "tika-vin10t0:3562_0": "Tathā vematikassāpi, dhammakammanti saññino;",
  "tika-vin10t0:3563_0": "Nava pācittiyo vuttā, samaggepi ca tattakā.",
  "tika-vin10t0:3564_0": "1134.",
  "tika-vin10t0:3565_0": "Navakānaṃ vasā dvinnaṃ, aṭṭhārasa bhavanti tā;",
  "tika-vin10t0:3566_0": "Dukkaṭaṃ dhammakammepi, sattarasavidhaṃ siyā.",
  "tika-vin10t0:3567_0": "1135.",
  "tika-vin10t0:3568_0": "“Osārehī”ti vutto vā, pañhaṃ puṭṭho katheti vā;",
  "tika-vin10t0:3569_0": "Sikkhamānāya vā neva, doso ummattakādino.",
  "tika-vin10t0:3570_0": "1136.",
  "tika-vin10t0:3571_0": "Vācuggatāva kātabbā, paguṇā dvepi mātikā;",
  "tika-vin10t0:3572_0": "Suttantato ca cattāro, bhāṇavārā pakāsitā.",
  "tika-vin10t0:3573_0": "1137.",
  "tika-vin10t0:3574_0": "Eko parikathatthāya, kathāmaggo pakāsito;",
  "tika-vin10t0:3575_0": "Maṅgalāmaṅgalatthāya, tissoyevānumodanā.",
  "tika-vin10t0:3576_0": "1138.",
  "tika-vin10t0:3577_0": "Uposathādiatthāya, kammākammavinicchayo;",
  "tika-vin10t0:3578_0": "Kammaṭṭhānaṃ tathā ekaṃ, uttamatthassa pāpakaṃ.",
  "tika-vin10t0:3579_0": "1139.",
  "tika-vin10t0:3580_0": "Ettakaṃ uggahetvāna, pañcavasso bahussuto;",
  "tika-vin10t0:3581_0": "Muñcitvā nissayaṃ kāmaṃ, vasituṃ labhatissaro.",
  "tika-vin10t0:3582_0": "1140.",
  "tika-vin10t0:3583_0": "Vācuggatā vibhaṅgā dve, paguṇā byañjanādito;",
  "tika-vin10t0:3584_0": "Catūsvapi nikāyesu, eko vā potthakopi ca.",
  "tika-vin10t0:3585_0": "1141.",
  "tika-vin10t0:3586_0": "Kammākammañca vattāni, uggahetabbamettakaṃ;",
  "tika-vin10t0:3587_0": "Sabbantimaparicchedo, dasavasso sace pana.",
  "tika-vin10t0:3588_0": "1142.",
  "tika-vin10t0:3589_0": "Bahussuto disāmokkho, yenakāmaṃgamo siyā;",
  "tika-vin10t0:3590_0": "Parisaṃ labhate kāmaṃ, upaṭṭhāpetumissaro.",
  "tika-vin10t0:3591_0": "1143.",
  "tika-vin10t0:3592_0": "Yassa sāṭṭhakathaṃ sabbaṃ, vācuggaṃ piṭakattayaṃ;",
  "tika-vin10t0:3593_0": "Soyaṃ bahussuto nāma, bhikkhunovādako siyā.",
  "tika-vin10t0:3594_0": "1144.",
  "tika-vin10t0:3595_0": "Assāsammatatādīni, tīṇi aṅgāni dīpaye;",
  "tika-vin10t0:3596_0": "Padasodhammatulyāva, samuṭṭhānādayo nayā.",
  "tika-vin10t0:3597_0": "Ovādakathā.",
  "tika-vin10t0:3598_0": "1145.",
  "tika-vin10t0:3599_0": "Pācitti garudhammehi, dhammenaññena vā pana;",
  "tika-vin10t0:3600_0": "Hotyatthaṅgate sūriye, ovadantassa bhikkhuniṃ.",
  "tika-vin10t0:3601_0": "1146.",
  "tika-vin10t0:3602_0": "Tikapācittiyaṃ vuttaṃ, sammatassāpi bhikkhuno;",
  "tika-vin10t0:3603_0": "Ekatoupasampannaṃ, ovadantassa dukkaṭaṃ.",
  "tika-vin10t0:3604_0": "1147.",
  "tika-vin10t0:3605_0": "Tathānatthaṅgate sūriye, gate atthanti saññino;",
  "tika-vin10t0:3606_0": "Tattha vematikassāpi, hoti āpatti dukkaṭaṃ.",
  "tika-vin10t0:3607_0": "1148.",
  "tika-vin10t0:3608_0": "Uddesādinayenassa, anāpatti pakāsitā;",
  "tika-vin10t0:3609_0": "Anantarasamā sesā, samuṭṭhānādayo nayā.",
  "tika-vin10t0:3610_0": "Atthaṅgatasūriyakathā.",
  "tika-vin10t0:3611_0": "1149.",
  "tika-vin10t0:3612_0": "Bhikkhuniṃ ovadantassa, gantvā bhikkhunupassayaṃ;",
  "tika-vin10t0:3613_0": "Garudhammehi aññatra, kālā pācittiyaṃ siyā.",
  "tika-vin10t0:3614_0": "1150.",
  "tika-vin10t0:3615_0": "Sace asammato hoti, hoti pācittiyadvayaṃ;",
  "tika-vin10t0:3616_0": "Atthaṅgate ca sūriye, sace vadati tīṇipi.",
  "tika-vin10t0:3617_0": "1151.",
  "tika-vin10t0:3618_0": "Aññena pana dhammena, vadato dukkaṭadvayaṃ;",
  "tika-vin10t0:3619_0": "Ekaṃ pācittiyaṃ hoti, bhikkhuno rattihetukaṃ.",
  "tika-vin10t0:3620_0": "1152.",
  "tika-vin10t0:3621_0": "Sammatassāpi bhikkhussa, hoti pācittiyadvayaṃ;",
  "tika-vin10t0:3622_0": "Garudhammanidānassa, sammatattā abhāvato.",
  "tika-vin10t0:3623_0": "1153.",
  "tika-vin10t0:3624_0": "Tassevaññena dhammena, ovadantassa dukkaṭaṃ;",
  "tika-vin10t0:3625_0": "Sammatattā anāpatti, ekā pācitti rattiyaṃ.",
  "tika-vin10t0:3626_0": "1154.",
  "tika-vin10t0:3627_0": "Tikapācittiyaṃ vuttaṃ, dukkaṭaṃ itaradvaye;",
  "tika-vin10t0:3628_0": "Ekatoupasampannaṃ, ovadantassa dukkaṭaṃ.",
  "tika-vin10t0:3629_0": "1155.",
  "tika-vin10t0:3630_0": "Tathā aññena dhammena, gantvā bhikkhunupassayaṃ;",
  "tika-vin10t0:3631_0": "Samuṭṭhānādayo sabbe, kathinena samā matā.",
  "tika-vin10t0:3632_0": "Bhikkhunupassayakathā.",
  "tika-vin10t0:3633_0": "1156.",
  "tika-vin10t0:3634_0": "Cīvarādīnamatthāya, ovadantīti bhikkhuniṃ;",
  "tika-vin10t0:3635_0": "Vadato sammate bhikkhu, tassa pācittiyaṃ siyā.",
  "tika-vin10t0:3636_0": "1157.",
  "tika-vin10t0:3637_0": "Tikapācittiyaṃ vuttaṃ, tatheva tikadukkaṭaṃ;",
  "tika-vin10t0:3638_0": "Saṅghenāsammataṃ bhikkhuṃ, vadantassa ca dukkaṭaṃ.",
  "tika-vin10t0:3639_0": "1158.",
  "tika-vin10t0:3640_0": "Tathevānupasampannaṃ, sammataṃ vā asammataṃ;",
  "tika-vin10t0:3641_0": "Na doso āmisatthāya, ovadantassa bhāsato.",
  "tika-vin10t0:3642_0": "1159.",
  "tika-vin10t0:3643_0": "Tathā ummattakādīnaṃ, anāpatti pakāsitā;",
  "tika-vin10t0:3644_0": "Idañhi tisamuṭṭhānaṃ, vedanā dukkhavedanā.",
  "tika-vin10t0:3645_0": "Āmisakathā.",
  "tika-vin10t0:3646_0": "1160.",
  "tika-vin10t0:3647_0": "Sace bhikkhuniyā bhikkhu, dadeyya pana cīvaraṃ;",
  "tika-vin10t0:3648_0": "Aññātikāya pācitti, ṭhapetvā pārivattakaṃ.",
  "tika-vin10t0:3649_0": "1161.",
  "tika-vin10t0:3650_0": "Cīvarassa paṭiggāha-sikkhāpadasamo nayo;",
  "tika-vin10t0:3651_0": "Avaseso mato saddhiṃ, samuṭṭhānādinā pana.",
  "tika-vin10t0:3652_0": "1162.",
  "tika-vin10t0:3653_0": "Tattha bhikkhuniyā dinnaṃ, cīvaraṃ idha bhikkhunā;",
  "tika-vin10t0:3654_0": "Tattha nissaggiyaṃ suddha-pācitti idha sūcitā.",
  "tika-vin10t0:3655_0": "Cīvaradānakathā.",
  "tika-vin10t0:3656_0": "1163.",
  "tika-vin10t0:3657_0": "Cīvaraṃ yo hi sibbeyya, sibbāpeyya parena vā;",
  "tika-vin10t0:3658_0": "Aññātikāya pācitti, hoti bhikkhuniyā pana.",
  "tika-vin10t0:3659_0": "1164.",
  "tika-vin10t0:3660_0": "Yaṃ vā nivāsituṃ sakkā, yaṃ vā pārupanūpagaṃ;",
  "tika-vin10t0:3661_0": "Cīvaranti adhippeto, idamettha mahesinā.",
  "tika-vin10t0:3662_0": "1165.",
  "tika-vin10t0:3663_0": "Sayaṃ sūciṃ pavesetvā, sibbantassa ca bhikkhuno;",
  "tika-vin10t0:3664_0": "Sūcinīharaṇe tassa, pācittiyamudīritaṃ.",
  "tika-vin10t0:3665_0": "1166.",
  "tika-vin10t0:3666_0": "Satakkhattumpi vijjhitvā, sakiṃ nīharato pana;",
  "tika-vin10t0:3667_0": "Ekaṃ pācittiyaṃ vuttaṃ, payogassa vasā bahū.",
  "tika-vin10t0:3668_0": "1167.",
  "tika-vin10t0:3669_0": "“Sibbā”ti pana āṇatto, avisesena bhikkhunā;",
  "tika-vin10t0:3670_0": "Niṭṭhāpeti sace sabbaṃ, ekaṃ pācittiyaṃ siyā.",
  "tika-vin10t0:3671_0": "1168.",
  "tika-vin10t0:3672_0": "“Yamettha cīvare kammaṃ, bhāro sabbaṃ tavā”ti hi;",
  "tika-vin10t0:3673_0": "Āṇatto bhikkhunā sabbaṃ, niṭṭhāpeti sace pana.",
  "tika-vin10t0:3674_0": "1169.",
  "tika-vin10t0:3675_0": "Bhikkhussāṇāpakasseva, ekāyāṇattiyā pana;",
  "tika-vin10t0:3676_0": "Honti pācittiyāpatti, anekārāpathe pathe.",
  "tika-vin10t0:3677_0": "1170.",
  "tika-vin10t0:3678_0": "Punappunāṇāpentassa, anekāṇattiyaṃ pana;",
  "tika-vin10t0:3679_0": "Kā hi nāma kathā atthi? Tikapācittiyaṃ siyā.",
  "tika-vin10t0:3680_0": "1171.",
  "tika-vin10t0:3681_0": "Ñātikāya ca aññāti-saññissa vimatissa vā;",
  "tika-vin10t0:3682_0": "Ekatoupasampanna-cīvare dukkaṭaṃ siyā.",
  "tika-vin10t0:3683_0": "1172.",
  "tika-vin10t0:3684_0": "Ṭhapetvā cīvaraṃ aññaṃ, parikkhārañca sibbato;",
  "tika-vin10t0:3685_0": "Anāpatti viniddiṭṭhā, sikkhamānādikāyapi.",
  "tika-vin10t0:3686_0": "1173.",
  "tika-vin10t0:3687_0": "Sañcarittasamuṭṭhānaṃ, kriyaṃ paṇṇattivajjakaṃ;",
  "tika-vin10t0:3688_0": "Kāyakammaṃ vacīkammaṃ, ticittañca tivedanaṃ.",
  "tika-vin10t0:3689_0": "Cīvarasibbanakathā.",
  "tika-vin10t0:3690_0": "1174.",
  "tika-vin10t0:3691_0": "Bhikkhu bhikkhuniyā saddhiṃ, saṃvidhāya panekato;",
  "tika-vin10t0:3692_0": "Paṭipajjeyya maggaṃ ce, aññatra samayā idha.",
  "tika-vin10t0:3693_0": "1175.",
  "tika-vin10t0:3694_0": "Gāmantarokkame vāpi, addhayojanatikkame;",
  "tika-vin10t0:3695_0": "Agāmake araññe vā, hoti āpatti bhikkhuno.",
  "tika-vin10t0:3696_0": "1176.",
  "tika-vin10t0:3697_0": "Etthākappiyabhūmaṭṭho, saṃvidhānaṃ karoti yo;",
  "tika-vin10t0:3698_0": "Saṃvidhānanimittaṃ tu, dukkaṭaṃ tassa dīpitaṃ.",
  "tika-vin10t0:3699_0": "1177.",
  "tika-vin10t0:3700_0": "Saṃvidhānaṃ karontassa, ṭhatvā kappiyabhūmiyaṃ;",
  "tika-vin10t0:3701_0": "Saṃvidhānanimittaṃ tu, na vadantassa dukkaṭaṃ.",
  "tika-vin10t0:3702_0": "1178.",
  "tika-vin10t0:3703_0": "Ubhayatthāpi pācitti, gacchantasseva bhikkhuno;",
  "tika-vin10t0:3704_0": "Anantarassa gāmassa, upacārokkame siyā.",
  "tika-vin10t0:3705_0": "1179.",
  "tika-vin10t0:3706_0": "Tatrāpi paṭhame pāde, dukkaṭaṃ samudīritaṃ;",
  "tika-vin10t0:3707_0": "Dutiye padavārasmiṃ, pācittiyamudīritaṃ.",
  "tika-vin10t0:3708_0": "1180.",
  "tika-vin10t0:3709_0": "Antarā saṃvidhānepi, bhikkhuno dukkaṭaṃ siyā;",
  "tika-vin10t0:3710_0": "Dvāramaggavisaṅkete, sati cāpatti vuccati.",
  "tika-vin10t0:3711_0": "1181.",
  "tika-vin10t0:3712_0": "Asaṃvidahite kāle, vidahitoti saññino;",
  "tika-vin10t0:3713_0": "Bhikkhusseva vidhānasmiṃ, hoti āpatti dukkaṭaṃ.",
  "tika-vin10t0:3714_0": "1182.",
  "tika-vin10t0:3715_0": "Samaye vidahitvā vā, visaṅketena gacchato;",
  "tika-vin10t0:3716_0": "Āpadāsu anāpatti, tathā ummattakādino.",
  "tika-vin10t0:3717_0": "1183.",
  "tika-vin10t0:3718_0": "Idaṃ catusamuṭṭhānaṃ, kāyato kāyavācato;",
  "tika-vin10t0:3719_0": "Kāyacittā samuṭṭhāti, kāyavācādikattayā.",
  "tika-vin10t0:3720_0": "Saṃvidhānakathā.",
  "tika-vin10t0:3721_0": "1184.",
  "tika-vin10t0:3722_0": "Ekamujjavaniṃ nāvaṃ, tathā ojavanimpi vā;",
  "tika-vin10t0:3723_0": "Abhirūheyya pācitti, saddhiṃ bhikkhuniyā sace.",
  "tika-vin10t0:3724_0": "1185.",
  "tika-vin10t0:3725_0": "Sagāmatīrapassena, gāmantaravasena vā;",
  "tika-vin10t0:3726_0": "Agāmatīrapassena, gamane addhayojane.",
  "tika-vin10t0:3727_0": "1186.",
  "tika-vin10t0:3728_0": "Tathā yojanavitthiṇṇa-nadīmajjhena gacchato;",
  "tika-vin10t0:3729_0": "Addhayojanasaṅkhāya, honti pācittiyo pana.",
  "tika-vin10t0:3730_0": "1187.",
  "tika-vin10t0:3731_0": "Yathāsukhaṃ samuddasmiṃ, sabbaaṭṭhakathāsu hi;",
  "tika-vin10t0:3732_0": "Nadiyaṃyeva āpatti, na samudde vicāritā.",
  "tika-vin10t0:3733_0": "1188.",
  "tika-vin10t0:3734_0": "Titthasampādanatthāya, uddhaṃ vā nadiyā adho;",
  "tika-vin10t0:3735_0": "Sace haranti taṃyuttā, anāpatti pakāsitā.",
  "tika-vin10t0:3736_0": "1189.",
  "tika-vin10t0:3737_0": "Tathā saṃvidahitvā vā, tiriyaṃ taraṇāya vā;",
  "tika-vin10t0:3738_0": "Āpadāsu viseso hi, anantarasamo mato.",
  "tika-vin10t0:3739_0": "Nāvābhiruhanakathā.",
  "tika-vin10t0:3740_0": "1190.",
  "tika-vin10t0:3741_0": "Ñatvā bhikkhuniyā bhattaṃ, bhuñjato paripācitaṃ;",
  "tika-vin10t0:3742_0": "Hitvā gihisamārambhaṃ, hoti pācitti bhikkhuno.",
  "tika-vin10t0:3743_0": "1191.",
  "tika-vin10t0:3744_0": "Bhojanaṃ pañcadhā vuttaṃ, gahaṇe tassa dukkaṭaṃ;",
  "tika-vin10t0:3745_0": "Ajjhohāresu sabbesu, tassa pācittiyo siyuṃ.",
  "tika-vin10t0:3746_0": "1192.",
  "tika-vin10t0:3747_0": "Santakaṃ ñātakādīnaṃ, gihisampāditampi vā;",
  "tika-vin10t0:3748_0": "Vinā bhikkhuniyā doso, bhuñjato paripācitaṃ.",
  "tika-vin10t0:3749_0": "1193.",
  "tika-vin10t0:3750_0": "Paripācitasaññissa, bhikkhussāparipācite;",
  "tika-vin10t0:3751_0": "Ubhosu vimatissāpi, hoti sabbattha dukkaṭaṃ.",
  "tika-vin10t0:3752_0": "1194.",
  "tika-vin10t0:3753_0": "Ekatoupasampanna-paripācitabhojanaṃ;",
  "tika-vin10t0:3754_0": "Ajjhohāravaseneva, dukkaṭaṃ paribhuñjato.",
  "tika-vin10t0:3755_0": "1195.",
  "tika-vin10t0:3756_0": "Aññaṃ vā pana yaṃ kiñci, ṭhapetvā pañcabhojanaṃ;",
  "tika-vin10t0:3757_0": "Bhuñjantassa anāpatti, yāgukhajjaphalādikaṃ.",
  "tika-vin10t0:3758_0": "1196.",
  "tika-vin10t0:3759_0": "Samuṭṭhānādayo tulyā, paṭhamantimavatthunā;",
  "tika-vin10t0:3760_0": "Idaṃ paṇṇattivajjaṃ tu, ticittañca tivedanaṃ.",
  "tika-vin10t0:3761_0": "Paripācitakathā.",
  "tika-vin10t0:3762_0": "1197.",
  "tika-vin10t0:3763_0": "Dutiyāniyateneva, dasamaṃ sadisaṃ mataṃ;",
  "tika-vin10t0:3764_0": "Idaṃ sikkhāpadaṃ sabbaṃ, samuṭṭhānanayādinā.",
  "tika-vin10t0:3765_0": "Rahonisajjakathā.",
  "tika-vin10t0:3766_0": "Bhikkhunivaggo tatiyo.",
  "tika-vin10t0:3767_0": "1198.",
  "tika-vin10t0:3768_0": "Eko āvasatho piṇḍo, agilānena bhikkhunā;",
  "tika-vin10t0:3769_0": "Bhuñjitabbo tato uddhaṃ, pācitti paribhuñjato.",
  "tika-vin10t0:3770_0": "1199.",
  "tika-vin10t0:3771_0": "Anodisseva paññatte, yāvadattheva bhikkhunā;",
  "tika-vin10t0:3772_0": "Bhuñjitabbaṃ sakiṃ tattha, tato uddhaṃ na vaṭṭati.",
  "tika-vin10t0:3773_0": "1200.",
  "tika-vin10t0:3774_0": "Dutiye divase tattha, gahaṇe dukkaṭaṃ mataṃ;",
  "tika-vin10t0:3775_0": "Ajjhohāresu sabbesu, tassa pācittiyo matā.",
  "tika-vin10t0:3776_0": "1201.",
  "tika-vin10t0:3777_0": "Kulenekena paññatte, saha nānākulehi vā;",
  "tika-vin10t0:3778_0": "Nānekaṭṭhānabhedesu, ekabhāgova vaṭṭati.",
  "tika-vin10t0:3779_0": "1202.",
  "tika-vin10t0:3780_0": "Nānāṭṭhānesu paññatto, yo ca, nānākulehi vā;",
  "tika-vin10t0:3781_0": "Bhuñjato pana sabbattha, na doso paṭipāṭiyā.",
  "tika-vin10t0:3782_0": "1203.",
  "tika-vin10t0:3783_0": "Paṭipāṭimasesena, khepetvā puna bhuñjato;",
  "tika-vin10t0:3784_0": "Ādito pana paṭṭhāya, na ca kappati bhikkhuno.",
  "tika-vin10t0:3785_0": "1204.",
  "tika-vin10t0:3786_0": "Anāpatti gilānassa, āgacchantassa gacchato;",
  "tika-vin10t0:3787_0": "Odissapi ca paññatte, paritte bhuñjato sakiṃ.",
  "tika-vin10t0:3788_0": "1205.",
  "tika-vin10t0:3789_0": "Yāguādīni niccampi, bhuñjituṃ pana vaṭṭati;",
  "tika-vin10t0:3790_0": "Sesameḷakalomena, samuṭṭhānādikaṃ samaṃ.",
  "tika-vin10t0:3791_0": "Āvasathakathā.",
  "tika-vin10t0:3792_0": "1206.",
  "tika-vin10t0:3793_0": "Aññatra samayā vuttā, pācitti gaṇabhojane;",
  "tika-vin10t0:3794_0": "Gaṇoti pana niddiṭṭhā, cattāro vā tatuttariṃ.",
  "tika-vin10t0:3795_0": "1207.",
  "tika-vin10t0:3796_0": "Yaṃ nimantanato vāpi, laddhaṃ viññattitopi vā;",
  "tika-vin10t0:3797_0": "Bhojanaṃ pana pañcannaṃ, hoti aññataraṃ idha.",
  "tika-vin10t0:3798_0": "1208.",
  "tika-vin10t0:3799_0": "Bhojanānampi pañcannaṃ, gahetvā nāmameva tu;",
  "tika-vin10t0:3800_0": "Nimanteti sace bhikkhū, cattāro bahukepi vā.",
  "tika-vin10t0:3801_0": "1209.",
  "tika-vin10t0:3802_0": "“Odanaṃ bhojanaṃ bhattaṃ, sampaṭicchatha gaṇhatha”;",
  "tika-vin10t0:3803_0": "Iti vevacaneheva, atha bhāsantarena vā.",
  "tika-vin10t0:3804_0": "1210.",
  "tika-vin10t0:3805_0": "Tato tassa ca te bhikkhū, sādiyitvā nimantanaṃ;",
  "tika-vin10t0:3806_0": "Ekato nānato vā ce, gantvā gaṇhanti ekato.",
  "tika-vin10t0:3807_0": "1211.",
  "tika-vin10t0:3808_0": "Sabbesaṃ hoti pācitti, gaṇabhojanakāraṇā;",
  "tika-vin10t0:3809_0": "Ekato gahaṇaṃ ettha, gaṇabhojanakāraṇaṃ.",
  "tika-vin10t0:3810_0": "1212.",
  "tika-vin10t0:3811_0": "Ekato nānato vāpi, gamanaṃ bhojanampi vā;",
  "tika-vin10t0:3812_0": "Kāraṇanti na taṃ viññū, bhaṇanti gaṇabhojane.",
  "tika-vin10t0:3813_0": "1213.",
  "tika-vin10t0:3814_0": "Sacepi odanādīnaṃ, gahetvā nāmameva vā;",
  "tika-vin10t0:3815_0": "Ekato nānato vāpi, viññāpetvā manussake.",
  "tika-vin10t0:3816_0": "1214.",
  "tika-vin10t0:3817_0": "Nānato vekato gantvā, sace gaṇhanti ekato;",
  "tika-vin10t0:3818_0": "Evampi pana hotīti, vaṇṇitaṃ gaṇabhojanaṃ.",
  "tika-vin10t0:3819_0": "1215.",
  "tika-vin10t0:3820_0": "Duvidhassāpi etassa, paṭiggahaṇakāraṇā;",
  "tika-vin10t0:3821_0": "Dukkaṭaṃ hoti pācitti, ajjhohāresu dīpitā.",
  "tika-vin10t0:3822_0": "1216.",
  "tika-vin10t0:3823_0": "Samayesu anāpatti, sattasvapi pakāsitā;",
  "tika-vin10t0:3824_0": "Gahetvā ekato dvinnaṃ, tiṇṇaṃ vā bhuñjataṃ tathā.",
  "tika-vin10t0:3825_0": "1217.",
  "tika-vin10t0:3826_0": "Muninānupasampanna-cāripattānimantitā;",
  "tika-vin10t0:3827_0": "Catutthe ekato katvāpi, gaṇabhedo pakāsito.",
  "tika-vin10t0:3828_0": "1218.",
  "tika-vin10t0:3829_0": "Neva samayaladdhānaṃ, vasenapi hi sabbaso;",
  "tika-vin10t0:3830_0": "Gaṇabhedo panāpatti, veditabbā vibhāvinā.",
  "tika-vin10t0:3831_0": "1219.",
  "tika-vin10t0:3832_0": "Bhojanānañca pañcannaṃ, vasena gaṇabhojane;",
  "tika-vin10t0:3833_0": "Nattheva ca visaṅketaṃ, yāguādīsu taṃ siyā.",
  "tika-vin10t0:3834_0": "1220.",
  "tika-vin10t0:3835_0": "Gaṇabhojanasaññissa, bhikkhussāgaṇabhojane;",
  "tika-vin10t0:3836_0": "Tattha vematikassāpi, hoti āpatti dukkaṭaṃ.",
  "tika-vin10t0:3837_0": "1221.",
  "tika-vin10t0:3838_0": "Bhojanāni ca pañceva, ṭhapetvā yāguādisu;",
  "tika-vin10t0:3839_0": "Anāpattīti ñātabbā, niccabhattādikesupi.",
  "tika-vin10t0:3840_0": "1222.",
  "tika-vin10t0:3841_0": "Tathā ummattakādīnaṃ, samuṭṭhānādinā pana;",
  "tika-vin10t0:3842_0": "Idaṃ eḷakalomena, sadisanti pakāsitaṃ.",
  "tika-vin10t0:3843_0": "Gaṇabhojanakathā.",
  "tika-vin10t0:3844_0": "1223.",
  "tika-vin10t0:3845_0": "Bahūhi yo bhikkhu manussakehi;",
  "tika-vin10t0:3846_0": "Nimantito pañcahi bhojanehi;",
  "tika-vin10t0:3847_0": "Hitvā sace pubbanimantanāya;",
  "tika-vin10t0:3848_0": "Vikappanaṃ pañcasu yassa kassa.",
  "tika-vin10t0:3849_0": "1224.",
  "tika-vin10t0:3850_0": "Pacchā nimantitaṃ bhattaṃ, tathā uppaṭipāṭiyā;",
  "tika-vin10t0:3851_0": "Bhuñjato ekasitthampi, tassa pācittiyaṃ siyā.",
  "tika-vin10t0:3852_0": "1225.",
  "tika-vin10t0:3853_0": "Bhojanānaṃ tu pañcannaṃ, yena kena nimantito;",
  "tika-vin10t0:3854_0": "Taṃ ṭhapetvā sace aññaṃ, bhojanaṃ paribhuñjati.",
  "tika-vin10t0:3855_0": "1226.",
  "tika-vin10t0:3856_0": "Tesameva ca pañcannaṃ, bhojanānaṃ mahesinā;",
  "tika-vin10t0:3857_0": "Etaṃ paramparaṃ nāma, bhojanaṃ paridīpitaṃ.",
  "tika-vin10t0:3858_0": "1227.",
  "tika-vin10t0:3859_0": "Yattha khīraṃ rasaṃ vāpi, ākiranti sace pana;",
  "tika-vin10t0:3860_0": "Yena ajjhotthaṭaṃ bhattaṃ, sabbamekarasaṃ siyā.",
  "tika-vin10t0:3861_0": "1228.",
  "tika-vin10t0:3862_0": "Koṭito pana paṭṭhāya, saṃsaṭṭhaṃ paribhuñjato;",
  "tika-vin10t0:3863_0": "Anāpattīti niddiṭṭhaṃ, mahāpaccariyaṃ pana.",
  "tika-vin10t0:3864_0": "1229.",
  "tika-vin10t0:3865_0": "Paramparanti saññāya, aparamparabhojane;",
  "tika-vin10t0:3866_0": "Tattha vematikassāpi, dukkaṭaṃ paribhuñjato.",
  "tika-vin10t0:3867_0": "1230.",
  "tika-vin10t0:3868_0": "Sakalenapi gāmena, pūgena nigamena vā;",
  "tika-vin10t0:3869_0": "Nimantitassa vā nicca-bhatte doso na vijjati.",
  "tika-vin10t0:3870_0": "1231.",
  "tika-vin10t0:3871_0": "Samuṭṭhānādayo sabbe, kathinenādinā samā;",
  "tika-vin10t0:3872_0": "Kriyākriyamidaṃ vuttaṃ, bhojanañcāvikappanaṃ.",
  "tika-vin10t0:3873_0": "Paramparabhojanakathā.",
  "tika-vin10t0:3874_0": "1232.",
  "tika-vin10t0:3875_0": "Pūvā paheṇakatthāya, paṭiyattā sace pana;",
  "tika-vin10t0:3876_0": "Pātheyyatthāya manthā vā, ye hi tattha ca bhikkhunā.",
  "tika-vin10t0:3877_0": "1233.",
  "tika-vin10t0:3878_0": "Dvattipattā gahetabbā, pūrā pūvehi sattuhi;",
  "tika-vin10t0:3879_0": "Tato ce uttariṃ tassa, hoti pācitti gaṇhato.",
  "tika-vin10t0:3880_0": "1234.",
  "tika-vin10t0:3881_0": "Gahetvā nikkhamantena, “dvattipattā mayā idha;",
  "tika-vin10t0:3882_0": "Gahitā pana pūvā”ti, bhikkhuṃ disvā vade budho.",
  "tika-vin10t0:3883_0": "1235.",
  "tika-vin10t0:3884_0": "“Mā kho tvaṃ paṭigaṇhā”ti, avadantassa dukkaṭaṃ;",
  "tika-vin10t0:3885_0": "Gaṇhatopi ca taṃ sutvā, hoti āpatti dukkaṭaṃ.",
  "tika-vin10t0:3886_0": "1236.",
  "tika-vin10t0:3887_0": "Ūnakadvattipattesu, atirekoti saññino;",
  "tika-vin10t0:3888_0": "Tattha vematikassāpi, hoti āpatti dukkaṭaṃ.",
  "tika-vin10t0:3889_0": "1237.",
  "tika-vin10t0:3890_0": "Yena tattha tayo laddhā, pattapūrā tato pana;",
  "tika-vin10t0:3891_0": "Dve saṅghassa padātabbā, dve ce eko, na ekato.",
  "tika-vin10t0:3892_0": "1238.",
  "tika-vin10t0:3893_0": "Apaheṇakapātheyyaṃ, avasesampi vā tato;",
  "tika-vin10t0:3894_0": "Santakaṃ ñātakādīnaṃ, dentānampi tadūnakaṃ.",
  "tika-vin10t0:3895_0": "1239.",
  "tika-vin10t0:3896_0": "Gaṇhatopi anāpatti, tathā ummattakādino;",
  "tika-vin10t0:3897_0": "Samuṭṭhānādayo sabbe, sañcarittasamā matā.",
  "tika-vin10t0:3898_0": "Kāṇamātukathā.",
  "tika-vin10t0:3899_0": "1240.",
  "tika-vin10t0:3900_0": "Aññena pana pañcannaṃ, bhojanānaṃ pavārito;",
  "tika-vin10t0:3901_0": "Pācittinatirittaṃ ce, puna bhuñjati bhojanaṃ.",
  "tika-vin10t0:3902_0": "1241.",
  "tika-vin10t0:3903_0": "Asanaṃ bhojanañceva, hatthapāsābhihāratā;",
  "tika-vin10t0:3904_0": "Kāyavācāpaṭikkhepo, pañcaṅgehi pavāraṇā.",
  "tika-vin10t0:3905_0": "1242.",
  "tika-vin10t0:3906_0": "Odano sattu kummāso, maccho maṃsanti sabbaso;",
  "tika-vin10t0:3907_0": "Nippapañcena niddiṭṭhaṃ, bhojanaṃ pañcadhā mataṃ.",
  "tika-vin10t0:3908_0": "1243.",
  "tika-vin10t0:3909_0": "Odano tattha sattannaṃ, dhaññānaṃ odano mato;",
  "tika-vin10t0:3910_0": "Bhajjitānaṃ tu dhaññānaṃ, cuṇṇaṃ “sattū”ti vuccati.",
  "tika-vin10t0:3911_0": "1244.",
  "tika-vin10t0:3912_0": "Kummāso yavakummāso, maccho vuccati odako;",
  "tika-vin10t0:3913_0": "Maṃsampi kappiyamaṃsaṃ, ayamettha vinicchayo.",
  "tika-vin10t0:3914_0": "1245.",
  "tika-vin10t0:3915_0": "Sāli vīhi yavo kaṅgu, varako godhumo tathā;",
  "tika-vin10t0:3916_0": "Kudrūsakoti sattete, dhaññā dhaññena desitā.",
  "tika-vin10t0:3917_0": "1246.",
  "tika-vin10t0:3918_0": "Sāmākāditiṇaṃ sabbaṃ, kudrūseneva dīpitaṃ;",
  "tika-vin10t0:3919_0": "Nīvāro sāliyaṃ vutto, varake varakacorako.",
  "tika-vin10t0:3920_0": "1247.",
  "tika-vin10t0:3921_0": "Sattannaṃ pana dhaññānaṃ, odano yāgu vā pana;",
  "tika-vin10t0:3922_0": "Aṅgasampattiyā yuttā, sañjaneti pavāraṇaṃ.",
  "tika-vin10t0:3923_0": "1248.",
  "tika-vin10t0:3924_0": "Hatthena gahitokāse, odhiṃ dasseti yā pana;",
  "tika-vin10t0:3925_0": "Yāgusā idha sabbāpi, odanoti pavuccati.",
  "tika-vin10t0:3926_0": "1249.",
  "tika-vin10t0:3927_0": "Abbhuṇhā pana yā yāgu, uddhanoropitā tanu;",
  "tika-vin10t0:3928_0": "Sace odhiṃ na dasseti, na janeti pavāraṇaṃ.",
  "tika-vin10t0:3929_0": "1250.",
  "tika-vin10t0:3930_0": "Puna sā sītalībhūtā, ghanabhāvaṃ gatā sace;",
  "tika-vin10t0:3931_0": "Odhiṃ dasseti so pubbe, tanubhāvo na rakkhati.",
  "tika-vin10t0:3932_0": "1251.",
  "tika-vin10t0:3933_0": "Takkadhaññarasādīni, āropetvā bahūnipi;",
  "tika-vin10t0:3934_0": "Phalapaṇṇakaḷīrāni, pakkhipitvāna tattha ca.",
  "tika-vin10t0:3935_0": "1252.",
  "tika-vin10t0:3936_0": "Taṇḍule muṭṭhimattepi, pakkhipitvā pacanti ce;",
  "tika-vin10t0:3937_0": "Odhiṃ pana ca dasseti, sañjaneti pavāraṇaṃ.",
  "tika-vin10t0:3938_0": "1253.",
  "tika-vin10t0:3939_0": "Rase dhaññarase khīre, vākiritvāna odanaṃ;",
  "tika-vin10t0:3940_0": "“Yāguṃ gaṇhatha, yāgu”nti, vatvā denti sace pana.",
  "tika-vin10t0:3941_0": "1254.",
  "tika-vin10t0:3942_0": "Kiñcāpi tanukā hoti, sañjaneti pavāraṇaṃ;",
  "tika-vin10t0:3943_0": "Taṃ pacitvā sace denti, yāgusaṅgahitā pana.",
  "tika-vin10t0:3944_0": "1255.",
  "tika-vin10t0:3945_0": "Chupanti macchamaṃsaṃ vā, tanukāyapi yāguyā;",
  "tika-vin10t0:3946_0": "Sace sāsapamattampi, paññāyati pavāraṇaṃ.",
  "tika-vin10t0:3947_0": "1256.",
  "tika-vin10t0:3948_0": "Macchamaṃsaraso suddho, saṃsatto rasayāgu vā;",
  "tika-vin10t0:3949_0": "Na cākappiyamaṃsaṃ vā, sañjaneti pavāraṇaṃ.",
  "tika-vin10t0:3950_0": "1257.",
  "tika-vin10t0:3951_0": "Ṭhapetvā vuttadhaññānaṃ, odanaṃ pana sabbaso;",
  "tika-vin10t0:3952_0": "Veḷutaṇḍulakādīnaṃ, na pavāreti odano.",
  "tika-vin10t0:3953_0": "1258.",
  "tika-vin10t0:3954_0": "Puthukā vā tato tāhi, katabhattampi sattupi;",
  "tika-vin10t0:3955_0": "Suddhā na pana pūvā vā, pavārenti kadācipi.",
  "tika-vin10t0:3956_0": "1259.",
  "tika-vin10t0:3957_0": "Kharapākena bhaṭṭhānaṃ, vīhīnaṃ taṇḍule pana;",
  "tika-vin10t0:3958_0": "Koṭṭetvā denti taṃ cuṇṇaṃ, sattusaṅgahitaṃ mataṃ.",
  "tika-vin10t0:3959_0": "1260.",
  "tika-vin10t0:3960_0": "Bhajjitānaṃ tu vīhīnaṃ, na pavārenti taṇḍulā;",
  "tika-vin10t0:3961_0": "Tesaṃ pana ca yaṃ cuṇṇaṃ, taṃ janeti pavāraṇaṃ.",
  "tika-vin10t0:3962_0": "1261.",
  "tika-vin10t0:3963_0": "Kharapākena bhaṭṭhānaṃ, vīhīnaṃ kuṇḍakampi ca;",
  "tika-vin10t0:3964_0": "Sattunaṃ modako vāpi, sañjaneti pavāraṇaṃ.",
  "tika-vin10t0:3965_0": "1262.",
  "tika-vin10t0:3966_0": "Samapākena bhaṭṭhānaṃ, sukkhānaṃ ātapena ca;",
  "tika-vin10t0:3967_0": "Kuṇḍakaṃ pana vīhīnaṃ, na janeti pavāraṇaṃ.",
  "tika-vin10t0:3968_0": "1263.",
  "tika-vin10t0:3969_0": "Lājā vā pana teheva, katabhattampi sattu vā;",
  "tika-vin10t0:3970_0": "Khajjakaṃ pana suddhaṃ vā, na janeti pavāraṇaṃ.",
  "tika-vin10t0:3971_0": "1264.",
  "tika-vin10t0:3972_0": "Pūritaṃ macchamaṃsehi, taṃ janeti pavāraṇaṃ;",
  "tika-vin10t0:3973_0": "Yaṃ kiñci bhajjitaṃ piṭṭhaṃ, na pavāreti suddhakaṃ.",
  "tika-vin10t0:3974_0": "1265.",
  "tika-vin10t0:3975_0": "Yavehi katakummāso, pavāreti, na cāparo;",
  "tika-vin10t0:3976_0": "Macchamaṃsesu vattabbaṃ, pākaṭattā na vijjati.",
  "tika-vin10t0:3977_0": "1266.",
  "tika-vin10t0:3978_0": "Khādanto kappiyaṃ maṃsaṃ, nisedheti akappiyaṃ;",
  "tika-vin10t0:3979_0": "Na so tena pavāreti, avatthuttāti dīpitaṃ.",
  "tika-vin10t0:3980_0": "1267.",
  "tika-vin10t0:3981_0": "Tathevākappiyaṃ maṃsaṃ, khādanto kappiyaṃ sace;",
  "tika-vin10t0:3982_0": "Nisedheti pavāreti, vatthukattāti vaṇṇitaṃ.",
  "tika-vin10t0:3983_0": "1268.",
  "tika-vin10t0:3984_0": "Maṃsaṃ pana ca khādanto, kappiyaṃ vā akappiyaṃ;",
  "tika-vin10t0:3985_0": "Pavāreti nisedheti, kiñci kappiyabhojanaṃ.",
  "tika-vin10t0:3986_0": "1269.",
  "tika-vin10t0:3987_0": "Sace akappiyaṃ maṃsaṃ, khādantova akappiyaṃ;",
  "tika-vin10t0:3988_0": "Nisedhaṃ na pavāreti, tathā aññaṃ akappiyaṃ.",
  "tika-vin10t0:3989_0": "1270.",
  "tika-vin10t0:3990_0": "Sace ajjhohaṭaṃ hoti, sitthamekampi bhikkhunā;",
  "tika-vin10t0:3991_0": "Patte hatthe mukhe vāpi, bhojanaṃ pana vijjati.",
  "tika-vin10t0:3992_0": "1271.",
  "tika-vin10t0:3993_0": "Pavāraṇapahonaṃ ce, paṭikkhipati bhojanaṃ;",
  "tika-vin10t0:3994_0": "Pavāreti sace natthi, na pavāreti katthaci.",
  "tika-vin10t0:3995_0": "1272.",
  "tika-vin10t0:3996_0": "Gilitvā ca mukhe bhattaṃ, sesamādāya gacchati;",
  "tika-vin10t0:3997_0": "Antarā ca nisedhento, na pavāreti bhojanaṃ.",
  "tika-vin10t0:3998_0": "1273.",
  "tika-vin10t0:3999_0": "Mukhe ca bhattaṃ gilitañca hatthe;",
  "tika-vin10t0:4000_0": "Bhattaṃ tu aññassa ca dātukāmo;",
  "tika-vin10t0:4001_0": "Patte ca bhattaṃ puna dātukāmo;",
  "tika-vin10t0:4002_0": "Paṭikkhipanto na pavārito so.",
  "tika-vin10t0:4003_0": "1274.",
  "tika-vin10t0:4004_0": "Asanassa upacchedā, na pavāreti soti hi;",
  "tika-vin10t0:4005_0": "Kathayanti mahāpaññā, kāraṇākāraṇaññuno.",
  "tika-vin10t0:4006_0": "1275.",
  "tika-vin10t0:4007_0": "Gaṇhato pacchimaṃ aṅgaṃ, dadato purimaṃ pana;",
  "tika-vin10t0:4008_0": "Ubhinnaṃ aḍḍhateyyaṃ ce, vinā hatthaṃ pasāritaṃ.",
  "tika-vin10t0:4009_0": "1276.",
  "tika-vin10t0:4010_0": "Tasmiṃ abhihaṭaṃ ṭhāne, pavāraṇapahonakaṃ;",
  "tika-vin10t0:4011_0": "Tādisaṃ bhuñjamānova, nisedheti pavārito.",
  "tika-vin10t0:4012_0": "1277.",
  "tika-vin10t0:4013_0": "Hatthe ādhārake vāpi, pattaṃ ūrūsu vā ṭhitaṃ;",
  "tika-vin10t0:4014_0": "Āharitvā sace bhikkhu, “bhattaṃ gaṇhā”ti bhāsati.",
  "tika-vin10t0:4015_0": "1278.",
  "tika-vin10t0:4016_0": "Anantare nisinnova, taṃ paṭikkhipato pana;",
  "tika-vin10t0:4017_0": "Abhihārassa cābhāvā, natthi tassa pavāraṇā.",
  "tika-vin10t0:4018_0": "1279.",
  "tika-vin10t0:4019_0": "Bhattapacchiṃ paṇāmetvā, ṭhapetvā purato “idaṃ;",
  "tika-vin10t0:4020_0": "Gaṇhāhī”ti ca vuttepi, ayameva vinicchayo.",
  "tika-vin10t0:4021_0": "1280.",
  "tika-vin10t0:4022_0": "Anantarassa bhikkhussa, dīyamāne panetaro;",
  "tika-vin10t0:4023_0": "Pidahanto sakaṃ pattaṃ, hatthehi na pavārito.",
  "tika-vin10t0:4024_0": "1281.",
  "tika-vin10t0:4025_0": "Kāyenābhihaṭaṃ bhattaṃ, paṭikkhipati yo pana;",
  "tika-vin10t0:4026_0": "Kāyena vāpi vācāya, hoti kassa pavāraṇā.",
  "tika-vin10t0:4027_0": "1282.",
  "tika-vin10t0:4028_0": "Eko abhihaṭe bhatte, pavāraṇabhayā pana;",
  "tika-vin10t0:4029_0": "“Ākirākira koṭṭetvā, koṭṭetvā pūrayā”ti ca.",
  "tika-vin10t0:4030_0": "1283.",
  "tika-vin10t0:4031_0": "Sace vadati tassāpi, na panatthi pavāraṇā;",
  "tika-vin10t0:4032_0": "Iccevāha mahāthero, mahāpadumanāmako.",
  "tika-vin10t0:4033_0": "1284.",
  "tika-vin10t0:4034_0": "Samaṃsañhi rasaṃ netvā, gaṇhathāti rasaṃ vade;",
  "tika-vin10t0:4035_0": "Taṃ sutvā ca nisedhento, neva hoti pavārito.",
  "tika-vin10t0:4036_0": "1285.",
  "tika-vin10t0:4037_0": "“Gaṇha maccharasaṃ sāraṃ, gaṇha maṃsarasa”nti vā;",
  "tika-vin10t0:4038_0": "“Idaṃ gaṇhā”ti vā vutte, paṭikkhepe pavāraṇā.",
  "tika-vin10t0:4039_0": "1286.",
  "tika-vin10t0:4040_0": "Sace maṃsaṃ visuṃ katvā, “gaṇha maṃsarasa”nti vā;",
  "tika-vin10t0:4041_0": "Vadeyyatthi ca maṃsaṃ ce, paṭikkhepe pavāraṇā.",
  "tika-vin10t0:4042_0": "1287.",
  "tika-vin10t0:4043_0": "Odanena ca pucchantaṃ, “muhuttaṃ āgamehi”ti;",
  "tika-vin10t0:4044_0": "Gahaṇatthaṃ ṭhapentassa, neva tassa pavāraṇā.",
  "tika-vin10t0:4045_0": "1288.",
  "tika-vin10t0:4046_0": "Kaḷīrapanasādīhi, missakaṃ macchamaṃsakaṃ;",
  "tika-vin10t0:4047_0": "“Kaḷīrasūpakaṃ gaṇha, panasabyañjana”nti vā.",
  "tika-vin10t0:4048_0": "1289.",
  "tika-vin10t0:4049_0": "Vadanti ce paṭikkhepe, neva hoti pavāraṇā;",
  "tika-vin10t0:4050_0": "Apavāraṇahetūnaṃ, nāmena pana vuttato.",
  "tika-vin10t0:4051_0": "1290.",
  "tika-vin10t0:4052_0": "“Macchasūpa”nti vā vutte, “maṃsasūpa”nti vā pana;",
  "tika-vin10t0:4053_0": "“Idaṃ gaṇhā”ti vā vutte, hotiyeva pavāraṇā.",
  "tika-vin10t0:4054_0": "1291.",
  "tika-vin10t0:4055_0": "Eseva ca nayo vutto, ñeyyo maṃsakarambake;",
  "tika-vin10t0:4056_0": "Sabbesu macchamaṃsehi, missakesu ayaṃ nayo.",
  "tika-vin10t0:4057_0": "1292.",
  "tika-vin10t0:4058_0": "Bhattasammissitaṃ yāguṃ, āharitvā sace pana;",
  "tika-vin10t0:4059_0": "“Yāguṃ gaṇhā”ti vuttasmiṃ, na pavāreti vārayaṃ.",
  "tika-vin10t0:4060_0": "1293.",
  "tika-vin10t0:4061_0": "“Bhattaṃ gaṇhā”ti vutte tu, pavāreti paṭikkhipaṃ;",
  "tika-vin10t0:4062_0": "Yena vāpucchito tassa, atthitāyāti kāraṇaṃ.",
  "tika-vin10t0:4063_0": "1294.",
  "tika-vin10t0:4064_0": "“Yāgumissakaṃ gaṇhā”ti, vutte tattha ca yāgu ce;",
  "tika-vin10t0:4065_0": "Samā bahutarā vā sā, na pavāreti so kira.",
  "tika-vin10t0:4066_0": "1295.",
  "tika-vin10t0:4067_0": "Mandā yāgu, bahuṃ bhattaṃ, sace hoti pavāraṇā;",
  "tika-vin10t0:4068_0": "Idaṃ sabbattha niddiṭṭhaṃ, kāraṇaṃ pana duddasaṃ.",
  "tika-vin10t0:4069_0": "1296.",
  "tika-vin10t0:4070_0": "Rasaṃ bahurase bhatte, khīraṃ vā bahukhīrake;",
  "tika-vin10t0:4071_0": "Gaṇhathāti visuṃ katvā, deti natthi pavāraṇā.",
  "tika-vin10t0:4072_0": "1297.",
  "tika-vin10t0:4073_0": "Gacchanteneva bhottabbaṃ, gacchanto ce pavārito;",
  "tika-vin10t0:4074_0": "Bhuñjitabbaṃ ṭhiteneva, ṭhatvā yadi pavārito.",
  "tika-vin10t0:4075_0": "1298.",
  "tika-vin10t0:4076_0": "Udakaṃ vāpi patvā so, sace tiṭṭhati kaddamaṃ;",
  "tika-vin10t0:4077_0": "Atirittaṃ tu kāretvā, bhuñjitabbaṃ tato puna.",
  "tika-vin10t0:4078_0": "1299.",
  "tika-vin10t0:4079_0": "Pīṭhake yo nisīditvā, pavāreti sace pana;",
  "tika-vin10t0:4080_0": "Āsanaṃ avicāletvā, bhuñjitabbaṃ yathāsukhaṃ.",
  "tika-vin10t0:4081_0": "1300.",
  "tika-vin10t0:4082_0": "Sace mañce nisīditvā, pavāreti tato pana;",
  "tika-vin10t0:4083_0": "Ito saṃsarituṃ etto, īsakampi na labbhati.",
  "tika-vin10t0:4084_0": "1301.",
  "tika-vin10t0:4085_0": "Tena mañcena naṃ saddhiṃ, vaṭṭataññatra nenti ce;",
  "tika-vin10t0:4086_0": "Evaṃ sabbattha ñātabbaṃ, viññunā vinayaññunā.",
  "tika-vin10t0:4087_0": "1302.",
  "tika-vin10t0:4088_0": "Nipajjitvāva bhottabbaṃ, nipanno ce pavārito;",
  "tika-vin10t0:4089_0": "Vāretukkuṭiko hutvā, bhuñjitabbaṃ tatheva ca.",
  "tika-vin10t0:4090_0": "1303.",
  "tika-vin10t0:4091_0": "Athālametaṃ sabbanti, vattabbaṃ tena bhikkhunā;",
  "tika-vin10t0:4092_0": "Atirittaṃ karontena, onametvāna bhājanaṃ.",
  "tika-vin10t0:4093_0": "1304.",
  "tika-vin10t0:4094_0": "Kappiyaṃ pana kātabbaṃ, na patteyeva kevalaṃ;",
  "tika-vin10t0:4095_0": "Pacchiyaṃ yadi vā kuṇḍe, kātuṃ vaṭṭati bhājane.",
  "tika-vin10t0:4096_0": "1305.",
  "tika-vin10t0:4097_0": "Pavāritānaṃ apavāritānaṃ;",
  "tika-vin10t0:4098_0": "Aññesametaṃ pana vaṭṭateva;",
  "tika-vin10t0:4099_0": "Yenātirittaṃ tu kataṃ ṭhapetvā;",
  "tika-vin10t0:4100_0": "Tameva cekaṃ paribhuñjitabbaṃ.",
  "tika-vin10t0:4101_0": "1306.",
  "tika-vin10t0:4102_0": "Kappiyaṃ pana kāretvā, bhuñjantasseva bhikkhuno;",
  "tika-vin10t0:4103_0": "Byañjanaṃ vāpi yaṃ kiñci, patte tassākiranti ce.",
  "tika-vin10t0:4104_0": "1307.",
  "tika-vin10t0:4105_0": "Atirittaṃ tu kāretvā, bhuñjitabbaṃ tathā puna;",
  "tika-vin10t0:4106_0": "Yena taṃ akataṃ yaṃ vā, kātabbaṃ tena taṃ visuṃ.",
  "tika-vin10t0:4107_0": "1308.",
  "tika-vin10t0:4108_0": "Kataṃ akappiyādīhi, atirittaṃ tu sattahi;",
  "tika-vin10t0:4109_0": "Na gilānātirittañca, taṃ hotinatirittakaṃ.",
  "tika-vin10t0:4110_0": "1309.",
  "tika-vin10t0:4111_0": "Yopi pātova ekampi, sitthaṃ bhutvā nisīdati;",
  "tika-vin10t0:4112_0": "Upakaṭṭhūpanītampi, kātuṃ labhati kappiyaṃ.",
  "tika-vin10t0:4113_0": "1310.",
  "tika-vin10t0:4114_0": "Āhāratthāya yāmādi-kālikaṃ paṭigaṇhato;",
  "tika-vin10t0:4115_0": "Anāmisaṃ tamevassa, dukkaṭaṃ paribhuñjato.",
  "tika-vin10t0:4116_0": "1311.",
  "tika-vin10t0:4117_0": "Tathā anatirittanti, saññino atirittake;",
  "tika-vin10t0:4118_0": "Tattha vematikassāpi, dukkaṭaṃ paridīpitaṃ.",
  "tika-vin10t0:4119_0": "1312.",
  "tika-vin10t0:4120_0": "Anāpattātirittaṃ tu, kārāpetvāna bhuñjato;",
  "tika-vin10t0:4121_0": "Gilānassātirittaṃ vā, tathā ummattakādino.",
  "tika-vin10t0:4122_0": "1313.",
  "tika-vin10t0:4123_0": "Samuṭṭhānādayo sabbe, kathinena samā matā;",
  "tika-vin10t0:4124_0": "Kappiyākaraṇañceva, bhojanañca kriyākriyaṃ.",
  "tika-vin10t0:4125_0": "Paṭhamapavāraṇakathā.",
  "tika-vin10t0:4126_0": "1314.",
  "tika-vin10t0:4127_0": "Yo panānatirittena, pavāreyya pavāritaṃ;",
  "tika-vin10t0:4128_0": "Jānaṃ āsādanāpekkho, bhutte pācitti tassa tu.",
  "tika-vin10t0:4129_0": "1315.",
  "tika-vin10t0:4130_0": "Dukkaṭaṃ abhihāre ca, gahaṇe itarassa hi;",
  "tika-vin10t0:4131_0": "Ajjhohārapayogesu, sabbesupi ca dukkaṭaṃ.",
  "tika-vin10t0:4132_0": "1316.",
  "tika-vin10t0:4133_0": "Bhojanassāvasānasmiṃ, pācitti paridīpitā;",
  "tika-vin10t0:4134_0": "Abhihārakabhikkhussa, sabbaṃ tasseva dassitaṃ.",
  "tika-vin10t0:4135_0": "1317.",
  "tika-vin10t0:4136_0": "Pavāritoti saññissa, bhikkhusmiṃ apavārite;",
  "tika-vin10t0:4137_0": "Vimatissubhayatthāpi, dukkaṭaṃ paridīpitaṃ.",
  "tika-vin10t0:4138_0": "1318.",
  "tika-vin10t0:4139_0": "Anāpattātirittaṃ vā, kārāpetvāva deti ce;",
  "tika-vin10t0:4140_0": "Gilānassāvasesaṃ vā, aññassatthāya deti vā.",
  "tika-vin10t0:4141_0": "1319.",
  "tika-vin10t0:4142_0": "Sesaṃ sabbamasesena, anantarasamaṃ mataṃ;",
  "tika-vin10t0:4143_0": "Omasavādatulyāva, samuṭṭhānādayo nayā.",
  "tika-vin10t0:4144_0": "Dutiyapavāraṇakathā.",
  "tika-vin10t0:4145_0": "1320.",
  "tika-vin10t0:4146_0": "Khādanīyaṃ vā bhojanīyaṃ vā;",
  "tika-vin10t0:4147_0": "Kiñci vikāle yo pana bhikkhu;",
  "tika-vin10t0:4148_0": "Khādati bhuñjati vāpi ca taṃ;",
  "tika-vin10t0:4149_0": "So jinavuttaṃ dosamupeti.",
  "tika-vin10t0:4150_0": "1321.",
  "tika-vin10t0:4151_0": "Yamāmisagatañcettha, vanamūlaphalādikaṃ;",
  "tika-vin10t0:4152_0": "Kālikesvasammohatthaṃ, veditabbamidaṃ pana.",
  "tika-vin10t0:4153_0": "1322.",
  "tika-vin10t0:4154_0": "Mūlaṃ kandaṃ muḷālañca, matthakaṃ khandhakaṃ tacaṃ;",
  "tika-vin10t0:4155_0": "Pattaṃ pupphaṃ phalaṃ aṭṭhi, piṭṭhaṃ niyyāsameva ca.",
  "tika-vin10t0:4156_0": "1323.",
  "tika-vin10t0:4157_0": "Mūlakhādanīyādīnaṃ, mukhamattanidassanaṃ;",
  "tika-vin10t0:4158_0": "Bhikkhūnaṃ pāṭavatthāya, nāmatthesu nibodhatha.",
  "tika-vin10t0:4159_0": "1324.",
  "tika-vin10t0:4160_0": "Mūlakaṃ khārakañceva, vatthulaṃ taṇḍuleyyakaṃ;",
  "tika-vin10t0:4161_0": "Tambakaṃ jajjharikañca, caccu vajakalīpi ca.",
  "tika-vin10t0:4162_0": "1325.",
  "tika-vin10t0:4163_0": "Mūlāni evamādīnaṃ, sākānaṃ āmise pana;",
  "tika-vin10t0:4164_0": "Saṅgahaṃ idha gacchanti, āhāratthaṃ pharanti hi.",
  "tika-vin10t0:4165_0": "1326.",
  "tika-vin10t0:4166_0": "Chaḍḍenti jaraṭṭhaṃ chetvā, yaṃ taṃ vajakalissa tu;",
  "tika-vin10t0:4167_0": "Taṃ yāvajīvikaṃ vuttaṃ, sesānaṃ yāvakālikaṃ.",
  "tika-vin10t0:4168_0": "1327.",
  "tika-vin10t0:4169_0": "Haliddi siṅgiverañca, vacattaṃ ativisaṃ vacaṃ;",
  "tika-vin10t0:4170_0": "Usīraṃ bhaddamuttañca, tathā kaṭukarohiṇī.",
  "tika-vin10t0:4171_0": "1328.",
  "tika-vin10t0:4172_0": "Iccevamādikaṃ aññaṃ, pañcamūlādikaṃ bahu;",
  "tika-vin10t0:4173_0": "Nānappakārakaṃ mūlaṃ, viññeyyaṃ yāvajīvikaṃ.",
  "tika-vin10t0:4174_0": "1329.",
  "tika-vin10t0:4175_0": "Masālupiṇḍalādīnaṃ, vallīnaṃ āluvassa ca;",
  "tika-vin10t0:4176_0": "Kando uppalajātīnaṃ, tathā padumajātiyā.",
  "tika-vin10t0:4177_0": "1330.",
  "tika-vin10t0:4178_0": "Kadalīsiggutālānaṃ, māluvassa ca veḷuyā;",
  "tika-vin10t0:4179_0": "Satāvari kaserūnaṃ, kando ambāṭakassa ca.",
  "tika-vin10t0:4180_0": "1331.",
  "tika-vin10t0:4181_0": "Iccevamādayo kandā;",
  "tika-vin10t0:4182_0": "Dassitā yāvakālikā;",
  "tika-vin10t0:4183_0": "Dhoto so āmise vutto;",
  "tika-vin10t0:4184_0": "Kando yo khīravalliyā.",
  "tika-vin10t0:4185_0": "1332.",
  "tika-vin10t0:4186_0": "Adhoto lasuṇañceva, khīrakākoliādayo;",
  "tika-vin10t0:4187_0": "Kandā vākyapathātītā, viññeyyā yāvajīvikā.",
  "tika-vin10t0:4188_0": "1333.",
  "tika-vin10t0:4189_0": "Puṇḍarīkamuḷālañca, muḷālaṃ padumassa ca;",
  "tika-vin10t0:4190_0": "Evamādimanekampi, muḷālaṃ yāvakālikaṃ.",
  "tika-vin10t0:4191_0": "1334.",
  "tika-vin10t0:4192_0": "Tālahintālakuntāla-nāḷikerādisambhavaṃ;",
  "tika-vin10t0:4193_0": "Haliddisiṅgiverānaṃ, muḷālaṃ yāvajīvikaṃ.",
  "tika-vin10t0:4194_0": "1335.",
  "tika-vin10t0:4195_0": "Tālahintālakuntāla-kaḷīro ketakassa ca;",
  "tika-vin10t0:4196_0": "Kadalīnāḷikerānaṃ, matthakaṃ mūlakassa ca.",
  "tika-vin10t0:4197_0": "1336.",
  "tika-vin10t0:4198_0": "Khajjurerakavettānaṃ, ucchuveḷunaḷādinaṃ;",
  "tika-vin10t0:4199_0": "Sattannaṃ pana dhaññānaṃ, kaḷīro sāsapassa ca.",
  "tika-vin10t0:4200_0": "1337.",
  "tika-vin10t0:4201_0": "Iccevamādayoneke, matthakā yāvakālikā;",
  "tika-vin10t0:4202_0": "Aññe haliddiādīnaṃ, matthakā yāvajīvikā.",
  "tika-vin10t0:4203_0": "1338.",
  "tika-vin10t0:4204_0": "Tālakuntālakādīnaṃ, chinditvā pātito pana;",
  "tika-vin10t0:4205_0": "Gato jaraṭṭhabundo so, saṅgahaṃ yāvajīvike.",
  "tika-vin10t0:4206_0": "1339.",
  "tika-vin10t0:4207_0": "Khandhakhādanīyaṃ nāma, ucchukhandho pakāsito;",
  "tika-vin10t0:4208_0": "Sālakalyāṇiyā khandho, tathā pathaviyaṃ gato.",
  "tika-vin10t0:4209_0": "1340.",
  "tika-vin10t0:4210_0": "Evamuppalajātīnaṃ, daṇḍako yāvakāliko;",
  "tika-vin10t0:4211_0": "Paṇṇadaṇḍuppalādīnaṃ, sabbo padumajātiyā.",
  "tika-vin10t0:4212_0": "1341.",
  "tika-vin10t0:4213_0": "Yāvajīvikasaṅkhātā, karamaddādidaṇḍakā;",
  "tika-vin10t0:4214_0": "Tacesucchutacoveko, saraso yāvakāliko.",
  "tika-vin10t0:4215_0": "1342.",
  "tika-vin10t0:4216_0": "Mūlakaṃ khārako caccu, tambako taṇḍuleyyako;",
  "tika-vin10t0:4217_0": "Vatthulo cīnamuggo ca, ummā vajakalī tathā.",
  "tika-vin10t0:4218_0": "1343.",
  "tika-vin10t0:4219_0": "Jajjharī kāsamaddo ca, sellu siggu ca nāḷikā;",
  "tika-vin10t0:4220_0": "Varuṇo aggimantho ca, jīvantī sunisannako.",
  "tika-vin10t0:4221_0": "1344.",
  "tika-vin10t0:4222_0": "Rājamāso ca māso ca, nipphāvo migapupphikā;",
  "tika-vin10t0:4223_0": "Vaṇṭako bhūmiloṇīti, evamādimanekakaṃ.",
  "tika-vin10t0:4224_0": "1345.",
  "tika-vin10t0:4225_0": "Pattakhādanīyaṃ nāma, kathitaṃ yāvakālikaṃ;",
  "tika-vin10t0:4226_0": "Itarā ca mahāloṇi, dīpitā yāvajīvikā.",
  "tika-vin10t0:4227_0": "1346.",
  "tika-vin10t0:4228_0": "Yāvakālikamicceva, kathitaṃ ambapallavaṃ;",
  "tika-vin10t0:4229_0": "Nimbassa kuṭajassāpi, paṇṇaṃ sulasiyāpi ca.",
  "tika-vin10t0:4230_0": "1347.",
  "tika-vin10t0:4231_0": "Kappāsikapaṭolānaṃ, tesaṃ pupphaphalāni ca;",
  "tika-vin10t0:4232_0": "Phaṇijjakajjukānañca, paṇṇaṃ taṃ yāvajīvikaṃ.",
  "tika-vin10t0:4233_0": "1348.",
  "tika-vin10t0:4234_0": "Aṭṭhannaṃ mūlakādīnaṃ, pupphaṃ nipphāvakassa ca;",
  "tika-vin10t0:4235_0": "Tathā pupphaṃ karīrassa, pupphaṃ varuṇakassa ca.",
  "tika-vin10t0:4236_0": "1349.",
  "tika-vin10t0:4237_0": "Pupphaṃ kaserukassāpi, jīvantī siggupupphakaṃ;",
  "tika-vin10t0:4238_0": "Padumuppalajātīnaṃ, pupphānaṃ kaṇṇikāpi ca.",
  "tika-vin10t0:4239_0": "1350.",
  "tika-vin10t0:4240_0": "Nāḷikerassa tālassa, taruṇaṃ ketakassa ca;",
  "tika-vin10t0:4241_0": "Iccevamādikaṃ puppha-manekaṃ yāvakālikaṃ.",
  "tika-vin10t0:4242_0": "1351.",
  "tika-vin10t0:4243_0": "Yāvakālikapupphāni, ṭhapetvā pana sesakaṃ;",
  "tika-vin10t0:4244_0": "Yāvajīvikapupphanti, dīpaye sabbameva ca.",
  "tika-vin10t0:4245_0": "1352.",
  "tika-vin10t0:4246_0": "Tilakamakulasālamallikānaṃ;",
  "tika-vin10t0:4247_0": "Kakudhakapitthakakundakaḷīnaṃ;",
  "tika-vin10t0:4248_0": "Kuravakakaravīrapāṭalīnaṃ;",
  "tika-vin10t0:4249_0": "Kusumamidaṃ pana yāvajīvikaṃ.",
  "tika-vin10t0:4250_0": "1353.",
  "tika-vin10t0:4251_0": "Ambambāṭakajambūnaṃ, phalañca panasassa ca;",
  "tika-vin10t0:4252_0": "Mātuluṅgakapitthānaṃ, phalaṃ tintiṇikassa ca.",
  "tika-vin10t0:4253_0": "1354.",
  "tika-vin10t0:4254_0": "Tālassa nāḷikerassa, phalaṃ khajjūriyāpi ca;",
  "tika-vin10t0:4255_0": "Labujassa ca cocassa, mocassa madhukassa ca.",
  "tika-vin10t0:4256_0": "1355.",
  "tika-vin10t0:4257_0": "Badarassa karamaddassa, phalaṃ vātiṅgaṇassa ca;",
  "tika-vin10t0:4258_0": "Kumbhaṇḍatipusānañca, phalaṃ eḷālukassa ca.",
  "tika-vin10t0:4259_0": "1356.",
  "tika-vin10t0:4260_0": "Rājāyatanaphalaṃ pussa-phalaṃ timbarukassa ca;",
  "tika-vin10t0:4261_0": "Evamādimanekampi, phalaṃ taṃ yāvakālikaṃ.",
  "tika-vin10t0:4262_0": "1357.",
  "tika-vin10t0:4263_0": "Tiphalaṃ pipphalī jāti-phalañca kaṭukapphalaṃ;",
  "tika-vin10t0:4264_0": "Goṭṭhaphalaṃ bilaṅgañca, takkolamaricāni ca.",
  "tika-vin10t0:4265_0": "1358.",
  "tika-vin10t0:4266_0": "Evamādīni vuttāni, avuttāni ca pāḷiyaṃ;",
  "tika-vin10t0:4267_0": "Phalāni pana gacchanti, yāvajīvikasaṅgahaṃ.",
  "tika-vin10t0:4268_0": "1359.",
  "tika-vin10t0:4269_0": "Panasambāṭakaṭṭhīni, sālaṭṭhi labujaṭṭhi ca;",
  "tika-vin10t0:4270_0": "Ciñcābimbaphalaṭṭhīni, pokkharaṭṭhi ca sabbaso.",
  "tika-vin10t0:4271_0": "1360.",
  "tika-vin10t0:4272_0": "Khajjūriketakādīnaṃ, tathā tālaphalaṭṭhi ca;",
  "tika-vin10t0:4273_0": "Evamādīni gacchanti, yāvakālikasaṅgahaṃ.",
  "tika-vin10t0:4274_0": "1361.",
  "tika-vin10t0:4275_0": "Punnāgamadhukaṭṭhīni, sellaṭṭhi tiphalaṭṭhi ca;",
  "tika-vin10t0:4276_0": "Evamādīni aṭṭhīni, niddiṭṭhāni anāmise.",
  "tika-vin10t0:4277_0": "1362.",
  "tika-vin10t0:4278_0": "Sattannaṃ pana dhaññānaṃ, aparaṇṇānameva ca;",
  "tika-vin10t0:4279_0": "Piṭṭhaṃ panasasālānaṃ, labujambāṭakassa ca.",
  "tika-vin10t0:4280_0": "1363.",
  "tika-vin10t0:4281_0": "Tālapiṭṭhaṃ tathā dhotaṃ, piṭṭhaṃ yaṃ khīravalliyā;",
  "tika-vin10t0:4282_0": "Evamādimanekampi, kathitaṃ yāvakālikaṃ.",
  "tika-vin10t0:4283_0": "1364.",
  "tika-vin10t0:4284_0": "Adhotaṃ tālapiṭṭhañca, piṭṭhaṃ yaṃ khīravalliyā;",
  "tika-vin10t0:4285_0": "Assagandhādipiṭṭhañca, hoti taṃ yāvajīvikaṃ.",
  "tika-vin10t0:4286_0": "1365.",
  "tika-vin10t0:4287_0": "Niyyāso ucchunibbatto, eko sattāhakāliko;",
  "tika-vin10t0:4288_0": "Avaseso ca hiṅgādi, niyyāso yāvajīviko.",
  "tika-vin10t0:4289_0": "1366.",
  "tika-vin10t0:4290_0": "Mūlādīsu mayā kiñci, mukhamattaṃ nidassitaṃ;",
  "tika-vin10t0:4291_0": "Etassevānusārena, seso ñeyyo vibhāvinā.",
  "tika-vin10t0:4292_0": "1367.",
  "tika-vin10t0:4293_0": "“Bhuñjissāmi vikāle”ti, āmisaṃ paṭigaṇhato;",
  "tika-vin10t0:4294_0": "Kāle vikālasaññissa, kāle vematikassa ca.",
  "tika-vin10t0:4295_0": "1368.",
  "tika-vin10t0:4296_0": "Dukkaṭaṃ, kālasaññissa, anāpatti pakāsitā;",
  "tika-vin10t0:4297_0": "Idaṃ eḷakalomena, samuṭṭhānādinā samaṃ.",
  "tika-vin10t0:4298_0": "Vikālabhojanakathā.",
  "tika-vin10t0:4299_0": "1369.",
  "tika-vin10t0:4300_0": "Bhojanaṃ sannidhiṃ katvā, khādanaṃ vāpi yo pana;",
  "tika-vin10t0:4301_0": "Bhuñjeyya vāpi khādeyya, tassa pācittiyaṃ siyā.",
  "tika-vin10t0:4302_0": "1370.",
  "tika-vin10t0:4303_0": "Bhikkhu yaṃ sāmaṇerānaṃ, pariccajatyanālayo;",
  "tika-vin10t0:4304_0": "Nidahitvā sace tassa, denti taṃ puna vaṭṭati.",
  "tika-vin10t0:4305_0": "1371.",
  "tika-vin10t0:4306_0": "Sayaṃ paṭiggahetvāna, apariccattameva yaṃ;",
  "tika-vin10t0:4307_0": "Dutiye divase tassa, nihitaṃ taṃ na vaṭṭati.",
  "tika-vin10t0:4308_0": "1372.",
  "tika-vin10t0:4309_0": "Tato ajjhoharantassa, ekasitthampi bhikkhuno;",
  "tika-vin10t0:4310_0": "Pācitti kathitā suddhā, suddhacittena tādinā.",
  "tika-vin10t0:4311_0": "1373.",
  "tika-vin10t0:4312_0": "Akappiyesu maṃsesu, manussasseva maṃsake;",
  "tika-vin10t0:4313_0": "Thullaccayena pācitti, dukkaṭena sahetare.",
  "tika-vin10t0:4314_0": "1374.",
  "tika-vin10t0:4315_0": "Yāmakālikasaṅkhātaṃ, pācitti paribhuñjato;",
  "tika-vin10t0:4316_0": "Dukkaṭāpattiyā saddhiṃ, āhāratthāya bhuñjato.",
  "tika-vin10t0:4317_0": "1375.",
  "tika-vin10t0:4318_0": "Sace pavārito hutvā, annaṃ anatirittakaṃ;",
  "tika-vin10t0:4319_0": "Bhuñjato pakataṃ tassa, hoti pācittiyadvayaṃ.",
  "tika-vin10t0:4320_0": "1376.",
  "tika-vin10t0:4321_0": "Thullaccayena saddhiṃ dve, maṃse mānusake siyuṃ;",
  "tika-vin10t0:4322_0": "Sese akappiye maṃse, dukkaṭena saha dvayaṃ.",
  "tika-vin10t0:4323_0": "1377.",
  "tika-vin10t0:4324_0": "Yāmakālikasaṅkhātaṃ, bhuñjato sati paccaye;",
  "tika-vin10t0:4325_0": "Sāmisena mukhena dve, ekameva nirāmisaṃ.",
  "tika-vin10t0:4326_0": "1378.",
  "tika-vin10t0:4327_0": "Tamevajjhoharantassa, āhāratthāya kevalaṃ;",
  "tika-vin10t0:4328_0": "Dvīsu tesu vikappesu, dukkaṭaṃ pana vaḍḍhati.",
  "tika-vin10t0:4329_0": "1379.",
  "tika-vin10t0:4330_0": "Vikāle bhuñjato suddhaṃ, sannidhipaccayāpi ca;",
  "tika-vin10t0:4331_0": "Vikālabhojanā ceva, hoti pācittiyadvayaṃ.",
  "tika-vin10t0:4332_0": "1380.",
  "tika-vin10t0:4333_0": "Maṃse thullaccayañceva, dukkaṭampi ca vaḍḍhati;",
  "tika-vin10t0:4334_0": "Manussamaṃse sese ca, yathānukkamato dvayaṃ.",
  "tika-vin10t0:4335_0": "1381.",
  "tika-vin10t0:4336_0": "Natthevānatirittampi, vikāle paribhuñjato;",
  "tika-vin10t0:4337_0": "Doso sabbavikappesu, bhikkhuno tannimittako.",
  "tika-vin10t0:4338_0": "1382.",
  "tika-vin10t0:4339_0": "Vikālapaccayā vāpi, na doso yāmakālike;",
  "tika-vin10t0:4340_0": "Sattāhakālikaṃ yāva-jīvikaṃ paṭigaṇhato.",
  "tika-vin10t0:4341_0": "1383.",
  "tika-vin10t0:4342_0": "Āhārasseva atthāya, gahaṇe duvidhassa tu;",
  "tika-vin10t0:4343_0": "Ajjhohārapayogesu, dukkaṭaṃ tu nirāmise.",
  "tika-vin10t0:4344_0": "1384.",
  "tika-vin10t0:4345_0": "Atha āmisasaṃsaṭṭhaṃ, gahetvā ṭhapitaṃ sace;",
  "tika-vin10t0:4346_0": "Puna ajjhoharantassa, pācitteva pakāsitā.",
  "tika-vin10t0:4347_0": "1385.",
  "tika-vin10t0:4348_0": "Kālo yāmo ca sattāhaṃ, iti kālattayaṃ idaṃ;",
  "tika-vin10t0:4349_0": "Atikkamayato doso, kālaṃ taṃ taṃ tu kālikaṃ.",
  "tika-vin10t0:4350_0": "1386.",
  "tika-vin10t0:4351_0": "Attanā tīṇi sambhinna-rasāni itarāni hi;",
  "tika-vin10t0:4352_0": "Sabhāvamupaneteva, yāvakālikamattano.",
  "tika-vin10t0:4353_0": "1387.",
  "tika-vin10t0:4354_0": "Evameva ca sesesu, kālikesu viniddise;",
  "tika-vin10t0:4355_0": "Imesu pana sabbesu, kālikesu catūsvapi.",
  "tika-vin10t0:4356_0": "1388.",
  "tika-vin10t0:4357_0": "Kālikadvayamādimhi, antovutthañca sannidhi;",
  "tika-vin10t0:4358_0": "Ubhayampi na hoteva, pacchimaṃ kālikadvayaṃ.",
  "tika-vin10t0:4359_0": "1389.",
  "tika-vin10t0:4360_0": "Akappiyāya kuṭiyā, vutthenantadvayena taṃ;",
  "tika-vin10t0:4361_0": "Gahitaṃ tadahe vāpi, dvayaṃ pubbaṃ na vaṭṭati.",
  "tika-vin10t0:4362_0": "1390.",
  "tika-vin10t0:4363_0": "Mukhasannidhi nāmāyaṃ, antovutthaṃ na kappati;",
  "tika-vin10t0:4364_0": "Iti vuttaṃ daḷhaṃ katvā, mahāpaccariyaṃ pana.",
  "tika-vin10t0:4365_0": "1391.",
  "tika-vin10t0:4366_0": "Na doso nidahitvāpi, paṭhamaṃ kālikattayaṃ;",
  "tika-vin10t0:4367_0": "Taṃ taṃ sakaṃ sakaṃ kāla-manatikkamma bhuñjato.",
  "tika-vin10t0:4368_0": "1392.",
  "tika-vin10t0:4369_0": "Tathā ummattakādīnaṃ, anāpatti pakāsitā;",
  "tika-vin10t0:4370_0": "Samameḷakalomena, samuṭṭhānādinā idaṃ.",
  "tika-vin10t0:4371_0": "Sannidhikārakathā.",
  "tika-vin10t0:4372_0": "1393.",
  "tika-vin10t0:4373_0": "Bhojanāni paṇītāni, agilāno panattano;",
  "tika-vin10t0:4374_0": "Atthāya viññāpetvāna, pācitti paribhuñjato.",
  "tika-vin10t0:4375_0": "1394.",
  "tika-vin10t0:4376_0": "“Sappinā dehi bhattaṃ me, sasappiṃ sappimissakaṃ;",
  "tika-vin10t0:4377_0": "Sappibhattañca dehī”ti, viññāpentassa dukkaṭaṃ.",
  "tika-vin10t0:4378_0": "1395.",
  "tika-vin10t0:4379_0": "Viññāpetvā tathā taṃ ce, dukkaṭaṃ paṭigaṇhato;",
  "tika-vin10t0:4380_0": "Puna ajjhoharantassa, pācitti pariyāputā.",
  "tika-vin10t0:4381_0": "1396.",
  "tika-vin10t0:4382_0": "Suddhāni sappiādīni, viññāpetvāna bhuñjato;",
  "tika-vin10t0:4383_0": "Sekhiyesupi viññatti, dukkaṭaṃ paridīpaye.",
  "tika-vin10t0:4384_0": "1397.",
  "tika-vin10t0:4385_0": "Tasmā paṇītasaṃsaṭṭhaṃ, viññāpetvāva bhuñjato;",
  "tika-vin10t0:4386_0": "Sattadhaññamayaṃ bhattaṃ, pācittiyamudīraye.",
  "tika-vin10t0:4387_0": "1398.",
  "tika-vin10t0:4388_0": "Sace “gosappinā mayhaṃ, dehi bhatta”nti yācito;",
  "tika-vin10t0:4389_0": "Ajiyā sappiādīhi, visaṅketaṃ dadāti ce.",
  "tika-vin10t0:4390_0": "1399.",
  "tika-vin10t0:4391_0": "“Sappinā dehi” vutto ce, navanītādikesupi;",
  "tika-vin10t0:4392_0": "Deti aññatarenassa, visaṅketanti dīpitaṃ.",
  "tika-vin10t0:4393_0": "1400.",
  "tika-vin10t0:4394_0": "Yena yena hi viññattaṃ, tasmiṃ mūlepi tassa vā;",
  "tika-vin10t0:4395_0": "Laddhepi pana taṃ laddhaṃ, hotiyeva na aññathā.",
  "tika-vin10t0:4396_0": "1401.",
  "tika-vin10t0:4397_0": "Ṭhapetvā sappiādīni, āgatāni hi pāḷiyaṃ;",
  "tika-vin10t0:4398_0": "Aññehi viññāpentassa, hoti āpatti dukkaṭaṃ.",
  "tika-vin10t0:4399_0": "1402.",
  "tika-vin10t0:4400_0": "Sabbehi sappiādīhi, viññāpetvāva ekato;",
  "tika-vin10t0:4401_0": "Bhuñjatekarasaṃ katvā, nava pācittiyo matā.",
  "tika-vin10t0:4402_0": "1403.",
  "tika-vin10t0:4403_0": "Akappiyena vuttepi, sappinā deti tena ce;",
  "tika-vin10t0:4404_0": "Gahaṇe paribhogepi, dukkaṭaṃ paridīpitaṃ.",
  "tika-vin10t0:4405_0": "1404.",
  "tika-vin10t0:4406_0": "Gilānassa gilānoti, saññino vimatissa vā;",
  "tika-vin10t0:4407_0": "Dukkaṭaṃ muninā vuttaṃ, anāpatti pakāsitā.",
  "tika-vin10t0:4408_0": "1405.",
  "tika-vin10t0:4409_0": "Gilānakāle viññatta-magilānassa bhuñjato;",
  "tika-vin10t0:4410_0": "Gilānassāvasesaṃ vā, ñātakādīnameva vā.",
  "tika-vin10t0:4411_0": "1406.",
  "tika-vin10t0:4412_0": "Idaṃ catusamuṭṭhānaṃ, kāyato kāyavācato;",
  "tika-vin10t0:4413_0": "Kāyacittā tathā kāya-vācācittattayāpi ca.",
  "tika-vin10t0:4414_0": "Paṇītabhojanakathā.",
  "tika-vin10t0:4415_0": "1407.",
  "tika-vin10t0:4416_0": "Adinnañhi mukhadvāraṃ, āhāraṃ āhareyya yo;",
  "tika-vin10t0:4417_0": "Dantaponodakaṃ hitvā, tassa pācittiyaṃ siyā.",
  "tika-vin10t0:4418_0": "1408.",
  "tika-vin10t0:4419_0": "Hatthapāsobhinīhāro, majjhimuccāraṇakkhamo;",
  "tika-vin10t0:4420_0": "Manusso vāmanusso vā, deti kāyādinā tidhā.",
  "tika-vin10t0:4421_0": "1409.",
  "tika-vin10t0:4422_0": "Paṭiggaṇhāti taṃ bhikkhu, dīyamānaṃ sace dvidhā;",
  "tika-vin10t0:4423_0": "Evaṃ pañcaṅgasaṃyoge, gahaṇaṃ tassa rūhati.",
  "tika-vin10t0:4424_0": "1410.",
  "tika-vin10t0:4425_0": "Dāyako gaganaṭṭho ce, bhūmaṭṭho cetaro siyā;",
  "tika-vin10t0:4426_0": "Bhūmaṭṭhassa ca sīsena, gaganaṭṭhassa dehino.",
  "tika-vin10t0:4427_0": "1411.",
  "tika-vin10t0:4428_0": "Yamāsannataraṃ aṅgaṃ, orimantena tassa tu;",
  "tika-vin10t0:4429_0": "Dātuṃ vāpi gahetuṃ vā, vinā hatthaṃ pasāritaṃ.",
  "tika-vin10t0:4430_0": "1412.",
  "tika-vin10t0:4431_0": "Hatthapāso minetabbo, nagaṭṭhādīsvayaṃ nayo;",
  "tika-vin10t0:4432_0": "Evarūpe pana ṭhāne, ṭhatvā ce deti vaṭṭati.",
  "tika-vin10t0:4433_0": "1413.",
  "tika-vin10t0:4434_0": "Pakkhī vā mukhatuṇḍena, hatthī soṇḍāya vā pana;",
  "tika-vin10t0:4435_0": "Sace yaṃ kiñci pupphaṃ vā, phalaṃ vā deti vaṭṭati.",
  "tika-vin10t0:4436_0": "1414.",
  "tika-vin10t0:4437_0": "Bhattabyañjanapuṇṇāni, bhājanāni bahūnipi;",
  "tika-vin10t0:4438_0": "Sīsenādāya bhikkhussa, gantvā kassaci santikaṃ.",
  "tika-vin10t0:4439_0": "1415.",
  "tika-vin10t0:4440_0": "Īsakaṃ pana onatvā, “gaṇhā”ti yadi bhāsati;",
  "tika-vin10t0:4441_0": "Tena hatthaṃ pasāretvā, heṭṭhimaṃ pana bhājanaṃ.",
  "tika-vin10t0:4442_0": "1416.",
  "tika-vin10t0:4443_0": "Paṭicchitabbaṃ taṃ eka- desenāpi ca bhikkhunā;",
  "tika-vin10t0:4444_0": "Honti ettāvatā tāni, gahitāneva sabbaso.",
  "tika-vin10t0:4445_0": "1417.",
  "tika-vin10t0:4446_0": "Tato paṭṭhāya taṃ sabbaṃ, oropetvā yathāsukhaṃ;",
  "tika-vin10t0:4447_0": "Ugghāṭetvā tato iṭṭhaṃ, gahetuṃ pana vaṭṭati.",
  "tika-vin10t0:4448_0": "1418.",
  "tika-vin10t0:4449_0": "Pacchiādimhi vattabba-matthi kiṃ ekabhājane;",
  "tika-vin10t0:4450_0": "Kājabhattaṃ haranto ce, onatvā deti vaṭṭati.",
  "tika-vin10t0:4451_0": "1419.",
  "tika-vin10t0:4452_0": "Tiṃsahattho siyā veḷu, antesu ca duve ghaṭā;",
  "tika-vin10t0:4453_0": "Sappino, gahitekasmiṃ, sabbaṃ gahitameva taṃ.",
  "tika-vin10t0:4454_0": "1420.",
  "tika-vin10t0:4455_0": "Bahupattā ca mañce vā, pīṭhe vā kaṭasārake;",
  "tika-vin10t0:4456_0": "Ṭhapitā dāyako hattha-pāse ṭhatvāna deti ce.",
  "tika-vin10t0:4457_0": "1421.",
  "tika-vin10t0:4458_0": "Paṭiggahaṇasaññāya, mañcādīni sace pana;",
  "tika-vin10t0:4459_0": "Nisīdati phusitvā yo, yañca pattesu dīyati.",
  "tika-vin10t0:4460_0": "1422.",
  "tika-vin10t0:4461_0": "Gahitaṃ tena taṃ sabbaṃ, hotiyeva na saṃsayo;",
  "tika-vin10t0:4462_0": "Paṭiggahessāmicceva, mañcādīni sace pana.",
  "tika-vin10t0:4463_0": "1423.",
  "tika-vin10t0:4464_0": "Gahitaṃ hoti taṃ sabbaṃ, āruhitvā nisīdati;",
  "tika-vin10t0:4465_0": "Āhacca kucchiyā kucchiṃ, ṭhitā pattā hi bhūmiyaṃ.",
  "tika-vin10t0:4466_0": "1424.",
  "tika-vin10t0:4467_0": "Yaṃ yaṃ aṅguliyā vāpi, phusitvā sūciyāpi vā;",
  "tika-vin10t0:4468_0": "Nisinno tattha tattheva, dīyamānaṃ tu vaṭṭati.",
  "tika-vin10t0:4469_0": "1425.",
  "tika-vin10t0:4470_0": "Kaṭasāre mahantasmiṃ, tathā hatthattharādisu;",
  "tika-vin10t0:4471_0": "Gaṇhato hatthapāsasmiṃ, vijjamāne tu vaṭṭati.",
  "tika-vin10t0:4472_0": "1426.",
  "tika-vin10t0:4473_0": "Tatthajātakapaṇṇesu, gahetuṃ na ca vaṭṭati;",
  "tika-vin10t0:4474_0": "Na panetāni kāyena, paṭibaddhāni honti hi.",
  "tika-vin10t0:4475_0": "1427.",
  "tika-vin10t0:4476_0": "Asaṃhārimapāsāṇe, phalake vāpi tādise;",
  "tika-vin10t0:4477_0": "Khāṇubaddhepi vā mañce, gahaṇaṃ neva rūhati.",
  "tika-vin10t0:4478_0": "1428.",
  "tika-vin10t0:4479_0": "Tintiṇikādipaṇṇesu, bhūmiyaṃ patthaṭesu vā;",
  "tika-vin10t0:4480_0": "Dhāretumasamatthattā, gahaṇaṃ na ca rūhati.",
  "tika-vin10t0:4481_0": "1429.",
  "tika-vin10t0:4482_0": "Hatthapāsamatikkamma, dīghadaṇḍena deti ce;",
  "tika-vin10t0:4483_0": "Vattabbo bhikkhunāgantvā, dehīti parivesako.",
  "tika-vin10t0:4484_0": "1430.",
  "tika-vin10t0:4485_0": "Sace patte rajo hoti, dhovitabbo jale sati;",
  "tika-vin10t0:4486_0": "Tasmiṃ asati puñchitvā, gahetabbo asesato.",
  "tika-vin10t0:4487_0": "1431.",
  "tika-vin10t0:4488_0": "Piṇḍāya vicarantassa, rajaṃ patati ce pana;",
  "tika-vin10t0:4489_0": "Bhikkhā paṭiggahetvāva, gahetabbā vijānatā.",
  "tika-vin10t0:4490_0": "1432.",
  "tika-vin10t0:4491_0": "Appaṭiggahite bhikkhuṃ, gaṇhato pana dukkaṭaṃ;",
  "tika-vin10t0:4492_0": "Paṭiggahetvānāpatti, pacchā taṃ paribhuñjato.",
  "tika-vin10t0:4493_0": "1433.",
  "tika-vin10t0:4494_0": "“Paṭiggahetvā dethā”ti, vutte taṃ vacanaṃ pana;",
  "tika-vin10t0:4495_0": "Asutvānādiyitvā vā, denti ce natthi dukkaṭaṃ.",
  "tika-vin10t0:4496_0": "1434.",
  "tika-vin10t0:4497_0": "Pacchā paṭiggahetvāva, gahetabbaṃ vijānatā;",
  "tika-vin10t0:4498_0": "Sace rajaṃ nipāteti, mahāvāto tato tato.",
  "tika-vin10t0:4499_0": "1435.",
  "tika-vin10t0:4500_0": "Na sakkā ca siyā bhikkhaṃ, gahetuṃ yadi bhikkhunā;",
  "tika-vin10t0:4501_0": "Aññassa dātukāmena, gahetuṃ pana vaṭṭati.",
  "tika-vin10t0:4502_0": "1436.",
  "tika-vin10t0:4503_0": "Sāmaṇerassa taṃ datvā, dinnaṃ vā tena taṃ puna;",
  "tika-vin10t0:4504_0": "Tassa vissāsato vāpi, bhuñjituṃ pana vaṭṭati.",
  "tika-vin10t0:4505_0": "1437.",
  "tika-vin10t0:4506_0": "Bhikkhācāre sace bhattaṃ, sarajaṃ deti bhikkhuno;",
  "tika-vin10t0:4507_0": "“Paṭiggahetvā bhikkhaṃ tvaṃ, gaṇha vā bhuñja vā”ti ca.",
  "tika-vin10t0:4508_0": "1438.",
  "tika-vin10t0:4509_0": "Vattabbo so tathā tena, kattabbañceva bhikkhunā;",
  "tika-vin10t0:4510_0": "Rajaṃ upari bhattassa, tassuplavati ce pana.",
  "tika-vin10t0:4511_0": "1439.",
  "tika-vin10t0:4512_0": "Kañjikaṃ tu pavāhetvā, bhuñjitabbaṃ yathāsukhaṃ;",
  "tika-vin10t0:4513_0": "Anto paṭiggahetabbaṃ, paviṭṭhaṃ tu sace pana.",
  "tika-vin10t0:4514_0": "1440.",
  "tika-vin10t0:4515_0": "Patitaṃ sukkhabhatte ce, apanīyāva taṃ rajaṃ;",
  "tika-vin10t0:4516_0": "Sukhumaṃ ce sabhattampi, bhuñjitabbaṃ yathāsukhaṃ.",
  "tika-vin10t0:4517_0": "1441.",
  "tika-vin10t0:4518_0": "Uḷuṅkenāharitvāpi, dentassa paṭhamaṃ pana;",
  "tika-vin10t0:4519_0": "Thevo uḷuṅkato patte, sace patati vaṭṭati.",
  "tika-vin10t0:4520_0": "1442.",
  "tika-vin10t0:4521_0": "Bhatte ākiramāne tu, carukena tato pana;",
  "tika-vin10t0:4522_0": "Masi vā chārikā vāpi, sace patati bhājane.",
  "tika-vin10t0:4523_0": "1443.",
  "tika-vin10t0:4524_0": "Tassa cābhihaṭattāpi, na doso upalabbhati;",
  "tika-vin10t0:4525_0": "Anantarassa bhikkhussa, dīyamānaṃ tu pattato.",
  "tika-vin10t0:4526_0": "1444.",
  "tika-vin10t0:4527_0": "Uppabhitvā sace patte, itarassa ca bhikkhuno;",
  "tika-vin10t0:4528_0": "Patati vaṭṭatevāyaṃ, paṭiggahitameva taṃ.",
  "tika-vin10t0:4529_0": "1445.",
  "tika-vin10t0:4530_0": "Pāyāsassa ca pūretvā, pattaṃ ce denti bhikkhuno;",
  "tika-vin10t0:4531_0": "Uṇhattā pana taṃ heṭṭhā, gahetuṃ na ca sakkati.",
  "tika-vin10t0:4532_0": "1446.",
  "tika-vin10t0:4533_0": "Vaṭṭatīti ca niddiṭṭhaṃ, gahetuṃ mukhavaṭṭiyaṃ;",
  "tika-vin10t0:4534_0": "Na sakkā ce gahetabbo, tathā ādhārakenapi.",
  "tika-vin10t0:4535_0": "1447.",
  "tika-vin10t0:4536_0": "Sace āsanasālāyaṃ, gahetvā pattamattano;",
  "tika-vin10t0:4537_0": "Niddāyati nisinnova, dīyamānaṃ na jānati.",
  "tika-vin10t0:4538_0": "1448.",
  "tika-vin10t0:4539_0": "Nevāhariyamānaṃ vā, appaṭiggahitameva taṃ;",
  "tika-vin10t0:4540_0": "Ābhogaṃ pana katvā ce, nisinno hoti vaṭṭati.",
  "tika-vin10t0:4541_0": "1449.",
  "tika-vin10t0:4542_0": "Sace hatthena muñcitvā, pattaṃ ādhārakampi vā;",
  "tika-vin10t0:4543_0": "Pelletvā pana pādena, niddāyati hi vaṭṭati.",
  "tika-vin10t0:4544_0": "1450.",
  "tika-vin10t0:4545_0": "Pādenādhārakaṃ akka-mitvāpi paṭigaṇhato;",
  "tika-vin10t0:4546_0": "Jāgarassāpi hoteva, gahaṇasmiṃ anādaro.",
  "tika-vin10t0:4547_0": "1451.",
  "tika-vin10t0:4548_0": "Tasmā taṃ na ca kātabbaṃ, bhikkhunā vinayaññunā;",
  "tika-vin10t0:4549_0": "Yaṃ dīyamānaṃ patati, gahetuṃ taṃ tu vaṭṭati.",
  "tika-vin10t0:4550_0": "1452.",
  "tika-vin10t0:4551_0": "Bhuñjantānañca dantā vā, khīyantipi nakhāpi vā;",
  "tika-vin10t0:4552_0": "Tathā pattassa vaṇṇo vā, abbohāranayo ayaṃ.",
  "tika-vin10t0:4553_0": "1453.",
  "tika-vin10t0:4554_0": "Satthakenucchuādīni, phālentānaṃ sace malaṃ;",
  "tika-vin10t0:4555_0": "Paññāyati hi taṃ tesu, siyā navasamuṭṭhitaṃ.",
  "tika-vin10t0:4556_0": "1454.",
  "tika-vin10t0:4557_0": "Paṭiggahetvā taṃ pacchā, khāditabbaṃ tu bhikkhunā;",
  "tika-vin10t0:4558_0": "Na paññāyati ce tasmiṃ, malaṃ vaṭṭati khādituṃ.",
  "tika-vin10t0:4559_0": "1455.",
  "tika-vin10t0:4560_0": "Pisantānampi bhesajjaṃ, koṭṭentānampi vā tathā;",
  "tika-vin10t0:4561_0": "Nisadodukkhalādīnaṃ, khīyanepi ayaṃ nayo.",
  "tika-vin10t0:4562_0": "1456.",
  "tika-vin10t0:4563_0": "Bhesajjatthāya tāpetvā, vāsiṃ khīre khipanti ce;",
  "tika-vin10t0:4564_0": "Uṭṭheti nīlikā tattha, satthake viya nicchayo.",
  "tika-vin10t0:4565_0": "1457.",
  "tika-vin10t0:4566_0": "Sace āmakatakke vā, khīre vā pakkhipanti taṃ;",
  "tika-vin10t0:4567_0": "Sāmapākanimittamhā, na tu muccati dukkaṭā.",
  "tika-vin10t0:4568_0": "1458.",
  "tika-vin10t0:4569_0": "Piṇḍāya vicarantassa, vassakālesu bhikkhuno;",
  "tika-vin10t0:4570_0": "Patte patati ce toyaṃ, kiliṭṭhaṃ kāyavatthato.",
  "tika-vin10t0:4571_0": "1459.",
  "tika-vin10t0:4572_0": "Pacchā paṭiggahetvā taṃ, bhuñjitabbaṃ yathāsukhaṃ;",
  "tika-vin10t0:4573_0": "Eseva ca nayo vutto, rukkhamūlepi bhuñjato.",
  "tika-vin10t0:4574_0": "1460.",
  "tika-vin10t0:4575_0": "Sattāhaṃ pana vassante, deve suddhaṃ jalaṃ sace;",
  "tika-vin10t0:4576_0": "Abbhokāsepi vā patte, toyaṃ patati vaṭṭati.",
  "tika-vin10t0:4577_0": "1461.",
  "tika-vin10t0:4578_0": "Odanaṃ pana dentena, sāmaṇerassa bhikkhunā;",
  "tika-vin10t0:4579_0": "Dātabbo acchupantena, tassa pattagatodanaṃ.",
  "tika-vin10t0:4580_0": "1462.",
  "tika-vin10t0:4581_0": "Paṭiggahetvā vā pattaṃ, dātabbo tassa odano;",
  "tika-vin10t0:4582_0": "Chupitvā deti ce bhattaṃ, taṃ panuggahitaṃ siyā.",
  "tika-vin10t0:4583_0": "1463.",
  "tika-vin10t0:4584_0": "Aññassa dātukāmena, pariccattaṃ sace pana;",
  "tika-vin10t0:4585_0": "Yāva hatthagataṃ tāva, paṭiggahitameva taṃ.",
  "tika-vin10t0:4586_0": "1464.",
  "tika-vin10t0:4587_0": "“Gaṇhā”ti nirapekkhova, pattamādhārake ṭhitaṃ;",
  "tika-vin10t0:4588_0": "Sace vadati pacchā taṃ, paṭiggaṇheyya paṇḍito.",
  "tika-vin10t0:4589_0": "1465.",
  "tika-vin10t0:4590_0": "Sāpekkhoyeva yo pattaṃ, ṭhapetvādhārake pana;",
  "tika-vin10t0:4591_0": "“Etto pūvampi bhattaṃ vā, kiñci gaṇhā”ti bhāsati.",
  "tika-vin10t0:4592_0": "1466.",
  "tika-vin10t0:4593_0": "Sāmaṇeropi taṃ bhattaṃ, dhovitvā hatthamattano;",
  "tika-vin10t0:4594_0": "Attapattagataṃ bhattaṃ, aphusitvā sace pana.",
  "tika-vin10t0:4595_0": "1467.",
  "tika-vin10t0:4596_0": "Pakkhipanto satakkhattuṃ, uddharitvāpi gaṇhatu;",
  "tika-vin10t0:4597_0": "Taṃpaṭiggahaṇe kiccaṃ, puna tassa na vijjati.",
  "tika-vin10t0:4598_0": "1468.",
  "tika-vin10t0:4599_0": "Attapattagataṃ bhattaṃ, phusitvā yadi gaṇhati;",
  "tika-vin10t0:4600_0": "Pacchā paṭiggahetabbaṃ, saṃsaṭṭhattā parena taṃ.",
  "tika-vin10t0:4601_0": "1469.",
  "tika-vin10t0:4602_0": "Bhikkhūnaṃ yāguādīnaṃ, pacane bhājane pana;",
  "tika-vin10t0:4603_0": "Pakkhipitvā ṭhapentena, aññassatthāya odanaṃ.",
  "tika-vin10t0:4604_0": "1470.",
  "tika-vin10t0:4605_0": "Bhājanupari hatthesu, sāmaṇerassa pakkhipe;",
  "tika-vin10t0:4606_0": "Patitaṃ hatthato tasmiṃ, na karoti akappiyaṃ.",
  "tika-vin10t0:4607_0": "1471.",
  "tika-vin10t0:4608_0": "Pariccattañhi taṃ evaṃ, akatvākirateva ce;",
  "tika-vin10t0:4609_0": "Bhuñjitabbaṃ tu taṃ katvā, pattaṃ viya nirāmisaṃ.",
  "tika-vin10t0:4610_0": "1472.",
  "tika-vin10t0:4611_0": "Sace yāgukuṭaṃ puṇṇaṃ, sāmaṇero hi dubbalo;",
  "tika-vin10t0:4612_0": "Bhikkhuṃ paṭiggahāpetuṃ, na sakkoti hi taṃ puna.",
  "tika-vin10t0:4613_0": "1473.",
  "tika-vin10t0:4614_0": "Kuṭassa gīvaṃ pattassa, ṭhapetvā mukhavaṭṭiyaṃ;",
  "tika-vin10t0:4615_0": "Bhikkhunā upanītassa, āvajjeti hi vaṭṭati.",
  "tika-vin10t0:4616_0": "1474.",
  "tika-vin10t0:4617_0": "Atha vā bhūmiyaṃyeva, hatthe bhikkhu ṭhapeti ce;",
  "tika-vin10t0:4618_0": "Āropeti pavaṭṭetvā, tattha ce pana vaṭṭati.",
  "tika-vin10t0:4619_0": "1475.",
  "tika-vin10t0:4620_0": "Bhattapacchucchubhāresu, ayameva vinicchayo;",
  "tika-vin10t0:4621_0": "Dve tayo sāmaṇerā vā, denti ce gahaṇūpagaṃ.",
  "tika-vin10t0:4622_0": "1476.",
  "tika-vin10t0:4623_0": "Bhāramekassa bhikkhussa, gahetuṃ pana vaṭṭati;",
  "tika-vin10t0:4624_0": "Ekena vā tathā dinnaṃ, gaṇhanti dve tayopi vā.",
  "tika-vin10t0:4625_0": "1477.",
  "tika-vin10t0:4626_0": "Mañcassa pāde pīṭhassa, pāde telaghaṭādikaṃ;",
  "tika-vin10t0:4627_0": "Laggenti tattha bhikkhussa, vaṭṭateva nisīdituṃ.",
  "tika-vin10t0:4628_0": "1478.",
  "tika-vin10t0:4629_0": "Appaṭiggahitaṃ heṭṭhā-mañce ce telathālakaṃ;",
  "tika-vin10t0:4630_0": "Sammujjanto ca ghaṭṭeti, na panuggahitaṃ siyā.",
  "tika-vin10t0:4631_0": "1479.",
  "tika-vin10t0:4632_0": "Paṭiggahitasaññāya, appaṭiggahitaṃ pana;",
  "tika-vin10t0:4633_0": "Gaṇhitvā puna taṃ ñatvā, ṭhapetuṃ tattha vaṭṭati.",
  "tika-vin10t0:4634_0": "1480.",
  "tika-vin10t0:4635_0": "Vivaritvā sace pubbe, ṭhapitaṃ pihitampi ca;",
  "tika-vin10t0:4636_0": "Tatheva taṃ ṭhapetabbaṃ, kattabbaṃ na panaññathā.",
  "tika-vin10t0:4637_0": "1481.",
  "tika-vin10t0:4638_0": "Bahi ṭhapeti ce tena, chupitabbaṃ na taṃ puna;",
  "tika-vin10t0:4639_0": "Yadi chupati ce ñatvā, taṃ panuggahitaṃ siyā.",
  "tika-vin10t0:4640_0": "1482.",
  "tika-vin10t0:4641_0": "Paṭiggahitatelasmiṃ, uṭṭheti yadi kaṇṇakā;",
  "tika-vin10t0:4642_0": "Siṅgīverādike mūle, ghanacuṇṇampi vā tathā.",
  "tika-vin10t0:4643_0": "1483.",
  "tika-vin10t0:4644_0": "Taṃsamuṭṭhānato sabbaṃ, taññevāti pavuccati;",
  "tika-vin10t0:4645_0": "Paṭiggahaṇakiccaṃ tu, tasmiṃ puna na vijjati.",
  "tika-vin10t0:4646_0": "1484.",
  "tika-vin10t0:4647_0": "Tālaṃ vā nāḷikeraṃ vā, āruḷho koci puggalo;",
  "tika-vin10t0:4648_0": "Tatraṭṭho tālapiṇḍiṃ so, otāretvāna rajjuyā.",
  "tika-vin10t0:4649_0": "1485.",
  "tika-vin10t0:4650_0": "Sace vadati “gaṇhā”ti, na gahetabbameva ca;",
  "tika-vin10t0:4651_0": "Tamañño pana bhūmaṭṭho, gahetvā deti vaṭṭati.",
  "tika-vin10t0:4652_0": "1486.",
  "tika-vin10t0:4653_0": "Chinditvā ce vatiṃ ucchuṃ, phalaṃ vā deti gaṇhituṃ;",
  "tika-vin10t0:4654_0": "Daṇḍake aphusitvāva, niggataṃ pana vaṭṭati.",
  "tika-vin10t0:4655_0": "1487.",
  "tika-vin10t0:4656_0": "Sace na puthulo hoti, pākāro atiuccako;",
  "tika-vin10t0:4657_0": "Antoṭṭhitabahiṭṭhānaṃ, hatthapāso pahoti ce.",
  "tika-vin10t0:4658_0": "1488.",
  "tika-vin10t0:4659_0": "Uddhaṃ hatthasataṃ gantvā, sampattaṃ puna taṃ pana;",
  "tika-vin10t0:4660_0": "Gaṇhato bhikkhuno doso, koci nevūpalabbhati.",
  "tika-vin10t0:4661_0": "1489.",
  "tika-vin10t0:4662_0": "Bhikkhuno sāmaṇeraṃ tu, khandhena vahato sace;",
  "tika-vin10t0:4663_0": "Phalaṃ gahetvā tattheva, nisinno deti vaṭṭati.",
  "tika-vin10t0:4664_0": "1490.",
  "tika-vin10t0:4665_0": "Aparopi vahantova, bhikkhuṃ yo koci puggalo;",
  "tika-vin10t0:4666_0": "Phalaṃ khandhe nisinnassa, bhikkhuno deti vaṭṭati.",
  "tika-vin10t0:4667_0": "1491.",
  "tika-vin10t0:4668_0": "Gahetvā phaliniṃ sākhaṃ, chāyatthaṃ yadi gacchati;",
  "tika-vin10t0:4669_0": "Puna citte samuppanne, khādituṃ pana bhikkhuno.",
  "tika-vin10t0:4670_0": "1492.",
  "tika-vin10t0:4671_0": "Sākhaṃ paṭiggahāpetvā, phalaṃ khādati vaṭṭati;",
  "tika-vin10t0:4672_0": "Makkhikānaṃ nivāratthaṃ, gahitāyapyayaṃ nayo.",
  "tika-vin10t0:4673_0": "1493.",
  "tika-vin10t0:4674_0": "Kappiyaṃ pana kāretvā, paṭiggaṇhāti taṃ puna;",
  "tika-vin10t0:4675_0": "Bhottukāmo sace mūla-gahaṇaṃyeva vaṭṭati.",
  "tika-vin10t0:4676_0": "1494.",
  "tika-vin10t0:4677_0": "Mātāpitūnamatthāya, gahetvā sappiādikaṃ;",
  "tika-vin10t0:4678_0": "Gacchanto antarāmagge, yaṃ icchati tato pana.",
  "tika-vin10t0:4679_0": "1495.",
  "tika-vin10t0:4680_0": "Taṃ so paṭiggahāpetvā, paribhuñjati vaṭṭati;",
  "tika-vin10t0:4681_0": "Taṃ paṭiggahitaṃ mūla-gahaṇaṃyeva vaṭṭati.",
  "tika-vin10t0:4682_0": "1496.",
  "tika-vin10t0:4683_0": "Sāmaṇerassa pātheyya-taṇḍule bhikkhu gaṇhati;",
  "tika-vin10t0:4684_0": "Bhikkhussa sāmaṇeropi, gahetvā pana gacchati.",
  "tika-vin10t0:4685_0": "1497.",
  "tika-vin10t0:4686_0": "Taṇḍulesu hi khīṇesu, attanā gahitesu so;",
  "tika-vin10t0:4687_0": "Sace yāguṃ pacitvāna, taṇḍulehitarehipi.",
  "tika-vin10t0:4688_0": "1498.",
  "tika-vin10t0:4689_0": "Ubhinnaṃ dvīsu pattesu, ākiritvā panattano;",
  "tika-vin10t0:4690_0": "Yāguṃ bhikkhussa taṃ datvā, sayaṃ pivati tassa ce.",
  "tika-vin10t0:4691_0": "1499.",
  "tika-vin10t0:4692_0": "Sannidhipaccayā neva, na uggahitakāraṇā;",
  "tika-vin10t0:4693_0": "Sāmaṇerassa pītattā, doso bhikkhussa vijjati.",
  "tika-vin10t0:4694_0": "1500.",
  "tika-vin10t0:4695_0": "Mātāpitūnamatthāya, telādiṃ haratopi ca;",
  "tika-vin10t0:4696_0": "Sākhaṃ chāyādiatthāya, imassa na visesatā.",
  "tika-vin10t0:4697_0": "1501.",
  "tika-vin10t0:4698_0": "Tasmā hissa visesassa, cintetabbaṃ tu kāraṇaṃ;",
  "tika-vin10t0:4699_0": "Tassa sālayabhāvaṃ tu, visesaṃ takkayāmahaṃ.",
  "tika-vin10t0:4700_0": "1502.",
  "tika-vin10t0:4701_0": "Taṇḍule pana dhovitvā, niccāletuñhi celako;",
  "tika-vin10t0:4702_0": "Na sakkoti sace te ca, taṇḍule bhājanampi ca.",
  "tika-vin10t0:4703_0": "1503.",
  "tika-vin10t0:4704_0": "Paṭiggahetvā dhovitvā, āropetvā panuddhanaṃ;",
  "tika-vin10t0:4705_0": "Bhikkhunāggi na kātabbo, vivaritvāpi pakkatā.",
  "tika-vin10t0:4706_0": "1504.",
  "tika-vin10t0:4707_0": "Ñātabbā pakkakālasmiṃ, oropetvā yathāsukhaṃ;",
  "tika-vin10t0:4708_0": "Bhuñjitabbaṃ, na pacchassa, paṭiggahaṇakāraṇaṃ.",
  "tika-vin10t0:4709_0": "1505.",
  "tika-vin10t0:4710_0": "Āropetvā sace bhikkhu, uddhanaṃ suddhabhājanaṃ;",
  "tika-vin10t0:4711_0": "Udakaṃ yāguatthāya, tāpeti yadi vaṭṭati.",
  "tika-vin10t0:4712_0": "1506.",
  "tika-vin10t0:4713_0": "Tatte panudake koci, ce pakkhipati taṇḍule;",
  "tika-vin10t0:4714_0": "Tato paṭṭhāya tenaggi, na kātabbova bhikkhunā.",
  "tika-vin10t0:4715_0": "1507.",
  "tika-vin10t0:4716_0": "Paṭiggahetvā taṃ yāguṃ, pātuṃ vaṭṭati bhikkhuno;",
  "tika-vin10t0:4717_0": "Sace pacati pacchā taṃ, sāmapākā na muccati.",
  "tika-vin10t0:4718_0": "1508.",
  "tika-vin10t0:4719_0": "Tatthajātaphalaṃ kiñci, saha cāleti valliyā;",
  "tika-vin10t0:4720_0": "Tasseva ca tato laddhaṃ, phalaṃ kiñci na vaṭṭati.",
  "tika-vin10t0:4721_0": "1509.",
  "tika-vin10t0:4722_0": "Phalarukkhaṃ parāmaṭṭhuṃ, tamapassayitumpi vā;",
  "tika-vin10t0:4723_0": "Kaṇṭake bandhituṃ vāpi, bhikkhuno kira vaṭṭati.",
  "tika-vin10t0:4724_0": "1510.",
  "tika-vin10t0:4725_0": "Saṇḍāsena ca dīghena, gahetvā thālakaṃ pana;",
  "tika-vin10t0:4726_0": "Pacato bhikkhuno telaṃ, bhasmaṃ patati tattha ce.",
  "tika-vin10t0:4727_0": "1511.",
  "tika-vin10t0:4728_0": "Amuñcantena hatthena, pacitvā telathālakaṃ;",
  "tika-vin10t0:4729_0": "Otāretvāva taṃ pacchā, paṭiggaṇheyya vaṭṭati.",
  "tika-vin10t0:4730_0": "1512.",
  "tika-vin10t0:4731_0": "Paṭiggahetvā aṅgāre, tāni dārūni vā pana;",
  "tika-vin10t0:4732_0": "Ṭhapitāni sace honti, pubbagāhova vaṭṭati.",
  "tika-vin10t0:4733_0": "1513.",
  "tika-vin10t0:4734_0": "Ucchuṃ khādati ce bhikkhu, sāmaṇeropi icchati;",
  "tika-vin10t0:4735_0": "“Chinditvā tvamito gaṇha”, iti vutto ca gaṇhati.",
  "tika-vin10t0:4736_0": "1514.",
  "tika-vin10t0:4737_0": "Nattheva avasesassa, paṭiggahaṇakāraṇaṃ;",
  "tika-vin10t0:4738_0": "Khādato guḷapiṇḍampi, ayameva vinicchayo.",
  "tika-vin10t0:4739_0": "1515.",
  "tika-vin10t0:4740_0": "Kātuṃ sāgaratoyena, loṇakiccaṃ tu vaṭṭati;",
  "tika-vin10t0:4741_0": "Yāvajīvikasaṅkhātaṃ, toyattā na tu gacchati.",
  "tika-vin10t0:4742_0": "1516.",
  "tika-vin10t0:4743_0": "Idaṃ kālavinimmuttaṃ, udakaṃ paridīpitaṃ;",
  "tika-vin10t0:4744_0": "Nibbānaṃ viya nibbāna-kusalena mahesinā.",
  "tika-vin10t0:4745_0": "1517.",
  "tika-vin10t0:4746_0": "Udakena samā vuttā, himassa karakāpi ca;",
  "tika-vin10t0:4747_0": "Kūpādīsu jalaṃ pātuṃ, bahalampi ca vaṭṭati.",
  "tika-vin10t0:4748_0": "1518.",
  "tika-vin10t0:4749_0": "Khettesu kasitaṭṭhāne, bahalaṃ taṃ na vaṭṭati;",
  "tika-vin10t0:4750_0": "Sanditvā yadi taṃ gantvā, nadiṃ pūreti vaṭṭati.",
  "tika-vin10t0:4751_0": "1519.",
  "tika-vin10t0:4752_0": "Sobbhesu kakudhādīnaṃ, jale pupphasamākule;",
  "tika-vin10t0:4753_0": "Na ñāyati raso tesaṃ, na paṭiggahaṇakāraṇaṃ.",
  "tika-vin10t0:4754_0": "1520.",
  "tika-vin10t0:4755_0": "Sareṇukāni pupphāni, pānīyassa ghaṭe pana;",
  "tika-vin10t0:4756_0": "Pakkhittāni sace honti, paṭiggaṇheyya taṃ pana.",
  "tika-vin10t0:4757_0": "1521.",
  "tika-vin10t0:4758_0": "Paṭiggahetvā deyyāni, vāsapupphāni tattha vā;",
  "tika-vin10t0:4759_0": "Kamallikāsu dinnāsu, abbohāroti vaṭṭati.",
  "tika-vin10t0:4760_0": "1522.",
  "tika-vin10t0:4761_0": "Appaṭiggahitasseva, dantakaṭṭhassa yo raso;",
  "tika-vin10t0:4762_0": "Ajānantassa pācitti, so ce visati khādato.",
  "tika-vin10t0:4763_0": "1523.",
  "tika-vin10t0:4764_0": "Sarīraṭṭhesu bhūtesu, kiṃ vaṭṭati? Na vaṭṭati?",
  "tika-vin10t0:4765_0": "Kappākappiyamaṃsānaṃ, khīraṃ sabbampi vaṭṭati.",
  "tika-vin10t0:4766_0": "1524.",
  "tika-vin10t0:4767_0": "Kaṇṇakkhigūthako danta- malaṃ muttaṃ karīsakaṃ;",
  "tika-vin10t0:4768_0": "Semhaṃ siṅghāṇikā kheḷo, assu loṇanti vaṭṭati.",
  "tika-vin10t0:4769_0": "1525.",
  "tika-vin10t0:4770_0": "Yaṃ panettha sakaṭṭhānā, cavitvā patitaṃ siyā;",
  "tika-vin10t0:4771_0": "Patte vā pana hatthe vā, paṭiggaṇheyya taṃ puna.",
  "tika-vin10t0:4772_0": "1526.",
  "tika-vin10t0:4773_0": "Aṅgalaggamavicchannaṃ, paṭiggahitameva taṃ;",
  "tika-vin10t0:4774_0": "Uṇhayāguṃ pivantassa, sedo hatthesu jāyati.",
  "tika-vin10t0:4775_0": "1527.",
  "tika-vin10t0:4776_0": "Piṇḍāya vicarantassa, sedo hatthānusārato;",
  "tika-vin10t0:4777_0": "Orohati sace pattaṃ, na paṭiggahaṇakāraṇaṃ.",
  "tika-vin10t0:4778_0": "1528.",
  "tika-vin10t0:4779_0": "Sāmaṃ gahetvā cattāri, vikaṭāni nadāyake;",
  "tika-vin10t0:4780_0": "Sappadaṭṭhakkhaṇeyeva, na doso paribhuñjato.",
  "tika-vin10t0:4781_0": "1529.",
  "tika-vin10t0:4782_0": "Pathaviṃ mattikatthāya, khaṇituṃ chinditumpi vā;",
  "tika-vin10t0:4783_0": "Tarumpi chārikatthāya, bhikkhuno pana vaṭṭati.",
  "tika-vin10t0:4784_0": "1530.",
  "tika-vin10t0:4785_0": "Acchedagāhanirapekkhanisajjato ca;",
  "tika-vin10t0:4786_0": "Sikkhappahānamaraṇehi ca liṅgabhedā;",
  "tika-vin10t0:4787_0": "Dānena tassa ca parassa abhikkhukassa;",
  "tika-vin10t0:4788_0": "Sabbaṃ paṭiggahaṇameti vināsamevaṃ.",
  "tika-vin10t0:4789_0": "1531.",
  "tika-vin10t0:4790_0": "Durūpaciṇṇe niddiṭṭhaṃ, gahaṇuggahitassapi;",
  "tika-vin10t0:4791_0": "Antovutthe sayaṃpakke, antopakke ca dukkaṭaṃ.",
  "tika-vin10t0:4792_0": "1532.",
  "tika-vin10t0:4793_0": "Paṭiggahitake tasmiṃ, appaṭiggahitasaññino;",
  "tika-vin10t0:4794_0": "Tattha vematikassāpi, hoti āpatti dukkaṭaṃ.",
  "tika-vin10t0:4795_0": "1533.",
  "tika-vin10t0:4796_0": "Paṭiggahitasaññissa, dantaponodakesupi;",
  "tika-vin10t0:4797_0": "Na doseḷakalomena, samuṭṭhānādayo samā.",
  "tika-vin10t0:4798_0": "1534.",
  "tika-vin10t0:4799_0": "Navamajjhimatherabhikkhunīnaṃ;",
  "tika-vin10t0:4800_0": "Avisesena yaticchitabbako;",
  "tika-vin10t0:4801_0": "Sakalo asamāsatova mayā;",
  "tika-vin10t0:4802_0": "Kathito ettha vinicchayo tato.",
  "tika-vin10t0:4803_0": "Dantaponakathā.",
  "tika-vin10t0:4804_0": "Bhojanavaggo catuttho.",
  "tika-vin10t0:4805_0": "1535.",
  "tika-vin10t0:4806_0": "Yaṃ kiñcicelakādīnaṃ, titthiyānaṃ panāmisaṃ;",
  "tika-vin10t0:4807_0": "Dentassekapayogena, ekaṃ pācittiyaṃ siyā.",
  "tika-vin10t0:4808_0": "1536.",
  "tika-vin10t0:4809_0": "Vicchinditvāna dentassa, payogagaṇanāvasā;",
  "tika-vin10t0:4810_0": "Honti pācittiyo tassa, tikapācittiyaṃ siyā.",
  "tika-vin10t0:4811_0": "1537.",
  "tika-vin10t0:4812_0": "Udakaṃ dantaponaṃ vā, dentassa ca atitthiye;",
  "tika-vin10t0:4813_0": "Titthiyoti ca saññissa, dukkaṭaṃ vimatissa ca.",
  "tika-vin10t0:4814_0": "1538.",
  "tika-vin10t0:4815_0": "Dāpentassa panaññena, sāmaṇerādikena vā;",
  "tika-vin10t0:4816_0": "Nikkhittabhājane tesaṃ, dentassa bahilepanaṃ.",
  "tika-vin10t0:4817_0": "1539.",
  "tika-vin10t0:4818_0": "Ṭhapetvā bhojanaṃ tesaṃ, santike “gaṇhathā”ti ca;",
  "tika-vin10t0:4819_0": "Vadantassa anāpatti, samuṭṭhāneḷakūpamaṃ.",
  "tika-vin10t0:4820_0": "Acelakakathā.",
  "tika-vin10t0:4821_0": "1540.",
  "tika-vin10t0:4822_0": "Dāpetvā vā adāpetvā, bhikkhu yaṃ kiñci āmisaṃ;",
  "tika-vin10t0:4823_0": "Kattukāmo sace saddhiṃ, hasanādīni itthiyā.",
  "tika-vin10t0:4824_0": "1541.",
  "tika-vin10t0:4825_0": "Uyyojeti hi “gacchā”ti, vatvā tappaccayā pana;",
  "tika-vin10t0:4826_0": "Tassuyyojanamattasmiṃ, dukkaṭaṃ paṭhamena ca.",
  "tika-vin10t0:4827_0": "1542.",
  "tika-vin10t0:4828_0": "Pādenassupacārasmiṃ, atikkante ca dukkaṭaṃ;",
  "tika-vin10t0:4829_0": "Dutiyenassa pācitti, sīmātikkamane pana.",
  "tika-vin10t0:4830_0": "1543.",
  "tika-vin10t0:4831_0": "Dassane upacārassa, hatthā dvādasa desitā;",
  "tika-vin10t0:4832_0": "Pamāṇaṃ savane cevaṃ, ajjhokāse na cetare.",
  "tika-vin10t0:4833_0": "1544.",
  "tika-vin10t0:4834_0": "Bhikkhusmiṃ tikapācitti, itare tikadukkaṭaṃ;",
  "tika-vin10t0:4835_0": "Ubhinnaṃ dukkaṭaṃ vuttaṃ, kalisāsanaropane.",
  "tika-vin10t0:4836_0": "1545.",
  "tika-vin10t0:4837_0": "Uyyojentassa kiccena, na dosummattakādino;",
  "tika-vin10t0:4838_0": "Adinnādānatulyāva, samuṭṭhānādayo nayā.",
  "tika-vin10t0:4839_0": "Uyyojanakathā.",
  "tika-vin10t0:4840_0": "1546.",
  "tika-vin10t0:4841_0": "Khuddake piṭṭhivaṃsaṃ yo, atikkamma nisīdati;",
  "tika-vin10t0:4842_0": "Sabhojane kule tassa, hoti pācitti bhikkhuno.",
  "tika-vin10t0:4843_0": "1547.",
  "tika-vin10t0:4844_0": "Hatthapāsaṃ atikkamma, piṭṭhisaṅghāṭakassa ca;",
  "tika-vin10t0:4845_0": "Sayanassa panāsanne, ṭhāne doso mahallake.",
  "tika-vin10t0:4846_0": "1548.",
  "tika-vin10t0:4847_0": "Asayanighare tassa, sayanigharasaññino;",
  "tika-vin10t0:4848_0": "Tattha vematikassāpi, dukkaṭaṃ paridīpitaṃ.",
  "tika-vin10t0:4849_0": "1549.",
  "tika-vin10t0:4850_0": "Nisīdantassanāpatti, bhikkhussa dutiye sati;",
  "tika-vin10t0:4851_0": "Vītarāgesu vā tesu, nikkhantesu ubhosu vā.",
  "tika-vin10t0:4852_0": "1550.",
  "tika-vin10t0:4853_0": "Nisinnassānatikkamma, padesaṃ vuttalakkhaṇaṃ;",
  "tika-vin10t0:4854_0": "Samuṭṭhānādayo tulyā, paṭhamantimavatthunā.",
  "tika-vin10t0:4855_0": "Sabhojanakathā.",
  "tika-vin10t0:4856_0": "1551.",
  "tika-vin10t0:4857_0": "Catutthe pañcame ceva, vattabbaṃ natthi kiñcipi;",
  "tika-vin10t0:4858_0": "Vattabbaṃ yañca taṃ sabbaṃ, vuttaṃ aniyatadvaye.",
  "tika-vin10t0:4859_0": "1552.",
  "tika-vin10t0:4860_0": "Samuṭṭhānaṃ panetesaṃ, anantarasamaṃ mataṃ;",
  "tika-vin10t0:4861_0": "Ayameva visesoti, tesamesañca dīpito.",
  "tika-vin10t0:4862_0": "Rahopaṭicchannarahonisajjakathā.",
  "tika-vin10t0:4863_0": "1553.",
  "tika-vin10t0:4864_0": "Bhojanānaṃ tu pañcannaṃ, vutto aññatarena yo;",
  "tika-vin10t0:4865_0": "Santaṃ bhikkhumanāpucchā, āpajjeyya kulesu ce.",
  "tika-vin10t0:4866_0": "1554.",
  "tika-vin10t0:4867_0": "Cārittaṃ tassa pācitti, aññatra samayā siyā;",
  "tika-vin10t0:4868_0": "Ṭhapetvā samayaṃ bhikkhu, duvidhaṃ vuttalakkhaṇaṃ.",
  "tika-vin10t0:4869_0": "1555.",
  "tika-vin10t0:4870_0": "Avītivatte majjhaṇhe, gharamaññassa gacchati;",
  "tika-vin10t0:4871_0": "Gharūpacārokkamane, paṭhamena hi dukkaṭaṃ.",
  "tika-vin10t0:4872_0": "1556.",
  "tika-vin10t0:4873_0": "Atikkante gharummāre, aparampi ca dukkaṭaṃ;",
  "tika-vin10t0:4874_0": "Dutiyena ca pādena, pācitti samatikkame.",
  "tika-vin10t0:4875_0": "1557.",
  "tika-vin10t0:4876_0": "Ṭhitaṭṭhāne sace bhikkhuṃ, oloketvā na passati;",
  "tika-vin10t0:4877_0": "“Asanta”nti anāpucchā, paviṭṭho nāma vuccati.",
  "tika-vin10t0:4878_0": "1558.",
  "tika-vin10t0:4879_0": "Sace dūre ṭhito hoti, asanto nāma bhikkhu so;",
  "tika-vin10t0:4880_0": "Natthi ārocane kiccaṃ, gavesitvā ito cito.",
  "tika-vin10t0:4881_0": "1559.",
  "tika-vin10t0:4882_0": "Na doso samaye santaṃ, āpucchitvā ca gacchato;",
  "tika-vin10t0:4883_0": "Bhikkhuṃ gharena maggo ce, ārāmaṃ gacchatopi ca.",
  "tika-vin10t0:4884_0": "1560.",
  "tika-vin10t0:4885_0": "Titthiyānampi seyyaṃ vā, tathā bhikkhunupassayaṃ;",
  "tika-vin10t0:4886_0": "Āpadāsanasālaṃ vā, bhattiyassa gharampi vā.",
  "tika-vin10t0:4887_0": "1561.",
  "tika-vin10t0:4888_0": "Idaṃ pana samuṭṭhānaṃ, kathinena samaṃ mataṃ;",
  "tika-vin10t0:4889_0": "Kriyākriyamacittañca, ticittañca tivedanaṃ.",
  "tika-vin10t0:4890_0": "Cārittakathā.",
  "tika-vin10t0:4891_0": "1562.",
  "tika-vin10t0:4892_0": "Sabbāpi sāditabbāva, catumāsapavāraṇā;",
  "tika-vin10t0:4893_0": "Bhikkhunā agilānena, puna niccapavāraṇā.",
  "tika-vin10t0:4894_0": "1563.",
  "tika-vin10t0:4895_0": "“Viññāpessāmi rogasmiṃ, sati me paccaye”ti ca;",
  "tika-vin10t0:4896_0": "Na paṭikkhipitabbā sā, “rogo dāni na me”ti ca.",
  "tika-vin10t0:4897_0": "1564.",
  "tika-vin10t0:4898_0": "Tikapācittiyaṃ vuttaṃ, dukkaṭaṃ natatuttariṃ;",
  "tika-vin10t0:4899_0": "Tatuttarinti saññissa, tattha vematikassa ca.",
  "tika-vin10t0:4900_0": "1565.",
  "tika-vin10t0:4901_0": "Natatuttarisaññissa, yehi yena pavārito;",
  "tika-vin10t0:4902_0": "Tato aññehi vā bhiyyo, ācikkhitvā yathātathaṃ.",
  "tika-vin10t0:4903_0": "1566.",
  "tika-vin10t0:4904_0": "Viññāpentassa bhikkhussa, aññassatthāya vā pana;",
  "tika-vin10t0:4905_0": "Ñātakānamanāpatti, attano vā dhanenapi.",
  "tika-vin10t0:4906_0": "1567.",
  "tika-vin10t0:4907_0": "Tathā ummattakādīnaṃ, anāpatti pakāsitā;",
  "tika-vin10t0:4908_0": "Samuṭṭhānādayo sabbe, sañcarittasamā matā.",
  "tika-vin10t0:4909_0": "Bhesajjakathā.",
  "tika-vin10t0:4910_0": "1568.",
  "tika-vin10t0:4911_0": "Uyyuttaṃ bhikkhuno senaṃ, dassanatthāya gacchato;",
  "tika-vin10t0:4912_0": "Aññatra paccayā tassa, dukkaṭaṃ tu pade pade.",
  "tika-vin10t0:4913_0": "1569.",
  "tika-vin10t0:4914_0": "Dassanassupacārasmiṃ, ṭhatvā pācitti passato;",
  "tika-vin10t0:4915_0": "Upacāraṃ vimuñcitvā, passantassa payogato.",
  "tika-vin10t0:4916_0": "1570.",
  "tika-vin10t0:4917_0": "Ārohā pana cattāro, dve dve taṃpādarakkhakā;",
  "tika-vin10t0:4918_0": "Evaṃ dvādasaposo ca, eko hatthīti vuccati.",
  "tika-vin10t0:4919_0": "1571.",
  "tika-vin10t0:4920_0": "Dvepādarakkhā āroho, eko tipurisohayo;",
  "tika-vin10t0:4921_0": "Eko sārathi yodheko, āṇirakkhā duve janā.",
  "tika-vin10t0:4922_0": "1572.",
  "tika-vin10t0:4923_0": "Catuposo ratho vutto, catusaccavibhāvinā;",
  "tika-vin10t0:4924_0": "Cattāro padahatthā ca, purisā pattīti vuccati.",
  "tika-vin10t0:4925_0": "1573.",
  "tika-vin10t0:4926_0": "Vuttalakkhaṇasampannā, ayaṃ pacchimakoṭiyā;",
  "tika-vin10t0:4927_0": "Caturaṅgasamāyuttā, senā nāma pavuccati.",
  "tika-vin10t0:4928_0": "1574.",
  "tika-vin10t0:4929_0": "Hatthiādīsu ekekaṃ, dassanatthāya gacchato;",
  "tika-vin10t0:4930_0": "Anuyyuttepi uyyutta-saññissāpi ca dukkaṭaṃ.",
  "tika-vin10t0:4931_0": "1575.",
  "tika-vin10t0:4932_0": "Attano ca ṭhitokāsaṃ, sampattaṃ pana passati;",
  "tika-vin10t0:4933_0": "Āpadāsu anāpatti, tathārūpe ca paccaye.",
  "tika-vin10t0:4934_0": "Uyyuttakathā.",
  "tika-vin10t0:4935_0": "1576.",
  "tika-vin10t0:4936_0": "Catutthe divase attha-ṅgate sūriye arogavā;",
  "tika-vin10t0:4937_0": "Sace tiṭṭhatu senāya, nisīdatu nipajjatu.",
  "tika-vin10t0:4938_0": "1577.",
  "tika-vin10t0:4939_0": "Ākāse iddhiyā seyyaṃ, pakappetu ca iddhimā;",
  "tika-vin10t0:4940_0": "Hoteva tassa pācitti, tikapācittiyaṃ siyā.",
  "tika-vin10t0:4941_0": "1578.",
  "tika-vin10t0:4942_0": "Ūnake ca tirattasmiṃ, atirekoti saññino;",
  "tika-vin10t0:4943_0": "Tattha vematikassāpi, hoti āpatti dukkaṭaṃ.",
  "tika-vin10t0:4944_0": "1579.",
  "tika-vin10t0:4945_0": "Purāruṇāva nikkhamma, tatiyāya ca rattiyā;",
  "tika-vin10t0:4946_0": "Na doso puna vasantassa, gilānassāpadāsupi.",
  "tika-vin10t0:4947_0": "Senāvāsakathā.",
  "tika-vin10t0:4948_0": "1580.",
  "tika-vin10t0:4949_0": "Uyyodhikaṃ balaggaṃ vā, senābyūhampi vā pana;",
  "tika-vin10t0:4950_0": "Dassanatthāyanīkaṃ vā, hoti pācitti gacchato.",
  "tika-vin10t0:4951_0": "1581.",
  "tika-vin10t0:4952_0": "Purime pana yo vutto, “hatthī dvādasaporiso”;",
  "tika-vin10t0:4953_0": "Iti tena tayo hatthī, “hatthānīka”nti dīpitaṃ.",
  "tika-vin10t0:4954_0": "1582.",
  "tika-vin10t0:4955_0": "Sesesupi ca eseva, nayo ñeyyo vibhāvinā;",
  "tika-vin10t0:4956_0": "Tiṇṇameḷakalomena, samuṭṭhānādayo samā.",
  "tika-vin10t0:4957_0": "Uyyodhikakathā.",
  "tika-vin10t0:4958_0": "Aceḷakavaggo pañcamo.",
  "tika-vin10t0:4959_0": "1583.",
  "tika-vin10t0:4960_0": "Piṭṭhādīhi kataṃ majjaṃ, surā nāmāti vuccati;",
  "tika-vin10t0:4961_0": "Pupphādīhi kato sabbo, āsavo hoti merayaṃ.",
  "tika-vin10t0:4962_0": "1584.",
  "tika-vin10t0:4963_0": "Bījato pana paṭṭhāya, pivantassubhayampi ca;",
  "tika-vin10t0:4964_0": "Payoge ca payoge ca, hoti pācitti bhikkhuno.",
  "tika-vin10t0:4965_0": "1585.",
  "tika-vin10t0:4966_0": "Tikapācittiyaṃ vuttaṃ, amajje majjasaññino;",
  "tika-vin10t0:4967_0": "Tattha vematikassāpi, hoti āpatti dukkaṭaṃ.",
  "tika-vin10t0:4968_0": "1586.",
  "tika-vin10t0:4969_0": "Amajjaṃ majjavaṇṇañca, majjagandharasampi ca;",
  "tika-vin10t0:4970_0": "Ariṭṭhaṃ loṇasovīraṃ, suttakaṃ pivatopi ca.",
  "tika-vin10t0:4971_0": "1587.",
  "tika-vin10t0:4972_0": "Vāsagāhāpanatthāya, pakkhipitvāna īsakaṃ;",
  "tika-vin10t0:4973_0": "Sūpādīnaṃ tu pākepi, anāpatti pakāsitā.",
  "tika-vin10t0:4974_0": "1588.",
  "tika-vin10t0:4975_0": "Hoteḷakasamuṭṭhānaṃ, acittaṃ vatthujānanā;",
  "tika-vin10t0:4976_0": "Idañcākusaleneva, pānato lokavajjakaṃ.",
  "tika-vin10t0:4977_0": "Surāpānakathā.",
  "tika-vin10t0:4978_0": "1589.",
  "tika-vin10t0:4979_0": "Yena kenaci aṅgena, hasādhippāyino pana;",
  "tika-vin10t0:4980_0": "Phusato upasampannaṃ, hoti pācitti bhikkhuno.",
  "tika-vin10t0:4981_0": "1590.",
  "tika-vin10t0:4982_0": "Sabbattha dukkaṭaṃ kāya-paṭibaddhādike naye;",
  "tika-vin10t0:4983_0": "Tathevānupasampanne, dīpitaṃ tikadukkaṭaṃ.",
  "tika-vin10t0:4984_0": "1591.",
  "tika-vin10t0:4985_0": "Ettha cānupasampanna-ṭṭhāne tiṭṭhati bhikkhunī;",
  "tika-vin10t0:4986_0": "Khiḍḍādhippāyino tampi, phusantassa ca dukkaṭaṃ.",
  "tika-vin10t0:4987_0": "1592.",
  "tika-vin10t0:4988_0": "Anāpatti nahasādhi-ppāyassa phusato paraṃ;",
  "tika-vin10t0:4989_0": "Sati kicce phusantassa, tathā ummattakādino.",
  "tika-vin10t0:4990_0": "Aṅgulipatodakakathā.",
  "tika-vin10t0:4991_0": "1593.",
  "tika-vin10t0:4992_0": "Jale nimujjanādīna-matthāya pana kevalaṃ;",
  "tika-vin10t0:4993_0": "Padavāresu sabbesu, otarantassa dukkaṭaṃ.",
  "tika-vin10t0:4994_0": "1594.",
  "tika-vin10t0:4995_0": "Kīḷāpekkho sace hutvā, jale uparigopphake;",
  "tika-vin10t0:4996_0": "Nimujjeyyapi vā bhikkhu, ummujjeyya tareyya vā.",
  "tika-vin10t0:4997_0": "1595.",
  "tika-vin10t0:4998_0": "Payoge ca payoge ca, tassa pācittiyaṃ siyā;",
  "tika-vin10t0:4999_0": "Antoyevodake tassa, nimujjitvāna gacchato.",
  "tika-vin10t0:5000_0": "1596.",
  "tika-vin10t0:5001_0": "Hatthapādapayogehi, pācittiṃ paridīpaye;",
  "tika-vin10t0:5002_0": "Hattheheva tarantassa, hatthavārehi kāraye.",
  "tika-vin10t0:5003_0": "1597.",
  "tika-vin10t0:5004_0": "Yena yena panaṅgena, bhikkhuno tarato jalaṃ;",
  "tika-vin10t0:5005_0": "Tassa tassa payogena, pācittiṃ paridīpaye.",
  "tika-vin10t0:5006_0": "1598.",
  "tika-vin10t0:5007_0": "Taruto tīrato vāpi, pācitti patato jale;",
  "tika-vin10t0:5008_0": "Tikapācittiyaṃ vuttaṃ, tatheva tikadukkaṭaṃ.",
  "tika-vin10t0:5009_0": "1599.",
  "tika-vin10t0:5010_0": "Pājentopi sace nāvaṃ, arittena phiyena vā;",
  "tika-vin10t0:5011_0": "Ussārentopi tīre vā, nāvaṃ kīḷati dukkaṭaṃ.",
  "tika-vin10t0:5012_0": "1600.",
  "tika-vin10t0:5013_0": "Hatthena vāpi pādena, kaṭṭhena kathalāya vā;",
  "tika-vin10t0:5014_0": "Udakaṃ nīharantassa, hoti āpatti dukkaṭaṃ.",
  "tika-vin10t0:5015_0": "1601.",
  "tika-vin10t0:5016_0": "Udakaṃ kañjikaṃ vāpi, cikkhallaṃ vāpi vikkhipaṃ;",
  "tika-vin10t0:5017_0": "Kīḷantassāpi bhikkhussa, hoti āpatti dukkaṭaṃ.",
  "tika-vin10t0:5018_0": "1602.",
  "tika-vin10t0:5019_0": "Vigāhitvā jalaṃ kicce, sati nimmujjanādikaṃ;",
  "tika-vin10t0:5020_0": "Karontassa anāpatti, tathā pārañca gacchato.",
  "tika-vin10t0:5021_0": "1603.",
  "tika-vin10t0:5022_0": "Samuṭṭhānādayo tulyā, paṭhamantimavatthunā;",
  "tika-vin10t0:5023_0": "Anantarassimassāpi, natthi kāci visesatā.",
  "tika-vin10t0:5024_0": "Hasadhammakathā.",
  "tika-vin10t0:5025_0": "1604.",
  "tika-vin10t0:5026_0": "Vuccamāno sace bhikkhu, paññatteneva bhikkhunā;",
  "tika-vin10t0:5027_0": "Akattukāmatāyassa, vacanaṃ dhammameva vā.",
  "tika-vin10t0:5028_0": "1605.",
  "tika-vin10t0:5029_0": "Yo asikkhitukāmova, na karoti panādaraṃ;",
  "tika-vin10t0:5030_0": "Tassānādariye tasmiṃ, pācittiyamudīraye.",
  "tika-vin10t0:5031_0": "1606.",
  "tika-vin10t0:5032_0": "Tikapācittiyaṃ vuttaṃ, tikātītena satthunā;",
  "tika-vin10t0:5033_0": "Tathevānupasampannā-nādare tikadukkaṭaṃ.",
  "tika-vin10t0:5034_0": "1607.",
  "tika-vin10t0:5035_0": "Suttenevābhidhammena, apaññattena bhikkhunā;",
  "tika-vin10t0:5036_0": "Dukkaṭaṃ sāmaṇerena, vuttassa ubhayenapi.",
  "tika-vin10t0:5037_0": "1608.",
  "tika-vin10t0:5038_0": "“Ācariyānamayaṃ gāho, amhākaṃ tu paveṇiyā;",
  "tika-vin10t0:5039_0": "Āgato”ti bhaṇantassa, na dosummattakādino.",
  "tika-vin10t0:5040_0": "1609.",
  "tika-vin10t0:5041_0": "Ettha neva gahetabbo, gārayhācariyuggaho;",
  "tika-vin10t0:5042_0": "Omasavādatulyāva, samuṭṭhānādayo nayā.",
  "tika-vin10t0:5043_0": "Anādariyakathā.",
  "tika-vin10t0:5044_0": "1610.",
  "tika-vin10t0:5045_0": "Bhayasañjananatthāya, rūpādiṃ upasaṃhare;",
  "tika-vin10t0:5046_0": "Bhayānakaṃ kathaṃ vāpi, katheyya parasantike.",
  "tika-vin10t0:5047_0": "1611.",
  "tika-vin10t0:5048_0": "Disvā vā pana taṃ sutvā, mā vā bhāyatu, bhāyatu;",
  "tika-vin10t0:5049_0": "Itarassa tu bhikkhussa, hoti pācitti taṅkhaṇe.",
  "tika-vin10t0:5050_0": "1612.",
  "tika-vin10t0:5051_0": "Tikapācittiyaṃ vuttaṃ, tatheva tikadukkaṭaṃ;",
  "tika-vin10t0:5052_0": "Sāmaṇeraṃ gahaṭṭhaṃ vā, bhiṃsāpentassa bhikkhuno.",
  "tika-vin10t0:5053_0": "1613.",
  "tika-vin10t0:5054_0": "Nabhiṃsāpetukāmassa, anāpattādikammino;",
  "tika-vin10t0:5055_0": "Samuṭṭhānādi sabbampi, anantarasamaṃ mataṃ.",
  "tika-vin10t0:5056_0": "Bhiṃsāpanakathā.",
  "tika-vin10t0:5057_0": "1614.",
  "tika-vin10t0:5058_0": "Jotiṃ tappetukāmo ce, jalāpeyya jaleyya vā;",
  "tika-vin10t0:5059_0": "Ṭhapetvā hoti pācitti, tathārūpaṃ tu paccayaṃ.",
  "tika-vin10t0:5060_0": "1615.",
  "tika-vin10t0:5061_0": "Sayaṃ samādahantassa, yāva jālā na jāyati;",
  "tika-vin10t0:5062_0": "Tāva sabbapayogesu, hoti āpatti dukkaṭaṃ.",
  "tika-vin10t0:5063_0": "1616.",
  "tika-vin10t0:5064_0": "Jāluṭṭhāne panāpatti, pācitti paridīpitā;",
  "tika-vin10t0:5065_0": "Jālāpentassa aññena, hoti āpatti dukkaṭaṃ.",
  "tika-vin10t0:5066_0": "1617.",
  "tika-vin10t0:5067_0": "Gilānassa gilānoti, saññissa vimatissa vā;",
  "tika-vin10t0:5068_0": "Alātaṃ ukkhipantassa, avijjhātaṃ tu dukkaṭaṃ.",
  "tika-vin10t0:5069_0": "1618.",
  "tika-vin10t0:5070_0": "Vijjhātaṃ tujjalantassa, yathāvatthukatā matā;",
  "tika-vin10t0:5071_0": "Anāpatti gilānassa, kataṃ aññena vā pana.",
  "tika-vin10t0:5072_0": "1619.",
  "tika-vin10t0:5073_0": "Visibbentassa aṅgāraṃ, padīpujjālanādike;",
  "tika-vin10t0:5074_0": "Samuṭṭhānādayo sabbe, sañcarittasamā matā.",
  "tika-vin10t0:5075_0": "Jotisamādahanakathā.",
  "tika-vin10t0:5076_0": "1620.",
  "tika-vin10t0:5077_0": "Apuṇṇe addhamāsasmiṃ, dese ce majjhime pana;",
  "tika-vin10t0:5078_0": "“Nhāyissāmī”ti cuṇṇaṃ vā, mattikaṃ vāpi gomayaṃ.",
  "tika-vin10t0:5079_0": "1621.",
  "tika-vin10t0:5080_0": "Abhisaṅkharato sabba-payogesupi dukkaṭaṃ;",
  "tika-vin10t0:5081_0": "Nhānassa pariyosāne, hoti pācitti bhikkhuno.",
  "tika-vin10t0:5082_0": "1622.",
  "tika-vin10t0:5083_0": "Atirekaddhamāsūna-saññino vimatissa vā;",
  "tika-vin10t0:5084_0": "Dukkaṭaṃ atirekaddha- māse ca samayesu ca.",
  "tika-vin10t0:5085_0": "1623.",
  "tika-vin10t0:5086_0": "Nhāyantassa anāpatti, nadīpārampi gacchato;",
  "tika-vin10t0:5087_0": "Vālikaṃ ukkiritvāna, katāvāṭesu vā tathā.",
  "tika-vin10t0:5088_0": "1624.",
  "tika-vin10t0:5089_0": "Paccantimepi vā dese, sabbesaṃ āpadāsupi;",
  "tika-vin10t0:5090_0": "Idameḷakalomena, samuṭṭhānādinā samaṃ.",
  "tika-vin10t0:5091_0": "Nhānakathā.",
  "tika-vin10t0:5092_0": "1625.",
  "tika-vin10t0:5093_0": "Cīvaraṃ yaṃ nivāsetuṃ, sakkā pārupitumpi vā;",
  "tika-vin10t0:5094_0": "Channamaññataraṃ bhikkhu, rajitvā yattha katthaci.",
  "tika-vin10t0:5095_0": "1626.",
  "tika-vin10t0:5096_0": "Padese kaṃsanīlena, pattanīlena vā pana;",
  "tika-vin10t0:5097_0": "Yena kenaci kāḷena, kaddamenapi vā tathā.",
  "tika-vin10t0:5098_0": "1627.",
  "tika-vin10t0:5099_0": "Maṅgulassa mayūrassa, piṭṭhiakkhippamāṇakaṃ;",
  "tika-vin10t0:5100_0": "Akatvā kappiyaṃ binduṃ, pācitti paribhuñjato.",
  "tika-vin10t0:5101_0": "1628.",
  "tika-vin10t0:5102_0": "Pāḷikaṇṇikakappo vā, na ca vaṭṭati katthaci;",
  "tika-vin10t0:5103_0": "Ekaṃ vāpi anekaṃ vā, bindu vaṭṭati vaṭṭakaṃ.",
  "tika-vin10t0:5104_0": "1629.",
  "tika-vin10t0:5105_0": "Ādinnepi anādinna-saññino vimatissa ca;",
  "tika-vin10t0:5106_0": "Dukkaṭaṃ muninā vuttaṃ, anāpatti pakāsitā.",
  "tika-vin10t0:5107_0": "1630.",
  "tika-vin10t0:5108_0": "Kappe naṭṭhepi vā saddhiṃ, tena saṃsibbitesu vā;",
  "tika-vin10t0:5109_0": "Kriyākriyamidaṃ vuttaṃ, samuṭṭhāneḷakūpamaṃ.",
  "tika-vin10t0:5110_0": "Dubbaṇṇakaraṇakathā.",
  "tika-vin10t0:5111_0": "1631.",
  "tika-vin10t0:5112_0": "Vikappanā duve vuttā, sammukhāsammukhātipi;",
  "tika-vin10t0:5113_0": "Sammukhāya vikappento, bhikkhussekassa santike.",
  "tika-vin10t0:5114_0": "1632.",
  "tika-vin10t0:5115_0": "Ekattaṃ bahubhāvaṃ vā, dūrasantikatampi vā;",
  "tika-vin10t0:5116_0": "Cīvarānaṃ tu jānitvā, yathāvacanayogato.",
  "tika-vin10t0:5117_0": "1633.",
  "tika-vin10t0:5118_0": "“Imāhaṃ cīvaraṃ tuyhaṃ, vikappemī”ti niddise;",
  "tika-vin10t0:5119_0": "Kappatettāvatā kāmaṃ, nidhetuṃ, na ca kappati.",
  "tika-vin10t0:5120_0": "1634.",
  "tika-vin10t0:5121_0": "Paribhogādikaṃ tena, apaccuddhaṭato pana;",
  "tika-vin10t0:5122_0": "Tena paccuddhaṭeyeva, paribhogādi vaṭṭati.",
  "tika-vin10t0:5123_0": "1635.",
  "tika-vin10t0:5124_0": "“Santakaṃ pana mayhaṃ tvaṃ, paribhuñja pariccaja;",
  "tika-vin10t0:5125_0": "Yathāpaccayaṃ karohī”ti, vutte paccuddhaṭaṃ siyā.",
  "tika-vin10t0:5126_0": "1636.",
  "tika-vin10t0:5127_0": "Aparā sammukhā vuttā, bhikkhussekassa santike;",
  "tika-vin10t0:5128_0": "Yassa kassaci nāmaṃ tu, gahetvā sahadhamminaṃ.",
  "tika-vin10t0:5129_0": "1637.",
  "tika-vin10t0:5130_0": "“Imāhaṃ cīvaraṃ tissa- bhikkhuno, tissatheriyā;",
  "tika-vin10t0:5131_0": "Vikappemī”ti vattabbaṃ, vattabbaṃ puna tenapi.",
  "tika-vin10t0:5132_0": "1638.",
  "tika-vin10t0:5133_0": "“Tissassa bhikkhuno vā tvaṃ, tassā tissāya theriyā;",
  "tika-vin10t0:5134_0": "Santakaṃ paribhuñjāhi, vissajjehī”ti vā tathā.",
  "tika-vin10t0:5135_0": "1639.",
  "tika-vin10t0:5136_0": "Tato pabhuti sabbampi, paribhogādi vaṭṭati;",
  "tika-vin10t0:5137_0": "Evaṃ parammukhāyāpi, vattabbaṃ ekasantike.",
  "tika-vin10t0:5138_0": "1640.",
  "tika-vin10t0:5139_0": "“Imāhaṃ cīvaraṃ tuyhaṃ, vikappatthāya dammi”ti;",
  "tika-vin10t0:5140_0": "Puna tenapi vattabbaṃ, “ko te mitto”ti bhikkhunā.",
  "tika-vin10t0:5141_0": "1641.",
  "tika-vin10t0:5142_0": "Itarenapi vattabbaṃ, “tisso tissā”ti vā puna;",
  "tika-vin10t0:5143_0": "Vattabbaṃ bhikkhunā tena, “idaṃ tissassa santakaṃ.",
  "tika-vin10t0:5144_0": "1642.",
  "tika-vin10t0:5145_0": "Tissāya theriyā vā tvaṃ, santakaṃ paribhuñja vā;",
  "tika-vin10t0:5146_0": "Vissajjehī”ti vā vutte, hoti paccuddhaṭaṃ puna.",
  "tika-vin10t0:5147_0": "1643.",
  "tika-vin10t0:5148_0": "Iccetāsu pana dvīsu, yāya kāyaci cīvaraṃ;",
  "tika-vin10t0:5149_0": "Vikappetvā sadhammesu, yassa kassaci pañcasu.",
  "tika-vin10t0:5150_0": "1644.",
  "tika-vin10t0:5151_0": "Apaccuddhārakaṃ vāpi, avissāsena tassa vā;",
  "tika-vin10t0:5152_0": "Yena taṃ vinayaṃ kammaṃ, kataṃ panidha bhikkhunā.",
  "tika-vin10t0:5153_0": "1645.",
  "tika-vin10t0:5154_0": "Cīvaraṃ paribhuñjeyya, hoti pācitti bhikkhuno;",
  "tika-vin10t0:5155_0": "Tañcevādhiṭṭhahantassa, vissajjantassa dukkaṭaṃ.",
  "tika-vin10t0:5156_0": "1646.",
  "tika-vin10t0:5157_0": "Paccuddhārakavatthesu, apaccuddhārasaññino;",
  "tika-vin10t0:5158_0": "Tattha vematikassāpi, hoti āpatti dukkaṭaṃ.",
  "tika-vin10t0:5159_0": "1647.",
  "tika-vin10t0:5160_0": "Paccuddhāraṇasaññissa, vissāsā paribhuñjato;",
  "tika-vin10t0:5161_0": "Anāpatti samuṭṭhānaṃ, kathinenādinā samaṃ.",
  "tika-vin10t0:5162_0": "Vikappanakathā.",
  "tika-vin10t0:5163_0": "1648.",
  "tika-vin10t0:5164_0": "Adhiṭṭhānupagaṃ pattaṃ, cīvaraṃ vāpi tādisaṃ;",
  "tika-vin10t0:5165_0": "Tathā sūcigharaṃ kāya-bandhanaṃ vā nisīdanaṃ.",
  "tika-vin10t0:5166_0": "1649.",
  "tika-vin10t0:5167_0": "Apanetvā nidhentassa, hasāpekkhassa kevalaṃ;",
  "tika-vin10t0:5168_0": "Hoti pācittiyaṃ aññaṃ, āṇāpentassa dukkaṭaṃ.",
  "tika-vin10t0:5169_0": "1650.",
  "tika-vin10t0:5170_0": "Tenāpanihite tassa, pācittiṃ paridīpaye;",
  "tika-vin10t0:5171_0": "Vuttaṃ anupasampanna-santake tikadukkaṭaṃ.",
  "tika-vin10t0:5172_0": "1651.",
  "tika-vin10t0:5173_0": "Vinā vuttappakārāni, pattādīni tato pana;",
  "tika-vin10t0:5174_0": "Aññaṃ apanidhentassa, hoti āpatti dukkaṭaṃ.",
  "tika-vin10t0:5175_0": "1652.",
  "tika-vin10t0:5176_0": "Sabbesvanupasampanna-santakesupi dukkaṭaṃ;",
  "tika-vin10t0:5177_0": "Dunnikkhittamanāpatti, paṭisāmayato pana.",
  "tika-vin10t0:5178_0": "1653.",
  "tika-vin10t0:5179_0": "Tathā “dhammakathaṃ katvā, dassāmī”ti nidheti ce;",
  "tika-vin10t0:5180_0": "Avihesetukāmassa, akīḷassādikammino.",
  "tika-vin10t0:5181_0": "1654.",
  "tika-vin10t0:5182_0": "Samuṭṭhānādayo tulyā, dutiyantimavatthunā;",
  "tika-vin10t0:5183_0": "Idaṃ akusaleneva, sacittañca tivedanaṃ.",
  "tika-vin10t0:5184_0": "Cīvarāpanidhānakathā.",
  "tika-vin10t0:5185_0": "Surāpānavaggo chaṭṭho.",
  "tika-vin10t0:5186_0": "1655.",
  "tika-vin10t0:5187_0": "Tiracchānagataṃ pāṇaṃ, mahantaṃ khuddakampi vā;",
  "tika-vin10t0:5188_0": "Hoti pācittiyāpatti, mārentassassa bhikkhuno.",
  "tika-vin10t0:5189_0": "1656.",
  "tika-vin10t0:5190_0": "Appāṇe pāṇasaññissa, vimatissubhayattha ca;",
  "tika-vin10t0:5191_0": "Dukkaṭaṃ tu anāpatti, asañcicca ajānato.",
  "tika-vin10t0:5192_0": "1657.",
  "tika-vin10t0:5193_0": "Na ca māretukāmassa, tathā ummattakādino;",
  "tika-vin10t0:5194_0": "Samuṭṭhānādayo tulyā, tatiyantimavatthunā.",
  "tika-vin10t0:5195_0": "Sañciccapāṇakathā.",
  "tika-vin10t0:5196_0": "1658.",
  "tika-vin10t0:5197_0": "Sappāṇakaṃ jalaṃ jānaṃ, pācitti paribhuñjato;",
  "tika-vin10t0:5198_0": "Payogabahutāyassa, pācittibahutā siyā.",
  "tika-vin10t0:5199_0": "1659.",
  "tika-vin10t0:5200_0": "Ekeneva payogena, avicchijja sace pana;",
  "tika-vin10t0:5201_0": "Pivato pattapūrampi, ekaṃ pācittiyaṃ siyā.",
  "tika-vin10t0:5202_0": "1660.",
  "tika-vin10t0:5203_0": "Tādisenudakenassa, āviñchitvāna sāmisaṃ;",
  "tika-vin10t0:5204_0": "Dhovato pana pattaṃ vā, nibbāpentassa yāguyo.",
  "tika-vin10t0:5205_0": "1661.",
  "tika-vin10t0:5206_0": "Hatthena taṃ uḷuṅkena, gahetvā nhāyatopi vā;",
  "tika-vin10t0:5207_0": "Payoge ca payoge ca, pācitti paridīpitā.",
  "tika-vin10t0:5208_0": "1662.",
  "tika-vin10t0:5209_0": "Appāṇakepi sappāṇa-saññissa ubhayatthapi;",
  "tika-vin10t0:5210_0": "Vimatissāpi bhikkhussa, hoti āpatti dukkaṭaṃ.",
  "tika-vin10t0:5211_0": "1663.",
  "tika-vin10t0:5212_0": "Sappāṇepi ca appāṇe, appāṇamiti saññino;",
  "tika-vin10t0:5213_0": "Na doso “paribhogena, na marantī”ti jānato.",
  "tika-vin10t0:5214_0": "1664.",
  "tika-vin10t0:5215_0": "Patanaṃ salabhādīnaṃ, ñatvā suddhena cetasā;",
  "tika-vin10t0:5216_0": "Padīpujjalanañcettha, ñatvā sappāṇabhāvataṃ.",
  "tika-vin10t0:5217_0": "1665.",
  "tika-vin10t0:5218_0": "Bhuñjato jalasaññāya, ñeyyā paṇṇattivajjatā;",
  "tika-vin10t0:5219_0": "Siñcane siñcanaṃ vuttaṃ, paribhoge idaṃ pana.",
  "tika-vin10t0:5220_0": "1666.",
  "tika-vin10t0:5221_0": "Ayameva visesoti, tassa ceva panassa ca;",
  "tika-vin10t0:5222_0": "Adinnādānatulyāva, samuṭṭhānādayo nayā.",
  "tika-vin10t0:5223_0": "Sappāṇakakathā.",
  "tika-vin10t0:5224_0": "1667.",
  "tika-vin10t0:5225_0": "Nihataṃ tu yathādhammaṃ, kiccādhikaraṇaṃ puna;",
  "tika-vin10t0:5226_0": "Nihātabbanti pācitti, ukkoṭentassa bhikkhuno.",
  "tika-vin10t0:5227_0": "1668.",
  "tika-vin10t0:5228_0": "“Akataṃ dukkataṃ kammaṃ, kātabbaṃ punadevi”ti;",
  "tika-vin10t0:5229_0": "Vadatā pana taṃ kammaṃ, uccāletuṃ na vaṭṭati.",
  "tika-vin10t0:5230_0": "1669.",
  "tika-vin10t0:5231_0": "Sace vippakate kamme, paṭikkosati taṃ puna;",
  "tika-vin10t0:5232_0": "Saññāpetvāva kātabbaṃ, na kātabbaṃ panaññathā.",
  "tika-vin10t0:5233_0": "1670.",
  "tika-vin10t0:5234_0": "Adhamme pana kammasmiṃ, dhammakammanti saññino;",
  "tika-vin10t0:5235_0": "Vimatissubhayatthāpi, hoti āpatti dukkaṭaṃ.",
  "tika-vin10t0:5236_0": "1671.",
  "tika-vin10t0:5237_0": "“Adhammena ca vaggena, na ca kammārahassa vā;",
  "tika-vin10t0:5238_0": "Kata”nti jānato natthi, doso ukkoṭane pana.",
  "tika-vin10t0:5239_0": "1672.",
  "tika-vin10t0:5240_0": "Tathā ummattakādīna-manāpatti pakāsitā;",
  "tika-vin10t0:5241_0": "Omasavādatulyāva, samuṭṭhānādayo nayā.",
  "tika-vin10t0:5242_0": "Ukkoṭanakathā.",
  "tika-vin10t0:5243_0": "1673.",
  "tika-vin10t0:5244_0": "Saṅghādisesaṃ duṭṭhullaṃ, āpattiṃ bhikkhuno pana;",
  "tika-vin10t0:5245_0": "Ñatvā chādayato tassa, pācitti pariyāputā.",
  "tika-vin10t0:5246_0": "1674.",
  "tika-vin10t0:5247_0": "Nikkhipitvā dhuraṃ tassa, paṭicchādanahetukaṃ;",
  "tika-vin10t0:5248_0": "Āroceti sacaññassa, sopi aññassa vāti hi.",
  "tika-vin10t0:5249_0": "1675.",
  "tika-vin10t0:5250_0": "Evaṃ satampi bhikkhūnaṃ, sahassampi ca tāva taṃ;",
  "tika-vin10t0:5251_0": "Āpajjateva āpattiṃ, yāva koṭi na chijjati.",
  "tika-vin10t0:5252_0": "1676.",
  "tika-vin10t0:5253_0": "Mūlenārocitasseva, dutiyassa pakāsite;",
  "tika-vin10t0:5254_0": "Tatiyena nivattitvā, koṭi chinnāti vuccati.",
  "tika-vin10t0:5255_0": "1677.",
  "tika-vin10t0:5256_0": "Duṭṭhullāya ca duṭṭhalla-saññī pācittiyaṃ phuse;",
  "tika-vin10t0:5257_0": "Itaresu pana dvīsu, dukkaṭaṃ paridīpitaṃ.",
  "tika-vin10t0:5258_0": "1678.",
  "tika-vin10t0:5259_0": "Aduṭṭhullāya sabbattha, niddiṭṭhaṃ tikadukkaṭaṃ;",
  "tika-vin10t0:5260_0": "Sabbatthānupasampanna-vāresupi ca dukkaṭaṃ.",
  "tika-vin10t0:5261_0": "1679.",
  "tika-vin10t0:5262_0": "“Saṅghassa bhedanādīni, bhavissantī”ti vā pana;",
  "tika-vin10t0:5263_0": "Na ca chādetukāmo vā, sabhāgaṃ vā na passati.",
  "tika-vin10t0:5264_0": "1680.",
  "tika-vin10t0:5265_0": "“Paññāyissati kammena, sakenāyanti kakkhaḷo”;",
  "tika-vin10t0:5266_0": "Anāroceti ce doso, natthi ummattakādino.",
  "tika-vin10t0:5267_0": "1681.",
  "tika-vin10t0:5268_0": "Dhuranikkhepatulyāva, samuṭṭhānādayo nayā;",
  "tika-vin10t0:5269_0": "Kāyakammaṃ vacīkammaṃ, akriyaṃ dukkhavedanaṃ.",
  "tika-vin10t0:5270_0": "Duṭṭhullakathā.",
  "tika-vin10t0:5271_0": "1682.",
  "tika-vin10t0:5272_0": "Ūnavīsativassaṃ yo, kareyya upasampadaṃ;",
  "tika-vin10t0:5273_0": "Tassa pācittiyaṃ hoti, sesānaṃ hoti dukkaṭaṃ.",
  "tika-vin10t0:5274_0": "1683.",
  "tika-vin10t0:5275_0": "Upasampādito ceso, jānatā vā ajānatā;",
  "tika-vin10t0:5276_0": "Hotevānupasampanno, kātabbo punareva so.",
  "tika-vin10t0:5277_0": "1684.",
  "tika-vin10t0:5278_0": "Dasavassaccayenassa, upajjhāyassa ce sato;",
  "tika-vin10t0:5279_0": "Upasampādane doso, aññesaṃ natthi kocipi.",
  "tika-vin10t0:5280_0": "1685.",
  "tika-vin10t0:5281_0": "Muñcitvā pana taṃ bhikkhuṃ, gaṇo ce paripūrati;",
  "tika-vin10t0:5282_0": "Honti te sūpasampannā, na doso koci vijjati.",
  "tika-vin10t0:5283_0": "1686.",
  "tika-vin10t0:5284_0": "Upajjhāyo sace hutvā, gaṇaṃ ācariyampi vā;",
  "tika-vin10t0:5285_0": "Pariyesati pattaṃ vā, sammannati ca māḷakaṃ.",
  "tika-vin10t0:5286_0": "1687.",
  "tika-vin10t0:5287_0": "“Upasampādayissāmi”, iti sabbesu tassa hi;",
  "tika-vin10t0:5288_0": "Ñattiyā ca tathā dvīsu, kammavācāsu dukkaṭaṃ.",
  "tika-vin10t0:5289_0": "1688.",
  "tika-vin10t0:5290_0": "Kammavācāya osāne, pācitti paridīpitā;",
  "tika-vin10t0:5291_0": "Ūnavīsatisaññissa, paripuṇṇepi puggale.",
  "tika-vin10t0:5292_0": "1689.",
  "tika-vin10t0:5293_0": "Vimatissubhayatthāpi, hoti āpatti dukkaṭaṃ;",
  "tika-vin10t0:5294_0": "Paripuṇṇoti saññissa, ubhayattha na dosatā.",
  "tika-vin10t0:5295_0": "1690.",
  "tika-vin10t0:5296_0": "Tathā ummattakassāpi, ādikammikabhikkhuno;",
  "tika-vin10t0:5297_0": "Adinnādānatulyāva, samuṭṭhānādayo nayā.",
  "tika-vin10t0:5298_0": "Ūnavīsatikathā.",
  "tika-vin10t0:5299_0": "1691.",
  "tika-vin10t0:5300_0": "Theyyasatthena jānanto, saṃvidhāya sace pana;",
  "tika-vin10t0:5301_0": "Maggaṃ gacchati saddhiṃ yo, tassa pācittiyaṃ siyā.",
  "tika-vin10t0:5302_0": "1692.",
  "tika-vin10t0:5303_0": "Gamane saṃvidhāne ca, vattabbo yo vinicchayo;",
  "tika-vin10t0:5304_0": "So ca bhikkhunivaggasmiṃ, vuttattā na ca uddhaṭo.",
  "tika-vin10t0:5305_0": "1693.",
  "tika-vin10t0:5306_0": "Maggāṭavivisaṅkete, yathāvatthukameva tu;",
  "tika-vin10t0:5307_0": "Tesvasaṃvidahantesu, sayaṃ vidahatopi ca.",
  "tika-vin10t0:5308_0": "1694.",
  "tika-vin10t0:5309_0": "Tathevātheyyasatthepi, theyyasatthanti saññino;",
  "tika-vin10t0:5310_0": "Vimatissubhayatthāpi, hoti āpatti dukkaṭaṃ.",
  "tika-vin10t0:5311_0": "1695.",
  "tika-vin10t0:5312_0": "Atheyyasatthasaññissa, asaṃvidahatopi ca;",
  "tika-vin10t0:5313_0": "Āpadāsu anāpatti, visaṅkete ca kālike.",
  "tika-vin10t0:5314_0": "1696.",
  "tika-vin10t0:5315_0": "Theyyasatthasamuṭṭhānaṃ, kathitaṃ kāyacittato;",
  "tika-vin10t0:5316_0": "Kāyavācācittato ca, ticittañca tivedanaṃ.",
  "tika-vin10t0:5317_0": "Theyyasatthakathā.",
  "tika-vin10t0:5318_0": "1697.",
  "tika-vin10t0:5319_0": "Hoti bhikkhuniyā saddhiṃ, saṃvidhānena sattamaṃ;",
  "tika-vin10t0:5320_0": "Samuṭṭhānādinā tulyaṃ, viseso natthi kocipi.",
  "tika-vin10t0:5321_0": "Saṃvidhānakathā.",
  "tika-vin10t0:5322_0": "1698.",
  "tika-vin10t0:5323_0": "Kammaṃ kileso pāko ca, upavādo atikkamo;",
  "tika-vin10t0:5324_0": "Antarāyakarā ete, pañca dhammā pakāsitā.",
  "tika-vin10t0:5325_0": "1699.",
  "tika-vin10t0:5326_0": "“Anantarāyikā ete, yathā honti tathā ahaṃ;",
  "tika-vin10t0:5327_0": "Desitaṃ muninā dhamma-mājānāmī”ti yo vade.",
  "tika-vin10t0:5328_0": "1700.",
  "tika-vin10t0:5329_0": "Tikkhattuṃ tehi vattabbo, ye passanti suṇanti ca;",
  "tika-vin10t0:5330_0": "“Mā hevaṃ avacāyasmā”, iti bhikkhūhi so pana.",
  "tika-vin10t0:5331_0": "1701.",
  "tika-vin10t0:5332_0": "Dukkaṭaṃ avadantassa, taṃ anissajatopi ca;",
  "tika-vin10t0:5333_0": "Ñattiyā ca tathā dvīhi, kammavācāhi dukkaṭaṃ.",
  "tika-vin10t0:5334_0": "1702.",
  "tika-vin10t0:5335_0": "Kammavācāya osāne, pācitti paridīpitā;",
  "tika-vin10t0:5336_0": "Tikapācittiyaṃ vuttaṃ, adhamme tikadukkaṭaṃ.",
  "tika-vin10t0:5337_0": "1703.",
  "tika-vin10t0:5338_0": "Nāpattākatakammassa, paṭinissajatopi ca;",
  "tika-vin10t0:5339_0": "Samuṭṭhānādayo sabbe, vuttā samanubhāsane",
  "tika-vin10t0:5340_0": "Ariṭṭhakathā.",
  "tika-vin10t0:5341_0": "1704.",
  "tika-vin10t0:5342_0": "Ñatvākatānudhammena, tathāvādikabhikkhunā;",
  "tika-vin10t0:5343_0": "Saṃvaseyya ca bhuñjeyya, pācitti saha seyya vā.",
  "tika-vin10t0:5344_0": "1705.",
  "tika-vin10t0:5345_0": "Uposathādikaṃ kammaṃ, karoto saha tena hi;",
  "tika-vin10t0:5346_0": "Kammassa pariyosāne, tassa pācittiyaṃ siyā.",
  "tika-vin10t0:5347_0": "1706.",
  "tika-vin10t0:5348_0": "Ekeneva payogena, gaṇhato āmisaṃ bahuṃ;",
  "tika-vin10t0:5349_0": "Dadatopi tathā ekaṃ, bahūni ca bahūsvapi.",
  "tika-vin10t0:5350_0": "1707.",
  "tika-vin10t0:5351_0": "Ukkhittake nipannasmiṃ, itaro seti ce pana;",
  "tika-vin10t0:5352_0": "Itarasmiṃ nipanne vā, paro seti ubhopi vā.",
  "tika-vin10t0:5353_0": "1708.",
  "tika-vin10t0:5354_0": "Nipajjanapayogānaṃ, vasenāpattiyo siyuṃ;",
  "tika-vin10t0:5355_0": "Ekanānūpacāresu, ekacchanne vinicchayo.",
  "tika-vin10t0:5356_0": "1709.",
  "tika-vin10t0:5357_0": "Anukkhittepi ukkhitta-saññino pana bhikkhuno;",
  "tika-vin10t0:5358_0": "Vimatissubhayatthāpi, dukkaṭaṃ paridīpitaṃ.",
  "tika-vin10t0:5359_0": "1710.",
  "tika-vin10t0:5360_0": "Anāpattubhayatthāpi, anukkhittakasaññino;",
  "tika-vin10t0:5361_0": "Nissaṭṭhoti ca taṃ diṭṭhiṃ, saññissosāritoti ca.",
  "tika-vin10t0:5362_0": "1711.",
  "tika-vin10t0:5363_0": "Tathā ummattakādīnaṃ, idaṃ paṇṇattivajjakaṃ;",
  "tika-vin10t0:5364_0": "Adinnādānatulyāva, samuṭṭhānādayo nayā.",
  "tika-vin10t0:5365_0": "Ukkhittakathā.",
  "tika-vin10t0:5366_0": "1712.",
  "tika-vin10t0:5367_0": "Tathā vināsitaṃ jānaṃ, upalāpeyya tena vā;",
  "tika-vin10t0:5368_0": "Upaṭṭhāpeyya pācitti, saṃbhuñjeyya vaseyya vā.",
  "tika-vin10t0:5369_0": "1713.",
  "tika-vin10t0:5370_0": "Saṃvāsena ca liṅgena, daṇḍakammena nāsanā;",
  "tika-vin10t0:5371_0": "Tisso ettha adhippetā, daṇḍakammena nāsanā.",
  "tika-vin10t0:5372_0": "1714.",
  "tika-vin10t0:5373_0": "Sambhogā sahaseyyā ca, anantarasamā matā;",
  "tika-vin10t0:5374_0": "Tattha vuttanayeneva, veditabbo vinicchayo.",
  "tika-vin10t0:5375_0": "1715.",
  "tika-vin10t0:5376_0": "Samuṭṭhānādayo sabbe, ariṭṭhena samā matā;",
  "tika-vin10t0:5377_0": "Na hettha kiñci vattabbaṃ, sabbaṃ uttānamevidaṃ.",
  "tika-vin10t0:5378_0": "Kaṇṭakakathā.",
  "tika-vin10t0:5379_0": "Sappāṇakavaggo sattamo.",
  "tika-vin10t0:5380_0": "1716.",
  "tika-vin10t0:5381_0": "Vuccamāno hi bhikkhūhi, bhikkhu sikkhāpadena yo;",
  "tika-vin10t0:5382_0": "“Sikkhāpade panetasmiṃ, na sikkhissāmi tāvahaṃ.",
  "tika-vin10t0:5383_0": "1717.",
  "tika-vin10t0:5384_0": "Yāva nāññaṃ viyattañca, pakataññuṃ bahussutaṃ;",
  "tika-vin10t0:5385_0": "Pucchāmī”ti bhaṇantassa, tassa pācittiyaṃ siyā.",
  "tika-vin10t0:5386_0": "1718.",
  "tika-vin10t0:5387_0": "Satthunānupasampanne, dīpitaṃ tikadukkaṭaṃ;",
  "tika-vin10t0:5388_0": "Na sallekhāyidaṃ hoti, vuccamānassubhohipi.",
  "tika-vin10t0:5389_0": "1719.",
  "tika-vin10t0:5390_0": "Apaññattena tassevaṃ, vadato hoti dukkaṭaṃ;",
  "tika-vin10t0:5391_0": "Na dosummattakādīnaṃ, “sikkhissāmī”ti bhāsato.",
  "tika-vin10t0:5392_0": "Sahadhammikakathā.",
  "tika-vin10t0:5393_0": "1720.",
  "tika-vin10t0:5394_0": "Uddiṭṭhehi kimetehi, kukkuccādinidānato;",
  "tika-vin10t0:5395_0": "Hoti pācittiyāpatti, sikkhāpadavivaṇṇane.",
  "tika-vin10t0:5396_0": "1721.",
  "tika-vin10t0:5397_0": "Tikapācittiyaṃ vuttaṃ, tatheva tikadukkaṭaṃ;",
  "tika-vin10t0:5398_0": "Vivaṇṇenupasampanna-santike taṃ sace pana.",
  "tika-vin10t0:5399_0": "1722.",
  "tika-vin10t0:5400_0": "Dukkaṭaṃ panubhinnampi, aññadhammavivaṇṇane;",
  "tika-vin10t0:5401_0": "Navivaṇṇetukāmassa, “suttantaṃ pariyāpuṇa.",
  "tika-vin10t0:5402_0": "1723.",
  "tika-vin10t0:5403_0": "Vinayaṃ pana pacchāpi, handa pariyāpuṇissasi”;",
  "tika-vin10t0:5404_0": "Iccevaṃ tu vadantassa, tathā ummattakādino.",
  "tika-vin10t0:5405_0": "1724.",
  "tika-vin10t0:5406_0": "Anāpattīti ñātabbaṃ, samuṭṭhānādayo nayā;",
  "tika-vin10t0:5407_0": "Anantarassimassāpi, omasavādasādisā.",
  "tika-vin10t0:5408_0": "Vilekhanakathā.",
  "tika-vin10t0:5409_0": "1725.",
  "tika-vin10t0:5410_0": "Aññāṇena panāpatti, mokkho nevassa vijjati;",
  "tika-vin10t0:5411_0": "Kāretabbo tathā bhikkhu, yathā dhammo ṭhito pana.",
  "tika-vin10t0:5412_0": "1726.",
  "tika-vin10t0:5413_0": "Tassāropaniyo moho, uttarimpi hi bhikkhuno;",
  "tika-vin10t0:5414_0": "Dutiyeneva kammena, ninditvā tañhi puggalaṃ.",
  "tika-vin10t0:5415_0": "1727.",
  "tika-vin10t0:5416_0": "Evaṃ āropite mohe, yadi moheti yo pana;",
  "tika-vin10t0:5417_0": "Tasmiṃ mohanake vuttā, pācitti pana puggale.",
  "tika-vin10t0:5418_0": "1728.",
  "tika-vin10t0:5419_0": "Adhamme pana kammasmiṃ, dīpitaṃ tikadukkaṭaṃ;",
  "tika-vin10t0:5420_0": "Tathānāropite mohe, dukkaṭaṃ parikittitaṃ.",
  "tika-vin10t0:5421_0": "1729.",
  "tika-vin10t0:5422_0": "Na ca mohetukāmassa, vitthārenāsutassapi;",
  "tika-vin10t0:5423_0": "Ūnake dvattikkhattuṃ vā, vitthārenāsutassa ca.",
  "tika-vin10t0:5424_0": "1730.",
  "tika-vin10t0:5425_0": "Anāpattīti viññeyyaṃ, tathā ummattakādino;",
  "tika-vin10t0:5426_0": "Samuṭṭhānādayo sabbe, anantarasamā matā.",
  "tika-vin10t0:5427_0": "Mohanakathā.",
  "tika-vin10t0:5428_0": "1731.",
  "tika-vin10t0:5429_0": "Kuddho deti pahāraṃ ce, tassa pācittiyaṃ siyā;",
  "tika-vin10t0:5430_0": "Sampaharitukāmena, pahāre bhikkhuno pana.",
  "tika-vin10t0:5431_0": "1732.",
  "tika-vin10t0:5432_0": "Dinne bhijjatu sīsaṃ vā, pādo vā paribhijjatu;",
  "tika-vin10t0:5433_0": "So ce maratu vā, mā vā, pācitti paridīpitā.",
  "tika-vin10t0:5434_0": "1733.",
  "tika-vin10t0:5435_0": "Virūpakaraṇāpekkho, “iccāyaṃ na virocati”;",
  "tika-vin10t0:5436_0": "Kaṇṇaṃ vā tassa nāsaṃ vā, yadi chindati dukkaṭaṃ.",
  "tika-vin10t0:5437_0": "1734.",
  "tika-vin10t0:5438_0": "Tathevānupasampanne, itthiyā purisassa vā;",
  "tika-vin10t0:5439_0": "Tiracchānagatassāpi, pahāraṃ deti dukkaṭaṃ.",
  "tika-vin10t0:5440_0": "1735.",
  "tika-vin10t0:5441_0": "Sace paharatitthiñca, bhikkhu rattena cetasā;",
  "tika-vin10t0:5442_0": "Garukā tassa āpatti, viniddiṭṭhā mahesinā.",
  "tika-vin10t0:5443_0": "1736.",
  "tika-vin10t0:5444_0": "Pahāraṃ deti mokkhādhi-ppāyo doso na vijjati;",
  "tika-vin10t0:5445_0": "Kāyena kāyabaddhena, tathā nissaggiyena vā.",
  "tika-vin10t0:5446_0": "1737.",
  "tika-vin10t0:5447_0": "Passitvā antarāmagge, coraṃ paccatthikampi vā;",
  "tika-vin10t0:5448_0": "Heṭhetukāmamāyantaṃ, “mā idhāgacchupāsaka”.",
  "tika-vin10t0:5449_0": "1738.",
  "tika-vin10t0:5450_0": "Iti vatvā panāyantaṃ, “gaccha re”ti ca muggaraṃ;",
  "tika-vin10t0:5451_0": "Satthaṃ vāpi gahetvā vā, paharitvā tu yāti ce.",
  "tika-vin10t0:5452_0": "1739.",
  "tika-vin10t0:5453_0": "Anāpatti sace tena, pahārena matepi ca;",
  "tika-vin10t0:5454_0": "Eseva ca nayo vutto, dhuttavāḷamigesupi.",
  "tika-vin10t0:5455_0": "1740.",
  "tika-vin10t0:5456_0": "Tikapācittiyaṃ vuttaṃ, sese ca tikadukkaṭaṃ;",
  "tika-vin10t0:5457_0": "Kāyacittasamuṭṭhānaṃ, sacittaṃ dukkhavedanaṃ.",
  "tika-vin10t0:5458_0": "Pahārakathā.",
  "tika-vin10t0:5459_0": "1741.",
  "tika-vin10t0:5460_0": "Kāyaṃ vā kāyabaddhaṃ vā, uccāreyya sace pana;",
  "tika-vin10t0:5461_0": "Hoti pācittiyāpatti, tassuggiraṇapaccayā.",
  "tika-vin10t0:5462_0": "1742.",
  "tika-vin10t0:5463_0": "Uggiritvā viraddho so, pahāraṃ deti ce pana;",
  "tika-vin10t0:5464_0": "Asampaharitukāmena, dinnattā dukkaṭaṃ siyā.",
  "tika-vin10t0:5465_0": "1743.",
  "tika-vin10t0:5466_0": "Sace tena pahārena, pahaṭassa ca bhikkhuno;",
  "tika-vin10t0:5467_0": "Hatthādīsupi yaṃ kiñci, aṅgaṃ bhijjati dukkaṭaṃ.",
  "tika-vin10t0:5468_0": "1744.",
  "tika-vin10t0:5469_0": "Seso anantare vutta-nayena vinayaññunā;",
  "tika-vin10t0:5470_0": "Samuṭṭhānādinā saddhiṃ, veditabbo vinicchayo.",
  "tika-vin10t0:5471_0": "Talasattikathā.",
  "tika-vin10t0:5472_0": "1745.",
  "tika-vin10t0:5473_0": "Amūlakena saṅghādi-sesena pana bhikkhu yo;",
  "tika-vin10t0:5474_0": "Codāpeyyapi codeyya, tassa pācittiyaṃ siyā.",
  "tika-vin10t0:5475_0": "1746.",
  "tika-vin10t0:5476_0": "Tikapācittiyaṃ tattha, diṭṭhācāravipattiyā;",
  "tika-vin10t0:5477_0": "Codato dukkaṭāpatti, sese ca tikadukkaṭaṃ.",
  "tika-vin10t0:5478_0": "1747.",
  "tika-vin10t0:5479_0": "Tathāsaññissanāpatti, tathā ummattakādino;",
  "tika-vin10t0:5480_0": "Omasavādatulyāva, samuṭṭhānādayo nayā.",
  "tika-vin10t0:5481_0": "Amūlakakathā.",
  "tika-vin10t0:5482_0": "1748.",
  "tika-vin10t0:5483_0": "Sañcicca pana kukkuccaṃ, uppādentassa bhikkhuno;",
  "tika-vin10t0:5484_0": "“Ūnavīsativasso tvaṃ, maññe” iccevamādinā.",
  "tika-vin10t0:5485_0": "1749.",
  "tika-vin10t0:5486_0": "Hoti vācāya vācāya, pācitti pana bhikkhuno;",
  "tika-vin10t0:5487_0": "Tathārūpe panaññasmiṃ, sace asati paccaye.",
  "tika-vin10t0:5488_0": "1750.",
  "tika-vin10t0:5489_0": "Tikapācittiyaṃ vuttaṃ, sese ca tikadukkaṭaṃ;",
  "tika-vin10t0:5490_0": "Nauppādetukāmassa, kukkuccaṃ natthi vajjatā.",
  "tika-vin10t0:5491_0": "1751.",
  "tika-vin10t0:5492_0": "“Hitesitāyahaṃ maññe, nisinnaṃ itthiyā saha;",
  "tika-vin10t0:5493_0": "Vikāle ca tayā bhuttaṃ, mā eva”nti ca bhāsato.",
  "tika-vin10t0:5494_0": "1752.",
  "tika-vin10t0:5495_0": "Tathā ummattakādīna-manāpatti pakāsitā;",
  "tika-vin10t0:5496_0": "Samuṭṭhānādayo sabbe, anantarasamā matā.",
  "tika-vin10t0:5497_0": "Sañciccakathā.",
  "tika-vin10t0:5498_0": "1753.",
  "tika-vin10t0:5499_0": "Sace bhaṇḍanajātānaṃ, bhikkhūnaṃ pana bhikkhu yo;",
  "tika-vin10t0:5500_0": "Tiṭṭheyyupassutiṃ sotuṃ, tassa pācittiyaṃ siyā.",
  "tika-vin10t0:5501_0": "1754.",
  "tika-vin10t0:5502_0": "“Yaṃ ime tu bhaṇissanti, taṃ sossāmī”ti gacchato;",
  "tika-vin10t0:5503_0": "Codetukāmatāyassa, dukkaṭaṃ tu pade pade.",
  "tika-vin10t0:5504_0": "1755.",
  "tika-vin10t0:5505_0": "Purato gacchato sotuṃ, ohīyantassa dukkaṭaṃ;",
  "tika-vin10t0:5506_0": "Gacchato turitaṃ vāpi, ayameva vinicchayo.",
  "tika-vin10t0:5507_0": "1756.",
  "tika-vin10t0:5508_0": "Ṭhitokāsaṃ panāgantvā, yadi mantenti attano;",
  "tika-vin10t0:5509_0": "Ukkāsitvāpi vā ettha, ñāpetabbamahanti vā.",
  "tika-vin10t0:5510_0": "1757.",
  "tika-vin10t0:5511_0": "Tassevamakarontassa, pācitti savane siyā;",
  "tika-vin10t0:5512_0": "Tikapācittiyaṃ vuttaṃ, sese ca tikadukkaṭaṃ.",
  "tika-vin10t0:5513_0": "1758.",
  "tika-vin10t0:5514_0": "“Imesaṃ vacanaṃ sutvā, oramissa”nti gacchato;",
  "tika-vin10t0:5515_0": "Tathā ummattakādīna-manāpatti pakāsitā.",
  "tika-vin10t0:5516_0": "1759.",
  "tika-vin10t0:5517_0": "Theyyasatthasamuṭṭhānaṃ, idaṃ hoti kriyākriyaṃ;",
  "tika-vin10t0:5518_0": "Kāyakammaṃ vacīkammaṃ, sadosaṃ dukkhavedanaṃ.",
  "tika-vin10t0:5519_0": "Upassutikathā.",
  "tika-vin10t0:5520_0": "1760.",
  "tika-vin10t0:5521_0": "Dhammikānaṃ tu kammānaṃ, chandaṃ datvā sace pana;",
  "tika-vin10t0:5522_0": "Pacchā khīyati pācitti, vācato vācato siyā.",
  "tika-vin10t0:5523_0": "1761.",
  "tika-vin10t0:5524_0": "Adhamme pana kammasmiṃ, dhammakammanti saññino;",
  "tika-vin10t0:5525_0": "Vimatissubhayatthāpi, hoti āpatti dukkaṭaṃ.",
  "tika-vin10t0:5526_0": "1762.",
  "tika-vin10t0:5527_0": "“Adhammena ca vaggena, tathākammārahassa ca;",
  "tika-vin10t0:5528_0": "Ime kammaṃ karontī”ti, ñatvā khīyati tassa ca.",
  "tika-vin10t0:5529_0": "1763.",
  "tika-vin10t0:5530_0": "Tathā ummattakādīna-manāpatti pakāsitā;",
  "tika-vin10t0:5531_0": "Amūlakasamānāva, samuṭṭhānādayo nayā.",
  "tika-vin10t0:5532_0": "Kammapaṭibāhanakathā.",
  "tika-vin10t0:5533_0": "1764.",
  "tika-vin10t0:5534_0": "Yāva ārocitaṃ vatthu, avinicchitameva vā;",
  "tika-vin10t0:5535_0": "Ṭhapitā ñatti vā niṭṭhaṃ, kammavācā na gacchati.",
  "tika-vin10t0:5536_0": "1765.",
  "tika-vin10t0:5537_0": "Etasmiṃ antare kammaṃ, kopetuṃ parisāya hi;",
  "tika-vin10t0:5538_0": "Hatthapāsaṃ jahantassa, hoti āpatti dukkaṭaṃ.",
  "tika-vin10t0:5539_0": "1766.",
  "tika-vin10t0:5540_0": "Adatvā jahite chandaṃ, tassa pācittiyaṃ siyā;",
  "tika-vin10t0:5541_0": "Dhammakamme adhamme ca, vimatissa ca dukkaṭaṃ.",
  "tika-vin10t0:5542_0": "1767.",
  "tika-vin10t0:5543_0": "Adhammepi ca kammasmiṃ, dhammakammanti saññino;",
  "tika-vin10t0:5544_0": "“Saṅghassa bhaṇḍanādīni, bhavissantī”ti saññino.",
  "tika-vin10t0:5545_0": "1768.",
  "tika-vin10t0:5546_0": "Gilāno vā gilānassa, karaṇīye na dosatā;",
  "tika-vin10t0:5547_0": "Na ca kopetukāmassa, kammaṃ passāvanādinā.",
  "tika-vin10t0:5548_0": "1769.",
  "tika-vin10t0:5549_0": "Pīḷitassāgamissāmi, iccevaṃ gacchatopi vā;",
  "tika-vin10t0:5550_0": "Samaṃ samanubhāsena, samuṭṭhānaṃ kriyākriyaṃ.",
  "tika-vin10t0:5551_0": "Chandaṃ adatvā gamanakathā.",
  "tika-vin10t0:5552_0": "1770.",
  "tika-vin10t0:5553_0": "Samaggena ca saṅghena, saddhiṃ datvāna cīvaraṃ;",
  "tika-vin10t0:5554_0": "Sammatassa hi bhikkhussa, pacchā khīyati yo pana.",
  "tika-vin10t0:5555_0": "1771.",
  "tika-vin10t0:5556_0": "Tassa vācāya vācāya, pācitti paridīpitā;",
  "tika-vin10t0:5557_0": "Tikapācittiyaṃ dhamma- kamme vuttaṃ tu cīvaraṃ.",
  "tika-vin10t0:5558_0": "1772.",
  "tika-vin10t0:5559_0": "Ṭhapetvāññaparikkhāraṃ, datvā khīyati dukkaṭaṃ;",
  "tika-vin10t0:5560_0": "Saṅghenāsammatassāpi, cīvaraṃ aññameva vā.",
  "tika-vin10t0:5561_0": "1773.",
  "tika-vin10t0:5562_0": "Tathevānupasampanne, sabbatthāpi ca dukkaṭaṃ;",
  "tika-vin10t0:5563_0": "Chandādīnaṃ vaseneva, karontañca sabhāvato.",
  "tika-vin10t0:5564_0": "1774.",
  "tika-vin10t0:5565_0": "Khīyantassa anāpatti, tathā ummattakādino;",
  "tika-vin10t0:5566_0": "Amūlakasamā ñeyyā, samuṭṭhānādayo nayā.",
  "tika-vin10t0:5567_0": "Dubbalakathā.",
  "tika-vin10t0:5568_0": "1775.",
  "tika-vin10t0:5569_0": "Idaṃ tiṃsakakaṇḍasmiṃ, antimena ca sabbathā;",
  "tika-vin10t0:5570_0": "Tulyaṃ dvādasamaṃ sabbaṃ, ayameva visesatā.",
  "tika-vin10t0:5571_0": "1776.",
  "tika-vin10t0:5572_0": "Tattha nissaggiyaṃ vuttaṃ, attano pariṇāmanā;",
  "tika-vin10t0:5573_0": "Idha suddhikapācitti, puggale pariṇāmanā.",
  "tika-vin10t0:5574_0": "Pariṇāmanakathā.",
  "tika-vin10t0:5575_0": "Sahadhammikavaggo aṭṭhamo.",
  "tika-vin10t0:5576_0": "1777.",
  "tika-vin10t0:5577_0": "Anikkhante ce rājasmiṃ, anikkhantāya deviyā;",
  "tika-vin10t0:5578_0": "Sayanīyagharā tassa, ummāraṃ yo atikkame.",
  "tika-vin10t0:5579_0": "1778.",
  "tika-vin10t0:5580_0": "Dukkaṭaṃ paṭhame pāde, pācitti dutiye siyā;",
  "tika-vin10t0:5581_0": "Deviyā vāpi rañño vā, sace na viditāgamo.",
  "tika-vin10t0:5582_0": "1779.",
  "tika-vin10t0:5583_0": "Paṭisaṃvidite neva-paṭisaṃviditasaññino;",
  "tika-vin10t0:5584_0": "Tattha vematikassāpi, dukkaṭaṃ paridīpitaṃ.",
  "tika-vin10t0:5585_0": "1780.",
  "tika-vin10t0:5586_0": "Paṭisaṃviditasaññissa, neva ca khattiyassa vā;",
  "tika-vin10t0:5587_0": "Na khattiyābhisekena, abhisittassa vā pana.",
  "tika-vin10t0:5588_0": "1781.",
  "tika-vin10t0:5589_0": "Ubhosubhinnamaññasmiṃ, nikkhante visatopi vā;",
  "tika-vin10t0:5590_0": "Na dosummattakādīnaṃ, kathinena kriyākriyaṃ.",
  "tika-vin10t0:5591_0": "Antepurakathā.",
  "tika-vin10t0:5592_0": "1782.",
  "tika-vin10t0:5593_0": "Rajataṃ jātarūpaṃ vā, uggaṇhantassa attano;",
  "tika-vin10t0:5594_0": "Tassa nissaggiyāpatti, uggaṇhāpayatopi vā.",
  "tika-vin10t0:5595_0": "1783.",
  "tika-vin10t0:5596_0": "Gaṇapuggalasaṅghānaṃ, navakammassa cetiye;",
  "tika-vin10t0:5597_0": "Uggaṇhāpayato hoti, dukkaṭaṃ gaṇhatopi vā.",
  "tika-vin10t0:5598_0": "1784.",
  "tika-vin10t0:5599_0": "Avasesañca muttādi-ratanaṃ attanopi vā;",
  "tika-vin10t0:5600_0": "Saṅghādīnampi atthāya, uggaṇhantassa dukkaṭaṃ.",
  "tika-vin10t0:5601_0": "1785.",
  "tika-vin10t0:5602_0": "Sace kappiyavatthuṃ vā, vatthuṃ vāpi akappiyaṃ;",
  "tika-vin10t0:5603_0": "Tālapaṇṇampi vā hotu, mātukaṇṇapilandhanaṃ.",
  "tika-vin10t0:5604_0": "1786.",
  "tika-vin10t0:5605_0": "Bhaṇḍāgārikasīsena, yaṃ kiñci gihisantakaṃ;",
  "tika-vin10t0:5606_0": "Tassa pācittiyāpatti, paṭisāmayato pana.",
  "tika-vin10t0:5607_0": "1787.",
  "tika-vin10t0:5608_0": "“Idaṃ ṭhapetvā dehī”ti, vuttena pana kenaci;",
  "tika-vin10t0:5609_0": "“Na vaṭṭatī”ti vatvā taṃ, na nidhetabbameva tu.",
  "tika-vin10t0:5610_0": "1788.",
  "tika-vin10t0:5611_0": "“Ṭhapehī”ti ca pātetvā, sace gacchati puggalo;",
  "tika-vin10t0:5612_0": "Palibodho hi nāmeso, ṭhapetuṃ pana vaṭṭati.",
  "tika-vin10t0:5613_0": "1789.",
  "tika-vin10t0:5614_0": "Anuññāte panaṭṭhāne, uggahetvā anādarā;",
  "tika-vin10t0:5615_0": "Sammā anikkhipantassa, hoti āpatti dukkaṭaṃ.",
  "tika-vin10t0:5616_0": "1790.",
  "tika-vin10t0:5617_0": "Anuññāte panaṭṭhāne, gahetvā ratanaṃ pana;",
  "tika-vin10t0:5618_0": "Nikkhipantassa vā sammā, bhaṇḍaṃ ratanasammataṃ.",
  "tika-vin10t0:5619_0": "1791.",
  "tika-vin10t0:5620_0": "Gaṇhantassa ca vissāsaṃ, tāvakālikameva ca;",
  "tika-vin10t0:5621_0": "Na dosummattakādīnaṃ, sañcarittasamodayaṃ.",
  "tika-vin10t0:5622_0": "Ratanakathā.",
  "tika-vin10t0:5623_0": "1792.",
  "tika-vin10t0:5624_0": "Majjhaṇhasamayā uddhaṃ, aruṇuggamato pure;",
  "tika-vin10t0:5625_0": "Etasmiṃ antare kālo, vikāloti pavuccati.",
  "tika-vin10t0:5626_0": "1793.",
  "tika-vin10t0:5627_0": "Santaṃ bhikkhumanāpucchā, vikāle paccayaṃ vinā;",
  "tika-vin10t0:5628_0": "Parikkhittassa gāmassa, parikkhepokkame pana.",
  "tika-vin10t0:5629_0": "1794.",
  "tika-vin10t0:5630_0": "Aparikkhittagāmassa, upacārokkamepi vā;",
  "tika-vin10t0:5631_0": "Dukkaṭaṃ paṭhame pāde, pācitti dutiye siyā.",
  "tika-vin10t0:5632_0": "1795.",
  "tika-vin10t0:5633_0": "Atha sambahulā gāmaṃ, vikāle pavisanti ce;",
  "tika-vin10t0:5634_0": "Āpucchitvāva gantabbaṃ, aññamaññaṃ na caññathā.",
  "tika-vin10t0:5635_0": "1796.",
  "tika-vin10t0:5636_0": "Gacchanti ce tato aññaṃ, tato aññanti vaṭṭati;",
  "tika-vin10t0:5637_0": "Puna āpucchane kiccaṃ, natthi gāmasatepi ca.",
  "tika-vin10t0:5638_0": "1797.",
  "tika-vin10t0:5639_0": "Passambhetvāna ussāhaṃ, vihāratthāya niggatā;",
  "tika-vin10t0:5640_0": "Pavisanti sace aññaṃ, pucchitabbaṃ tu antarā.",
  "tika-vin10t0:5641_0": "1798.",
  "tika-vin10t0:5642_0": "Katvā kulaghare bhatta- kiccaṃ aññattha vā pana;",
  "tika-vin10t0:5643_0": "Sace caritukāmo yo, sappibhikkhāya vā siyā.",
  "tika-vin10t0:5644_0": "1799.",
  "tika-vin10t0:5645_0": "Āpucchitvāva gantabbaṃ, passe ce bhikkhu labbhati;",
  "tika-vin10t0:5646_0": "Asante pana natthīti, gantabbaṃ tu yathāsukhaṃ.",
  "tika-vin10t0:5647_0": "1800.",
  "tika-vin10t0:5648_0": "Otaritvā mahāvīthiṃ, bhikkhuṃ yadi ca passati;",
  "tika-vin10t0:5649_0": "Natthi āpucchane kiccaṃ, caritabbaṃ yathāsukhaṃ.",
  "tika-vin10t0:5650_0": "1801.",
  "tika-vin10t0:5651_0": "Gāmamajjhena maggena, gacchantasseva bhikkhuno;",
  "tika-vin10t0:5652_0": "“Carissāmī”ti uppanne, telabhikkhāya mānase.",
  "tika-vin10t0:5653_0": "1802.",
  "tika-vin10t0:5654_0": "Āpucchitvāva gantabbaṃ, passe ce bhikkhu vijjati;",
  "tika-vin10t0:5655_0": "Anokkamma carantassa, maggā āpucchanena kiṃ?",
  "tika-vin10t0:5656_0": "1803.",
  "tika-vin10t0:5657_0": "Tikapācittiyaṃ, kāle, vikāloyanti saññino;",
  "tika-vin10t0:5658_0": "Kāle vematikassāpi, hoti āpatti dukkaṭaṃ.",
  "tika-vin10t0:5659_0": "1804.",
  "tika-vin10t0:5660_0": "Āpucchitvāva santaṃ vā, anāpucchā asantakaṃ;",
  "tika-vin10t0:5661_0": "Kicce accāyike vāpi, pavisantassa bhikkhuno.",
  "tika-vin10t0:5662_0": "1805.",
  "tika-vin10t0:5663_0": "Gacchato antarārāmaṃ, bhikkhunīnaṃ upassayaṃ;",
  "tika-vin10t0:5664_0": "Tathā āsanasālaṃ vā, titthiyānaṃ upassayaṃ.",
  "tika-vin10t0:5665_0": "1806.",
  "tika-vin10t0:5666_0": "Siyā gāmena maggo ce, anāpattāpadāsupi;",
  "tika-vin10t0:5667_0": "Samuṭṭhānādayo sabbe, kathinena samā matā.",
  "tika-vin10t0:5668_0": "1807.",
  "tika-vin10t0:5669_0": "Na kevalamanāpucchā, abandhitvā ca bandhanaṃ;",
  "tika-vin10t0:5670_0": "Apārupitvā saṅghāṭiṃ, gacchatopinavajjatā.",
  "tika-vin10t0:5671_0": "Vikālagāmappavesanakathā.",
  "tika-vin10t0:5672_0": "1808.",
  "tika-vin10t0:5673_0": "Aṭṭhidantamayaṃ sūci-gharaṃ vāpi visāṇajaṃ;",
  "tika-vin10t0:5674_0": "Kārāpane ca karaṇe, bhikkhuno hoti dukkaṭaṃ.",
  "tika-vin10t0:5675_0": "1809.",
  "tika-vin10t0:5676_0": "Lābhe bhedanakaṃ tassa, pācittiyamudīritaṃ;",
  "tika-vin10t0:5677_0": "Aññassatthāya karaṇe, tathā kārāpanepi ca.",
  "tika-vin10t0:5678_0": "1810.",
  "tika-vin10t0:5679_0": "Aññena ca kataṃ laddhā, dukkaṭaṃ paribhuñjato;",
  "tika-vin10t0:5680_0": "Anāpattāraṇike vidhe, gaṇṭhikañjanikāsupi.",
  "tika-vin10t0:5681_0": "1811.",
  "tika-vin10t0:5682_0": "Dakapuñchaniyā vāsi-jaṭe ummattakādino;",
  "tika-vin10t0:5683_0": "Samuṭṭhānādayo nayā, sañcarittasamā matā.",
  "tika-vin10t0:5684_0": "Sūcigharakathā.",
  "tika-vin10t0:5685_0": "1812.",
  "tika-vin10t0:5686_0": "Navaṃ mañcampi pīṭhaṃ vā, kārāpentena bhikkhunā;",
  "tika-vin10t0:5687_0": "Aṭṭhaṅgulappamāṇena, sugataṅgulato pana.",
  "tika-vin10t0:5688_0": "1813.",
  "tika-vin10t0:5689_0": "Kārāpetabbamevaṃ tu, ṭhapetvā heṭṭhimāṭaniṃ;",
  "tika-vin10t0:5690_0": "Sacchedā tassa pācitti, tamatikkamato siyā.",
  "tika-vin10t0:5691_0": "1814.",
  "tika-vin10t0:5692_0": "Aññassatthāya karaṇe, tathā kārāpanepi ca;",
  "tika-vin10t0:5693_0": "Aññena ca kataṃ laddhā, dukkaṭaṃ paribhuñjato.",
  "tika-vin10t0:5694_0": "1815.",
  "tika-vin10t0:5695_0": "Anāpatti pamāṇena, karontassappamāṇikaṃ;",
  "tika-vin10t0:5696_0": "Labhitvā tassa pādesu, chinditvā paribhuñjato.",
  "tika-vin10t0:5697_0": "1816.",
  "tika-vin10t0:5698_0": "Neva chinditukāmo ce, nikhaṇitvā pamāṇato;",
  "tika-vin10t0:5699_0": "Uttānaṃ vāpi aṭṭaṃ vā, bandhitvā paribhuñjato.",
  "tika-vin10t0:5700_0": "Mañcakathā.",
  "tika-vin10t0:5701_0": "1817.",
  "tika-vin10t0:5702_0": "Mañcaṃ vā pana pīṭhaṃ vā, tūlonaddhaṃ kareyya yo;",
  "tika-vin10t0:5703_0": "Tassuddālanakaṃ vuttaṃ, pācittiyamanītinā.",
  "tika-vin10t0:5704_0": "1818.",
  "tika-vin10t0:5705_0": "Anāpatti panāyoge, bandhane aṃsabaddhake;",
  "tika-vin10t0:5706_0": "Bibbohane parissāve, thavikādīsu bhikkhuno.",
  "tika-vin10t0:5707_0": "1819.",
  "tika-vin10t0:5708_0": "Aññena ca kataṃ laddhā, uddāletvā nisevato;",
  "tika-vin10t0:5709_0": "Anantarassimassāpi, sañcarittasamā nayā.",
  "tika-vin10t0:5710_0": "Tūlonaddhakathā.",
  "tika-vin10t0:5711_0": "1820.",
  "tika-vin10t0:5712_0": "Nisīdanaṃ karontena, kātabbaṃ tu pamāṇato;",
  "tika-vin10t0:5713_0": "Pamāṇātikkame tassa, payoge dukkaṭaṃ siyā.",
  "tika-vin10t0:5714_0": "1821.",
  "tika-vin10t0:5715_0": "Paṭilābhena sacchedaṃ, pācittiyamudīritaṃ;",
  "tika-vin10t0:5716_0": "Dvīsu ṭhānesu phāletvā, tassa tisso dasā siyuṃ.",
  "tika-vin10t0:5717_0": "1822.",
  "tika-vin10t0:5718_0": "Anāpatti pamāṇena, karontassa tadūnakaṃ;",
  "tika-vin10t0:5719_0": "Vitānādiṃ karontassa, sañcarittasamā nayā.",
  "tika-vin10t0:5720_0": "Nisīdanakathā.",
  "tika-vin10t0:5721_0": "1823.",
  "tika-vin10t0:5722_0": "Roge kaṇḍupaṭicchādi, kātabbā hi pamāṇato;",
  "tika-vin10t0:5723_0": "Pamāṇātikkame tassa, payoge dukkaṭaṃ siyā.",
  "tika-vin10t0:5724_0": "1824.",
  "tika-vin10t0:5725_0": "Paṭilābhena sacchedaṃ, pācittiyamudīritaṃ;",
  "tika-vin10t0:5726_0": "Anāpattinayopettha, anantarasamo mato.",
  "tika-vin10t0:5727_0": "Kaṇḍupaṭicchādikathā.",
  "tika-vin10t0:5728_0": "1825.",
  "tika-vin10t0:5729_0": "Pamāṇeneva kātabbā, tathā vassikasāṭikā;",
  "tika-vin10t0:5730_0": "Pamāṇātikkame tassa, anantarasamo nayo.",
  "tika-vin10t0:5731_0": "Vassikasāṭikakathā.",
  "tika-vin10t0:5732_0": "1826.",
  "tika-vin10t0:5733_0": "Cīvarena sace tulya-ppamāṇaṃ sugatassa tu;",
  "tika-vin10t0:5734_0": "Cīvaraṃ bhikkhu kāreyya, karaṇe dukkaṭaṃ siyā.",
  "tika-vin10t0:5735_0": "1827.",
  "tika-vin10t0:5736_0": "Paṭilābhena sacchedaṃ, pācittiyamudīritaṃ;",
  "tika-vin10t0:5737_0": "Anantarasamoyeva, anāpattinayo mato.",
  "tika-vin10t0:5738_0": "1828.",
  "tika-vin10t0:5739_0": "Dīghaso ca pamāṇena, nava tassa vidatthiyo;",
  "tika-vin10t0:5740_0": "Tiriyaṃ cha viniddiṭṭhā, sugatassa vidatthiyā.",
  "tika-vin10t0:5741_0": "1829.",
  "tika-vin10t0:5742_0": "Aññena ca kataṃ laddhā, sevato dukkaṭaṃ bhave;",
  "tika-vin10t0:5743_0": "Samuṭṭhānādayo sabbe, sañcarittasamā matā.",
  "tika-vin10t0:5744_0": "Nandakathā.",
  "tika-vin10t0:5745_0": "Rājavaggo navamo.",
  "tika-vin10t0:5746_0": "Iti vinayavinicchaye pācittiyakathā niṭṭhitā.",
  "tika-vin10t0:5747_0": "Pāṭidesanīyakathā",
  "tika-vin10t0:5748_0": "1830.",
  "tika-vin10t0:5749_0": "Yo cantaragharaṃ bhikkhu, paviṭṭhāya tu hatthato;",
  "tika-vin10t0:5750_0": "Aññātikāya yaṃ kiñci, tassa bhikkhuniyā pana.",
  "tika-vin10t0:5751_0": "1831.",
  "tika-vin10t0:5752_0": "Sahatthā paṭiggaṇheyya, khādanaṃ bhojanampi vā;",
  "tika-vin10t0:5753_0": "Gahaṇe dukkaṭaṃ bhoge, pāṭidesaniyaṃ siyā.",
  "tika-vin10t0:5754_0": "1832.",
  "tika-vin10t0:5755_0": "Rathikāyapi vā byūhe, sandhisiṅghāṭakesu vā;",
  "tika-vin10t0:5756_0": "Hatthisālādike ṭhatvā, gaṇhatopi ayaṃ nayo.",
  "tika-vin10t0:5757_0": "1833.",
  "tika-vin10t0:5758_0": "Rathikāya sace ṭhatvā, deti bhikkhuni bhojanaṃ;",
  "tika-vin10t0:5759_0": "Āpatti antarārāme, ṭhatvā gaṇhāti bhikkhu ce.",
  "tika-vin10t0:5760_0": "1834.",
  "tika-vin10t0:5761_0": "Etthantaragharaṃ tassā, paviṭṭhāya hi vākyato;",
  "tika-vin10t0:5762_0": "Bhikkhussa ca ṭhitaṭṭhānaṃ, nappamāṇanti vaṇṇitaṃ.",
  "tika-vin10t0:5763_0": "1835.",
  "tika-vin10t0:5764_0": "Tasmā bhikkhuniyā ṭhatvā, ārāmādīsu dentiyā;",
  "tika-vin10t0:5765_0": "Vīthiyādīsu ce ṭhatvā, na doso paṭigaṇhato.",
  "tika-vin10t0:5766_0": "1836.",
  "tika-vin10t0:5767_0": "Yāmakālikasattāha-kālikaṃ yāvajīvikaṃ;",
  "tika-vin10t0:5768_0": "Āhāratthāya gahaṇe, ajjhohāre ca dukkaṭaṃ.",
  "tika-vin10t0:5769_0": "1837.",
  "tika-vin10t0:5770_0": "Āmisena asambhinna-rasaṃ sandhāya bhāsitaṃ;",
  "tika-vin10t0:5771_0": "Pāṭidesaniyāpatti, sambhinnekarase siyā.",
  "tika-vin10t0:5772_0": "1838.",
  "tika-vin10t0:5773_0": "Ekatoupasampanna-hatthato paṭigaṇhato;",
  "tika-vin10t0:5774_0": "Kālikānaṃ catunnampi, āhāratthāya dukkaṭaṃ.",
  "tika-vin10t0:5775_0": "1839.",
  "tika-vin10t0:5776_0": "Ñātikāyapi aññāti-saññino vimatissa vā;",
  "tika-vin10t0:5777_0": "Dukkaṭaṃ ñātisaññissa, tathā aññātikāya vā.",
  "tika-vin10t0:5778_0": "1840.",
  "tika-vin10t0:5779_0": "Dāpentiyā anāpatti, dadamānāya vā pana;",
  "tika-vin10t0:5780_0": "Nikkhipitvāntarārāmā-dīsu ṭhatvāpi dentiyā.",
  "tika-vin10t0:5781_0": "1841.",
  "tika-vin10t0:5782_0": "Gāmato nīharitvā vā, deti ce bahi vaṭṭati;",
  "tika-vin10t0:5783_0": "“Paccaye sati bhuñjā”ti, deti ce kālikattayaṃ.",
  "tika-vin10t0:5784_0": "1842.",
  "tika-vin10t0:5785_0": "Hatthato sāmaṇerīnaṃ, sikkhamānāya vā tathā;",
  "tika-vin10t0:5786_0": "Idaṃ eḷakalomena, samuṭṭhānaṃ samaṃ mataṃ.",
  "tika-vin10t0:5787_0": "Paṭhamapāṭidesanīyakathā.",
  "tika-vin10t0:5788_0": "1843.",
  "tika-vin10t0:5789_0": "Avutte “apasakkā”ti, ekenāpi ca bhikkhunā;",
  "tika-vin10t0:5790_0": "Sacejjhoharaṇatthāya, āmisaṃ paṭigaṇhati.",
  "tika-vin10t0:5791_0": "1844.",
  "tika-vin10t0:5792_0": "Gahaṇe dukkaṭaṃ bhoge, pāṭidesaniyaṃ siyā;",
  "tika-vin10t0:5793_0": "Ekatoupasampannaṃ, na vārentassa dukkaṭaṃ.",
  "tika-vin10t0:5794_0": "1845.",
  "tika-vin10t0:5795_0": "Tathevānupasampannā-yupasampannasaññino;",
  "tika-vin10t0:5796_0": "Tattha vematikassāpi, hoti āpatti dukkaṭaṃ.",
  "tika-vin10t0:5797_0": "1846.",
  "tika-vin10t0:5798_0": "Anāpattittano bhattaṃ, padāpeti na deti ce;",
  "tika-vin10t0:5799_0": "Tathā aññassa bhattaṃ vā, na dāpeti padeti ce.",
  "tika-vin10t0:5800_0": "1847.",
  "tika-vin10t0:5801_0": "Yaṃ na dinnaṃ taṃ dāpeti, na dinnaṃ yattha vāpi ca;",
  "tika-vin10t0:5802_0": "Tattha tampi ca sabbesaṃ, samaṃ dāpeti bhikkhunī.",
  "tika-vin10t0:5803_0": "1848.",
  "tika-vin10t0:5804_0": "Vosāsantī ṭhitā sikkha-mānā vā sāmaṇerikā;",
  "tika-vin10t0:5805_0": "Bhojanāni ca pañceva, vinā, ummattakādino.",
  "tika-vin10t0:5806_0": "1849.",
  "tika-vin10t0:5807_0": "Kathinena samuṭṭhānaṃ, samānanti pakāsitaṃ;",
  "tika-vin10t0:5808_0": "Kriyākriyamidaṃ vuttaṃ, ticittañca tivedanaṃ.",
  "tika-vin10t0:5809_0": "Dutiyapāṭidesanīyakathā.",
  "tika-vin10t0:5810_0": "1850.",
  "tika-vin10t0:5811_0": "Sekkhanti sammate bhikkhu, laddhasammutike kule;",
  "tika-vin10t0:5812_0": "Gharūpacārokkamanā, pubbeva animantito.",
  "tika-vin10t0:5813_0": "1851.",
  "tika-vin10t0:5814_0": "Agilāno gahetvā ce, paribhuñjeyya āmisaṃ;",
  "tika-vin10t0:5815_0": "Gahaṇe dukkaṭaṃ bhoge, pāṭidesaniyaṃ siyā.",
  "tika-vin10t0:5816_0": "1852.",
  "tika-vin10t0:5817_0": "Yāmakālikasattāha-kālike yāvajīvike;",
  "tika-vin10t0:5818_0": "Gahaṇe paribhoge ca, hoti āpatti dukkaṭaṃ.",
  "tika-vin10t0:5819_0": "1853.",
  "tika-vin10t0:5820_0": "Asekkhasammate sekkha-sammatanti ca saññino;",
  "tika-vin10t0:5821_0": "Tattha vematikassāpi, tatheva paridīpitaṃ.",
  "tika-vin10t0:5822_0": "1854.",
  "tika-vin10t0:5823_0": "Anāpatti gilānassa, gilānassāvasesake;",
  "tika-vin10t0:5824_0": "Nimantitassa vā bhikkhā, aññesaṃ tattha dīyati.",
  "tika-vin10t0:5825_0": "1855.",
  "tika-vin10t0:5826_0": "Gharato nīharitvā vā, denti ce yattha katthaci;",
  "tika-vin10t0:5827_0": "Niccabhattādike vāpi, tathā ummattakādino.",
  "tika-vin10t0:5828_0": "1856.",
  "tika-vin10t0:5829_0": "Anāgate hi bhikkhumhi, gharato paṭhamaṃ pana;",
  "tika-vin10t0:5830_0": "Nīharitvā sace dvāre, sampatte denti vaṭṭati.",
  "tika-vin10t0:5831_0": "1857.",
  "tika-vin10t0:5832_0": "Bhikkhuṃ pana ca disvāva, nīharitvāna gehato;",
  "tika-vin10t0:5833_0": "Na vaṭṭati sace denti, samuṭṭhāneḷakūpamaṃ.",
  "tika-vin10t0:5834_0": "Tatiyapāṭidesanīyakathā.",
  "tika-vin10t0:5835_0": "1858.",
  "tika-vin10t0:5836_0": "Gahaṭṭhenāgahaṭṭhena, itthiyā purisena vā;",
  "tika-vin10t0:5837_0": "Ārāmaṃ upacāraṃ vā, pavisitvā sace pana.",
  "tika-vin10t0:5838_0": "1859.",
  "tika-vin10t0:5839_0": "“Itthannāmassa te bhattaṃ, yāgu vā āharīyati”;",
  "tika-vin10t0:5840_0": "Evamārocitaṃ vuttaṃ, paṭisaṃviditanti hi.",
  "tika-vin10t0:5841_0": "1860.",
  "tika-vin10t0:5842_0": "Āharīyatu taṃ pacchā, yathārocitameva vā;",
  "tika-vin10t0:5843_0": "Tassa vā parivārampi, aññaṃ katvā bahuṃ pana.",
  "tika-vin10t0:5844_0": "1861.",
  "tika-vin10t0:5845_0": "Yāguyā viditaṃ katvā, pūvaṃ bhattaṃ haranti ce;",
  "tika-vin10t0:5846_0": "Idampi viditaṃ vuttaṃ, vaṭṭatīti kurundiyaṃ.",
  "tika-vin10t0:5847_0": "1862.",
  "tika-vin10t0:5848_0": "Kulāni pana aññāni, deyyadhammaṃ panattano;",
  "tika-vin10t0:5849_0": "Haranti tena saddhiṃ ce, sabbaṃ vaṭṭati tampi ca.",
  "tika-vin10t0:5850_0": "1863.",
  "tika-vin10t0:5851_0": "Anārocitamevaṃ yaṃ, yaṃ ārāmamanābhataṃ;",
  "tika-vin10t0:5852_0": "Taṃ asaṃviditaṃ nāma, sahadhammikañāpitaṃ.",
  "tika-vin10t0:5853_0": "1864.",
  "tika-vin10t0:5854_0": "Yaṃ asaṃviditaṃ katvā, ābhataṃ pana taṃ bahi;",
  "tika-vin10t0:5855_0": "Ārāmaṃ pana pesetvā, kārāpetvā tamāhare.",
  "tika-vin10t0:5856_0": "1865.",
  "tika-vin10t0:5857_0": "Gantvā vā antarāmagge, gahetabbaṃ tu bhikkhunā;",
  "tika-vin10t0:5858_0": "Sace evamakatvā taṃ, ārāme upacārato.",
  "tika-vin10t0:5859_0": "1866.",
  "tika-vin10t0:5860_0": "Gahetvājjhoharantassa, gahaṇe dukkaṭaṃ siyā;",
  "tika-vin10t0:5861_0": "Ajjhohārapayogesu, pāṭidesaniyaṃ mataṃ.",
  "tika-vin10t0:5862_0": "1867.",
  "tika-vin10t0:5863_0": "Paṭisaṃviditeyeva, asaṃviditasaññino;",
  "tika-vin10t0:5864_0": "Tattha vematikassāpi, hoti āpatti dukkaṭaṃ.",
  "tika-vin10t0:5865_0": "1868.",
  "tika-vin10t0:5866_0": "Paṭisaṃvidite tassa, gilānassāvasesake;",
  "tika-vin10t0:5867_0": "Bahārāme gahetvā vā, antoyevassa bhuñjato.",
  "tika-vin10t0:5868_0": "1869.",
  "tika-vin10t0:5869_0": "Tatthajātaphalādīni, anāpatteva khādato;",
  "tika-vin10t0:5870_0": "Samuṭṭhānādayo sabbe, kathinena samā matā.",
  "tika-vin10t0:5871_0": "Catutthapāṭidesanīyakathā.",
  "tika-vin10t0:5872_0": "Iti vinayavinicchaye pāṭidesanīyakathā niṭṭhitā.",
  "tika-vin10t0:5873_0": "Sekhiyakathā",
  "tika-vin10t0:5874_0": "1870.",
  "tika-vin10t0:5875_0": "Yo anādariyeneva, purato pacchatopi vā;",
  "tika-vin10t0:5876_0": "Olambetvā nivāseyya, tassa cāpatti dukkaṭaṃ.",
  "tika-vin10t0:5877_0": "1871.",
  "tika-vin10t0:5878_0": "Hatthisoṇḍāditulyaṃ tu, nivāsentassa dukkaṭaṃ;",
  "tika-vin10t0:5879_0": "Āpattibhīrunā niccaṃ, vatthabbaṃ parimaṇḍalaṃ.",
  "tika-vin10t0:5880_0": "1872.",
  "tika-vin10t0:5881_0": "Jāṇumaṇḍalato heṭṭhā, aṭṭhaṅgulappamāṇakaṃ;",
  "tika-vin10t0:5882_0": "Otāretvā nivatthabbaṃ, tato ūnaṃ na vaṭṭati.",
  "tika-vin10t0:5883_0": "1873.",
  "tika-vin10t0:5884_0": "Asañciccāsatissāpi, ajānantassa kevalaṃ;",
  "tika-vin10t0:5885_0": "Anāpatti gilānassā-padāsummattakādino.",
  "tika-vin10t0:5886_0": "Parimaṇḍalakathā.",
  "tika-vin10t0:5887_0": "1874.",
  "tika-vin10t0:5888_0": "Ubho koṇe samaṃ katvā, sādaraṃ parimaṇḍalaṃ;",
  "tika-vin10t0:5889_0": "Katvā pārupitabbevaṃ, akarontassa dukkaṭaṃ.",
  "tika-vin10t0:5890_0": "1875.",
  "tika-vin10t0:5891_0": "Avisesena vuttaṃ tu, idaṃ sikkhāpadadvayaṃ;",
  "tika-vin10t0:5892_0": "Tasmā ghare vihāre vā, kattabbaṃ parimaṇḍalaṃ.",
  "tika-vin10t0:5893_0": "Dutiyaṃ.",
  "tika-vin10t0:5894_0": "1876.",
  "tika-vin10t0:5895_0": "Gaṇṭhikaṃ paṭimuñcitvā, katvā koṇe ubho samaṃ;",
  "tika-vin10t0:5896_0": "Chādetvā maṇibandhañca, gantabbaṃ gīvameva ca.",
  "tika-vin10t0:5897_0": "1877.",
  "tika-vin10t0:5898_0": "Tathā akatvā bhikkhussa, jattūnipi urampi ca;",
  "tika-vin10t0:5899_0": "Vivaritvā yathākāmaṃ, gacchato hoti dukkaṭaṃ.",
  "tika-vin10t0:5900_0": "Tatiyaṃ.",
  "tika-vin10t0:5901_0": "1878.",
  "tika-vin10t0:5902_0": "Galavāṭakato uddhaṃ, sīsañca maṇibandhato;",
  "tika-vin10t0:5903_0": "Hatthe piṇḍikamaṃsamhā, heṭṭhā pāde ubhopi ca.",
  "tika-vin10t0:5904_0": "1879.",
  "tika-vin10t0:5905_0": "Vivaritvāvasesañca, chādetvā ce nisīdati;",
  "tika-vin10t0:5906_0": "Hoti so suppaṭicchanno, doso vāsūpagassa na.",
  "tika-vin10t0:5907_0": "Catutthaṃ.",
  "tika-vin10t0:5908_0": "1880.",
  "tika-vin10t0:5909_0": "Hatthaṃ vā pana pādaṃ vā, acālentena bhikkhunā;",
  "tika-vin10t0:5910_0": "Suvinītena gantabbaṃ, chaṭṭhe natthi visesatā.",
  "tika-vin10t0:5911_0": "Pañcamachaṭṭhāni.",
  "tika-vin10t0:5912_0": "1881.",
  "tika-vin10t0:5913_0": "Satīmatāvikārena, yugamattañca pekkhinā;",
  "tika-vin10t0:5914_0": "Susaṃvutena gantabbaṃ, bhikkhunokkhittacakkhunā.",
  "tika-vin10t0:5915_0": "1882.",
  "tika-vin10t0:5916_0": "Yattha katthaci hi ṭṭhāne, ekasmiṃ antare ghare;",
  "tika-vin10t0:5917_0": "Ṭhatvā parissayābhāvaṃ, oloketumpi vaṭṭati.",
  "tika-vin10t0:5918_0": "1883.",
  "tika-vin10t0:5919_0": "Yo anādariyaṃ katvā, olokento tahiṃ tahiṃ;",
  "tika-vin10t0:5920_0": "Sacentaraghare yāti, dukkaṭaṃ aṭṭhamaṃ tathā.",
  "tika-vin10t0:5921_0": "Sattamaṭṭhamāni.",
  "tika-vin10t0:5922_0": "1884.",
  "tika-vin10t0:5923_0": "Ekato ubhato vāpi, hutvā ukkhittacīvaro;",
  "tika-vin10t0:5924_0": "Indakhīlakato anto, gacchato hoti dukkaṭaṃ.",
  "tika-vin10t0:5925_0": "Navamaṃ.",
  "tika-vin10t0:5926_0": "1885.",
  "tika-vin10t0:5927_0": "Tathā nisinnakālepi, nīharantena kuṇḍikaṃ;",
  "tika-vin10t0:5928_0": "Anukkhipitvā dātabbā, doso vāsūpagassa na.",
  "tika-vin10t0:5929_0": "Dasamaṃ.",
  "tika-vin10t0:5930_0": "Paṭhamo vaggo.",
  "tika-vin10t0:5931_0": "1886.",
  "tika-vin10t0:5932_0": "Na vaṭṭati hasantena, gantuñceva nisīdituṃ;",
  "tika-vin10t0:5933_0": "Vatthusmiṃ hasanīyasmiṃ, sitamattaṃ tu vaṭṭati.",
  "tika-vin10t0:5934_0": "Paṭhamadutiyāni.",
  "tika-vin10t0:5935_0": "1887.",
  "tika-vin10t0:5936_0": "Appasaddena gantabbaṃ, catutthepi ayaṃ nayo;",
  "tika-vin10t0:5937_0": "Mahāsaddaṃ karontassa, ubhayatthāpi dukkaṭaṃ.",
  "tika-vin10t0:5938_0": "Tatiyacatutthāni.",
  "tika-vin10t0:5939_0": "1888.",
  "tika-vin10t0:5940_0": "Kāyappacālakaṃ katvā, bāhusīsappacālakaṃ;",
  "tika-vin10t0:5941_0": "Gacchato dukkaṭaṃ hoti, tatheva ca nisīdato.",
  "tika-vin10t0:5942_0": "1889.",
  "tika-vin10t0:5943_0": "Kāyaṃ bāhuñca sīsañca, paggahetvā ujuṃ pana;",
  "tika-vin10t0:5944_0": "Gantabbamāsitabbañca, sameniriyāpathena tu.",
  "tika-vin10t0:5945_0": "1890.",
  "tika-vin10t0:5946_0": "Nisīdanena yuttesu, tīsu vāsūpagassa hi;",
  "tika-vin10t0:5947_0": "Anāpattīti ñātabbaṃ, viññunā vinayaññunā.",
  "tika-vin10t0:5948_0": "Dutiyo vaggo.",
  "tika-vin10t0:5949_0": "1891.",
  "tika-vin10t0:5950_0": "Khambhaṃ katvā sasīsaṃ vā, pārupitvāna gacchato;",
  "tika-vin10t0:5951_0": "Dukkaṭaṃ muninā vuttaṃ, tathā ukkuṭikāya vā.",
  "tika-vin10t0:5952_0": "1892.",
  "tika-vin10t0:5953_0": "Hatthapallatthikāyāpi, dussapallatthikāya vā;",
  "tika-vin10t0:5954_0": "Tassantaraghare hoti, nisīdantassa dukkaṭaṃ.",
  "tika-vin10t0:5955_0": "1893.",
  "tika-vin10t0:5956_0": "Dutiye ca catutthe ca, chaṭṭhe vāsūpagassa tu;",
  "tika-vin10t0:5957_0": "Anāpattīti sāruppā, chabbīsati pakāsitā.",
  "tika-vin10t0:5958_0": "Chaṭṭhaṃ.",
  "tika-vin10t0:5959_0": "1894.",
  "tika-vin10t0:5960_0": "Sakkaccaṃ satiyuttena, bhikkhunā pattasaññinā;",
  "tika-vin10t0:5961_0": "Piṇḍapāto gahetabbo, samasūpova viññunā.",
  "tika-vin10t0:5962_0": "1895.",
  "tika-vin10t0:5963_0": "Sūpo bhattacatubbhāgo, “samasūpo”ti vuccati;",
  "tika-vin10t0:5964_0": "Muggamāsakulatthānaṃ, sūpo “sūpo”ti vuccati.",
  "tika-vin10t0:5965_0": "1896.",
  "tika-vin10t0:5966_0": "Anāpatti asañcicca, gilānassa raserase;",
  "tika-vin10t0:5967_0": "Tatheva ñātakādīnaṃ, aññatthāya dhanena vā.",
  "tika-vin10t0:5968_0": "Sattamaṭṭhamanavamāni.",
  "tika-vin10t0:5969_0": "1897.",
  "tika-vin10t0:5970_0": "Antolekhāpamāṇena, pattassa mukhavaṭṭiyā;",
  "tika-vin10t0:5971_0": "Pūritova gahetabbo, adhiṭṭhānūpagassa tu.",
  "tika-vin10t0:5972_0": "1898.",
  "tika-vin10t0:5973_0": "Tattha thūpīkataṃ katvā, gaṇhato yāvakālikaṃ;",
  "tika-vin10t0:5974_0": "Yaṃ kiñci pana bhikkhussa, hoti āpatti dukkaṭaṃ.",
  "tika-vin10t0:5975_0": "1899.",
  "tika-vin10t0:5976_0": "Adhiṭṭhānūpage patte, kālikattayameva ca;",
  "tika-vin10t0:5977_0": "Sese thūpīkataṃ sabbaṃ, vaṭṭateva na saṃsayo.",
  "tika-vin10t0:5978_0": "1900.",
  "tika-vin10t0:5979_0": "Dvīsu pattesu bhattaṃ tu, gahetvā pattamekakaṃ;",
  "tika-vin10t0:5980_0": "Pūretvā yadi peseti, bhikkhūnaṃ pana vaṭṭati.",
  "tika-vin10t0:5981_0": "1901.",
  "tika-vin10t0:5982_0": "Patte pakkhippamānaṃ yaṃ, ucchukhaṇḍaphalādikaṃ;",
  "tika-vin10t0:5983_0": "Orohati sace heṭṭhā, na taṃ thūpīkataṃ siyā.",
  "tika-vin10t0:5984_0": "1902.",
  "tika-vin10t0:5985_0": "Pupphatakkolakādīnaṃ, ṭhapetvā ce vaṭaṃsakaṃ;",
  "tika-vin10t0:5986_0": "Dinnaṃ ayāvakālittā, na taṃ thūpīkataṃ siyā.",
  "tika-vin10t0:5987_0": "1903.",
  "tika-vin10t0:5988_0": "Vaṭaṃsakaṃ tu pūvassa, ṭhapetvā odanopari;",
  "tika-vin10t0:5989_0": "Piṇḍapātaṃ sace denti, idaṃ thūpīkataṃ siyā.",
  "tika-vin10t0:5990_0": "1904.",
  "tika-vin10t0:5991_0": "Bhattassūpari paṇṇaṃ vā, thālakaṃ vāpi kiñcipi;",
  "tika-vin10t0:5992_0": "Ṭhapetvā paripūretvā, sace gaṇhāti vaṭṭati.",
  "tika-vin10t0:5993_0": "1905.",
  "tika-vin10t0:5994_0": "Paṭiggahetumevassa, taṃ tu sabbaṃ na vaṭṭati;",
  "tika-vin10t0:5995_0": "Gahitaṃ sugahitaṃ, pacchā, bhuñjitabbaṃ yathāsukhaṃ.",
  "tika-vin10t0:5996_0": "Tatiyo vaggo.",
  "tika-vin10t0:5997_0": "1906.",
  "tika-vin10t0:5998_0": "Paṭhamaṃ dutiyaṃ vutta-nayaṃ tu tatiye pana;",
  "tika-vin10t0:5999_0": "Uparodhimadassetvā, bhottabbaṃ paṭipāṭiyā.",
  "tika-vin10t0:6000_0": "1907.",
  "tika-vin10t0:6001_0": "Aññesaṃ attano bhattaṃ, ākiraṃ pana bhājane;",
  "tika-vin10t0:6002_0": "Natthomasati ce doso, tathā uttaribhaṅgakaṃ.",
  "tika-vin10t0:6003_0": "Tatiyaṃ.",
  "tika-vin10t0:6004_0": "1908.",
  "tika-vin10t0:6005_0": "Catutthe yaṃ tu vattabbaṃ, vuttaṃ pubbe asesato;",
  "tika-vin10t0:6006_0": "Pañcame matthakaṃ doso, madditvā paribhuñjato.",
  "tika-vin10t0:6007_0": "1909.",
  "tika-vin10t0:6008_0": "Anāpatti gilānassa, parittepi ca sesake;",
  "tika-vin10t0:6009_0": "Ekato pana madditvā, saṃkaḍḍhitvāna bhuñjato.",
  "tika-vin10t0:6010_0": "Catutthapañcamāni.",
  "tika-vin10t0:6011_0": "1910.",
  "tika-vin10t0:6012_0": "Yo bhiyyokamyatāhetu, sūpaṃ vā byañjanampi vā;",
  "tika-vin10t0:6013_0": "Paṭicchādeyya bhattena, tassa cāpatti dukkaṭaṃ.",
  "tika-vin10t0:6014_0": "Chaṭṭhaṃ.",
  "tika-vin10t0:6015_0": "1911.",
  "tika-vin10t0:6016_0": "Viññattiyaṃ tu vattabbaṃ, apubbaṃ natthi kiñcipi;",
  "tika-vin10t0:6017_0": "Aṭṭhame pana ujjhāne, gilānopi na muccati.",
  "tika-vin10t0:6018_0": "1912.",
  "tika-vin10t0:6019_0": "“Dassāmi dāpessāmī”ti, olokentassa bhikkhuno;",
  "tika-vin10t0:6020_0": "Anāpattīti ñātabbaṃ, na ca ujjhānasaññino.",
  "tika-vin10t0:6021_0": "Aṭṭhamaṃ.",
  "tika-vin10t0:6022_0": "1913.",
  "tika-vin10t0:6023_0": "Mahantaṃ pana moraṇḍaṃ, kukkuṭaṇḍañca khuddakaṃ;",
  "tika-vin10t0:6024_0": "Tesaṃ majjhappamāṇena, kattabbo kabaḷo pana.",
  "tika-vin10t0:6025_0": "1914.",
  "tika-vin10t0:6026_0": "Khajjake pana sabbattha, mūlakhādaniyādike;",
  "tika-vin10t0:6027_0": "Phalāphale anāpatti, gilānummattakādino.",
  "tika-vin10t0:6028_0": "Navamaṃ.",
  "tika-vin10t0:6029_0": "1915.",
  "tika-vin10t0:6030_0": "Adīgho pana kātabbo, ālopo parimaṇḍalo;",
  "tika-vin10t0:6031_0": "Khajjatuttaribhaṅgasmiṃ, anāpatti phalāphale.",
  "tika-vin10t0:6032_0": "Dasamaṃ.",
  "tika-vin10t0:6033_0": "Catuttho vaggo.",
  "tika-vin10t0:6034_0": "1916.",
  "tika-vin10t0:6035_0": "Anāhaṭe mukhadvāraṃ, appatte kabaḷe pana;",
  "tika-vin10t0:6036_0": "Attano ca mukhadvāraṃ, vivarantassa dukkaṭaṃ.",
  "tika-vin10t0:6037_0": "Paṭhamaṃ.",
  "tika-vin10t0:6038_0": "1917.",
  "tika-vin10t0:6039_0": "Mukhe ca sakalaṃ hatthaṃ, pakkhipantassa dukkaṭaṃ;",
  "tika-vin10t0:6040_0": "Mukhe ca kabaḷaṃ katvā, kathetuṃ na ca vaṭṭati.",
  "tika-vin10t0:6041_0": "1918.",
  "tika-vin10t0:6042_0": "Vacanaṃ yattakenassa, paripuṇṇaṃ na hoti hi;",
  "tika-vin10t0:6043_0": "Mukhasmiṃtattake sante, byāharantassa dukkaṭaṃ.",
  "tika-vin10t0:6044_0": "1919.",
  "tika-vin10t0:6045_0": "Mukhe harītakādīni, pakkhipitvā katheti yo;",
  "tika-vin10t0:6046_0": "Vacanaṃ paripuṇṇaṃ ce, kathetuṃ pana vaṭṭati.",
  "tika-vin10t0:6047_0": "Dutiyatatiyāni.",
  "tika-vin10t0:6048_0": "1920.",
  "tika-vin10t0:6049_0": "Yo piṇḍukkhepakaṃ bhikkhu, kabaḷacchedakampi vā;",
  "tika-vin10t0:6050_0": "Makkaṭo viya gaṇḍe vā, katvā bhuñjeyya dukkaṭaṃ.",
  "tika-vin10t0:6051_0": "Catutthapañcamachaṭṭhāni.",
  "tika-vin10t0:6052_0": "1921.",
  "tika-vin10t0:6053_0": "Niddhunitvāna hatthaṃ vā, bhattaṃ sitthāvakārakaṃ;",
  "tika-vin10t0:6054_0": "Jivhānicchārakaṃ vāpi, tathā “capu capū”ti vā.",
  "tika-vin10t0:6055_0": "1922.",
  "tika-vin10t0:6056_0": "Anādaravaseneva, bhuñjato hoti dukkaṭaṃ;",
  "tika-vin10t0:6057_0": "Sattame aṭṭhame natthi, doso kacavarujjhane.",
  "tika-vin10t0:6058_0": "Sattamadasamāni.",
  "tika-vin10t0:6059_0": "Pañcamo vaggo.",
  "tika-vin10t0:6060_0": "1923.",
  "tika-vin10t0:6061_0": "Katvā evaṃ na bhottabbaṃ, saddaṃ “suru surū”ti ca;",
  "tika-vin10t0:6062_0": "Hatthanillehakaṃ vāpi, na ca vaṭṭati bhuñjituṃ.",
  "tika-vin10t0:6063_0": "1924.",
  "tika-vin10t0:6064_0": "Phāṇitaṃ ghanayāguṃ vā, gahetvā aṅgulīhi taṃ;",
  "tika-vin10t0:6065_0": "Mukhe aṅguliyo bhottuṃ, pavesetvāpi vaṭṭati.",
  "tika-vin10t0:6066_0": "1925.",
  "tika-vin10t0:6067_0": "Na patto lehitabbova, ekāyaṅgulikāya vā;",
  "tika-vin10t0:6068_0": "Ekaoṭṭhopi jivhāya, na ca nillehitabbako.",
  "tika-vin10t0:6069_0": "Catutthaṃ.",
  "tika-vin10t0:6070_0": "1926.",
  "tika-vin10t0:6071_0": "Sāmisena tu hatthena, na ca pānīyathālakaṃ;",
  "tika-vin10t0:6072_0": "Gahetabbaṃ, paṭikkhittaṃ, paṭikkūlavasena hi.",
  "tika-vin10t0:6073_0": "1927.",
  "tika-vin10t0:6074_0": "Puggalassa ca saṅghassa, gahaṭṭhassattanopi ca;",
  "tika-vin10t0:6075_0": "Santako pana saṅkho vā, sarāvaṃ vāpi thālakaṃ.",
  "tika-vin10t0:6076_0": "1928.",
  "tika-vin10t0:6077_0": "Tasmā na ca gahetabbaṃ, gaṇhato hoti dukkaṭaṃ;",
  "tika-vin10t0:6078_0": "Anāmisena hatthena, gahaṇaṃ pana vaṭṭati.",
  "tika-vin10t0:6079_0": "Pañcamaṃ.",
  "tika-vin10t0:6080_0": "1929.",
  "tika-vin10t0:6081_0": "Uddharitvāpi bhinditvā, gahetvā vā paṭiggahe;",
  "tika-vin10t0:6082_0": "Nīharitvā anāpatti, chaḍḍentassa gharā bahi.",
  "tika-vin10t0:6083_0": "Chaṭṭhaṃ.",
  "tika-vin10t0:6084_0": "1930.",
  "tika-vin10t0:6085_0": "Chattaṃ yaṃ kiñci hatthena, sarīrāvayavena vā;",
  "tika-vin10t0:6086_0": "Sace dhārayamānassa, dhammaṃ deseti dukkaṭaṃ.",
  "tika-vin10t0:6087_0": "Sattamaṃ.",
  "tika-vin10t0:6088_0": "1931.",
  "tika-vin10t0:6089_0": "Ayameva nayo vutto, daṇḍapāṇimhi puggale;",
  "tika-vin10t0:6090_0": "Catuhatthappamāṇova, daṇḍo majjhimahatthato.",
  "tika-vin10t0:6091_0": "Aṭṭhamaṃ.",
  "tika-vin10t0:6092_0": "1932.",
  "tika-vin10t0:6093_0": "Tatheva satthapāṇissa, dhammaṃ deseti dukkaṭaṃ;",
  "tika-vin10t0:6094_0": "Satthapāṇī na hotāsiṃ, sannayhitvā ṭhito pana.",
  "tika-vin10t0:6095_0": "Navamaṃ.",
  "tika-vin10t0:6096_0": "1933.",
  "tika-vin10t0:6097_0": "Dhanuṃ sarena saddhiṃ vā, dhanuṃ vā sarameva vā;",
  "tika-vin10t0:6098_0": "Sajiyaṃ nijiyaṃ vāpi, gahetvā dhanudaṇḍakaṃ.",
  "tika-vin10t0:6099_0": "1934.",
  "tika-vin10t0:6100_0": "Ṭhitassapi nisinnassa, nipannassāpi vā tathā;",
  "tika-vin10t0:6101_0": "Sace deseti saddhammaṃ, hoti āpatti dukkaṭaṃ.",
  "tika-vin10t0:6102_0": "1935.",
  "tika-vin10t0:6103_0": "Paṭimukkampi kaṇṭhamhi, dhanuṃ hatthena yāvatā;",
  "tika-vin10t0:6104_0": "Na gaṇhāti naro tāva, dhammaṃ deseyya vaṭṭati.",
  "tika-vin10t0:6105_0": "Chaṭṭho vaggo.",
  "tika-vin10t0:6106_0": "1936.",
  "tika-vin10t0:6107_0": "Pādukāruḷhakassāpi, dhammaṃ deseti dukkaṭaṃ;",
  "tika-vin10t0:6108_0": "Akkamitvā ṭhitassāpi, paṭimukkassa vā tathā.",
  "tika-vin10t0:6109_0": "Paṭhamaṃ.",
  "tika-vin10t0:6110_0": "1937.",
  "tika-vin10t0:6111_0": "Upāhanagatassāpi, ayameva vinicchayo;",
  "tika-vin10t0:6112_0": "Sabbattha agilānassa, yāne vā sayanepi vā.",
  "tika-vin10t0:6113_0": "1938.",
  "tika-vin10t0:6114_0": "Nipannassāgilānassa, kaṭasāre chamāya vā;",
  "tika-vin10t0:6115_0": "Pīṭhe mañcepi vā ucce, nisinnena ṭhitena vā.",
  "tika-vin10t0:6116_0": "1939.",
  "tika-vin10t0:6117_0": "Na ca vaṭṭati desetuṃ, ṭhatvā vā uccabhūmiyaṃ;",
  "tika-vin10t0:6118_0": "Sayanesu gatenāpi, sayanesu gatassa ca.",
  "tika-vin10t0:6119_0": "1940.",
  "tika-vin10t0:6120_0": "Samāne vāpi ucce vā, nipanne neva vaṭṭati;",
  "tika-vin10t0:6121_0": "Nipannena ṭhitassāpi, nipannassapi vaṭṭati.",
  "tika-vin10t0:6122_0": "1941.",
  "tika-vin10t0:6123_0": "Nisinnena nisinnassa, ṭhitassāpi ca vaṭṭati;",
  "tika-vin10t0:6124_0": "Ṭhitasseva ṭhitenāpi, desetumpi tatheva ca.",
  "tika-vin10t0:6125_0": "Dutiyatatiyacatutthāni.",
  "tika-vin10t0:6126_0": "1942.",
  "tika-vin10t0:6127_0": "Pallatthikā nisinnassa, agilānassa dehino;",
  "tika-vin10t0:6128_0": "Tathā veṭhitasīsassa, dhammaṃ deseti dukkaṭaṃ.",
  "tika-vin10t0:6129_0": "1943.",
  "tika-vin10t0:6130_0": "Kesantaṃ vivarāpetvā, deseti yadi vaṭṭati;",
  "tika-vin10t0:6131_0": "Sasīsaṃ pārutassāpi, ayameva vinicchayo.",
  "tika-vin10t0:6132_0": "Pañcamachaṭṭhasattamāni.",
  "tika-vin10t0:6133_0": "1944.",
  "tika-vin10t0:6134_0": "Aṭṭhame navame vāpi, dasame natthi kiñcipi;",
  "tika-vin10t0:6135_0": "Sacepi therupaṭṭhānaṃ, gantvāna daharaṃ ṭhitaṃ.",
  "tika-vin10t0:6136_0": "1945.",
  "tika-vin10t0:6137_0": "Pañhaṃ pucchati ce thero, kathetuṃ na ca vaṭṭati;",
  "tika-vin10t0:6138_0": "Tassa passe panaññassa, kathetabbaṃ vijānatā.",
  "tika-vin10t0:6139_0": "Aṭṭhamanavamadasamāni.",
  "tika-vin10t0:6140_0": "Sattamo vaggo.",
  "tika-vin10t0:6141_0": "1946.",
  "tika-vin10t0:6142_0": "Gacchato purato pañhaṃ, na vattabbaṃ tu pacchato;",
  "tika-vin10t0:6143_0": "“Pacchimassa kathemī”ti, vattabbaṃ vinayaññunā.",
  "tika-vin10t0:6144_0": "1947.",
  "tika-vin10t0:6145_0": "Saddhiṃ uggahitaṃ dhammaṃ, sajjhāyati hi vaṭṭati;",
  "tika-vin10t0:6146_0": "Samameva yugaggāhaṃ, kathetuṃ gacchatopi ca.",
  "tika-vin10t0:6147_0": "Paṭhamaṃ.",
  "tika-vin10t0:6148_0": "1948.",
  "tika-vin10t0:6149_0": "Ekekassāpi cakkassa, pathenāpi ca gacchato;",
  "tika-vin10t0:6150_0": "Uppathena samaṃ vāpi, gacchantasseva vaṭṭati.",
  "tika-vin10t0:6151_0": "Dutiyaṃ.",
  "tika-vin10t0:6152_0": "1949.",
  "tika-vin10t0:6153_0": "Tatiye natthi vattabbaṃ, catutthe harite pana;",
  "tika-vin10t0:6154_0": "Uccārādicatukkaṃ tu, karoto dukkaṭaṃ siyā.",
  "tika-vin10t0:6155_0": "1950.",
  "tika-vin10t0:6156_0": "Jīvarukkhassa yaṃ mūlaṃ, dissamānaṃ tu gacchati;",
  "tika-vin10t0:6157_0": "Sākhā vā bhūmilaggā taṃ, sabbaṃ haritameva hi.",
  "tika-vin10t0:6158_0": "1951.",
  "tika-vin10t0:6159_0": "Sace aharitaṃ ṭhānaṃ, pekkhantasseva bhikkhuno;",
  "tika-vin10t0:6160_0": "Vaccaṃ nikkhamatevassa, sahasā pana vaṭṭati.",
  "tika-vin10t0:6161_0": "1952.",
  "tika-vin10t0:6162_0": "Palālaṇḍupake vāpi, gomaye vāpi kismici;",
  "tika-vin10t0:6163_0": "Kattabbaṃ, haritaṃ pacchā, tamottharati vaṭṭati.",
  "tika-vin10t0:6164_0": "1953.",
  "tika-vin10t0:6165_0": "Kato aharite ṭhāne, haritaṃ eti vaṭṭati;",
  "tika-vin10t0:6166_0": "Siṅghāṇikā gatā ettha, kheḷeneva ca saṅgahaṃ.",
  "tika-vin10t0:6167_0": "Catutthaṃ.",
  "tika-vin10t0:6168_0": "1954.",
  "tika-vin10t0:6169_0": "Vaccakuṭisamuddādi-udakesupi bhikkhuno;",
  "tika-vin10t0:6170_0": "Tesaṃ aparibhogattā, karoto natthi dukkaṭaṃ.",
  "tika-vin10t0:6171_0": "1955.",
  "tika-vin10t0:6172_0": "Deve pana ca vassante, udakoghe samantato;",
  "tika-vin10t0:6173_0": "Ajalaṃ alabhantena, jale kātumpi vaṭṭati.",
  "tika-vin10t0:6174_0": "Pañcamaṃ.",
  "tika-vin10t0:6175_0": "Aṭṭhamo vaggo.",
  "tika-vin10t0:6176_0": "1956.",
  "tika-vin10t0:6177_0": "Samuṭṭhānādayo ñeyyā, sekhiyānaṃ panettha hi;",
  "tika-vin10t0:6178_0": "Ujjagghikādicattāri, kabaḷena mukhena ca.",
  "tika-vin10t0:6179_0": "1957.",
  "tika-vin10t0:6180_0": "Chamānīcāsanaṭṭhāna-pacchā uppathavā dasa;",
  "tika-vin10t0:6181_0": "Samuṭṭhānādayo tulyā, vuttā samanubhāsane.",
  "tika-vin10t0:6182_0": "1958.",
  "tika-vin10t0:6183_0": "Chattaṃ daṇḍāvudhaṃ satthaṃ, pādukāruḷhupāhanā;",
  "tika-vin10t0:6184_0": "Yānaṃ sayanapallattha-veṭhitoguṇṭhitāni ca.",
  "tika-vin10t0:6185_0": "1959.",
  "tika-vin10t0:6186_0": "Dhammadesanātulyāva, samuṭṭhānādinā pana;",
  "tika-vin10t0:6187_0": "Sūpodanena viññatti, theyyasatthasamaṃ mataṃ.",
  "tika-vin10t0:6188_0": "1960.",
  "tika-vin10t0:6189_0": "Avasesā tipaññāsa, samānā paṭhamena tu;",
  "tika-vin10t0:6190_0": "Sekhiyesupi sabbesu, anāpattāpadāsupi.",
  "tika-vin10t0:6191_0": "1961.",
  "tika-vin10t0:6192_0": "Ujjhānasaññike thūpī-kate sūpapaṭicchade;",
  "tika-vin10t0:6193_0": "Tīsu sikkhāpadesveva, gilāno na panāgato.",
  "tika-vin10t0:6194_0": "Sekhiyakathā.",
  "tika-vin10t0:6195_0": "1962.",
  "tika-vin10t0:6196_0": "Imaṃ viditvā vinaye vinicchayaṃ;",
  "tika-vin10t0:6197_0": "Visārado hoti, vinītamānaso;",
  "tika-vin10t0:6198_0": "Parehi so hoti ca duppadhaṃsiyo;",
  "tika-vin10t0:6199_0": "Tato hi sikkhe satataṃ samāhito.",
  "tika-vin10t0:6200_0": "1963.",
  "tika-vin10t0:6201_0": "Imaṃ paramasaṃkaraṃ saṃkaraṃ;",
  "tika-vin10t0:6202_0": "Avecca savanāmataṃ nāmataṃ;",
  "tika-vin10t0:6203_0": "Paṭuttamadhike hite ke hi te;",
  "tika-vin10t0:6204_0": "Na yanti kalisāsane sāsane.",
  "tika-vin10t0:6205_0": "Iti vinayavinicchaye",
  "tika-vin10t0:6206_0": "Bhikkhuvibhaṅgakathā niṭṭhitā.",
  "tika-vin10t0:6207_0": "Bhikkhunīvibhaṅgo",
  "tika-vin10t0:6208_0": "1964.",
  "tika-vin10t0:6209_0": "Bhikkhunīnaṃ hitatthāya, vibhaṅgaṃ yaṃ jinobravi;",
  "tika-vin10t0:6210_0": "Tasmiṃ api samāsena, kiñcimattaṃ bhaṇāmahaṃ.",
  "tika-vin10t0:6211_0": "Pārājikakathā",
  "tika-vin10t0:6212_0": "1965.",
  "tika-vin10t0:6213_0": "Chandaso methunaṃ dhammaṃ, paṭiseveyya yā pana;",
  "tika-vin10t0:6214_0": "Hoti pārājikā nāma, samaṇī sā pavuccati.",
  "tika-vin10t0:6215_0": "1966.",
  "tika-vin10t0:6216_0": "Manussapurisādīnaṃ, navannaṃ yassa kassaci;",
  "tika-vin10t0:6217_0": "Sajīvassāpyajīvassa, santhataṃ vā asanthataṃ.",
  "tika-vin10t0:6218_0": "1967.",
  "tika-vin10t0:6219_0": "Attano tividhe magge, yebhuyyakkhāyitādikaṃ;",
  "tika-vin10t0:6220_0": "Aṅgajātaṃ pavesentī, allokāse parājitā.",
  "tika-vin10t0:6221_0": "1968.",
  "tika-vin10t0:6222_0": "Ito paramavatvāva, sādhāraṇavinicchayaṃ;",
  "tika-vin10t0:6223_0": "Asādhāraṇamevāhaṃ, bhaṇissāmi samāsato.",
  "tika-vin10t0:6224_0": "1969.",
  "tika-vin10t0:6225_0": "Adhakkhakaṃ sarīrakaṃ, yadubbhajāṇumaṇḍalaṃ;",
  "tika-vin10t0:6226_0": "Sarīrakena ce tena, phuseyya bhikkhunī pana.",
  "tika-vin10t0:6227_0": "1970.",
  "tika-vin10t0:6228_0": "Avassutassāvassutā, manussapuggalassa yā;",
  "tika-vin10t0:6229_0": "Sarīramassa tena vā, phuṭṭhā pārājikā siyā.",
  "tika-vin10t0:6230_0": "1971.",
  "tika-vin10t0:6231_0": "Kapparassa panuddhampi, gahitaṃ ubbhajāṇunā;",
  "tika-vin10t0:6232_0": "Yathāvuttappakārena, kāyenānena attano.",
  "tika-vin10t0:6233_0": "1972.",
  "tika-vin10t0:6234_0": "Purisassa tathā kāya- paṭibaddhaṃ phusantiyā;",
  "tika-vin10t0:6235_0": "Tathā yathāparicchinna- kāyabaddhena attano.",
  "tika-vin10t0:6236_0": "1973.",
  "tika-vin10t0:6237_0": "Avasesena vā tassa, kāyaṃ kāyena attano;",
  "tika-vin10t0:6238_0": "Hoti thullaccayaṃ tassā, payoge purisassa ca.",
  "tika-vin10t0:6239_0": "1974.",
  "tika-vin10t0:6240_0": "Yakkhapetatiracchāna- paṇḍakānaṃ adhakkhakaṃ;",
  "tika-vin10t0:6241_0": "Ubbhajāṇuṃ tathevassā, ubhatovassave sati.",
  "tika-vin10t0:6242_0": "1975.",
  "tika-vin10t0:6243_0": "Ekatovassave cāpi, thullaccayamudīritaṃ;",
  "tika-vin10t0:6244_0": "Avasese ca sabbattha, hoti āpatti dukkaṭaṃ.",
  "tika-vin10t0:6245_0": "1976.",
  "tika-vin10t0:6246_0": "Ubbhakkhakamadhojāṇu-maṇḍalaṃ pana yaṃ idha;",
  "tika-vin10t0:6247_0": "Kapparassa ca heṭṭhāpi, gataṃ ettheva saṅgahaṃ.",
  "tika-vin10t0:6248_0": "1977.",
  "tika-vin10t0:6249_0": "Kelāyati sace bhikkhu, saddhiṃ bhikkhuniyā pana;",
  "tika-vin10t0:6250_0": "Ubhinnaṃ kāyasaṃsagga-rāge sati hi bhikkhuno.",
  "tika-vin10t0:6251_0": "1978.",
  "tika-vin10t0:6252_0": "Hoti saṅghādisesova, nāso bhikkhuniyā siyā;",
  "tika-vin10t0:6253_0": "Kāyasaṃsaggarāgo ca, sace bhikkhuniyā siyā.",
  "tika-vin10t0:6254_0": "1979.",
  "tika-vin10t0:6255_0": "Bhikkhuno methuno rāgo, gehapemampi vā bhave;",
  "tika-vin10t0:6256_0": "Tassā thullaccayaṃ vuttaṃ, bhikkhuno hoti dukkaṭaṃ.",
  "tika-vin10t0:6257_0": "1980.",
  "tika-vin10t0:6258_0": "Ubhinnaṃ methune rāge, gehapemepi vā sati;",
  "tika-vin10t0:6259_0": "Avisesena niddiṭṭhaṃ, ubhinnaṃ dukkaṭaṃ pana.",
  "tika-vin10t0:6260_0": "1981.",
  "tika-vin10t0:6261_0": "Yassa yattha manosuddhaṃ, tassa tattha na dosatā;",
  "tika-vin10t0:6262_0": "Ubhinnampi anāpatti, ubhinnaṃ cittasuddhiyā.",
  "tika-vin10t0:6263_0": "1982.",
  "tika-vin10t0:6264_0": "Kāyasaṃsaggarāgena, bhinditvā paṭhamaṃ pana;",
  "tika-vin10t0:6265_0": "Pacchā dūseti ce neva, hoti bhikkhunidūsako.",
  "tika-vin10t0:6266_0": "1983.",
  "tika-vin10t0:6267_0": "Atha bhikkhuniyā phuṭṭho, sādiyantova cetasā;",
  "tika-vin10t0:6268_0": "Niccalo hoti ce bhikkhu, na hotāpatti bhikkhuno.",
  "tika-vin10t0:6269_0": "1984.",
  "tika-vin10t0:6270_0": "Bhikkhunī bhikkhunā phuṭṭhā, sace hotipi niccalā;",
  "tika-vin10t0:6271_0": "Adhivāseti samphassaṃ, tassā pārājikaṃ siyā.",
  "tika-vin10t0:6272_0": "1985.",
  "tika-vin10t0:6273_0": "Tathā thullaccayaṃ khette, dukkaṭañca viniddise;",
  "tika-vin10t0:6274_0": "Vuttattā “kāyasaṃsaggaṃ, sādiyeyyā”ti satthunā.",
  "tika-vin10t0:6275_0": "1986.",
  "tika-vin10t0:6276_0": "Tassā kriyasamuṭṭhānaṃ, evaṃ sati na dissati;",
  "tika-vin10t0:6277_0": "Idaṃ tabbahuleneva, nayena paridīpitaṃ.",
  "tika-vin10t0:6278_0": "1987.",
  "tika-vin10t0:6279_0": "Anāpatti asañcicca, ajānitvāmasantiyā;",
  "tika-vin10t0:6280_0": "Sati āmasane tassā, phassaṃ vāsādiyantiyā.",
  "tika-vin10t0:6281_0": "1988.",
  "tika-vin10t0:6282_0": "Vedanaṭṭāya vā khitta-cittāyummattikāya vā;",
  "tika-vin10t0:6283_0": "Samuṭṭhānādayo tulyā, paṭhamantimavatthunā.",
  "tika-vin10t0:6284_0": "Ubbhajāṇumaṇḍalakathā.",
  "tika-vin10t0:6285_0": "1989.",
  "tika-vin10t0:6286_0": "Pārājikattaṃ jānanti, saliṅge tu ṭhitāya hi;",
  "tika-vin10t0:6287_0": "“Na kassaci parassāhaṃ, ārocessāmi dāni”ti.",
  "tika-vin10t0:6288_0": "1990.",
  "tika-vin10t0:6289_0": "Dhure nikkhittamattasmiṃ, sā ca pārājikā siyā;",
  "tika-vin10t0:6290_0": "Ayaṃ vajjapaṭicchādi- nāmikā pana nāmato.",
  "tika-vin10t0:6291_0": "1991.",
  "tika-vin10t0:6292_0": "Sesaṃ sappāṇavaggasmiṃ, duṭṭhullena samaṃ naye;",
  "tika-vin10t0:6293_0": "Viseso tatra pācitti, idha pārājikaṃ siyā.",
  "tika-vin10t0:6294_0": "Vajjapaṭicchādikathā.",
  "tika-vin10t0:6295_0": "1992.",
  "tika-vin10t0:6296_0": "Saṅghenukkhittako bhikkhu, ṭhito ukkhepane pana;",
  "tika-vin10t0:6297_0": "Yaṃdiṭṭhiko ca so tassā, diṭṭhiyā gahaṇena taṃ.",
  "tika-vin10t0:6298_0": "1993.",
  "tika-vin10t0:6299_0": "Anuvatteyya yā bhikkhuṃ, bhikkhunī sā visumpi ca;",
  "tika-vin10t0:6300_0": "Saṅghamajjhepi aññāhi, vuccamānā tatheva ca.",
  "tika-vin10t0:6301_0": "1994.",
  "tika-vin10t0:6302_0": "Acajantīva taṃ vatthuṃ, gahetvā yadi tiṭṭhati;",
  "tika-vin10t0:6303_0": "Tassa kammassa osāne, ukkhittassānuvattikā.",
  "tika-vin10t0:6304_0": "1995.",
  "tika-vin10t0:6305_0": "Hoti pārājikāpannā, hotāsākiyadhītarā;",
  "tika-vin10t0:6306_0": "Puna appaṭisandheyā, dvidhā bhinnā silā viya.",
  "tika-vin10t0:6307_0": "1996.",
  "tika-vin10t0:6308_0": "Adhamme pana kammasmiṃ, niddiṭṭhaṃ tikadukkaṭaṃ;",
  "tika-vin10t0:6309_0": "Samuṭṭhānādayo sabbe, vuttā samanubhāsane.",
  "tika-vin10t0:6310_0": "Ukkhittānuvattikakathā.",
  "tika-vin10t0:6311_0": "1997.",
  "tika-vin10t0:6312_0": "Apārājikakhettassa, gahaṇaṃ yassa kassaci;",
  "tika-vin10t0:6313_0": "Aṅgassa pana taṃ hattha-ggahaṇanti pavuccati.",
  "tika-vin10t0:6314_0": "1998.",
  "tika-vin10t0:6315_0": "Pārutassa nivatthassa, gahaṇaṃ yassa kassaci;",
  "tika-vin10t0:6316_0": "Etaṃ saṅghāṭiyā kaṇṇa-ggahaṇanti pavuccati.",
  "tika-vin10t0:6317_0": "1999.",
  "tika-vin10t0:6318_0": "Kāyasaṃsaggasaṅkhāta-asaddhammassa kāraṇā;",
  "tika-vin10t0:6319_0": "Bhikkhunī hatthapāsasmiṃ, tiṭṭheyya purisassa vā.",
  "tika-vin10t0:6320_0": "2000.",
  "tika-vin10t0:6321_0": "Sallapeyya tathā tattha, ṭhatvā tu purisena vā;",
  "tika-vin10t0:6322_0": "Saṅketaṃ vāpi gaccheyya, iccheyyā gamanassa vā.",
  "tika-vin10t0:6323_0": "2001.",
  "tika-vin10t0:6324_0": "Tadatthāya paṭicchanna-ṭṭhānañca paviseyya vā;",
  "tika-vin10t0:6325_0": "Upasaṃhareyya kāyaṃ vā, hatthapāse ṭhitā pana.",
  "tika-vin10t0:6326_0": "2002.",
  "tika-vin10t0:6327_0": "Ayamassamaṇī hoti, vinaṭṭhā aṭṭhavatthukā;",
  "tika-vin10t0:6328_0": "Abhabbā punaruḷhāya, chinno tālova matthake.",
  "tika-vin10t0:6329_0": "2003.",
  "tika-vin10t0:6330_0": "Anulomena vā vatthuṃ, paṭilomena vā cutā;",
  "tika-vin10t0:6331_0": "Aṭṭhamaṃ paripūrentī, tathekantarikāya vā.",
  "tika-vin10t0:6332_0": "2004.",
  "tika-vin10t0:6333_0": "Athādito panekaṃ vā, dve vā tīṇipi satta vā;",
  "tika-vin10t0:6334_0": "Satakkhattumpi pūrentī, neva pārājikā siyā.",
  "tika-vin10t0:6335_0": "2005.",
  "tika-vin10t0:6336_0": "Āpattiyo panāpannā, desetvā tāhi muccati;",
  "tika-vin10t0:6337_0": "Dhuranikkhepanaṃ katvā, desitā gaṇanūpikā.",
  "tika-vin10t0:6338_0": "2006.",
  "tika-vin10t0:6339_0": "Na hotāpattiyā aṅgaṃ, saussāhāya desitā;",
  "tika-vin10t0:6340_0": "Desanāgaṇanaṃ neti, desitāpi adesitā.",
  "tika-vin10t0:6341_0": "2007.",
  "tika-vin10t0:6342_0": "Anāpatti asañcicca, ajānitvā karontiyā;",
  "tika-vin10t0:6343_0": "Samuṭṭhānādayo sabbe, anantarasamā matā.",
  "tika-vin10t0:6344_0": "2008.",
  "tika-vin10t0:6345_0": "“Asaddhammo”ti nāmettha, kāyasaṃsagganāmako;",
  "tika-vin10t0:6346_0": "Ayamuddisito attho, sabbaaṭṭhakathāsupi.",
  "tika-vin10t0:6347_0": "2009.",
  "tika-vin10t0:6348_0": "Viññū paṭibalo kāya-saṃsaggaṃ paṭipajjituṃ;",
  "tika-vin10t0:6349_0": "Kāyasaṃsaggabhāve tu, sādhakaṃ vacanaṃ idaṃ.",
  "tika-vin10t0:6350_0": "Aṭṭhavatthukakathā.",
  "tika-vin10t0:6351_0": "2010.",
  "tika-vin10t0:6352_0": "Avassutā paṭicchādī, ukkhittā aṭṭhavatthukā;",
  "tika-vin10t0:6353_0": "Asādhāraṇapaññattā, catassova mahesinā.",
  "tika-vin10t0:6354_0": "Pārājikakathā niṭṭhitā.",
  "tika-vin10t0:6355_0": "Saṅghādisesakathā",
  "tika-vin10t0:6356_0": "2011.",
  "tika-vin10t0:6357_0": "Yā pana bhikkhunī ussayavādā;",
  "tika-vin10t0:6358_0": "Aṭṭakarī mukharī vihareyya;",
  "tika-vin10t0:6359_0": "Yena kenaci narenidha saddhiṃ;",
  "tika-vin10t0:6360_0": "Sā garukaṃ kira dosamupeti.",
  "tika-vin10t0:6361_0": "2012.",
  "tika-vin10t0:6362_0": "Sakkhiṃ vāpi sahāyaṃ vā, pariyesati dukkaṭaṃ;",
  "tika-vin10t0:6363_0": "Pade pade tathā aṭṭaṃ, kātuṃ gacchantiyāpi ca.",
  "tika-vin10t0:6364_0": "2013.",
  "tika-vin10t0:6365_0": "Āroceti sace pubbaṃ, bhikkhunī attano kathaṃ;",
  "tika-vin10t0:6366_0": "Disvā vohārikaṃ tassā, hoti āpatti dukkaṭaṃ.",
  "tika-vin10t0:6367_0": "2014.",
  "tika-vin10t0:6368_0": "Āroceti sace pacchā, itaro attano kathaṃ;",
  "tika-vin10t0:6369_0": "Hoti bhikkhuniyā tassā, thullaccayamanantaraṃ.",
  "tika-vin10t0:6370_0": "2015.",
  "tika-vin10t0:6371_0": "Ārocetitaro pubbaṃ, sace so attano kathaṃ;",
  "tika-vin10t0:6372_0": "Pacchā bhikkhunī ce pubba-sadisova vinicchayo.",
  "tika-vin10t0:6373_0": "2016.",
  "tika-vin10t0:6374_0": "“Ārocehī”ti vuttā ce, “kathaṃ tava mamāpi ca”;",
  "tika-vin10t0:6375_0": "Ārocetu yathākāmaṃ, paṭhame dukkaṭaṃ siyā.",
  "tika-vin10t0:6376_0": "2017.",
  "tika-vin10t0:6377_0": "Dutiyārocane tassā, thullaccayamudīritaṃ;",
  "tika-vin10t0:6378_0": "Upāsakena vuttepi, ayameva vinicchayo.",
  "tika-vin10t0:6379_0": "2018.",
  "tika-vin10t0:6380_0": "Ārocitakathaṃ sutvā, ubhinnampi yathā tathā;",
  "tika-vin10t0:6381_0": "Vinicchaye kate tehi, aṭṭe pana ca niṭṭhite.",
  "tika-vin10t0:6382_0": "2019.",
  "tika-vin10t0:6383_0": "Aṭṭassa pariyosāne, jaye bhikkhuniyā pana;",
  "tika-vin10t0:6384_0": "Parājayepi vā tassā, hoti saṅghādisesatā.",
  "tika-vin10t0:6385_0": "2020.",
  "tika-vin10t0:6386_0": "Dūtaṃ vāpi pahiṇitvā, āgantvāna sayampi vā;",
  "tika-vin10t0:6387_0": "Paccatthikamanussehi, ākaḍḍhīyati yā pana.",
  "tika-vin10t0:6388_0": "2021.",
  "tika-vin10t0:6389_0": "Ārāme pana aññehi, anācāraṃ kataṃ sace;",
  "tika-vin10t0:6390_0": "Anodissa paraṃ kiñci, rakkhaṃ yācati tattha yā.",
  "tika-vin10t0:6391_0": "2022.",
  "tika-vin10t0:6392_0": "Yāya kiñci avuttāva, dhammaṭṭhā sayameva tu;",
  "tika-vin10t0:6393_0": "Sutvā taṃ aññato aṭṭaṃ, niṭṭhāpenti sace pana.",
  "tika-vin10t0:6394_0": "2023.",
  "tika-vin10t0:6395_0": "Tassā, ummattikādīna-manāpatti pakāsitā;",
  "tika-vin10t0:6396_0": "Kathinena samuṭṭhānaṃ, tulyaṃ sakiriyaṃ idaṃ.",
  "tika-vin10t0:6397_0": "Aṭṭakārikathā.",
  "tika-vin10t0:6398_0": "2024.",
  "tika-vin10t0:6399_0": "Jānantī bhikkhunī coriṃ, vajjhaṃ viditameva yā;",
  "tika-vin10t0:6400_0": "Saṅghaṃ anapaloketvā, rājānaṃ gaṇameva vā.",
  "tika-vin10t0:6401_0": "2025.",
  "tika-vin10t0:6402_0": "Vuṭṭhāpeyya vinā kappaṃ, corivuṭṭhāpanaṃ pana;",
  "tika-vin10t0:6403_0": "Saṅghādisesamāpatti-māpannā nāma hoti sā.",
  "tika-vin10t0:6404_0": "2026.",
  "tika-vin10t0:6405_0": "Pañcamāsagghanaṃ yāya, haritaṃ parasantakaṃ;",
  "tika-vin10t0:6406_0": "Atirekagghanaṃ vāpi, ayaṃ “corī”ti vuccati.",
  "tika-vin10t0:6407_0": "2027.",
  "tika-vin10t0:6408_0": "Bhikkhunīsu panaññāsu, titthiyesupi vā tathā;",
  "tika-vin10t0:6409_0": "Yā pabbajitapubbā sā, ayaṃ “kappā”ti vuccati.",
  "tika-vin10t0:6410_0": "2028.",
  "tika-vin10t0:6411_0": "Vuṭṭhāpeti ca yā coriṃ, ṭhapetvā kappamevidaṃ;",
  "tika-vin10t0:6412_0": "Sace ācariniṃ pattaṃ, cīvaraṃ pariyesati.",
  "tika-vin10t0:6413_0": "2029.",
  "tika-vin10t0:6414_0": "Sammannati ca sīmaṃ vā, tassā āpatti dukkaṭaṃ;",
  "tika-vin10t0:6415_0": "Ñattiyā dukkaṭaṃ dvīhi, kammavācāhi ca dvayaṃ.",
  "tika-vin10t0:6416_0": "2030.",
  "tika-vin10t0:6417_0": "Thullaccayassa, kammante, garukaṃ niddise budho;",
  "tika-vin10t0:6418_0": "Gaṇo ācarinī ceva, na ca muccati dukkaṭaṃ.",
  "tika-vin10t0:6419_0": "2031.",
  "tika-vin10t0:6420_0": "Anāpatti ajānantī, vuṭṭhāpeti, tatheva ca;",
  "tika-vin10t0:6421_0": "Kappaṃ vā apaloketvā, tassā ummattikāya vā.",
  "tika-vin10t0:6422_0": "2032.",
  "tika-vin10t0:6423_0": "Corivuṭṭhāpanaṃ nāma, jāyate vācacittato;",
  "tika-vin10t0:6424_0": "Kāyavācādito ceva, sacittañca kriyākriyaṃ.",
  "tika-vin10t0:6425_0": "Corivuṭṭhāpanakathā.",
  "tika-vin10t0:6426_0": "2033.",
  "tika-vin10t0:6427_0": "Gāmantaraṃ nadīpāraṃ, gaccheyyekāva yā sace;",
  "tika-vin10t0:6428_0": "Ohīyeyya gaṇamhā vā, rattiṃ vippavaseyya vā.",
  "tika-vin10t0:6429_0": "2034.",
  "tika-vin10t0:6430_0": "Paṭhamāpattikaṃ dhammaṃ, sāpannā garukaṃ siyā;",
  "tika-vin10t0:6431_0": "Sakagāmā anāpatti, ñātabbā nikkhamantiyā.",
  "tika-vin10t0:6432_0": "2035.",
  "tika-vin10t0:6433_0": "Nikkhamitvā tato aññaṃ, gāmaṃ gacchantiyā pana;",
  "tika-vin10t0:6434_0": "Dukkaṭaṃ padavārena, veditabbaṃ vibhāvinā.",
  "tika-vin10t0:6435_0": "2036.",
  "tika-vin10t0:6436_0": "Ekena padavārena, gāmassa itarassa ca;",
  "tika-vin10t0:6437_0": "Parikkhepe atikkante, upacārokkamepi vā.",
  "tika-vin10t0:6438_0": "2037.",
  "tika-vin10t0:6439_0": "Thullaccayaṃ atikkante, okkante dutiyena tu;",
  "tika-vin10t0:6440_0": "Pādena garukāpatti, hoti bhikkhuniyā pana.",
  "tika-vin10t0:6441_0": "2038.",
  "tika-vin10t0:6442_0": "Nikkhamitvā sace pacchā, sakaṃ gāmaṃ visantiyā;",
  "tika-vin10t0:6443_0": "Ayameva nayo ñeyyo, vaticchiddena vā tathā.",
  "tika-vin10t0:6444_0": "2039.",
  "tika-vin10t0:6445_0": "Pākārena vihārassa, bhūmiṃ tu pavisantiyā;",
  "tika-vin10t0:6446_0": "Kappiyanti paviṭṭhattā, na doso koci vijjati.",
  "tika-vin10t0:6447_0": "2040.",
  "tika-vin10t0:6448_0": "Bhikkhunīnaṃ vihārassa, bhūmi tāsaṃ tu kappiyā;",
  "tika-vin10t0:6449_0": "Hoti bhikkhuvihārassa, bhūmi tāsamakappiyā.",
  "tika-vin10t0:6450_0": "2041.",
  "tika-vin10t0:6451_0": "Hatthiassarathādīhi, iddhiyā vā visantiyā;",
  "tika-vin10t0:6452_0": "Anāpatti siyāpatti, padasā gamane pana.",
  "tika-vin10t0:6453_0": "2042.",
  "tika-vin10t0:6454_0": "Yaṃ kiñci sakagāmaṃ vā, paragāmampi vā tathā;",
  "tika-vin10t0:6455_0": "Bahigāme pana ṭhatvā, āpatti pavisantiyā.",
  "tika-vin10t0:6456_0": "2043.",
  "tika-vin10t0:6457_0": "Lakkhaṇenupapannāya, nadiyā dutiyaṃ vinā;",
  "tika-vin10t0:6458_0": "Pāraṃ gacchati yā tīraṃ, tassā samaṇiyā pana.",
  "tika-vin10t0:6459_0": "2044.",
  "tika-vin10t0:6460_0": "Paṭhamaṃ uddharitvāna, pādaṃ tīre ṭhapentiyā;",
  "tika-vin10t0:6461_0": "Hoti thullaccayāpatti, dutiyātikkame garu.",
  "tika-vin10t0:6462_0": "2045.",
  "tika-vin10t0:6463_0": "Antaranadiyaṃyeva, saddhiṃ dutiyikāya hi;",
  "tika-vin10t0:6464_0": "Bhaṇḍitvā orimaṃ tīraṃ, tathā paccuttarantiyā.",
  "tika-vin10t0:6465_0": "2046.",
  "tika-vin10t0:6466_0": "Iddhiyā setunā nāvā-yānarajjūhi vā pana;",
  "tika-vin10t0:6467_0": "Evampi ca paraṃ tīraṃ, anāpattuttarantiyā.",
  "tika-vin10t0:6468_0": "2047.",
  "tika-vin10t0:6469_0": "Nhāyituṃ pivituṃ vāpi, otiṇṇātha nadiṃ puna;",
  "tika-vin10t0:6470_0": "Padasāvorimaṃ tīraṃ, paccuttarati vaṭṭati.",
  "tika-vin10t0:6471_0": "2048.",
  "tika-vin10t0:6472_0": "Padasā otaritvāna, nadiṃ uttaraṇe pana;",
  "tika-vin10t0:6473_0": "Ārohitvā tathā setuṃ, anāpattuttarantiyā.",
  "tika-vin10t0:6474_0": "2049.",
  "tika-vin10t0:6475_0": "Setunā upagantvā vā, yānākāsehi vā sace;",
  "tika-vin10t0:6476_0": "Yāti uttaraṇe kāle, padasā garukaṃ phuse.",
  "tika-vin10t0:6477_0": "2050.",
  "tika-vin10t0:6478_0": "Nadiyā pārimaṃ tīraṃ, ito orimatīrato;",
  "tika-vin10t0:6479_0": "Ullaṅghitvāna vegena, anāpattuttarantiyā.",
  "tika-vin10t0:6480_0": "2051.",
  "tika-vin10t0:6481_0": "Piṭṭhiyaṃ vā nisīditvā, khandhe vā uttarantiyā;",
  "tika-vin10t0:6482_0": "Hatthasaṅghātane vāpi, dussayānepi vaṭṭati.",
  "tika-vin10t0:6483_0": "2052.",
  "tika-vin10t0:6484_0": "“Pureruṇodayāyeva, pāsaṃ dutiyikāya hi;",
  "tika-vin10t0:6485_0": "Gamissāmī”ti ābhogaṃ, vinā bhikkhuniyā pana.",
  "tika-vin10t0:6486_0": "2053.",
  "tika-vin10t0:6487_0": "Ekagabbhepi vā hattha-pāsaṃ dutiyikāya hi;",
  "tika-vin10t0:6488_0": "Atikkamma siyāpatti, aruṇaṃ uṭṭhapentiyā.",
  "tika-vin10t0:6489_0": "2054.",
  "tika-vin10t0:6490_0": "“Gamissāmī”ti ābhogaṃ, katvā gacchantiyā pana;",
  "tika-vin10t0:6491_0": "Na doso dutiyā pāsaṃ, uṭṭheti aruṇaṃ sace.",
  "tika-vin10t0:6492_0": "2055.",
  "tika-vin10t0:6493_0": "Indakhīlamatikkamma, araññaṃ ettha dīpitaṃ;",
  "tika-vin10t0:6494_0": "Gāmato bahi nikkhamma, tassā dutiyikāya tu.",
  "tika-vin10t0:6495_0": "2056.",
  "tika-vin10t0:6496_0": "Dassanassupacāraṃ tu, jānitvā vijahantiyā;",
  "tika-vin10t0:6497_0": "Hoti thullaccayāpatti, jahite garukaṃ siyā.",
  "tika-vin10t0:6498_0": "2057.",
  "tika-vin10t0:6499_0": "Sāṇipākārapākāra-taruantarite pana;",
  "tika-vin10t0:6500_0": "Savanassupacārepi, sati āpatti hoti hi.",
  "tika-vin10t0:6501_0": "2058.",
  "tika-vin10t0:6502_0": "Ajjhokāse tu dūrepi, dassanassupacāratā;",
  "tika-vin10t0:6503_0": "Hoti, ettha kathaṃ dhamma-savanārocane viya.",
  "tika-vin10t0:6504_0": "2059.",
  "tika-vin10t0:6505_0": "Maggamūḷhassa saddena, viya kūjantiyā pana;",
  "tika-vin10t0:6506_0": "“Ayye”ti tassā saddassa, savanātikkamepi ca.",
  "tika-vin10t0:6507_0": "2060.",
  "tika-vin10t0:6508_0": "Hoti, bhikkhuniyāpatti, garukā evarūpake;",
  "tika-vin10t0:6509_0": "Ettha bhikkhunī ekāpi, gaṇāyevāti vuccati.",
  "tika-vin10t0:6510_0": "2061.",
  "tika-vin10t0:6511_0": "Ohīyitvātha gacchantī, “pāpuṇissāmi dānihaṃ”;",
  "tika-vin10t0:6512_0": "Iccevaṃ tu saussāhā, anubandhati vaṭṭati.",
  "tika-vin10t0:6513_0": "2062.",
  "tika-vin10t0:6514_0": "Dvinnaṃ maggaṃ gacchantīnaṃ, ekā gantuṃ no sakkoti;",
  "tika-vin10t0:6515_0": "Ussāhassacchedaṃ katvā, ohīnā ce tassāpatti.",
  "tika-vin10t0:6516_0": "2063.",
  "tika-vin10t0:6517_0": "Itarāpi sace yāti, “ohīyatu aya”nti ca;",
  "tika-vin10t0:6518_0": "Hoti tassāpi āpatti, saussāhā na hoti ce.",
  "tika-vin10t0:6519_0": "2064.",
  "tika-vin10t0:6520_0": "Gacchantīsu tathā dvīsu, purimā yāti ekakaṃ;",
  "tika-vin10t0:6521_0": "Aññaṃ pana sace maggaṃ, pacchimāpi ca gaṇhati.",
  "tika-vin10t0:6522_0": "2065.",
  "tika-vin10t0:6523_0": "Ekissā pana pakkanta-ṭṭhāne tiṭṭhati cetarā;",
  "tika-vin10t0:6524_0": "Tasmā tattha ubhinnampi, anāpatti pakāsitā.",
  "tika-vin10t0:6525_0": "2066.",
  "tika-vin10t0:6526_0": "Aruṇuggamanā pubbe, nikkhamitvā sagāmato;",
  "tika-vin10t0:6527_0": "Aruṇuggamane kāle, gāmantaragatāya hi.",
  "tika-vin10t0:6528_0": "2067.",
  "tika-vin10t0:6529_0": "Atikkamantiyā pāraṃ, nadiyā dutiyikaṃ vinā;",
  "tika-vin10t0:6530_0": "Āpattiyo catassopi, honti ekakkhaṇe pana.",
  "tika-vin10t0:6531_0": "2068.",
  "tika-vin10t0:6532_0": "Pakkantā vāpi vibbhantā, yātā petānaṃ lokaṃ vā;",
  "tika-vin10t0:6533_0": "Pakkhasaṅkantā vā naṭṭhā, saddhiṃ yātā sā ce hoti.",
  "tika-vin10t0:6534_0": "2069.",
  "tika-vin10t0:6535_0": "Gāmantarokkamādīni, cattāripi karontiyā;",
  "tika-vin10t0:6536_0": "Anāpattīti ñātabbaṃ, evaṃ ummattikāyapi.",
  "tika-vin10t0:6537_0": "2070.",
  "tika-vin10t0:6538_0": "Rattiyaṃ vippavāsaṃ tu, hatthapāsova rakkhati;",
  "tika-vin10t0:6539_0": "Agāmake araññe tu, gaṇā ohīyanaṃ mataṃ.",
  "tika-vin10t0:6540_0": "2071.",
  "tika-vin10t0:6541_0": "Sakagāme yathākāmaṃ, divā ca vicarantiyā;",
  "tika-vin10t0:6542_0": "Cattāropi ca saṅghādi-sesā tassā na vijjare.",
  "tika-vin10t0:6543_0": "2072.",
  "tika-vin10t0:6544_0": "Samuṭṭhānādayo tulyā, paṭhamantimavatthunā;",
  "tika-vin10t0:6545_0": "Sacittaṃ kāyakammañca, ticittañca tivedanaṃ.",
  "tika-vin10t0:6546_0": "Gāmantaragamanakathā.",
  "tika-vin10t0:6547_0": "2073.",
  "tika-vin10t0:6548_0": "Sīmāsammutiyā ceva, gaṇassa pariyesane;",
  "tika-vin10t0:6549_0": "Ñattiyā dukkaṭaṃ, dvīhi, honti thullaccayā duve.",
  "tika-vin10t0:6550_0": "2074.",
  "tika-vin10t0:6551_0": "Kammassa pariyosāne, hoti saṅghādisesatā;",
  "tika-vin10t0:6552_0": "Tikasaṅghādisesaṃ tu, adhamme tikadukkaṭaṃ.",
  "tika-vin10t0:6553_0": "2075.",
  "tika-vin10t0:6554_0": "Pucchitvā kārakaṃ saṅghaṃ, chandaṃ datvā gaṇassa vā;",
  "tika-vin10t0:6555_0": "Vatte vā pana vattantiṃ, asante kārakepi vā.",
  "tika-vin10t0:6556_0": "2076.",
  "tika-vin10t0:6557_0": "Bhikkhuniṃ pana ukkhittaṃ, yā osāreti bhikkhunī;",
  "tika-vin10t0:6558_0": "Tassā ummattikādīna-manāpatti pakāsitā.",
  "tika-vin10t0:6559_0": "2077.",
  "tika-vin10t0:6560_0": "Saṅghabhedasamā vuttā, samuṭṭhānādayo nayā;",
  "tika-vin10t0:6561_0": "Kriyākriyamidaṃ vuttaṃ, ayameva visesatā.",
  "tika-vin10t0:6562_0": "Catutthaṃ.",
  "tika-vin10t0:6563_0": "2078.",
  "tika-vin10t0:6564_0": "Sayaṃ avassutā tathā, avassutassa hatthato;",
  "tika-vin10t0:6565_0": "Manussapuggalassa ce, yadeva kiñci gaṇhati.",
  "tika-vin10t0:6566_0": "2079.",
  "tika-vin10t0:6567_0": "Āmisaṃ, gahaṇe tassā;",
  "tika-vin10t0:6568_0": "Thullaccayamudīritaṃ;",
  "tika-vin10t0:6569_0": "Ajjhohāresu saṅghādi-;",
  "tika-vin10t0:6570_0": "Sesā honti payogato.",
  "tika-vin10t0:6571_0": "2080.",
  "tika-vin10t0:6572_0": "Ekatovassute kiñci, paṭiggaṇhati, dukkaṭaṃ;",
  "tika-vin10t0:6573_0": "Ajjhohārappayogesu, thullaccayacayo siyā.",
  "tika-vin10t0:6574_0": "2081.",
  "tika-vin10t0:6575_0": "Yakkhapetatiracchāna-paṇḍakānañca hatthato;",
  "tika-vin10t0:6576_0": "Manussaviggahānampi, ubhatovassute tathā.",
  "tika-vin10t0:6577_0": "2082.",
  "tika-vin10t0:6578_0": "Ekatovassute ettha, udake dantakaṭṭhake;",
  "tika-vin10t0:6579_0": "Gahaṇe paribhoge ca, sabbatthāpi ca dukkaṭaṃ.",
  "tika-vin10t0:6580_0": "2083.",
  "tika-vin10t0:6581_0": "Ubhayāvassutābhāve, na doso yadi gaṇhati;",
  "tika-vin10t0:6582_0": "“Avassuto na cāya”nti, ñatvā gaṇhati yā pana.",
  "tika-vin10t0:6583_0": "2084.",
  "tika-vin10t0:6584_0": "Tassā ummattikādīna-manāpatti pakāsitā;",
  "tika-vin10t0:6585_0": "Samuṭṭhānādayo tulyā, paṭhamantimavatthunā.",
  "tika-vin10t0:6586_0": "Pañcamaṃ.",
  "tika-vin10t0:6587_0": "2085.",
  "tika-vin10t0:6588_0": "Uyyojane panekissā, itarissā paṭiggahe;",
  "tika-vin10t0:6589_0": "Dukkaṭāni ca bhogesu, thullaccayagaṇo siyā.",
  "tika-vin10t0:6590_0": "2086.",
  "tika-vin10t0:6591_0": "Bhojanassāvasānasmiṃ, hoti saṅghādisesatā;",
  "tika-vin10t0:6592_0": "Yakkhādīnaṃ catunnampi, tatheva purisassa ca.",
  "tika-vin10t0:6593_0": "2087.",
  "tika-vin10t0:6594_0": "Dantakaṭṭhudakānañca, gahaṇuyyojane pana;",
  "tika-vin10t0:6595_0": "Tesañca paribhogepi, dukkaṭaṃ parikittitaṃ.",
  "tika-vin10t0:6596_0": "2088.",
  "tika-vin10t0:6597_0": "Yakkhādīnaṃ tu sesassa, gahaṇuyyojane pana;",
  "tika-vin10t0:6598_0": "Bhoge ca dukkaṭaṃ, bhutte, thullaccayamudīritaṃ.",
  "tika-vin10t0:6599_0": "2089.",
  "tika-vin10t0:6600_0": "“Nāvassuto”ti ñatvā vā, kupitā vā na gaṇhati;",
  "tika-vin10t0:6601_0": "Kulānuddayatā vāpi, uyyojeti ca yā pana.",
  "tika-vin10t0:6602_0": "2090.",
  "tika-vin10t0:6603_0": "Tassā ummattikādīna-manāpatti pakāsitā;",
  "tika-vin10t0:6604_0": "Adinnādānatulyāva, samuṭṭhānādayo nayā.",
  "tika-vin10t0:6605_0": "Chaṭṭhaṃ.",
  "tika-vin10t0:6606_0": "2091.",
  "tika-vin10t0:6607_0": "Sattamaṃ aṭṭhamaṃ saṅgha-bhedena sadisaṃ mataṃ;",
  "tika-vin10t0:6608_0": "Samuṭṭhānādinā saddhiṃ, natthi kāci visesatā.",
  "tika-vin10t0:6609_0": "Sattamaṭṭhamāni.",
  "tika-vin10t0:6610_0": "2092.",
  "tika-vin10t0:6611_0": "Navame dasame vāpi, vattabbaṃ natthi kiñcipi;",
  "tika-vin10t0:6612_0": "Anantarasamāyeva, samuṭṭhānādayo nayā.",
  "tika-vin10t0:6613_0": "Navamadasamāni.",
  "tika-vin10t0:6614_0": "2093.",
  "tika-vin10t0:6615_0": "Duṭṭhadosadvayenāpi, sañcarittena tena cha;",
  "tika-vin10t0:6616_0": "Yāvatatiyakā aṭṭha, cattāri ca ito tato.",
  "tika-vin10t0:6617_0": "Saṅghādisesakathā.",
  "tika-vin10t0:6618_0": "Nissaggiyakathā",
  "tika-vin10t0:6619_0": "2094.",
  "tika-vin10t0:6620_0": "Adhiṭṭhānūpagaṃ pattaṃ, anadhiṭṭhāya bhikkhunī;",
  "tika-vin10t0:6621_0": "Vikappanamakatvā vā, ekāhampi ṭhapeyya ce.",
  "tika-vin10t0:6622_0": "2095.",
  "tika-vin10t0:6623_0": "Aruṇuggamaneneva, saddhiṃ bhikkhuniyā siyā;",
  "tika-vin10t0:6624_0": "Tassā nissaggiyāpatti, pattasannidhikāraṇā.",
  "tika-vin10t0:6625_0": "2096.",
  "tika-vin10t0:6626_0": "Seso pana kathāmaggo, pattasikkhāpade idha;",
  "tika-vin10t0:6627_0": "Sabbo vuttanayeneva, veditabbo vinicchayo.",
  "tika-vin10t0:6628_0": "2097.",
  "tika-vin10t0:6629_0": "Dasāhātikkame tattha, ekāhātikkame idha;",
  "tika-vin10t0:6630_0": "Tassimassa ubhinnampi, ayameva visesatā.",
  "tika-vin10t0:6631_0": "Paṭhamaṃ.",
  "tika-vin10t0:6632_0": "2098.",
  "tika-vin10t0:6633_0": "Akāle cīvaraṃ dinnaṃ, dinnaṃ kālepi kenaci;",
  "tika-vin10t0:6634_0": "Ādissa pana “sampattā, bhājentū”ti niyāmitaṃ.",
  "tika-vin10t0:6635_0": "2099.",
  "tika-vin10t0:6636_0": "Akālacīvaraṃ “kāla-cīvara”nti sace pana;",
  "tika-vin10t0:6637_0": "Bhājāpeyya ca yā tassā, payoge dukkaṭaṃ siyā.",
  "tika-vin10t0:6638_0": "2100.",
  "tika-vin10t0:6639_0": "Attanā paṭiladdhaṃ yaṃ, taṃ tu nissaggiyaṃ bhave;",
  "tika-vin10t0:6640_0": "Labhitvā pana nissaṭṭhaṃ, yathādāne niyojaye.",
  "tika-vin10t0:6641_0": "2101.",
  "tika-vin10t0:6642_0": "Katvā vinayakammaṃ tu, paṭiladdhampi taṃ puna;",
  "tika-vin10t0:6643_0": "Tassa cāyamadhippāyo, sevituṃ na ca vaṭṭati.",
  "tika-vin10t0:6644_0": "2102.",
  "tika-vin10t0:6645_0": "Akālavatthasaññāya, dukkaṭaṃ kālacīvare;",
  "tika-vin10t0:6646_0": "Ubhayatthapi niddiṭṭhaṃ, tathā vematikāyapi.",
  "tika-vin10t0:6647_0": "2103.",
  "tika-vin10t0:6648_0": "Kālacīvarasaññāya, cīvare ubhayatthapi;",
  "tika-vin10t0:6649_0": "Na dosummattikādīnaṃ, tisamuṭṭhānatā matā.",
  "tika-vin10t0:6650_0": "Dutiyaṃ.",
  "tika-vin10t0:6651_0": "2104.",
  "tika-vin10t0:6652_0": "Cīvaresupi bandhitvā, ṭhapitesu bahūsvapi;",
  "tika-vin10t0:6653_0": "Ekāyeva siyāpatti, acchindati sace sayaṃ.",
  "tika-vin10t0:6654_0": "2105.",
  "tika-vin10t0:6655_0": "Tathācchindāpane ekā, ekāyāṇattiyā bhave;",
  "tika-vin10t0:6656_0": "Itaresu ca vatthūnaṃ, payogassa vasā siyā.",
  "tika-vin10t0:6657_0": "2106.",
  "tika-vin10t0:6658_0": "Tikapācitti aññasmiṃ, parikkhāre tu dukkaṭaṃ;",
  "tika-vin10t0:6659_0": "Tikadukkaṭamuddiṭṭhaṃ, itarissā tu cīvare.",
  "tika-vin10t0:6660_0": "2107.",
  "tika-vin10t0:6661_0": "Tāya vā dīyamānaṃ tu, tassā vissāsameva vā;",
  "tika-vin10t0:6662_0": "Gaṇhantiyā anāpatti, tisamuṭṭhānatā matā.",
  "tika-vin10t0:6663_0": "Tatiyaṃ.",
  "tika-vin10t0:6664_0": "2108.",
  "tika-vin10t0:6665_0": "Viññāpetvā sace aññaṃ, tadaññaṃ viññāpentiyā;",
  "tika-vin10t0:6666_0": "Viññattidukkaṭaṃ tassā, lābhā nissaggiyaṃ siyā.",
  "tika-vin10t0:6667_0": "2109.",
  "tika-vin10t0:6668_0": "Tikapācittiyaṃ vuttaṃ, anaññe dvikadukkaṭaṃ;",
  "tika-vin10t0:6669_0": "Anaññenaññasaññāya, appahontepi vā puna.",
  "tika-vin10t0:6670_0": "2110.",
  "tika-vin10t0:6671_0": "Tasmiṃ taññeva vā aññaṃ, aññenatthepi vā sati;",
  "tika-vin10t0:6672_0": "Ānisaṃsañca dassetvā, tadaññaṃ viññāpentiyā.",
  "tika-vin10t0:6673_0": "2111.",
  "tika-vin10t0:6674_0": "Anāpattīti ñātabbaṃ, tathā ummattikāyapi;",
  "tika-vin10t0:6675_0": "Sañcarittasamā vuttā, samuṭṭhānādayo nayā.",
  "tika-vin10t0:6676_0": "Catutthaṃ.",
  "tika-vin10t0:6677_0": "2112.",
  "tika-vin10t0:6678_0": "Aññaṃ cetāpetvā pubbaṃ, pacchā aññaṃ cetāpeyya;",
  "tika-vin10t0:6679_0": "Evaṃ saññāyaññaṃ dhaññaṃ, mayhaṃ ānetvā detīti.",
  "tika-vin10t0:6680_0": "2113.",
  "tika-vin10t0:6681_0": "Cetāpanapayogena, mūlaṭṭhāya hi dukkaṭaṃ;",
  "tika-vin10t0:6682_0": "Lābhe nissaggiyaṃ hoti, tena caññena vābhataṃ.",
  "tika-vin10t0:6683_0": "2114.",
  "tika-vin10t0:6684_0": "Sesaṃ anantareneva, sadisanti viniddise;",
  "tika-vin10t0:6685_0": "Samuṭṭhānādinā saddhiṃ, apubbaṃ natthi kiñcipi.",
  "tika-vin10t0:6686_0": "Pañcamaṃ.",
  "tika-vin10t0:6687_0": "2115.",
  "tika-vin10t0:6688_0": "Aññadatthāya dinnena, parikkhārena yā pana;",
  "tika-vin10t0:6689_0": "Cetāpeyya sace aññaṃ, saṅghikenidha bhikkhunī.",
  "tika-vin10t0:6690_0": "2116.",
  "tika-vin10t0:6691_0": "Payoge dukkaṭaṃ, lābhe, tassā nissaggiyaṃ siyā;",
  "tika-vin10t0:6692_0": "Anaññadatthike ettha, niddiṭṭhaṃ dvikadukkaṭaṃ.",
  "tika-vin10t0:6693_0": "2117.",
  "tika-vin10t0:6694_0": "Sesakaṃ aññadatthāya, anāpattupanentiyā;",
  "tika-vin10t0:6695_0": "Pucchitvā sāmike vāpyā-padāsummattikāya vā.",
  "tika-vin10t0:6696_0": "2118.",
  "tika-vin10t0:6697_0": "Sañcarittasamā vuttā, samuṭṭhānādayo nayā;",
  "tika-vin10t0:6698_0": "Sattamaṃ chaṭṭhasadisaṃ, sayaṃ yācitakaṃ vinā.",
  "tika-vin10t0:6699_0": "Chaṭṭhasattamāni.",
  "tika-vin10t0:6700_0": "2119.",
  "tika-vin10t0:6701_0": "Aṭṭhame navame vāpi, vattabbaṃ natthi kiñcipi;",
  "tika-vin10t0:6702_0": "“Mahājanikasaññāci-kenā”ti padatādhikā.",
  "tika-vin10t0:6703_0": "2120.",
  "tika-vin10t0:6704_0": "Dasamepi kathā sabbā, anantarasamā matā;",
  "tika-vin10t0:6705_0": "Samuṭṭhānādinā saddhiṃ, viseso natthi kocipi.",
  "tika-vin10t0:6706_0": "Aṭṭhamanavamadasamāni.",
  "tika-vin10t0:6707_0": "Paṭhamo vaggo.",
  "tika-vin10t0:6708_0": "2121.",
  "tika-vin10t0:6709_0": "Atirekacatukkaṃsaṃ, garupāvuraṇaṃ pana;",
  "tika-vin10t0:6710_0": "Cetāpeyya sace tassā, catusaccappakāsinā.",
  "tika-vin10t0:6711_0": "2122.",
  "tika-vin10t0:6712_0": "Payoge dukkaṭaṃ vuttaṃ, lābhe nissaggiyaṃ mataṃ;",
  "tika-vin10t0:6713_0": "Kahāpaṇacatukkaṃ tu, kaṃso nāma pavuccati.",
  "tika-vin10t0:6714_0": "2123.",
  "tika-vin10t0:6715_0": "Ūnake tu catukkaṃse, uddiṭṭhaṃ dvikadukkaṭaṃ;",
  "tika-vin10t0:6716_0": "Anāpatti catukkaṃsa-paramaṃ garukaṃ pana.",
  "tika-vin10t0:6717_0": "2124.",
  "tika-vin10t0:6718_0": "Cetāpeti tadūnaṃ vā, ñātakānañca santake;",
  "tika-vin10t0:6719_0": "Aññassatthāya vā atta-dhanenummattikāya vā.",
  "tika-vin10t0:6720_0": "2125.",
  "tika-vin10t0:6721_0": "Cetāpentaṃ mahagghaṃ yā, cetāpetappameva vā;",
  "tika-vin10t0:6722_0": "Samuṭṭhānādayo sabbe, sañcarittasamā matā.",
  "tika-vin10t0:6723_0": "Ekādasamaṃ.",
  "tika-vin10t0:6724_0": "2126.",
  "tika-vin10t0:6725_0": "Lahupāvuraṇaṃ aḍḍha- teyyakaṃsagghanaṃ pana;",
  "tika-vin10t0:6726_0": "Tato ce uttariṃ yaṃ tu, cetāpeti hi bhikkhunī.",
  "tika-vin10t0:6727_0": "2127.",
  "tika-vin10t0:6728_0": "Tassā nissaggiyāpatti, pācitti pariyāputā;",
  "tika-vin10t0:6729_0": "Anantarasamaṃ sesaṃ, natthi kāci visesatā.",
  "tika-vin10t0:6730_0": "Dvādasamaṃ.",
  "tika-vin10t0:6731_0": "2128.",
  "tika-vin10t0:6732_0": "Sādhāraṇāni sesāni, tāni aṭṭhārasāpi ca;",
  "tika-vin10t0:6733_0": "Imāni dvādasevāpi, samatiṃseva honti hi.",
  "tika-vin10t0:6734_0": "Nissaggiyakathā.",
  "tika-vin10t0:6735_0": "Pācittiyakathā",
  "tika-vin10t0:6736_0": "2129.",
  "tika-vin10t0:6737_0": "Lasuṇaṃ bhaṇḍikaṃ vuttaṃ, na ekadvitimiñjakaṃ;",
  "tika-vin10t0:6738_0": "Āmakaṃ māgadhaṃyeva, “khādissāmī”ti gaṇhati.",
  "tika-vin10t0:6739_0": "2130.",
  "tika-vin10t0:6740_0": "Gahaṇe dukkaṭaṃ tassā, pācitti yadi khādati;",
  "tika-vin10t0:6741_0": "Ajjhohāravaseneva, pācittiṃ paridīpaye.",
  "tika-vin10t0:6742_0": "2131.",
  "tika-vin10t0:6743_0": "Dve tayo bhaṇḍike saddhiṃ, saṅkhāditvā sace pana;",
  "tika-vin10t0:6744_0": "Ajjhoharati yā tassā, ekaṃ pācittiyaṃ siyā.",
  "tika-vin10t0:6745_0": "2132.",
  "tika-vin10t0:6746_0": "Bhinditvā tattha ekekaṃ, miñjaṃ khādantiyā pana;",
  "tika-vin10t0:6747_0": "Miñjānaṃ gaṇanāyassā, pācittigaṇanā siyā.",
  "tika-vin10t0:6748_0": "2133.",
  "tika-vin10t0:6749_0": "Palaṇḍuko bhañjanako, harito cāpalopi ca;",
  "tika-vin10t0:6750_0": "Lasuṇā pana cattāro, vaṭṭanteva sabhāvato.",
  "tika-vin10t0:6751_0": "2134.",
  "tika-vin10t0:6752_0": "Palaṇḍuko paṇḍuvaṇṇo, bhañjano lohitopi ca;",
  "tika-vin10t0:6753_0": "Harito haritavaṇṇo, cāpalo setakopi ca.",
  "tika-vin10t0:6754_0": "2135.",
  "tika-vin10t0:6755_0": "Ekā miñjā palaṇḍussa, bhañjanassa duve siyuṃ;",
  "tika-vin10t0:6756_0": "Tisso haritakassāpi, cāpalo hotyamiñjako.",
  "tika-vin10t0:6757_0": "2136.",
  "tika-vin10t0:6758_0": "Sūpamaṃsādisaṃpāke, sāḷavuttaribhaṅgake;",
  "tika-vin10t0:6759_0": "Na dosummattikādīnaṃ, samuṭṭhāneḷakūpamaṃ.",
  "tika-vin10t0:6760_0": "Paṭhamaṃ.",
  "tika-vin10t0:6761_0": "2137.",
  "tika-vin10t0:6762_0": "Sambādhe upakacchesu, muttassa karaṇepi vā;",
  "tika-vin10t0:6763_0": "Ekalomampi pācitti, saṃharāpentiyā siyā.",
  "tika-vin10t0:6764_0": "2138.",
  "tika-vin10t0:6765_0": "Bahukepi tathā lome, saṃharāpentiyā pana;",
  "tika-vin10t0:6766_0": "Payogagaṇanāyassā, na lomagaṇanāya hi.",
  "tika-vin10t0:6767_0": "2139.",
  "tika-vin10t0:6768_0": "Na doso sati ābādhe, lomake saṃharantiyā;",
  "tika-vin10t0:6769_0": "Samuṭṭhānādayo magga- saṃvidhānasamā matā.",
  "tika-vin10t0:6770_0": "Dutiyaṃ.",
  "tika-vin10t0:6771_0": "2140.",
  "tika-vin10t0:6772_0": "Hoti antamaso mutta-karaṇassa talaghātane;",
  "tika-vin10t0:6773_0": "Kesarenāpi rāgena, pācitti padumassa vā.",
  "tika-vin10t0:6774_0": "2141.",
  "tika-vin10t0:6775_0": "Gaṇḍaṃ tattha vaṇaṃ vāpi, na doso paharantiyā;",
  "tika-vin10t0:6776_0": "Samuṭṭhānādayo tulyā, paṭhamantimavatthunā.",
  "tika-vin10t0:6777_0": "Tatiyaṃ.",
  "tika-vin10t0:6778_0": "2142.",
  "tika-vin10t0:6779_0": "Yā panuppalapattampi, byañjane bhikkhunattano;",
  "tika-vin10t0:6780_0": "Kāmarāgaparetā tu, paveseti na vaṭṭati.",
  "tika-vin10t0:6781_0": "2143.",
  "tika-vin10t0:6782_0": "Idaṃ vatthuvaseneva, vuttaṃ tu jatumaṭṭhakaṃ;",
  "tika-vin10t0:6783_0": "Daṇḍamelāḷukaṃ vāpi, muttassa karaṇe pana.",
  "tika-vin10t0:6784_0": "2144.",
  "tika-vin10t0:6785_0": "Samphassaṃ sādiyantiyā, paveseti sace pana;",
  "tika-vin10t0:6786_0": "Pavesāpeti vā tasmiṃ, tassā pācittiyaṃ siyā.",
  "tika-vin10t0:6787_0": "2145.",
  "tika-vin10t0:6788_0": "Ābādhapaccayā doso, natthi ummattikāya vā;",
  "tika-vin10t0:6789_0": "Talaghātakatulyāva, samuṭṭhānādayo matā.",
  "tika-vin10t0:6790_0": "Catutthaṃ.",
  "tika-vin10t0:6791_0": "2146.",
  "tika-vin10t0:6792_0": "Aṅgulīnaṃ pana dvinnaṃ, aggapabbadvayādhikaṃ;",
  "tika-vin10t0:6793_0": "Pācittiyaṃ pavesetvā, dakasuddhiṃ karontiyā.",
  "tika-vin10t0:6794_0": "2147.",
  "tika-vin10t0:6795_0": "Ekissāṅguliyā tīṇi, pabbāni pana dīghato;",
  "tika-vin10t0:6796_0": "Pācittiyaṃ bhave suddhiṃ, pavesetvādiyantiyā.",
  "tika-vin10t0:6797_0": "2148.",
  "tika-vin10t0:6798_0": "Catunnaṃ vāpi tissannaṃ, ekapabbampi yā pana;",
  "tika-vin10t0:6799_0": "Vitthārato paveseti, tassā pācittiyaṃ siyā.",
  "tika-vin10t0:6800_0": "2149.",
  "tika-vin10t0:6801_0": "Iti sabbappakārena, mahāpaccariyā pana;",
  "tika-vin10t0:6802_0": "Abhibyattataraṃ katvā, ayamattho vibhāvito.",
  "tika-vin10t0:6803_0": "2150.",
  "tika-vin10t0:6804_0": "Doso dvaṅgulapabbe vā, natthi ābādhakāraṇā;",
  "tika-vin10t0:6805_0": "Adhikampi pavesetvā, dakasuddhiṃ karontiyā.",
  "tika-vin10t0:6806_0": "2151.",
  "tika-vin10t0:6807_0": "Tathā ummattikādīna-manāpatti pakāsitā;",
  "tika-vin10t0:6808_0": "Samuṭṭhānādayo sabbe, talaghātasamā matā.",
  "tika-vin10t0:6809_0": "Pañcamaṃ.",
  "tika-vin10t0:6810_0": "2152.",
  "tika-vin10t0:6811_0": "Bhuñjato pana bhikkhussa, pānīyaṃ vā vidhūpanaṃ;",
  "tika-vin10t0:6812_0": "Gahetvā upatiṭṭheyya, tassā pācittiyaṃ siyā.",
  "tika-vin10t0:6813_0": "2153.",
  "tika-vin10t0:6814_0": "Gahitā udakeneva, khīratakkādayo rasā;",
  "tika-vin10t0:6815_0": "“Bījanī”ti ca yā kāci, vatthakoṇādi vuccati.",
  "tika-vin10t0:6816_0": "2154.",
  "tika-vin10t0:6817_0": "Hatthapāse idhaṭṭhāna-paccayāpatti dīpitā;",
  "tika-vin10t0:6818_0": "Pahārapaccayā vuttaṃ, khandhake dukkaṭaṃ visuṃ.",
  "tika-vin10t0:6819_0": "2155.",
  "tika-vin10t0:6820_0": "Hatthapāsaṃ jahitvā vā, upatiṭṭhantiyā pana;",
  "tika-vin10t0:6821_0": "Khādato khādanaṃ vāpi, hoti āpatti dukkaṭaṃ.",
  "tika-vin10t0:6822_0": "2156.",
  "tika-vin10t0:6823_0": "Na doso deti dāpeti, tathā ummattikāya vā;",
  "tika-vin10t0:6824_0": "Idaṃ eḷakalomena, samuṭṭhānaṃ samaṃ mataṃ.",
  "tika-vin10t0:6825_0": "Chaṭṭhaṃ.",
  "tika-vin10t0:6826_0": "2157.",
  "tika-vin10t0:6827_0": "Viññatvā āmakaṃ dhaññaṃ, bhajjitvā yadi bhikkhunī;",
  "tika-vin10t0:6828_0": "Koṭṭetvā ca pacitvā ca, pācitti paribhuñjati.",
  "tika-vin10t0:6829_0": "2158.",
  "tika-vin10t0:6830_0": "Na kevalaṃ tu dhaññānaṃ, gahaṇeyeva dukkaṭaṃ;",
  "tika-vin10t0:6831_0": "Haraṇepi ca dhaññānaṃ, tathā sukkhāpane pana.",
  "tika-vin10t0:6832_0": "2159.",
  "tika-vin10t0:6833_0": "Bhajjanatthāya dhaññānaṃ, kapalluddhanasajjane;",
  "tika-vin10t0:6834_0": "Aggissa karaṇe dabbi-sajjane ca, kapallake.",
  "tika-vin10t0:6835_0": "2160.",
  "tika-vin10t0:6836_0": "Dhaññapakkhipane tattha, dabbiyā ghaṭṭakoṭṭane;",
  "tika-vin10t0:6837_0": "Papphoṭanādike sabba-payoge dukkaṭaṃ bhave.",
  "tika-vin10t0:6838_0": "2161.",
  "tika-vin10t0:6839_0": "Bhojanañceva viññatti, pamāṇaṃ idamettha hi;",
  "tika-vin10t0:6840_0": "Viññatvā vā sayaṃ tasmā, bhajjanādīni aññato.",
  "tika-vin10t0:6841_0": "2162.",
  "tika-vin10t0:6842_0": "Viññāpetvā panaññāya, bhajjanādīni vā sayaṃ;",
  "tika-vin10t0:6843_0": "Kārāpetvāpi katvā vā, ajjhoharati yā pana.",
  "tika-vin10t0:6844_0": "2163.",
  "tika-vin10t0:6845_0": "Ajjhohārapayogesu, tassā pācittiyo siyuṃ;",
  "tika-vin10t0:6846_0": "Mātaraṃ vāpi yācitvā, pācitti paribhuñjati.",
  "tika-vin10t0:6847_0": "2164.",
  "tika-vin10t0:6848_0": "Bhajjanādīni katvā vā, kārāpetvāpi vā pana;",
  "tika-vin10t0:6849_0": "Aviññatti sayaṃ laddhaṃ, dukkaṭaṃ paribhuñjati.",
  "tika-vin10t0:6850_0": "2165.",
  "tika-vin10t0:6851_0": "Viññattiyā panaññāya, laddhaṃ tāya sayampi vā;",
  "tika-vin10t0:6852_0": "Kārāpetvāpi katvā vā, tathā ajjhoharantiyā.",
  "tika-vin10t0:6853_0": "2166.",
  "tika-vin10t0:6854_0": "Sedakammādiatthāya, dhaññaviññattiyā pana;",
  "tika-vin10t0:6855_0": "Ṭhapetvā satta dhaññāni, sesaviññattiyāpi ca.",
  "tika-vin10t0:6856_0": "2167.",
  "tika-vin10t0:6857_0": "Anāpattīti ñātabbaṃ, tathā ummattikāya ca;",
  "tika-vin10t0:6858_0": "Ñātakānampi dhaññaṃ tu, āmakaṃ na ca vaṭṭati.",
  "tika-vin10t0:6859_0": "2168.",
  "tika-vin10t0:6860_0": "Vinā viññattiyā laddhaṃ, navakammesu vaṭṭati;",
  "tika-vin10t0:6861_0": "Samuṭṭhānādayo sabbe, addhānasadisā matā.",
  "tika-vin10t0:6862_0": "Sattamaṃ.",
  "tika-vin10t0:6863_0": "2169.",
  "tika-vin10t0:6864_0": "Uccāraṃ vāpi passāvaṃ, saṅkāraṃ vā vighāsakaṃ;",
  "tika-vin10t0:6865_0": "Chaḍḍeyya vā tirokuṭṭe, chaḍḍāpeyya parehi vā.",
  "tika-vin10t0:6866_0": "2170.",
  "tika-vin10t0:6867_0": "Hoti pācittiyaṃ tassā, pākārepi ayaṃ nayo;",
  "tika-vin10t0:6868_0": "Chaḍḍentiyā panekeka-manekāpatti dīpitā.",
  "tika-vin10t0:6869_0": "2171.",
  "tika-vin10t0:6870_0": "Etāni pana vatthūni, cattāri sakalānipi;",
  "tika-vin10t0:6871_0": "Ekeneva payogena, ekā chaḍḍentiyā siyā.",
  "tika-vin10t0:6872_0": "2172.",
  "tika-vin10t0:6873_0": "Āṇattiyampi eseva, nayo ñeyyo vibhāvinā;",
  "tika-vin10t0:6874_0": "Chaḍḍane dantakaṭṭhassa, pācitti paridīpitā.",
  "tika-vin10t0:6875_0": "2173.",
  "tika-vin10t0:6876_0": "Sabbattha pana bhikkhussa, hoti āpatti dukkaṭaṃ;",
  "tika-vin10t0:6877_0": "Avalañjepi vā ṭhāne, oloketvāpi vā pana.",
  "tika-vin10t0:6878_0": "2174.",
  "tika-vin10t0:6879_0": "Chaḍḍentiyā anāpatti, tathā ummattikāya vā;",
  "tika-vin10t0:6880_0": "Sañcarittasamuṭṭhānaṃ, kriyākriyamidaṃ siyā.",
  "tika-vin10t0:6881_0": "Aṭṭhamaṃ.",
  "tika-vin10t0:6882_0": "2175.",
  "tika-vin10t0:6883_0": "Khette vā nāḷikerādi-ārāme vāpi yā pana;",
  "tika-vin10t0:6884_0": "Ropime haritaṭṭhāne, yattha katthaci bhikkhunī.",
  "tika-vin10t0:6885_0": "2176.",
  "tika-vin10t0:6886_0": "Tāni cattāri vatthūni, sace chaḍḍeti vā sayaṃ;",
  "tika-vin10t0:6887_0": "Chaḍḍāpeti tathā vutta-nayo āpattinicchayo.",
  "tika-vin10t0:6888_0": "2177.",
  "tika-vin10t0:6889_0": "Bhuñjamānā nisīditvā, khette tu harite tathā;",
  "tika-vin10t0:6890_0": "Ucchuādīni khādantī, gacchantī pana tattha yā.",
  "tika-vin10t0:6891_0": "2178.",
  "tika-vin10t0:6892_0": "Chaḍḍeti yadi ucchiṭṭhaṃ, udakaṃ calakāni vā;",
  "tika-vin10t0:6893_0": "Hoti pācittiyaṃ tassā, bhikkhuno hoti dukkaṭaṃ.",
  "tika-vin10t0:6894_0": "2179.",
  "tika-vin10t0:6895_0": "Chaḍḍentiyā siyāpatti, ṭhāne antamaso jalaṃ;",
  "tika-vin10t0:6896_0": "Pivitvā matthakacchinnaṃ, nāḷikerampi tādise.",
  "tika-vin10t0:6897_0": "2180.",
  "tika-vin10t0:6898_0": "Kasite tu panaṭṭhāne, bījanikkhepane kate;",
  "tika-vin10t0:6899_0": "Na uṭṭhetaṅkuraṃ yāva, sabbesaṃ tāva dukkaṭaṃ.",
  "tika-vin10t0:6900_0": "2181.",
  "tika-vin10t0:6901_0": "Lāyitampi manussānaṃ, khettaṃ rakkhati ce puna;",
  "tika-vin10t0:6902_0": "Rohanatthāya tatthassā, yathāvatthukameva hi.",
  "tika-vin10t0:6903_0": "2182.",
  "tika-vin10t0:6904_0": "Na doso chaḍḍite khette, sabbaṃ chaḍḍentiyā pana;",
  "tika-vin10t0:6905_0": "Samuṭṭhānādayo sabbe, aṭṭhamena samā matā.",
  "tika-vin10t0:6906_0": "Navamaṃ.",
  "tika-vin10t0:6907_0": "2183.",
  "tika-vin10t0:6908_0": "Naccaṃ vā pana gītaṃ vā, vāditaṃ vāpi bhikkhunī;",
  "tika-vin10t0:6909_0": "Dassanatthāya gaccheyya, tassā pācittiyaṃ siyā.",
  "tika-vin10t0:6910_0": "2184.",
  "tika-vin10t0:6911_0": "Dassanatthāya naccassa, gītassa savanāya ca;",
  "tika-vin10t0:6912_0": "Gacchantiyā siyā tassā, padavārena dukkaṭaṃ.",
  "tika-vin10t0:6913_0": "2185.",
  "tika-vin10t0:6914_0": "Sace ekapayogena, olokentī ca passati;",
  "tika-vin10t0:6915_0": "Suṇāti tesaṃ gītampi, ekā pācitti dīpitā.",
  "tika-vin10t0:6916_0": "2186.",
  "tika-vin10t0:6917_0": "Aññasmimpi disābhāge, naccaṃ passati ce pana;",
  "tika-vin10t0:6918_0": "Suṇāti aññato gītaṃ, visuṃ pācittiyo siyuṃ.",
  "tika-vin10t0:6919_0": "2187.",
  "tika-vin10t0:6920_0": "Payogagaṇanāyettha, āpattigaṇanā siyā;",
  "tika-vin10t0:6921_0": "Naccituṃ gāyituṃ neva, sayaṃ labhati bhikkhunī.",
  "tika-vin10t0:6922_0": "2188.",
  "tika-vin10t0:6923_0": "“Aññaṃ naccāti vādehi”, iti vattuṃ na vaṭṭati;",
  "tika-vin10t0:6924_0": "“Upaṭṭhānaṃ karomā”ti, vutte vā sampaṭicchituṃ.",
  "tika-vin10t0:6925_0": "2189.",
  "tika-vin10t0:6926_0": "Tassā pācitti sabbattha, bhikkhuno hoti dukkaṭaṃ;",
  "tika-vin10t0:6927_0": "“Upaṭṭhānaṃ karomā”ti, vutte bhikkhuniyā pana.",
  "tika-vin10t0:6928_0": "2190.",
  "tika-vin10t0:6929_0": "“Upaṭṭhānaṃ pasattha”nti, vattumevaṃ tu vaṭṭati;",
  "tika-vin10t0:6930_0": "Ārāmeyeva ṭhatvā vā, yā passati suṇāti vā.",
  "tika-vin10t0:6931_0": "2191.",
  "tika-vin10t0:6932_0": "Attano ca ṭhitokāsaṃ, āgantvā ca payojitaṃ;",
  "tika-vin10t0:6933_0": "Gantvā passantiyā vāpi, tathārūpā hi kāraṇā.",
  "tika-vin10t0:6934_0": "2192.",
  "tika-vin10t0:6935_0": "Passantiyā tathā maggaṃ, naccaṃ paṭipathepi ca;",
  "tika-vin10t0:6936_0": "Tathā ummattikādīna-manāpattāpadāsupi.",
  "tika-vin10t0:6937_0": "2193.",
  "tika-vin10t0:6938_0": "Idameḷakalomena, samuṭṭhānaṃ samaṃ mataṃ;",
  "tika-vin10t0:6939_0": "Lokavajjamidaṃ pāpa-cittañceva tivedanaṃ.",
  "tika-vin10t0:6940_0": "Dasamaṃ.",
  "tika-vin10t0:6941_0": "Lasuṇavaggo paṭhamo.",
  "tika-vin10t0:6942_0": "2194.",
  "tika-vin10t0:6943_0": "Yādha rattandhakārasmiṃ, appadīpe panekikā;",
  "tika-vin10t0:6944_0": "Santiṭṭhati sace saddhiṃ, purisena ca bhikkhunī.",
  "tika-vin10t0:6945_0": "2195.",
  "tika-vin10t0:6946_0": "Tassā pācittiyaṃ vuttaṃ, saddhiṃ vā sallapantiyā;",
  "tika-vin10t0:6947_0": "Hatthapāsaṃ samāgantvā, rahassādavasena tu.",
  "tika-vin10t0:6948_0": "2196.",
  "tika-vin10t0:6949_0": "Hatthapāsaṃ jahitvā vā, purisassa sace pana;",
  "tika-vin10t0:6950_0": "Ajahitvāpi vā yakkha-petādīnampi bhikkhunī.",
  "tika-vin10t0:6951_0": "2197.",
  "tika-vin10t0:6952_0": "Santiṭṭhati ca yā tassā, dukkaṭaṃ paridīpitaṃ;",
  "tika-vin10t0:6953_0": "Anāpatti sace koci, dutiyā viññu vijjati.",
  "tika-vin10t0:6954_0": "2198.",
  "tika-vin10t0:6955_0": "Tathā ummattikādīna-mathaññavihitāya vā;",
  "tika-vin10t0:6956_0": "Theyyasatthasamuṭṭhānaṃ, kriyaṃ saññāvimokkhakaṃ.",
  "tika-vin10t0:6957_0": "Paṭhamaṃ.",
  "tika-vin10t0:6958_0": "2199.",
  "tika-vin10t0:6959_0": "Dutiye tu “paṭicchanne, okāse”ti idaṃ pana;",
  "tika-vin10t0:6960_0": "Adhikaṃ itaraṃ sabbaṃ, paṭhamena samaṃ mataṃ.",
  "tika-vin10t0:6961_0": "Dutiyaṃ.",
  "tika-vin10t0:6962_0": "2200.",
  "tika-vin10t0:6963_0": "Tatiyepi catutthepi, apubbaṃ natthi kiñcipi;",
  "tika-vin10t0:6964_0": "Samānaṃ paṭhameneva, samuṭṭhānādinā saha.",
  "tika-vin10t0:6965_0": "Tatiyacatutthāni.",
  "tika-vin10t0:6966_0": "2201.",
  "tika-vin10t0:6967_0": "Chadananto nisīditvā, anovassappadesakaṃ;",
  "tika-vin10t0:6968_0": "Ajjhokāse nisīditvā, upacārampi vā sace.",
  "tika-vin10t0:6969_0": "2202.",
  "tika-vin10t0:6970_0": "Atikkameti yā, hoti, dukkaṭaṃ paṭhame pade;",
  "tika-vin10t0:6971_0": "Dutiye ca pade tassā, pācitti pariyāputā.",
  "tika-vin10t0:6972_0": "2203.",
  "tika-vin10t0:6973_0": "Pallaṅkassa anokāse, dukkaṭaṃ samudīritaṃ;",
  "tika-vin10t0:6974_0": "Tathāpuṭṭhe anāpuṭṭha-saññāya vicikicchato.",
  "tika-vin10t0:6975_0": "2204.",
  "tika-vin10t0:6976_0": "Asaṃhārimenāpatti, gilānāyāpadāsu vā;",
  "tika-vin10t0:6977_0": "Samuṭṭhānādayo sabbe, kathinena samā matā.",
  "tika-vin10t0:6978_0": "Pañcamaṃ.",
  "tika-vin10t0:6979_0": "2205.",
  "tika-vin10t0:6980_0": "Ekāpatti nisīditvā, hoti gacchantiyā pana;",
  "tika-vin10t0:6981_0": "Ekāva anisīditvā, nipajjitvā vajantiyā.",
  "tika-vin10t0:6982_0": "2206.",
  "tika-vin10t0:6983_0": "Nisīditvā nipajjitvā, honti gacchantiyā duve;",
  "tika-vin10t0:6984_0": "Sesaṃ anantareneva, samuṭṭhānādinā samaṃ.",
  "tika-vin10t0:6985_0": "Chaṭṭhaṃ.",
  "tika-vin10t0:6986_0": "2207.",
  "tika-vin10t0:6987_0": "Chaṭṭhena sattamaṃ tulyaṃ, aṭṭhame natthi kiñcipi;",
  "tika-vin10t0:6988_0": "Vattabbaṃ tisamuṭṭhānaṃ, sacittaṃ dukkhavedanaṃ.",
  "tika-vin10t0:6989_0": "Sattamaṭṭhamāni.",
  "tika-vin10t0:6990_0": "2208.",
  "tika-vin10t0:6991_0": "Nirayabrahmacariyehi, attānaṃ vā parampi vā;",
  "tika-vin10t0:6992_0": "Abhisapeyya pācitti, vācato vācato siyā",
  "tika-vin10t0:6993_0": "2209.",
  "tika-vin10t0:6994_0": "Ṭhapetvā nirayañceva, brahmacariyañca yā pana;",
  "tika-vin10t0:6995_0": "“Sunakhī sūkarī kākī, kāṇā kuṇī”tiādinā.",
  "tika-vin10t0:6996_0": "2210.",
  "tika-vin10t0:6997_0": "Akkosati ca vācāya, vācāyāpatti dukkaṭaṃ;",
  "tika-vin10t0:6998_0": "Tikapācittiyaṃ vuttaṃ, sesāya tikadukkaṭaṃ.",
  "tika-vin10t0:6999_0": "2211.",
  "tika-vin10t0:7000_0": "Purakkhatvā vadantīna-matthadhammānusāsaniṃ;",
  "tika-vin10t0:7001_0": "Anāpattaṭṭhameneva, samuṭṭhānādayo samā.",
  "tika-vin10t0:7002_0": "Navamaṃ.",
  "tika-vin10t0:7003_0": "2212.",
  "tika-vin10t0:7004_0": "Rodantiyā vadhitvā vā, pācitti paridīpitā;",
  "tika-vin10t0:7005_0": "Dvīsu tesu panekekaṃ, dukkaṭaṃ tu karontiyā.",
  "tika-vin10t0:7006_0": "2213.",
  "tika-vin10t0:7007_0": "Sesamuttānamevettha, samuṭṭhānādayo pana;",
  "tika-vin10t0:7008_0": "Dhuranikkhepatulyāva, kriyāmattaṃ visesakaṃ.",
  "tika-vin10t0:7009_0": "Dasamaṃ.",
  "tika-vin10t0:7010_0": "Andhakāravaggo dutiyo.",
  "tika-vin10t0:7011_0": "2214.",
  "tika-vin10t0:7012_0": "Nhāyati naggā yā pana hutvā;",
  "tika-vin10t0:7013_0": "Sabbapayoge dukkaṭamassā;",
  "tika-vin10t0:7014_0": "Tassa ca vosāne jinavuttaṃ;",
  "tika-vin10t0:7015_0": "Bhikkhuni dosaṃ sā samupeti.",
  "tika-vin10t0:7016_0": "2215.",
  "tika-vin10t0:7017_0": "Acchinnacīvarā naṭṭha-cīvarā āpadāsu vā;",
  "tika-vin10t0:7018_0": "Na doseḷakalomena, samuṭṭhānādayo samā.",
  "tika-vin10t0:7019_0": "Paṭhamaṃ.",
  "tika-vin10t0:7020_0": "2216.",
  "tika-vin10t0:7021_0": "Dutiye pana vattabbaṃ, apubbaṃ natthi kiñcipi;",
  "tika-vin10t0:7022_0": "Samuṭṭhānādayo sabbe, sañcarittasamā matā.",
  "tika-vin10t0:7023_0": "Dutiyaṃ.",
  "tika-vin10t0:7024_0": "2217.",
  "tika-vin10t0:7025_0": "Dussibbitaṃ visibbetvā, sibbanatthāya cīvaraṃ;",
  "tika-vin10t0:7026_0": "Anantarāya taṃ pacchā, yā na sibbeyya bhikkhunī.",
  "tika-vin10t0:7027_0": "2218.",
  "tika-vin10t0:7028_0": "Ṭhapetvā catupañcāhaṃ, “na sibbissāmyaha”nti hi;",
  "tika-vin10t0:7029_0": "Dhure nikkhittamatteva, tassā pācittiyaṃ siyā.",
  "tika-vin10t0:7030_0": "2219.",
  "tika-vin10t0:7031_0": "Pacchā sibbati pācitti, nikkhipitvā dhuraṃ sace;",
  "tika-vin10t0:7032_0": "Tikapācittiyaṃ vuttaṃ, sesāya tikadukkaṭaṃ.",
  "tika-vin10t0:7033_0": "2220.",
  "tika-vin10t0:7034_0": "Vuttaṃ ubhinnamaññasmiṃ, parikkhāre tu dukkaṭaṃ;",
  "tika-vin10t0:7035_0": "Anāpatti gilānāya, antarāyepi vā sati.",
  "tika-vin10t0:7036_0": "2221.",
  "tika-vin10t0:7037_0": "Atikkameti pañcāhaṃ, karontī vāpi cīvaraṃ;",
  "tika-vin10t0:7038_0": "Dhuranikkhepanaṃ nāma, samuṭṭhānamidaṃ mataṃ.",
  "tika-vin10t0:7039_0": "Tatiyaṃ.",
  "tika-vin10t0:7040_0": "2222.",
  "tika-vin10t0:7041_0": "Pañcāhikaṃ tu saṅghāṭi-cāraṃ yātikkameyya hi;",
  "tika-vin10t0:7042_0": "Hoti pācittiyāpatti, chaṭṭhe tassāruṇuggame.",
  "tika-vin10t0:7043_0": "2223.",
  "tika-vin10t0:7044_0": "Ekasmiṃ cīvare ekā, pañca pañcasu dīpitā;",
  "tika-vin10t0:7045_0": "Ticīvarañca saṃkacci, dakasāṭīti pañca tu.",
  "tika-vin10t0:7046_0": "2224.",
  "tika-vin10t0:7047_0": "Tikapācitti pañcāhā-natikkante dvidukkaṭaṃ;",
  "tika-vin10t0:7048_0": "Pañcame divase pañca, cīvarāni nisevati.",
  "tika-vin10t0:7049_0": "2225.",
  "tika-vin10t0:7050_0": "Otāpeti gilānāya, anāpattipadāsupi;",
  "tika-vin10t0:7051_0": "Samuṭṭhānādayo sabbe, kathinena samā matā.",
  "tika-vin10t0:7052_0": "Catutthaṃ.",
  "tika-vin10t0:7053_0": "2226.",
  "tika-vin10t0:7054_0": "Gahetvā yā anāpucchā, saṅkametabbacīvaraṃ;",
  "tika-vin10t0:7055_0": "Paribhuñjati aññissā, tassā pācittiyaṃ siyā.",
  "tika-vin10t0:7056_0": "2227.",
  "tika-vin10t0:7057_0": "Tikapācittiyaṃ vuttaṃ, sesāya tikadukkaṭaṃ;",
  "tika-vin10t0:7058_0": "Acchinnacīvarā naṭṭha-cīvarā āpadāsu vā.",
  "tika-vin10t0:7059_0": "2228.",
  "tika-vin10t0:7060_0": "Tathā ummattikādīna-manāpatti pakāsitā;",
  "tika-vin10t0:7061_0": "Kathinena samuṭṭhānaṃ, tulyametaṃ kriyākriyaṃ.",
  "tika-vin10t0:7062_0": "Pañcamaṃ.",
  "tika-vin10t0:7063_0": "2229.",
  "tika-vin10t0:7064_0": "Yā hi bhikkhuni saṅghassa, labhitabbaṃ tu cīvaraṃ;",
  "tika-vin10t0:7065_0": "Nivāreti sace tassā, pācitti paridīpaye.",
  "tika-vin10t0:7066_0": "2230.",
  "tika-vin10t0:7067_0": "Gaṇassāpi ca ekissā, lābhe āpatti dukkaṭaṃ;",
  "tika-vin10t0:7068_0": "Tathevaññaṃ parikkhāraṃ, nivāreti sace pana.",
  "tika-vin10t0:7069_0": "2231.",
  "tika-vin10t0:7070_0": "Ānisaṃsaṃ nidassetvā, nivāreti na dosatā;",
  "tika-vin10t0:7071_0": "Adinnādānatulyāva, samuṭṭhānādayo matā.",
  "tika-vin10t0:7072_0": "Chaṭṭhaṃ.",
  "tika-vin10t0:7073_0": "2232.",
  "tika-vin10t0:7074_0": "Cīvarānaṃ vibhaṅgaṃ yā, paṭisedheyya dhammikaṃ;",
  "tika-vin10t0:7075_0": "Hoti pācittiyaṃ tassā, dukkaṭaṃ paridīpitaṃ.",
  "tika-vin10t0:7076_0": "2233.",
  "tika-vin10t0:7077_0": "Adhamme dhammasaññāya, ubho vematikāya vā;",
  "tika-vin10t0:7078_0": "Ānisaṃsaṃ nidassetvā, paṭisedhentiyā pana.",
  "tika-vin10t0:7079_0": "2234.",
  "tika-vin10t0:7080_0": "Tathā ummattikādīna-manāpatti pakāsitā;",
  "tika-vin10t0:7081_0": "Samuṭṭhānādayo sabbe, anantarasamā matā.",
  "tika-vin10t0:7082_0": "Sattamaṃ.",
  "tika-vin10t0:7083_0": "2235.",
  "tika-vin10t0:7084_0": "Nivāsanūpagaṃ vāpi, tathā pārupanūpagaṃ;",
  "tika-vin10t0:7085_0": "Kappabindukataṃ kiñci, muñcitvā sahadhammike.",
  "tika-vin10t0:7086_0": "2236.",
  "tika-vin10t0:7087_0": "Pitaropi panaññassa, dadeyya yadi cīvaraṃ;",
  "tika-vin10t0:7088_0": "Yassa kassaci tassāpi, pācitti pariyāputā.",
  "tika-vin10t0:7089_0": "2237.",
  "tika-vin10t0:7090_0": "Gaṇanāya vasenettha, cīvarānaṃ tu tā pana;",
  "tika-vin10t0:7091_0": "Pācittiyo gaṇetabbā, bhikkhuno dukkaṭaṃ siyā.",
  "tika-vin10t0:7092_0": "2238.",
  "tika-vin10t0:7093_0": "Tāvakālikamaññesa-manāpatti dadāti ce;",
  "tika-vin10t0:7094_0": "Sañcarittasamā vuttā, samuṭṭhānādayo nayā.",
  "tika-vin10t0:7095_0": "Aṭṭhamaṃ.",
  "tika-vin10t0:7096_0": "2239.",
  "tika-vin10t0:7097_0": "Cīvarassa vibhaṅgaṃ yā, nisedhetvāna cīvare;",
  "tika-vin10t0:7098_0": "Kālaṃ atikkameyyassā, dubbalāsāya dosatā.",
  "tika-vin10t0:7099_0": "2240.",
  "tika-vin10t0:7100_0": "Adubbale tu cīvare, sudubbalanti cetasā;",
  "tika-vin10t0:7101_0": "Ubhosu kaṅkhitāya vā, avoca dukkaṭaṃ jino.",
  "tika-vin10t0:7102_0": "2241.",
  "tika-vin10t0:7103_0": "Ānisaṃsaṃ nidassetvā, nivāreti na dosatā;",
  "tika-vin10t0:7104_0": "Adinnādānatulyāva, samuṭṭhānādayo matā.",
  "tika-vin10t0:7105_0": "Navamaṃ.",
  "tika-vin10t0:7106_0": "2242.",
  "tika-vin10t0:7107_0": "Dhammikaṃ kathinuddhāraṃ, yā nivāreyya bhikkhunī;",
  "tika-vin10t0:7108_0": "Tassā pācittiyāpatti, munindena pakāsitā.",
  "tika-vin10t0:7109_0": "2243.",
  "tika-vin10t0:7110_0": "Ānisaṃso mahā hoti, yassa atthāramūlako;",
  "tika-vin10t0:7111_0": "Uddhāramūlako appo, na dātabbo panīdiso.",
  "tika-vin10t0:7112_0": "2244.",
  "tika-vin10t0:7113_0": "Ānisaṃso mahā hoti, yassa ubbhāramūlako;",
  "tika-vin10t0:7114_0": "Atthāramūlako appo, dātabbo evarūpako.",
  "tika-vin10t0:7115_0": "2245.",
  "tika-vin10t0:7116_0": "Tathā samānisaṃsopi, saddhāpālanakāraṇā;",
  "tika-vin10t0:7117_0": "Ānisaṃsaṃ nidassetvā, paṭisedheti vaṭṭati.",
  "tika-vin10t0:7118_0": "2246.",
  "tika-vin10t0:7119_0": "Sesaṃ pana asesena, sattamena samaṃ mataṃ;",
  "tika-vin10t0:7120_0": "Samuṭṭhānādinā saddhiṃ, apubbaṃ natthi kiñcipi.",
  "tika-vin10t0:7121_0": "Dasamaṃ.",
  "tika-vin10t0:7122_0": "Naggavaggo tatiyo.",
  "tika-vin10t0:7123_0": "2247.",
  "tika-vin10t0:7124_0": "Ekāya tu nipannāya, aparā vā nipajjatu;",
  "tika-vin10t0:7125_0": "Nipajjeyyuṃ saheva dve, dvinnaṃ pācittiyaṃ siyā.",
  "tika-vin10t0:7126_0": "2248.",
  "tika-vin10t0:7127_0": "Āpattibahukā ñeyyā, punappunaṃ nipajjane;",
  "tika-vin10t0:7128_0": "Ekāya ca nipannāya, sace ekā nisīdati.",
  "tika-vin10t0:7129_0": "2249.",
  "tika-vin10t0:7130_0": "Ubho vāpi nisīdanti, samaṃ, ummattikāya vā;",
  "tika-vin10t0:7131_0": "Anāpatti samuṭṭhānaṃ, eḷakena samaṃ mataṃ.",
  "tika-vin10t0:7132_0": "Paṭhamaṃ.",
  "tika-vin10t0:7133_0": "2250.",
  "tika-vin10t0:7134_0": "Pāvārakaṭasārādiṃ, santharitvā panekakaṃ;",
  "tika-vin10t0:7135_0": "Saṃhārimesu teneva, pārupitvā sace pana.",
  "tika-vin10t0:7136_0": "2251.",
  "tika-vin10t0:7137_0": "Nipajjanti saheva dve, tāsaṃ pācittiyaṃ siyā;",
  "tika-vin10t0:7138_0": "Ekasmiṃ dukkaṭaṃ dvinnaṃ, vuttaṃ tu dvikadukkaṭaṃ.",
  "tika-vin10t0:7139_0": "2252.",
  "tika-vin10t0:7140_0": "Vavatthānaṃ nidassetvā, nipajjanti sace pana;",
  "tika-vin10t0:7141_0": "Na dosummattikādīnaṃ, sesaṃ tulyaṃ panādinā.",
  "tika-vin10t0:7142_0": "Dutiyaṃ.",
  "tika-vin10t0:7143_0": "2253.",
  "tika-vin10t0:7144_0": "Purato ca anāpucchā, yadi caṅkamanādayo;",
  "tika-vin10t0:7145_0": "Kareyya pana pācitti, aññissāphāsukāraṇā.",
  "tika-vin10t0:7146_0": "2254.",
  "tika-vin10t0:7147_0": "Nivattanānaṃ gaṇanāya tassā;",
  "tika-vin10t0:7148_0": "Pācittiyānaṃ gaṇanā ca ñeyyā;",
  "tika-vin10t0:7149_0": "Payogatoyeva bhavanti dosā;",
  "tika-vin10t0:7150_0": "Nipajjanaṭṭhānanisīdanānaṃ.",
  "tika-vin10t0:7151_0": "2255.",
  "tika-vin10t0:7152_0": "Uddesādīsu pācitti, padānaṃ gaṇanāvasā;",
  "tika-vin10t0:7153_0": "Tikapācittiyaṃ vuttaṃ, sesāya tikadukkaṭaṃ.",
  "tika-vin10t0:7154_0": "2256.",
  "tika-vin10t0:7155_0": "Na ca aphāsukāmāya, āpucchā purato pana;",
  "tika-vin10t0:7156_0": "Tassā caṅkamanādīni, anāpatti karontiyā.",
  "tika-vin10t0:7157_0": "2257.",
  "tika-vin10t0:7158_0": "Adinnādānatulyāva, samuṭṭhānādayo nayā;",
  "tika-vin10t0:7159_0": "Kriyākriyamidaṃ pāpa- mānasaṃ dukkhavedanaṃ.",
  "tika-vin10t0:7160_0": "Tatiyaṃ.",
  "tika-vin10t0:7161_0": "2258.",
  "tika-vin10t0:7162_0": "Sayaṃ anantarāyā yā, dukkhitaṃ sahajīviniṃ;",
  "tika-vin10t0:7163_0": "Nupaṭṭhāpeyya caññāya, nupaṭṭheyya sayampi vā.",
  "tika-vin10t0:7164_0": "2259.",
  "tika-vin10t0:7165_0": "Dhure nikkhittamatteva, tassā pācittiyaṃ siyā;",
  "tika-vin10t0:7166_0": "Antevāsiniyā vāpi, dukkaṭaṃ itarāya vā.",
  "tika-vin10t0:7167_0": "2260.",
  "tika-vin10t0:7168_0": "Anāpatti gilānāya, gavesitvālabhantiyā;",
  "tika-vin10t0:7169_0": "Āpadummattikādīnaṃ, dhuranikkhepanodayaṃ.",
  "tika-vin10t0:7170_0": "Catutthaṃ.",
  "tika-vin10t0:7171_0": "2261.",
  "tika-vin10t0:7172_0": "Sakaṃ puggalikaṃ datvā, sakavāṭaṃ upassayaṃ;",
  "tika-vin10t0:7173_0": "Sayaṃ upassayā tamhā, nikkaḍḍhati sace pana.",
  "tika-vin10t0:7174_0": "2262.",
  "tika-vin10t0:7175_0": "Ekeneva payogena, dvārādīsu bahūnipi;",
  "tika-vin10t0:7176_0": "Taṃ nikkaḍḍhantiyā tassā, ekaṃ pācittiyaṃ siyā.",
  "tika-vin10t0:7177_0": "2263.",
  "tika-vin10t0:7178_0": "Payogagaṇanāyettha, pācittigaṇanā matā;",
  "tika-vin10t0:7179_0": "Āṇattiyampi eseva, nayo vutto mahesinā.",
  "tika-vin10t0:7180_0": "2264.",
  "tika-vin10t0:7181_0": "“Ettakāva imaṃ dvārā, nikkaḍḍhāhī”ti bhāsati;",
  "tika-vin10t0:7182_0": "Ekāyāṇattiyā dvāra-gaṇanāpattiyo siyuṃ.",
  "tika-vin10t0:7183_0": "2265.",
  "tika-vin10t0:7184_0": "Dukkaṭaṃ akavāṭamhā, sesāya tikadukkaṭaṃ;",
  "tika-vin10t0:7185_0": "Ubhinnaṃ pana sabbattha, parikkhāresu dukkaṭaṃ.",
  "tika-vin10t0:7186_0": "2266.",
  "tika-vin10t0:7187_0": "Sesamettha asesena, samuṭṭhānādinā saha;",
  "tika-vin10t0:7188_0": "Saṅghikā hi vihārasmā, nikkaḍḍhanasamaṃ mataṃ.",
  "tika-vin10t0:7189_0": "Pañcamaṃ.",
  "tika-vin10t0:7190_0": "2267.",
  "tika-vin10t0:7191_0": "Chaṭṭhe panidha vattabbaṃ, apubbaṃ natthi kiñcipi;",
  "tika-vin10t0:7192_0": "Sikkhāpadenariṭṭhassa, sadisova vinicchayo.",
  "tika-vin10t0:7193_0": "Chaṭṭhaṃ.",
  "tika-vin10t0:7194_0": "2268.",
  "tika-vin10t0:7195_0": "Sāsaṅkasammate anto-raṭṭhe bhikkhuniyā pana;",
  "tika-vin10t0:7196_0": "Carantiyā siyāpatti, vinā satthena cārikaṃ.",
  "tika-vin10t0:7197_0": "2269.",
  "tika-vin10t0:7198_0": "Gāmantarapavese ca, araññe addhayojane;",
  "tika-vin10t0:7199_0": "Pācittiyanayo ñeyyo, bhikkhunā vinayaññunā.",
  "tika-vin10t0:7200_0": "2270.",
  "tika-vin10t0:7201_0": "Na doso saha satthena, khemaṭṭhānāpadāsu vā;",
  "tika-vin10t0:7202_0": "Idaṃ eḷakalomena, samuṭṭhānādinā samaṃ.",
  "tika-vin10t0:7203_0": "Sattamaṃ.",
  "tika-vin10t0:7204_0": "2271.",
  "tika-vin10t0:7205_0": "Aṭṭhame navame vāpi, anuttānaṃ na vijjati;",
  "tika-vin10t0:7206_0": "Sattamena samānāni, samuṭṭhānādinā saha.",
  "tika-vin10t0:7207_0": "Aṭṭhamanavamāni.",
  "tika-vin10t0:7208_0": "2272.",
  "tika-vin10t0:7209_0": "Pācitti dhuranikkhepe, “na gamissāmyaha”nti ca;",
  "tika-vin10t0:7210_0": "Katvā ca dhuranikkhepaṃ, pacchā gacchantiyā tathā.",
  "tika-vin10t0:7211_0": "2273.",
  "tika-vin10t0:7212_0": "Yojanāni pavāretvā, pañca gantumpi vaṭṭati;",
  "tika-vin10t0:7213_0": "Chasu vattabbamevatthi, kinnu nāmidha taṃ siyā.",
  "tika-vin10t0:7214_0": "2274.",
  "tika-vin10t0:7215_0": "Tīṇi gantvā ca teneva, paccāgantuṃ na vaṭṭati;",
  "tika-vin10t0:7216_0": "Aññena pana maggena, pacchāgacchati vaṭṭati.",
  "tika-vin10t0:7217_0": "2275.",
  "tika-vin10t0:7218_0": "Anāpattantarāyasmiṃ, tassā dasavidhe sati;",
  "tika-vin10t0:7219_0": "Āpadāsu gilānāya, alābhe dutiyāya vā.",
  "tika-vin10t0:7220_0": "2276.",
  "tika-vin10t0:7221_0": "Rājacoramanussaggi-toyavāḷasarīsapā;",
  "tika-vin10t0:7222_0": "Manussajīvitabrahma-cariyassantarāyikā.",
  "tika-vin10t0:7223_0": "2277.",
  "tika-vin10t0:7224_0": "Samuṭṭhānādinā tulyaṃ, paṭhamantimavatthunā;",
  "tika-vin10t0:7225_0": "Ayameva viseso hi, akriyaṃ dukkhavedanaṃ.",
  "tika-vin10t0:7226_0": "Dasamaṃ.",
  "tika-vin10t0:7227_0": "Tuvaṭṭavaggo catuttho.",
  "tika-vin10t0:7228_0": "2278.",
  "tika-vin10t0:7229_0": "Rājāgāraṃ cittāgāraṃ, ārāmaṃ kīḷuyyānaṃ vā;",
  "tika-vin10t0:7230_0": "Kīḷāvāpiṃ nānākāraṃ, daṭṭhuṃ gacchantinaṃ tāni.",
  "tika-vin10t0:7231_0": "2279.",
  "tika-vin10t0:7232_0": "Niddiṭṭhaṃ muninā tāsaṃ, dukkaṭaṃ tu pade pade;",
  "tika-vin10t0:7233_0": "Padaṃ anuddharitvāva, sace passanti pañcapi.",
  "tika-vin10t0:7234_0": "2280.",
  "tika-vin10t0:7235_0": "Ekāyeva panāpatti, pācitti paridīpitā;",
  "tika-vin10t0:7236_0": "Gantvā passanti ce taṃ taṃ, pāṭekkāpattiyo siyuṃ.",
  "tika-vin10t0:7237_0": "2281.",
  "tika-vin10t0:7238_0": "Payogabahutāyāpi, pācittibahutā siyā;",
  "tika-vin10t0:7239_0": "Bhikkhussa pana sabbattha, hoti āpatti dukkaṭaṃ.",
  "tika-vin10t0:7240_0": "2282.",
  "tika-vin10t0:7241_0": "Avaseso anāpatti-kathāmaggavinicchayo;",
  "tika-vin10t0:7242_0": "Naccadassanatulyova, samuṭṭhānādinā saha.",
  "tika-vin10t0:7243_0": "Paṭhamaṃ.",
  "tika-vin10t0:7244_0": "2283.",
  "tika-vin10t0:7245_0": "Āsandiṃ vā pallaṅkaṃ vā, māṇanātītaṃ vāḷūpetaṃ;",
  "tika-vin10t0:7246_0": "Sevantīnaṃ yāsaṃ tāsaṃ, pācittāpattiṃ satthāha.",
  "tika-vin10t0:7247_0": "2284.",
  "tika-vin10t0:7248_0": "Nisīdanassāpi nipajjanassa;",
  "tika-vin10t0:7249_0": "Payogabāhullavasena hoti;",
  "tika-vin10t0:7250_0": "Iccevamaccantayasena vuttā;",
  "tika-vin10t0:7251_0": "Pācittiyānaṃ gaṇanā panevaṃ.",
  "tika-vin10t0:7252_0": "2285.",
  "tika-vin10t0:7253_0": "Pāde āsandiyā chetvā, bhitvā pallaṅkavāḷake;",
  "tika-vin10t0:7254_0": "Anāpatti samuṭṭhāna-manantarasamaṃ mataṃ.",
  "tika-vin10t0:7255_0": "Dutiyaṃ.",
  "tika-vin10t0:7256_0": "2286.",
  "tika-vin10t0:7257_0": "Channaṃ aññataraṃ suttaṃ, yadi kantati bhikkhunī;",
  "tika-vin10t0:7258_0": "Yattakaṃ añchitaṃ hatthā, tasmiṃ takkamhi veṭhite.",
  "tika-vin10t0:7259_0": "2287.",
  "tika-vin10t0:7260_0": "Ekā pācitti niddiṭṭhā, suttakantanato pana;",
  "tika-vin10t0:7261_0": "Sabbapubbapayogesu, dukkaṭaṃ hatthavārato.",
  "tika-vin10t0:7262_0": "2288.",
  "tika-vin10t0:7263_0": "Na doso kantitaṃ suttaṃ, puna kantantiyā pana;",
  "tika-vin10t0:7264_0": "Idaṃ eḷakalomena, samuṭṭhānādinā samaṃ.",
  "tika-vin10t0:7265_0": "Tatiyaṃ.",
  "tika-vin10t0:7266_0": "2289.",
  "tika-vin10t0:7267_0": "Koṭṭanaṃ taṇḍulānaṃ tu, ādiṃ katvāna dukkaṭaṃ;",
  "tika-vin10t0:7268_0": "Sabbapubbapayogesu, veyyāvaccaṃ karontiyā.",
  "tika-vin10t0:7269_0": "2290.",
  "tika-vin10t0:7270_0": "Bhājanāni gaṇetvāva, pācitti yāguādisu;",
  "tika-vin10t0:7271_0": "Khajjakādīsu rūpānaṃ, gaṇanāya hi dīpaye.",
  "tika-vin10t0:7272_0": "2291.",
  "tika-vin10t0:7273_0": "Sace mātāpitūnampi, āgatānaṃ panattano;",
  "tika-vin10t0:7274_0": "Kiñci kammaṃ akāretvā, kiñci kātuṃ na vaṭṭati.",
  "tika-vin10t0:7275_0": "2292.",
  "tika-vin10t0:7276_0": "Saṅghassa yāgupāne vā, saṅghabhattepi vā tathā;",
  "tika-vin10t0:7277_0": "Cetiyassa ca pūjāya, veyyāvaccakarassa vā.",
  "tika-vin10t0:7278_0": "2293.",
  "tika-vin10t0:7279_0": "Attano ca anāpatti, tathā ummattikāya vā;",
  "tika-vin10t0:7280_0": "Samuṭṭhānādayo sabbe, tatiyena samā matā.",
  "tika-vin10t0:7281_0": "Catutthaṃ.",
  "tika-vin10t0:7282_0": "2294.",
  "tika-vin10t0:7283_0": "Pācitti dhuranikkhepe, yathā cīvarasibbane;",
  "tika-vin10t0:7284_0": "Tathā idha panekāhaṃ, parihāro na labbhati.",
  "tika-vin10t0:7285_0": "2295.",
  "tika-vin10t0:7286_0": "Sesaṃ vuttanayeneva, tattha cīvarasibbane;",
  "tika-vin10t0:7287_0": "Samuṭṭhānādinā saddhiṃ, veditabbaṃ vibhāvinā;",
  "tika-vin10t0:7288_0": "Pañcamaṃ.",
  "tika-vin10t0:7289_0": "2296.",
  "tika-vin10t0:7290_0": "Kāyena kāyabaddhena, tathā nissaggiyena vā;",
  "tika-vin10t0:7291_0": "Gihīnaṃ pana yaṃ kiñci, dantaponodakaṃ vinā.",
  "tika-vin10t0:7292_0": "2297.",
  "tika-vin10t0:7293_0": "Ajjhoharaṇiyaṃ aññaṃ, aññesaṃ tu dadāti yā;",
  "tika-vin10t0:7294_0": "Hoti pācittiyaṃ tassā, ṭhapetvā sahadhammike.",
  "tika-vin10t0:7295_0": "2298.",
  "tika-vin10t0:7296_0": "Dantakaṭṭhodake vuttaṃ, dukkaṭaṃ muninā idha;",
  "tika-vin10t0:7297_0": "Yā na deti ca dāpeti, nikkhamitvāpi dentiyā.",
  "tika-vin10t0:7298_0": "2299.",
  "tika-vin10t0:7299_0": "Deti bāhiralepaṃ vā, na dosummattikāya vā;",
  "tika-vin10t0:7300_0": "Samuṭṭhānādayo sabbe, tatiyena samā matā.",
  "tika-vin10t0:7301_0": "Chaṭṭhaṃ.",
  "tika-vin10t0:7302_0": "2300.",
  "tika-vin10t0:7303_0": "Adatvā paribhuñjeyya, yā cāvasathacīvaraṃ;",
  "tika-vin10t0:7304_0": "Divase tu catutthe taṃ, dhovitvā puna cīvaraṃ.",
  "tika-vin10t0:7305_0": "2301.",
  "tika-vin10t0:7306_0": "Sāmaṇerāya vā anta-maso utuniyā sace;",
  "tika-vin10t0:7307_0": "Tassā pācittiyaṃ vuttaṃ, tikapācittiyaṃ siyā.",
  "tika-vin10t0:7308_0": "2302.",
  "tika-vin10t0:7309_0": "Tassā nissajjite tasmiṃ, vuttaṃ tu dvikadukkaṭaṃ;",
  "tika-vin10t0:7310_0": "Utunīnaṃ abhāve tu, aññāsaṃ puna pariyaye.",
  "tika-vin10t0:7311_0": "2303.",
  "tika-vin10t0:7312_0": "Acchinnacīvarādīna-manāpattāpadāsupi;",
  "tika-vin10t0:7313_0": "Samuṭṭhānādayo sabbe, kathinena samā matā.",
  "tika-vin10t0:7314_0": "Sattamaṃ.",
  "tika-vin10t0:7315_0": "2304.",
  "tika-vin10t0:7316_0": "Adatvā rakkhaṇatthāya, vihāraṃ sakavāṭakaṃ;",
  "tika-vin10t0:7317_0": "Hoti pācittiyaṃ tassā, cārikaṃ pakkamantiyā.",
  "tika-vin10t0:7318_0": "2305.",
  "tika-vin10t0:7319_0": "Attano gāmato aññaṃ, gāmaṃ gacchantiyā pana;",
  "tika-vin10t0:7320_0": "Parikkhittavihārassa, parikkhepampi vā tathā.",
  "tika-vin10t0:7321_0": "2306.",
  "tika-vin10t0:7322_0": "Itarassupacāraṃ vā, paṭhamena padena taṃ;",
  "tika-vin10t0:7323_0": "Dukkaṭaṃ samatikkante, pācitti dutiyena tu.",
  "tika-vin10t0:7324_0": "2307.",
  "tika-vin10t0:7325_0": "Akavāṭabandhanasmiṃ, dukkaṭaṃ paridīpitaṃ;",
  "tika-vin10t0:7326_0": "Antarāye anāpatti, jaggikaṃ alabhantiyā.",
  "tika-vin10t0:7327_0": "2308.",
  "tika-vin10t0:7328_0": "Āpadāsu gilānāya, tathā ummattikāya vā;",
  "tika-vin10t0:7329_0": "Samuṭṭhānādayo sabbe, kathinena samā matā.",
  "tika-vin10t0:7330_0": "Aṭṭhamaṃ.",
  "tika-vin10t0:7331_0": "2309.",
  "tika-vin10t0:7332_0": "Hatthiassarathādīhi, saṃyuttaṃ sippameva vā;",
  "tika-vin10t0:7333_0": "Parūpaghātakaṃ mantā-gadayogappabhedakaṃ.",
  "tika-vin10t0:7334_0": "2310.",
  "tika-vin10t0:7335_0": "Pariyāpuṇeyya ce kiñci, yassa kassaci santike;",
  "tika-vin10t0:7336_0": "Hoti pācittiyaṃ tassā, padādīnaṃ vasenidha.",
  "tika-vin10t0:7337_0": "2311.",
  "tika-vin10t0:7338_0": "Lekhe pana anāpatti, dhāraṇāya ca guttiyā;",
  "tika-vin10t0:7339_0": "Parittesu ca sabbesu, tathā ummattikāya vā.",
  "tika-vin10t0:7340_0": "Navamaṃ.",
  "tika-vin10t0:7341_0": "2312.",
  "tika-vin10t0:7342_0": "Dasame natthi vattabbaṃ, navamena samaṃ idaṃ;",
  "tika-vin10t0:7343_0": "Samuṭṭhānādayo dvinnaṃ, padasodhammasādisā.",
  "tika-vin10t0:7344_0": "Dasamaṃ.",
  "tika-vin10t0:7345_0": "Cittāgāravaggo pañcamo.",
  "tika-vin10t0:7346_0": "2313.",
  "tika-vin10t0:7347_0": "Sabhikkhukaṃ panārāmaṃ, jānitvā pavisantiyā;",
  "tika-vin10t0:7348_0": "Anāpucchāva yaṃ kiñci, pācitti pariyāputā.",
  "tika-vin10t0:7349_0": "2314.",
  "tika-vin10t0:7350_0": "Sace antamaso rukkha-mūlassapi ca bhikkhunī;",
  "tika-vin10t0:7351_0": "Anāpucchā parikkhepaṃ, atikkāmeti yā pana.",
  "tika-vin10t0:7352_0": "2315.",
  "tika-vin10t0:7353_0": "Upacārokkame vāpi, aparikkhittakassa tu;",
  "tika-vin10t0:7354_0": "Dukkaṭaṃ paṭhame pāde, pācitti dutiye siyā.",
  "tika-vin10t0:7355_0": "2316.",
  "tika-vin10t0:7356_0": "Abhikkhuke sabhikkhūti, saññāya panubhosupi;",
  "tika-vin10t0:7357_0": "Jātakaṅkhāya vā tassā, hoti āpatti dukkaṭaṃ.",
  "tika-vin10t0:7358_0": "2317.",
  "tika-vin10t0:7359_0": "Paṭhamaṃ pavisantīnaṃ, tāsaṃ sīsānulokikā;",
  "tika-vin10t0:7360_0": "Tā sannipatitā yattha, tāsaṃ gacchati santikaṃ.",
  "tika-vin10t0:7361_0": "2318.",
  "tika-vin10t0:7362_0": "Santaṃ bhikkhuṃ panāpucchā, maggo vārāmamajjhato;",
  "tika-vin10t0:7363_0": "Tena gacchantiyā vāpi, āpadāsu visantiyā.",
  "tika-vin10t0:7364_0": "2319.",
  "tika-vin10t0:7365_0": "Tathā ummattikādīna-manāpatti pakāsitā;",
  "tika-vin10t0:7366_0": "Dhuranikkhepatulyāva, samuṭṭhānādayo nayā.",
  "tika-vin10t0:7367_0": "Paṭhamaṃ.",
  "tika-vin10t0:7368_0": "2320.",
  "tika-vin10t0:7369_0": "Akkoseyya ca yā bhikkhuṃ, paribhāseyya vā pana;",
  "tika-vin10t0:7370_0": "Tikapācittiyaṃ tassā, sese ca tikadukkaṭaṃ.",
  "tika-vin10t0:7371_0": "2321.",
  "tika-vin10t0:7372_0": "Purakkhatvā vadantīna-;",
  "tika-vin10t0:7373_0": "Matthadhammānusāsaniṃ;",
  "tika-vin10t0:7374_0": "Na dosomasavādena;",
  "tika-vin10t0:7375_0": "Tulyo sesanayo mato.",
  "tika-vin10t0:7376_0": "Dutiyaṃ.",
  "tika-vin10t0:7377_0": "2322.",
  "tika-vin10t0:7378_0": "Yā saṅghaṃ paribhāseyya, tassā pācittiyaṃ siyā;",
  "tika-vin10t0:7379_0": "Ekaṃ sambahulā vāpi, tatheva itarāya vā.",
  "tika-vin10t0:7380_0": "2323.",
  "tika-vin10t0:7381_0": "Paribhāsantiyā tassā, dukkaṭaṃ paridīpitaṃ;",
  "tika-vin10t0:7382_0": "Sesaṃ anantareneva, samuṭṭhānādinā samaṃ.",
  "tika-vin10t0:7383_0": "Tatiyaṃ.",
  "tika-vin10t0:7384_0": "2324.",
  "tika-vin10t0:7385_0": "Nimantitāpi vā sace, pavāritāpi vā pana;",
  "tika-vin10t0:7386_0": "Nimantanapavāraṇā, ubhopi vuttalakkhaṇā.",
  "tika-vin10t0:7387_0": "2325.",
  "tika-vin10t0:7388_0": "Purebhattaṃ tu yāguñca, ṭhapetvā kālikattayaṃ;",
  "tika-vin10t0:7389_0": "Yā cajjhoharaṇatthāya, yaṃ kiñci pana āmisaṃ.",
  "tika-vin10t0:7390_0": "2326.",
  "tika-vin10t0:7391_0": "Paṭiggaṇhāti ce tassā, gahaṇe dukkaṭaṃ siyā;",
  "tika-vin10t0:7392_0": "Ajjhohāravasenettha, pācitti paridīpitā.",
  "tika-vin10t0:7393_0": "2327.",
  "tika-vin10t0:7394_0": "Kālikāni ca tīṇeva, āhāratthāya gaṇhati;",
  "tika-vin10t0:7395_0": "Gahaṇe dukkaṭaṃ vuttaṃ, tathā ajjhoharantiyā.",
  "tika-vin10t0:7396_0": "2328.",
  "tika-vin10t0:7397_0": "Nimantitā yā pana appavāritā;",
  "tika-vin10t0:7398_0": "Sacepi yāguṃ pivatīdha vaṭṭati;",
  "tika-vin10t0:7399_0": "Tathā kathetvā puna sāmikassa vā;",
  "tika-vin10t0:7400_0": "Sacepi sā bhuñjati aññabhojanaṃ.",
  "tika-vin10t0:7401_0": "2329.",
  "tika-vin10t0:7402_0": "Kālikāni ca tīṇeva, paccaye sati bhuñjati;",
  "tika-vin10t0:7403_0": "Tathā ummattikādīnaṃ, anāpatti pakāsitā.",
  "tika-vin10t0:7404_0": "2330.",
  "tika-vin10t0:7405_0": "Samuṭṭhānamidaṃ tulyaṃ, addhānena kriyākriyaṃ;",
  "tika-vin10t0:7406_0": "Nimantitā anāpucchā, sāmiṃ bhuñjati ce pana.",
  "tika-vin10t0:7407_0": "2331.",
  "tika-vin10t0:7408_0": "Kappiyaṃ pana kāretvā, akāretvāpi vā yadi;",
  "tika-vin10t0:7409_0": "Paribhuñjati yā tassā, pācitti kriyato siyā.",
  "tika-vin10t0:7410_0": "Catutthaṃ.",
  "tika-vin10t0:7411_0": "2332.",
  "tika-vin10t0:7412_0": "Bhikkhunīnaṃ avaṇṇaṃ vā, pācitti kulasantike;",
  "tika-vin10t0:7413_0": "Kulassāvaṇṇanaṃ vāpi, bhikkhunīnaṃ vadantiyā.",
  "tika-vin10t0:7414_0": "2333.",
  "tika-vin10t0:7415_0": "Santaṃ bhāsantiyā dosaṃ, na dosummattikāya vā;",
  "tika-vin10t0:7416_0": "Omasavādatulyāva, samuṭṭhānādayo nayā.",
  "tika-vin10t0:7417_0": "Pañcamaṃ.",
  "tika-vin10t0:7418_0": "2334.",
  "tika-vin10t0:7419_0": "Addhayojanato ore, bhikkhu ovādadāyako;",
  "tika-vin10t0:7420_0": "Na vasati sace maggo, akhemo vā sace siyā.",
  "tika-vin10t0:7421_0": "2335.",
  "tika-vin10t0:7422_0": "Ayaṃ abhikkhuko nāma, āvāso pana tattha hi;",
  "tika-vin10t0:7423_0": "Upagacchantiyā vassaṃ, āpatti aruṇuggame.",
  "tika-vin10t0:7424_0": "2336.",
  "tika-vin10t0:7425_0": "Pakkantā pakkhasaṅkantā, vibbhantā vā matāpi vā;",
  "tika-vin10t0:7426_0": "Vassaṃ upagatā bhikkhū, anāpattāpadāsupi.",
  "tika-vin10t0:7427_0": "2337.",
  "tika-vin10t0:7428_0": "Seso ñeyyo kathāmaggo;",
  "tika-vin10t0:7429_0": "Bhikkhunovādako pana;",
  "tika-vin10t0:7430_0": "Idaṃ eḷakalomena;",
  "tika-vin10t0:7431_0": "Samuṭṭhānādinā samaṃ.",
  "tika-vin10t0:7432_0": "Chaṭṭhaṃ.",
  "tika-vin10t0:7433_0": "2338.",
  "tika-vin10t0:7434_0": "Yā bhikkhunubhatosaṅghe, vassaṃvuṭṭhā tato puna;",
  "tika-vin10t0:7435_0": "“Nāhaṃ pavāressāmī”ti, sā nikkhipati ce dhuraṃ.",
  "tika-vin10t0:7436_0": "2339.",
  "tika-vin10t0:7437_0": "Dhure nikkhittamattasmiṃ, tassā pācittiyaṃ siyā;",
  "tika-vin10t0:7438_0": "Sati vā antarāyasmiṃ, gilānāyāpadāsupi.",
  "tika-vin10t0:7439_0": "2340.",
  "tika-vin10t0:7440_0": "Pariyesitvāpi vā bhikkhuṃ, na doso alabhantiyā;",
  "tika-vin10t0:7441_0": "Idaṃ tu dhuranikkhepa-samuṭṭhānamudīritaṃ.",
  "tika-vin10t0:7442_0": "Sattamaṃ.",
  "tika-vin10t0:7443_0": "2341.",
  "tika-vin10t0:7444_0": "“Ovādādīnamatthāya, na gacchissāmyaha”nti hi;",
  "tika-vin10t0:7445_0": "Dhure nikkhittamattasmiṃ, pācitti paridīpaye.",
  "tika-vin10t0:7446_0": "2342.",
  "tika-vin10t0:7447_0": "Sadisaṃ tu samuṭṭhānaṃ, paṭhamantimavatthunā;",
  "tika-vin10t0:7448_0": "Akriyaṃ lokavajjañca, kāyikaṃ dukkhavedanaṃ.",
  "tika-vin10t0:7449_0": "Aṭṭhamaṃ.",
  "tika-vin10t0:7450_0": "2343.",
  "tika-vin10t0:7451_0": "“Na yācissāmi ovādaṃ, na pucchissāmuposathaṃ”;",
  "tika-vin10t0:7452_0": "Iccevaṃ pana nikkhitte, dhure pācittiyaṃ siyā.",
  "tika-vin10t0:7453_0": "2344.",
  "tika-vin10t0:7454_0": "Sati vā antarāyasmiṃ, gilānāyāpadāsu vā;",
  "tika-vin10t0:7455_0": "Na doso pariyesitvā, dutiyaṃ alabhantiyā.",
  "tika-vin10t0:7456_0": "2345.",
  "tika-vin10t0:7457_0": "Aṭṭhamepi anāpatti, evameva pakāsitā;",
  "tika-vin10t0:7458_0": "Idaṃ tu dhuranikkhepa-samuṭṭhānamudīritaṃ.",
  "tika-vin10t0:7459_0": "Navamaṃ.",
  "tika-vin10t0:7460_0": "2346.",
  "tika-vin10t0:7461_0": "Pasākhe pana sañjātaṃ, gaṇḍaṃ rucitameva vā;",
  "tika-vin10t0:7462_0": "Anāpucchāva saṅghaṃ vā, gaṇaṃ ekena ekikā.",
  "tika-vin10t0:7463_0": "2347.",
  "tika-vin10t0:7464_0": "“Bhinda phālehi dhovā”ti, sabbānevāṇāpentiyā;",
  "tika-vin10t0:7465_0": "Katesu dukkaṭāniccha, tassā pācittiyo cha ca.",
  "tika-vin10t0:7466_0": "2348.",
  "tika-vin10t0:7467_0": "“Yamettha atthi kātabbaṃ, taṃ sabbaṃ tvaṃ karohi”ti;",
  "tika-vin10t0:7468_0": "Āṇāpeti sace evaṃ, so ca sabbaṃ karoti ce.",
  "tika-vin10t0:7469_0": "2349.",
  "tika-vin10t0:7470_0": "Ekāya pana vācāya, dukkaṭāni panaccha ca;",
  "tika-vin10t0:7471_0": "Tassā pācittiyacchakkaṃ, dvādasāpattiyo siyuṃ.",
  "tika-vin10t0:7472_0": "2350.",
  "tika-vin10t0:7473_0": "Bhedanādīsu ekaṃ sā, āṇāpeti sace pana;",
  "tika-vin10t0:7474_0": "So karoti ca sabbāni, ekaṃ pācittiyaṃ siyā.",
  "tika-vin10t0:7475_0": "2351.",
  "tika-vin10t0:7476_0": "Āpucchitvāpi vā viññuṃ, gahetvā dutiyampi vā;",
  "tika-vin10t0:7477_0": "Bhedanādīni sabbāni, kārāpeti sace pana.",
  "tika-vin10t0:7478_0": "2352.",
  "tika-vin10t0:7479_0": "Tassā ummattikādīna-manāpatti pakāsitā;",
  "tika-vin10t0:7480_0": "Samuṭṭhānādayo sabbe, kathinena samā matā.",
  "tika-vin10t0:7481_0": "Dasamaṃ.",
  "tika-vin10t0:7482_0": "Ārāmavaggo chaṭṭho.",
  "tika-vin10t0:7483_0": "2353.",
  "tika-vin10t0:7484_0": "Gaṇaṃpariyesanādismiṃ, gabbhiniṃ vuṭṭhapentiyā;",
  "tika-vin10t0:7485_0": "Ñattiyā kammavācāhi, upajjhāyāya dukkaṭaṃ.",
  "tika-vin10t0:7486_0": "2354.",
  "tika-vin10t0:7487_0": "Kammavācāya osāne, pācitti pariyāputā;",
  "tika-vin10t0:7488_0": "Tathā gabbhinisaññāya, na ca gabbhiniyā pana.",
  "tika-vin10t0:7489_0": "2355.",
  "tika-vin10t0:7490_0": "Ubho sañjātakaṅkhāya, hoti āpatti dukkaṭaṃ;",
  "tika-vin10t0:7491_0": "Tathācariniyā tassā, gaṇassāpi ca dīpitaṃ.",
  "tika-vin10t0:7492_0": "2356.",
  "tika-vin10t0:7493_0": "Dvīsvagabbhinisaññāya, na dosummattikāya vā;",
  "tika-vin10t0:7494_0": "Adinnādānatulyāva, samuṭṭhānādayo nayā.",
  "tika-vin10t0:7495_0": "Paṭhamaṃ.",
  "tika-vin10t0:7496_0": "2357.",
  "tika-vin10t0:7497_0": "Dutiye natthi vattabbaṃ, paṭhamena samaṃ mataṃ;",
  "tika-vin10t0:7498_0": "Samuṭṭhānādinā saddhiṃ, natthi kāci visesatā.",
  "tika-vin10t0:7499_0": "Dutiyaṃ.",
  "tika-vin10t0:7500_0": "2358.",
  "tika-vin10t0:7501_0": "Chasvasikkhitasikkhaṃ tu, sikkhamānañhi bhikkhunī;",
  "tika-vin10t0:7502_0": "Dve vassāni siyāpatti, vuṭṭhāpeyya sace pana.",
  "tika-vin10t0:7503_0": "2359.",
  "tika-vin10t0:7504_0": "Tikapācittiyaṃ vuttaṃ, dhammakamme tu satthunā;",
  "tika-vin10t0:7505_0": "Adhamme pana kammasmiṃ, dīpitaṃ tikadukkaṭaṃ.",
  "tika-vin10t0:7506_0": "2360.",
  "tika-vin10t0:7507_0": "Chasu sikkhitasikkhaṃ yā, dve vassāni akhaṇḍato;",
  "tika-vin10t0:7508_0": "Vuṭṭhāpeti anāpatti, tathā ummattikāya vā.",
  "tika-vin10t0:7509_0": "2361.",
  "tika-vin10t0:7510_0": "Imā hi cha ca sikkhāyo, saṭṭhivassāpi ce pana;",
  "tika-vin10t0:7511_0": "Pabbajjāya padātabbā, adatvā na ca kāraye.",
  "tika-vin10t0:7512_0": "Tatiyaṃ.",
  "tika-vin10t0:7513_0": "2362.",
  "tika-vin10t0:7514_0": "Catutthe natthi vattabbaṃ, idha saṅghena sammataṃ;",
  "tika-vin10t0:7515_0": "Sikkhamānamanāpatti, hoti taṃ vuṭṭhapentiyā.",
  "tika-vin10t0:7516_0": "2363.",
  "tika-vin10t0:7517_0": "Adinnā paṭhamaṃ hoti, sace vuṭṭhānasammuti;",
  "tika-vin10t0:7518_0": "Tatthāpi ca padātabbā, upasampadamāḷake.",
  "tika-vin10t0:7519_0": "2364.",
  "tika-vin10t0:7520_0": "Tatiyañca catutthañca, samuṭṭhānādinā pana;",
  "tika-vin10t0:7521_0": "Paṭhamena samaṃ ñeyyaṃ, catutthaṃ tu kriyākriyaṃ.",
  "tika-vin10t0:7522_0": "Catutthaṃ.",
  "tika-vin10t0:7523_0": "2365.",
  "tika-vin10t0:7524_0": "Ūnadvādasavassaṃ tu, kañci gihigataṃ pana;",
  "tika-vin10t0:7525_0": "Paripuṇṇāti saññāya, na doso vuṭṭhapentiyā.",
  "tika-vin10t0:7526_0": "2366.",
  "tika-vin10t0:7527_0": "Hoti vānupasampannā, upasampāditāpi sā;",
  "tika-vin10t0:7528_0": "Asesena ca sesaṃ tu, paṭhamena samaṃ mataṃ.",
  "tika-vin10t0:7529_0": "Pañcamaṃ.",
  "tika-vin10t0:7530_0": "2367.",
  "tika-vin10t0:7531_0": "Chaṭṭhaṃ tu tatiye vutta-nayeneva vibhāvaye;",
  "tika-vin10t0:7532_0": "Sattamampi tathā sabbaṃ, catutthena samaṃ mataṃ.",
  "tika-vin10t0:7533_0": "Chaṭṭhasattamāni.",
  "tika-vin10t0:7534_0": "2368.",
  "tika-vin10t0:7535_0": "Yaṃ tuvaṭṭakavaggasmiṃ, dukkhitaṃ sahajīviniṃ;",
  "tika-vin10t0:7536_0": "Vuttaṃ tena samaṃ ñeyyaṃ, aṭṭhamaṃ na visesatā.",
  "tika-vin10t0:7537_0": "Aṭṭhamaṃ.",
  "tika-vin10t0:7538_0": "2369.",
  "tika-vin10t0:7539_0": "Dve vassāni ca yā kāci, vuṭṭhāpitapavattiniṃ;",
  "tika-vin10t0:7540_0": "Nānubandheyya ce tassā, pācitti pariyāputā.",
  "tika-vin10t0:7541_0": "2370.",
  "tika-vin10t0:7542_0": "“Dve vassāni ahaṃ nānu-bandhissāmī”ti ce pana;",
  "tika-vin10t0:7543_0": "Dhure nikkhittamattasmiṃ, tassā pācittiyaṃ siyā.",
  "tika-vin10t0:7544_0": "2371.",
  "tika-vin10t0:7545_0": "Tañca bālamalajjiṃ vā, gilānāyāpadāsu vā;",
  "tika-vin10t0:7546_0": "Nānubandhantiyā tassā, na dosummattikāya vā.",
  "tika-vin10t0:7547_0": "2372.",
  "tika-vin10t0:7548_0": "Samuṭṭhānādayo tulyā, paṭhamantimavatthunā;",
  "tika-vin10t0:7549_0": "Idaṃ panākriyaṃ vuttaṃ, vedanā dukkhavedanā.",
  "tika-vin10t0:7550_0": "Navamaṃ.",
  "tika-vin10t0:7551_0": "2373.",
  "tika-vin10t0:7552_0": "Vuṭṭhāpetvā tu yā kāci, bhikkhunī sahajīviniṃ;",
  "tika-vin10t0:7553_0": "Taṃ gahetvā na gaccheyya, na caññaṃ āṇāpeyya ce.",
  "tika-vin10t0:7554_0": "2374.",
  "tika-vin10t0:7555_0": "Dhure nikkhittamattasmiṃ, tassā pācittiyaṃ siyā;",
  "tika-vin10t0:7556_0": "Sati vā antarāyasmiṃ, dutiyaṃ alabhantiyā.",
  "tika-vin10t0:7557_0": "2375.",
  "tika-vin10t0:7558_0": "Āpadāsu gilānāya, tathā ummattikāya vā;",
  "tika-vin10t0:7559_0": "Na doso dhuranikkhepa-samuṭṭhānamidaṃ pana.",
  "tika-vin10t0:7560_0": "Dasamaṃ.",
  "tika-vin10t0:7561_0": "Gabbhinivaggo sattamo.",
  "tika-vin10t0:7562_0": "2376.",
  "tika-vin10t0:7563_0": "Kumāribhūtavaggassa, paṭhamādīni tīṇipi;",
  "tika-vin10t0:7564_0": "Gihigatehi tīheva, sadisānīti niddise.",
  "tika-vin10t0:7565_0": "2377.",
  "tika-vin10t0:7566_0": "Yā mahūpapadā dve tu, sikkhamānā panādito;",
  "tika-vin10t0:7567_0": "“Gatā vīsativassā”ti, viññātabbā vibhāvinā.",
  "tika-vin10t0:7568_0": "2378.",
  "tika-vin10t0:7569_0": "Sace gihigatā honti, na ca vā purisaṃ gatā;",
  "tika-vin10t0:7570_0": "“Sikkhamānā”ti vattabbā, tā hi sammutiādisu.",
  "tika-vin10t0:7571_0": "2379.",
  "tika-vin10t0:7572_0": "Na tā “kumāribhūtā”ti, tathā “gihigatā”ti vā;",
  "tika-vin10t0:7573_0": "Vattabbā panubhopetā, evaṃ vattuṃ na vaṭṭati.",
  "tika-vin10t0:7574_0": "2380.",
  "tika-vin10t0:7575_0": "Sammutiṃ dasavassāya, datvā dvādasavassikā;",
  "tika-vin10t0:7576_0": "Kattabbā upasampannā, sesāsupi ayaṃ nayo.",
  "tika-vin10t0:7577_0": "2381.",
  "tika-vin10t0:7578_0": "Yā aṭṭhārasavassā tu, tato paṭṭhāya sā pana;",
  "tika-vin10t0:7579_0": "Vuttā “kumāribhūtā”ti, tathā “gihigatā”tipi.",
  "tika-vin10t0:7580_0": "2382.",
  "tika-vin10t0:7581_0": "Vuttā “kumāribhūtā”ti, sāmaṇerī hi yā pana;",
  "tika-vin10t0:7582_0": "“Kumāribhūtā” icceva, vattabbā na panaññathā.",
  "tika-vin10t0:7583_0": "2383.",
  "tika-vin10t0:7584_0": "Etā tu pana tissopi, sikkhāsammutidānato;",
  "tika-vin10t0:7585_0": "“Sikkhamānā”ti vattumpi, vaṭṭateva na saṃsayo.",
  "tika-vin10t0:7586_0": "Tatiyaṃ.",
  "tika-vin10t0:7587_0": "2384.",
  "tika-vin10t0:7588_0": "Ūnadvādasavassāva, vuṭṭhāpeti sace paraṃ;",
  "tika-vin10t0:7589_0": "Hutvā sayamupajjhāyā, sikkhamānaṃ tu bhikkhunī.",
  "tika-vin10t0:7590_0": "2385.",
  "tika-vin10t0:7591_0": "Pubbe vuttanayeneva, dukkaṭānamanantaraṃ;",
  "tika-vin10t0:7592_0": "Kammavācānamosāne, tassā pācitti dīpitā.",
  "tika-vin10t0:7593_0": "Catutthaṃ.",
  "tika-vin10t0:7594_0": "2386.",
  "tika-vin10t0:7595_0": "Pañcame natthi vattabbaṃ, catutthaṃ pañcamampi ca;",
  "tika-vin10t0:7596_0": "Ubhayaṃ tisamuṭṭhānaṃ, pañcamaṃ tu kriyākriyaṃ.",
  "tika-vin10t0:7597_0": "Pañcamaṃ.",
  "tika-vin10t0:7598_0": "2387.",
  "tika-vin10t0:7599_0": "Saṅghenupaparikkhitvā, “alaṃ tāvā”ti vāritā;",
  "tika-vin10t0:7600_0": "Upasampāditenettha, pacchā khīyati dosatā.",
  "tika-vin10t0:7601_0": "2388.",
  "tika-vin10t0:7602_0": "Ujjhāyati sace chanda-dosādīhi karontiyā;",
  "tika-vin10t0:7603_0": "Na doso tisamuṭṭhānaṃ, sacittaṃ dukkhavedanaṃ.",
  "tika-vin10t0:7604_0": "Chaṭṭhaṃ.",
  "tika-vin10t0:7605_0": "2389.",
  "tika-vin10t0:7606_0": "Laddhe ca cīvare pacchā, asante antarāyike;",
  "tika-vin10t0:7607_0": "“Vuṭṭhāpessāmi nāha”nti, dhuranikkhepane pana.",
  "tika-vin10t0:7608_0": "2390.",
  "tika-vin10t0:7609_0": "Hoti pācittiyaṃ tassā, gilānāyāpadāsupi;",
  "tika-vin10t0:7610_0": "Na doso pariyesitvā, parisaṃ alabhantiyā.",
  "tika-vin10t0:7611_0": "2391.",
  "tika-vin10t0:7612_0": "Idañhi dhuranikkhepa-samuṭṭhānaṃ sacittakaṃ;",
  "tika-vin10t0:7613_0": "Akriyaṃ lokavajjañca, hotidaṃ dukkhavedanaṃ.",
  "tika-vin10t0:7614_0": "Sattamaṃ.",
  "tika-vin10t0:7615_0": "2392.",
  "tika-vin10t0:7616_0": "Aṭṭhamaṃ sattameneva, sadisaṃ pana sabbathā;",
  "tika-vin10t0:7617_0": "Navamepi ca vattabbaṃ, natthi uttānamevidaṃ.",
  "tika-vin10t0:7618_0": "2393.",
  "tika-vin10t0:7619_0": "Natthājānantiyā doso, tathā ummattikāya vā;",
  "tika-vin10t0:7620_0": "Adinnādānatulyāva, samuṭṭhānādayo nayā.",
  "tika-vin10t0:7621_0": "Aṭṭhamanavamāni.",
  "tika-vin10t0:7622_0": "2394.",
  "tika-vin10t0:7623_0": "Mātarā pitarā vātha, nānuññātaṃ tu sāminā;",
  "tika-vin10t0:7624_0": "Tassā pācittiyāpatti, taṃ vuṭṭhāpentiyā siyā.",
  "tika-vin10t0:7625_0": "2395.",
  "tika-vin10t0:7626_0": "Upasampadakālasmiṃ, tathā pabbājanakkhaṇe;",
  "tika-vin10t0:7627_0": "Dvikkhattuṃ pucchitabbaṃ tu, bhikkhunīhi, na bhikkhunā.",
  "tika-vin10t0:7628_0": "2396.",
  "tika-vin10t0:7629_0": "Anāpatti na jānāti, mātuādīnamatthitaṃ;",
  "tika-vin10t0:7630_0": "Idaṃ catusamuṭṭhānaṃ, vācato kāyavācato.",
  "tika-vin10t0:7631_0": "2397.",
  "tika-vin10t0:7632_0": "Vācāmānasato ceva, kāyavācāditopi ca;",
  "tika-vin10t0:7633_0": "Kriyākriyamacittañca, ticittañca tivedanaṃ.",
  "tika-vin10t0:7634_0": "Dasamaṃ.",
  "tika-vin10t0:7635_0": "2398.",
  "tika-vin10t0:7636_0": "Yā pārivāsikenettha, chandadānena bhikkhunī;",
  "tika-vin10t0:7637_0": "Vuṭṭhāpeti sace sikkha-mānaṃ pācittiyaṃ siyā.",
  "tika-vin10t0:7638_0": "2399.",
  "tika-vin10t0:7639_0": "Avuṭṭhitāyanāpatti, parisāyāvihāya vā;",
  "tika-vin10t0:7640_0": "Chandaṃ tu tisamuṭṭhānaṃ, ticittañca tivedanaṃ.",
  "tika-vin10t0:7641_0": "Ekādasamaṃ.",
  "tika-vin10t0:7642_0": "2400.",
  "tika-vin10t0:7643_0": "Dvādase terase vāpi, vattabbaṃ natthi kiñcipi;",
  "tika-vin10t0:7644_0": "Samuṭṭhānādayo sabbe, anantarasamā matā.",
  "tika-vin10t0:7645_0": "Dvādasamaterasamāni.",
  "tika-vin10t0:7646_0": "Kumārībhūtavaggo aṭṭhamo.",
  "tika-vin10t0:7647_0": "2401.",
  "tika-vin10t0:7648_0": "Samaṇī agilānā yā, dhāreyya chattupāhanaṃ;",
  "tika-vin10t0:7649_0": "Tassā pācittiyāpatti, hotīti pariyāputā.",
  "tika-vin10t0:7650_0": "2402.",
  "tika-vin10t0:7651_0": "Sace ekapayogena, maggassa gamane pana;",
  "tika-vin10t0:7652_0": "Divasampi ca dhāreti, ekaṃ pācittiyaṃ siyā.",
  "tika-vin10t0:7653_0": "2403.",
  "tika-vin10t0:7654_0": "Kaddamādīni passitvā, omuñcitvā upāhanā;",
  "tika-vin10t0:7655_0": "Chattameva ca dhārentī, yadi gacchati dukkaṭaṃ.",
  "tika-vin10t0:7656_0": "2404.",
  "tika-vin10t0:7657_0": "Sace upāhanāruḷhā, disvā gacchādikaṃ pana;",
  "tika-vin10t0:7658_0": "Taṃ chattamapanāmetvā, dukkaṭaṃ hoti gacchati.",
  "tika-vin10t0:7659_0": "2405.",
  "tika-vin10t0:7660_0": "Chattampi apanāmetvā, omuñcitvā upāhanā;",
  "tika-vin10t0:7661_0": "Puna dhārentiyā tassā, hoti pācittiyaṃ pana.",
  "tika-vin10t0:7662_0": "2406.",
  "tika-vin10t0:7663_0": "Payogagaṇanāyeva, pācittigaṇanā siyā;",
  "tika-vin10t0:7664_0": "Tikapācittiyaṃ vuttaṃ, tatheva dvikadukkaṭaṃ.",
  "tika-vin10t0:7665_0": "2407.",
  "tika-vin10t0:7666_0": "Ārāme upacāre vā, doso natthāpadāsupi;",
  "tika-vin10t0:7667_0": "Idaṃ eḷakalomena, samuṭṭhānādinā samaṃ.",
  "tika-vin10t0:7668_0": "Paṭhamaṃ.",
  "tika-vin10t0:7669_0": "2408.",
  "tika-vin10t0:7670_0": "Hoti bhikkhuniyā yānā, orohitvā punappunaṃ;",
  "tika-vin10t0:7671_0": "Abhirūhantiyāpatti, payogagaṇanāvasā.",
  "tika-vin10t0:7672_0": "2409.",
  "tika-vin10t0:7673_0": "Āpadāsu anāpatti, tathā ummattikāya vā;",
  "tika-vin10t0:7674_0": "Sesaṃ anantareneva, samuṭṭhānādinā samaṃ.",
  "tika-vin10t0:7675_0": "Dutiyaṃ.",
  "tika-vin10t0:7676_0": "2410.",
  "tika-vin10t0:7677_0": "Yā ca dhāreyya saṅghāṇiṃ, yaṃ kiñcipi kaṭūpiyaṃ;",
  "tika-vin10t0:7678_0": "Tassā pācittiyāpatti, hotīti pariyāputā.",
  "tika-vin10t0:7679_0": "2411.",
  "tika-vin10t0:7680_0": "Dhārentiyā panetthāpi, omuñcitvā punappunaṃ;",
  "tika-vin10t0:7681_0": "Payogagaṇanāyeva, tassā pācittiyo siyuṃ.",
  "tika-vin10t0:7682_0": "2412.",
  "tika-vin10t0:7683_0": "Ābādhapaccayā yā tu, dhāreti kaṭisuttakaṃ;",
  "tika-vin10t0:7684_0": "Tathā ummattikādīna-manāpatti pakāsitā.",
  "tika-vin10t0:7685_0": "2413.",
  "tika-vin10t0:7686_0": "Sesaṃ tu paṭhameneva, sadisanti pakāsitaṃ;",
  "tika-vin10t0:7687_0": "Idha cākusalaṃ cittaṃ, lokavajjaṃ visesatā.",
  "tika-vin10t0:7688_0": "Tatiyaṃ.",
  "tika-vin10t0:7689_0": "2414.",
  "tika-vin10t0:7690_0": "Dhāreti pana yaṃ kiñci, sace sīsūpagādisu;",
  "tika-vin10t0:7691_0": "Tassā tassa ca vatthussa, gaṇanāpattiyo siyuṃ.",
  "tika-vin10t0:7692_0": "2415.",
  "tika-vin10t0:7693_0": "Ābādhapaccayā doso, kiñci dhārentiyā na ca;",
  "tika-vin10t0:7694_0": "Sesaṃ anantareneva, sadisaṃ paridīpitaṃ.",
  "tika-vin10t0:7695_0": "Catutthaṃ.",
  "tika-vin10t0:7696_0": "2416.",
  "tika-vin10t0:7697_0": "Yena kenaci gandhena, savaṇṇāvaṇṇakena ca;",
  "tika-vin10t0:7698_0": "Nhāsantiyā panāpatti, nhānosāne pakāsitā.",
  "tika-vin10t0:7699_0": "2417.",
  "tika-vin10t0:7700_0": "Gandhayojanato sabba-payoge dukkaṭaṃ siyā;",
  "tika-vin10t0:7701_0": "Ābādhapaccayā doso, natthi ummattikāya vā.",
  "tika-vin10t0:7702_0": "2418.",
  "tika-vin10t0:7703_0": "Sesaṃ tu tatiyeneva, sadisaṃ sabbathā mataṃ;",
  "tika-vin10t0:7704_0": "Chaṭṭhampi tatiyeneva, sadisanti pakāsitaṃ.",
  "tika-vin10t0:7705_0": "Pañcamachaṭṭhāni.",
  "tika-vin10t0:7706_0": "2419.",
  "tika-vin10t0:7707_0": "Ubbaṭṭāpeyya caññāya, sambāhāpeyya vā tathā;",
  "tika-vin10t0:7708_0": "Hoti bhikkhuniyāpatti, sace bhikkhuniyā pana.",
  "tika-vin10t0:7709_0": "2420.",
  "tika-vin10t0:7710_0": "Ettha hatthamamocetvā, ekā ubbaṭṭane siyā;",
  "tika-vin10t0:7711_0": "Mocetvā pana mocetvā, payogagaṇanā siyā.",
  "tika-vin10t0:7712_0": "2421.",
  "tika-vin10t0:7713_0": "Sambāhanepi eseva, nayo ñeyyo vibhāvinā;",
  "tika-vin10t0:7714_0": "Āpadāsu gilānāya, anāpatti pakāsitā.",
  "tika-vin10t0:7715_0": "2422.",
  "tika-vin10t0:7716_0": "Sesaṃ tu tatiyeneva, samuṭṭhānādinā samaṃ;",
  "tika-vin10t0:7717_0": "Sattamena samānāva, aṭṭhamādīni tīṇipi.",
  "tika-vin10t0:7718_0": "Sattamaṭṭhamanavamadasamāni.",
  "tika-vin10t0:7719_0": "2423.",
  "tika-vin10t0:7720_0": "Yā antoupacārasmiṃ, bhikkhussa purato pana;",
  "tika-vin10t0:7721_0": "Anāpucchā nisīdeyya, chamāyapi na vaṭṭati.",
  "tika-vin10t0:7722_0": "2424.",
  "tika-vin10t0:7723_0": "Tikapācittiyaṃ vuttaṃ, pucchite dukkaṭadvayaṃ;",
  "tika-vin10t0:7724_0": "Āpadāsu gilānāya, na dosummattikāya vā.",
  "tika-vin10t0:7725_0": "2425.",
  "tika-vin10t0:7726_0": "Idaṃ pana samuṭṭhānaṃ, kathinena samaṃ mataṃ;",
  "tika-vin10t0:7727_0": "Kriyākriyamacittañca, ticittañca tivedanaṃ.",
  "tika-vin10t0:7728_0": "Ekādasamaṃ.",
  "tika-vin10t0:7729_0": "2426.",
  "tika-vin10t0:7730_0": "Anokāsakataṃ bhikkhuṃ, pañhaṃ puccheyya dosatā;",
  "tika-vin10t0:7731_0": "Vinaye ca katokāsaṃ, suttaṃ pucchantiyāpi ca.",
  "tika-vin10t0:7732_0": "2427.",
  "tika-vin10t0:7733_0": "Kāretvā pana okāsaṃ, anodissāpi pucchati;",
  "tika-vin10t0:7734_0": "Na doso padasodhamma-samuṭṭhānamidaṃ pana.",
  "tika-vin10t0:7735_0": "Dvādasamaṃ.",
  "tika-vin10t0:7736_0": "2428.",
  "tika-vin10t0:7737_0": "Saṃkaccikaṃ vinā gāmaṃ, padasā pavisantiyā;",
  "tika-vin10t0:7738_0": "Parikkhittassa gāmassa, parikkhepokkame pana.",
  "tika-vin10t0:7739_0": "2429.",
  "tika-vin10t0:7740_0": "Dukkaṭaṃ paṭhame pāde, pācitti dutiye siyā;",
  "tika-vin10t0:7741_0": "Upacārokkamepettha, eseva ca nayo mato.",
  "tika-vin10t0:7742_0": "2430.",
  "tika-vin10t0:7743_0": "Yassā saṃkaccikaṃ naṭṭhaṃ, acchinnaṃ vāpi kenaci;",
  "tika-vin10t0:7744_0": "Anāpatti siyā tassā, gilānāyāpadāsupi.",
  "tika-vin10t0:7745_0": "2431.",
  "tika-vin10t0:7746_0": "Idameḷakalomena, samuṭṭhānādinā samaṃ;",
  "tika-vin10t0:7747_0": "Sesaṃ vuttanayeneva, viññātabbaṃ vibhāvinā.",
  "tika-vin10t0:7748_0": "Terasamaṃ.",
  "tika-vin10t0:7749_0": "Chattupāhanavaggo navamo.",
  "tika-vin10t0:7750_0": "Iti vinayavinicchaye pācittiyakathā niṭṭhitā.",
  "tika-vin10t0:7751_0": "Pāṭidesanīyakathā",
  "tika-vin10t0:7752_0": "2432.",
  "tika-vin10t0:7753_0": "Agilānā sace sappiṃ, laddhaṃ viññattiyā sayaṃ;",
  "tika-vin10t0:7754_0": "“Bhuñjissāmī”ti gahaṇe, dukkaṭaṃ paridīpitaṃ.",
  "tika-vin10t0:7755_0": "2433.",
  "tika-vin10t0:7756_0": "Ajjhohāravaseneva, pāṭidesaniyaṃ siyā;",
  "tika-vin10t0:7757_0": "Tipāṭidesanīyaṃ tu, gilānāya dvidukkaṭaṃ.",
  "tika-vin10t0:7758_0": "2434.",
  "tika-vin10t0:7759_0": "Gilānā viññāpetvāna, pacchā sevantiyāpi ca;",
  "tika-vin10t0:7760_0": "Gilānāyāvasesaṃ vā, viññattaṃ ñātakādito.",
  "tika-vin10t0:7761_0": "2435.",
  "tika-vin10t0:7762_0": "Aññassatthāya vā atta-dhanenummattikāya vā;",
  "tika-vin10t0:7763_0": "Anāpatti samuṭṭhānaṃ, addhānasadisaṃ mataṃ.",
  "tika-vin10t0:7764_0": "Paṭhamaṃ.",
  "tika-vin10t0:7765_0": "2436.",
  "tika-vin10t0:7766_0": "Ayameva ca sesesu, dutiyādīsu nicchayo;",
  "tika-vin10t0:7767_0": "Samuṭṭhānādinā saddhiṃ, natthi kāci visesatā.",
  "tika-vin10t0:7768_0": "2437.",
  "tika-vin10t0:7769_0": "Anāgatesu sabbesu, sappiādīsu pāḷiyaṃ;",
  "tika-vin10t0:7770_0": "Bhuñjantiyā tu viññatvā, aṭṭhasupi ca dukkaṭaṃ.",
  "tika-vin10t0:7771_0": "Iti vinayavinicchaye",
  "tika-vin10t0:7772_0": "Pāṭidesanīyakathā niṭṭhitā.",
  "tika-vin10t0:7773_0": "2438.",
  "tika-vin10t0:7774_0": "Sekhiyā pana ye dhammā, uddiṭṭhā pañcasattati;",
  "tika-vin10t0:7775_0": "Tesaṃ mahāvibhaṅge tu, vutto atthavinicchayo.",
  "tika-vin10t0:7776_0": "Iti vinayavinicchaye",
  "tika-vin10t0:7777_0": "Sikkhākaraṇīyakathā niṭṭhitā.",
  "tika-vin10t0:7778_0": "2439.",
  "tika-vin10t0:7779_0": "Ubhatopātimokkhānaṃ;",
  "tika-vin10t0:7780_0": "Savibhaṅgānameva yo;",
  "tika-vin10t0:7781_0": "Attho aṭṭhakathāsāro;",
  "tika-vin10t0:7782_0": "So ca vutto visesato.",
  "tika-vin10t0:7783_0": "2440.",
  "tika-vin10t0:7784_0": "Tañca sabbaṃ samādāya, vinayassa vinicchayo;",
  "tika-vin10t0:7785_0": "Bhikkhūnaṃ bhikkhunīnañca, hitatthāya kato mayā.",
  "tika-vin10t0:7786_0": "2441.",
  "tika-vin10t0:7787_0": "Imaṃ paṭibhānajantu no jantuno;",
  "tika-vin10t0:7788_0": "Suṇanti vinaye hi te ye hite;",
  "tika-vin10t0:7789_0": "Janassa sumatāyane tāyane;",
  "tika-vin10t0:7790_0": "Bhavanti pakataññuno taññuno.",
  "tika-vin10t0:7791_0": "2442.",
  "tika-vin10t0:7792_0": "Bahusāranaye vinaye parame;",
  "tika-vin10t0:7793_0": "Abhipatthayatā hi visāradataṃ;",
  "tika-vin10t0:7794_0": "Paramā pana buddhimatā mahatī;",
  "tika-vin10t0:7795_0": "Karaṇīyatamā yatinādaratā.",
  "tika-vin10t0:7796_0": "2443.",
  "tika-vin10t0:7797_0": "Avagacchati yo pana bhikkhu imaṃ;",
  "tika-vin10t0:7798_0": "Vinayassa vinicchayamatthayutaṃ;",
  "tika-vin10t0:7799_0": "Amaraṃ ajaraṃ arajaṃ arujaṃ;",
  "tika-vin10t0:7800_0": "Adhigacchati santipadaṃ pana so.",
  "tika-vin10t0:7801_0": "Iti vinayavinicchaye",
  "tika-vin10t0:7802_0": "Bhikkhunīvibhaṅgakathā niṭṭhitā.",
  "tika-vin10t0:7803_0": "Khandhakakathā",
  "tika-vin10t0:7804_0": "Mahāvaggo",
  "tika-vin10t0:7805_0": "Mahākhandhakakathā",
  "tika-vin10t0:7806_0": "Pabbajjākathā",
  "tika-vin10t0:7807_0": "2444.",
  "tika-vin10t0:7808_0": "Sīlakkhandhādiyuttena, subhakkhandhena desite;",
  "tika-vin10t0:7809_0": "Khandhakepi pavakkhāmi, samāsena vinicchayaṃ.",
  "tika-vin10t0:7810_0": "2445.",
  "tika-vin10t0:7811_0": "Mātarā ananuññātaṃ, pitarā vāpi bhikkhuno;",
  "tika-vin10t0:7812_0": "Bhaṇḍukammamapucchitvā, pabbājentassa dukkaṭaṃ.",
  "tika-vin10t0:7813_0": "2446.",
  "tika-vin10t0:7814_0": "Uddesaparipucchāya, sayaṃ ce byāvaṭo siyā;",
  "tika-vin10t0:7815_0": "Daharo āṇāpetabbo, pabbājetvānayāti ca.",
  "tika-vin10t0:7816_0": "2447.",
  "tika-vin10t0:7817_0": "Upajjhāyamathuddissa, avutto daharo pana;",
  "tika-vin10t0:7818_0": "Pabbājeti sace taṃ so, sayamevāpi vaṭṭati.",
  "tika-vin10t0:7819_0": "2448.",
  "tika-vin10t0:7820_0": "Sāmaṇeropi vattabbo, daharo natthi tattha ce;",
  "tika-vin10t0:7821_0": "“Khaṇḍasīmamimaṃ netvā, pabbājetvānayā”ti ca.",
  "tika-vin10t0:7822_0": "2449.",
  "tika-vin10t0:7823_0": "Saraṇāni panetassa, dātabbāneva attanā;",
  "tika-vin10t0:7824_0": "Evampi bhikkhunāyeva, hoti pabbājito naro.",
  "tika-vin10t0:7825_0": "2450.",
  "tika-vin10t0:7826_0": "Purisaṃ bhikkhuto añño, pabbājeti na vaṭṭati;",
  "tika-vin10t0:7827_0": "Itthiṃ bhikkhunito añño, pabbājeti na vaṭṭati.",
  "tika-vin10t0:7828_0": "2451.",
  "tika-vin10t0:7829_0": "Sāmaṇeropi vā dātuṃ, sāmaṇerīpi vā tathā;",
  "tika-vin10t0:7830_0": "Āṇattiyā ubhinnampi, kāsāyāni labhanti te.",
  "tika-vin10t0:7831_0": "2452.",
  "tika-vin10t0:7832_0": "Sayameva ca yaṃ kiñci, pabbājentena bhikkhunā;",
  "tika-vin10t0:7833_0": "Kesāpanayanaṃ katvā, paṭhamaṃ udake puna.",
  "tika-vin10t0:7834_0": "2453.",
  "tika-vin10t0:7835_0": "Nhāpetabbo siyā suṭṭhu, ghaṃsitvā gomayādinā;",
  "tika-vin10t0:7836_0": "Sarīre pīḷakā vāpi, kacchu vā tassa honti ce.",
  "tika-vin10t0:7837_0": "2454.",
  "tika-vin10t0:7838_0": "Mātā yathā niyaṃputtaṃ, na jigucchati sabbaso;",
  "tika-vin10t0:7839_0": "Nhāpetabbova yatinā, tatheva ajigucchatā.",
  "tika-vin10t0:7840_0": "2455.",
  "tika-vin10t0:7841_0": "Kasmā? Panettakenāpi, upakārena sāsane;",
  "tika-vin10t0:7842_0": "So sadā balavasneho, hotupajjhāyakādisu.",
  "tika-vin10t0:7843_0": "2456.",
  "tika-vin10t0:7844_0": "Vinodetvā panuppannaṃ, ukkaṇṭhaṃ kulaputtakā;",
  "tika-vin10t0:7845_0": "Sikkhāyo paripūretvā, nibbānaṃ pāpuṇanti hi.",
  "tika-vin10t0:7846_0": "2457.",
  "tika-vin10t0:7847_0": "Gandhacuṇṇena vā pacchā, cuṇṇenapi haliddiyā;",
  "tika-vin10t0:7848_0": "Sarīraṃ tassa sīsañca, ubbaṭṭetvā punappunaṃ.",
  "tika-vin10t0:7849_0": "2458.",
  "tika-vin10t0:7850_0": "Gihigandhaṃ vinodetvā, kāsāyāni panekato;",
  "tika-vin10t0:7851_0": "Dvattikkhattuṃ sakiṃ vāpi, dātabbānissa bhikkhunā.",
  "tika-vin10t0:7852_0": "2459.",
  "tika-vin10t0:7853_0": "Atha hatthepi vā tassa, adatvā sayameva taṃ;",
  "tika-vin10t0:7854_0": "Acchādeti upajjhāyo, vaṭṭatācariyopi vā.",
  "tika-vin10t0:7855_0": "2460.",
  "tika-vin10t0:7856_0": "Nivāseti anāṇatto, so pārupati vā sayaṃ;",
  "tika-vin10t0:7857_0": "Apanetvā tato sabbaṃ, puna dātabbameva taṃ.",
  "tika-vin10t0:7858_0": "2461.",
  "tika-vin10t0:7859_0": "Bhikkhunā tu sahatthena, tathā āṇattiyāpi vā;",
  "tika-vin10t0:7860_0": "Dinnaṃ vaṭṭati kāsāvaṃ, nādinnaṃ pana vaṭṭati.",
  "tika-vin10t0:7861_0": "2462.",
  "tika-vin10t0:7862_0": "Tasseva santakaṃ vāpi, kā kathā attasantake;",
  "tika-vin10t0:7863_0": "Vandāpetvā tattha bhikkhū, kārāpetvāna ukkuṭiṃ.",
  "tika-vin10t0:7864_0": "2463.",
  "tika-vin10t0:7865_0": "Añjaliṃ paggahāpetvā, dātabbaṃ saraṇattayaṃ;",
  "tika-vin10t0:7866_0": "Paṭipāṭivaseneva, na ca uppaṭipāṭiyā.",
  "tika-vin10t0:7867_0": "2464.",
  "tika-vin10t0:7868_0": "Sace ekapadaṃ vāpi, deti ekakkharampi vā;",
  "tika-vin10t0:7869_0": "Paṭipāṭiṃ virajjhitvā, gahitaṃ ce na vaṭṭati.",
  "tika-vin10t0:7870_0": "2465.",
  "tika-vin10t0:7871_0": "Tikkhattuṃ yadi vā deti, buddhaṃ saraṇameva vā;",
  "tika-vin10t0:7872_0": "Tathā sesesu cevampi, na dinnāneva honti hi.",
  "tika-vin10t0:7873_0": "2466.",
  "tika-vin10t0:7874_0": "Katvānunāsikantāni, ekābaddhāni vā pana;",
  "tika-vin10t0:7875_0": "Vicchinditvātha ma-ntāni, dātabbāni vijānatā.",
  "tika-vin10t0:7876_0": "2467.",
  "tika-vin10t0:7877_0": "Upasampadakammaṃ tu, ekatosuddhiyā siyā;",
  "tika-vin10t0:7878_0": "Na hoti pana pabbajjā, ubhatosuddhiyā vinā.",
  "tika-vin10t0:7879_0": "2468.",
  "tika-vin10t0:7880_0": "Tasmā ācariyenāpi, tathāntevāsikenapi;",
  "tika-vin10t0:7881_0": "Bu-ddha-kārādayo vaṇṇā, ṭhānakaraṇasampadaṃ.",
  "tika-vin10t0:7882_0": "2469.",
  "tika-vin10t0:7883_0": "Ahāpentena vattabbā, pabbajjāguṇamicchatā;",
  "tika-vin10t0:7884_0": "Ekavaṇṇavināsena, pabbajjā hi na rūhati.",
  "tika-vin10t0:7885_0": "2470.",
  "tika-vin10t0:7886_0": "Yadi siddhāpi pabbajjā, saraṇāgamanatova hi;",
  "tika-vin10t0:7887_0": "Dātabbā dasa sīlāni, pūraṇatthāya bhikkhunā.",
  "tika-vin10t0:7888_0": "Pabbajjākathā.",
  "tika-vin10t0:7889_0": "2471.",
  "tika-vin10t0:7890_0": "Upajjhāyamathācariyaṃ, nissāya vasatā pana;",
  "tika-vin10t0:7891_0": "Kattabbāneva vattāni, piyasīlena bhikkhunā.",
  "tika-vin10t0:7892_0": "2472.",
  "tika-vin10t0:7893_0": "Āsanaṃ paññapetabbaṃ, dantakaṭṭhaṃ mukhodakaṃ;",
  "tika-vin10t0:7894_0": "Dātabbaṃ tassa kālena, sace yāgu bhavissati.",
  "tika-vin10t0:7895_0": "2473.",
  "tika-vin10t0:7896_0": "Yāgu tassupanetabbā, saṅghato kulatopi vā;",
  "tika-vin10t0:7897_0": "Patte vattañca kātabbaṃ, vattaṃ gāmappavesane.",
  "tika-vin10t0:7898_0": "2474.",
  "tika-vin10t0:7899_0": "Cīvare yāni vattāni, vuttāni hi mahesinā;",
  "tika-vin10t0:7900_0": "Senāsane tathā pāda-pīṭhakathalikādisu.",
  "tika-vin10t0:7901_0": "2475.",
  "tika-vin10t0:7902_0": "Evamādīni vattāni, sabbāni pana rogato;",
  "tika-vin10t0:7903_0": "Vuṭṭhānāgamanantāni, sattatiṃsasataṃ siyuṃ.",
  "tika-vin10t0:7904_0": "2476.",
  "tika-vin10t0:7905_0": "Vattabhedena sabbattha, dukkaṭaṃ tu pakāsitaṃ;",
  "tika-vin10t0:7906_0": "Anādaravaseneva, akarontassa bhikkhuno.",
  "tika-vin10t0:7907_0": "Upajjhāyācariyavattakathā.",
  "tika-vin10t0:7908_0": "2477.",
  "tika-vin10t0:7909_0": "Upajjhāyassa vattāni, tathā saddhivihārike;",
  "tika-vin10t0:7910_0": "Sataṃ terasa honteva, tathāntevāsikepi ca.",
  "tika-vin10t0:7911_0": "Saddhivihārikantevāsikavattakathā.",
  "tika-vin10t0:7912_0": "2478.",
  "tika-vin10t0:7913_0": "Pakkante vāpi vibbhante, pakkhasaṅkantake mate;",
  "tika-vin10t0:7914_0": "Āṇattiyā upajjhāyā, passambhati ca nissayo.",
  "tika-vin10t0:7915_0": "2479.",
  "tika-vin10t0:7916_0": "Hoti ācariyamhāpi, chadhā nissayabhedanaṃ;",
  "tika-vin10t0:7917_0": "Pakkante vāpi vibbhante, pakkhasaṅkantake mate.",
  "tika-vin10t0:7918_0": "2480.",
  "tika-vin10t0:7919_0": "Āṇattiyaṃ ubhinnampi, dhuranikkhepanepi ca;",
  "tika-vin10t0:7920_0": "Ekekassa ubhinnaṃ vā, nālaye sati bhijjati.",
  "tika-vin10t0:7921_0": "2481.",
  "tika-vin10t0:7922_0": "Upajjhāyasamodhāna-gatassāpi ca bhijjati;",
  "tika-vin10t0:7923_0": "Dassanaṃ savanañcāti, samodhānaṃ dvidhā mataṃ.",
  "tika-vin10t0:7924_0": "2482.",
  "tika-vin10t0:7925_0": "Addhikassa gilānassa, gilānupaṭṭhakassa ca;",
  "tika-vin10t0:7926_0": "Yācitassa na dosova, vasituṃ nissayaṃ vinā.",
  "tika-vin10t0:7927_0": "2483.",
  "tika-vin10t0:7928_0": "Jānatā attano ceva, vane phāsuvihārataṃ;",
  "tika-vin10t0:7929_0": "Sabhāge dāyakesante, vasitumpi ca vaṭṭati.",
  "tika-vin10t0:7930_0": "Nissayapaṭippassambhanakathā.",
  "tika-vin10t0:7931_0": "2484.",
  "tika-vin10t0:7932_0": "Kuṭṭhiṃ gaṇḍiṃ kilāsiñca, sosiñca apamārikaṃ;",
  "tika-vin10t0:7933_0": "Tathā rājabhaṭaṃ coraṃ, likhitaṃ kārabhedakaṃ.",
  "tika-vin10t0:7934_0": "2485.",
  "tika-vin10t0:7935_0": "Kasāhataṃ narañceva, purisaṃ lakkhaṇāhataṃ;",
  "tika-vin10t0:7936_0": "Iṇāyikañca dāsañca, pabbājentassa dukkaṭaṃ.",
  "tika-vin10t0:7937_0": "2486.",
  "tika-vin10t0:7938_0": "Hatthacchinnamaḷacchinnaṃ, pādacchinnañca puggalaṃ;",
  "tika-vin10t0:7939_0": "Kaṇṇanāsaṅgulicchinnaṃ, kaṇḍaracchinnameva ca.",
  "tika-vin10t0:7940_0": "2487.",
  "tika-vin10t0:7941_0": "Kāṇaṃ kuṇiñca khujjañca, vāmanaṃ phaṇahatthakaṃ;",
  "tika-vin10t0:7942_0": "Khañjaṃ pakkhahatañceva, sīpadiṃ pāparoginaṃ.",
  "tika-vin10t0:7943_0": "2488.",
  "tika-vin10t0:7944_0": "Jarāya dubbalaṃ andhaṃ, badhirañceva mammanaṃ;",
  "tika-vin10t0:7945_0": "Pīṭhasappiṃ tathā mūgaṃ, pabbājentassa dukkaṭaṃ.",
  "tika-vin10t0:7946_0": "2489.",
  "tika-vin10t0:7947_0": "Atidīghotirasso vā, atikālopi vā tathā;",
  "tika-vin10t0:7948_0": "Accodātopi vā maṭṭha-tambalohanidassano.",
  "tika-vin10t0:7949_0": "2490.",
  "tika-vin10t0:7950_0": "Atithūlo atikisso, mahāsīsopi vā tathā;",
  "tika-vin10t0:7951_0": "Atikhuddakasīsena, sahitena yuttopi vā.",
  "tika-vin10t0:7952_0": "2491.",
  "tika-vin10t0:7953_0": "Kuṭakuṭakasīso vā, tathā sikharasīsako;",
  "tika-vin10t0:7954_0": "Veḷunāḷisamānena, sīsena ca yuto naro.",
  "tika-vin10t0:7955_0": "2492.",
  "tika-vin10t0:7956_0": "Kappasīsopi pabbhāra-sīso vā vaṇasīsako;",
  "tika-vin10t0:7957_0": "Tathā kaṇṇikakeso vā, thūlakesopi vā tathā.",
  "tika-vin10t0:7958_0": "2493.",
  "tika-vin10t0:7959_0": "Pūtinillomasīso vā, jātipaṇḍarakesako;",
  "tika-vin10t0:7960_0": "Jātiyā tambakeso vā, tathevāvaṭṭasīsako.",
  "tika-vin10t0:7961_0": "2494.",
  "tika-vin10t0:7962_0": "Sīsalomekabaddhehi, bhamukehi yutopi vā;",
  "tika-vin10t0:7963_0": "Sambaddhabhamuko vāpi, nillomabhamukopi vā.",
  "tika-vin10t0:7964_0": "2495.",
  "tika-vin10t0:7965_0": "Mahantakhuddanetto vā, tathā visamalocano;",
  "tika-vin10t0:7966_0": "Kekaro vāpi gambhīra-netto visamacakkalo.",
  "tika-vin10t0:7967_0": "2496.",
  "tika-vin10t0:7968_0": "Jatumūsikakaṇṇo vā, hatthikaṇṇopi vā pana;",
  "tika-vin10t0:7969_0": "Chiddamattakakaṇṇo vā, tathevāviddhakaṇṇako.",
  "tika-vin10t0:7970_0": "2497.",
  "tika-vin10t0:7971_0": "Tathā ṭaṅkitakaṇṇo vā, pūtikaṇṇopi vā pana;",
  "tika-vin10t0:7972_0": "Yonakādippabhedopi, nāyaṃ parisadūsako.",
  "tika-vin10t0:7973_0": "2498.",
  "tika-vin10t0:7974_0": "Atipiṅgalanetto vā, tathā nippakhumakkhi vā;",
  "tika-vin10t0:7975_0": "Assupaggharanetto vā, pakkapupphitalocano.",
  "tika-vin10t0:7976_0": "2499.",
  "tika-vin10t0:7977_0": "Tatheva ca mahānāso, atikhuddakanāsiko;",
  "tika-vin10t0:7978_0": "Tathā cipiṭanāso vā, naro kuṭilanāsiko.",
  "tika-vin10t0:7979_0": "2500.",
  "tika-vin10t0:7980_0": "Niccavissavanāso vā, yo vā pana mahāmukho;",
  "tika-vin10t0:7981_0": "Vaṅkabhinnamukho vāpi, mahāoṭṭhopi vā pana.",
  "tika-vin10t0:7982_0": "2501.",
  "tika-vin10t0:7983_0": "Tathā tanukaoṭṭho vā, vipuluttaraoṭṭhako;",
  "tika-vin10t0:7984_0": "Oṭṭhachinnopi uppakka-mukho eḷamukhopi vā.",
  "tika-vin10t0:7985_0": "2502.",
  "tika-vin10t0:7986_0": "Saṅkhatuṇḍopi duggandha-mukho vā pana puggalo;",
  "tika-vin10t0:7987_0": "Mahādantopi accantaṃ, tathā asuradantako.",
  "tika-vin10t0:7988_0": "2503.",
  "tika-vin10t0:7989_0": "Heṭṭhā uparito vāpi, bahinikkhantadantako;",
  "tika-vin10t0:7990_0": "Adanto pūtidanto vā, atikhuddakadantako.",
  "tika-vin10t0:7991_0": "2504.",
  "tika-vin10t0:7992_0": "Yassa dantantare danto, kāḷakadantasannibho;",
  "tika-vin10t0:7993_0": "Sukhumova ṭhito, taṃ ce, pabbājetumpi vaṭṭati.",
  "tika-vin10t0:7994_0": "2505.",
  "tika-vin10t0:7995_0": "Yo mahāhanuko poso;",
  "tika-vin10t0:7996_0": "Dīghena hanunā yuto;",
  "tika-vin10t0:7997_0": "Cipiṭahanuko vāpi;",
  "tika-vin10t0:7998_0": "Rassena hanunā yuto.",
  "tika-vin10t0:7999_0": "2506.",
  "tika-vin10t0:8000_0": "Nimmassudāṭhiko vāpi, atidīghagalopi vā;",
  "tika-vin10t0:8001_0": "Atirassagalopi vā, bhinnagaṇṭhigalopi vā.",
  "tika-vin10t0:8002_0": "2507.",
  "tika-vin10t0:8003_0": "Tathā bhaṭṭhaṃsakūṭo vā, bhinnapiṭṭhiuropi vā;",
  "tika-vin10t0:8004_0": "Sudīgharassahattho vā, kacchukaṇḍusamāyuto.",
  "tika-vin10t0:8005_0": "2508.",
  "tika-vin10t0:8006_0": "Mahānisadamaṃso vā, uddhanaggupamāyuto;",
  "tika-vin10t0:8007_0": "Vātaṇḍiko mahāūru, saṅghaṭṭanakajāṇuko.",
  "tika-vin10t0:8008_0": "2509.",
  "tika-vin10t0:8009_0": "Bhinnajāṇu mahājāṇu, dīghajaṅgho vijaṅghako;",
  "tika-vin10t0:8010_0": "Vikaṭo vāpi paṇho vā, tathā ubbaddhapiṇḍiko.",
  "tika-vin10t0:8011_0": "2510.",
  "tika-vin10t0:8012_0": "Yaṭṭhijaṅgho mahājaṅgho, mahāpādopi yo naro;",
  "tika-vin10t0:8013_0": "Tathā piṭṭhikapādo vā, mahāpaṇhipi vā pana.",
  "tika-vin10t0:8014_0": "2511.",
  "tika-vin10t0:8015_0": "Vaṅkapādo naro yo vā, gaṇṭhikaṅgulikopi vā;",
  "tika-vin10t0:8016_0": "Yo panandhanakho vāpi, kāḷapūtinakhopi ca.",
  "tika-vin10t0:8017_0": "2512.",
  "tika-vin10t0:8018_0": "Iccevamādikaṃ kañci, naraṃ parisadūsakaṃ;",
  "tika-vin10t0:8019_0": "Pabbājentassa bhikkhussa, hoti āpatti dukkaṭaṃ.",
  "tika-vin10t0:8020_0": "Parisadūsakakathā.",
  "tika-vin10t0:8021_0": "2513.",
  "tika-vin10t0:8022_0": "“Sāmaṇerajja mā khāda, mā bhuñja ca pivā”ti ca;",
  "tika-vin10t0:8023_0": "Nivārentassa āhāraṃ, hoti āpatti dukkaṭaṃ.",
  "tika-vin10t0:8024_0": "2514.",
  "tika-vin10t0:8025_0": "“Nivāressāmi āhāra”-miti vā pattacīvaraṃ;",
  "tika-vin10t0:8026_0": "Anto nikkhipato sabba-payogesupi dukkaṭaṃ.",
  "tika-vin10t0:8027_0": "2515.",
  "tika-vin10t0:8028_0": "Dubbacasāmaṇerassa, anācārassa kevalaṃ;",
  "tika-vin10t0:8029_0": "Daṇḍakammaṃ have katvā, hitakāmena bhikkhunā.",
  "tika-vin10t0:8030_0": "2516.",
  "tika-vin10t0:8031_0": "Yāguṃ vā pana bhattaṃ vā, dassetvā kira bhāsituṃ;",
  "tika-vin10t0:8032_0": "“Āhaṭe daṇḍakamme tvaṃ, lacchasīda”nti vaṭṭati.",
  "tika-vin10t0:8033_0": "2517.",
  "tika-vin10t0:8034_0": "Aparādhānurūpena, daṇḍakammaṃ tu kāraye;",
  "tika-vin10t0:8035_0": "Vālikāsalilādīna-māharāpanameva taṃ.",
  "tika-vin10t0:8036_0": "2518.",
  "tika-vin10t0:8037_0": "Sīse vā nikkhipāpetuṃ, pāsāṇādīni kānici;",
  "tika-vin10t0:8038_0": "Nipajjāpetumuṇhe vā, pāsāṇe bhūmiyāpi vā.",
  "tika-vin10t0:8039_0": "2519.",
  "tika-vin10t0:8040_0": "Udakaṃ vā pavesetuṃ, na ca vaṭṭati bhikkhuno;",
  "tika-vin10t0:8041_0": "Idhāvaraṇamattaṃ tu, daṇḍakammaṃ pakāsitaṃ.",
  "tika-vin10t0:8042_0": "Nivāraṇakathā.",
  "tika-vin10t0:8043_0": "2520.",
  "tika-vin10t0:8044_0": "Pakkhopakkamikāsittā, catuttho panusūyako;",
  "tika-vin10t0:8045_0": "Napuṃsakena pañcete, paṇḍakā paridīpitā.",
  "tika-vin10t0:8046_0": "2521.",
  "tika-vin10t0:8047_0": "Tesu āsittusūyānaṃ, pabbajjā na nivāritā;",
  "tika-vin10t0:8048_0": "Itaresaṃ tu tiṇṇampi, paṇḍakānaṃ nivāritā.",
  "tika-vin10t0:8049_0": "2522.",
  "tika-vin10t0:8050_0": "Vāritā yassa pabbajjā, nāsetabboti so mato;",
  "tika-vin10t0:8051_0": "Tividhe pana te ñatvā, pabbājentassa dukkaṭaṃ.",
  "tika-vin10t0:8052_0": "Paṇḍakakathā.",
  "tika-vin10t0:8053_0": "2523.",
  "tika-vin10t0:8054_0": "Liṅgattheno ca saṃvāsa-ttheno tadubhayassa ca;",
  "tika-vin10t0:8055_0": "Theyyasaṃvāsako nāma, tividhopi pavuccati.",
  "tika-vin10t0:8056_0": "2524.",
  "tika-vin10t0:8057_0": "Sayameva ca yo tattha, pabbajitvā na gaṇhati;",
  "tika-vin10t0:8058_0": "Bhikkhuvassāni vā neva, yathāvuḍḍhampi vandanaṃ.",
  "tika-vin10t0:8059_0": "2525.",
  "tika-vin10t0:8060_0": "Liṅgattheno ayaṃ liṅga-mattassa thenato siyā;",
  "tika-vin10t0:8061_0": "Yo ca pabbajito hutvā, bhikkhuvassāni gaṇhati.",
  "tika-vin10t0:8062_0": "2526.",
  "tika-vin10t0:8063_0": "Saṃvāsaṃ sādiyantova, saṃvāsatthenako mato;",
  "tika-vin10t0:8064_0": "Ubhayatthenako vutta-nayoyeva, yathāha ca.",
  "tika-vin10t0:8065_0": "2527.",
  "tika-vin10t0:8066_0": "“Rājadubbhikkhakantāra-rogaveribhayehi vā;",
  "tika-vin10t0:8067_0": "Cīvarāharaṇatthaṃ vā, liṅgamādiyatīdha yo.",
  "tika-vin10t0:8068_0": "2528.",
  "tika-vin10t0:8069_0": "Saṃvāsaṃ nādhivāseti, yāva so suddhamānaso;",
  "tika-vin10t0:8070_0": "Theyyasaṃvāsako nāma, tāva esa na vuccati”.",
  "tika-vin10t0:8071_0": "Theyyasaṃvāsakakathā.",
  "tika-vin10t0:8072_0": "2529.",
  "tika-vin10t0:8073_0": "“Titthiyohaṃ bhavissa”nti, upasampannabhikkhu ce;",
  "tika-vin10t0:8074_0": "Saliṅgeneva yo yāti, titthiyānamupassayaṃ.",
  "tika-vin10t0:8075_0": "2530.",
  "tika-vin10t0:8076_0": "Gacchato padavārena, hoti āpatti dukkaṭaṃ;",
  "tika-vin10t0:8077_0": "Hoti titthiyapakkanto, liṅge tesaṃ tu nissite.",
  "tika-vin10t0:8078_0": "2531.",
  "tika-vin10t0:8079_0": "“Titthiyohaṃ bhavissa”nti, kusacīrādikaṃ pana;",
  "tika-vin10t0:8080_0": "Sayameva nivāseti, sopi pakkantako siyā.",
  "tika-vin10t0:8081_0": "2532.",
  "tika-vin10t0:8082_0": "Naggo ājīvakādīnaṃ, gantvā tesaṃ upassayaṃ;",
  "tika-vin10t0:8083_0": "Luñcāpeti sace kese, vattānādiyatīdha vā.",
  "tika-vin10t0:8084_0": "2533.",
  "tika-vin10t0:8085_0": "Morapiñchādikaṃ tesaṃ, liṅgaṃ gaṇhāti vā sace;",
  "tika-vin10t0:8086_0": "Sārato ceva vā tesaṃ, pabbajjaṃ laddhimeva vā.",
  "tika-vin10t0:8087_0": "2534.",
  "tika-vin10t0:8088_0": "Hoti titthiyapakkanto, na panesa vimuccati;",
  "tika-vin10t0:8089_0": "Naggassa gacchato vuttaṃ, padavārena dukkaṭaṃ.",
  "tika-vin10t0:8090_0": "2535.",
  "tika-vin10t0:8091_0": "Vutto anupasampanna-vasena theyyavāsako;",
  "tika-vin10t0:8092_0": "Tathā titthiyapakkanto, upasampannabhikkhunā.",
  "tika-vin10t0:8093_0": "Titthiyapakkantakathā.",
  "tika-vin10t0:8094_0": "2536.",
  "tika-vin10t0:8095_0": "Nāgo vāpi supaṇṇo vā, yakkho sakkopi vā idha;",
  "tika-vin10t0:8096_0": "Tiracchānagato vutto, pabbājetuṃ na vaṭṭati.",
  "tika-vin10t0:8097_0": "Tiracchānakathā.",
  "tika-vin10t0:8098_0": "2537.",
  "tika-vin10t0:8099_0": "Pañcānantarike pose, pabbājentassa dukkaṭaṃ;",
  "tika-vin10t0:8100_0": "Ubhatobyañjanañceva, tathā bhikkhunidūsakaṃ.",
  "tika-vin10t0:8101_0": "2538.",
  "tika-vin10t0:8102_0": "Ekatoupasampannaṃ, bhikkhunīnaṃ tu santike;",
  "tika-vin10t0:8103_0": "Dūsetvā pana so neva, bhikkhunīdūsako siyā.",
  "tika-vin10t0:8104_0": "2539.",
  "tika-vin10t0:8105_0": "Sace anupasampanna-dūsako upasampadaṃ;",
  "tika-vin10t0:8106_0": "Labhateva ca pabbajjaṃ, sā ca neva parājitā.",
  "tika-vin10t0:8107_0": "Ekādasaabhabbapuggalakathā.",
  "tika-vin10t0:8108_0": "2540.",
  "tika-vin10t0:8109_0": "Nūpasampādanīyova, anupajjhāyako naro;",
  "tika-vin10t0:8110_0": "Karoto dukkaṭaṃ hoti, na kuppati sace kataṃ.",
  "tika-vin10t0:8111_0": "2541.",
  "tika-vin10t0:8112_0": "Kuppatīti vadanteke, na gahetabbameva taṃ;",
  "tika-vin10t0:8113_0": "Sesesupi ayaṃ ñeyyo, nayo sabbattha viññunā.",
  "tika-vin10t0:8114_0": "2542.",
  "tika-vin10t0:8115_0": "Upasampadakammassa, abhabbā pañcavīsati;",
  "tika-vin10t0:8116_0": "Ajānitvā kato cāpi, osāro nāsanāraho.",
  "tika-vin10t0:8117_0": "2543.",
  "tika-vin10t0:8118_0": "Hatthacchinnādibāttiṃsa, kuṭṭhiādi ca terasa;",
  "tika-vin10t0:8119_0": "Apatto tesamosāro, kato ce pana rūhati.",
  "tika-vin10t0:8120_0": "2544.",
  "tika-vin10t0:8121_0": "Ekūpajjhāyako hoti;",
  "tika-vin10t0:8122_0": "Honti ācariyā tayo;",
  "tika-vin10t0:8123_0": "Upasampadāpekkhā ca;",
  "tika-vin10t0:8124_0": "Honti dve vā tayopi vā.",
  "tika-vin10t0:8125_0": "2545.",
  "tika-vin10t0:8126_0": "Tīhi ācariyeheva, ekato anusāvanaṃ;",
  "tika-vin10t0:8127_0": "Osāretvā kataṃ kammaṃ, na ca kuppati kappati.",
  "tika-vin10t0:8128_0": "2546.",
  "tika-vin10t0:8129_0": "Ekūpajjhāyako hoti;",
  "tika-vin10t0:8130_0": "Ācariyopi tathekato;",
  "tika-vin10t0:8131_0": "Upasampadāpekkhā ca;",
  "tika-vin10t0:8132_0": "Honti dve vā tayopi vā.",
  "tika-vin10t0:8133_0": "2547.",
  "tika-vin10t0:8134_0": "Anupubbena sāvetvā, tesaṃ nāmaṃ tu tena ca;",
  "tika-vin10t0:8135_0": "Ekato anusāvetvā, katampi ca na kuppati.",
  "tika-vin10t0:8136_0": "2548.",
  "tika-vin10t0:8137_0": "Nānupajjhāyakenāpi, nānācariyakena ca;",
  "tika-vin10t0:8138_0": "Aññamaññānusāvetvā, kataṃ kammañca vaṭṭati.",
  "tika-vin10t0:8139_0": "2549.",
  "tika-vin10t0:8140_0": "Sumano tissatherassa, anusāveti sissakaṃ;",
  "tika-vin10t0:8141_0": "Tisso sumanatherassa, anusāveti sissakaṃ.",
  "tika-vin10t0:8142_0": "2550.",
  "tika-vin10t0:8143_0": "Nānupajjhāyakeneva, ekācariyakenidha;",
  "tika-vin10t0:8144_0": "Upasampadā paṭikkhittā, buddhenādiccabandhunā.",
  "tika-vin10t0:8145_0": "Mahākhandhakakathā.",
  "tika-vin10t0:8146_0": "Uposathakkhandhakakathā",
  "tika-vin10t0:8147_0": "2551.",
  "tika-vin10t0:8148_0": "Baddhābaddhavaseneva, sīmā nāma dvidhā matā;",
  "tika-vin10t0:8149_0": "Nimittena nimittaṃ tu, ghaṭetvā pana sammatā.",
  "tika-vin10t0:8150_0": "2552.",
  "tika-vin10t0:8151_0": "Ayaṃ sīmāvipattīhi, ekādasahi vajjitā;",
  "tika-vin10t0:8152_0": "Baddhā nāma siyā sīmā, sā tisampattisaṃyutā.",
  "tika-vin10t0:8153_0": "2553.",
  "tika-vin10t0:8154_0": "Khaṇḍasamānasaṃvāsā-vippavāsādibhedato;",
  "tika-vin10t0:8155_0": "Iti baddhā tidhā vuttā, abaddhāpi tidhā matā.",
  "tika-vin10t0:8156_0": "2554.",
  "tika-vin10t0:8157_0": "Gāmato udakukkhepā, sattabbhantaratopi ca;",
  "tika-vin10t0:8158_0": "Tattha gāmaparicchedo, “gāmasīmā”ti vuccati.",
  "tika-vin10t0:8159_0": "2555.",
  "tika-vin10t0:8160_0": "Jātassare samudde vā, nadiyā vā samantato;",
  "tika-vin10t0:8161_0": "Majjhimassudakukkhepo, udakukkhepasaññito.",
  "tika-vin10t0:8162_0": "2556.",
  "tika-vin10t0:8163_0": "Agāmake araññe tu, sattevabbhantarā pana;",
  "tika-vin10t0:8164_0": "Samantato ayaṃ sīmā, sattabbhantaranāmikā.",
  "tika-vin10t0:8165_0": "2557.",
  "tika-vin10t0:8166_0": "Ekaṃ abbhantaraṃ vuttaṃ, aṭṭhavīsatihatthakaṃ;",
  "tika-vin10t0:8167_0": "Guḷukkhepanayeneva, udakukkhepakā matā.",
  "tika-vin10t0:8168_0": "2558.",
  "tika-vin10t0:8169_0": "Imā dve pana sīmāyo, vaḍḍhanti parisāvasā;",
  "tika-vin10t0:8170_0": "Abbhantarūdakukkhepā, ṭhitokāsā paraṃ siyuṃ.",
  "tika-vin10t0:8171_0": "2559.",
  "tika-vin10t0:8172_0": "Ṭhito antoparicchede, hatthapāsaṃ vihāya vā;",
  "tika-vin10t0:8173_0": "Tattakaṃ anatikkamma, paricchedampi vā paraṃ.",
  "tika-vin10t0:8174_0": "2560.",
  "tika-vin10t0:8175_0": "Ṭhito kammaṃ vikopeti, iti aṭṭhakathānayo;",
  "tika-vin10t0:8176_0": "Tasmā so hatthapāse vā, kātabbo bahi vā pana.",
  "tika-vin10t0:8177_0": "2561.",
  "tika-vin10t0:8178_0": "Baddhasīmāya saṇṭhānaṃ, nimittaṃ disakittanaṃ;",
  "tika-vin10t0:8179_0": "Ñatvā pamāṇaṃ sodhetvā, sīmaṃ bandheyya paṇḍito.",
  "tika-vin10t0:8180_0": "2562.",
  "tika-vin10t0:8181_0": "Tikoṇaṃ caturassañca, vaṭṭañca paṇavūpamaṃ;",
  "tika-vin10t0:8182_0": "Vitānaṃ dhanukākāraṃ, mudiṅgasakaṭūpamaṃ.",
  "tika-vin10t0:8183_0": "2563.",
  "tika-vin10t0:8184_0": "Pabbataṃ vanaṃ pāsāṇaṃ, rukkhaṃ maggañca vammikaṃ;",
  "tika-vin10t0:8185_0": "Udakañca nadiñcāti, nimittānaṭṭha dīpaye.",
  "tika-vin10t0:8186_0": "2564.",
  "tika-vin10t0:8187_0": "Tesu tīṇi nimittāni, ādiṃ katvā samantato;",
  "tika-vin10t0:8188_0": "Nimittānaṃ satenāpi, bandhituṃ pana vaṭṭati.",
  "tika-vin10t0:8189_0": "2565.",
  "tika-vin10t0:8190_0": "Tiyojanaparā sīmā, ukkaṭṭhāti pakāsitā;",
  "tika-vin10t0:8191_0": "Ekavīsati bhikkhūnaṃ, gaṇhantī heṭṭhimā matā.",
  "tika-vin10t0:8192_0": "2566.",
  "tika-vin10t0:8193_0": "Ukkaṭṭhāyapi ukkaṭṭhā, heṭṭhimāyapi heṭṭhimā;",
  "tika-vin10t0:8194_0": "Etā dvepi asīmāti, vuttā ādiccabandhunā.",
  "tika-vin10t0:8195_0": "2567.",
  "tika-vin10t0:8196_0": "Nimittaṃ pana kittetvā, sabbameva samantato;",
  "tika-vin10t0:8197_0": "Pacchā ñattidutiyena, sīmaṃ bandhitumarahati.",
  "tika-vin10t0:8198_0": "2568.",
  "tika-vin10t0:8199_0": "Bandhitvānantaraṃ pacchā, cīvarāvippavāsakaṃ;",
  "tika-vin10t0:8200_0": "Sammannitvāna baddhā sā-vippavāsāti vuccati.",
  "tika-vin10t0:8201_0": "2569.",
  "tika-vin10t0:8202_0": "Nadīsarasamuddesu, sīmaṃ bandhati ce pana;",
  "tika-vin10t0:8203_0": "Na vottharati teneva, asīmāti jinobravi.",
  "tika-vin10t0:8204_0": "Sīmākathā.",
  "tika-vin10t0:8205_0": "2570.",
  "tika-vin10t0:8206_0": "Dinakārakakattabbā-kārānañca vasā pana;",
  "tika-vin10t0:8207_0": "Navevuposathā vuttā, buddhenādiccabandhunā.",
  "tika-vin10t0:8208_0": "2571.",
  "tika-vin10t0:8209_0": "Cātuddaso pannaraso, sāmaggī ca uposatho;",
  "tika-vin10t0:8210_0": "Divaseneva niddiṭṭhā, tayopete uposathā.",
  "tika-vin10t0:8211_0": "2572.",
  "tika-vin10t0:8212_0": "Saṅghe uposatho ceva, gaṇe puggaluposatho;",
  "tika-vin10t0:8213_0": "Kārakānaṃ vaseneva, tayo vuttā uposathā.",
  "tika-vin10t0:8214_0": "2573.",
  "tika-vin10t0:8215_0": "Suttuddesābhidhāno ca, pārisuddhiuposatho;",
  "tika-vin10t0:8216_0": "Adhiṭṭhānanti niddiṭṭhā, tayo kammenuposathā.",
  "tika-vin10t0:8217_0": "2574.",
  "tika-vin10t0:8218_0": "Saṅghassa pātimokkho ca, pārisuddhi gaṇassa ca;",
  "tika-vin10t0:8219_0": "Adhiṭṭhānamathekassa, niddiṭṭhaṃ pana satthunā.",
  "tika-vin10t0:8220_0": "2575.",
  "tika-vin10t0:8221_0": "Pātimokkhassa uddesā, pañca vuttā mahesinā;",
  "tika-vin10t0:8222_0": "Nidānaṃ uddisitvāna, sāvetabbaṃ tu sesakaṃ.",
  "tika-vin10t0:8223_0": "2576.",
  "tika-vin10t0:8224_0": "Ayameva nayo ñeyyo, sesesupi ca viññunā;",
  "tika-vin10t0:8225_0": "Cattāro bhikkhunīnañca, uddesā navime pana.",
  "tika-vin10t0:8226_0": "2577.",
  "tika-vin10t0:8227_0": "Pātimokkhassa uddeso, kātabbova uposathe;",
  "tika-vin10t0:8228_0": "Antarāyaṃ vinā ceva, anuddeso nivārito.",
  "tika-vin10t0:8229_0": "2578.",
  "tika-vin10t0:8230_0": "Thero ca issaro tassa;",
  "tika-vin10t0:8231_0": "“Therādheyya”nti pāṭhato;",
  "tika-vin10t0:8232_0": "Avattantena ajjhiṭṭho;",
  "tika-vin10t0:8233_0": "Yassa so pana vattati.",
  "tika-vin10t0:8234_0": "2579.",
  "tika-vin10t0:8235_0": "Uddisante samappā vā, āgacchanti sace pana;",
  "tika-vin10t0:8236_0": "Uddiṭṭhaṃ taṃ suuddiṭṭhaṃ, sāvetabbaṃ tu sesakaṃ.",
  "tika-vin10t0:8237_0": "2580.",
  "tika-vin10t0:8238_0": "Uddiṭṭhamatte bhikkhūnaṃ, parisāyuṭṭhitāya vā;",
  "tika-vin10t0:8239_0": "Pārisuddhi tu kattabbā, mūle tesaṃ, sace bahū.",
  "tika-vin10t0:8240_0": "2581.",
  "tika-vin10t0:8241_0": "Sammajjituṃ padīpetuṃ, paññāpetuṃ dakāsane;",
  "tika-vin10t0:8242_0": "Viniddiṭṭhassa therena, akarontassa dukkaṭaṃ.",
  "tika-vin10t0:8243_0": "2582.",
  "tika-vin10t0:8244_0": "Katvā sammajjanaṃ dīpaṃ, ṭhapetvā udakāsanaṃ;",
  "tika-vin10t0:8245_0": "Gaṇañattiṃ ṭhapetvāva, kattabbo tīhuposatho.",
  "tika-vin10t0:8246_0": "2583.",
  "tika-vin10t0:8247_0": "Pubbakiccaṃ samāpetvā, adhiṭṭheyya panekako;",
  "tika-vin10t0:8248_0": "No ce adhiṭṭhaheyyassa, hoti āpatti dukkaṭaṃ.",
  "tika-vin10t0:8249_0": "2584.",
  "tika-vin10t0:8250_0": "Adhammena ca vaggena, samaggena adhammato;",
  "tika-vin10t0:8251_0": "Tathā dhammena vaggena, samaggena ca dhammato.",
  "tika-vin10t0:8252_0": "2585.",
  "tika-vin10t0:8253_0": "Uposathassa etāni, kammānīti jinobravi;",
  "tika-vin10t0:8254_0": "Catūsvapi panetesu, catutthaṃ dhammikaṃ mataṃ.",
  "tika-vin10t0:8255_0": "2586.",
  "tika-vin10t0:8256_0": "Adhammenidha vaggo hi, katamo cetthuposatho?",
  "tika-vin10t0:8257_0": "Vasanti ekasīmāyaṃ, cattāro yattha bhikkhuno.",
  "tika-vin10t0:8258_0": "2587.",
  "tika-vin10t0:8259_0": "Ekassa pārisuddhiṃ te, ānayitvā tayo janā;",
  "tika-vin10t0:8260_0": "Karonti pārisuddhiṃ ce, adhammo vagguposatho.",
  "tika-vin10t0:8261_0": "2588.",
  "tika-vin10t0:8262_0": "Adhammena samaggo hi, cattāro bhikkhunekato;",
  "tika-vin10t0:8263_0": "Karonti pārisuddhiṃ ce, samaggo hotyadhammiko.",
  "tika-vin10t0:8264_0": "2589.",
  "tika-vin10t0:8265_0": "Dhammena pana vaggo hi, katamo so uposatho;",
  "tika-vin10t0:8266_0": "Vasanti ekasīmāyaṃ, cattāro yattha bhikkhuno.",
  "tika-vin10t0:8267_0": "2590.",
  "tika-vin10t0:8268_0": "Ekassa pārisuddhiṃ te, ānayitvā tayo janā;",
  "tika-vin10t0:8269_0": "Pātimokkhuddisante ce, vaggo dhammenuposatho.",
  "tika-vin10t0:8270_0": "2591.",
  "tika-vin10t0:8271_0": "Dhammato hi samaggo so;",
  "tika-vin10t0:8272_0": "Cattāro bhikkhunekato;",
  "tika-vin10t0:8273_0": "Pātimokkhuddisantīdha;",
  "tika-vin10t0:8274_0": "Samaggo dhammato mato.",
  "tika-vin10t0:8275_0": "2592.",
  "tika-vin10t0:8276_0": "Vagge samagge vaggoti, saññino vimatissa vā;",
  "tika-vin10t0:8277_0": "Uposathaṃ karontassa, hoti āpatti dukkaṭaṃ.",
  "tika-vin10t0:8278_0": "2593.",
  "tika-vin10t0:8279_0": "Bhedādhippāyato tassa, hoti thullaccayaṃ pana;",
  "tika-vin10t0:8280_0": "Vagge samaggenāpatti, samaggoti ca saññino.",
  "tika-vin10t0:8281_0": "2594.",
  "tika-vin10t0:8282_0": "Ukkhittena gahaṭṭhena, sesehi sahadhammihi;",
  "tika-vin10t0:8283_0": "Cutanikkhittasikkhehi, ekādasahi vā saha.",
  "tika-vin10t0:8284_0": "2595.",
  "tika-vin10t0:8285_0": "Uposatho na kātabbo, sabhāgāpattikena vā;",
  "tika-vin10t0:8286_0": "Chandena pārivutthena, karoto hoti dukkaṭaṃ.",
  "tika-vin10t0:8287_0": "2596.",
  "tika-vin10t0:8288_0": "Adesetvā panāpattiṃ, nāvikatvāna vematiṃ;",
  "tika-vin10t0:8289_0": "Uposatho na kātabbo, dine vā anuposathe.",
  "tika-vin10t0:8290_0": "2597.",
  "tika-vin10t0:8291_0": "Uposathe panāvāsā, sabhikkhumhā ca bhikkhunā;",
  "tika-vin10t0:8292_0": "Āvāso vā anāvāso, na gantabbo kudācanaṃ.",
  "tika-vin10t0:8293_0": "2598.",
  "tika-vin10t0:8294_0": "Yasmiṃ uposathe kiccaṃ;",
  "tika-vin10t0:8295_0": "Āvāse pana vattati;",
  "tika-vin10t0:8296_0": "So ce sabhikkhuko nāma;",
  "tika-vin10t0:8297_0": "Āvāsoti pakāsito.",
  "tika-vin10t0:8298_0": "2599.",
  "tika-vin10t0:8299_0": "Uposatho kimatthāya, kimatthāya pavāraṇā;",
  "tika-vin10t0:8300_0": "Uposatho samaggattho, visuddhatthā pavāraṇā.",
  "tika-vin10t0:8301_0": "2600.",
  "tika-vin10t0:8302_0": "Kopetuṃ dhammikaṃ kammaṃ, paṭikkoseyya dukkaṭaṃ;",
  "tika-vin10t0:8303_0": "Chandaṃ vā kāyasāmaggiṃ, adentassapi dukkaṭaṃ.",
  "tika-vin10t0:8304_0": "2601.",
  "tika-vin10t0:8305_0": "Hoti pañcavidho saṅgho, catuvaggādibhedato;",
  "tika-vin10t0:8306_0": "So ca kattabbakammassa, vasena paridīpito.",
  "tika-vin10t0:8307_0": "2602.",
  "tika-vin10t0:8308_0": "Pavāraṇaṃ tathābbhānaṃ, kammañca upasampadaṃ;",
  "tika-vin10t0:8309_0": "Ṭhapetvā catuvaggena, akattabbaṃ na vijjati.",
  "tika-vin10t0:8310_0": "2603.",
  "tika-vin10t0:8311_0": "Pañcavaggena abbhānaṃ, majjhadesūpasampadaṃ;",
  "tika-vin10t0:8312_0": "Dasavaggena abbhānaṃ, vinā sabbaṃ tu vaṭṭati.",
  "tika-vin10t0:8313_0": "2604.",
  "tika-vin10t0:8314_0": "Kammaṃ vīsativaggena, na kattabbaṃ na kiñcipi;",
  "tika-vin10t0:8315_0": "Ūne dosoti ñāpetuṃ, nādhike atirekatā.",
  "tika-vin10t0:8316_0": "2605.",
  "tika-vin10t0:8317_0": "Cattāro pakatattāva, kammappattāti dīpitā;",
  "tika-vin10t0:8318_0": "Catuvaggena kattabbe, sesesu ca ayaṃ nayo.",
  "tika-vin10t0:8319_0": "2606.",
  "tika-vin10t0:8320_0": "Catuvaggādikattabbaṃ, katvāsaṃvāsapuggalaṃ;",
  "tika-vin10t0:8321_0": "Gaṇapūraṃ karontassa, kataṃ kuppati dukkaṭaṃ.",
  "tika-vin10t0:8322_0": "2607.",
  "tika-vin10t0:8323_0": "Parivāsādikammepi, tatraṭṭhaṃ gaṇapūrakaṃ;",
  "tika-vin10t0:8324_0": "Katvā pana karontānaṃ, tathā, sesaṃ tu vaṭṭati.",
  "tika-vin10t0:8325_0": "Uposathakkhandhakakathā.",
  "tika-vin10t0:8326_0": "Vassūpanāyikakkhandhakakathā",
  "tika-vin10t0:8327_0": "2608.",
  "tika-vin10t0:8328_0": "Purimā pacchimā cāti, duve vassūpanāyikā;",
  "tika-vin10t0:8329_0": "Ālayo vā vacībhedo, kattabbo upagacchatā.",
  "tika-vin10t0:8330_0": "2609.",
  "tika-vin10t0:8331_0": "Vassūpagamanaṃ vāpi, jānaṃ anupagacchato;",
  "tika-vin10t0:8332_0": "Temāsamavasitvā vā, carantassapi dukkaṭaṃ.",
  "tika-vin10t0:8333_0": "2610.",
  "tika-vin10t0:8334_0": "Rukkhassa susire chatte, cāṭichavakuṭīsu vā;",
  "tika-vin10t0:8335_0": "Ajjhokāsepi vā vassaṃ, upagantuṃ na vaṭṭati.",
  "tika-vin10t0:8336_0": "2611.",
  "tika-vin10t0:8337_0": "Vassacchede anāpatti, antarāyo sace siyā;",
  "tika-vin10t0:8338_0": "Chinnavassassa bhikkhussa, vāritāva pavāraṇā.",
  "tika-vin10t0:8339_0": "2612.",
  "tika-vin10t0:8340_0": "Mātāpitūnaṃ pana dassanatthaṃ;",
  "tika-vin10t0:8341_0": "Pañcannamatthe sahadhammikānaṃ;",
  "tika-vin10t0:8342_0": "Daṭṭhuṃ gilānaṃ tadupaṭṭhakānaṃ;",
  "tika-vin10t0:8343_0": "Bhattādi nesaṃ pariyesanatthaṃ.",
  "tika-vin10t0:8344_0": "2613.",
  "tika-vin10t0:8345_0": "Tathānabhirataṃ gantvā, vūpakāsessamuṭṭhitaṃ;",
  "tika-vin10t0:8346_0": "Diṭṭhiṃ vā tassa kukkuccaṃ, vinodessāmahanti vā.",
  "tika-vin10t0:8347_0": "2614.",
  "tika-vin10t0:8348_0": "Evaṃ sattāhakiccena, bhikkhunā vinayaññunā;",
  "tika-vin10t0:8349_0": "Apesitepi gantabbaṃ, pageva pahite pana.",
  "tika-vin10t0:8350_0": "2615.",
  "tika-vin10t0:8351_0": "Vassaṃ upagatenettha, animantitabhikkhunā;",
  "tika-vin10t0:8352_0": "Dhammassa savanatthāya, gantuṃ pana na vaṭṭati.",
  "tika-vin10t0:8353_0": "2616.",
  "tika-vin10t0:8354_0": "“Asukaṃ nāma divasaṃ, sannipāto bhavissati”;",
  "tika-vin10t0:8355_0": "Iccevaṃ katikā pubbaṃ, katā ce pana vaṭṭati.",
  "tika-vin10t0:8356_0": "2617.",
  "tika-vin10t0:8357_0": "“Dhovissāmi rajissāmi, bhaṇḍaka”nti na vaṭṭati;",
  "tika-vin10t0:8358_0": "Sacācariyupajjhāyā, pahiṇanti ca vaṭṭati.",
  "tika-vin10t0:8359_0": "2618.",
  "tika-vin10t0:8360_0": "Uddesādīnamatthāya, gantuṃ neva ca vaṭṭati;",
  "tika-vin10t0:8361_0": "Garūnaṃ dassanatthāya, gantuṃ labhati puggalo.",
  "tika-vin10t0:8362_0": "2619.",
  "tika-vin10t0:8363_0": "Sace ācariyo “ajja, mā gacchāhī”ti bhāsati;",
  "tika-vin10t0:8364_0": "Ratticchede anāpatti, hotīti paridīpitā.",
  "tika-vin10t0:8365_0": "2620.",
  "tika-vin10t0:8366_0": "Yassa kassaci ñātissa, upaṭṭhākakulassa vā;",
  "tika-vin10t0:8367_0": "Gacchato dassanatthāya, ratticchede ca dukkaṭaṃ.",
  "tika-vin10t0:8368_0": "2621.",
  "tika-vin10t0:8369_0": "“Āgamissāmi ajjeva, gantvāhaṃ gāmaka”nti ca;",
  "tika-vin10t0:8370_0": "Sace pāpuṇituṃ gacchaṃ, na sakkoteva vaṭṭati.",
  "tika-vin10t0:8371_0": "2622.",
  "tika-vin10t0:8372_0": "Vaje satthepi nāvāyaṃ, tīsu ṭhānesu bhikkhuno;",
  "tika-vin10t0:8373_0": "Vassacchede anāpatti, pavāretuñca vaṭṭati.",
  "tika-vin10t0:8374_0": "2623.",
  "tika-vin10t0:8375_0": "Sati paccayavekalle, sarīrāphāsutāya vā;",
  "tika-vin10t0:8376_0": "Eseva antarāyoti, vassaṃ chetvāpi pakkame.",
  "tika-vin10t0:8377_0": "2624.",
  "tika-vin10t0:8378_0": "Yena kenantarāyena, vassaṃ nopagato hi yo;",
  "tika-vin10t0:8379_0": "Dutiyā upagantabbā, chinnavassena vā pana.",
  "tika-vin10t0:8380_0": "2625.",
  "tika-vin10t0:8381_0": "Vassaṃ anupagantvā vā, tadaheva ca gacchati;",
  "tika-vin10t0:8382_0": "Bahiddhā eva sattāhaṃ, upagantvāpi vā pana.",
  "tika-vin10t0:8383_0": "2626.",
  "tika-vin10t0:8384_0": "Vītināmeti ce tassa, purimāpi na vijjati;",
  "tika-vin10t0:8385_0": "Paṭissave ca bhikkhussa, hoti āpatti dukkaṭaṃ.",
  "tika-vin10t0:8386_0": "2627.",
  "tika-vin10t0:8387_0": "Vassaṃ panupagantvā ca, uṭṭhāpetvā na cāruṇaṃ;",
  "tika-vin10t0:8388_0": "Gacchato pana sattāha-karaṇeneva bhikkhuno.",
  "tika-vin10t0:8389_0": "2628.",
  "tika-vin10t0:8390_0": "Antoyeva ca sattāhaṃ, nivattantassa tassa tu;",
  "tika-vin10t0:8391_0": "Anāpattīti ko vādo, vasitvā bahi gacchato.",
  "tika-vin10t0:8392_0": "2629.",
  "tika-vin10t0:8393_0": "“Vasissāmīdha vassa”nti, ālayo yadi vijjati;",
  "tika-vin10t0:8394_0": "Nopetasatiyā vassaṃ, tena senāsanaṃ pana.",
  "tika-vin10t0:8395_0": "2630.",
  "tika-vin10t0:8396_0": "Gahitaṃ suggahitaṃ hoti, chinnavasso na hoti so;",
  "tika-vin10t0:8397_0": "Labhateva pavāretuṃ, na doso koci vijjati.",
  "tika-vin10t0:8398_0": "2631.",
  "tika-vin10t0:8399_0": "“Imasmiṃ vihāre temāsaṃ, imaṃ vassaṃ upemi”ti;",
  "tika-vin10t0:8400_0": "Nicchārite ca tikkhattuṃ, vassaṃ upagato siyā.",
  "tika-vin10t0:8401_0": "2632.",
  "tika-vin10t0:8402_0": "Ādiṃ tu navamiṃ katvā, gantuṃ vaṭṭati bhikkhuno;",
  "tika-vin10t0:8403_0": "Āgacchatu ca pacchā so, mā vā doso na vijjati.",
  "tika-vin10t0:8404_0": "Vassūpanāyikakkhandhakakathā.",
  "tika-vin10t0:8405_0": "Pavāraṇakkhandhakakathā",
  "tika-vin10t0:8406_0": "2633.",
  "tika-vin10t0:8407_0": "Cātuddasī pañcadasī, sāmaggī ca pavāraṇā;",
  "tika-vin10t0:8408_0": "Tevācī dvekavācī ca, saṅghe ca gaṇapuggale.",
  "tika-vin10t0:8409_0": "2634.",
  "tika-vin10t0:8410_0": "Etā pana munindena, vuttā nava pavāraṇā;",
  "tika-vin10t0:8411_0": "Tīṇi kammāni muñcitvā, anteneva pavāraye.",
  "tika-vin10t0:8412_0": "2635.",
  "tika-vin10t0:8413_0": "Pubbakiccaṃ samāpetvā, pattakalle samānite;",
  "tika-vin10t0:8414_0": "Ñattiṃ ṭhapetvā saṅghena, kattabbā hi pavāraṇā.",
  "tika-vin10t0:8415_0": "2636.",
  "tika-vin10t0:8416_0": "Pavārentesu theresu, nisīdeyya navo pana;",
  "tika-vin10t0:8417_0": "Sayaṃ yāva pavāreyya, tāva ukkuṭikañhi so.",
  "tika-vin10t0:8418_0": "2637.",
  "tika-vin10t0:8419_0": "Ñattiṃ vatvā pavāreyyuṃ, cattāro vā tayopi vā;",
  "tika-vin10t0:8420_0": "Pubbakiccaṃ samāpetvā, ekāvāse vasanti ce.",
  "tika-vin10t0:8421_0": "2638.",
  "tika-vin10t0:8422_0": "Aññamaññaṃ pavāreyyuṃ, vinā ñattiṃ duve janā;",
  "tika-vin10t0:8423_0": "Adhiṭṭheyya panekopi, sesā saṅghapavāraṇā.",
  "tika-vin10t0:8424_0": "2639.",
  "tika-vin10t0:8425_0": "Pavārite ca saṅghasmiṃ, kareyyanāgato pana;",
  "tika-vin10t0:8426_0": "Avuṭṭho chinnavasso vā, pārisuddhiuposathaṃ.",
  "tika-vin10t0:8427_0": "2640.",
  "tika-vin10t0:8428_0": "Pañca yasmiṃ panāvāse, cattāro vā tayopi vā;",
  "tika-vin10t0:8429_0": "Ekekassa haritvāna, samaṇā te pavāraṇaṃ.",
  "tika-vin10t0:8430_0": "2641.",
  "tika-vin10t0:8431_0": "Aññamaññaṃ pavārenti, sace āpatti dukkaṭaṃ;",
  "tika-vin10t0:8432_0": "Sesaṃ uposathe vutta-nayenidha naye budho.",
  "tika-vin10t0:8433_0": "2642.",
  "tika-vin10t0:8434_0": "Pārisuddhippadānena, sampādetattano suciṃ;",
  "tika-vin10t0:8435_0": "Chandadānena saṅghassa, sabbaṃ sādheti, nattano.",
  "tika-vin10t0:8436_0": "2643.",
  "tika-vin10t0:8437_0": "Tasmā pana ubhinnampi, kiccasiddhatthamevidha;",
  "tika-vin10t0:8438_0": "Pārisuddhipi dātabbā, chandaṃ dentena bhikkhunā.",
  "tika-vin10t0:8439_0": "2644.",
  "tika-vin10t0:8440_0": "Chandekena bahūnampi, hātabbo pārisuddhipi;",
  "tika-vin10t0:8441_0": "Paramparāhaṭo chando, na gacchati visuddhiyā.",
  "tika-vin10t0:8442_0": "2645.",
  "tika-vin10t0:8443_0": "Chandaṃ vā pārisuddhiṃ vā, gahetvā vā pavāraṇaṃ;",
  "tika-vin10t0:8444_0": "Sāmaṇerādibhāvaṃ vā, paṭijāneyya hārako.",
  "tika-vin10t0:8445_0": "2646.",
  "tika-vin10t0:8446_0": "Sace so saṅghamappatvā, vibbhameyya mareyya vā;",
  "tika-vin10t0:8447_0": "Nāhaṭañceva taṃ sabbaṃ, patvā cevaṃ siyāhaṭaṃ.",
  "tika-vin10t0:8448_0": "2647.",
  "tika-vin10t0:8449_0": "Saṅghaṃ patvā pamatto vā, sutto vā khittacittako;",
  "tika-vin10t0:8450_0": "Nāroceti anāpatti, hoti sañcicca dukkaṭaṃ.",
  "tika-vin10t0:8451_0": "2648.",
  "tika-vin10t0:8452_0": "Ye te vipassanāyuttā, rattindivamatanditā;",
  "tika-vin10t0:8453_0": "Pubbarattāpararattaṃ, vipassanaparāyaṇā.",
  "tika-vin10t0:8454_0": "2649.",
  "tika-vin10t0:8455_0": "Laddhaphāsuvihārānaṃ, siyā na parihāniti;",
  "tika-vin10t0:8456_0": "Pavāraṇāya saṅgāho, vutto kattikamāsake.",
  "tika-vin10t0:8457_0": "Pavāraṇakkhandhakakathā.",
  "tika-vin10t0:8458_0": "Cammakkhandhakakathā",
  "tika-vin10t0:8459_0": "2650.",
  "tika-vin10t0:8460_0": "Eḷakājamigānaṃ tu, cammaṃ vaṭṭati bhikkhuno;",
  "tika-vin10t0:8461_0": "Rohiteṇikuraṅgānaṃ, pasadaṃmigamātuyā.",
  "tika-vin10t0:8462_0": "2651.",
  "tika-vin10t0:8463_0": "Ṭhapetvā cammametesaṃ, aññaṃ dukkaṭavatthukaṃ;",
  "tika-vin10t0:8464_0": "Thavikopāhane sabbaṃ, cammaṃ vaṭṭatyamānusaṃ.",
  "tika-vin10t0:8465_0": "2652.",
  "tika-vin10t0:8466_0": "Vaṭṭanti majjhime dese, na guṇaṅguṇupāhanā;",
  "tika-vin10t0:8467_0": "Vaṭṭanti antoārāme, sabbatthāpi ca rogino.",
  "tika-vin10t0:8468_0": "2653.",
  "tika-vin10t0:8469_0": "Puṭakhallakabaddhā ca, tatheva pāliguṇṭhimā;",
  "tika-vin10t0:8470_0": "Tūlapuṇṇā na vaṭṭanti, sabbanīlādayopi ca.",
  "tika-vin10t0:8471_0": "2654.",
  "tika-vin10t0:8472_0": "Citrā upāhanā meṇḍa-visāṇūpamavaddhikā;",
  "tika-vin10t0:8473_0": "Na ca vaṭṭanti morassa, piñchena parisibbitā.",
  "tika-vin10t0:8474_0": "2655.",
  "tika-vin10t0:8475_0": "Majjārakāḷakolūka-sīhabyagghuddadīpinaṃ;",
  "tika-vin10t0:8476_0": "Ajinassa ca cammena, na vaṭṭati parikkhaṭā.",
  "tika-vin10t0:8477_0": "2656.",
  "tika-vin10t0:8478_0": "Puṭādiṃ apanetvā vā, chinditvā vāpi sabbaso;",
  "tika-vin10t0:8479_0": "Vaṇṇabhedaṃ tathā katvā, dhāretabbā upāhanā.",
  "tika-vin10t0:8480_0": "2657.",
  "tika-vin10t0:8481_0": "Sabbāpi pana dhāretuṃ, na ca vaṭṭanti pādukā;",
  "tika-vin10t0:8482_0": "Ṭhapetvā tattha passāva- vaccācamanapādukā.",
  "tika-vin10t0:8483_0": "2658.",
  "tika-vin10t0:8484_0": "Āsandiñceva pallaṅkaṃ, uccāsayanasaññitaṃ;",
  "tika-vin10t0:8485_0": "Atikkantapamāṇaṃ tu, sevamānassa dukkaṭaṃ.",
  "tika-vin10t0:8486_0": "2659.",
  "tika-vin10t0:8487_0": "Gonakaṃ kuttakaṃ cittaṃ, paṭikaṃ paṭalikampi ca;",
  "tika-vin10t0:8488_0": "Ekantalomiṃ vikatiṃ, tūlikaṃ uddalomikaṃ.",
  "tika-vin10t0:8489_0": "2660.",
  "tika-vin10t0:8490_0": "Kaṭṭissaṃ pana koseyyaṃ, hatthiassarathattharaṃ;",
  "tika-vin10t0:8491_0": "Kadalimigapavara-paccattharaṇakampi ca.",
  "tika-vin10t0:8492_0": "2661.",
  "tika-vin10t0:8493_0": "Heṭṭhā rattavitānassa, dvidhā rattūpadhānakaṃ;",
  "tika-vin10t0:8494_0": "Akappiyamidaṃ sabbaṃ, dukkaṭaṃ paribhuñjato.",
  "tika-vin10t0:8495_0": "2662.",
  "tika-vin10t0:8496_0": "Heṭṭhā akappiye paccatthare sati na vaṭṭati;",
  "tika-vin10t0:8497_0": "Uddhaṃ setavitānampi, tasmiṃ asati vaṭṭati.",
  "tika-vin10t0:8498_0": "2663.",
  "tika-vin10t0:8499_0": "Āsandiṃ pana pallaṅkaṃ, ṭhapetvā tūlikampi ca;",
  "tika-vin10t0:8500_0": "Sesaṃ pana ca sabbampi, labhate gihisantakaṃ.",
  "tika-vin10t0:8501_0": "2664.",
  "tika-vin10t0:8502_0": "Dhammāsane anāpatti, bhattaggepi nisīdituṃ;",
  "tika-vin10t0:8503_0": "Bhūmattharaṇake tattha, sayitumpi ca vaṭṭati.",
  "tika-vin10t0:8504_0": "Cammakkhandhakakathā.",
  "tika-vin10t0:8505_0": "Bhesajjakkhandhakakathā",
  "tika-vin10t0:8506_0": "2665.",
  "tika-vin10t0:8507_0": "Vuttā gahapatissāpi, sammutussāvanantikā;",
  "tika-vin10t0:8508_0": "Gonisādīti kappiyā, catasso honti bhūmiyo.",
  "tika-vin10t0:8509_0": "2666.",
  "tika-vin10t0:8510_0": "Saṅghassa santakaṃ gehaṃ, santakaṃ bhikkhunopi vā;",
  "tika-vin10t0:8511_0": "Kappiyaṃ pana kattabbaṃ, sahaseyyappahonakaṃ.",
  "tika-vin10t0:8512_0": "2667.",
  "tika-vin10t0:8513_0": "Ṭhapetvā bhikkhumaññehi, dinnaṃ kappiyabhūmiyā;",
  "tika-vin10t0:8514_0": "Atthāya santakaṃ tesaṃ, gehaṃ gahapatevidaṃ.",
  "tika-vin10t0:8515_0": "2668.",
  "tika-vin10t0:8516_0": "Sā hi sammutikā nāma, yā hi saṅghena sammatā;",
  "tika-vin10t0:8517_0": "Kammavācamavatvā vā, vaṭṭatevāpalokanaṃ.",
  "tika-vin10t0:8518_0": "2669.",
  "tika-vin10t0:8519_0": "Paṭhamiṭṭhakapāsāṇa-thambhādiṭṭhapane pana;",
  "tika-vin10t0:8520_0": "“Kappiyakuṭiṃ karomā”ti, vadantehi samantato.",
  "tika-vin10t0:8521_0": "2670.",
  "tika-vin10t0:8522_0": "Ukkhipitvā ṭhapentesu, āmasitvā paresu vā;",
  "tika-vin10t0:8523_0": "Sayamevukkhipitvā vā, ṭhapeyyussāvanantikā.",
  "tika-vin10t0:8524_0": "2671.",
  "tika-vin10t0:8525_0": "Iṭṭhakādipatiṭṭhānaṃ, bhikkhūnaṃ vadataṃ pana;",
  "tika-vin10t0:8526_0": "Vācāya pariyosānaṃ, samakālaṃ tu vaṭṭati.",
  "tika-vin10t0:8527_0": "2672.",
  "tika-vin10t0:8528_0": "Ārāmo aparikkhitto, sakalo bhuyyatopi vā;",
  "tika-vin10t0:8529_0": "Duvidhopi ca viññūhi, gonisādīti vuccati.",
  "tika-vin10t0:8530_0": "2673.",
  "tika-vin10t0:8531_0": "Etā pana catassopi, honti kappiyabhūmiyo;",
  "tika-vin10t0:8532_0": "Ettha pakkañca vutthañca, sabbaṃ vaṭṭati āmisaṃ.",
  "tika-vin10t0:8533_0": "2674.",
  "tika-vin10t0:8534_0": "Ussāvanantikā yā sā, thambhādīsu adhiṭṭhitā;",
  "tika-vin10t0:8535_0": "Thambhādīsvapanītesu, tadaññesupi tiṭṭhati.",
  "tika-vin10t0:8536_0": "2675.",
  "tika-vin10t0:8537_0": "Apanītesu sabbesu, siyā jahitavatthukā;",
  "tika-vin10t0:8538_0": "Gonisādī parikkhittā, sesā chadananāsato.",
  "tika-vin10t0:8539_0": "2676.",
  "tika-vin10t0:8540_0": "Bhikkhuṃ ṭhapetvā aññesaṃ, hatthato ca paṭiggaho;",
  "tika-vin10t0:8541_0": "Tesañca sannidhi anto- vuttaṃ bhikkhussa vaṭṭati.",
  "tika-vin10t0:8542_0": "2677.",
  "tika-vin10t0:8543_0": "Bhikkhussa bhikkhuniyā vā, santakaṃ saṅghikampi vā;",
  "tika-vin10t0:8544_0": "Antovutthañca pakkañca, ubhinnaṃ na ca vaṭṭati.",
  "tika-vin10t0:8545_0": "2678.",
  "tika-vin10t0:8546_0": "Akappakuṭiyā vutthaṃ, sappiādivimissitaṃ;",
  "tika-vin10t0:8547_0": "“Antovuttha”nti niddiṭṭhaṃ, paṭhamaṃ kālikadvayaṃ.",
  "tika-vin10t0:8548_0": "2679.",
  "tika-vin10t0:8549_0": "Teheva sappiādīhi, bhikkhunā yāvajīvikaṃ;",
  "tika-vin10t0:8550_0": "Pakkaṃ taṃ pana sattāhaṃ, vaṭṭateva nirāmisaṃ.",
  "tika-vin10t0:8551_0": "2680.",
  "tika-vin10t0:8552_0": "Sace āmisasaṃsaṭṭhaṃ, pakkaṃ taṃ paribhuñjati;",
  "tika-vin10t0:8553_0": "Antovutthañca bhiyyopi, sāmapakkañca bhuñjati.",
  "tika-vin10t0:8554_0": "2681.",
  "tika-vin10t0:8555_0": "Yāvakālikamāhāro, pānakaṃ yāmakālikaṃ;",
  "tika-vin10t0:8556_0": "Sattāhakālikaṃ nāma, sappiādikapañcakaṃ.",
  "tika-vin10t0:8557_0": "2682.",
  "tika-vin10t0:8558_0": "Sesaṃ pana haliddādi, bhesajjaṃ yāvajīvikaṃ;",
  "tika-vin10t0:8559_0": "Catudhā kālikā vuttā, udakaṃ hotyakālikaṃ.",
  "tika-vin10t0:8560_0": "2683.",
  "tika-vin10t0:8561_0": "Paṭiggahavaseneva, kālātītā tikālikā;",
  "tika-vin10t0:8562_0": "Honti dosakarā bhuttā, abhuttaṃ tatiyampi ca.",
  "tika-vin10t0:8563_0": "2684.",
  "tika-vin10t0:8564_0": "Ambaṃ jambu ca cocañca, mocañca madhu muddikā;",
  "tika-vin10t0:8565_0": "Sālu phārusakañcāti, pānakaṃ aṭṭhadhā mataṃ.",
  "tika-vin10t0:8566_0": "2685.",
  "tika-vin10t0:8567_0": "Pānakatthamanuññātaṃ, phalaṃ pakkañca āmakaṃ;",
  "tika-vin10t0:8568_0": "Pānahetu paṭikkhitto, savatthukapaṭiggaho.",
  "tika-vin10t0:8569_0": "2686.",
  "tika-vin10t0:8570_0": "Ambapakkaṃ sukoṭṭetvā, madditvā udake pana;",
  "tika-vin10t0:8571_0": "Pacchā parissavaṃ katvā, pātuṃ vaṭṭati pānakaṃ.",
  "tika-vin10t0:8572_0": "2687.",
  "tika-vin10t0:8573_0": "Vaṭṭatādiccapākaṃ tu, aggipakkaṃ na vaṭṭati;",
  "tika-vin10t0:8574_0": "Eseva ca nayo sesa-pānakesupi dīpito.",
  "tika-vin10t0:8575_0": "2688.",
  "tika-vin10t0:8576_0": "Pupphapattaphalucchūnaṃ, cattāro panime rasā;",
  "tika-vin10t0:8577_0": "Anuññātā imānaṭṭha, pānāni anujānatā.",
  "tika-vin10t0:8578_0": "2689.",
  "tika-vin10t0:8579_0": "Sabbo puppharaso vutto, madhukassa rasaṃ vinā;",
  "tika-vin10t0:8580_0": "Sabbo pattaraso vutto, pakkaḍākarasaṃ vinā.",
  "tika-vin10t0:8581_0": "2690.",
  "tika-vin10t0:8582_0": "Sattannaṃ sānulomānaṃ, dhaññānaṃ phalajaṃ rasaṃ;",
  "tika-vin10t0:8583_0": "Ṭhapetvānumato sabbo, vikāle phalajo raso.",
  "tika-vin10t0:8584_0": "2691.",
  "tika-vin10t0:8585_0": "Yāvakālikapattāna-mapi sītudake kato;",
  "tika-vin10t0:8586_0": "Madditvādiccapākopi, vikāle pana vaṭṭati.",
  "tika-vin10t0:8587_0": "2692.",
  "tika-vin10t0:8588_0": "Tālañca nāḷikerañca, panasaṃ labujampi ca;",
  "tika-vin10t0:8589_0": "Tipusālābukumbhaṇḍaṃ, tathā pussaphalampi ca.",
  "tika-vin10t0:8590_0": "2693.",
  "tika-vin10t0:8591_0": "Evameḷālukañcāti, navetāni phalāni hi;",
  "tika-vin10t0:8592_0": "Aparaṇṇañca sabbampi, sattadhaññānulomikaṃ.",
  "tika-vin10t0:8593_0": "2694.",
  "tika-vin10t0:8594_0": "Badaraṃ timbarū selu, kosambaṃ karamaddakaṃ;",
  "tika-vin10t0:8595_0": "Mātuluṅgakapitthañca, vettaṃ ciñcaphalampi ca.",
  "tika-vin10t0:8596_0": "2695.",
  "tika-vin10t0:8597_0": "Phalānaṃ evamādīnaṃ, khuddakānaṃ raso pana;",
  "tika-vin10t0:8598_0": "Aṭṭhapānānulomattā, niddiṭṭho anulomike.",
  "tika-vin10t0:8599_0": "2696.",
  "tika-vin10t0:8600_0": "Sānulomassa dhaññassa, ṭhapetvā phalajaṃ rasaṃ;",
  "tika-vin10t0:8601_0": "Añño phalaraso natthi, ayāmakāliko idha.",
  "tika-vin10t0:8602_0": "Bhesajjakkhandhakakathā.",
  "tika-vin10t0:8603_0": "Kathinakkhandhakakathā",
  "tika-vin10t0:8604_0": "2697.",
  "tika-vin10t0:8605_0": "Bhikkhūnaṃ vuṭṭhavassānaṃ, kathinatthāramabravi;",
  "tika-vin10t0:8606_0": "Pañcannaṃ ānisaṃsānaṃ, kāraṇā munipuṅgavo.",
  "tika-vin10t0:8607_0": "2698.",
  "tika-vin10t0:8608_0": "Na ullikhitamattādi-catuvīsativajjitaṃ;",
  "tika-vin10t0:8609_0": "Cīvaraṃ bhikkhunādāya, uddharitvā purāṇakaṃ.",
  "tika-vin10t0:8610_0": "2699.",
  "tika-vin10t0:8611_0": "Navaṃ adhiṭṭhahitvāva, vattabbaṃ vacasā puna;",
  "tika-vin10t0:8612_0": "“Imināntaravāsena, kathinaṃ attharāmi”ti.",
  "tika-vin10t0:8613_0": "2700.",
  "tika-vin10t0:8614_0": "Vutte tikkhattumiccevaṃ, kathinaṃ hoti atthataṃ;",
  "tika-vin10t0:8615_0": "Saṅghaṃ panupasaṅkamma, ādāya kathinaṃ iti.",
  "tika-vin10t0:8616_0": "2701.",
  "tika-vin10t0:8617_0": "“Atthataṃ kathinaṃ bhante, saṅghassa anumodatha;",
  "tika-vin10t0:8618_0": "Dhammiko kathinatthāro”, vattabbaṃ tena bhikkhunā.",
  "tika-vin10t0:8619_0": "2702.",
  "tika-vin10t0:8620_0": "“Suatthataṃ tayā bhante, saṅghassa kathinaṃ puna;",
  "tika-vin10t0:8621_0": "Dhammiko kathinatthāro, anumodāmi”tīraye.",
  "tika-vin10t0:8622_0": "2703.",
  "tika-vin10t0:8623_0": "Kathinassa ca kiṃ mūlaṃ, kiṃ vatthu kā ca bhūmiyo;",
  "tika-vin10t0:8624_0": "Katidhammavido bhikkhu, kathinatthāramarahati.",
  "tika-vin10t0:8625_0": "2704.",
  "tika-vin10t0:8626_0": "Mūlamekaṃ, siyā vatthu, tividhaṃ, bhūmiyo cha ca;",
  "tika-vin10t0:8627_0": "Aṭṭhadhammavido bhikkhu, kathinatthāramarahati.",
  "tika-vin10t0:8628_0": "2705.",
  "tika-vin10t0:8629_0": "Saṅgho mūlanti niddiṭṭhaṃ, vatthu hoti ticīvaraṃ;",
  "tika-vin10t0:8630_0": "Khomādīni cha vuttāni, cīvarāni cha bhūmiyo.",
  "tika-vin10t0:8631_0": "2706.",
  "tika-vin10t0:8632_0": "Pubbapaccuddharādhiṭṭhā-natthāro mātikāpi ca;",
  "tika-vin10t0:8633_0": "Palibodho ca uddhāro, ānisaṃsā panaṭṭhime.",
  "tika-vin10t0:8634_0": "2707.",
  "tika-vin10t0:8635_0": "Dhovanañca vicāro ca, chedanaṃ bandhanampi ca;",
  "tika-vin10t0:8636_0": "Sibbanaṃ rajanaṃ kappaṃ, “pubbakicca”nti vuccati.",
  "tika-vin10t0:8637_0": "2708.",
  "tika-vin10t0:8638_0": "Saṅghāṭi uttarāsaṅgo, atho antaravāsako;",
  "tika-vin10t0:8639_0": "Paccuddhāro adhiṭṭhānaṃ, atthāropesameva tu.",
  "tika-vin10t0:8640_0": "2709.",
  "tika-vin10t0:8641_0": "Pakkamanañca niṭṭhānaṃ, sanniṭṭhānañca nāsanaṃ;",
  "tika-vin10t0:8642_0": "Savanāsā ca sīmā ca, sahubbhāroti aṭṭhimā.",
  "tika-vin10t0:8643_0": "2710.",
  "tika-vin10t0:8644_0": "Katacīvaramādāya, āvāse nirapekkhako;",
  "tika-vin10t0:8645_0": "Atikkantāya sīmāya, hoti pakkamanantikā.",
  "tika-vin10t0:8646_0": "2711.",
  "tika-vin10t0:8647_0": "Ānisaṃsamathādāya, vihāre anapekkhako;",
  "tika-vin10t0:8648_0": "Gantvā pana vihāraṃ so, aññaṃ sukhavihārikaṃ.",
  "tika-vin10t0:8649_0": "2712.",
  "tika-vin10t0:8650_0": "Tattha taṃ viharantova, karoti yadi cīvaraṃ;",
  "tika-vin10t0:8651_0": "Niṭṭhite cīvare tasmiṃ, niṭṭhānantāti vuccati.",
  "tika-vin10t0:8652_0": "2713.",
  "tika-vin10t0:8653_0": "“Cīvaraṃ na karissāmi, na paccessaṃ tamassamaṃ”;",
  "tika-vin10t0:8654_0": "Evaṃ tu dhuranikkhepe, sanniṭṭhānantikā matā.",
  "tika-vin10t0:8655_0": "2714.",
  "tika-vin10t0:8656_0": "Kathinacchādanaṃ laddhā, “na paccessa”nti ce gato;",
  "tika-vin10t0:8657_0": "Karontasseva naṭṭhaṃ vā, daḍḍhaṃ vā nāsanantikā.",
  "tika-vin10t0:8658_0": "2715.",
  "tika-vin10t0:8659_0": "Laddhānisaṃso sāpekkho, bahisīmaṃ gato pana;",
  "tika-vin10t0:8660_0": "Suṇāti cantarubbhāraṃ, sā hoti savanantikā.",
  "tika-vin10t0:8661_0": "2716.",
  "tika-vin10t0:8662_0": "Cīvarāsāya pakkanto, bahisīmaṃ gato pana;",
  "tika-vin10t0:8663_0": "“Dassāmi cīvaraṃ tuyhaṃ”, vutto savati kenaci.",
  "tika-vin10t0:8664_0": "2717.",
  "tika-vin10t0:8665_0": "Puna vutte “na sakkomi, dātunti tava cīvaraṃ”;",
  "tika-vin10t0:8666_0": "Āsāya chinnamattāya, āsāvacchedikā matā.",
  "tika-vin10t0:8667_0": "2718.",
  "tika-vin10t0:8668_0": "Vassaṃvuṭṭhavihāramhā, vihāraññaṃ gato siyā;",
  "tika-vin10t0:8669_0": "Āgacchaṃ antarāmagge, taduddhāramatikkame.",
  "tika-vin10t0:8670_0": "2719.",
  "tika-vin10t0:8671_0": "Tassa so kathinuddhāro, sīmātikkantiko mato;",
  "tika-vin10t0:8672_0": "Kathinānisaṃsamādāya, sāpekkhova sace gato.",
  "tika-vin10t0:8673_0": "2720.",
  "tika-vin10t0:8674_0": "Sambhuṇāti punāgantvā, kathinuddhārameva ce;",
  "tika-vin10t0:8675_0": "Tassa so kathinuddhāro, “sahubbhāro”ti vuccati.",
  "tika-vin10t0:8676_0": "2721.",
  "tika-vin10t0:8677_0": "Pakkamanañca niṭṭhānaṃ, sanniṭṭhānañca sīmato;",
  "tika-vin10t0:8678_0": "Cattāro puggalādhīnā, saṅghādhīnantarubbharo.",
  "tika-vin10t0:8679_0": "2722.",
  "tika-vin10t0:8680_0": "Nāsanaṃ savanañceva, āsāvacchedikāpi ca;",
  "tika-vin10t0:8681_0": "Tayopi kathinubbhārā, na tu saṅghā, na bhikkhuto.",
  "tika-vin10t0:8682_0": "2723.",
  "tika-vin10t0:8683_0": "Āvāsapalibodho ca, palibodho ca cīvare;",
  "tika-vin10t0:8684_0": "Palibodhā duve vuttā, yuttamuttatthavādinā.",
  "tika-vin10t0:8685_0": "2724.",
  "tika-vin10t0:8686_0": "Aṭṭhannaṃ mātikānaṃ vā, antarubbhāratopi vā;",
  "tika-vin10t0:8687_0": "Ubbhārāpi duve vuttā, kathinassa mahesinā.",
  "tika-vin10t0:8688_0": "2725.",
  "tika-vin10t0:8689_0": "Anāmantāsamādānaṃ, gaṇato yāvadatthikaṃ;",
  "tika-vin10t0:8690_0": "Tattha yo cīvaruppādo, ānisaṃsā ca pañcime.",
  "tika-vin10t0:8691_0": "Kathinakkhandhakakathā.",
  "tika-vin10t0:8692_0": "Cīvarakkhandhakakathā",
  "tika-vin10t0:8693_0": "2726.",
  "tika-vin10t0:8694_0": "Cīvarassa panuppādā, aṭṭha cīvaramātikā;",
  "tika-vin10t0:8695_0": "Sīmāya deti, katikā, bhikkhāpaññattiyā, tathā.",
  "tika-vin10t0:8696_0": "2727.",
  "tika-vin10t0:8697_0": "Saṅghassa, ubhatosaṅghe, vassaṃvuṭṭhassa deti ca,;",
  "tika-vin10t0:8698_0": "Ādissa, puggalassāti, aṭṭhimā pana mātikā.",
  "tika-vin10t0:8699_0": "2728.",
  "tika-vin10t0:8700_0": "Tattha sīmāya detīti, antosīmaṃ gatehi tu;",
  "tika-vin10t0:8701_0": "Bhikkhūhi bhājetabbanti, vaṇṇitaṃ varavaṇṇinā.",
  "tika-vin10t0:8702_0": "2729.",
  "tika-vin10t0:8703_0": "Katikāya ca dinnaṃ ye, vihārā ekalābhakā;",
  "tika-vin10t0:8704_0": "Ettha dinnañca sabbehi, bhājetabbanti vuccati.",
  "tika-vin10t0:8705_0": "2730.",
  "tika-vin10t0:8706_0": "Saṅghassa dhuvakārā hi, yattha karīyanti tattha ca;",
  "tika-vin10t0:8707_0": "Bhikkhāpaññattiyā dinnaṃ, dinnaṃ vuttaṃ mahesinā.",
  "tika-vin10t0:8708_0": "2731.",
  "tika-vin10t0:8709_0": "Saṅghassa pana yaṃ dinnaṃ, ujubhūtena cetasā;",
  "tika-vin10t0:8710_0": "Tañhi sammukhibhūtena, bhājetabbanti vuccati.",
  "tika-vin10t0:8711_0": "2732.",
  "tika-vin10t0:8712_0": "Ubhatosaṅgha muddissa, deti saddhāya cīvaraṃ;",
  "tika-vin10t0:8713_0": "Thokā vā bahu vā bhikkhū, samabhāgova vaṭṭati.",
  "tika-vin10t0:8714_0": "2733.",
  "tika-vin10t0:8715_0": "Vassaṃvuṭṭhassa saṅghassa, cīvaraṃ deti yaṃ pana;",
  "tika-vin10t0:8716_0": "Taṃ tasmiṃ vuṭṭhavassena, bhājetabbanti vaṇṇitaṃ.",
  "tika-vin10t0:8717_0": "2734.",
  "tika-vin10t0:8718_0": "Yāguyā pana bhatte vā, detiādissa ce pana;",
  "tika-vin10t0:8719_0": "Cīvaraṃ tattha tattheva, yojetabbaṃ vijānatā.",
  "tika-vin10t0:8720_0": "2735.",
  "tika-vin10t0:8721_0": "Puggalaṃ pana uddissa, cīvaraṃ yaṃ tu dīyati;",
  "tika-vin10t0:8722_0": "Puggalodissakaṃ nāma, dānaṃ taṃ tu pavuccati.",
  "tika-vin10t0:8723_0": "2736.",
  "tika-vin10t0:8724_0": "Sahadhammikesu yo koci, pañcasvapi “mamaccaye;",
  "tika-vin10t0:8725_0": "Ayaṃ mayhaṃ parikkhāro, mātuyā pitunopi vā.",
  "tika-vin10t0:8726_0": "2737.",
  "tika-vin10t0:8727_0": "Upajjhāyassa vā hotu”, vadaticcevameva ce;",
  "tika-vin10t0:8728_0": "Na hoti pana taṃ tesaṃ, saṅghasseva ca santakaṃ.",
  "tika-vin10t0:8729_0": "2738.",
  "tika-vin10t0:8730_0": "Pañcannaṃ accaye dānaṃ, na ca rūhati kiñcipi;",
  "tika-vin10t0:8731_0": "Saṅghasseva ca taṃ hoti, gihīnaṃ pana rūhati.",
  "tika-vin10t0:8732_0": "2739.",
  "tika-vin10t0:8733_0": "Bhikkhu vā sāmaṇero vā, kālaṃ bhikkhunupassaye;",
  "tika-vin10t0:8734_0": "Karotyassa parikkhārā, bhikkhūnaṃyeva santakā.",
  "tika-vin10t0:8735_0": "2740.",
  "tika-vin10t0:8736_0": "Bhikkhunī sāmaṇerī vā, vihārasmiṃ sace matā;",
  "tika-vin10t0:8737_0": "Honti tassā parikkhārā, bhikkhunīnaṃ tu santakā.",
  "tika-vin10t0:8738_0": "2741.",
  "tika-vin10t0:8739_0": "“Dehi netvāsukassā”ti, dinnaṃ taṃ purimassa tu;",
  "tika-vin10t0:8740_0": "“Idaṃ dammī”ti dinnaṃ taṃ, pacchimasseva santakaṃ.",
  "tika-vin10t0:8741_0": "2742.",
  "tika-vin10t0:8742_0": "Evaṃ dinnavidhiṃ ñatvā, matassa vāmatassa vā;",
  "tika-vin10t0:8743_0": "Vissāsaṃ vāpi gaṇheyya, gaṇhe matakacīvaraṃ.",
  "tika-vin10t0:8744_0": "2743.",
  "tika-vin10t0:8745_0": "Mūlapattaphalakkhandha-tacapupphappabhedato;",
  "tika-vin10t0:8746_0": "Chabbidhaṃ rajanaṃ vuttaṃ, vantadosena tādinā.",
  "tika-vin10t0:8747_0": "2744.",
  "tika-vin10t0:8748_0": "Mūle haliddiṃ, khandhesu, mañjeṭṭhaṃ tuṅgahārakaṃ;",
  "tika-vin10t0:8749_0": "Pattesu alliyā pattaṃ, tathā pattañca nīliyā.",
  "tika-vin10t0:8750_0": "2745.",
  "tika-vin10t0:8751_0": "Kusumbhaṃ kiṃsukaṃ pupphe, tace loddañca kaṇḍulaṃ;",
  "tika-vin10t0:8752_0": "Ṭhapetvā rajanaṃ sabbaṃ, phalaṃ sabbampi vaṭṭati.",
  "tika-vin10t0:8753_0": "2746.",
  "tika-vin10t0:8754_0": "Kiliṭṭhasāṭakaṃ vāpi, dubbaṇṇaṃ vāpi cīvaraṃ;",
  "tika-vin10t0:8755_0": "Alliyā pana pattena, dhovituṃ pana vaṭṭati.",
  "tika-vin10t0:8756_0": "2747.",
  "tika-vin10t0:8757_0": "Cīvarānaṃ kathā sesā, paṭhame kathine pana;",
  "tika-vin10t0:8758_0": "Tattha vuttanayeneva, veditabbā vibhāvinā.",
  "tika-vin10t0:8759_0": "Cīvarakkhandhakakathā.",
  "tika-vin10t0:8760_0": "Mahāvaggo niṭṭhito.",
  "tika-vin10t0:8761_0": "Cūḷavaggo",
  "tika-vin10t0:8762_0": "Pārivāsikakkhandhakakathā",
  "tika-vin10t0:8763_0": "2748.",
  "tika-vin10t0:8764_0": "Tajjanīyaṃ niyassañca, pabbājaṃ paṭisāraṇaṃ;",
  "tika-vin10t0:8765_0": "Tividhukkhepanañcāti, satta kammāni dīpaye.",
  "tika-vin10t0:8766_0": "2749.",
  "tika-vin10t0:8767_0": "Tecattālīsa vattāni, khandhake kammasaññite;",
  "tika-vin10t0:8768_0": "Navādhikāni tiṃseva, khandhake tadanantare.",
  "tika-vin10t0:8769_0": "2750.",
  "tika-vin10t0:8770_0": "Evaṃ sabbāni vattāni, dvāsīteva mahesinā;",
  "tika-vin10t0:8771_0": "Honti khandhakavattāni, gahitāgahaṇena tu.",
  "tika-vin10t0:8772_0": "2751.",
  "tika-vin10t0:8773_0": "Pārivāsañca vattañca, samādinnassa bhikkhuno;",
  "tika-vin10t0:8774_0": "Ratticchedo kathaṃ vutto, vattabhedo kathaṃ bhave?",
  "tika-vin10t0:8775_0": "2752.",
  "tika-vin10t0:8776_0": "Sahavāso vināvāso, anārocanameva ca;",
  "tika-vin10t0:8777_0": "Pārivāsikabhikkhussa, ratticchedo ca dukkaṭaṃ.",
  "tika-vin10t0:8778_0": "2753.",
  "tika-vin10t0:8779_0": "Ekacchanne panāvāse, pakatattena bhikkhunā;",
  "tika-vin10t0:8780_0": "Nivāso dakapātena, ukkhittassa nivārito.",
  "tika-vin10t0:8781_0": "2754.",
  "tika-vin10t0:8782_0": "Pārivāsikabhikkhussa, antoyeva na labbhati;",
  "tika-vin10t0:8783_0": "Iccevaṃ pana niddiṭṭhaṃ, mahāpaccariyaṃ pana.",
  "tika-vin10t0:8784_0": "2755.",
  "tika-vin10t0:8785_0": "“Avisesena niddiṭṭhaṃ, mahāaṭṭhakathādisu;",
  "tika-vin10t0:8786_0": "Ubhinnaṃ dakapātena, nivāso vārito”ti hi.",
  "tika-vin10t0:8787_0": "2756.",
  "tika-vin10t0:8788_0": "Abhikkhuke panāvāse, anāvāsepi katthaci;",
  "tika-vin10t0:8789_0": "Vippavāsaṃ vasantassa, ratticchedo ca dukkaṭaṃ.",
  "tika-vin10t0:8790_0": "2757.",
  "tika-vin10t0:8791_0": "Pārivāsikabhikkhussa, bhikkhuṃ disvāna taṅkhaṇe;",
  "tika-vin10t0:8792_0": "Nārocentassa cetassa, ratticchedo ca dukkaṭaṃ.",
  "tika-vin10t0:8793_0": "2758.",
  "tika-vin10t0:8794_0": "Pañceva ca yathāvuḍḍhaṃ, labhate pārivāsiko;",
  "tika-vin10t0:8795_0": "Kātuṃ tattheva ca ṭhatvā, uposathapavāraṇaṃ.",
  "tika-vin10t0:8796_0": "2759.",
  "tika-vin10t0:8797_0": "Vassasāṭiṃ yathāvuḍḍhaṃ, denti ce saṅghadāyakā;",
  "tika-vin10t0:8798_0": "Oṇojanaṃ tathā bhattaṃ, labhate pañcime pana.",
  "tika-vin10t0:8799_0": "Pārivāsikakkhandhakakathā.",
  "tika-vin10t0:8800_0": "Samathakkhandhakakathā",
  "tika-vin10t0:8801_0": "2760.",
  "tika-vin10t0:8802_0": "Vivādādhāratā cānu-vādādhikaraṇampi ca;",
  "tika-vin10t0:8803_0": "Āpattādhāratā ceva, kiccādhikaraṇampi ca.",
  "tika-vin10t0:8804_0": "2761.",
  "tika-vin10t0:8805_0": "Etāni pana cattāri, vuttāni ca mahesinā;",
  "tika-vin10t0:8806_0": "Bhedakārakavatthūni, vivādo tattha nissito.",
  "tika-vin10t0:8807_0": "2762.",
  "tika-vin10t0:8808_0": "Vipattiyo catassova, anuvādo upāgato;",
  "tika-vin10t0:8809_0": "Āpattādhāratā nāma, satta āpattiyo matā.",
  "tika-vin10t0:8810_0": "2763.",
  "tika-vin10t0:8811_0": "Saṅghakiccāni nissāya, kiccādhikaraṇaṃ siyā;",
  "tika-vin10t0:8812_0": "Etesaṃ tu catunnampi, samattā samathā matā.",
  "tika-vin10t0:8813_0": "2764.",
  "tika-vin10t0:8814_0": "Sammukhā sati cāmūḷho, paṭiññāvinayopi ca;",
  "tika-vin10t0:8815_0": "Tassapāpiyasī ceva, tathā yebhuyyasīpi ca.",
  "tika-vin10t0:8816_0": "2765.",
  "tika-vin10t0:8817_0": "Tiṇavatthārako ceva, sattamo vinayo mato;",
  "tika-vin10t0:8818_0": "Sattime samathā vuttā, buddhenādiccabandhunā.",
  "tika-vin10t0:8819_0": "2766.",
  "tika-vin10t0:8820_0": "Vivādo sammati dvīhi, anuvādo catūhi ca;",
  "tika-vin10t0:8821_0": "Āpatti pana tīheva, kiccamekena sammati.",
  "tika-vin10t0:8822_0": "2767.",
  "tika-vin10t0:8823_0": "Chaṭṭhena paṭhamenāpi, vivādo ettha sammati;",
  "tika-vin10t0:8824_0": "Sammukhāvinayādīhi, anupubbena tīhipi.",
  "tika-vin10t0:8825_0": "2768.",
  "tika-vin10t0:8826_0": "Tatheva pañcamenāpi, anuvādo hi sammati;",
  "tika-vin10t0:8827_0": "Sammukhena paṭiññāya, tiṇavatthārakena ca.",
  "tika-vin10t0:8828_0": "2769.",
  "tika-vin10t0:8829_0": "Āpattūpasamaṃ yāti, tīheva samathehi sā;",
  "tika-vin10t0:8830_0": "Sammukhāvinayeneva, kiccamekena sammati.",
  "tika-vin10t0:8831_0": "2770.",
  "tika-vin10t0:8832_0": "Yebhuyyasikakamme tu, salākaṃ gāhaye budho;",
  "tika-vin10t0:8833_0": "Gūḷhena vivaṭenāpi, kaṇṇajappena vā pana.",
  "tika-vin10t0:8834_0": "2771.",
  "tika-vin10t0:8835_0": "Alajjussade gūḷhena, vivaṭeneva lajjisu;",
  "tika-vin10t0:8836_0": "Bālesu kaṇṇajappena, salākaṃ gāhaye budho.",
  "tika-vin10t0:8837_0": "2772.",
  "tika-vin10t0:8838_0": "Lajjī alajjī bāloti, kena sakkā vijānituṃ?",
  "tika-vin10t0:8839_0": "Sakena kammunāyeva, tena sakkā vijānituṃ.",
  "tika-vin10t0:8840_0": "2773.",
  "tika-vin10t0:8841_0": "Āpajjati ca sañcicca, āpattiṃ parigūhati;",
  "tika-vin10t0:8842_0": "Chandādiagatiṃ yāti, alajjī ediso siyā.",
  "tika-vin10t0:8843_0": "2774.",
  "tika-vin10t0:8844_0": "Nāpajjati ca sañcicca, āpattiṃ na ca gūhati;",
  "tika-vin10t0:8845_0": "Na gacchatigatiñcāpi, ediso lajji puggalo.",
  "tika-vin10t0:8846_0": "2775.",
  "tika-vin10t0:8847_0": "Duccintito ca dubbhāsī, tathā dukkaṭakāriko;",
  "tika-vin10t0:8848_0": "Ediso pana “bālo”ti, lakkhaṇeneva ñāyati.",
  "tika-vin10t0:8849_0": "2776.",
  "tika-vin10t0:8850_0": "Tidhā salākagāhena, bahukā dhammavādino;",
  "tika-vin10t0:8851_0": "Yebhuyyasikakammena, kattabbanti jinobravi.",
  "tika-vin10t0:8852_0": "2777.",
  "tika-vin10t0:8853_0": "Alajjī sānuvādo ca, asucī kammato ca yo;",
  "tika-vin10t0:8854_0": "Tassapāpiyasīkamma-yoggo so hoti puggalo.",
  "tika-vin10t0:8855_0": "2778.",
  "tika-vin10t0:8856_0": "Bhaṇḍane kalahe jāte, vivādasmiṃ anappake;",
  "tika-vin10t0:8857_0": "Bahuassāmaṇe ciṇṇe, anaggepi ca bhassake.",
  "tika-vin10t0:8858_0": "2779.",
  "tika-vin10t0:8859_0": "Mūlamūlaṃ gavesantaṃ, hoti vāḷañca kakkhaḷaṃ;",
  "tika-vin10t0:8860_0": "Tiṇavatthārakeneva, kātabbanti pakāsitaṃ.",
  "tika-vin10t0:8861_0": "2780.",
  "tika-vin10t0:8862_0": "Yathā ca tiṇapaṇṇena, channaṃ gūthañca muttakaṃ;",
  "tika-vin10t0:8863_0": "Na ca vāyati duggandhaṃ, vūpasammati taṅkhaṇe.",
  "tika-vin10t0:8864_0": "2781.",
  "tika-vin10t0:8865_0": "Ṭhapetvā thullavajjañca, gihīhi paṭisaṃyutaṃ;",
  "tika-vin10t0:8866_0": "Diṭṭhāvikammikañceva, yo ca tattha na hoti taṃ.",
  "tika-vin10t0:8867_0": "2782.",
  "tika-vin10t0:8868_0": "Sesāyāpattiyā yāva, upasampadamāḷato;",
  "tika-vin10t0:8869_0": "Suddho hoti nirāpatti, tiṇavatthārake tathā.",
  "tika-vin10t0:8870_0": "Samathakkhandhakakathā.",
  "tika-vin10t0:8871_0": "Khuddakavatthukkhandhakakathā",
  "tika-vin10t0:8872_0": "2783.",
  "tika-vin10t0:8873_0": "Rukkhe vā pana kuṭṭevā, aṭṭāne thambhakesu vā;",
  "tika-vin10t0:8874_0": "Nhāyamāno sakaṃ kāyaṃ, ugghaṃseyyassa dukkaṭaṃ.",
  "tika-vin10t0:8875_0": "2784.",
  "tika-vin10t0:8876_0": "Kāyaṃ gandhabbahatthena, kuruvindakasuttiyā;",
  "tika-vin10t0:8877_0": "Mallakena na ghaṃseyya, nāññamaññañca kāyato.",
  "tika-vin10t0:8878_0": "2785.",
  "tika-vin10t0:8879_0": "Akataṃ mallakaṃ nāma, gilānasseva vaṭṭati;",
  "tika-vin10t0:8880_0": "Kataṃ taṃ mallakaṃ nāma, sabbesampi na vaṭṭati.",
  "tika-vin10t0:8881_0": "2786.",
  "tika-vin10t0:8882_0": "Kapāliṭṭhakakhaṇḍāni, sabbassa puthupāṇikaṃ;",
  "tika-vin10t0:8883_0": "Gilānassāgilānassa, vatthavaṭṭi ca vaṭṭati.",
  "tika-vin10t0:8884_0": "2787.",
  "tika-vin10t0:8885_0": "Vuttā pheṇakapāsāṇa-kathalā pādaghaṃsane;",
  "tika-vin10t0:8886_0": "Vaṭṭaṃ vā caturassaṃ vā, katakaṃ na ca vaṭṭati.",
  "tika-vin10t0:8887_0": "2788.",
  "tika-vin10t0:8888_0": "Yaṃ kiñcipi alaṅkāraṃ, dhārentassapi dukkaṭaṃ;",
  "tika-vin10t0:8889_0": "Hoti antamaso tāla-paṇṇamattampi bhikkhuno.",
  "tika-vin10t0:8890_0": "2789.",
  "tika-vin10t0:8891_0": "Osaṇheyya sake kese, yo hatthaphaṇakena vā;",
  "tika-vin10t0:8892_0": "Phaṇakenapi kocchena, dukkaṭaṃ tassa niddise.",
  "tika-vin10t0:8893_0": "2790.",
  "tika-vin10t0:8894_0": "Sitthatelodatelehi, maṇḍanatthaṃ na vaṭṭati;",
  "tika-vin10t0:8895_0": "Anulomanipātatthaṃ, uddhaṃlomena bhikkhunā.",
  "tika-vin10t0:8896_0": "2791.",
  "tika-vin10t0:8897_0": "Hatthaṃ telena temetvā, puñchitabbā siroruhā;",
  "tika-vin10t0:8898_0": "Vaṭṭatuṇhābhitattassa, allahatthena puñchituṃ.",
  "tika-vin10t0:8899_0": "2792.",
  "tika-vin10t0:8900_0": "Ādāse udapatte vā, yattha katthaci attano;",
  "tika-vin10t0:8901_0": "Mukhabimbaṃ vinā hetuṃ, olokentassa dukkaṭaṃ.",
  "tika-vin10t0:8902_0": "2793.",
  "tika-vin10t0:8903_0": "“Sañchaviṃ tu mukhaṃ, no”ti, daṭṭhumābādhapaccayā;",
  "tika-vin10t0:8904_0": "“Jiṇṇo no”tāyusaṅkhāra-jānanatthañca vaṭṭati.",
  "tika-vin10t0:8905_0": "2794.",
  "tika-vin10t0:8906_0": "Naccaṃ vā pana gītaṃ vā, vāditaṃ vāpi bhikkhuno;",
  "tika-vin10t0:8907_0": "Daṭṭhuṃ vā pana sotuṃ vā, gacchato hoti dukkaṭaṃ.",
  "tika-vin10t0:8908_0": "2795.",
  "tika-vin10t0:8909_0": "Daṭṭhumantamaso mora-naccampi ca na vaṭṭati;",
  "tika-vin10t0:8910_0": "Sotumantamaso danta-gītampi ca na vaṭṭati.",
  "tika-vin10t0:8911_0": "2796.",
  "tika-vin10t0:8912_0": "Naccantassa sayaṃ vāpi, naccāpentassa dukkaṭaṃ;",
  "tika-vin10t0:8913_0": "Anāpattantarārāme, ṭhatvā suṇāti passati.",
  "tika-vin10t0:8914_0": "2797.",
  "tika-vin10t0:8915_0": "“Passissāmī”ti naccaṃ vā, gītaṃ vā pana vāditaṃ;",
  "tika-vin10t0:8916_0": "Vihārato vihāraṃ vā, gacchato hoti dukkaṭaṃ.",
  "tika-vin10t0:8917_0": "2798.",
  "tika-vin10t0:8918_0": "Āpattantovihārepi, uṭṭhahitvāna gacchato;",
  "tika-vin10t0:8919_0": "Ṭhatvā gīvaṃ pasāretvā, passatopi ca vīthiyaṃ.",
  "tika-vin10t0:8920_0": "2799.",
  "tika-vin10t0:8921_0": "Kesā dīghā na dhāreyyā, yo dhāreyyassa dukkaṭaṃ;",
  "tika-vin10t0:8922_0": "Dvaṅgulaṃ vā dumāsaṃ vā, tato uddhaṃ na vaṭṭati.",
  "tika-vin10t0:8923_0": "2800.",
  "tika-vin10t0:8924_0": "Nakhe nāsikalomāni, dīghāni na tu dhāraye;",
  "tika-vin10t0:8925_0": "Na ca vīsatimaṭṭhaṃ vā, kātuṃ vaṭṭati bhikkhuno.",
  "tika-vin10t0:8926_0": "2801.",
  "tika-vin10t0:8927_0": "Kappāpeyya visuṃ massuṃ, dāṭhikaṃ vā ṭhapeyya yo;",
  "tika-vin10t0:8928_0": "Saṃharāpeyya vā lomaṃ, sambādhe tassa dukkaṭaṃ.",
  "tika-vin10t0:8929_0": "2802.",
  "tika-vin10t0:8930_0": "Chindato dukkaṭaṃ vuttaṃ, kese kattarikāya vā;",
  "tika-vin10t0:8931_0": "Agilānassa aññena, chindāpentassa vā tathā.",
  "tika-vin10t0:8932_0": "2803.",
  "tika-vin10t0:8933_0": "Chindato attano aṅga-jātaṃ thullaccayaṃ siyā;",
  "tika-vin10t0:8934_0": "Sesaṅgachedane atta-vadhe āpatti dukkaṭaṃ.",
  "tika-vin10t0:8935_0": "2804.",
  "tika-vin10t0:8936_0": "Ahikīṭādidaṭṭhassa, tādisābādhapaccayā;",
  "tika-vin10t0:8937_0": "Na doso chindato aṅgaṃ, mocentassa ca lohitaṃ.",
  "tika-vin10t0:8938_0": "2805.",
  "tika-vin10t0:8939_0": "Aparissāvano maggaṃ, sace gacchati dukkaṭaṃ;",
  "tika-vin10t0:8940_0": "Yācamānassa vā magge, tathevādadatopi taṃ.",
  "tika-vin10t0:8941_0": "2806.",
  "tika-vin10t0:8942_0": "Na bhuñje na pive naggo, na khāde na ca sāyaye;",
  "tika-vin10t0:8943_0": "Na dade na ca gaṇheyya, na gaccheyyapi añjasaṃ.",
  "tika-vin10t0:8944_0": "2807.",
  "tika-vin10t0:8945_0": "Vanditabbaṃ na naggena, vandāpetabbameva vā;",
  "tika-vin10t0:8946_0": "Parikammaṃ na kātabbaṃ, na naggena ca kāraye.",
  "tika-vin10t0:8947_0": "2808.",
  "tika-vin10t0:8948_0": "Parikamme paṭicchādī, tisso jantāgharādikā;",
  "tika-vin10t0:8949_0": "Vuttā, vatthapaṭicchādī, sabbattha pana vaṭṭati.",
  "tika-vin10t0:8950_0": "2809.",
  "tika-vin10t0:8951_0": "Yattha katthaci peḷāyaṃ, bhuñjituṃ na ca vaṭṭati;",
  "tika-vin10t0:8952_0": "Ekato bhuñjato hoti, dukkaṭaṃ ekabhājane.",
  "tika-vin10t0:8953_0": "2810.",
  "tika-vin10t0:8954_0": "Ekapāvuraṇā eka-ttharaṇā vā nipajjare;",
  "tika-vin10t0:8955_0": "Ekamañcepi vā tesaṃ, hoti āpatti dukkaṭaṃ.",
  "tika-vin10t0:8956_0": "2811.",
  "tika-vin10t0:8957_0": "Na nisīdeyya saṅghāṭi-pallatthikamupāgato;",
  "tika-vin10t0:8958_0": "Kiñci kīḷaṃ na kīḷeyya, palitaṃ na ca gāhaye.",
  "tika-vin10t0:8959_0": "2812.",
  "tika-vin10t0:8960_0": "Bhamukāya nalāṭe vā, dāṭhikāyapi uggataṃ;",
  "tika-vin10t0:8961_0": "Tādisaṃ palitaṃ caññaṃ, gāhāpetumpi vaṭṭati.",
  "tika-vin10t0:8962_0": "2813.",
  "tika-vin10t0:8963_0": "Agilāno sace bhikkhu, chattaṃ dhāreyya dukkaṭaṃ;",
  "tika-vin10t0:8964_0": "Attano cīvarādīnaṃ, guttatthaṃ pana vaṭṭati.",
  "tika-vin10t0:8965_0": "2814.",
  "tika-vin10t0:8966_0": "Hatthisoṇḍaṃ catukkaṇṇaṃ, vasanaṃ macchavāḷakaṃ;",
  "tika-vin10t0:8967_0": "Velliyaṃ tālavaṇṭañca, nivāsentassa dukkaṭaṃ.",
  "tika-vin10t0:8968_0": "2815.",
  "tika-vin10t0:8969_0": "Gahipārupanaṃ vāpi, pārupantassa dukkaṭaṃ;",
  "tika-vin10t0:8970_0": "Nivāsane pārupane, parimaṇḍalatā matā.",
  "tika-vin10t0:8971_0": "2816.",
  "tika-vin10t0:8972_0": "Lokāyataṃ na vāceyya, na ca taṃ pariyāpuṇe;",
  "tika-vin10t0:8973_0": "Na tiracchānavijjā vā, vācetabbāva bhikkhunā.",
  "tika-vin10t0:8974_0": "2817.",
  "tika-vin10t0:8975_0": "Na ca vaṭṭati dhāretuṃ, sabbā cāmaribījanī;",
  "tika-vin10t0:8976_0": "Na cālimpeyya dāyaṃ vā, na ca lañje mukhampi ca.",
  "tika-vin10t0:8977_0": "2818.",
  "tika-vin10t0:8978_0": "Na vahe ubhatokājaṃ, vaṭṭatantarakājakaṃ;",
  "tika-vin10t0:8979_0": "Sīsakkhandhakaṭolamba-bhāre doso na vijjati.",
  "tika-vin10t0:8980_0": "2819.",
  "tika-vin10t0:8981_0": "Aṭṭhaṅgulādikaṃ bhikkhu, pacchimaṃ caturaṅgulā;",
  "tika-vin10t0:8982_0": "Khādato dantakaṭṭhañca, hoti āpatti dukkaṭaṃ.",
  "tika-vin10t0:8983_0": "2820.",
  "tika-vin10t0:8984_0": "Rukkhaṃ nevābhirūheyya, kicce satipi porisaṃ;",
  "tika-vin10t0:8985_0": "Āpadāsu yathākāmaṃ, vaṭṭatevābhirūhituṃ.",
  "tika-vin10t0:8986_0": "2821.",
  "tika-vin10t0:8987_0": "Lasuṇaṃ na ca khādeyya, sace nākallako siyā;",
  "tika-vin10t0:8988_0": "Nāropetabbakaṃ buddha-vacanaṃ aññathā pana.",
  "tika-vin10t0:8989_0": "2822.",
  "tika-vin10t0:8990_0": "Khipitena ca vattabbaṃ, “jīvā”ti, gihinā puna;",
  "tika-vin10t0:8991_0": "“Jīvathā”ti ca vuttena, “ciraṃ jīvā”ti vaṭṭati.",
  "tika-vin10t0:8992_0": "2823.",
  "tika-vin10t0:8993_0": "Sāmaṇeraṃ gahaṭṭhaṃ vā, ākoṭentassa dukkaṭaṃ;",
  "tika-vin10t0:8994_0": "Sayane pupphasaṃkiṇṇe, na vaṭṭati nipajjituṃ.",
  "tika-vin10t0:8995_0": "2824.",
  "tika-vin10t0:8996_0": "Khurabhaṇḍaṃ na gaṇheyya, sace nhāpitapubbako;",
  "tika-vin10t0:8997_0": "Na ca dhāraṇiyā uṇhī, sabbā bāhiralomikā.",
  "tika-vin10t0:8998_0": "2825.",
  "tika-vin10t0:8999_0": "Aṅgarāgaṃ karontassa, dukkaṭaṃ samudīritaṃ;",
  "tika-vin10t0:9000_0": "Akāyabandhanassāpi, gāmaṃ pavisatopi ca.",
  "tika-vin10t0:9001_0": "2826.",
  "tika-vin10t0:9002_0": "Lohajaṃ dārujaṃ sabbaṃ, kappiyaṃ mattikāmayaṃ;",
  "tika-vin10t0:9003_0": "Vinā satthañca pattañca, katakaṃ kumbhakārikaṃ.",
  "tika-vin10t0:9004_0": "Khuddakavatthukkhandhakakathā.",
  "tika-vin10t0:9005_0": "Senāsanakkhandhakakathā",
  "tika-vin10t0:9006_0": "2827.",
  "tika-vin10t0:9007_0": "Āsandiko atikkanta-pamāṇopi ca vaṭṭati;",
  "tika-vin10t0:9008_0": "Tathā pañcaṅgapīṭhampi, sattaṅgampi ca vaṭṭati.",
  "tika-vin10t0:9009_0": "2828.",
  "tika-vin10t0:9010_0": "Tūlonaddhā ghareyeva, mañcapīṭhā nisīdituṃ;",
  "tika-vin10t0:9011_0": "Sīsapādūpadhānañca, agilānassa vaṭṭati.",
  "tika-vin10t0:9012_0": "2829.",
  "tika-vin10t0:9013_0": "Santharitvā gilānassa, upadhānāni tattha ca;",
  "tika-vin10t0:9014_0": "Paccattharaṇakaṃ datvā, nipajjantassa vaṭṭati.",
  "tika-vin10t0:9015_0": "2830.",
  "tika-vin10t0:9016_0": "Tiriyaṃ muṭṭhiratanaṃ, hoti bimbohanaṃ mitaṃ;",
  "tika-vin10t0:9017_0": "Dīghato ca diyaḍḍhaṃ vā, dvihatthanti kurundiyaṃ.",
  "tika-vin10t0:9018_0": "2831.",
  "tika-vin10t0:9019_0": "Pūritā coḷapaṇṇuṇṇa-tiṇavākehi pañcahi;",
  "tika-vin10t0:9020_0": "Bhisiyo bhāsitā pañca, tūlānaṃ gaṇanāvasā.",
  "tika-vin10t0:9021_0": "2832.",
  "tika-vin10t0:9022_0": "Bhisitūlāni pañceva, tathā tūlāni tīṇipi;",
  "tika-vin10t0:9023_0": "Lomāni migapakkhīnaṃ, gabbhā bimbohanassime.",
  "tika-vin10t0:9024_0": "2833.",
  "tika-vin10t0:9025_0": "Manussalomaṃ lomesu, pupphesu bakulādikaṃ;",
  "tika-vin10t0:9026_0": "Suddhaṃ tamālapattañca, paṇṇesu na ca vaṭṭati.",
  "tika-vin10t0:9027_0": "2834.",
  "tika-vin10t0:9028_0": "Uṇṇādikaṃ pañcavidhañca tūlaṃ;",
  "tika-vin10t0:9029_0": "Mahesinā yaṃ bhisiyaṃ pavuttaṃ;",
  "tika-vin10t0:9030_0": "Masūrake taṃ pana vaṭṭatīti;",
  "tika-vin10t0:9031_0": "Kurundiyaṃ aṭṭhakathāya vuttaṃ.",
  "tika-vin10t0:9032_0": "2835.",
  "tika-vin10t0:9033_0": "Yadetaṃ tividhaṃ tūlaṃ, bhisiyaṃ taṃ akappiyaṃ;",
  "tika-vin10t0:9034_0": "Missaṃ tamālapattaṃ tu, sabbattha pana vaṭṭati.",
  "tika-vin10t0:9035_0": "2836.",
  "tika-vin10t0:9036_0": "Rūpaṃ tu purisitthīnaṃ, tiracchānagatassa vā;",
  "tika-vin10t0:9037_0": "Kārentassa karoto vā, hoti āpatti dukkaṭaṃ.",
  "tika-vin10t0:9038_0": "2837.",
  "tika-vin10t0:9039_0": "Jātakaṃ pana vatthuṃ vā, kārāpetuṃ parehi vā;",
  "tika-vin10t0:9040_0": "Mālākammaṃ latākammaṃ, sayaṃ kātumpi vaṭṭati.",
  "tika-vin10t0:9041_0": "2838.",
  "tika-vin10t0:9042_0": "Samānāsaniko nāma, dvīhi vassehi yo pana;",
  "tika-vin10t0:9043_0": "Vuḍḍho vā daharo vāpi, vassenekena vā pana.",
  "tika-vin10t0:9044_0": "2839.",
  "tika-vin10t0:9045_0": "Samānavasse vattabbaṃ, kiñca nāmidha vijjati;",
  "tika-vin10t0:9046_0": "Sattavassativassehi, pañcavasso nisīdati.",
  "tika-vin10t0:9047_0": "2840.",
  "tika-vin10t0:9048_0": "Heṭṭhā dīghāsanaṃ tiṇṇaṃ, yaṃ pahoti nisīdituṃ;",
  "tika-vin10t0:9049_0": "Ekamañcepi pīṭhe vā, dve nisīdanti vaṭṭati.",
  "tika-vin10t0:9050_0": "2841.",
  "tika-vin10t0:9051_0": "Ubhatobyañjanaṃ itthiṃ, ṭhapetvā paṇḍakaṃ pana;",
  "tika-vin10t0:9052_0": "Dīghāsane anuññātaṃ, sabbehipi nisīdituṃ.",
  "tika-vin10t0:9053_0": "2842.",
  "tika-vin10t0:9054_0": "Purimiko pacchimiko, tathevantaramuttako;",
  "tika-vin10t0:9055_0": "Tayo senāsanaggāhā, sambuddhena pakāsitā.",
  "tika-vin10t0:9056_0": "2843.",
  "tika-vin10t0:9057_0": "Pubbāruṇā pāṭipadassa yāva;",
  "tika-vin10t0:9058_0": "Punāruṇo bhijjati neva tāva;",
  "tika-vin10t0:9059_0": "Idañhi senāsanagāhakassa;",
  "tika-vin10t0:9060_0": "Khettanti vassūpagame vadanti.",
  "tika-vin10t0:9061_0": "2844.",
  "tika-vin10t0:9062_0": "Pātova gāhite añño, bhikkhu senāsane pana;",
  "tika-vin10t0:9063_0": "Sace yācati āgantvā, vattabbo gāhitanti so.",
  "tika-vin10t0:9064_0": "2845.",
  "tika-vin10t0:9065_0": "Saṅghikaṃ apaloketvā, gahitaṃ vassavāsikaṃ;",
  "tika-vin10t0:9066_0": "Antovassepi vibbhanto, labhate tatrajaṃ sace.",
  "tika-vin10t0:9067_0": "2846.",
  "tika-vin10t0:9068_0": "Vuṭṭhavasso sace bhikkhu, kiñci āvāsihatthato;",
  "tika-vin10t0:9069_0": "Gahetvā kappiyaṃ bhaṇḍaṃ, datvā tassattano pana.",
  "tika-vin10t0:9070_0": "2847.",
  "tika-vin10t0:9071_0": "“Asukasmiṃ kule mayhaṃ, vassāvāsikacīvaraṃ;",
  "tika-vin10t0:9072_0": "Gāhitaṃ gaṇha”iccevaṃ, vatvā gacchati so disaṃ.",
  "tika-vin10t0:9073_0": "2848.",
  "tika-vin10t0:9074_0": "Uppabbajati ce tattha, gataṭṭhāne, na labbhati;",
  "tika-vin10t0:9075_0": "Gahetuṃ tassa sampattaṃ, saṅghikaṃyeva taṃ siyā.",
  "tika-vin10t0:9076_0": "2849.",
  "tika-vin10t0:9077_0": "Manusse sammukhā tattha, paṭicchāpeti ce pana;",
  "tika-vin10t0:9078_0": "Sabbaṃ labhati sampattaṃ, vassāvāsikacīvaraṃ.",
  "tika-vin10t0:9079_0": "2850.",
  "tika-vin10t0:9080_0": "Ārāmo ca vihāro ca, vatthūni duvidhassapi;",
  "tika-vin10t0:9081_0": "Bhisi bimbohanaṃ mañca-pīṭhanti tatiyaṃ pana.",
  "tika-vin10t0:9082_0": "2851.",
  "tika-vin10t0:9083_0": "Lohakumbhī kaṭāhañca, bhāṇako lohavārako;",
  "tika-vin10t0:9084_0": "Vāsi pharasu kuddālo, kuṭhārī ca nikhādanaṃ.",
  "tika-vin10t0:9085_0": "2852.",
  "tika-vin10t0:9086_0": "Valli veḷu tiṇaṃ paṇṇaṃ, muñjapabbajameva ca;",
  "tika-vin10t0:9087_0": "Mattikā dārubhaṇḍañca, pañcamaṃ tu yathāha ca.",
  "tika-vin10t0:9088_0": "2853.",
  "tika-vin10t0:9089_0": "“Dvīhi saṅgahitāni dve, tatiyaṃ catusaṅgahaṃ;",
  "tika-vin10t0:9090_0": "Catutthaṃ navakoṭṭhāsaṃ, pañcamaṃ aṭṭhadhā mataṃ.",
  "tika-vin10t0:9091_0": "2854.",
  "tika-vin10t0:9092_0": "Iti pañcahi rāsīhi, pañcanimmalalocano;",
  "tika-vin10t0:9093_0": "Pañcavīsavidhaṃ nātho, garubhaṇḍaṃ pakāsayi”.",
  "tika-vin10t0:9094_0": "2855.",
  "tika-vin10t0:9095_0": "Idañhi pana saṅghassa, santakaṃ garubhaṇḍakaṃ;",
  "tika-vin10t0:9096_0": "Vissajjento vibhājento, bhikkhu thullaccayaṃ phuse.",
  "tika-vin10t0:9097_0": "2856.",
  "tika-vin10t0:9098_0": "Bhikkhunā garubhaṇḍaṃ tu, saṅghena hi gaṇena vā;",
  "tika-vin10t0:9099_0": "Vissajjitamavissaṭṭhaṃ, vibhattamavibhājitaṃ.",
  "tika-vin10t0:9100_0": "2857.",
  "tika-vin10t0:9101_0": "Purimesu hi tīsvettha, na catthāgarubhaṇḍakaṃ;",
  "tika-vin10t0:9102_0": "Lohakumbhī kaṭāho ca, lohabhāṇakameva ca.",
  "tika-vin10t0:9103_0": "2858.",
  "tika-vin10t0:9104_0": "Tividhaṃ khuddakaṃ vāpi, garubhaṇḍakamevidaṃ;",
  "tika-vin10t0:9105_0": "Pādagaṇhanako loha-vārako bhājiyo mato.",
  "tika-vin10t0:9106_0": "2859.",
  "tika-vin10t0:9107_0": "Uddhaṃ pana tato loha-vārako garubhaṇḍakaṃ;",
  "tika-vin10t0:9108_0": "Bhiṅkārādīni sabbāni, garubhaṇḍāni honti hi.",
  "tika-vin10t0:9109_0": "2860.",
  "tika-vin10t0:9110_0": "Bhājetabbo ayopatto;",
  "tika-vin10t0:9111_0": "Tambāyothālakāpi ca;",
  "tika-vin10t0:9112_0": "Dhūmanettādikaṃ neva;",
  "tika-vin10t0:9113_0": "Bhājetabbanti dīpitaṃ.",
  "tika-vin10t0:9114_0": "2861.",
  "tika-vin10t0:9115_0": "Attanā paṭiladdhaṃ taṃ, lohabhaṇḍaṃ tu kiñcipi;",
  "tika-vin10t0:9116_0": "Na puggalikabhogena, bhuñjitabbañhi bhikkhunā.",
  "tika-vin10t0:9117_0": "2862.",
  "tika-vin10t0:9118_0": "Kaṃsavaṭṭakalohānaṃ, bhājanānipi sabbaso;",
  "tika-vin10t0:9119_0": "Na puggalikabhogena, vaṭṭanti paribhuñjituṃ.",
  "tika-vin10t0:9120_0": "2863.",
  "tika-vin10t0:9121_0": "Tipubhaṇḍepi eseva, nayo ñeyyo vibhāvinā;",
  "tika-vin10t0:9122_0": "Na doso saṅghike atthi, gihīnaṃ santakesu vā.",
  "tika-vin10t0:9123_0": "2864.",
  "tika-vin10t0:9124_0": "Khīrapāsāṇasambhūtaṃ, garukaṃ taṭṭakādikaṃ;",
  "tika-vin10t0:9125_0": "Pādagaṇhanato uddhaṃ, ghaṭako garubhaṇḍako.",
  "tika-vin10t0:9126_0": "2865.",
  "tika-vin10t0:9127_0": "Siṅgisajjhumayaṃ hāra-kūṭajaṃ phalikubbhavaṃ;",
  "tika-vin10t0:9128_0": "Bhājanāni na vaṭṭanti, gihīnaṃ santakānipi.",
  "tika-vin10t0:9129_0": "2866.",
  "tika-vin10t0:9130_0": "Vāsi bhājaniyā khuddā, garubhaṇḍaṃ mahattarī;",
  "tika-vin10t0:9131_0": "Tathā pharasu vejjānaṃ, sirāvedhanakampi ca.",
  "tika-vin10t0:9132_0": "2867.",
  "tika-vin10t0:9133_0": "Kuṭhāri vāsi kuddālo, garubhaṇḍaṃ nikhādanaṃ;",
  "tika-vin10t0:9134_0": "Sikharampi ca teneva, gahitanti pakāsitaṃ.",
  "tika-vin10t0:9135_0": "2868.",
  "tika-vin10t0:9136_0": "Caturassamukhaṃ doṇi-mukhaṃ vaṅkampi tattha ca;",
  "tika-vin10t0:9137_0": "Sadaṇḍaṃ khuddakaṃ sabbaṃ, garubhaṇḍaṃ nikhādanaṃ.",
  "tika-vin10t0:9138_0": "2869.",
  "tika-vin10t0:9139_0": "Muṭṭhikamadhikaraṇī, saṇḍāso vā tulādikaṃ;",
  "tika-vin10t0:9140_0": "Kiñci saṅghassa dinnaṃ ce, taṃ sabbaṃ garubhaṇḍakaṃ.",
  "tika-vin10t0:9141_0": "2870.",
  "tika-vin10t0:9142_0": "Nhāpitassa ca saṇḍāso, kattarī ca mahattarī;",
  "tika-vin10t0:9143_0": "Mahāpipphalakaṃ tunna-kārānaṃ garubhaṇḍakaṃ.",
  "tika-vin10t0:9144_0": "2871.",
  "tika-vin10t0:9145_0": "Valli saṅghassa dinnā vā, tatthajātāpi rakkhitā;",
  "tika-vin10t0:9146_0": "Aḍḍhabāhuppamāṇāpi, garu vettalatādikā.",
  "tika-vin10t0:9147_0": "2872.",
  "tika-vin10t0:9148_0": "Suttavākādinibbattā, rajjukā yottakāni vā;",
  "tika-vin10t0:9149_0": "Saṅghassa dinnakāle tu, gacchanti garubhaṇḍataṃ.",
  "tika-vin10t0:9150_0": "2873.",
  "tika-vin10t0:9151_0": "Nāḷikerassa hīre vā, vāke vā pana kenaci;",
  "tika-vin10t0:9152_0": "Vaṭṭetvā hi katā eka-vaṭṭāpi garubhaṇḍakaṃ.",
  "tika-vin10t0:9153_0": "2874.",
  "tika-vin10t0:9154_0": "Veḷu saṅghassa dinno vā, rakkhito tatthajātako;",
  "tika-vin10t0:9155_0": "Aṭṭhaṅgulāyato sūci-daṇḍamatto garuṃ siyā.",
  "tika-vin10t0:9156_0": "2875.",
  "tika-vin10t0:9157_0": "Chattadaṇḍasalākāyo, daṇḍo kattarayaṭṭhipi;",
  "tika-vin10t0:9158_0": "Pādagaṇhanakā tela-nāḷī bhājaniyā ime.",
  "tika-vin10t0:9159_0": "2876.",
  "tika-vin10t0:9160_0": "Muñjādīsupi yaṃ kiñci, muṭṭhimattaṃ garuṃ siyā;",
  "tika-vin10t0:9161_0": "Tālapaṇṇādimekampi, dinnaṃ vā tatthajātakaṃ.",
  "tika-vin10t0:9162_0": "2877.",
  "tika-vin10t0:9163_0": "Aṭṭhaṅgulappamāṇopi, garukaṃ rittapotthako;",
  "tika-vin10t0:9164_0": "Mattikā pakatī vāpi, pañcavaṇṇā sudhāpi vā.",
  "tika-vin10t0:9165_0": "2878.",
  "tika-vin10t0:9166_0": "Silesādīsu vā kiñci, dinnaṃ vā tatthajātakaṃ;",
  "tika-vin10t0:9167_0": "Tālapakkapamāṇaṃ tu, garubhaṇḍanti dīpitaṃ.",
  "tika-vin10t0:9168_0": "2879.",
  "tika-vin10t0:9169_0": "Valliveḷādikaṃ kiñci, arakkhitamagopitaṃ;",
  "tika-vin10t0:9170_0": "Garubhaṇḍaṃ na hoteva, gahetabbaṃ yathāsukhaṃ.",
  "tika-vin10t0:9171_0": "2880.",
  "tika-vin10t0:9172_0": "Rakkhitaṃ gopitaṃ vāpi, gahetabbaṃ tu gaṇhatā;",
  "tika-vin10t0:9173_0": "Samakaṃ atirekaṃ vā, datvā phātikameva vā.",
  "tika-vin10t0:9174_0": "2881.",
  "tika-vin10t0:9175_0": "Añjanaṃ haritālañca, tathā hiṅgu manosilā;",
  "tika-vin10t0:9176_0": "Bhājetabbanti viññeyyaṃ, viññunā vinayaññunā.",
  "tika-vin10t0:9177_0": "2882.",
  "tika-vin10t0:9178_0": "Dārubhaṇḍepi yo koci, sūcidaṇḍappamāṇako;",
  "tika-vin10t0:9179_0": "Aṭṭhaṅgulāyato dāru-bhaṇḍako garubhaṇḍakaṃ.",
  "tika-vin10t0:9180_0": "2883.",
  "tika-vin10t0:9181_0": "Mahāaṭṭhakathāyaṃ tu, vibhajitvāva dassitaṃ;",
  "tika-vin10t0:9182_0": "Āsandikopi sattaṅgo, bhaddapīṭhañca pīṭhikā.",
  "tika-vin10t0:9183_0": "2884.",
  "tika-vin10t0:9184_0": "Pīṭhameḷakapādañca, tathāmaṇḍakavaṭṭakaṃ;",
  "tika-vin10t0:9185_0": "Kocchaṃ palālapīṭhañca, dhovane phalakampi ca.",
  "tika-vin10t0:9186_0": "2885.",
  "tika-vin10t0:9187_0": "Bhaṇḍikā muggaro ceva, vatthaghaṭṭanamuggaro;",
  "tika-vin10t0:9188_0": "Ambaṇampi ca mañjūsā, nāvā rajanadoṇikā.",
  "tika-vin10t0:9189_0": "2886.",
  "tika-vin10t0:9190_0": "Uḷuṅkopi samuggopi, karaṇḍampi kaṭacchupi;",
  "tika-vin10t0:9191_0": "Evamādi tu sabbampi, saṅghikaṃ garubhaṇḍakaṃ.",
  "tika-vin10t0:9192_0": "2887.",
  "tika-vin10t0:9193_0": "Sabbaṃ dārumayaṃ geha-sambhāraṃ garukaṃ mataṃ;",
  "tika-vin10t0:9194_0": "Bhājiyaṃ kappiyaṃ cammaṃ, akappiyamabhājiyaṃ.",
  "tika-vin10t0:9195_0": "2888.",
  "tika-vin10t0:9196_0": "Eḷacammaṃ garuṃ vuttaṃ, tathevodukkhalādikaṃ;",
  "tika-vin10t0:9197_0": "Pesakārādibhaṇḍañca, kasibhaṇḍañca saṅghikaṃ.",
  "tika-vin10t0:9198_0": "2889.",
  "tika-vin10t0:9199_0": "Tathevādhārako patta-pidhānaṃ tālavaṇṭakaṃ;",
  "tika-vin10t0:9200_0": "Bījanī pacchi caṅkoṭaṃ, sabbā sammuñjanī garu.",
  "tika-vin10t0:9201_0": "2890.",
  "tika-vin10t0:9202_0": "Yaṃ kiñci bhūmattharaṇaṃ, yo koci kaṭasārako;",
  "tika-vin10t0:9203_0": "Cakkayuttakayānañca, sabbampi garubhaṇḍakaṃ.",
  "tika-vin10t0:9204_0": "2891.",
  "tika-vin10t0:9205_0": "Chattañca muṭṭhipaṇṇañca, visāṇaṃtumbabhājanaṃ;",
  "tika-vin10t0:9206_0": "Upāhanāraṇīdhamma-karaṇādi lahuṃ idaṃ.",
  "tika-vin10t0:9207_0": "2892.",
  "tika-vin10t0:9208_0": "Hatthidanto visāṇañca, yathāgatamatacchitaṃ;",
  "tika-vin10t0:9209_0": "Mañcapādādi yaṃ kiñci, bhājanīyamaniṭṭhitaṃ.",
  "tika-vin10t0:9210_0": "2893.",
  "tika-vin10t0:9211_0": "Niṭṭhito tacchito vāpi, vidho hiṅgukaraṇḍako;",
  "tika-vin10t0:9212_0": "Añjanī ca salākāyo, bhājanī udapuñchanī.",
  "tika-vin10t0:9213_0": "2894.",
  "tika-vin10t0:9214_0": "Sabbaṃ kulālabhaṇḍampi, paribhogārahaṃ pana;",
  "tika-vin10t0:9215_0": "Pattaṅgārakaṭāhañca, dhūmadānaṃ kapallikā.",
  "tika-vin10t0:9216_0": "2895.",
  "tika-vin10t0:9217_0": "Thūpikā dīparukkho ca, cayanacchadaniṭṭhakā;",
  "tika-vin10t0:9218_0": "Saṅghikaṃ pana sabbampi, garubhaṇḍanti dīpitaṃ.",
  "tika-vin10t0:9219_0": "2896.",
  "tika-vin10t0:9220_0": "Patto kañcanako ceva, thālakaṃ kuṇḍikāpi ca;",
  "tika-vin10t0:9221_0": "Ghaṭako lohabhaṇḍepi, kuṇḍikāpi ca bhājiyā.",
  "tika-vin10t0:9222_0": "2897.",
  "tika-vin10t0:9223_0": "Garunā garubhaṇḍañca, thāvarena ca thāvaraṃ;",
  "tika-vin10t0:9224_0": "Saṅghassa parivattetvā, gaṇhituṃ pana vaṭṭati.",
  "tika-vin10t0:9225_0": "2898.",
  "tika-vin10t0:9226_0": "Adhotena ca pādena, nakkame sayanāsanaṃ;",
  "tika-vin10t0:9227_0": "Allapādena vā bhikkhu, tatheva saupāhano.",
  "tika-vin10t0:9228_0": "2899.",
  "tika-vin10t0:9229_0": "Bhūmiyā niṭṭhubhantassa, parikammakatāya vā;",
  "tika-vin10t0:9230_0": "Parikammakataṃ bhittiṃ, apassentassa dukkaṭaṃ.",
  "tika-vin10t0:9231_0": "2900.",
  "tika-vin10t0:9232_0": "Parikammakataṃ bhūmiṃ, saṅghikaṃ mañcapīṭhakaṃ;",
  "tika-vin10t0:9233_0": "Attano santakeneva, pattharitvāna kenaci.",
  "tika-vin10t0:9234_0": "2901.",
  "tika-vin10t0:9235_0": "Nipajjitabbaṃ, sahasā, tassa niddāyato yadi;",
  "tika-vin10t0:9236_0": "Sarīrāvayavo koci, mañcaṃ phusati dukkaṭaṃ.",
  "tika-vin10t0:9237_0": "2902.",
  "tika-vin10t0:9238_0": "Lomesu pana lomānaṃ, gaṇanāyeva dukkaṭaṃ;",
  "tika-vin10t0:9239_0": "Talena hatthapādānaṃ, vaṭṭatakkamituṃ pana.",
  "tika-vin10t0:9240_0": "2903.",
  "tika-vin10t0:9241_0": "Sahassagghanako koci, piṇḍapāto sacīvaro;",
  "tika-vin10t0:9242_0": "Patto avassikaṃ bhikkhuṃ, likhitvā ṭhapitopi ca.",
  "tika-vin10t0:9243_0": "2904.",
  "tika-vin10t0:9244_0": "Tādiso piṇḍapātova, saṭṭhivassānamaccaye;",
  "tika-vin10t0:9245_0": "Uppanno saṭṭhivassassa, ṭhitikāya dade budho.",
  "tika-vin10t0:9246_0": "2905.",
  "tika-vin10t0:9247_0": "Uddesabhattaṃ bhuñjitvā, jāto ce sāmaṇerako;",
  "tika-vin10t0:9248_0": "Gahetuṃ labhati taṃ pacchā, sāmaṇerassa pāḷiyā.",
  "tika-vin10t0:9249_0": "2906.",
  "tika-vin10t0:9250_0": "Sampuṇṇavīsavasso yo, sve uddesaṃ labhissati;",
  "tika-vin10t0:9251_0": "Ajja so upasampanno, atītā ṭhitikā siyā.",
  "tika-vin10t0:9252_0": "2907.",
  "tika-vin10t0:9253_0": "Sace pana salākā tu, laddhā bhattaṃ na taṃdine;",
  "tika-vin10t0:9254_0": "Laddhaṃ, punadine tassa, gāhetabbaṃ, na saṃsayo.",
  "tika-vin10t0:9255_0": "2908.",
  "tika-vin10t0:9256_0": "Uttaruttaribhaṅgassa, bhattassekacarassa hi;",
  "tika-vin10t0:9257_0": "Visuñhi ṭhitikā katvā, dātabbā tu salākikā.",
  "tika-vin10t0:9258_0": "2909.",
  "tika-vin10t0:9259_0": "Bhattameva sace laddhaṃ, na panuttaribhaṅgakaṃ;",
  "tika-vin10t0:9260_0": "Laddhamuttaribhaṅgaṃ vā, na laddhaṃ bhattameva vā.",
  "tika-vin10t0:9261_0": "2910.",
  "tika-vin10t0:9262_0": "Yena yena hi yaṃ yaṃ tu, na laddhaṃ, tassa tassa ca;",
  "tika-vin10t0:9263_0": "Taṃ taṃ punadine cāpi, gāhetabbanti dīpitaṃ.",
  "tika-vin10t0:9264_0": "2911.",
  "tika-vin10t0:9265_0": "Saṅghuddesādikaṃ bhattaṃ, idaṃ sattavidhampi ca;",
  "tika-vin10t0:9266_0": "Āgantukādibhattañca, catubbidhamudīritaṃ.",
  "tika-vin10t0:9267_0": "2912.",
  "tika-vin10t0:9268_0": "Vihāravārabhattañca, niccañca kuṭibhattakaṃ;",
  "tika-vin10t0:9269_0": "Pannarasavidhaṃ bhattaṃ, uddiṭṭhaṃ sabbamevidha.",
  "tika-vin10t0:9270_0": "2913.",
  "tika-vin10t0:9271_0": "Pāḷimaṭṭhakathañceva, oloketvā punappunaṃ;",
  "tika-vin10t0:9272_0": "Saṅghike paccaye sammā, vibhajeyya vicakkhaṇo.",
  "tika-vin10t0:9273_0": "Senāsanakkhandhakakathā.",
  "tika-vin10t0:9274_0": "Vattakkhandhakakathā",
  "tika-vin10t0:9275_0": "2914.",
  "tika-vin10t0:9276_0": "Āgantukāvāsikapiṇḍacārī-;",
  "tika-vin10t0:9277_0": "Senāsanāraññanumodanāsu;",
  "tika-vin10t0:9278_0": "Vattāni bhatte gamikassa jantā-;",
  "tika-vin10t0:9279_0": "Ghare tathā vaccakuṭippavese.",
  "tika-vin10t0:9280_0": "2915.",
  "tika-vin10t0:9281_0": "Ācariyupajjhāyakasissasaddhi-;",
  "tika-vin10t0:9282_0": "Vihārivattānipi sabbasova;",
  "tika-vin10t0:9283_0": "Vattāni vuttāni catuddaseva;",
  "tika-vin10t0:9284_0": "Visuddhacittena vināyakena.",
  "tika-vin10t0:9285_0": "2916.",
  "tika-vin10t0:9286_0": "Āgantukena ārāmaṃ, pavisantena bhikkhunā;",
  "tika-vin10t0:9287_0": "Chattaṃ panāpanetabbaṃ, muñcitabbā upāhanā.",
  "tika-vin10t0:9288_0": "2917.",
  "tika-vin10t0:9289_0": "Oguṇṭhanaṃ na kātabbaṃ, sīse cīvarameva vā;",
  "tika-vin10t0:9290_0": "Na hi tena ca dhotabbā, pādā pānīyavārinā.",
  "tika-vin10t0:9291_0": "2918.",
  "tika-vin10t0:9292_0": "Vanditabbāva pucchitvā, vihāre vuḍḍhabhikkhuno;",
  "tika-vin10t0:9293_0": "Kāle senāsanaṃ tena, pucchitabbañca bhikkhunā.",
  "tika-vin10t0:9294_0": "2919.",
  "tika-vin10t0:9295_0": "Vaccaṭṭhānañca passāva-ṭṭhānaṃ pānīyameva ca;",
  "tika-vin10t0:9296_0": "Paribhojanīyaṃ saṅgha-katikaṃ gocarādikaṃ.",
  "tika-vin10t0:9297_0": "2920.",
  "tika-vin10t0:9298_0": "Vuḍḍhamāgantukaṃ disvā, bhikkhunāvāsikenapi;",
  "tika-vin10t0:9299_0": "Pattaṃ paṭiggahetabbaṃ, paccuggantvāna cīvaraṃ.",
  "tika-vin10t0:9300_0": "2921.",
  "tika-vin10t0:9301_0": "Āsanaṃ paññapetabbaṃ, tassa pādodakampi ca;",
  "tika-vin10t0:9302_0": "Upanikkhipitabbañca, pucchitabbañca vārinā.",
  "tika-vin10t0:9303_0": "2922.",
  "tika-vin10t0:9304_0": "Vandeyyo paññapetabbaṃ, tassa senāsanampi ca;",
  "tika-vin10t0:9305_0": "Ajjhāvutthamavutthaṃ vā, gocarāgocarampi ca.",
  "tika-vin10t0:9306_0": "2923.",
  "tika-vin10t0:9307_0": "Vaccaṭṭhānañca passāva-ṭṭhānaṃ sekkhakulāni ca;",
  "tika-vin10t0:9308_0": "Pavese nikkhame kālo, vattabbo pāniyādikaṃ.",
  "tika-vin10t0:9309_0": "2924.",
  "tika-vin10t0:9310_0": "Sace so navako hoti;",
  "tika-vin10t0:9311_0": "Āgatāgantuko yathā;",
  "tika-vin10t0:9312_0": "Nisinneneva tenassa;",
  "tika-vin10t0:9313_0": "Sabbamāvāsibhikkhunā.",
  "tika-vin10t0:9314_0": "2925.",
  "tika-vin10t0:9315_0": "“Atra pattaṃ ṭhapehīti, nisīdāhīdamāsanaṃ”;",
  "tika-vin10t0:9316_0": "Iccevaṃ pana vattabbaṃ, deyyaṃ senāsanampi ca.",
  "tika-vin10t0:9317_0": "2926.",
  "tika-vin10t0:9318_0": "Dārumattikabhaṇḍāni, gantukāmena bhikkhunā;",
  "tika-vin10t0:9319_0": "Gantabbaṃ paṭisāmetvā, thaketvāvasathampi ca.",
  "tika-vin10t0:9320_0": "2927.",
  "tika-vin10t0:9321_0": "Āpucchitvāpi gantabbaṃ, bhikkhunā sayanāsanaṃ;",
  "tika-vin10t0:9322_0": "Pucchitabbe asantepi, gopetvā vāpi sādhukaṃ.",
  "tika-vin10t0:9323_0": "2928.",
  "tika-vin10t0:9324_0": "Sahasā pavise nāpi, sahasā na ca nikkhame;",
  "tika-vin10t0:9325_0": "Nātidūre naccāsanne, ṭhātabbaṃ piṇḍacārinā.",
  "tika-vin10t0:9326_0": "2929.",
  "tika-vin10t0:9327_0": "Vāmahatthena saṅghāṭiṃ, uccāretvātha bhājanaṃ;",
  "tika-vin10t0:9328_0": "Dakkhiṇena paṇāmetvā, bhikkhaṃ gaṇheyya paṇḍito.",
  "tika-vin10t0:9329_0": "2930.",
  "tika-vin10t0:9330_0": "Sūpaṃ vā dātukāmāti, sallakkheyya muhuttakaṃ;",
  "tika-vin10t0:9331_0": "Olokeyyantarā bhikkhu, na bhikkhādāyikāmukhaṃ.",
  "tika-vin10t0:9332_0": "2931.",
  "tika-vin10t0:9333_0": "Pānīyādi panāneyyaṃ, bhikkhunāraññakenapi;",
  "tika-vin10t0:9334_0": "Nakkhattaṃ tena yogo ca, jānitabbā disāpi ca.",
  "tika-vin10t0:9335_0": "2932.",
  "tika-vin10t0:9336_0": "Vaccapassāvatitthāni, bhavanti paṭipāṭiyā;",
  "tika-vin10t0:9337_0": "Karontassa yathāvuḍḍhaṃ, hoti āpatti dukkaṭaṃ.",
  "tika-vin10t0:9338_0": "2933.",
  "tika-vin10t0:9339_0": "Sahasā ubbhajitvā vā, na ca vaccakuṭiṃ vise;",
  "tika-vin10t0:9340_0": "Ukkāsitvā bahi ṭhatvā, pavise saṇikaṃ pana.",
  "tika-vin10t0:9341_0": "2934.",
  "tika-vin10t0:9342_0": "Vaccaṃ na nitthunantena, kātabbaṃ pana bhikkhunā;",
  "tika-vin10t0:9343_0": "Khādato dantakaṭṭhaṃ vā, karoto hoti dukkaṭaṃ.",
  "tika-vin10t0:9344_0": "2935.",
  "tika-vin10t0:9345_0": "Vaccaṃ pana na kātabbaṃ, bahiddhā vaccadoṇiyā;",
  "tika-vin10t0:9346_0": "Passāvopi na kātabbo, bahi passāvadoṇiyā.",
  "tika-vin10t0:9347_0": "2936.",
  "tika-vin10t0:9348_0": "Kharena nāvalekheyya, na kaṭṭhaṃ vaccakūpake;",
  "tika-vin10t0:9349_0": "Chaḍḍeyya na ca pāteyya, kheḷaṃ passāvadoṇiyā.",
  "tika-vin10t0:9350_0": "2937.",
  "tika-vin10t0:9351_0": "Pādukāsu ṭhitoyeva, ubbhajeyya vicakkhaṇo;",
  "tika-vin10t0:9352_0": "Paṭicchādeyya tattheva, ṭhatvā nikkhamane pana.",
  "tika-vin10t0:9353_0": "2938.",
  "tika-vin10t0:9354_0": "Nācameyya sace vaccaṃ, katvā yo salile sati;",
  "tika-vin10t0:9355_0": "Tassa dukkaṭamuddiṭṭhaṃ, muninā mohanāsinā.",
  "tika-vin10t0:9356_0": "2939.",
  "tika-vin10t0:9357_0": "Sasaddaṃ nācametabbaṃ, katvā capu capūti ca;",
  "tika-vin10t0:9358_0": "Ācamitvā sarāvepi, sesetabbaṃ na tūdakaṃ.",
  "tika-vin10t0:9359_0": "2940.",
  "tika-vin10t0:9360_0": "Ūhatampi adhovitvā, nikkhamantassa dukkaṭaṃ;",
  "tika-vin10t0:9361_0": "Uklāpāpi sace honti, sodhetabbaṃ asesato.",
  "tika-vin10t0:9362_0": "2941.",
  "tika-vin10t0:9363_0": "Avalekhanakaṭṭhena, pūro ce pīṭharo pana;",
  "tika-vin10t0:9364_0": "Chaḍḍeyya kumbhi rittā ce, kumbhiṃ pūreyya vārinā.",
  "tika-vin10t0:9365_0": "2942.",
  "tika-vin10t0:9366_0": "Anajjhiṭṭho hi vuḍḍhena, pātimokkhaṃ na uddise;",
  "tika-vin10t0:9367_0": "Dhammaṃ na ca bhaṇe, pañhaṃ, na puccheyya na vissaje.",
  "tika-vin10t0:9368_0": "2943.",
  "tika-vin10t0:9369_0": "Āpucchitvā kathentassa, vuḍḍhaṃ vuḍḍhatarāgame;",
  "tika-vin10t0:9370_0": "Puna āpucchane kiccaṃ, natthīti paridīpitaṃ.",
  "tika-vin10t0:9371_0": "2944.",
  "tika-vin10t0:9372_0": "Vuḍḍhenekavihārasmiṃ, saddhiṃ viharatā pana;",
  "tika-vin10t0:9373_0": "Anāpucchā hi sajjhāyo, na kātabbo kadācipi.",
  "tika-vin10t0:9374_0": "2945.",
  "tika-vin10t0:9375_0": "Uddesopi na kātabbo, paripucchāya kā kathā;",
  "tika-vin10t0:9376_0": "Na ca dhammo kathetabbo, bhikkhunā dhammacakkhunā.",
  "tika-vin10t0:9377_0": "2946.",
  "tika-vin10t0:9378_0": "Na dīpo vijjhāpetabbo, kātabbo vā na ceva so;",
  "tika-vin10t0:9379_0": "Vātapānakavāṭāni, thakeyya vivareyya no.",
  "tika-vin10t0:9380_0": "2947.",
  "tika-vin10t0:9381_0": "Caṅkame caṅkamanto ca, vuḍḍhato parivattaye;",
  "tika-vin10t0:9382_0": "Tampi cīvarakaṇṇena, kāyena na ca ghaṭṭaye.",
  "tika-vin10t0:9383_0": "2948.",
  "tika-vin10t0:9384_0": "Purato neva therānaṃ, nhāyeyya na panūpari;",
  "tika-vin10t0:9385_0": "Uttaraṃ otarantānaṃ, dade maggaṃ, na ghaṭṭaye.",
  "tika-vin10t0:9386_0": "2949.",
  "tika-vin10t0:9387_0": "Vattaṃ aparipūrento, na sīlaṃ paripūrati;",
  "tika-vin10t0:9388_0": "Asuddhasīlo duppañño, cittekaggaṃ na vindati.",
  "tika-vin10t0:9389_0": "2950.",
  "tika-vin10t0:9390_0": "Vikkhittacittonekaggo, saddhammaṃ na ca passati;",
  "tika-vin10t0:9391_0": "Apassamāno saddhammaṃ, dukkhā na parimuccati.",
  "tika-vin10t0:9392_0": "2951.",
  "tika-vin10t0:9393_0": "Tasmā hi vattaṃ pūreyya, jinaputto vicakkhaṇo;",
  "tika-vin10t0:9394_0": "Ovādaṃ buddhaseṭṭhassa, katvā nibbānamehiti.",
  "tika-vin10t0:9395_0": "Vattakkhandhakakathā.",
  "tika-vin10t0:9396_0": "Bhikkhunikkhandhakakathā",
  "tika-vin10t0:9397_0": "2952.",
  "tika-vin10t0:9398_0": "Kāyaṃ ūruṃ thanaṃ vāpi, vivaritvāna bhikkhunī;",
  "tika-vin10t0:9399_0": "Attano aṅgajātaṃ vā, bhikkhussa na ca dassaye.",
  "tika-vin10t0:9400_0": "2953.",
  "tika-vin10t0:9401_0": "Bhikkhunā saha yaṃ kiñci, sampayojentiyāpi ca;",
  "tika-vin10t0:9402_0": "Tato bhāsantiyā bhikkhuṃ, hoti āpatti dukkaṭaṃ.",
  "tika-vin10t0:9403_0": "2954.",
  "tika-vin10t0:9404_0": "Na ca bhikkhuniyā dīghaṃ, dhāreyya kāyabandhanaṃ;",
  "tika-vin10t0:9405_0": "Teneva kāyabandhena, thanapaṭṭena vā pana.",
  "tika-vin10t0:9406_0": "2955.",
  "tika-vin10t0:9407_0": "Vilīvena ca paṭṭena, cammapaṭṭena vā tathā;",
  "tika-vin10t0:9408_0": "Dussapaṭṭena vā dussa-veṇiyā dussavaṭṭiyā.",
  "tika-vin10t0:9409_0": "2956.",
  "tika-vin10t0:9410_0": "Na phāsukā nametabbā, dukkaṭaṃ tu namentiyā;",
  "tika-vin10t0:9411_0": "Na ghaṃsāpeyya samaṇī, jaghanaṃ aṭṭhikādinā.",
  "tika-vin10t0:9412_0": "2957.",
  "tika-vin10t0:9413_0": "Hatthaṃ vā hatthakocchaṃ vā, pādaṃ vā mukhamūrukaṃ;",
  "tika-vin10t0:9414_0": "Koṭṭāpeti sace tassā, hoti āpatti dukkaṭaṃ.",
  "tika-vin10t0:9415_0": "2958.",
  "tika-vin10t0:9416_0": "Na mukhaṃ limpitabbaṃ tu, na cuṇṇetabbameva ca;",
  "tika-vin10t0:9417_0": "Manosilāya vāpatti, mukhaṃ lañjantiyā siyā.",
  "tika-vin10t0:9418_0": "2959.",
  "tika-vin10t0:9419_0": "Aṅgarāgo na kātabbo, mukharāgopi vā tathā;",
  "tika-vin10t0:9420_0": "Avaṅgaṃ na ca kātabbaṃ, na kātabbaṃ visesakaṃ.",
  "tika-vin10t0:9421_0": "2960.",
  "tika-vin10t0:9422_0": "Olokanakato rāgā, oloketuṃ na vaṭṭati;",
  "tika-vin10t0:9423_0": "Ṭhātabbaṃ na ca sāloke, sanaccaṃ na ca kāraye.",
  "tika-vin10t0:9424_0": "2961.",
  "tika-vin10t0:9425_0": "Dukkaṭaṃ muninā vuttaṃ, gaṇikaṃ vuṭṭhapentiyā;",
  "tika-vin10t0:9426_0": "Suraṃ vā pana maṃsaṃ vā, paṇṇaṃ vā vikkiṇantiyā.",
  "tika-vin10t0:9427_0": "2962.",
  "tika-vin10t0:9428_0": "Vaḍḍhiṃ vāpi vaṇijjaṃ vā, payojetuṃ na vaṭṭati;",
  "tika-vin10t0:9429_0": "Tirīṭaṃ kañcukaṃ vāpi, yadi dhāreti dukkaṭaṃ.",
  "tika-vin10t0:9430_0": "2963.",
  "tika-vin10t0:9431_0": "Dāso vā pana dāsī vā, tathā kammakaropi vā;",
  "tika-vin10t0:9432_0": "Na cevupaṭṭhapetabbo, tiracchānagatopi vā.",
  "tika-vin10t0:9433_0": "2964.",
  "tika-vin10t0:9434_0": "Na ca bhikkhuniyā sabba-nīlādiṃ pana cīvaraṃ;",
  "tika-vin10t0:9435_0": "Dhāretabbaṃ, na dhāreyya, sabbaṃ namatakampi ca.",
  "tika-vin10t0:9436_0": "2965.",
  "tika-vin10t0:9437_0": "Paṭicchannāpaṭicchannaṃ, chinnaṃ vācchinnameva vā;",
  "tika-vin10t0:9438_0": "Purisabyañjanaṃ sabbaṃ, oloketuṃ na vaṭṭati.",
  "tika-vin10t0:9439_0": "2966.",
  "tika-vin10t0:9440_0": "Dūratova ca passitvā, bhikkhuṃ bhikkhuniyā pana;",
  "tika-vin10t0:9441_0": "Maggo tassa padātabbo, okkamitvāna dūrato.",
  "tika-vin10t0:9442_0": "2967.",
  "tika-vin10t0:9443_0": "Bhikkhuṃ pana ca passitvā, pattaṃ bhikkhaṃ carantiyā;",
  "tika-vin10t0:9444_0": "Nīharitvā tamukkujjaṃ, dassetabbaṃ tu bhikkhuno.",
  "tika-vin10t0:9445_0": "2968.",
  "tika-vin10t0:9446_0": "Saṃvellikañca kātuṃ vā, dhāretuṃ kaṭisuttakaṃ;",
  "tika-vin10t0:9447_0": "Utukāle anuññātaṃ, utunīnaṃ mahesinā.",
  "tika-vin10t0:9448_0": "2969.",
  "tika-vin10t0:9449_0": "Itthiposayutaṃ yānaṃ, hatthavaṭṭakameva vā;",
  "tika-vin10t0:9450_0": "Pāṭaṅkī ca gilānāya, vaṭṭatevābhirūhituṃ.",
  "tika-vin10t0:9451_0": "2970.",
  "tika-vin10t0:9452_0": "Garudhamme ṭhitāyāpi, mānattaṃ tu carantiyā;",
  "tika-vin10t0:9453_0": "Sammannitvā padātabbā, dutiyā pana bhikkhunī.",
  "tika-vin10t0:9454_0": "2971.",
  "tika-vin10t0:9455_0": "Yassā pabbajjakāle tu, gabbho vuṭṭhāti itthiyā;",
  "tika-vin10t0:9456_0": "Putto yadi ca tassāpi, dātabbā dutiyā tathā.",
  "tika-vin10t0:9457_0": "2972.",
  "tika-vin10t0:9458_0": "Mātā labhati pāyetuṃ, bhojetuṃ puttamattano;",
  "tika-vin10t0:9459_0": "Maṇḍetumpi ure katvā, setuṃ labhati sā pana.",
  "tika-vin10t0:9460_0": "2973.",
  "tika-vin10t0:9461_0": "Ṭhapetvā sahaseyyaṃ tu, tasmiṃ dutiyikāya hi;",
  "tika-vin10t0:9462_0": "Purisesu yathāññesu, vattitabbaṃ tatheva ca.",
  "tika-vin10t0:9463_0": "2974.",
  "tika-vin10t0:9464_0": "Vibbhameneva sā hoti, yasmā idha abhikkhunī;",
  "tika-vin10t0:9465_0": "Tasmā bhikkhuniyā sikkhā-paccakkhānaṃ na vijjati.",
  "tika-vin10t0:9466_0": "2975.",
  "tika-vin10t0:9467_0": "Vibbhantāya yathā tassā, puna natthūpasampadā;",
  "tika-vin10t0:9468_0": "Gatāya titthāyatanaṃ, tathā natthūpasampadā.",
  "tika-vin10t0:9469_0": "2976.",
  "tika-vin10t0:9470_0": "Chedanaṃ nakhakesānaṃ, purisehi ca vandanaṃ;",
  "tika-vin10t0:9471_0": "Vaṇassa parikammampi, sādituṃ pana vaṭṭati.",
  "tika-vin10t0:9472_0": "2977.",
  "tika-vin10t0:9473_0": "Na vaccakuṭiyā vacco, kātabbo yāya kāyaci;",
  "tika-vin10t0:9474_0": "Heṭṭhāpi vivaṭe uddhaṃ, paṭicchannepi vaṭṭati.",
  "tika-vin10t0:9475_0": "2978.",
  "tika-vin10t0:9476_0": "Na ca vaṭṭati sabbattha, pallaṅkena nisīdituṃ;",
  "tika-vin10t0:9477_0": "Gilānāyaḍḍhapallaṅkaṃ, vaṭṭatīti pakāsitaṃ.",
  "tika-vin10t0:9478_0": "2979.",
  "tika-vin10t0:9479_0": "Na ca bhikkhuniyāraññe, vatthabbaṃ tu kathañcana;",
  "tika-vin10t0:9480_0": "Atitthe naratitthe vā, nhāyituṃ na ca vaṭṭati.",
  "tika-vin10t0:9481_0": "2980.",
  "tika-vin10t0:9482_0": "Samaṇī gandhacuṇṇena, yā ca vāsitamattiyā;",
  "tika-vin10t0:9483_0": "Nhāyeyya paṭisote vā, tassā āpatti dukkaṭaṃ.",
  "tika-vin10t0:9484_0": "2981.",
  "tika-vin10t0:9485_0": "“Tvaṃyeva paribhuñjā”ti, paribhogatthamattano;",
  "tika-vin10t0:9486_0": "Dinnaṃ abhutvā aññassa, dentiyā pana dukkaṭaṃ.",
  "tika-vin10t0:9487_0": "2982.",
  "tika-vin10t0:9488_0": "Sabbaṃ paṭiggahāpetvā, bhikkhūhi paribhuñjituṃ;",
  "tika-vin10t0:9489_0": "Asantenupasampanne, bhikkhunīnaṃ tu vaṭṭati.",
  "tika-vin10t0:9490_0": "Bhikkhunikkhandhakakathā.",
  "tika-vin10t0:9491_0": "Iti vinayavinicchaye khandhakakathā niṭṭhitā.",
  "tika-vin10t0:9492_0": "Catubbidhakammakathā",
  "tika-vin10t0:9493_0": "2983.",
  "tika-vin10t0:9494_0": "Cattārimāni kammāni, apalokanasaññitaṃ;",
  "tika-vin10t0:9495_0": "Ñatti ñattidutiyañca, kammaṃ ñatticatutthakaṃ.",
  "tika-vin10t0:9496_0": "2984.",
  "tika-vin10t0:9497_0": "Apalokanakammaṃ tu, pañca ṭhānāni gacchati;",
  "tika-vin10t0:9498_0": "Ñattikammaṃ navaṭṭhānaṃ, dutiyaṃ satta gacchati.",
  "tika-vin10t0:9499_0": "2985.",
  "tika-vin10t0:9500_0": "Tathā ñatticatutthampi, satta ṭhānāni gacchati;",
  "tika-vin10t0:9501_0": "Nissāraṇañca osāro, bhaṇḍukaṃ brahmadaṇḍako.",
  "tika-vin10t0:9502_0": "2986.",
  "tika-vin10t0:9503_0": "Apalokanakammañhi, kammalakkhaṇapañcamaṃ;",
  "tika-vin10t0:9504_0": "Nissāraṇañca osāraṃ, samaṇuddesato vade.",
  "tika-vin10t0:9505_0": "2987.",
  "tika-vin10t0:9506_0": "Bhaṇḍukaṃ pabbajantena, channena brahmadaṇḍakaṃ;",
  "tika-vin10t0:9507_0": "Aññassapi ca kātabbo, tathārūpassa bhikkhuno.",
  "tika-vin10t0:9508_0": "2988.",
  "tika-vin10t0:9509_0": "Sabbo sannipatitvāna, āpucchitvāna sabbaso;",
  "tika-vin10t0:9510_0": "Cīvarādiparikkhāraṃ, saṅgho yaṃ deti tassa hi.",
  "tika-vin10t0:9511_0": "2989.",
  "tika-vin10t0:9512_0": "Tikkhattuṃ apaloketvā, bhikkhūnaṃ ruciyā pana;",
  "tika-vin10t0:9513_0": "Evaṃ saṅghassa dānaṃ tu, hoti taṃ kammalakkhaṇaṃ.",
  "tika-vin10t0:9514_0": "2990.",
  "tika-vin10t0:9515_0": "Nissāraṇamathosāro, uposathapavāraṇā;",
  "tika-vin10t0:9516_0": "Sammuti ceva dānañca, paṭiggāho ca sattamo.",
  "tika-vin10t0:9517_0": "2991.",
  "tika-vin10t0:9518_0": "Paccukkaḍḍhanatā ceva, aṭṭhamī parikittitā;",
  "tika-vin10t0:9519_0": "Kammassa lakkhaṇañcāti, nava ṭhānāni ñattiyā.",
  "tika-vin10t0:9520_0": "2992.",
  "tika-vin10t0:9521_0": "Vinicchaye asampatte, therassāvinayaññuno;",
  "tika-vin10t0:9522_0": "Tassa nissāraṇā vuttā, yā sā nissāraṇāti hi.",
  "tika-vin10t0:9523_0": "2993.",
  "tika-vin10t0:9524_0": "Upasampadāpekkhassa, āgacchosāraṇāti sā;",
  "tika-vin10t0:9525_0": "Uposathavasenāpi, pavāraṇavasenapi.",
  "tika-vin10t0:9526_0": "2994.",
  "tika-vin10t0:9527_0": "Ñattiyā ṭhapitattā hi, ñattikammānime duve;",
  "tika-vin10t0:9528_0": "“Upasampadāpekkhañhi, anusāseyyaha”nti ca.",
  "tika-vin10t0:9529_0": "2995.",
  "tika-vin10t0:9530_0": "“Itthannāmamahaṃ bhikkhuṃ, puccheyyaṃ vinaya”nti ca;",
  "tika-vin10t0:9531_0": "Evamādipavattā hi, edisā ñatti sammuti.",
  "tika-vin10t0:9532_0": "2996.",
  "tika-vin10t0:9533_0": "Nissaṭṭhacīvarādīnaṃ, dānaṃ “dāna”nti vuccati;",
  "tika-vin10t0:9534_0": "Āpattīnaṃ paṭiggāho, “paṭiggāho”ti vuccati.",
  "tika-vin10t0:9535_0": "2997.",
  "tika-vin10t0:9536_0": "Paccukkaḍḍhanatā nāma, pavārukkaḍḍhanā matā;",
  "tika-vin10t0:9537_0": "“Imaṃ uposathaṃ katvā, kāle pavārayāmi”ti.",
  "tika-vin10t0:9538_0": "2998.",
  "tika-vin10t0:9539_0": "Tiṇavatthārake sabba-paṭhamā ñatti cetarā;",
  "tika-vin10t0:9540_0": "Kammalakkhaṇametanti, nava ṭhānāni ñattiyā.",
  "tika-vin10t0:9541_0": "2999.",
  "tika-vin10t0:9542_0": "Ñattidutiyakammampi, satta ṭhānāni gacchati;",
  "tika-vin10t0:9543_0": "Nissāraṇamathosāraṃ, sammutiṃ dānameva ca.",
  "tika-vin10t0:9544_0": "3000.",
  "tika-vin10t0:9545_0": "Uddhāraṃ desanaṃ kamma-lakkhaṇaṃ pana sattamaṃ;",
  "tika-vin10t0:9546_0": "Pattanikkujjanādī tu, nissārosāraṇā matā.",
  "tika-vin10t0:9547_0": "3001.",
  "tika-vin10t0:9548_0": "Sammuti nāma sīmādi, sā pañcadasadhā matā;",
  "tika-vin10t0:9549_0": "Dānaṃ kathinavatthassa, dānaṃ matakavāsaso.",
  "tika-vin10t0:9550_0": "3002.",
  "tika-vin10t0:9551_0": "Kathinassantarubbhāro, “ubbhāro”ti pavuccati;",
  "tika-vin10t0:9552_0": "Desanā kuṭivatthussa, vihārassa ca vatthuno.",
  "tika-vin10t0:9553_0": "3003.",
  "tika-vin10t0:9554_0": "Tiṇavatthārakamme ca, mohāropanatādisu;",
  "tika-vin10t0:9555_0": "Kammavācāvasenettha, kammalakkhaṇatā matā.",
  "tika-vin10t0:9556_0": "3004.",
  "tika-vin10t0:9557_0": "Iti ñattidutiyassa, ime satta pakāsitā;",
  "tika-vin10t0:9558_0": "Tathā ñatticatutthampi, satta ṭhānāni gacchati.",
  "tika-vin10t0:9559_0": "3005.",
  "tika-vin10t0:9560_0": "Nissāraṇamathosāraṃ, sammutiṃ dānaniggahaṃ;",
  "tika-vin10t0:9561_0": "Samanubhāsanañceva, sattamaṃ kammalakkhaṇaṃ.",
  "tika-vin10t0:9562_0": "3006.",
  "tika-vin10t0:9563_0": "Sattannaṃ tajjanādīnaṃ, kammānaṃ karaṇaṃ pana;",
  "tika-vin10t0:9564_0": "Nissāraṇātha passaddhi, tesaṃ osāraṇā matā.",
  "tika-vin10t0:9565_0": "3007.",
  "tika-vin10t0:9566_0": "Ovādo bhikkhunīnaṃ tu, sammutīti pakāsitā;",
  "tika-vin10t0:9567_0": "Mānattaparivāsānaṃ, dānaṃ “dāna”nti vuccati.",
  "tika-vin10t0:9568_0": "3008.",
  "tika-vin10t0:9569_0": "Puna mūlāpaṭikkasso, “niggaho”ti pavuccati;",
  "tika-vin10t0:9570_0": "Ukkhittassānuvattikā, aṭṭha yāvatatīyakā.",
  "tika-vin10t0:9571_0": "3009.",
  "tika-vin10t0:9572_0": "Ariṭṭho caṇḍakāḷī ca, ekādasa bhavantime;",
  "tika-vin10t0:9573_0": "Imesaṃ tu vasā ñeyyā, dasekā samanubhāsanā.",
  "tika-vin10t0:9574_0": "3010.",
  "tika-vin10t0:9575_0": "Upasampadakammañca, kammamabbhānasaññitaṃ;",
  "tika-vin10t0:9576_0": "Idaṃ ñatticatutthe tu, sattamaṃ kammalakkhaṇaṃ.",
  "tika-vin10t0:9577_0": "3011.",
  "tika-vin10t0:9578_0": "Apalokanakammañcā-paloketvāva kāraye;",
  "tika-vin10t0:9579_0": "Ñattiyā dutiyenāpi, catutthena na kāraye.",
  "tika-vin10t0:9580_0": "3012.",
  "tika-vin10t0:9581_0": "Ñattidutiyakammāni, lahukānatthi kānici;",
  "tika-vin10t0:9582_0": "Kātabbānapaloketvā, sabbā sammutiyo siyuṃ.",
  "tika-vin10t0:9583_0": "3013.",
  "tika-vin10t0:9584_0": "Sesāni apaloketvā, kātuṃ pana na vaṭṭati;",
  "tika-vin10t0:9585_0": "Yathāvuttanayeneva, tena teneva kāraye.",
  "tika-vin10t0:9586_0": "Catubbidhakammakathā.",
  "tika-vin10t0:9587_0": "Kammavipattikathā",
  "tika-vin10t0:9588_0": "3014.",
  "tika-vin10t0:9589_0": "Vatthuto ñattito ceva, anussāvanasīmato;",
  "tika-vin10t0:9590_0": "Parisatoti pañceva, kammadosā pakāsitā.",
  "tika-vin10t0:9591_0": "3015.",
  "tika-vin10t0:9592_0": "Sammukhākaraṇīyaṃ yaṃ, taṃ karoti asammukhā;",
  "tika-vin10t0:9593_0": "Kammaṃ vatthuvipannaṃ taṃ, adhammanti pavuccati.",
  "tika-vin10t0:9594_0": "3016.",
  "tika-vin10t0:9595_0": "Asammukhākaraṇīyāni, aṭṭheva ca bhavanti hi;",
  "tika-vin10t0:9596_0": "Pattanikkujjanañceva, pattassukkujjanampi ca.",
  "tika-vin10t0:9597_0": "3017.",
  "tika-vin10t0:9598_0": "Pakāsanīyakammañca, sekkhaummattasammuti;",
  "tika-vin10t0:9599_0": "Avandiyo tathā brahma-daṇḍo dūtūpasampadā.",
  "tika-vin10t0:9600_0": "3018.",
  "tika-vin10t0:9601_0": "Imānaṭṭha ṭhapetvāna, sesāni pana sabbaso;",
  "tika-vin10t0:9602_0": "Sammukhākaraṇīyāni, kammāni sugatobravi.",
  "tika-vin10t0:9603_0": "3019.",
  "tika-vin10t0:9604_0": "Ñattito pana pañceva, vipajjananayā matā;",
  "tika-vin10t0:9605_0": "Na parāmasati vatthuñca, saṅghaṃ puggalameva vā.",
  "tika-vin10t0:9606_0": "3020.",
  "tika-vin10t0:9607_0": "Na parāmasati ñattiṃ vā, pacchā ñattiṃ ṭhapeti vā;",
  "tika-vin10t0:9608_0": "Pañcahetehi kammāni, ñattitova vipajjare.",
  "tika-vin10t0:9609_0": "3021.",
  "tika-vin10t0:9610_0": "Anussāvanato pañca, kammadosā pakāsitā;",
  "tika-vin10t0:9611_0": "Na parāmasati vatthuṃ vā, saṅghaṃ puggalameva vā.",
  "tika-vin10t0:9612_0": "3022.",
  "tika-vin10t0:9613_0": "Hāpeti sāvanaṃ vāpi, sāvetasamayepi vā;",
  "tika-vin10t0:9614_0": "Evaṃ pana vipajjanti, anussāvanatopi ca.",
  "tika-vin10t0:9615_0": "3023.",
  "tika-vin10t0:9616_0": "Ekādasahi sīmāhi, sīmato kammadosatā;",
  "tika-vin10t0:9617_0": "Vuttā uposathe tāva, khandhake sabbaso mayā.",
  "tika-vin10t0:9618_0": "3024.",
  "tika-vin10t0:9619_0": "Catuvaggena kātabbe, kammappattā anāgatā;",
  "tika-vin10t0:9620_0": "Chando ca na panānīto, paṭikkosanti sammukhā.",
  "tika-vin10t0:9621_0": "3025.",
  "tika-vin10t0:9622_0": "Evaṃ tivaṅgiko doso, parisāya vasā siyā;",
  "tika-vin10t0:9623_0": "Āgatā kammapattā ca, chando ca na panāgato.",
  "tika-vin10t0:9624_0": "3026.",
  "tika-vin10t0:9625_0": "Sammukhā paṭisedhenti, dutiye catuvaggike;",
  "tika-vin10t0:9626_0": "Āgatā kammapattā ca, chandopi ca samāhaṭo.",
  "tika-vin10t0:9627_0": "3027.",
  "tika-vin10t0:9628_0": "Paṭikkosova etthatthi, tatiye catuvaggike;",
  "tika-vin10t0:9629_0": "Evaṃ pañcādivaggesu, saṅghesu tividhesupi.",
  "tika-vin10t0:9630_0": "3028.",
  "tika-vin10t0:9631_0": "Catutthikā siyuṃ dosā, dasa dve parisāvasā;",
  "tika-vin10t0:9632_0": "Evaṃ dvādasadhā ettha, kammāni hi vipajjare.",
  "tika-vin10t0:9633_0": "Kammavipattikathā.",
  "tika-vin10t0:9634_0": "Sedamocanakathā",
  "tika-vin10t0:9635_0": "Ka.",
  "tika-vin10t0:9636_0": "Soḷasaparivārassa, parivārassa sādarā;",
  "tika-vin10t0:9637_0": "Suṇātha nipuṇe pañhe, gūḷhatthe bhaṇato mama.",
  "tika-vin10t0:9638_0": "Kha.",
  "tika-vin10t0:9639_0": "Divāpajjati no rattiṃ, rattiṃyeva ca no divā;",
  "tika-vin10t0:9640_0": "Kathañca paṭiggaṇhanto, na gaṇhanto kathaṃ pana.",
  "tika-vin10t0:9641_0": "Ga.",
  "tika-vin10t0:9642_0": "Chindantassa siyāpatti, tathevāchindatopi ca;",
  "tika-vin10t0:9643_0": "Chādentassa tathāpatti-na chādentassa bhikkhuno.",
  "tika-vin10t0:9644_0": "Gha.",
  "tika-vin10t0:9645_0": "Kā cāpatti samāpatti-lābhinoyeva bhikkhuno;",
  "tika-vin10t0:9646_0": "Asamāpattilābhissa, kā ca nāmassa sā bhave.",
  "tika-vin10t0:9647_0": "Ṅa.",
  "tika-vin10t0:9648_0": "Garukaṃ bhaṇato saccaṃ, alikaṃ bhaṇato siyuṃ;",
  "tika-vin10t0:9649_0": "Lahuṃ saccaṃ bhaṇantassa, musā ca bhaṇato garuṃ.",
  "tika-vin10t0:9650_0": "Ca.",
  "tika-vin10t0:9651_0": "Pavisanto ca ārāmaṃ, āpajjati na nikkhamaṃ;",
  "tika-vin10t0:9652_0": "Nikkhamantova āpatti, na ceva pavisaṃ pana;",
  "tika-vin10t0:9653_0": "Cha.",
  "tika-vin10t0:9654_0": "Samādiyanto asamādiyanto;",
  "tika-vin10t0:9655_0": "Anādiyantopi ca ādiyanto;",
  "tika-vin10t0:9656_0": "Dento adentopi siyā sadoso;",
  "tika-vin10t0:9657_0": "Tathā karontopi ca no karonto.",
  "tika-vin10t0:9658_0": "Ja.",
  "tika-vin10t0:9659_0": "Āpajjati ca dhārento, adhārento tatheva ca;",
  "tika-vin10t0:9660_0": "Dvinnaṃ mātā pitā sāva, kathaṃ hoti? Bhaṇāhi me.",
  "tika-vin10t0:9661_0": "Jha.",
  "tika-vin10t0:9662_0": "Ubhatobyañjanā itthī, gabbhaṃ gaṇhāti attanā;",
  "tika-vin10t0:9663_0": "Gaṇhāpeti paraṃ gabbhaṃ, tasmā mātāpitā ca sā.",
  "tika-vin10t0:9664_0": "Ña.",
  "tika-vin10t0:9665_0": "Gāme vā yadi vāraññe, yaṃ paresaṃ mamāyitaṃ;",
  "tika-vin10t0:9666_0": "Na harantova taṃ theyyā, kathaṃ pārājiko bhave;",
  "tika-vin10t0:9667_0": "Ṭa.",
  "tika-vin10t0:9669_0": "Theyyasaṃvāsako eso, liṅgasaṃvāsathenako;",
  "tika-vin10t0:9670_0": "Parabhaṇḍaṃ agaṇhanto, tena hoti parājito.",
  "tika-vin10t0:9671_0": "Ṭha.",
  "tika-vin10t0:9672_0": "Nāriṃ rūpavatiṃ bhikkhu, rattacitto asaññato;",
  "tika-vin10t0:9673_0": "Methunaṃ tāya katvāpi, na so pārājiko kathaṃ;",
  "tika-vin10t0:9674_0": "Ḍa.",
  "tika-vin10t0:9675_0": "Accharāsadisaṃ nāriṃ, supinantena passati;",
  "tika-vin10t0:9676_0": "Tāya methunasaṃyoge, katepi na bhavissati.",
  "tika-vin10t0:9677_0": "Ḍha.",
  "tika-vin10t0:9678_0": "Bahiddhā gehato bhikkhu, itthī gabbhantaraṃ gatā;",
  "tika-vin10t0:9679_0": "Chiddaṃ gehassa nevatthi, kathaṃ methunato cuto;",
  "tika-vin10t0:9680_0": "Ṇa.",
  "tika-vin10t0:9681_0": "Antodussakuṭiṭṭhena, mātugāmena methunaṃ;",
  "tika-vin10t0:9682_0": "Santhatādivaseneva, katvā hoti parājito.",
  "tika-vin10t0:9683_0": "Ta.",
  "tika-vin10t0:9684_0": "Sutte ca vinayeyeva, khandhake sānulomike;",
  "tika-vin10t0:9685_0": "Sabbattha nipuṇā dhīrā, ime pañhe bhaṇanti te.",
  "tika-vin10t0:9686_0": "Tha.",
  "tika-vin10t0:9687_0": "Khandhake parivāre ca, vinaye sānulomike;",
  "tika-vin10t0:9688_0": "Ādaro karaṇīyova, paṭubhāvaṃ panicchitā.",
  "tika-vin10t0:9689_0": "Sedamocanakathā.",
  "tika-vin10t0:9690_0": "Pakiṇṇakavinicchayakathā",
  "tika-vin10t0:9691_0": "3029.",
  "tika-vin10t0:9692_0": "Chattaṃ paṇṇamayaṃ kiñci, bahi anto ca sabbaso;",
  "tika-vin10t0:9693_0": "Pañcavaṇṇena suttena, sibbituṃ na ca vaṭṭati.",
  "tika-vin10t0:9694_0": "3030.",
  "tika-vin10t0:9695_0": "Chindituṃ aḍḍhacandaṃ vā, paṇṇe makaradantakaṃ;",
  "tika-vin10t0:9696_0": "Ghaṭakaṃ vāḷarūpaṃ vā, lekhā daṇḍe na vaṭṭati.",
  "tika-vin10t0:9697_0": "3031.",
  "tika-vin10t0:9698_0": "Sibbituṃ ekavaṇṇena, chattaṃ suttena vaṭṭati;",
  "tika-vin10t0:9699_0": "Thiratthaṃ, pañcavaṇṇānaṃ, pañjaraṃ vā vinandhituṃ.",
  "tika-vin10t0:9700_0": "3032.",
  "tika-vin10t0:9701_0": "Ghaṭakaṃ vāḷarūpaṃ vā, lekhā vā pana kevalā;",
  "tika-vin10t0:9702_0": "Bhinditvā vāpi ghaṃsitvā, dhāretuṃ pana vaṭṭati.",
  "tika-vin10t0:9703_0": "3033.",
  "tika-vin10t0:9704_0": "Ahichattakasaṇṭhānaṃ, daṇḍabundamhi vaṭṭati;",
  "tika-vin10t0:9705_0": "Ukkiritvā katā lekhā, bandhanatthāya vaṭṭati.",
  "tika-vin10t0:9706_0": "3034.",
  "tika-vin10t0:9707_0": "Nānāvaṇṇehi suttehi, maṇḍanatthāya cīvaraṃ;",
  "tika-vin10t0:9708_0": "Samaṃ satapadādīnaṃ, sibbituṃ na ca vaṭṭati.",
  "tika-vin10t0:9709_0": "3035.",
  "tika-vin10t0:9710_0": "Pattassa pariyante vā, tathā pattamukhepi vā;",
  "tika-vin10t0:9711_0": "Veṇiṃ saṅkhalikaṃ vāpi, karoto hoti dukkaṭaṃ.",
  "tika-vin10t0:9712_0": "3036.",
  "tika-vin10t0:9713_0": "Paṭṭampi gaṇṭhipāsānaṃ, aṭṭhakoṇādikaṃvidhiṃ;",
  "tika-vin10t0:9714_0": "Tatthagghiyagadārūpaṃ, muggarādiṃ karonti ca.",
  "tika-vin10t0:9715_0": "3037.",
  "tika-vin10t0:9716_0": "Tattha kakkaṭakakkhīni, uṭṭhāpenti na vaṭṭati;",
  "tika-vin10t0:9717_0": "Suttā ca piḷakā tattha, duviññeyyāva dīpitā.",
  "tika-vin10t0:9718_0": "3038.",
  "tika-vin10t0:9719_0": "Catukoṇāva vaṭṭanti, gaṇṭhipāsakapaṭṭakā;",
  "tika-vin10t0:9720_0": "Kaṇṇakoṇesu suttāni, ratte chindeyya cīvare.",
  "tika-vin10t0:9721_0": "3039.",
  "tika-vin10t0:9722_0": "Sūcikammavikāraṃ vā, aññaṃ vā pana kiñcipi;",
  "tika-vin10t0:9723_0": "Cīvare bhikkhunā kātuṃ, kārāpetuṃ na vaṭṭati.",
  "tika-vin10t0:9724_0": "3040.",
  "tika-vin10t0:9725_0": "Yo ca pakkhipati bhikkhu cīvaraṃ;",
  "tika-vin10t0:9726_0": "Kañjipiṭṭhakhaliallikādisu;",
  "tika-vin10t0:9727_0": "Vaṇṇamaṭṭhamabhipatthayaṃ paraṃ;",
  "tika-vin10t0:9728_0": "Tassa natthi pana mutti dukkaṭā.",
  "tika-vin10t0:9729_0": "3041.",
  "tika-vin10t0:9730_0": "Sūcihatthamalādīnaṃ, karaṇe cīvarassa ca;",
  "tika-vin10t0:9731_0": "Tathā kiliṭṭhakāle ca, dhovanatthaṃ tu vaṭṭati.",
  "tika-vin10t0:9732_0": "3042.",
  "tika-vin10t0:9733_0": "Rajane pana gandhaṃ vā, telaṃ vā lākhameva vā;",
  "tika-vin10t0:9734_0": "Kiñci pakkhipituṃ tattha, bhikkhuno na ca vaṭṭati.",
  "tika-vin10t0:9735_0": "3043.",
  "tika-vin10t0:9736_0": "Saṅkhena maṇinā vāpi, aññenapi ca kenaci;",
  "tika-vin10t0:9737_0": "Cīvaraṃ na ca ghaṭṭeyya, ghaṃsitabbaṃ na doṇiyā.",
  "tika-vin10t0:9738_0": "3044.",
  "tika-vin10t0:9739_0": "Cīvaraṃ doṇiyaṃ katvā, nāpi ghaṭṭeyya muṭṭhinā;",
  "tika-vin10t0:9740_0": "Rattaṃ paharituṃ kiñci, hattheheva ca vaṭṭati.",
  "tika-vin10t0:9741_0": "3045.",
  "tika-vin10t0:9742_0": "Gaṇṭhike pana lekhā vā, piḷakā vā na vaṭṭati;",
  "tika-vin10t0:9743_0": "Kappabinduvikāro vā, pāḷikaṇṇikabhedato.",
  "tika-vin10t0:9744_0": "3046.",
  "tika-vin10t0:9745_0": "Thālakassa ca pattassa, bahi antopi vā pana;",
  "tika-vin10t0:9746_0": "Āraggena katā lekhā, na ca vaṭṭati kācipi.",
  "tika-vin10t0:9747_0": "3047.",
  "tika-vin10t0:9748_0": "Āropetvā bhamaṃ pattaṃ, majjitvā ce pacanti ca;",
  "tika-vin10t0:9749_0": "“Maṇivaṇṇaṃ karissāma”, iti kātuṃ na vaṭṭati.",
  "tika-vin10t0:9750_0": "3048.",
  "tika-vin10t0:9751_0": "Pattamaṇḍalake kiñci, bhittikammaṃ na vaṭṭati;",
  "tika-vin10t0:9752_0": "Na doso koci tatthassa, kātuṃ makaradantakaṃ.",
  "tika-vin10t0:9753_0": "3049.",
  "tika-vin10t0:9754_0": "Na dhammakaraṇacchatte, lekhā kācipi vaṭṭati;",
  "tika-vin10t0:9755_0": "Kucchiyaṃ vā ṭhapetvā taṃ, lekhaṃ tu mukhavaṭṭiyaṃ.",
  "tika-vin10t0:9756_0": "3050.",
  "tika-vin10t0:9757_0": "Suttaṃ vā diguṇaṃ katvā, koṭṭenti ca tahiṃ tahiṃ;",
  "tika-vin10t0:9758_0": "Kāyabandhanasobhatthaṃ, taṃ na vaṭṭati bhikkhuno.",
  "tika-vin10t0:9759_0": "3051.",
  "tika-vin10t0:9760_0": "Dasāmukhe daḷhatthāya, dvīsu antesu vaṭṭati;",
  "tika-vin10t0:9761_0": "Mālākammalatākamma-cittikampi na vaṭṭati.",
  "tika-vin10t0:9762_0": "3052.",
  "tika-vin10t0:9763_0": "Akkhīni tattha dassetvā, koṭṭite pana kā kathā;",
  "tika-vin10t0:9764_0": "Kakkaṭakkhīni vā tattha, uṭṭhāpetuṃ na vaṭṭati.",
  "tika-vin10t0:9765_0": "3053.",
  "tika-vin10t0:9766_0": "Ghaṭaṃ deḍḍubhasīsaṃ vā, makarassa mukhampi vā;",
  "tika-vin10t0:9767_0": "Vikārarūpaṃ yaṃ kiñci, na vaṭṭati dasāmukhe.",
  "tika-vin10t0:9768_0": "3054.",
  "tika-vin10t0:9769_0": "Ujukaṃ macchakaṇṭaṃ vā, maṭṭhaṃ vā pana paṭṭikaṃ;",
  "tika-vin10t0:9770_0": "Khajjūripattakākāraṃ, katvā vaṭṭati koṭṭitaṃ.",
  "tika-vin10t0:9771_0": "3055.",
  "tika-vin10t0:9772_0": "Paṭṭikā sūkarantanti, duvidhaṃ kāyabandhanaṃ;",
  "tika-vin10t0:9773_0": "Rajjukā dussapaṭṭādi, sabbaṃ tassānulomikaṃ.",
  "tika-vin10t0:9774_0": "3056.",
  "tika-vin10t0:9775_0": "Murajaṃ maddavīṇañca, deḍḍubhañca kalābukaṃ;",
  "tika-vin10t0:9776_0": "Rajjuyo na ca vaṭṭanti, purimā dvedasā siyuṃ.",
  "tika-vin10t0:9777_0": "3057.",
  "tika-vin10t0:9778_0": "Dasā pāmaṅgasaṇṭhānā, niddiṭṭhā kāyabandhane;",
  "tika-vin10t0:9779_0": "Ekā dviticatasso vā, vaṭṭanti na tato paraṃ.",
  "tika-vin10t0:9780_0": "3058.",
  "tika-vin10t0:9781_0": "Ekarajjumayaṃ vuttaṃ, muninā kāyabandhanaṃ;",
  "tika-vin10t0:9782_0": "Tañca pāmaṅgasaṇṭhānaṃ, ekampi ca na vaṭṭati.",
  "tika-vin10t0:9783_0": "3059.",
  "tika-vin10t0:9784_0": "Rajjuke ekato katvā, bahū ekāya rajjuyā;",
  "tika-vin10t0:9785_0": "Nirantarañhi veṭhetvā, kataṃ vaṭṭati bandhituṃ.",
  "tika-vin10t0:9786_0": "3060.",
  "tika-vin10t0:9787_0": "Dantakaṭṭhavisāṇaṭṭhi-lohaveḷunaḷabbhavā;",
  "tika-vin10t0:9788_0": "Jatusaṅkhamayāsutta-phalajā vidhakā matā.",
  "tika-vin10t0:9789_0": "3061.",
  "tika-vin10t0:9790_0": "Kāyabandhanavidhepi, vikāro na ca vaṭṭati;",
  "tika-vin10t0:9791_0": "Tattha tattha pariccheda-lekhāmattaṃ tu vaṭṭati.",
  "tika-vin10t0:9792_0": "3062.",
  "tika-vin10t0:9793_0": "Mālākammalatākamma-nānārūpavicittitā;",
  "tika-vin10t0:9794_0": "Na ca vaṭṭati bhikkhūnaṃ, añjanī janarañjanī.",
  "tika-vin10t0:9795_0": "3063.",
  "tika-vin10t0:9796_0": "Tādisaṃ pana ghaṃsitvā, veṭhetvā suttakena vā;",
  "tika-vin10t0:9797_0": "Vaḷañjantassa bhikkhussa, na doso koci vijjati.",
  "tika-vin10t0:9798_0": "3064.",
  "tika-vin10t0:9799_0": "Vaṭṭā vā caturassā vā, aṭṭhaṃsā vāpi añjanī;",
  "tika-vin10t0:9800_0": "Vaṭṭatevāti niddiṭṭhā, vaṇṇamaṭṭhā na vaṭṭati.",
  "tika-vin10t0:9801_0": "3065.",
  "tika-vin10t0:9802_0": "Tathāñjanisalākāpi, añjanithavikāya ca;",
  "tika-vin10t0:9803_0": "Nānāvaṇṇehi suttehi, cittakammaṃ na vaṭṭati.",
  "tika-vin10t0:9804_0": "3066.",
  "tika-vin10t0:9805_0": "Ekavaṇṇena suttena, sipāṭiṃ yena kenaci;",
  "tika-vin10t0:9806_0": "Yaṃ kiñci pana sibbetvā, vaḷañjantassa vaṭṭati.",
  "tika-vin10t0:9807_0": "3067.",
  "tika-vin10t0:9808_0": "Maṇikaṃ piḷakaṃ vāpi, pipphale ārakaṇṭake;",
  "tika-vin10t0:9809_0": "Ṭhapetuṃ pana yaṃ kiñci, na ca vaṭṭati bhikkhuno.",
  "tika-vin10t0:9810_0": "3068.",
  "tika-vin10t0:9811_0": "Daṇḍakepi pariccheda-lekhāmattaṃ tu vaṭṭati;",
  "tika-vin10t0:9812_0": "Valitvā ca nakhacchedaṃ, karontīti hi vaṭṭati.",
  "tika-vin10t0:9813_0": "3069.",
  "tika-vin10t0:9814_0": "Uttarāraṇiyaṃ vāpi, dhanuke pelladaṇḍake;",
  "tika-vin10t0:9815_0": "Mālākammādi yaṃ kiñci, vaṇṇamaṭṭhaṃ na vaṭṭati.",
  "tika-vin10t0:9816_0": "3070.",
  "tika-vin10t0:9817_0": "Saṇḍāse dantakaṭṭhānaṃ, tathā chedanavāsiyā;",
  "tika-vin10t0:9818_0": "Dvīsu passesu lohena, bandhituṃ pana vaṭṭati.",
  "tika-vin10t0:9819_0": "3071.",
  "tika-vin10t0:9820_0": "Tathā kattaradaṇḍepi, cittakammaṃ na vaṭṭati;",
  "tika-vin10t0:9821_0": "Vaṭṭalekhāva vaṭṭanti, ekā vā dvepi heṭṭhato.",
  "tika-vin10t0:9822_0": "3072.",
  "tika-vin10t0:9823_0": "Visāṇe nāḷiyaṃ vāpi, tathevāmaṇḍasārake;",
  "tika-vin10t0:9824_0": "Telabhājanake sabbaṃ, vaṇṇamaṭṭhaṃ tu vaṭṭati.",
  "tika-vin10t0:9825_0": "3073.",
  "tika-vin10t0:9826_0": "Pānīyassa uḷuṅkepi, doṇiyaṃ rajanassapi;",
  "tika-vin10t0:9827_0": "Ghaṭe phalakapīṭhepi, valayādhārakādike.",
  "tika-vin10t0:9828_0": "3074.",
  "tika-vin10t0:9829_0": "Tathā pattapidhāne ca, tālavaṇṭe ca bījane;",
  "tika-vin10t0:9830_0": "Pādapuñchaniyaṃ vāpi, sammuñjaniyameva ca.",
  "tika-vin10t0:9831_0": "3075.",
  "tika-vin10t0:9832_0": "Mañce bhūmatthare pīṭhe, bhisibimbohanesu ca;",
  "tika-vin10t0:9833_0": "Mālākammādikaṃ cittaṃ, sabbameva ca vaṭṭati.",
  "tika-vin10t0:9834_0": "3076.",
  "tika-vin10t0:9835_0": "Nānāmaṇimayatthambha-kavāṭadvārabhittikaṃ;",
  "tika-vin10t0:9836_0": "Senāsanamanuññātaṃ, kā kathā vaṇṇamaṭṭhake.",
  "tika-vin10t0:9837_0": "3077.",
  "tika-vin10t0:9838_0": "Sovaṇṇiyaṃ dvārakavāṭabaddhaṃ;",
  "tika-vin10t0:9839_0": "Suvaṇṇanānāmaṇibhittibhūmiṃ;",
  "tika-vin10t0:9840_0": "Na kiñci ekampi nisedhanīyaṃ;",
  "tika-vin10t0:9841_0": "Senāsanaṃ vaṭṭati sabbameva.",
  "tika-vin10t0:9842_0": "3078.",
  "tika-vin10t0:9843_0": "Buddhaṃ dhammañca saṅghañca, na uddissa davaṃ kare;",
  "tika-vin10t0:9844_0": "Mūgabbatādikaṃ neva, gaṇheyya titthiyabbataṃ.",
  "tika-vin10t0:9845_0": "3079.",
  "tika-vin10t0:9846_0": "Kāyaṃ vā aṅgajātaṃ vā, ūruṃ vā na tu dassaye;",
  "tika-vin10t0:9847_0": "Bhikkhunīnaṃ tu tā vāpi, na siñce udakādinā.",
  "tika-vin10t0:9848_0": "3080.",
  "tika-vin10t0:9849_0": "Vassamaññattha vuṭṭho ce, bhāgamaññattha gaṇhati;",
  "tika-vin10t0:9850_0": "Dukkaṭaṃ puna dātabbaṃ, gīvā naṭṭhepi jajjare.",
  "tika-vin10t0:9851_0": "3081.",
  "tika-vin10t0:9852_0": "Codito so sace tehi, bhikkhūhi na dadeyyataṃ;",
  "tika-vin10t0:9853_0": "Dhuranikkhepane tesaṃ, bhaṇḍaggheneva kāraye.",
  "tika-vin10t0:9854_0": "3082.",
  "tika-vin10t0:9855_0": "Akappiyasamādānaṃ, karoto hoti dukkaṭaṃ;",
  "tika-vin10t0:9856_0": "Davā silaṃ pavijjhanto, dukkaṭā na ca muccati.",
  "tika-vin10t0:9857_0": "3083.",
  "tika-vin10t0:9858_0": "Gihīgopakadānasmiṃ, na doso koci gaṇhato;",
  "tika-vin10t0:9859_0": "Paricchedanayo vutto, saṅghacetiyasantake.",
  "tika-vin10t0:9860_0": "3084.",
  "tika-vin10t0:9861_0": "Yānaṃ purisasaṃyuttaṃ, hatthavaṭṭakameva vā;",
  "tika-vin10t0:9862_0": "Pāṭaṅkiñca gilānassa, vaṭṭatevābhirūhituṃ.",
  "tika-vin10t0:9863_0": "3085.",
  "tika-vin10t0:9864_0": "Na ca bhikkhuniyā saddhiṃ, sampayojeyya kiñcipi;",
  "tika-vin10t0:9865_0": "Dukkaṭaṃ bhikkhuniṃ rāgā, obhāsentassa bhikkhuno.",
  "tika-vin10t0:9866_0": "3086.",
  "tika-vin10t0:9867_0": "Bhikkhunīnaṃ have bhikkhu, pātimokkhaṃ na uddise;",
  "tika-vin10t0:9868_0": "Āpattiṃ vā sace tāsaṃ, paṭiggaṇheyya dukkaṭaṃ.",
  "tika-vin10t0:9869_0": "3087.",
  "tika-vin10t0:9870_0": "Attano paribhogatthaṃ, dinnamaññassa kassaci;",
  "tika-vin10t0:9871_0": "Paribhogamakatvāva, dadato pana dukkaṭaṃ.",
  "tika-vin10t0:9872_0": "3088.",
  "tika-vin10t0:9873_0": "Asappāyaṃ sace sabbaṃ, apanetumpi vaṭṭati;",
  "tika-vin10t0:9874_0": "Aggaṃ gahetvā dātuṃ vā, pattādīsupyayaṃ nayo.",
  "tika-vin10t0:9875_0": "3089.",
  "tika-vin10t0:9876_0": "Pañcavaggūpasampadā, guṇaṅguṇaupāhanā;",
  "tika-vin10t0:9877_0": "Cammatthāro dhuvanhānaṃ, majjhadese na vaṭṭati.",
  "tika-vin10t0:9878_0": "3090.",
  "tika-vin10t0:9879_0": "Sambādhassa ca sāmantā, satthakammaṃ duvaṅgulā;",
  "tika-vin10t0:9880_0": "Vāritaṃ, vatthikammampi, sambādheyeva satthunā.",
  "tika-vin10t0:9881_0": "3091.",
  "tika-vin10t0:9882_0": "Paṇṇāni ajjukādīnaṃ, loṇaṃ vā uṇhayāguyā;",
  "tika-vin10t0:9883_0": "Pakkhipitvāna pākatthaṃ, cāletuṃ na ca vaṭṭati.",
  "tika-vin10t0:9884_0": "3092.",
  "tika-vin10t0:9885_0": "Sace parisamaññassa, upaḷāleti dukkaṭaṃ;",
  "tika-vin10t0:9886_0": "Tattha cādīnavaṃ tassa, vattuṃ pana ca vaṭṭati.",
  "tika-vin10t0:9887_0": "3093.",
  "tika-vin10t0:9888_0": "“Makkhanaṃ gūthamuttehi, gatena nhāyituṃ viya;",
  "tika-vin10t0:9889_0": "Kataṃ nissāya dussīlaṃ, tayā viharatā”ti ca.",
  "tika-vin10t0:9890_0": "3094.",
  "tika-vin10t0:9891_0": "Bhattagge yāgupāne ca, antogāme ca vīthiyaṃ;",
  "tika-vin10t0:9892_0": "Andhakāre anāvajjo, ekāvatto ca byāvaṭo.",
  "tika-vin10t0:9893_0": "3095.",
  "tika-vin10t0:9894_0": "Sutto khādañca bhuñjanto, vaccaṃ muttampi vā karaṃ;",
  "tika-vin10t0:9895_0": "Vandanā terasannaṃ tu, ayuttatthena vāritā.",
  "tika-vin10t0:9896_0": "3096.",
  "tika-vin10t0:9897_0": "Naggo anupasampanno, nānāsaṃvāsakopi ca;",
  "tika-vin10t0:9898_0": "Yo pacchā upasampanno, ukkhitto mātugāmako.",
  "tika-vin10t0:9899_0": "3097.",
  "tika-vin10t0:9900_0": "Ekādasa abhabbā ca, garukaṭṭhā ca pañcime;",
  "tika-vin10t0:9901_0": "Vandato dukkaṭaṃ vuttaṃ, bāvīsati ca puggale.",
  "tika-vin10t0:9902_0": "3098.",
  "tika-vin10t0:9903_0": "Yo pure upasampanno, nānāsaṃvāsavuḍḍhako;",
  "tika-vin10t0:9904_0": "Dhammavādī ca sambuddho, vandanīyā tayo ime.",
  "tika-vin10t0:9905_0": "3099.",
  "tika-vin10t0:9906_0": "Tajjanādikate ettha, caturo pana puggale;",
  "tika-vin10t0:9907_0": "Vandatopi anāpatti, tehi kammañca kubbato.",
  "tika-vin10t0:9908_0": "3100.",
  "tika-vin10t0:9909_0": "Adhiṭṭhānaṃ panekassa, dvinnaṃ vā tiṇṇameva vā;",
  "tika-vin10t0:9910_0": "Diṭṭhāvikammamuddiṭṭhaṃ, tato uddhaṃ nivāraṇaṃ.",
  "tika-vin10t0:9911_0": "3101.",
  "tika-vin10t0:9912_0": "Sandiṭṭho hoti sambhatto, jīvatālapitopi ca;",
  "tika-vin10t0:9913_0": "Gahitattamano hoti, vissāso pañcadhā siyā.",
  "tika-vin10t0:9914_0": "3102.",
  "tika-vin10t0:9915_0": "Sīladiṭṭhivipatti ca, ācārājīvasambhavā;",
  "tika-vin10t0:9916_0": "Vipattiyo catassova, vuttā ādiccabandhunā.",
  "tika-vin10t0:9917_0": "3103.",
  "tika-vin10t0:9918_0": "Tattha appaṭikammā ca, yā ca vuṭṭhānagāminī;",
  "tika-vin10t0:9919_0": "Āpattiyo duve sīla-vipattīti pakāsitā.",
  "tika-vin10t0:9920_0": "3104.",
  "tika-vin10t0:9921_0": "Antaggāhikadiṭṭhi ca, yā diṭṭhi dasavatthukā;",
  "tika-vin10t0:9922_0": "Ayaṃ diṭṭhivipattīti, duvidhā diṭṭhi dīpitā.",
  "tika-vin10t0:9923_0": "3105.",
  "tika-vin10t0:9924_0": "Desanāgāminikā yā ca, pañca thullaccayādikā;",
  "tika-vin10t0:9925_0": "Vuttācāravipattīti, ācārakusalena sā.",
  "tika-vin10t0:9926_0": "3106.",
  "tika-vin10t0:9927_0": "Kuhanādippavatto hi, micchājīvoti dīpito;",
  "tika-vin10t0:9928_0": "Ājīvapaccayāpatti, chabbidhāti pakāsitā.",
  "tika-vin10t0:9929_0": "3107.",
  "tika-vin10t0:9930_0": "Kammunā laddhisīmāhi, nānāsaṃvāsakā tayo;",
  "tika-vin10t0:9931_0": "Ukkhitto tividho kamma-nānāsaṃvāsako mato.",
  "tika-vin10t0:9932_0": "3108.",
  "tika-vin10t0:9933_0": "Adhammavādipakkhasmiṃ, nisinnova vicintiyaṃ;",
  "tika-vin10t0:9934_0": "“Dhammavādī panete”ti, uppanne pana mānase.",
  "tika-vin10t0:9935_0": "3109.",
  "tika-vin10t0:9936_0": "Nānāsaṃvāsako nāma, laddhiyāyaṃ pakāsito;",
  "tika-vin10t0:9937_0": "Tatraṭṭho pana so dvinnaṃ, kammaṃ kopeti saṅghikaṃ.",
  "tika-vin10t0:9938_0": "3110.",
  "tika-vin10t0:9939_0": "Bahisīmāgato sīmā-nānāsaṃvāsako mato;",
  "tika-vin10t0:9940_0": "Nānāsaṃvāsakā evaṃ, tayo vuttā mahesinā.",
  "tika-vin10t0:9941_0": "3111.",
  "tika-vin10t0:9942_0": "Cuto anupasampanno, nānāsaṃvāsakā tayo;",
  "tika-vin10t0:9943_0": "Bhikkhūnekādasābhabbā, asaṃvāsā ime siyuṃ.",
  "tika-vin10t0:9944_0": "3112.",
  "tika-vin10t0:9945_0": "Asaṃvāsassa sabbassa, tathā kammārahassa ca;",
  "tika-vin10t0:9946_0": "Saṅghe ummattakādīnaṃ, paṭikkhepo na rūhati.",
  "tika-vin10t0:9947_0": "3113.",
  "tika-vin10t0:9948_0": "Sasaṃvāsekasīmaṭṭha-pakatattassa bhikkhuno;",
  "tika-vin10t0:9949_0": "Vacanena paṭikkhepo, rūhatānantarassapi.",
  "tika-vin10t0:9950_0": "3114.",
  "tika-vin10t0:9951_0": "Bhikkhu āpajjatāpattiṃ, ākārehi panacchahi;",
  "tika-vin10t0:9952_0": "Vuttā samaṇakappā ca, pañca, pañca visuddhiyo.",
  "tika-vin10t0:9953_0": "3115.",
  "tika-vin10t0:9954_0": "Nidānaṃ puggalaṃ vatthuṃ, vidhiṃ paññattiyā pana;",
  "tika-vin10t0:9955_0": "Vipattāpattanāpatti, samuṭṭhānanayampi ca.",
  "tika-vin10t0:9956_0": "3116.",
  "tika-vin10t0:9957_0": "Vajjakammakriyāsaññā, cittāṇattividhiṃ pana;",
  "tika-vin10t0:9958_0": "Tathevaṅgavidhānañca, vedanā kusalattikaṃ.",
  "tika-vin10t0:9959_0": "3117.",
  "tika-vin10t0:9960_0": "Sattarasavidhaṃ etaṃ, dassetvā lakkhaṇaṃ budho;",
  "tika-vin10t0:9961_0": "Sikkhāpadesu yojeyya, tattha tattha yathārahaṃ.",
  "tika-vin10t0:9962_0": "3118.",
  "tika-vin10t0:9963_0": "Nidānaṃ tattha vesālī, tathā rājagahaṃ puraṃ;",
  "tika-vin10t0:9964_0": "Sāvatthāḷavi kosambī, sakkabhaggā pakāsitā.",
  "tika-vin10t0:9965_0": "3119.",
  "tika-vin10t0:9966_0": "Dasa vesāliyā vuttā, ekavīsaṃ giribbaje;",
  "tika-vin10t0:9967_0": "Satāni hi cha ūnāni, tīṇi sāvatthiyā siyuṃ.",
  "tika-vin10t0:9968_0": "3120.",
  "tika-vin10t0:9969_0": "Cha panāḷaviyaṃ vuttā, aṭṭha kosambiyaṃ katā;",
  "tika-vin10t0:9970_0": "Aṭṭha sakkesu paññattā, tayo bhagge pakāsitā.",
  "tika-vin10t0:9971_0": "3121.",
  "tika-vin10t0:9972_0": "Tevīsatividhā vuttā, sudinnadhaniyādayo;",
  "tika-vin10t0:9973_0": "Bhikkhūnaṃ pātimokkhasmiṃ, ādikammikapuggalā.",
  "tika-vin10t0:9974_0": "3122.",
  "tika-vin10t0:9975_0": "Bhikkhunīnaṃ tathā pāti-mokkhasmiṃ ādikammikā;",
  "tika-vin10t0:9976_0": "Thullanandādayo satta, sabbe tiṃsa bhavanti te.",
  "tika-vin10t0:9977_0": "3123.",
  "tika-vin10t0:9978_0": "Taruṃ timūlaṃ navapattamenaṃ;",
  "tika-vin10t0:9979_0": "Dvayaṅkuraṃ sattaphalaṃ chapupphaṃ;",
  "tika-vin10t0:9980_0": "Jānāti yo dvippabhavaṃ dvisākhaṃ;",
  "tika-vin10t0:9981_0": "Jānāti paññattimasesato so.",
  "tika-vin10t0:9982_0": "3124.",
  "tika-vin10t0:9983_0": "Iti paramamimaṃ vinicchayaṃ;",
  "tika-vin10t0:9984_0": "Madhurapadatthamanākulaṃ tu yo;",
  "tika-vin10t0:9985_0": "Paṭhati suṇati pucchate ca so;",
  "tika-vin10t0:9986_0": "Bhavatupālisamo vinicchaye.",
  "tika-vin10t0:9987_0": "Iti vinayavinicchaye pakiṇṇakavinicchayakathā samattā.",
  "tika-vin10t0:9988_0": "Kammaṭṭhānabhāvanāvidhānakathā",
  "tika-vin10t0:9989_0": "3125.",
  "tika-vin10t0:9990_0": "Pāmokkhe pātimokkhasmiṃ, mukhe mokkhappavesane;",
  "tika-vin10t0:9991_0": "Sabbadukkhakkhaye vutte, vuttamevitarattayaṃ.",
  "tika-vin10t0:9992_0": "3126.",
  "tika-vin10t0:9993_0": "Idaṃ catubbidhaṃ sīlaṃ, ñatvā tattha patiṭṭhito;",
  "tika-vin10t0:9994_0": "Samādhiṃ puna bhāvetvā, paññāya parimuccati.",
  "tika-vin10t0:9995_0": "3127.",
  "tika-vin10t0:9996_0": "Dasānussatiyo vuttā, kasiṇā ca dasāsubhā;",
  "tika-vin10t0:9997_0": "Catasso appamaññāyo, tathāruppā paradvayaṃ.",
  "tika-vin10t0:9998_0": "3128.",
  "tika-vin10t0:9999_0": "Iccevaṃ pana sabbampi, cattālīsavidhaṃ siyā;",
  "tika-vin10t0:10000_0": "Kammaṭṭhānaṃ samuddiṭṭhaṃ, mammaṭṭhānaṃ manobhuno.",
  "tika-vin10t0:10001_0": "3129.",
  "tika-vin10t0:10002_0": "Upacārappanāto ca, jhānabhedā atikkamā;",
  "tika-vin10t0:10003_0": "Vaḍḍhanāvaḍḍhanā cāpi, tathārammaṇabhūmito.",
  "tika-vin10t0:10004_0": "3130.",
  "tika-vin10t0:10005_0": "Gahaṇā paccayā bhiyyo, tathā cariyānukūlato;",
  "tika-vin10t0:10006_0": "Viseso ayametesu, viññātabbo vibhāvinā.",
  "tika-vin10t0:10007_0": "3131.",
  "tika-vin10t0:10008_0": "Aṭṭhānussatiyo saññā-vavatthānañca tatthime;",
  "tika-vin10t0:10009_0": "Upacāravahā, sesā, tiṃsa jhānavahā matā.",
  "tika-vin10t0:10010_0": "3132.",
  "tika-vin10t0:10011_0": "Paṭhamajjhānikā tattha, asubhā kāyagatāsati;",
  "tika-vin10t0:10012_0": "Ānāpānañca kasiṇā, catukkajjhānikā ime.",
  "tika-vin10t0:10013_0": "3133.",
  "tika-vin10t0:10014_0": "Tikajjhānāni tissova, appamaññātha pacchimā;",
  "tika-vin10t0:10015_0": "Cattāropi ca āruppā, catutthajjhānikā matā.",
  "tika-vin10t0:10016_0": "3134.",
  "tika-vin10t0:10017_0": "Atikkamo dvidhā vutto, aṅgārammaṇatopi ca;",
  "tika-vin10t0:10018_0": "Catukkatikajhānesu, aṅgātikkamatā matā.",
  "tika-vin10t0:10019_0": "3135.",
  "tika-vin10t0:10020_0": "Catutthā appamaññāpi, aṅgātikkamato siyā;",
  "tika-vin10t0:10021_0": "Ārammaṇamatikkamma, āruppā pana jāyare.",
  "tika-vin10t0:10022_0": "3136.",
  "tika-vin10t0:10023_0": "Kasiṇāni dasevettha, vaḍḍhetabbāni yoginā;",
  "tika-vin10t0:10024_0": "Sesaṃ pana ca sabbampi, na vaḍḍhetabbameva taṃ.",
  "tika-vin10t0:10025_0": "3137.",
  "tika-vin10t0:10026_0": "Nimittārammaṇā tattha, kasiṇā ca dasāsubhā;",
  "tika-vin10t0:10027_0": "Kāye satānāpānañca, bāvīsati bhavantime.",
  "tika-vin10t0:10028_0": "3138.",
  "tika-vin10t0:10029_0": "Sesānussatiyo aṭṭha, saññā dhātuvavatthanaṃ;",
  "tika-vin10t0:10030_0": "Viññāṇaṃ nevasaññā ca, dasa dve bhāvagocarā.",
  "tika-vin10t0:10031_0": "3139.",
  "tika-vin10t0:10032_0": "Catasso appamaññāyo, dve ca āruppamānasā;",
  "tika-vin10t0:10033_0": "Ime dhammā viniddiṭṭhā, cha navattabbagocarā.",
  "tika-vin10t0:10034_0": "3140.",
  "tika-vin10t0:10035_0": "Dasāsubhā paṭikkūla-saññā kāyagatāsati;",
  "tika-vin10t0:10036_0": "Devesu na pavattanti, dvādasevāti bhūmito.",
  "tika-vin10t0:10037_0": "3141.",
  "tika-vin10t0:10038_0": "Tāni dvādasa bhiyyo ca, ānāpānasatīpi ca;",
  "tika-vin10t0:10039_0": "Sabbaso terasa vāpi, brahmaloke na jāyare.",
  "tika-vin10t0:10040_0": "3142.",
  "tika-vin10t0:10041_0": "Ṭhapetvā caturāruppe, arūpāvacare kira;",
  "tika-vin10t0:10042_0": "Aññe pana na jāyanti, sabbe jāyanti mānuse.",
  "tika-vin10t0:10043_0": "3143.",
  "tika-vin10t0:10044_0": "Catutthaṃ kasiṇaṃ hitvā, kasiṇā ca dasāsubhā;",
  "tika-vin10t0:10045_0": "Diṭṭheneva gahetabbā, pubbabhāge bhavanti te.",
  "tika-vin10t0:10046_0": "3144.",
  "tika-vin10t0:10047_0": "Ānāpānañca phuṭṭhena, diṭṭhena tacapañcakaṃ;",
  "tika-vin10t0:10048_0": "Māluto diṭṭhaphuṭṭhena, sutena cettha sesakaṃ.",
  "tika-vin10t0:10049_0": "3145.",
  "tika-vin10t0:10050_0": "Ākāsakasiṇañcettha, ṭhapetvā kasiṇā nava;",
  "tika-vin10t0:10051_0": "Paṭhamāruppacittassa, paccayā pana jāyare.",
  "tika-vin10t0:10052_0": "3146.",
  "tika-vin10t0:10053_0": "Bhavanti hi abhiññāṇaṃ, kasiṇāni dasāpi ca;",
  "tika-vin10t0:10054_0": "Tissopi appamaññāyo, catutthassa tu paccayā.",
  "tika-vin10t0:10055_0": "3147.",
  "tika-vin10t0:10056_0": "Heṭṭhimaheṭṭhimāruppaṃ, parassa ca parassa ca;",
  "tika-vin10t0:10057_0": "Nevasaññā nirodhassa, paccayoti pakāsitā.",
  "tika-vin10t0:10058_0": "3148.",
  "tika-vin10t0:10059_0": "Sabbe sukhavihārassa, bhavanissaraṇassa ca;",
  "tika-vin10t0:10060_0": "Tathā bhavasukhānañca, paccayāti ca dīpitā.",
  "tika-vin10t0:10061_0": "3149.",
  "tika-vin10t0:10062_0": "Asubhā dasa viññeyyā, tathā kāyagatāsati;",
  "tika-vin10t0:10063_0": "Anukūlā ime rāga-caritassa visesato.",
  "tika-vin10t0:10064_0": "3150.",
  "tika-vin10t0:10065_0": "Catasso appamaññāyo, savaṇṇakasiṇā tathā;",
  "tika-vin10t0:10066_0": "Anukūlā ime dosa-caritassa pakāsitā.",
  "tika-vin10t0:10067_0": "3151.",
  "tika-vin10t0:10068_0": "Vitakkacaritassāpi, mohappakatinopi ca;",
  "tika-vin10t0:10069_0": "Ānāpānasatekāva, sappāyāti vibhāvitā.",
  "tika-vin10t0:10070_0": "3152.",
  "tika-vin10t0:10071_0": "Saññā ceva vavatthānaṃ, maraṇūpasame sati;",
  "tika-vin10t0:10072_0": "Paññāpakatino ete, anukūlāti dīpitā.",
  "tika-vin10t0:10073_0": "3153.",
  "tika-vin10t0:10074_0": "Ādianussaticchakkaṃ, saddhācaritavaṇṇitaṃ;",
  "tika-vin10t0:10075_0": "Āruppā kasiṇā sesā, dasa sabbānurūpakā.",
  "tika-vin10t0:10076_0": "3154.",
  "tika-vin10t0:10077_0": "Evaṃ pabhedato ñatvā, kammaṭṭhānāni paṇḍito;",
  "tika-vin10t0:10078_0": "Cariyāyānukūlaṃ tu, tesu yaṃ attano pana.",
  "tika-vin10t0:10079_0": "3155.",
  "tika-vin10t0:10080_0": "Taṃ gahetvāna medhāvī, daḷhaṃ kalyāṇamittako;",
  "tika-vin10t0:10081_0": "Ucchedaṃ palibodhānaṃ, katvā paṭhamameva ca.",
  "tika-vin10t0:10082_0": "3156.",
  "tika-vin10t0:10083_0": "Anurūpe vasantena, vihāre dosavajjite;",
  "tika-vin10t0:10084_0": "Bhāvetvā paṭhamādīni, jhānāni pana sabbaso.",
  "tika-vin10t0:10085_0": "3157.",
  "tika-vin10t0:10086_0": "Tato vuṭṭhāya sappañño, jhānamhā paṭhamādito;",
  "tika-vin10t0:10087_0": "Nāmarūpavavatthānaṃ, katvā kaṅkhaṃ vitīriya.",
  "tika-vin10t0:10088_0": "3158.",
  "tika-vin10t0:10089_0": "Upaklese amaggoti, dasobhāsādayo pana;",
  "tika-vin10t0:10090_0": "Maggo vipassanāñāṇaṃ, iti jānāti paṇḍito.",
  "tika-vin10t0:10091_0": "3159.",
  "tika-vin10t0:10092_0": "Tiṇṇaṃ tesaṃ vavatthāne, kate ettāvatā pana;",
  "tika-vin10t0:10093_0": "Tiṇṇaṃ pana ca saccānaṃ, vavatthānaṃ kataṃ siyā.",
  "tika-vin10t0:10094_0": "3160.",
  "tika-vin10t0:10095_0": "Udayabbayabhaṅgā ca, bhayādīnavanibbidā;",
  "tika-vin10t0:10096_0": "Muñcitukamyatāñāṇaṃ, paṭisaṅkhānupassanā.",
  "tika-vin10t0:10097_0": "3161.",
  "tika-vin10t0:10098_0": "Saṅkhārupekkhāñāṇañca, navamaṃ saccānulomikaṃ;",
  "tika-vin10t0:10099_0": "Ayaṃ “paṭipadāñāṇa-dassana”nti pakāsitā.",
  "tika-vin10t0:10100_0": "3162.",
  "tika-vin10t0:10101_0": "Tato gotrabhucittassa, samanantarameva ca;",
  "tika-vin10t0:10102_0": "Santimārammaṇaṃ katvā, jāyate ñāṇadassanaṃ.",
  "tika-vin10t0:10103_0": "3163.",
  "tika-vin10t0:10104_0": "“Ñāṇadassanasuddhī”ti, idaṃ ñāṇaṃ pakāsitaṃ;",
  "tika-vin10t0:10105_0": "Paccavekkhaṇapariyantaṃ, phalaṃ tassānujāyate.",
  "tika-vin10t0:10106_0": "3164.",
  "tika-vin10t0:10107_0": "Teneva ca upāyena, bhāvento so punappunaṃ;",
  "tika-vin10t0:10108_0": "Pāpuṇāti yathā bhikkhu, sesamaggaphalāni ca.",
  "tika-vin10t0:10109_0": "3165.",
  "tika-vin10t0:10110_0": "Iccevamaccantamavecca dhammaṃ;",
  "tika-vin10t0:10111_0": "Viddhaṃsayitvākusalaṃ asesaṃ;",
  "tika-vin10t0:10112_0": "Visosayitvāna tayo bhave so;",
  "tika-vin10t0:10113_0": "Upeti santiṃ nirupādisesaṃ.",
  "tika-vin10t0:10114_0": "3166.",
  "tika-vin10t0:10115_0": "Viññāsakkamato vāpi, pubbāparavasena vā;",
  "tika-vin10t0:10116_0": "Yadi akkharabandhe vā, ayuttaṃ viya dissati.",
  "tika-vin10t0:10117_0": "3167.",
  "tika-vin10t0:10118_0": "Taṃ tathā na gahetabbaṃ, gahetabbamadosato;",
  "tika-vin10t0:10119_0": "Mayā upaparikkhitvā, katattā pana sabbaso.",
  "tika-vin10t0:10120_0": "3168.",
  "tika-vin10t0:10121_0": "Seṭṭhassa coḷaraṭṭhassa, nābhibhūte nirākule;",
  "tika-vin10t0:10122_0": "Sabbassa pana lokassa, gāme sampiṇḍite viya.",
  "tika-vin10t0:10123_0": "3169.",
  "tika-vin10t0:10124_0": "Kadalīsālatālucchu-nāḷikeravanākule;",
  "tika-vin10t0:10125_0": "Kamaluppalasañchanna-salilāsayasobhite.",
  "tika-vin10t0:10126_0": "3170.",
  "tika-vin10t0:10127_0": "Kāverijalasampāta-paribhūtamahītale;",
  "tika-vin10t0:10128_0": "Iddhe sabbaṅgasampanne, maṅgale bhūtamaṅgale.",
  "tika-vin10t0:10129_0": "3171.",
  "tika-vin10t0:10130_0": "Pavarākārapākāra-parikhāparivārite;",
  "tika-vin10t0:10131_0": "Vihāre veṇhudāsassa, dassanīye manorame.",
  "tika-vin10t0:10132_0": "3172.",
  "tika-vin10t0:10133_0": "Tīrantaruhavātira-tarurājavirājite;",
  "tika-vin10t0:10134_0": "Nānādijagaṇārāme, nānārāmamanorame.",
  "tika-vin10t0:10135_0": "3173.",
  "tika-vin10t0:10136_0": "Cārupaṅkajasaṃkiṇṇa-taḷākasamalaṅkate;",
  "tika-vin10t0:10137_0": "Surasodakasampuṇṇa-varakūpopasobhite.",
  "tika-vin10t0:10138_0": "3174.",
  "tika-vin10t0:10139_0": "Vicitravipulaccugga-varamaṇḍapamaṇḍite;",
  "tika-vin10t0:10140_0": "Āvāsehi canekehi, accantamupasobhite.",
  "tika-vin10t0:10141_0": "3175.",
  "tika-vin10t0:10142_0": "Uppatena ca thūpena, bhetvāva dharaṇītalaṃ;",
  "tika-vin10t0:10143_0": "Jitvāvāvahasantena, kelāsasikharaṃ kharaṃ.",
  "tika-vin10t0:10144_0": "3176.",
  "tika-vin10t0:10145_0": "Saradambudasaṅkāse, dassanīye samussite;",
  "tika-vin10t0:10146_0": "Pasādajanane ramme, pāsāde vasatā mayā.",
  "tika-vin10t0:10147_0": "3177.",
  "tika-vin10t0:10148_0": "Vuttassa buddhasīhena, vinayassa vinicchayo;",
  "tika-vin10t0:10149_0": "Buddhasīhaṃ samuddissa, mama saddhivihārikaṃ.",
  "tika-vin10t0:10150_0": "3178.",
  "tika-vin10t0:10151_0": "Katoyaṃ pana bhikkhūnaṃ, hitatthāya samāsato;",
  "tika-vin10t0:10152_0": "Vinayassāvabodhatthaṃ, sukhenevācirena ca.",
  "tika-vin10t0:10153_0": "3179.",
  "tika-vin10t0:10154_0": "Accutaccutavikkante, kalambakulanandane;",
  "tika-vin10t0:10155_0": "Mahiṃ samanusāsante, āraddho ca samāpito.",
  "tika-vin10t0:10156_0": "3180.",
  "tika-vin10t0:10157_0": "Yathā siddhimayaṃ patto, antarāyaṃ vinā tathā;",
  "tika-vin10t0:10158_0": "Sabbe sijjhantu saṅkappā, sattānaṃ dhammasaṃyutā.",
  "tika-vin10t0:10159_0": "3181.",
  "tika-vin10t0:10160_0": "Yāva tiṭṭhati lokasmiṃ, mandāro cārukandaro;",
  "tika-vin10t0:10161_0": "Tāva tiṭṭhatu buddhassa, sāsanaṃ kalisāsanaṃ.",
  "tika-vin10t0:10162_0": "3182.",
  "tika-vin10t0:10163_0": "Kāle sammā pavassantu, vassaṃ vassavalāhakā;",
  "tika-vin10t0:10164_0": "Pālayantu mahīpālā, dhammato sakalaṃ mahiṃ.",
  "tika-vin10t0:10165_0": "3183.",
  "tika-vin10t0:10166_0": "Imaṃ sārabhūtaṃ hitaṃ atthayuttaṃ;",
  "tika-vin10t0:10167_0": "Karontena pattaṃ mayā yaṃ tu puññaṃ;",
  "tika-vin10t0:10168_0": "Ayaṃ tena loko munindappayātaṃ;",
  "tika-vin10t0:10169_0": "Sivaṃ vītasokaṃ puraṃ pāpuṇātu.",
  "tika-vin10t0:10170_0": "Iti vinayavinicchaye kammaṭṭhānabhāvanāvidhānakathā",
  "tika-vin10t0:10171_0": "Samattā.",
  "tika-vin10t0:10172_0": "Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena",
  "tika-vin10t0:10172_1": "kavivaravasabhena paramaratikaravaramadhuravacanuggārena uragapurena buddhadattena racitoyaṃ vinayavinicchayo.",
  "tika-vin10t0:10173_0": "Vinayavinicchayo samatto.",
  "tika-vin10t0:10174_0": "Namo tassa bhagavato arahato sammāsambuddhassa",
  "tika-vin10t0:10175_0": "Uttaravinicchayo",
  "tika-vin10t0:10176_0": "Ganthārambhakathā",
  "tika-vin10t0:10177_0": "1.",
  "tika-vin10t0:10178_0": "Sabbasattuttamaṃ dhīraṃ, vanditvā sirasā jinaṃ;",
  "tika-vin10t0:10179_0": "Dhammañcādhammaviddhaṃsaṃ, gaṇamaṅgaṇanāsanaṃ.",
  "tika-vin10t0:10180_0": "2.",
  "tika-vin10t0:10181_0": "Yo mayā racito sāro, vinayassa vinicchayo;",
  "tika-vin10t0:10182_0": "Tassa dāni karissāmi, sabbānuttaramuttaraṃ.",
  "tika-vin10t0:10183_0": "3.",
  "tika-vin10t0:10184_0": "Bhaṇato paṭhato payuñjato;",
  "tika-vin10t0:10185_0": "Suṇato cintayato panuttaraṃ;",
  "tika-vin10t0:10186_0": "Paramaṃ abuddha buddhivaḍḍhanaṃ;",
  "tika-vin10t0:10187_0": "Vadato me niratā nibodhatha.",
  "tika-vin10t0:10188_0": "Mahāvibhaṅgasaṅgahakathā",
  "tika-vin10t0:10189_0": "4.",
  "tika-vin10t0:10190_0": "Methunaṃ paṭisevanto, kati āpattiyo phuse;",
  "tika-vin10t0:10191_0": "Methunaṃ paṭisevanto, tisso āpattiyo phuse.",
  "tika-vin10t0:10192_0": "5.",
  "tika-vin10t0:10193_0": "Bhave pārājikaṃ khette, yebhuyyakkhāyite pana;",
  "tika-vin10t0:10194_0": "Thullaccayaṃ mukhe vaṭṭa-kate vuttaṃ tu dukkaṭaṃ.",
  "tika-vin10t0:10195_0": "6.",
  "tika-vin10t0:10196_0": "Adinnaṃ ādiyanto yo;",
  "tika-vin10t0:10197_0": "Kati āpattiyo phuse;",
  "tika-vin10t0:10198_0": "Adinnaṃ ādiyanto so;",
  "tika-vin10t0:10199_0": "Tisso āpattiyo phuse.",
  "tika-vin10t0:10200_0": "7.",
  "tika-vin10t0:10201_0": "Pañcamāsagghane vāpi, adhike vā parājayo;",
  "tika-vin10t0:10202_0": "Māse vā dukkaṭaṃ ūne, majjhe thullaccayaṃ tato.",
  "tika-vin10t0:10203_0": "8.",
  "tika-vin10t0:10204_0": "Manussajātiṃ mārento;",
  "tika-vin10t0:10205_0": "Kati āpattiyo phuse;",
  "tika-vin10t0:10206_0": "Manussajātiṃ mārento;",
  "tika-vin10t0:10207_0": "Tisso āpattiyo phuse.",
  "tika-vin10t0:10208_0": "9.",
  "tika-vin10t0:10209_0": "Manussamuddissopātaṃ, khaṇane dukkaṭaṃ siyā;",
  "tika-vin10t0:10210_0": "Dukkhe thullaccayaṃ jāte, mate pārājikaṃ siyā.",
  "tika-vin10t0:10211_0": "10.",
  "tika-vin10t0:10212_0": "Asantaṃ uttariṃ dhammaṃ, vadamattūpanāyikaṃ;",
  "tika-vin10t0:10213_0": "Kati āpajjatāpattī? Tisso āpattiyo phuse.",
  "tika-vin10t0:10214_0": "11.",
  "tika-vin10t0:10215_0": "Asantaṃ uttariṃ dhammaṃ, bhaṇantassa parājayo;",
  "tika-vin10t0:10216_0": "Thullaccayaṃ pariyāye, ñāte, no ce tu dukkaṭaṃ.",
  "tika-vin10t0:10217_0": "Pārājikakathā.",
  "tika-vin10t0:10218_0": "12.",
  "tika-vin10t0:10219_0": "Bhaṇa sukkaṃ vimocento;",
  "tika-vin10t0:10220_0": "Kati āpattiyo phuse;",
  "tika-vin10t0:10221_0": "Suṇa sukkaṃ vimocento;",
  "tika-vin10t0:10222_0": "Tisso āpattiyo phuse.",
  "tika-vin10t0:10223_0": "13.",
  "tika-vin10t0:10224_0": "Garukaṃ yadi ceteti, upakkamati muccati;",
  "tika-vin10t0:10225_0": "Dvaṅge thullaccayaṃ vuttaṃ, payoge dukkaṭaṃ siyā.",
  "tika-vin10t0:10226_0": "14.",
  "tika-vin10t0:10227_0": "Ito paṭṭhāya muñcitvā, pañhāpucchanamattakaṃ;",
  "tika-vin10t0:10228_0": "Vissajjanavaseneva, hoti atthavinicchayo.",
  "tika-vin10t0:10229_0": "15.",
  "tika-vin10t0:10230_0": "Itthiyā kāyasaṃsagge, tisso āpattiyo phuse;",
  "tika-vin10t0:10231_0": "Āmasantassa kāyena, kāyaṃ tu garukaṃ siyā.",
  "tika-vin10t0:10232_0": "16.",
  "tika-vin10t0:10233_0": "Kāyena kāyabaddhaṃ tu, phusaṃ thullaccayaṃ phuse;",
  "tika-vin10t0:10234_0": "Paṭibaddhena kāyena, paṭibaddhe tu dukkaṭaṃ.",
  "tika-vin10t0:10235_0": "17.",
  "tika-vin10t0:10236_0": "Itthiṃ duṭṭhullavācāhi, tisso obhāsato siyuṃ;",
  "tika-vin10t0:10237_0": "Vaṇṇāvaṇṇaṃ vadaṃ dvinnaṃ, maggānaṃ garukaṃ phuse.",
  "tika-vin10t0:10238_0": "18.",
  "tika-vin10t0:10239_0": "Vaṇṇādibhaññe ādissa, ubbhajāṇumadhakkhakaṃ;",
  "tika-vin10t0:10240_0": "Hoti thullaccayaṃ, kāya-paṭibaddhe tu dukkaṭaṃ.",
  "tika-vin10t0:10241_0": "19.",
  "tika-vin10t0:10242_0": "Attakāmacariyāya, vadato vaṇṇamitthiyā;",
  "tika-vin10t0:10243_0": "Santike garukaṃ hoti, sace jānāti sā pana.",
  "tika-vin10t0:10244_0": "20.",
  "tika-vin10t0:10245_0": "Santike paṇḍakassāpi, tassa thullaccayaṃ siyā;",
  "tika-vin10t0:10246_0": "Tiracchānagatassāpi, santike dukkaṭaṃ mataṃ.",
  "tika-vin10t0:10247_0": "21.",
  "tika-vin10t0:10248_0": "Paṭiggaṇhanavīmaṃsā, paccāharaṇakattike;",
  "tika-vin10t0:10249_0": "Sañcarittaṃ samāpanne, garukaṃ niddise budho.",
  "tika-vin10t0:10250_0": "22.",
  "tika-vin10t0:10251_0": "Tassa dvaṅgasamāyoge, hoti thullaccayaṃ tathā;",
  "tika-vin10t0:10252_0": "Aṅge sati panekasmiṃ, hoti āpatti dukkaṭaṃ.",
  "tika-vin10t0:10253_0": "23.",
  "tika-vin10t0:10254_0": "Saṃyācikāya ca kuṭiṃ;",
  "tika-vin10t0:10255_0": "Vihārañca mahallakaṃ;",
  "tika-vin10t0:10256_0": "Kārāpeti sace bhikkhu;",
  "tika-vin10t0:10257_0": "Tisso āpattiyo phuse.",
  "tika-vin10t0:10258_0": "24.",
  "tika-vin10t0:10259_0": "Payoge dukkaṭaṃ vuttaṃ, ekapiṇḍe anāgate;",
  "tika-vin10t0:10260_0": "Hoti thullaccayaṃ, tasmiṃ, piṇḍe garukamāgate.",
  "tika-vin10t0:10261_0": "25.",
  "tika-vin10t0:10262_0": "Pārājikena dhammena, bhikkhuṃ amūlakenidha;",
  "tika-vin10t0:10263_0": "Anuddhaṃseti yo tassa, tisso āpattiyo siyuṃ.",
  "tika-vin10t0:10264_0": "26.",
  "tika-vin10t0:10265_0": "Okāsaṃ na ca kāretvā, hutvā cāvanacetano;",
  "tika-vin10t0:10266_0": "Sace codeti saṅghādi-sesena saha dukkaṭaṃ.",
  "tika-vin10t0:10267_0": "27.",
  "tika-vin10t0:10268_0": "Okāsaṃ pana kāretvā, hutvā akkosacetano;",
  "tika-vin10t0:10269_0": "Codeti omasavāde, pācittiṃ paridīpaye.",
  "tika-vin10t0:10270_0": "28.",
  "tika-vin10t0:10271_0": "Anantarasamānova, navame aññabhāgiye;",
  "tika-vin10t0:10272_0": "Sabbo āpattibhedo hi, natthi kāci visesatā.",
  "tika-vin10t0:10273_0": "29.",
  "tika-vin10t0:10274_0": "Saṅghassa bhedako bhikkhu, yāvatatiyakaṃ pana;",
  "tika-vin10t0:10275_0": "Samanubhāsanāyeva, gāhaṃ na paṭinissajaṃ.",
  "tika-vin10t0:10276_0": "30.",
  "tika-vin10t0:10277_0": "Ñattiyā dukkaṭaṃ, dvīhi, kammavācāhi thullataṃ;",
  "tika-vin10t0:10278_0": "Kammavācāya osāne, āpatti garukaṃ siyā.",
  "tika-vin10t0:10279_0": "31.",
  "tika-vin10t0:10280_0": "Bhedānuvattake ceva, dubbace kuladūsake;",
  "tika-vin10t0:10281_0": "Saṅghabhedakatulyova, hoti āpattinicchayo.",
  "tika-vin10t0:10282_0": "Saṅghādisesakathā.",
  "tika-vin10t0:10283_0": "32.",
  "tika-vin10t0:10284_0": "Atikkamanto atirekacīvaraṃ;",
  "tika-vin10t0:10285_0": "Dasāhamāpajjati ekameva;",
  "tika-vin10t0:10286_0": "Nissaggipācittiyamekarattiṃ;",
  "tika-vin10t0:10287_0": "Ticīvarenāpi vinā vasanto.",
  "tika-vin10t0:10288_0": "33.",
  "tika-vin10t0:10289_0": "Māsaṃ atikkamanto hi, gahetvā kālacīvaraṃ;",
  "tika-vin10t0:10290_0": "Ekaṃ āpajjatāpattiṃ, nissaggiyamudīritaṃ.",
  "tika-vin10t0:10291_0": "34.",
  "tika-vin10t0:10292_0": "Aññātikāya yaṃ kiñci;",
  "tika-vin10t0:10293_0": "Purāṇacīvaraṃ pana;",
  "tika-vin10t0:10294_0": "Dhovāpeti sace tassa;",
  "tika-vin10t0:10295_0": "Honti āpattiyo duve.",
  "tika-vin10t0:10296_0": "35.",
  "tika-vin10t0:10297_0": "Dhovāpeti payogasmiṃ, dukkaṭaṃ samudāhaṭaṃ;",
  "tika-vin10t0:10298_0": "Nissaggiyāva pācitti, hoti dhovāpite pana.",
  "tika-vin10t0:10299_0": "36.",
  "tika-vin10t0:10300_0": "Aññātikāya hatthamhā, cīvaraṃ paṭigaṇhato;",
  "tika-vin10t0:10301_0": "Gahaṇe dukkaṭaṃ vuttaṃ, pācitti gahite siyā.",
  "tika-vin10t0:10302_0": "37.",
  "tika-vin10t0:10303_0": "Aññātakaṃ gahapatiṃ, gahapatānimeva vā;",
  "tika-vin10t0:10304_0": "Cīvaraṃ viññāpento dve, bhikkhu āpattiyo phuse.",
  "tika-vin10t0:10305_0": "38.",
  "tika-vin10t0:10306_0": "Viññāpeti payogasmiṃ, dukkaṭaṃ parikittitaṃ;",
  "tika-vin10t0:10307_0": "Viññāpite ca nissaggi, pācitti pariyāputā.",
  "tika-vin10t0:10308_0": "39.",
  "tika-vin10t0:10309_0": "Bhikkhu cīvaramaññātiṃ, viññāpento taduttariṃ;",
  "tika-vin10t0:10310_0": "Payoge dukkaṭaṃ, viññā-pite nissaggiyaṃ phuse.",
  "tika-vin10t0:10311_0": "40.",
  "tika-vin10t0:10312_0": "Aññātakaṃ kañci upāsakaṃ vā;",
  "tika-vin10t0:10313_0": "Upāsikaṃ vā upasaṅkamitvā;",
  "tika-vin10t0:10314_0": "Pubbeva hutvā pana appavārito;",
  "tika-vin10t0:10315_0": "Vatthe vikappaṃ paṭipajjamāno.",
  "tika-vin10t0:10316_0": "41.",
  "tika-vin10t0:10317_0": "Duve āpajjatāpattī, payoge dukkaṭaṃ siyā;",
  "tika-vin10t0:10318_0": "Vikappaṃ pana āpanne, nissaggiyamudīritaṃ.",
  "tika-vin10t0:10319_0": "42.",
  "tika-vin10t0:10320_0": "Aññātiṃ upasaṅkamma, pubbeyevappavārito;",
  "tika-vin10t0:10321_0": "Vikappaṃ cīvare bhikkhu, āpajjanto duve phuse.",
  "tika-vin10t0:10322_0": "43.",
  "tika-vin10t0:10323_0": "Tathātirekatikkhattuṃ, codanāya ca bhikkhu ce;",
  "tika-vin10t0:10324_0": "Gantvātirekachakkhattuṃ, ṭhānenapi ca cīvaraṃ.",
  "tika-vin10t0:10325_0": "44.",
  "tika-vin10t0:10326_0": "Nipphādeti sace tassa, honti āpattiyo duve;",
  "tika-vin10t0:10327_0": "Payoge dukkaṭaṃ, tassa, lābhe nissaggiyaṃ siyā.",
  "tika-vin10t0:10328_0": "Kathinavaggo paṭhamo.",
  "tika-vin10t0:10329_0": "45.",
  "tika-vin10t0:10330_0": "Dosā kosiyavaggassa, dvedveādīsu pañcasu;",
  "tika-vin10t0:10331_0": "Payoge dukkaṭaṃ vuttaṃ, lābhe nissaggiyaṃ siyā.",
  "tika-vin10t0:10332_0": "46.",
  "tika-vin10t0:10333_0": "Gahetveḷakalomāni, tiyojanamatikkamaṃ;",
  "tika-vin10t0:10334_0": "Dukkaṭaṃ paṭhame pāde, nissaggiṃ dutiye phuse.",
  "tika-vin10t0:10335_0": "47.",
  "tika-vin10t0:10336_0": "Bhikkhu bhikkhuniyaññāya, dhovāpeteḷalomakaṃ;",
  "tika-vin10t0:10337_0": "Payoge dukkaṭaṃ, tassa, dhote nissaggiyaṃ siyā.",
  "tika-vin10t0:10338_0": "48.",
  "tika-vin10t0:10339_0": "Rūpiyaṃ paṭigaṇhanto, dve panāpattiyo phuse;",
  "tika-vin10t0:10340_0": "Payoge dukkaṭaṃ vuttaṃ, nissaggi gahite siyā.",
  "tika-vin10t0:10341_0": "49.",
  "tika-vin10t0:10342_0": "Nānākāraṃ samāpajjaṃ, saṃvohārañca rūpiye;",
  "tika-vin10t0:10343_0": "Samāpanne ca nissaggiṃ, payoge dukkaṭaṃ phuse.",
  "tika-vin10t0:10344_0": "50.",
  "tika-vin10t0:10345_0": "Nānappakārakaṃ bhikkhu, āpajje kayavikkayaṃ;",
  "tika-vin10t0:10346_0": "Payoge dukkaṭaṃ, tasmiṃ, kate nissaggiyaṃ phuse.",
  "tika-vin10t0:10347_0": "Kosiyavaggo dutiyo.",
  "tika-vin10t0:10348_0": "51.",
  "tika-vin10t0:10349_0": "Pattaṃ atikkamentassa, dasāhamatirekakaṃ;",
  "tika-vin10t0:10350_0": "Tassa nissaggiyāpatti, hoti ekāva bhikkhuno.",
  "tika-vin10t0:10351_0": "52.",
  "tika-vin10t0:10352_0": "Apañcabandhane patte, vijjamānepi bhikkhuno;",
  "tika-vin10t0:10353_0": "Aññaṃ pana navaṃ pattaṃ, cetāpeti sace pana.",
  "tika-vin10t0:10354_0": "53.",
  "tika-vin10t0:10355_0": "Dve panāpattiyo bhikkhu, āpajjati, na saṃsayo;",
  "tika-vin10t0:10356_0": "Payoge dukkaṭaṃ, tassa, lābhe nissaggiyaṃ phuse.",
  "tika-vin10t0:10357_0": "54.",
  "tika-vin10t0:10358_0": "Paṭiggahetvā bhesajjaṃ, sattāhaṃ yo atikkame;",
  "tika-vin10t0:10359_0": "Ekaṃ nissaggiyāpattiṃ, āpajjati hi so pana.",
  "tika-vin10t0:10360_0": "55.",
  "tika-vin10t0:10361_0": "Akāle pariyesanto, vassasāṭikacīvaraṃ;",
  "tika-vin10t0:10362_0": "Payoge dukkaṭaṃ, tassa, lābhe nissaggiyaṃ phuse.",
  "tika-vin10t0:10363_0": "56.",
  "tika-vin10t0:10364_0": "Bhikkhuno cīvaraṃ datvā, acchindanto duve phuse;",
  "tika-vin10t0:10365_0": "Payoge dukkaṭaṃ vuttaṃ, haṭe nissaggiyaṃ siyā.",
  "tika-vin10t0:10366_0": "57.",
  "tika-vin10t0:10367_0": "Viññāpetvā sayaṃ suttaṃ, tantavāyehi cīvaraṃ;",
  "tika-vin10t0:10368_0": "Vāyāpeti sace bhikkhu, dve panāpattiyo phuse.",
  "tika-vin10t0:10369_0": "58.",
  "tika-vin10t0:10370_0": "Yo panaññātakasseva, tantavāye samecca ce;",
  "tika-vin10t0:10371_0": "Vikappaṃ cīvare bhikkhu, āpajjaṃ appavārito.",
  "tika-vin10t0:10372_0": "59.",
  "tika-vin10t0:10373_0": "Dve panāpattiyo so hi, āpajjati, na saṃsayo;",
  "tika-vin10t0:10374_0": "Payoge dukkaṭaṃ, tassa, lābhe nissaggiyaṃ siyā.",
  "tika-vin10t0:10375_0": "60.",
  "tika-vin10t0:10376_0": "Paṭiggahetvā acceka-saññitaṃ pana cīvaraṃ;",
  "tika-vin10t0:10377_0": "Kālaṃ atikkamento taṃ, ekaṃ nissaggiyaṃ phuse.",
  "tika-vin10t0:10378_0": "61.",
  "tika-vin10t0:10379_0": "Tiṇṇamaññataraṃ vatthaṃ, nidahitvā gharedhikaṃ;",
  "tika-vin10t0:10380_0": "Chārattato vinā tena, vasaṃ nissaggiyaṃ phuse.",
  "tika-vin10t0:10381_0": "62.",
  "tika-vin10t0:10382_0": "Jānaṃ pariṇataṃ lābhaṃ, saṅghikaṃ attano pana;",
  "tika-vin10t0:10383_0": "Pariṇāmeti ce bhikkhu, dve panāpattiyo phuse.",
  "tika-vin10t0:10384_0": "63.",
  "tika-vin10t0:10385_0": "Payoge dukkaṭaṃ hoti, nissaggi pariṇāmite;",
  "tika-vin10t0:10386_0": "Sabbattha appanāvāra-parihāni katā mayā.",
  "tika-vin10t0:10387_0": "Pattavaggo tatiyo.",
  "tika-vin10t0:10388_0": "Tiṃsanissaggiyakathā.",
  "tika-vin10t0:10389_0": "64.",
  "tika-vin10t0:10390_0": "Vadantassa musāvādaṃ, pañca āpattiyo siyuṃ;",
  "tika-vin10t0:10391_0": "Manussuttaridhamme tu, abhūtasmiṃ parājayo.",
  "tika-vin10t0:10392_0": "65.",
  "tika-vin10t0:10393_0": "Codanāya garuṃ bhikkhuṃ, amūlantimavatthunā;",
  "tika-vin10t0:10394_0": "Pariyāyavacane ñāte, thullaccayamudīritaṃ.",
  "tika-vin10t0:10395_0": "66.",
  "tika-vin10t0:10396_0": "No ce paṭivijānāti, dukkaṭaṃ samudāhaṭaṃ;",
  "tika-vin10t0:10397_0": "Sampajānamusāvāde, pācitti paridīpitā.",
  "tika-vin10t0:10398_0": "67.",
  "tika-vin10t0:10399_0": "Āpattiyo duve vuttā, bhikkhussomasato pana;",
  "tika-vin10t0:10400_0": "Pācitti upasampannaṃ, dukkaṭaṃ itaraṃ siyā.",
  "tika-vin10t0:10401_0": "68.",
  "tika-vin10t0:10402_0": "Pesuññaharaṇe dvepi, honti, pācittiyaṃ pana;",
  "tika-vin10t0:10403_0": "Upasampannapesuññe, sese āpatti dukkaṭaṃ.",
  "tika-vin10t0:10404_0": "69.",
  "tika-vin10t0:10405_0": "Padasonupasampannaṃ, dhammaṃ vāceti ce duve;",
  "tika-vin10t0:10406_0": "Payoge dukkaṭaṃ, pāde, pāde pācittiyaṃ siyā.",
  "tika-vin10t0:10407_0": "70.",
  "tika-vin10t0:10408_0": "Tirattānupasampanna-sahaseyyāya uttariṃ;",
  "tika-vin10t0:10409_0": "Payoge dukkaṭaṃ vuttaṃ, panne pācittiyaṃ siyā.",
  "tika-vin10t0:10410_0": "71.",
  "tika-vin10t0:10411_0": "Kappeti mātugāmena, sahaseyyaṃ sace pana;",
  "tika-vin10t0:10412_0": "Dve so āpajjatāpattī, rattiyaṃ dukkaṭādayo.",
  "tika-vin10t0:10413_0": "72.",
  "tika-vin10t0:10414_0": "Uddhaṃ chappañcavācāhi, dhammaṃ deseti itthiyā;",
  "tika-vin10t0:10415_0": "Payoge dukkaṭaṃ, pāde, pāde pācittiyaṃ siyā.",
  "tika-vin10t0:10416_0": "73.",
  "tika-vin10t0:10417_0": "Bhūtaṃ anupasampanne, manussuttaridhammakaṃ;",
  "tika-vin10t0:10418_0": "Āroceti sace tassa, honti dve dukkaṭādayo.",
  "tika-vin10t0:10419_0": "74.",
  "tika-vin10t0:10420_0": "Vadaṃ anupasampanne, duṭṭhullāpattimaññato;",
  "tika-vin10t0:10421_0": "Payoge dukkaṭaṃ tassa, pācittārocite siyā.",
  "tika-vin10t0:10422_0": "75.",
  "tika-vin10t0:10423_0": "Pathaviṃ khaṇato tassa, payoge dukkaṭaṃ mataṃ;",
  "tika-vin10t0:10424_0": "Pahāre ca pahāre ca, pācitti pariyāputā.",
  "tika-vin10t0:10425_0": "Musāvādavaggo paṭhamo.",
  "tika-vin10t0:10426_0": "76.",
  "tika-vin10t0:10427_0": "Bhūtagāmaṃ tu pātento, dve panāpattiyo phuse;",
  "tika-vin10t0:10428_0": "Payoge dukkaṭaṃ, tassa, pāte pācitti dīpitā.",
  "tika-vin10t0:10429_0": "77.",
  "tika-vin10t0:10430_0": "Aññenaññaṃ vadantassa, dve siyuṃ aññavādake;",
  "tika-vin10t0:10431_0": "Aropite dukkaṭaṃ tu, hoti pācitti ropite.",
  "tika-vin10t0:10432_0": "78.",
  "tika-vin10t0:10433_0": "Ujjhāpento paraṃ bhikkhuṃ, dve panāpattiyo phuse;",
  "tika-vin10t0:10434_0": "Payoge dukkaṭaṃ, ujjhā-pite pācittiyaṃ siyā.",
  "tika-vin10t0:10435_0": "79.",
  "tika-vin10t0:10436_0": "Ajjhokāse tu mañcādiṃ, santharitvāna saṅghikaṃ;",
  "tika-vin10t0:10437_0": "Pakkamanto anāpucchā, āpattiṃ duvidhaṃ phuse.",
  "tika-vin10t0:10438_0": "80.",
  "tika-vin10t0:10439_0": "Leḍḍupāte atikkante, pādena paṭhamena tu;",
  "tika-vin10t0:10440_0": "Dukkaṭaṃ, dutiyenāpi, pācitti paridīpaye.",
  "tika-vin10t0:10441_0": "81.",
  "tika-vin10t0:10442_0": "Vihāre saṅghike seyyaṃ, santharitvā anuddharaṃ;",
  "tika-vin10t0:10443_0": "Anāpucchā pakkamanto, duvidhāpattiyo phuse.",
  "tika-vin10t0:10444_0": "82.",
  "tika-vin10t0:10445_0": "Parikkhepe atikkante, pādena paṭhamena tu;",
  "tika-vin10t0:10446_0": "Dukkaṭaṃ pana uddiṭṭhaṃ, pācitti dutiyena tu.",
  "tika-vin10t0:10447_0": "83.",
  "tika-vin10t0:10448_0": "Vihāre saṅghike jānaṃ, pubbūpagatabhikkhukaṃ;",
  "tika-vin10t0:10449_0": "Seyyaṃ kappayato honti, payoge dukkaṭādayo.",
  "tika-vin10t0:10450_0": "84.",
  "tika-vin10t0:10451_0": "Saṅghikā kupito bhikkhuṃ, nikkaḍḍhati vihārato;",
  "tika-vin10t0:10452_0": "Payoge dukkaṭaṃ vuttaṃ, sesaṃ nikkaḍḍhite siyā.",
  "tika-vin10t0:10453_0": "85.",
  "tika-vin10t0:10454_0": "Vihāre saṅghike bhikkhu, vehāsakuṭiyūpari;",
  "tika-vin10t0:10455_0": "Āhaccapādake sīdaṃ, phuse dve dukkaṭādayo.",
  "tika-vin10t0:10456_0": "86.",
  "tika-vin10t0:10457_0": "Adhiṭṭhitvā dvattipariyāye, uttarimpi adhiṭṭhato;",
  "tika-vin10t0:10458_0": "Payoge dukkaṭaṃ hoti, pācitti panadhiṭṭhite.",
  "tika-vin10t0:10459_0": "87.",
  "tika-vin10t0:10460_0": "Jānaṃ sappāṇakaṃ toyaṃ, tiṇaṃ vā siñcato pana;",
  "tika-vin10t0:10461_0": "Payoge dukkaṭaṃ hoti, sitte pācittiyaṃ siyā.",
  "tika-vin10t0:10462_0": "Bhūtagāmavaggo dutiyo.",
  "tika-vin10t0:10463_0": "88.",
  "tika-vin10t0:10464_0": "Phuse bhikkhuniyo bhikkhu, ovadanto asammato;",
  "tika-vin10t0:10465_0": "Payoge dukkaṭaṃ, tassa, pācittovadite siyā.",
  "tika-vin10t0:10466_0": "89.",
  "tika-vin10t0:10467_0": "Dutiye tatiye ceva, catutthepi ca sabbaso;",
  "tika-vin10t0:10468_0": "Paṭhamena samānāva, āpattīnaṃ vibhāgatā.",
  "tika-vin10t0:10469_0": "90.",
  "tika-vin10t0:10470_0": "Cīvaraṃ bhikkhu aññāti-kāya dento duve phuse;",
  "tika-vin10t0:10471_0": "Payoge dukkaṭaṃ vuttaṃ, dinne pācittiyaṃ siyā.",
  "tika-vin10t0:10472_0": "91.",
  "tika-vin10t0:10473_0": "Aññātikabhikkhuniyā, bhikkhu sibbeyya cīvaraṃ;",
  "tika-vin10t0:10474_0": "Payoge dukkaṭaṃ tassa, pācitti pana sibbite.",
  "tika-vin10t0:10475_0": "92.",
  "tika-vin10t0:10476_0": "Addhānaññatra samayā, bhikkhu bhikkhuniyā saha;",
  "tika-vin10t0:10477_0": "Saṃvidhāya tu gacchanto, phuse dve dukkaṭādayo.",
  "tika-vin10t0:10478_0": "93.",
  "tika-vin10t0:10479_0": "Nāvekaṃ abhirūhanto, bhikkhu bhikkhuniyā saha;",
  "tika-vin10t0:10480_0": "Saṃvidhāya phuse dvepi, payoge dukkaṭādayo.",
  "tika-vin10t0:10481_0": "94.",
  "tika-vin10t0:10482_0": "Jānaṃ bhikkhuniyā piṇḍa-pātaṃ tu paripācitaṃ;",
  "tika-vin10t0:10483_0": "Bhuñjanto duvidhāpatti-māpajjati, na saṃsayo.",
  "tika-vin10t0:10484_0": "95.",
  "tika-vin10t0:10485_0": "“Bhuñjissāmī”ti ce bhattaṃ, paṭiggaṇhāti dukkaṭaṃ;",
  "tika-vin10t0:10486_0": "Ajjhohārapayogesu, pācitti paridīpitā.",
  "tika-vin10t0:10487_0": "96.",
  "tika-vin10t0:10488_0": "Bhikkhu bhikkhuniyā saddhiṃ, nisajjaṃ tu raho pana;",
  "tika-vin10t0:10489_0": "Kappento hi phuse dvepi, payoge dukkaṭādayo.",
  "tika-vin10t0:10490_0": "Ovādavaggo tatiyo.",
  "tika-vin10t0:10491_0": "97.",
  "tika-vin10t0:10492_0": "Taduttariṃ āvasatha-piṇḍaṃ tu paribhuñjato;",
  "tika-vin10t0:10493_0": "Anantarassa vaggassa, navamena samo nayo.",
  "tika-vin10t0:10494_0": "98.",
  "tika-vin10t0:10495_0": "Dutiye tatiye cāpi, viseso natthi kocipi;",
  "tika-vin10t0:10496_0": "Anantarasamānāva, āpattīnaṃ vibhāgatā.",
  "tika-vin10t0:10497_0": "99.",
  "tika-vin10t0:10498_0": "Dvattipatte gahetvāna, gaṇhato hi taduttariṃ;",
  "tika-vin10t0:10499_0": "Payoge dukkaṭaṃ vuttaṃ, pācitti gahite siyā.",
  "tika-vin10t0:10500_0": "100.",
  "tika-vin10t0:10501_0": "Pañcame paṭhameneva, samo āpattinicchayo;",
  "tika-vin10t0:10502_0": "Chaṭṭhe anatirittena, bhuttāviṃ tu pavāritaṃ.",
  "tika-vin10t0:10503_0": "101.",
  "tika-vin10t0:10504_0": "Abhihaṭṭhuṃ pavārento, dve panāpattiyo phuse;",
  "tika-vin10t0:10505_0": "Vacanena ca tasseva, “bhuñjissāmī”ti gaṇhati.",
  "tika-vin10t0:10506_0": "102.",
  "tika-vin10t0:10507_0": "Gahaṇe dukkaṭaṃ tassa, piṭake samudāhaṭaṃ;",
  "tika-vin10t0:10508_0": "Bhojanassa panosāne, pācitti pariyāputā.",
  "tika-vin10t0:10509_0": "103.",
  "tika-vin10t0:10510_0": "Sattame aṭṭhame ceva, navame dasamepi ca;",
  "tika-vin10t0:10511_0": "Paṭhamena samānāva, āpattīnaṃ vibhāgatā.",
  "tika-vin10t0:10512_0": "Bhojanavaggo catuttho.",
  "tika-vin10t0:10513_0": "104.",
  "tika-vin10t0:10514_0": "Acelakādino dento, sahatthā bhojanādikaṃ;",
  "tika-vin10t0:10515_0": "Payoge dukkaṭaṃ patto, dinne pācittiyaṃ phuse.",
  "tika-vin10t0:10516_0": "105.",
  "tika-vin10t0:10517_0": "Dāpetvā vā adāpetvā, uyyojento duve phuse;",
  "tika-vin10t0:10518_0": "Payoge dukkaṭaṃ, tasmiṃ, pācittuyyojite siyā.",
  "tika-vin10t0:10519_0": "106.",
  "tika-vin10t0:10520_0": "Nisajjaṃ bhikkhu kappento, kule pana sabhojane;",
  "tika-vin10t0:10521_0": "Āpattiyo phuse dvepi, payoge dukkaṭādayo.",
  "tika-vin10t0:10522_0": "107.",
  "tika-vin10t0:10523_0": "Catutthe pañcame vāpi, viseso natthi kocipi;",
  "tika-vin10t0:10524_0": "Tatiyena samānāva, āpattigaṇanā siyā.",
  "tika-vin10t0:10525_0": "108.",
  "tika-vin10t0:10526_0": "Santaṃ bhikkhuṃ anāpucchā, sabhatto ca nimantito;",
  "tika-vin10t0:10527_0": "Kulesu pana cārittaṃ, āpajjanto duve phuse.",
  "tika-vin10t0:10528_0": "109.",
  "tika-vin10t0:10529_0": "Paṭhamena ca pādena, ummārātikkame pana;",
  "tika-vin10t0:10530_0": "Dukkaṭaṃ piṭake vuttaṃ, pācitti dutiyena tu.",
  "tika-vin10t0:10531_0": "110.",
  "tika-vin10t0:10532_0": "Taduttariṃ tu bhesajjaṃ, viññāpento duve phuse;",
  "tika-vin10t0:10533_0": "Payoge dukkaṭaṃ, viññā-pite pācittiyaṃ siyā.",
  "tika-vin10t0:10534_0": "111.",
  "tika-vin10t0:10535_0": "Uyyuttaṃ dassanatthāya, gacchanto dve phuse balaṃ;",
  "tika-vin10t0:10536_0": "Gacchato dukkaṭaṃ vuttaṃ, hoti pācitti passato.",
  "tika-vin10t0:10537_0": "112.",
  "tika-vin10t0:10538_0": "Atirekatirattaṃ tu, senāya vasato duve;",
  "tika-vin10t0:10539_0": "Payoge dukkaṭaṃ vuttaṃ, pācitti vasite siyā.",
  "tika-vin10t0:10540_0": "113.",
  "tika-vin10t0:10541_0": "Uyyodhikaṃ tu gacchanto, dve panāpattiyo phuse;",
  "tika-vin10t0:10542_0": "Gacchanto dukkaṭaṃ vuttaṃ, hoti pācitti passato.",
  "tika-vin10t0:10543_0": "Acelakavaggo pañcamo.",
  "tika-vin10t0:10544_0": "114.",
  "tika-vin10t0:10545_0": "Suraṃ vā pana mereyyaṃ, pivanto dve phuse muni;",
  "tika-vin10t0:10546_0": "Gaṇhato dukkaṭaṃ pātuṃ, pīte pācittiyaṃ siyā.",
  "tika-vin10t0:10547_0": "115.",
  "tika-vin10t0:10548_0": "Bhikkhaṅgulipatodena, hāsento dve phuse have;",
  "tika-vin10t0:10549_0": "Payoge dukkaṭaṃ tassa, pācitti hasite siyā.",
  "tika-vin10t0:10550_0": "116.",
  "tika-vin10t0:10551_0": "Kīḷanto udake bhikkhu, dve panāpattiyo phuse;",
  "tika-vin10t0:10552_0": "Dukkaṭaṃ gopphakā heṭṭhā, pācittuparigopphake.",
  "tika-vin10t0:10553_0": "117.",
  "tika-vin10t0:10554_0": "Yo panādariyaṃ bhikkhu, karonto dve phuse have;",
  "tika-vin10t0:10555_0": "Payoge dukkaṭaṃ vuttaṃ, kate pācittiyaṃ siyā.",
  "tika-vin10t0:10556_0": "118.",
  "tika-vin10t0:10557_0": "Bhiṃsāpento have bhikkhu, dve panāpattiyo phuse;",
  "tika-vin10t0:10558_0": "Payoge dukkaṭaṃ, bhiṃsā-pite pācittiyaṃ siyā.",
  "tika-vin10t0:10559_0": "119.",
  "tika-vin10t0:10560_0": "Jotiṃ samādahitvāna, visibbento duve phuse;",
  "tika-vin10t0:10561_0": "Payoge dukkaṭaṃ vuttaṃ, pācittiyaṃ visīvite.",
  "tika-vin10t0:10562_0": "120.",
  "tika-vin10t0:10563_0": "Oraso addhamāsassa, nhāyanto dve phuse have;",
  "tika-vin10t0:10564_0": "Payoge dukkaṭaṃ, nhāna-ssosāne itaraṃ siyā.",
  "tika-vin10t0:10565_0": "121.",
  "tika-vin10t0:10566_0": "Dubbaṇṇakaraṇānaṃ tu, tiṇṇamekamanādiya;",
  "tika-vin10t0:10567_0": "Cīvaraṃ paribhuñjanto, dve phuse dukkaṭādayo.",
  "tika-vin10t0:10568_0": "122.",
  "tika-vin10t0:10569_0": "Cīvaraṃ bhikkhuādīnaṃ, vikappetvā anuddharaṃ;",
  "tika-vin10t0:10570_0": "Dve phuse paribhuñjanto, payoge dukkaṭādayo.",
  "tika-vin10t0:10571_0": "123.",
  "tika-vin10t0:10572_0": "Bhikkhussāpanidhento dve, phuse pattādikaṃ pana;",
  "tika-vin10t0:10573_0": "Payoge dukkaṭaṃ, tasmiṃ, sesāpanihite siyā.",
  "tika-vin10t0:10574_0": "Surāpānavaggo chaṭṭho.",
  "tika-vin10t0:10575_0": "124.",
  "tika-vin10t0:10576_0": "Sañcicca jīvitā pāṇaṃ, voropento tapodhano;",
  "tika-vin10t0:10577_0": "Āpattiyo catassova, āpajjati, na saṃsayo.",
  "tika-vin10t0:10578_0": "125.",
  "tika-vin10t0:10579_0": "Anodissakamopātaṃ, khaṇato hoti dukkaṭaṃ;",
  "tika-vin10t0:10580_0": "Manusso marati tasmiṃ, patitvā ce parājayo.",
  "tika-vin10t0:10581_0": "126.",
  "tika-vin10t0:10582_0": "Yakkho vāpi tiracchāna-gato manussaviggaho;",
  "tika-vin10t0:10583_0": "Patitvā maratī peto, tassa thullaccayaṃ siyā.",
  "tika-vin10t0:10584_0": "127.",
  "tika-vin10t0:10585_0": "Tiracchānagate tasmiṃ, nipatitvā mate pana;",
  "tika-vin10t0:10586_0": "Tassa pācittiyāpatti, paññattā paṭubuddhinā.",
  "tika-vin10t0:10587_0": "128.",
  "tika-vin10t0:10588_0": "Jānaṃ sappāṇakaṃ toyaṃ, paribhuñjaṃ duve phuse;",
  "tika-vin10t0:10589_0": "Payoge dukkaṭaṃ tassa, bhutte pācittiyaṃ siyā.",
  "tika-vin10t0:10590_0": "129.",
  "tika-vin10t0:10591_0": "Nihatādhikaraṇaṃ jānaṃ, ukkoṭento duve phuse;",
  "tika-vin10t0:10592_0": "Payoge dukkaṭaṃ vuttaṃ, pācittukkoṭite siyā.",
  "tika-vin10t0:10593_0": "130.",
  "tika-vin10t0:10594_0": "Jānaṃ bhikkhussa duṭṭhullaṃ, chādento pana vajjakaṃ;",
  "tika-vin10t0:10595_0": "Ekamāpajjatāpattiṃ, pācittimiti dīpitaṃ.",
  "tika-vin10t0:10596_0": "131.",
  "tika-vin10t0:10597_0": "Ūnavīsativassaṃ tu, karonto upasampadaṃ;",
  "tika-vin10t0:10598_0": "Payoge dukkaṭaṃ patto, sesā sampādite siyā.",
  "tika-vin10t0:10599_0": "132.",
  "tika-vin10t0:10600_0": "Jānaṃ tu theyyasatthena, saṃvidhāya saheva ca;",
  "tika-vin10t0:10601_0": "Tatheva mātugāmena, maggaṃ tu paṭipajjato.",
  "tika-vin10t0:10602_0": "133.",
  "tika-vin10t0:10603_0": "Dve panāpattiyo honti, payoge dukkaṭaṃ mataṃ;",
  "tika-vin10t0:10604_0": "Paṭipanne panuddiṭṭhaṃ, pācittiyamanantaraṃ.",
  "tika-vin10t0:10605_0": "134.",
  "tika-vin10t0:10606_0": "Accajaṃ pāpikaṃ diṭṭhiṃ, ñattiyā dukkaṭaṃ phuse;",
  "tika-vin10t0:10607_0": "Kammavācāya osāne, hoti pācitti bhikkhuno.",
  "tika-vin10t0:10608_0": "135.",
  "tika-vin10t0:10609_0": "Tathākaṭānudhammena, saṃbhuñjanto duve phuse;",
  "tika-vin10t0:10610_0": "Payoge dukkaṭaṃ tassa, bhutte pācittiyaṃ siyā.",
  "tika-vin10t0:10611_0": "136.",
  "tika-vin10t0:10612_0": "Nāsitaṃ samaṇuddesaṃpalāpento duve phuse;",
  "tika-vin10t0:10613_0": "Payoge dukkaṭaṃ vuttaṃ, pācitti upalāpite.",
  "tika-vin10t0:10614_0": "Sappāṇakavaggo sattamo.",
  "tika-vin10t0:10615_0": "137.",
  "tika-vin10t0:10616_0": "Vuccamānassa bhikkhussa, bhikkhūhi sahadhammikaṃ;",
  "tika-vin10t0:10617_0": "“Na sakkhissāmi”iccevaṃ, bhaṇato dukkaṭādayo.",
  "tika-vin10t0:10618_0": "138.",
  "tika-vin10t0:10619_0": "Vinayaṃ tu vivaṇṇento, dve panāpattiyo phuse;",
  "tika-vin10t0:10620_0": "Payoge dukkaṭaṃ tassa, pācitteva vivaṇṇite.",
  "tika-vin10t0:10621_0": "139.",
  "tika-vin10t0:10622_0": "Mohento dve phuse, mohe, dukkaṭaṃ tu aropite;",
  "tika-vin10t0:10623_0": "Ropite pana mohasmiṃ, pācittiyamudīritaṃ.",
  "tika-vin10t0:10624_0": "140.",
  "tika-vin10t0:10625_0": "Pahāraṃ kupito dento, bhikkhussa dve phuse have;",
  "tika-vin10t0:10626_0": "Payoge dukkaṭaṃ vuttaṃ, pācitti pahaṭe siyā.",
  "tika-vin10t0:10627_0": "141.",
  "tika-vin10t0:10628_0": "Bhikkhussa kupito bhikkhu, uggiraṃ talasattikaṃ;",
  "tika-vin10t0:10629_0": "Dve phuse dukkaṭaṃ yoge, pācittuggirite siyā.",
  "tika-vin10t0:10630_0": "142.",
  "tika-vin10t0:10631_0": "Bhikkhu saṅghādisesena, amūleneva codayaṃ;",
  "tika-vin10t0:10632_0": "Dve phuse dukkaṭaṃ yoge, pācittuddhaṃsite siyā.",
  "tika-vin10t0:10633_0": "143.",
  "tika-vin10t0:10634_0": "Bhikkhu sañcicca kukkuccaṃ, janayanto hi bhikkhuno;",
  "tika-vin10t0:10635_0": "Dve phuse dukkaṭaṃ yoge, pācittuppādite siyā.",
  "tika-vin10t0:10636_0": "144.",
  "tika-vin10t0:10637_0": "Tiṭṭhantupassutiṃ bhikkhu, dve panāpattiyo phuse;",
  "tika-vin10t0:10638_0": "Gacchato dukkaṭaṃ sotuṃ, pācitti suṇato siyā.",
  "tika-vin10t0:10639_0": "145.",
  "tika-vin10t0:10640_0": "Dhammikānaṃ tu kammānaṃ, chandaṃ datvā tato puna;",
  "tika-vin10t0:10641_0": "Khīyanadhammamāpajjaṃ, dve phuse dukkaṭādayo.",
  "tika-vin10t0:10642_0": "146.",
  "tika-vin10t0:10643_0": "Saṅghe vinicchaye niṭṭhaṃ, agate chandamattano;",
  "tika-vin10t0:10644_0": "Adatvā gacchato tassa, dve panāpattiyo siyuṃ.",
  "tika-vin10t0:10645_0": "147.",
  "tika-vin10t0:10646_0": "Hatthapāsaṃ tu saṅghassa, jahato hoti dukkaṭaṃ;",
  "tika-vin10t0:10647_0": "Jahite hatthapāsasmiṃ, hoti pācitti bhikkhuno.",
  "tika-vin10t0:10648_0": "148.",
  "tika-vin10t0:10649_0": "Samaggena ca saṅghena, datvāna saha cīvaraṃ;",
  "tika-vin10t0:10650_0": "Khīyanto dve phuse pacchā, payoge dukkaṭādayo.",
  "tika-vin10t0:10651_0": "149.",
  "tika-vin10t0:10652_0": "Lābhaṃ pariṇataṃ jānaṃ, saṅghikaṃ puggalassa hi;",
  "tika-vin10t0:10653_0": "Dve phuse pariṇāmento, payoge dukkaṭādayo.",
  "tika-vin10t0:10654_0": "Sahadhammikavaggo aṭṭhamo.",
  "tika-vin10t0:10655_0": "150.",
  "tika-vin10t0:10656_0": "Pubbe avidito hutvā, rañño antepuraṃ pana;",
  "tika-vin10t0:10657_0": "Pavisantassa bhikkhuno, dve panāpattiyo siyuṃ.",
  "tika-vin10t0:10658_0": "151.",
  "tika-vin10t0:10659_0": "Paṭhamena ca pādena, ummārātikkame pana;",
  "tika-vin10t0:10660_0": "Dukkaṭaṃ pana uddiṭṭhaṃ, pācitti dutiyena tu.",
  "tika-vin10t0:10661_0": "152.",
  "tika-vin10t0:10662_0": "Ratanaṃ pana gaṇhanto, dve panāpattiyo phuse;",
  "tika-vin10t0:10663_0": "Payoge dukkaṭaṃ tassa, pācitti gahite siyā.",
  "tika-vin10t0:10664_0": "153.",
  "tika-vin10t0:10665_0": "Santaṃ bhikkhuṃ anāpucchā, vikāle gāmakaṃ pana;",
  "tika-vin10t0:10666_0": "Samaṇo pavisaṃ dose, āpajjati duve pana.",
  "tika-vin10t0:10667_0": "154.",
  "tika-vin10t0:10668_0": "Paṭhamena ca pādena, parikkhepaṃ atikkame;",
  "tika-vin10t0:10669_0": "Dukkaṭaṃ tassa niddiṭṭhaṃ, pācitti dutiyena tu.",
  "tika-vin10t0:10670_0": "155.",
  "tika-vin10t0:10671_0": "Aṭṭhidantavisāṇābhi-nibbattaṃ sūciyā gharaṃ;",
  "tika-vin10t0:10672_0": "Kārāpento phuse dvepi, payoge dukkaṭādayo.",
  "tika-vin10t0:10673_0": "156.",
  "tika-vin10t0:10674_0": "Pamāṇātītamañcādiṃ, kārāpento duve phuse;",
  "tika-vin10t0:10675_0": "Payoge dukkaṭaṃ vuttaṃ, sesā kārāpite siyā.",
  "tika-vin10t0:10676_0": "157.",
  "tika-vin10t0:10677_0": "Tūlonaddhaṃ tu mañcādiṃ, kārāpento duve phuse;",
  "tika-vin10t0:10678_0": "Payoge dukkaṭaṃ, tasmiṃ, sesā kārāpite siyā.",
  "tika-vin10t0:10679_0": "158.",
  "tika-vin10t0:10680_0": "Sattame aṭṭhame ceva, navame dasamepi ca;",
  "tika-vin10t0:10681_0": "Anantarasamoyeva, āpattīnaṃ vinicchayo.",
  "tika-vin10t0:10682_0": "Ratanavaggo navamo.",
  "tika-vin10t0:10683_0": "Pācittiyakathā.",
  "tika-vin10t0:10684_0": "159.",
  "tika-vin10t0:10685_0": "Catūsu duvidhāpatti, pāṭidesaniyesupi;",
  "tika-vin10t0:10686_0": "Avisesena niddiṭṭhā, buddhenādiccabandhunā.",
  "tika-vin10t0:10687_0": "160.",
  "tika-vin10t0:10688_0": "“Bhuñjissāmī”ti bhikkhussa, dukkaṭaṃ paṭigaṇhato;",
  "tika-vin10t0:10689_0": "Ajjhohāresu sabbattha, pāṭidesaniyaṃ siyā.",
  "tika-vin10t0:10690_0": "Pāṭidesanīyakathā.",
  "tika-vin10t0:10691_0": "161.",
  "tika-vin10t0:10692_0": "Sekhiyesu ca dhammesu, ekāvāpatti dīpitā;",
  "tika-vin10t0:10693_0": "Anādaravaseneva, dukkaṭaṃ samudāhaṭaṃ.",
  "tika-vin10t0:10694_0": "Sekhiyakathā.",
  "tika-vin10t0:10695_0": "162.",
  "tika-vin10t0:10696_0": "Paññattā methunaṃ dhammaṃ, paṭisevanapaccayā;",
  "tika-vin10t0:10697_0": "Kati āpattiyo honti? Catassova bhavanti hi.",
  "tika-vin10t0:10698_0": "163.",
  "tika-vin10t0:10699_0": "Methunaṃ paṭisevanto, allokāsappavesane;",
  "tika-vin10t0:10700_0": "Mate akkhāyite vāpi, bhikkhu pārājikaṃ phuse.",
  "tika-vin10t0:10701_0": "164.",
  "tika-vin10t0:10702_0": "Thullaccayaṃ tu yebhuyya-kkhāyite, dukkaṭaṃ tathā;",
  "tika-vin10t0:10703_0": "Mukhe vaṭṭakate vuttaṃ, pācitti jatumaṭṭhake.",
  "tika-vin10t0:10704_0": "165.",
  "tika-vin10t0:10705_0": "Paññattā kāyasaṃsaggaṃ, samāpajjanapaccayā;",
  "tika-vin10t0:10706_0": "Kati āpattiyo honti? Pañca āpattiyo siyuṃ.",
  "tika-vin10t0:10707_0": "166.",
  "tika-vin10t0:10708_0": "Avassutassa posassa, tathā bhikkhuniyāpi ca;",
  "tika-vin10t0:10709_0": "Pārājikamadhakkhādi-gahaṇaṃ sādiyantiyā.",
  "tika-vin10t0:10710_0": "167.",
  "tika-vin10t0:10711_0": "Kāyena phusato kāyaṃ, bhikkhussa garukaṃ siyā;",
  "tika-vin10t0:10712_0": "Kāyena kāyabaddhaṃ tu, phusaṃ thullaccayaṃ siyā.",
  "tika-vin10t0:10713_0": "168.",
  "tika-vin10t0:10714_0": "Paṭibaddhena kāyena, paṭibaddhaṃ tu dukkaṭaṃ;",
  "tika-vin10t0:10715_0": "Pācittiyaṃ panuddiṭṭhaṃ, tassaṅgulipatodake.",
  "tika-vin10t0:10716_0": "169.",
  "tika-vin10t0:10717_0": "Sesesu sekhiyantesu, āpattīnaṃ vinicchayo;",
  "tika-vin10t0:10718_0": "Heṭṭhā vuttanayeneva, veditabbo vibhāvinā.",
  "tika-vin10t0:10719_0": "Mahāvibhaṅgasaṅgaho niṭṭhito.",
  "tika-vin10t0:10720_0": "Bhikkhunīvibhaṅgo",
  "tika-vin10t0:10721_0": "170.",
  "tika-vin10t0:10722_0": "Bhikkhūnaṃ pāṭavatthāya, vinayassa vinicchaye;",
  "tika-vin10t0:10723_0": "Bhikkhunīnaṃ vibhaṅgopi, kiñcimattaṃ bhaṇāmahaṃ.",
  "tika-vin10t0:10724_0": "171.",
  "tika-vin10t0:10725_0": "Avassutassa posassa, bhikkhunīpi avassutā;",
  "tika-vin10t0:10726_0": "Nandantī kāyasaṃsaggaṃ, kati āpattiyo phuse;",
  "tika-vin10t0:10727_0": "172.",
  "tika-vin10t0:10728_0": "Tisso āpattiyo ubbha-jāṇussādhakkhakassa ca;",
  "tika-vin10t0:10729_0": "Hoti pārājikaṃ tassā, gahaṇaṃ sādiyantiyā.",
  "tika-vin10t0:10730_0": "173.",
  "tika-vin10t0:10731_0": "Ubbhakkhakaṃ adhojāṇu-gahaṇaṃ sādiyantiyā;",
  "tika-vin10t0:10732_0": "Thullaccayaṃ siyā, kāya-paṭibaddhe tu dukkaṭaṃ.",
  "tika-vin10t0:10733_0": "174.",
  "tika-vin10t0:10734_0": "Chādentī bhikkhunī vajjaṃ, tisso āpattiyo phuse;",
  "tika-vin10t0:10735_0": "Jānaṃ pārājikaṃ dhammaṃ, chādentī sā parājikā.",
  "tika-vin10t0:10736_0": "175.",
  "tika-vin10t0:10737_0": "Thullaccayaṃ vematikā, paṭicchādeti ce pana;",
  "tika-vin10t0:10738_0": "Athācāravipattiṃ ce, paṭicchādeti dukkaṭaṃ.",
  "tika-vin10t0:10739_0": "176.",
  "tika-vin10t0:10740_0": "Nissajjantī na taṃ laddhiṃ, ukkhittassānuvattikā;",
  "tika-vin10t0:10741_0": "Samanubhāsanāyeva, tisso āpattiyo phuse.",
  "tika-vin10t0:10742_0": "177.",
  "tika-vin10t0:10743_0": "Ñattiyā dukkaṭaṃ, dvīhi, kammavācāhi thullatā;",
  "tika-vin10t0:10744_0": "Kammavācāya osāne, pārājikamudīritaṃ.",
  "tika-vin10t0:10745_0": "178.",
  "tika-vin10t0:10746_0": "Pūrentī aṭṭhamaṃ vatthuṃ, tisso āpattiyo phuse;",
  "tika-vin10t0:10747_0": "Purisenidhāgacchāti, vuttāgacchati dukkaṭaṃ.",
  "tika-vin10t0:10748_0": "179.",
  "tika-vin10t0:10749_0": "Thullaccayaṃ tu posassa, hatthapāsappavesane;",
  "tika-vin10t0:10750_0": "Pūrentī aṭṭhamaṃ vatthuṃ, samaṇī sā parājitā.",
  "tika-vin10t0:10751_0": "Pārājikakathā.",
  "tika-vin10t0:10752_0": "180.",
  "tika-vin10t0:10753_0": "Ussayavādikā aṭṭaṃ, karontī tividhaṃ phuse;",
  "tika-vin10t0:10754_0": "Ekassārocane tassā, hoti āpatti dukkaṭaṃ.",
  "tika-vin10t0:10755_0": "181.",
  "tika-vin10t0:10756_0": "Dutiyārocane tassā, thullaccayamudīritaṃ;",
  "tika-vin10t0:10757_0": "Aṭṭassa pariyosāne, hoti saṅghādisesatā.",
  "tika-vin10t0:10758_0": "182.",
  "tika-vin10t0:10759_0": "Corivuṭṭhāpikā vāpi, ñattiyā dukkaṭaṃ phuse;",
  "tika-vin10t0:10760_0": "Dvīhi thullaccayaṃ kamma-vācosāne garuṃ siyā.",
  "tika-vin10t0:10761_0": "183.",
  "tika-vin10t0:10762_0": "Ekā gāmantaraṃ gacche, gamane dukkaṭaṃ siyā;",
  "tika-vin10t0:10763_0": "Parikkhepe atikkante, pādena paṭhamena tu.",
  "tika-vin10t0:10764_0": "184.",
  "tika-vin10t0:10765_0": "Hoti thullaccayāpatti, tassā samaṇiyā pana;",
  "tika-vin10t0:10766_0": "Dutiyena atikkante, garuke pana tiṭṭhati.",
  "tika-vin10t0:10767_0": "185.",
  "tika-vin10t0:10768_0": "Catutthe dutiye vutta-sadisova vinicchayo;",
  "tika-vin10t0:10769_0": "Āpattīnaṃ pabhede tu, kāci natthi visesatā.",
  "tika-vin10t0:10770_0": "186.",
  "tika-vin10t0:10771_0": "Avassutā sayaṃ hutvā, tādisasseva hatthato;",
  "tika-vin10t0:10772_0": "Gahetvā pana bhuñjantī, bhojanādīsu kiñcipi.",
  "tika-vin10t0:10773_0": "187.",
  "tika-vin10t0:10774_0": "Phuse āpattiyo tisso, bhojanādīsu kiñcipi;",
  "tika-vin10t0:10775_0": "Paṭiggaṇhantiyā tassā, hoti thullaccayaṃ pana.",
  "tika-vin10t0:10776_0": "188.",
  "tika-vin10t0:10777_0": "Ajjhohāresu sabbesu, hoti saṅghādisesatā;",
  "tika-vin10t0:10778_0": "Udakaṃ dantaponaṃ vā, paṭiggaṇhāti dukkaṭaṃ.",
  "tika-vin10t0:10779_0": "189.",
  "tika-vin10t0:10780_0": "“Sahatthena gahetvā tvaṃ, khāda vā bhuñja vā”tipi;",
  "tika-vin10t0:10781_0": "Uyyojentī panevaṃ tu, tisso āpattiyo phuse.",
  "tika-vin10t0:10782_0": "190.",
  "tika-vin10t0:10783_0": "Dukkaṭaṃ vacane tassā, “bhuñjissāmī”ti gaṇhati;",
  "tika-vin10t0:10784_0": "Ajjhohāresu sabbesu, tassā thullaccayaṃ siyā.",
  "tika-vin10t0:10785_0": "191.",
  "tika-vin10t0:10786_0": "Bhojanassa panosāne, hoti saṅghādisesatā;",
  "tika-vin10t0:10787_0": "Uyyojeti ca yā tassā, imā tissoti dīpaye.",
  "tika-vin10t0:10788_0": "192.",
  "tika-vin10t0:10789_0": "Sattame aṭṭhame cāpi, navame dasamepi ca;",
  "tika-vin10t0:10790_0": "Corivuṭṭhāpaneneva, samānova vinicchayo.",
  "tika-vin10t0:10791_0": "Saṅghādisesakathā.",
  "tika-vin10t0:10792_0": "193.",
  "tika-vin10t0:10793_0": "Pattasannicayaṃ yiha, karontī bhikkhunī pana;",
  "tika-vin10t0:10794_0": "Ekaṃ nissaggiyaṃyeva, phuse pācittiyaṃ tu sā.",
  "tika-vin10t0:10795_0": "194.",
  "tika-vin10t0:10796_0": "Akālacīvaraṃ kāla-cīvaraṃ bhājāpentiyā;",
  "tika-vin10t0:10797_0": "Payoge dukkaṭaṃ vuttaṃ, lābhe nissaggiyaṃ siyā.",
  "tika-vin10t0:10798_0": "195.",
  "tika-vin10t0:10799_0": "Cīvaraṃ parivattetvā, acchindati sace pana;",
  "tika-vin10t0:10800_0": "Payoge dukkaṭaṃ, chinne, tassā nissaggiyaṃ siyā.",
  "tika-vin10t0:10801_0": "196.",
  "tika-vin10t0:10802_0": "Viññāpetvāva aññaṃ ce, viññāpeti tato paraṃ;",
  "tika-vin10t0:10803_0": "Payoge dukkaṭaṃ, viññā-pite nissaggiyaṃ siyā.",
  "tika-vin10t0:10804_0": "197.",
  "tika-vin10t0:10805_0": "Cetāpetvā hi aññaṃ ce, cetāpeti tato paraṃ;",
  "tika-vin10t0:10806_0": "Payoge dukkaṭaṃ, cetā-pite nissaggiyaṃ siyā.",
  "tika-vin10t0:10807_0": "198.",
  "tika-vin10t0:10808_0": "Evameva ca sesesu, chaṭṭhādīsu ca sattasu;",
  "tika-vin10t0:10809_0": "Anantarasamānova, āpattīnaṃ vinicchayo.",
  "tika-vin10t0:10810_0": "Nissaggiyakathā.",
  "tika-vin10t0:10811_0": "199.",
  "tika-vin10t0:10812_0": "Lasuṇaṃ khādati dve ce, dukkaṭaṃ gahaṇe siyā;",
  "tika-vin10t0:10813_0": "Ajjhohārapayogesu, pācitti pariyāputā.",
  "tika-vin10t0:10814_0": "200.",
  "tika-vin10t0:10815_0": "Saṃharāpentiyā lomaṃ, sambādhe dveva honti hi;",
  "tika-vin10t0:10816_0": "Payoge dukkaṭaṃ vuttaṃ, hoti pācitti saṃhaṭe.",
  "tika-vin10t0:10817_0": "201.",
  "tika-vin10t0:10818_0": "Karontī talaghātaṃ tu, dve panāpattiyo phuse;",
  "tika-vin10t0:10819_0": "Payoge dukkaṭaṃ hoti, kate pācittiyaṃ siyā.",
  "tika-vin10t0:10820_0": "202.",
  "tika-vin10t0:10821_0": "Jatunā maṭṭhakaṃ kiñci, sādiyantī duve phuse;",
  "tika-vin10t0:10822_0": "Payoge dukkaṭādinne, tassā pācittiyaṃ siyā.",
  "tika-vin10t0:10823_0": "203.",
  "tika-vin10t0:10824_0": "Pañcamaṃ tu catutthena, samānamiti dīpaye;",
  "tika-vin10t0:10825_0": "Āpattīnaṃ vibhāgasmiṃ, viseso natthi kocipi.",
  "tika-vin10t0:10826_0": "204.",
  "tika-vin10t0:10827_0": "Bhikkhussa bhuñjamānassa, pānīyenupatiṭṭhati;",
  "tika-vin10t0:10828_0": "Hatthapāse tu pācitti, hitvā tiṭṭhati dukkaṭaṃ.",
  "tika-vin10t0:10829_0": "205.",
  "tika-vin10t0:10830_0": "Viññāpetvāmakaṃ dhaññaṃ, “bhuñjissāmī”ti gaṇhati;",
  "tika-vin10t0:10831_0": "Dukkaṭaṃ hoti pācitti, ajjhohāresu dīpaye.",
  "tika-vin10t0:10832_0": "206.",
  "tika-vin10t0:10833_0": "Uccārādiṃ tirokuṭṭe, chaḍḍentī dve phuse have;",
  "tika-vin10t0:10834_0": "Payoge dukkaṭaṃ vuttaṃ, pācitti chaḍḍite siyā.",
  "tika-vin10t0:10835_0": "207.",
  "tika-vin10t0:10836_0": "Uccārādicatukkaṃ tu, chaḍḍeti harite sace;",
  "tika-vin10t0:10837_0": "Payoge dukkaṭaṃ tassā, pācitti chaḍḍite siyā.",
  "tika-vin10t0:10838_0": "208.",
  "tika-vin10t0:10839_0": "Naccādiṃ dassanatthāya, sace gacchati dukkaṭaṃ;",
  "tika-vin10t0:10840_0": "Passantiyāpi pācitti, tatheva ca suṇantiyā.",
  "tika-vin10t0:10841_0": "Lasuṇavaggo paṭhamo.",
  "tika-vin10t0:10842_0": "209.",
  "tika-vin10t0:10843_0": "Paṭhame dutiye ceva, tatiye ca catutthake;",
  "tika-vin10t0:10844_0": "Tulyo lasuṇavaggassa, chaṭṭhenidha vinicchayo.",
  "tika-vin10t0:10845_0": "210.",
  "tika-vin10t0:10846_0": "Kulāni upasaṅkamma, nisīditvā panāsane;",
  "tika-vin10t0:10847_0": "Sāmike tu anāpucchā, pakkamantī duve phuse.",
  "tika-vin10t0:10848_0": "211.",
  "tika-vin10t0:10849_0": "Paṭhamena ca pādena, anovassamatikkame;",
  "tika-vin10t0:10850_0": "Dukkaṭaṃ hoti, pācitti, dutiyātikkame siyā.",
  "tika-vin10t0:10851_0": "212.",
  "tika-vin10t0:10852_0": "Sāmike tu anāpucchā, āsane ce nisīdati;",
  "tika-vin10t0:10853_0": "Payoge dukkaṭaṃ hoti, pācitti ca nisīdite.",
  "tika-vin10t0:10854_0": "213.",
  "tika-vin10t0:10855_0": "Chaṭṭhena sattamaṃ sabbaṃ, samānaṃ aṭṭhame pana;",
  "tika-vin10t0:10856_0": "Payoge dukkaṭaṃ, ujjhā-pite pācittiyaṃ siyā.",
  "tika-vin10t0:10857_0": "214.",
  "tika-vin10t0:10858_0": "Attānaṃ cābhisappentī, dve phuse nirayādinā;",
  "tika-vin10t0:10859_0": "Payoge dukkaṭaṃ vuttaṃ, pācitti abhisappite.",
  "tika-vin10t0:10860_0": "215.",
  "tika-vin10t0:10861_0": "Vadhitvā pana attānaṃ, rodantī tu duve phuse;",
  "tika-vin10t0:10862_0": "Vadhati rodati pācitti, karotekaṃ tu dukkaṭaṃ.",
  "tika-vin10t0:10863_0": "Rattandhakāravaggo dutiyo.",
  "tika-vin10t0:10864_0": "216.",
  "tika-vin10t0:10865_0": "Naggā nhāyati dve ceva, payoge dukkaṭaṃ siyā;",
  "tika-vin10t0:10866_0": "Nhānassa pariyosāne, tassā pācittiyaṃ siyā.",
  "tika-vin10t0:10867_0": "217.",
  "tika-vin10t0:10868_0": "Kārāpeti pamāṇāti-kkantaṃ udakasāṭikaṃ;",
  "tika-vin10t0:10869_0": "Payoge dukkaṭaṃ, kārā-pite pācittiyaṃ siyā.",
  "tika-vin10t0:10870_0": "218.",
  "tika-vin10t0:10871_0": "Cīvaraṃ tu visibbetvā, visibbāpetva vā pana;",
  "tika-vin10t0:10872_0": "Neva sibbantiyā vutta-mekaṃ pācittiyaṃ pana.",
  "tika-vin10t0:10873_0": "219.",
  "tika-vin10t0:10874_0": "Pañcāhikaṃ tu saṅghāṭi-cāraṃ pana atikkame;",
  "tika-vin10t0:10875_0": "Ekāvassā panāpatti, pācitti paridīpitā.",
  "tika-vin10t0:10876_0": "220.",
  "tika-vin10t0:10877_0": "Sace saṅkamanīyaṃ tu, dhāreti pana cīvaraṃ;",
  "tika-vin10t0:10878_0": "Payoge dukkaṭaṃ vuttaṃ, pācitti pana dhārite.",
  "tika-vin10t0:10879_0": "221.",
  "tika-vin10t0:10880_0": "Gaṇacīvaralābhassa, antarāyaṃ karoti ce;",
  "tika-vin10t0:10881_0": "Payoge dukkaṭaṃ hoti, kate pācittiyaṃ siyā.",
  "tika-vin10t0:10882_0": "222.",
  "tika-vin10t0:10883_0": "Vibhaṅgaṃ paṭibāhantī, cīvarānaṃ tu dhammikaṃ;",
  "tika-vin10t0:10884_0": "Payoge dukkaṭaṃ vuttaṃ, pācitti paṭibāhite.",
  "tika-vin10t0:10885_0": "223.",
  "tika-vin10t0:10886_0": "Agārikādino deti, sace samaṇacīvaraṃ;",
  "tika-vin10t0:10887_0": "Payoge dukkaṭaṃ, dinne, pācitti pariyāputā.",
  "tika-vin10t0:10888_0": "224.",
  "tika-vin10t0:10889_0": "Cīvare dubbalāsāya, kālaṃ ce samatikkame;",
  "tika-vin10t0:10890_0": "Payoge dukkaṭaṃ vuttaṃ, pācitti samatikkame.",
  "tika-vin10t0:10891_0": "225.",
  "tika-vin10t0:10892_0": "Dhammikaṃ kathinuddhāraṃ, paṭibāhantiyā duve;",
  "tika-vin10t0:10893_0": "Payoge dukkaṭaṃ hoti, pācitti paṭibāhite.",
  "tika-vin10t0:10894_0": "Nhānavaggo tatiyo.",
  "tika-vin10t0:10895_0": "226.",
  "tika-vin10t0:10896_0": "Duve bhikkhuniyo eka-mañcasmiṃ ce tuvaṭṭeyyuṃ;",
  "tika-vin10t0:10897_0": "Payoge dukkaṭaṃ tāsaṃ, nipanne itaraṃ siyā.",
  "tika-vin10t0:10898_0": "227.",
  "tika-vin10t0:10899_0": "Dutiyaṃ paṭhameneva, sadisaṃ tatiye pana;",
  "tika-vin10t0:10900_0": "Payoge dukkaṭaṃ hoti, kate pācittiyaṃ siyā.",
  "tika-vin10t0:10901_0": "228.",
  "tika-vin10t0:10902_0": "Nupaṭṭhāpentiyā vāpi, dukkhitaṃ sahajīviniṃ;",
  "tika-vin10t0:10903_0": "Ekāyeva panāpatti, pācitti paridīpitā.",
  "tika-vin10t0:10904_0": "229.",
  "tika-vin10t0:10905_0": "Sace upassayaṃ datvā, nikkaḍḍhati ca bhikkhuniṃ;",
  "tika-vin10t0:10906_0": "Payoge dukkaṭaṃ tassā, hoti pācitti kaḍḍhite.",
  "tika-vin10t0:10907_0": "230.",
  "tika-vin10t0:10908_0": "Chaṭṭhe pana ca saṃsaṭṭhā, ñattiyā dukkaṭaṃ phuse;",
  "tika-vin10t0:10909_0": "Kammavācāya osāne, pācitti paridīpitā.",
  "tika-vin10t0:10910_0": "231.",
  "tika-vin10t0:10911_0": "Antoraṭṭhe tu sāsaṅke, cārikaṃ tu carantiyā;",
  "tika-vin10t0:10912_0": "Payoge dukkaṭaṃ vuttaṃ, paṭipannāya sesakaṃ.",
  "tika-vin10t0:10913_0": "232.",
  "tika-vin10t0:10914_0": "Aṭṭhamaṃ navamañceva, sattamena samaṃ mataṃ;",
  "tika-vin10t0:10915_0": "Dasame pana ekāva, pācitti paridīpitā.",
  "tika-vin10t0:10916_0": "Tuvaṭṭavaggo catuttho.",
  "tika-vin10t0:10917_0": "233.",
  "tika-vin10t0:10918_0": "Rājāgārādikaṃ sabbaṃ, dassanatthāya gacchati;",
  "tika-vin10t0:10919_0": "Payoge dukkaṭaṃ tassā, pācitti yadi passati.",
  "tika-vin10t0:10920_0": "234.",
  "tika-vin10t0:10921_0": "Āsandiṃ vāpi pallaṅkaṃ, paribhuñjantiyā duve;",
  "tika-vin10t0:10922_0": "Payoge dukkaṭaṃ vuttaṃ, bhutte pācittiyaṃ siyā.",
  "tika-vin10t0:10923_0": "235.",
  "tika-vin10t0:10924_0": "Suttaṃ kantantiyā dveva, payoge dukkaṭaṃ mataṃ;",
  "tika-vin10t0:10925_0": "Ujjavujjavane tassā, pācitti samudāhare.",
  "tika-vin10t0:10926_0": "236.",
  "tika-vin10t0:10927_0": "Veyyāvaccaṃ gihīnaṃ tu, dveva honti karontiyā;",
  "tika-vin10t0:10928_0": "Payoge dukkaṭaṃ vuttaṃ, kate pācittiyaṃ siyā.",
  "tika-vin10t0:10929_0": "237.",
  "tika-vin10t0:10930_0": "Pañcame pana ekāva, pācitti paridīpitā;",
  "tika-vin10t0:10931_0": "Payoge dukkaṭaṃ chaṭṭhe, dinne pācittiyaṃ siyā.",
  "tika-vin10t0:10932_0": "238.",
  "tika-vin10t0:10933_0": "Sattamaṃ dutiyeneva, samāpattipabhedato;",
  "tika-vin10t0:10934_0": "Aṭṭhamaṃ dutiye vagge, pañcamena samaṃ mataṃ.",
  "tika-vin10t0:10935_0": "239.",
  "tika-vin10t0:10936_0": "Tiracchānagataṃ vijjaṃ, dveva honti paṭhantiyā;",
  "tika-vin10t0:10937_0": "Payoge dukkaṭaṃ hoti, pācitti hi pade pade.",
  "tika-vin10t0:10938_0": "240.",
  "tika-vin10t0:10939_0": "Dasamaṃ navameneva, samānaṃ sabbathā pana;",
  "tika-vin10t0:10940_0": "“Pariyāpuṇāti, vāceti”, padamattaṃ visesakaṃ.",
  "tika-vin10t0:10941_0": "Cittāgāravaggo pañcamo.",
  "tika-vin10t0:10942_0": "241.",
  "tika-vin10t0:10943_0": "Sabhikkhukaṃ tamārāmaṃ, jānantī pana bhikkhunī;",
  "tika-vin10t0:10944_0": "Pavisantī anāpucchā, dve panāpattiyo phuse.",
  "tika-vin10t0:10945_0": "242.",
  "tika-vin10t0:10946_0": "Paṭhamena ca pādena, parikkhepassatikkame;",
  "tika-vin10t0:10947_0": "Dukkaṭaṃ piṭake vuttaṃ, pācitti dutiyena tu.",
  "tika-vin10t0:10948_0": "243.",
  "tika-vin10t0:10949_0": "Akkosati ca yā bhikkhuṃ, bhikkhunī paribhāsati;",
  "tika-vin10t0:10950_0": "Payoge dukkaṭaṃ tassā, pācittakkosite siyā.",
  "tika-vin10t0:10951_0": "244.",
  "tika-vin10t0:10952_0": "Yā hi caṇḍikabhāvena, gaṇaṃ tu paribhāsati;",
  "tika-vin10t0:10953_0": "Payoge dukkaṭaṃ tassā, paribhaṭṭhe panetaraṃ.",
  "tika-vin10t0:10954_0": "245.",
  "tika-vin10t0:10955_0": "Nimantitā pavāritā, khādanaṃ bhojanampi vā;",
  "tika-vin10t0:10956_0": "Bhuñjantī bhikkhunī sā hi, dve panāpattiyo phuse.",
  "tika-vin10t0:10957_0": "246.",
  "tika-vin10t0:10958_0": "“Bhuñjissāmī”ti yaṃ kiñci, paṭiggaṇhāti dukkaṭaṃ;",
  "tika-vin10t0:10959_0": "Ajjhohārapayogesu, pācitti paridīpaye.",
  "tika-vin10t0:10960_0": "247.",
  "tika-vin10t0:10961_0": "Kulaṃ tu maccharāyantī, dve panāpattiyo phuse;",
  "tika-vin10t0:10962_0": "Payoge dukkaṭaṃ vuttaṃ, sesā maccharite siyā.",
  "tika-vin10t0:10963_0": "248.",
  "tika-vin10t0:10964_0": "Abhikkhuke panāvāse, bhave vassaṃ vasantiyā;",
  "tika-vin10t0:10965_0": "Dukkaṭaṃ pubbakiccesu, pācitti aruṇuggame.",
  "tika-vin10t0:10966_0": "249.",
  "tika-vin10t0:10967_0": "Bhikkhunī ubhatosaṅghe, vassaṃvuṭṭhā tu tīhipi;",
  "tika-vin10t0:10968_0": "Ṭhānehi appavārentī, ekaṃ pācittiyaṃ phuse.",
  "tika-vin10t0:10969_0": "250.",
  "tika-vin10t0:10970_0": "Ovādatthāya vā bhikkhuṃ, saṃvāsatthāya vā tathā;",
  "tika-vin10t0:10971_0": "Na gacchati sace tassā, ekaṃ pācittiyaṃ siyā.",
  "tika-vin10t0:10972_0": "251.",
  "tika-vin10t0:10973_0": "Ovādampi na yācantī, na gacchantī uposathaṃ;",
  "tika-vin10t0:10974_0": "Ekaṃ pācittiyāpatti-māpajjati, na saṃsayo.",
  "tika-vin10t0:10975_0": "252.",
  "tika-vin10t0:10976_0": "Apucchitvāva saṅghaṃ vā, bhedāpeti pasākhajaṃ;",
  "tika-vin10t0:10977_0": "Payoge dukkaṭaṃ, bhinne, pācitti pariyāputā.",
  "tika-vin10t0:10978_0": "Ārāmavaggo chaṭṭho.",
  "tika-vin10t0:10979_0": "253.",
  "tika-vin10t0:10980_0": "Gabbhiniṃ vuṭṭhapentī hi, dve panāpattiyo phuse;",
  "tika-vin10t0:10981_0": "Payoge dukkaṭaṃ, vuṭṭhā-pite pācittiyaṃ siyā.",
  "tika-vin10t0:10982_0": "254.",
  "tika-vin10t0:10983_0": "Dutiyaṃ tatiyañceva, catutthaṃ pañcamampi ca;",
  "tika-vin10t0:10984_0": "Chaṭṭhañca sattamañceva, paṭhamena samaṃ mataṃ.",
  "tika-vin10t0:10985_0": "255.",
  "tika-vin10t0:10986_0": "Bhikkhunī vuṭṭhapetvāna, bhikkhuniṃ sahajīviniṃ;",
  "tika-vin10t0:10987_0": "Dvevassaṃ nānuggaṇhantī, ekaṃ pācittiyaṃ phuse.",
  "tika-vin10t0:10988_0": "256.",
  "tika-vin10t0:10989_0": "Navamaṃ dasamañceva, aṭṭhamena samaṃ mataṃ;",
  "tika-vin10t0:10990_0": "Dvīsu āpattibhedasmiṃ, nānattaṃ natthi kiñcipi.",
  "tika-vin10t0:10991_0": "Gabbhinīvaggo sattamo.",
  "tika-vin10t0:10992_0": "257.",
  "tika-vin10t0:10993_0": "Kumārībhūtavaggassa, ādito pana pañcapi;",
  "tika-vin10t0:10994_0": "Samānā gabbhinīvagge, paṭhameneva sabbaso.",
  "tika-vin10t0:10995_0": "258.",
  "tika-vin10t0:10996_0": "“Alaṃ vuṭṭhāpitenā”ti, vuccamānā hi khīyati;",
  "tika-vin10t0:10997_0": "Payoge dukkaṭaṃ, pacchā, hoti pācitti khīyite.",
  "tika-vin10t0:10998_0": "259.",
  "tika-vin10t0:10999_0": "Sattame aṭṭhame ceva, ekaṃ pācittiyaṃ mataṃ;",
  "tika-vin10t0:11000_0": "Ādināva samānāni, navamādīni pañcapi.",
  "tika-vin10t0:11001_0": "Kumārībhūtavaggo aṭṭhamo.",
  "tika-vin10t0:11002_0": "260.",
  "tika-vin10t0:11003_0": "Āpattiyo phuse dvepi, dhārentī chattupāhanaṃ;",
  "tika-vin10t0:11004_0": "Payoge dukkaṭaṃ vuttaṃ, hoti pācitti dhārite.",
  "tika-vin10t0:11005_0": "261.",
  "tika-vin10t0:11006_0": "Yānena pana yāyantī, dve kirāpattiyo phuse;",
  "tika-vin10t0:11007_0": "Payoge dukkaṭaṃ hoti, pācitti yadi yāyite.",
  "tika-vin10t0:11008_0": "262.",
  "tika-vin10t0:11009_0": "Dhārentiyā tu saṅghāṇiṃ, payoge dukkaṭaṃ siyā;",
  "tika-vin10t0:11010_0": "Dhārite pana pācitti, catutthepi ayaṃ nayo.",
  "tika-vin10t0:11011_0": "263.",
  "tika-vin10t0:11012_0": "Nhāyantī gandhavaṇṇena, payoge dukkaṭaṃ phuse;",
  "tika-vin10t0:11013_0": "Nhānassa pariyosāne, tassā pācittiyaṃ siyā.",
  "tika-vin10t0:11014_0": "264.",
  "tika-vin10t0:11015_0": "Chaṭṭhampi pañcameneva, samānaṃ sabbathā pana;",
  "tika-vin10t0:11016_0": "Sattame aṭṭhame ceva, navame dasamepi ca.",
  "tika-vin10t0:11017_0": "265.",
  "tika-vin10t0:11018_0": "Payoge dukkaṭaṃ vuttaṃ, pācittummaddite siyā;",
  "tika-vin10t0:11019_0": "Āpattīnaṃ vibhāgasmiṃ, natthi kāci visesatā.",
  "tika-vin10t0:11020_0": "266.",
  "tika-vin10t0:11021_0": "Anāpucchā tu bhikkhussa, purato yā nisīdati;",
  "tika-vin10t0:11022_0": "Payoge dukkaṭaṃ tassā, pācitti tu nisīdite.",
  "tika-vin10t0:11023_0": "267.",
  "tika-vin10t0:11024_0": "Anokāsakataṃ bhikkhuṃ, pañhaṃ pucchantiyā pana;",
  "tika-vin10t0:11025_0": "Payoge dukkaṭaṃ hoti, vuttā pācitti pucchite.",
  "tika-vin10t0:11026_0": "268.",
  "tika-vin10t0:11027_0": "Saṃkaccikaṃ vinā gāmaṃ, padasā pavisantiyā;",
  "tika-vin10t0:11028_0": "Paṭhameneva ārāma-vaggassa sadisaṃ vade.",
  "tika-vin10t0:11029_0": "Chattupāhanavaggo navamo.",
  "tika-vin10t0:11030_0": "Pācittiyakathā.",
  "tika-vin10t0:11031_0": "269.",
  "tika-vin10t0:11032_0": "Aṭṭhasu duvidhāpatti, pāṭidesaniyesupi;",
  "tika-vin10t0:11033_0": "Viññāpetvā sace sappiṃ, “bhuñjissāmī”ti gaṇhati.",
  "tika-vin10t0:11034_0": "270.",
  "tika-vin10t0:11035_0": "Tato bhikkhuniyā tassā, hoti āpatti dukkaṭaṃ;",
  "tika-vin10t0:11036_0": "Ajjhohāresu sabbesu, pāṭidesaniyaṃ siyā.",
  "tika-vin10t0:11037_0": "Pāṭidesanīyakathā.",
  "tika-vin10t0:11038_0": "271.",
  "tika-vin10t0:11039_0": "Imaṃ viditvā paramaṃ panuttaraṃ;",
  "tika-vin10t0:11040_0": "Niruttaraṃ atthavasena bhikkhu;",
  "tika-vin10t0:11041_0": "Sukhena paññattamahāsamuddaṃ;",
  "tika-vin10t0:11042_0": "Duruttaraṃ uttarateva dhīro.",
  "tika-vin10t0:11043_0": "272.",
  "tika-vin10t0:11044_0": "Yasmā tasmā asmiṃ yogaṃ;",
  "tika-vin10t0:11045_0": "Usmāyutto yutto kātuṃ;",
  "tika-vin10t0:11046_0": "Satto satto kaṅkhacchede;",
  "tika-vin10t0:11047_0": "Satthe satthe niccaṃ niccaṃ.",
  "tika-vin10t0:11048_0": "Bhikkhunīvibhaṅgo niṭṭhito.",
  "tika-vin10t0:11049_0": "Catuvipattikathā",
  "tika-vin10t0:11050_0": "273.",
  "tika-vin10t0:11051_0": "Kati āpattiyo sīla-vipattipaccayā pana;",
  "tika-vin10t0:11052_0": "Catassova siyuṃ sīla-vipattipaccayā pana.",
  "tika-vin10t0:11053_0": "274.",
  "tika-vin10t0:11054_0": "Jānaṃ pārājikaṃ dhammaṃ, sace chādeti bhikkhunī;",
  "tika-vin10t0:11055_0": "Cutā, thullaccayaṃ hoti, sace vematikā siyā.",
  "tika-vin10t0:11056_0": "275.",
  "tika-vin10t0:11057_0": "Pācitti bhikkhu saṅghādi-sesaṃ chādeti ce pana;",
  "tika-vin10t0:11058_0": "Attano pana duṭṭhullaṃ, chādento dukkaṭaṃ phuse.",
  "tika-vin10t0:11059_0": "276.",
  "tika-vin10t0:11060_0": "Āpattiyo katācāra-vipattipaccayā pana;",
  "tika-vin10t0:11061_0": "Ekāyeva siyācāra-vipattipaccayā pana.",
  "tika-vin10t0:11062_0": "277.",
  "tika-vin10t0:11063_0": "Paṭicchādeti ācāra-vipattiṃ pana bhikkhu ce;",
  "tika-vin10t0:11064_0": "Ekamevassa bhikkhussa, hoti āpatti dukkaṭaṃ.",
  "tika-vin10t0:11065_0": "278.",
  "tika-vin10t0:11066_0": "Kati āpattiyo diṭṭhi-vipattipaccayā pana?",
  "tika-vin10t0:11067_0": "Dve panāpattiyo diṭṭhi-vipattipaccayā siyuṃ.",
  "tika-vin10t0:11068_0": "279.",
  "tika-vin10t0:11069_0": "Accajaṃ pāpikaṃ diṭṭhiṃ, ñattiyā dukkaṭaṃ phuse;",
  "tika-vin10t0:11070_0": "Kammavācāya osāne, pācitti pariyāputā.",
  "tika-vin10t0:11071_0": "280.",
  "tika-vin10t0:11072_0": "Āpattiyo katājīva-vipattipaccayā pana?",
  "tika-vin10t0:11073_0": "Chaḷevāpajjatājīva-vipattipaccayā pana.",
  "tika-vin10t0:11074_0": "281.",
  "tika-vin10t0:11075_0": "Ājīvahetu pāpiccho, asantaṃ pana attani;",
  "tika-vin10t0:11076_0": "Manussuttaridhammaṃ tu, vadaṃ pārājikaṃ phuse.",
  "tika-vin10t0:11077_0": "282.",
  "tika-vin10t0:11078_0": "Sañcarittaṃ samāpanno, hoti saṅghādisesatā;",
  "tika-vin10t0:11079_0": "Pariyāyavacane ñāte, tassa thullaccayaṃ siyā.",
  "tika-vin10t0:11080_0": "283.",
  "tika-vin10t0:11081_0": "Paṇītabhojanaṃ vatvā, pācitti paribhuñjato;",
  "tika-vin10t0:11082_0": "Bhikkhunī tu sace hoti, pāṭidesaniyaṃ siyā.",
  "tika-vin10t0:11083_0": "284.",
  "tika-vin10t0:11084_0": "Ājīvahetu sūpaṃ vā, odanaṃ vā panattano;",
  "tika-vin10t0:11085_0": "Atthāya viññāpetvāna, dukkaṭaṃ paribhuñjato.",
  "tika-vin10t0:11086_0": "Catuvipattikathā.",
  "tika-vin10t0:11087_0": "Adhikaraṇapaccayakathā",
  "tika-vin10t0:11088_0": "285.",
  "tika-vin10t0:11089_0": "Vivādādhikaraṇamhā, kati āpattiyo siyuṃ?",
  "tika-vin10t0:11090_0": "Vivādādhikaraṇamhā, dve panāpattiyo siyuṃ.",
  "tika-vin10t0:11091_0": "286.",
  "tika-vin10t0:11092_0": "Pācitti upasampannaṃ, hoti omasato pana;",
  "tika-vin10t0:11093_0": "Bhikkhussānupasampannaṃ, omasantassa dukkaṭaṃ.",
  "tika-vin10t0:11094_0": "287.",
  "tika-vin10t0:11095_0": "Anuvādādhikaraṇa-paccayāpattiyo kati?",
  "tika-vin10t0:11096_0": "Anuvādādhikaraṇa-paccayā tividhā siyuṃ.",
  "tika-vin10t0:11097_0": "288.",
  "tika-vin10t0:11098_0": "Anuddhaṃseti ce bhikkhuṃ, amūlantimavatthunā;",
  "tika-vin10t0:11099_0": "Saṅghādisesamāpatti-māpajjati, na saṃsayo.",
  "tika-vin10t0:11100_0": "289.",
  "tika-vin10t0:11101_0": "Tathā saṅghādisesena, anuddhaṃseti ce pana;",
  "tika-vin10t0:11102_0": "Pācitti, dukkaṭaṃ vuttaṃ, tathācāravipattiyā.",
  "tika-vin10t0:11103_0": "290.",
  "tika-vin10t0:11104_0": "Āpattipaccayā vuttā, kati āpattiyo pana?",
  "tika-vin10t0:11105_0": "Āpattipaccayā vuttā, catassova mahesinā.",
  "tika-vin10t0:11106_0": "291.",
  "tika-vin10t0:11107_0": "Jānaṃ pārājikaṃ dhammaṃ, sace chādeti bhikkhunī;",
  "tika-vin10t0:11108_0": "Cutā, thullaccayaṃ hoti, sace vematikā siyā.",
  "tika-vin10t0:11109_0": "292.",
  "tika-vin10t0:11110_0": "Pācitti bhikkhu saṅghādi-sesaṃ chādeti ce pana;",
  "tika-vin10t0:11111_0": "Tathācāravipattiṃ tu, sace chādeti dukkaṭaṃ.",
  "tika-vin10t0:11112_0": "293.",
  "tika-vin10t0:11113_0": "Āpattiyo hi kiccādhi-karaṇapaccayā kati?",
  "tika-vin10t0:11114_0": "Pañceva honti kiccādhi-karaṇapaccayā pana.",
  "tika-vin10t0:11115_0": "294.",
  "tika-vin10t0:11116_0": "Samanubhāsanāyeva, ñattiyā dukkaṭaṃ phuse;",
  "tika-vin10t0:11117_0": "Samaṇī accajantīva, ukkhittassānuvattikā.",
  "tika-vin10t0:11118_0": "295.",
  "tika-vin10t0:11119_0": "Thullaccayaṃ dvayaṃ dvīhi, kammavācāhi sā phuse;",
  "tika-vin10t0:11120_0": "Kammavācāya osāne, tassā pārājikaṃ siyā.",
  "tika-vin10t0:11121_0": "296.",
  "tika-vin10t0:11122_0": "Samanubhāsanāyeva, bhedakassānuvattikā;",
  "tika-vin10t0:11123_0": "Na pariccajati taṃ laddhiṃ, hoti saṅghādisesatā.",
  "tika-vin10t0:11124_0": "297.",
  "tika-vin10t0:11125_0": "Samanubhāsanāyeva, pāpikāya ca diṭṭhiyā;",
  "tika-vin10t0:11126_0": "Yāvatatiyakaṃ tassā, pācittaccajatopi ca.",
  "tika-vin10t0:11127_0": "Adhikaraṇapaccayakathā.",
  "tika-vin10t0:11128_0": "Khandhakapucchākathā",
  "tika-vin10t0:11129_0": "298.",
  "tika-vin10t0:11130_0": "Khandhakesupi āpatti-pabhedaṃ āgataṃ pana;",
  "tika-vin10t0:11131_0": "Pāṭavatthāya bhikkhūnaṃ, pavakkhāmi nibodhatha.",
  "tika-vin10t0:11132_0": "299.",
  "tika-vin10t0:11133_0": "Khandhake paṭhame tāva, kati āpattiyo siyuṃ?",
  "tika-vin10t0:11134_0": "Khandhake paṭhame tāva, dve panāpattiyo siyuṃ.",
  "tika-vin10t0:11135_0": "300.",
  "tika-vin10t0:11136_0": "Ūnavīsativassaṃ tu, karoto upasampadaṃ;",
  "tika-vin10t0:11137_0": "Hoti pācittiyaṃ tassa, sesesu pana dukkaṭaṃ.",
  "tika-vin10t0:11138_0": "301.",
  "tika-vin10t0:11139_0": "Kati āpattiyo honti;",
  "tika-vin10t0:11140_0": "Khandhake tu uposathe?",
  "tika-vin10t0:11141_0": "Tisso āpattiyo honti;",
  "tika-vin10t0:11142_0": "Khandhake tu uposathe.",
  "tika-vin10t0:11143_0": "302.",
  "tika-vin10t0:11144_0": "“Nassantete vinassantu”, iti bhedapurakkhakā;",
  "tika-vin10t0:11145_0": "Uposathassa karaṇe, thullaccayamudīritaṃ.",
  "tika-vin10t0:11146_0": "303.",
  "tika-vin10t0:11147_0": "Ukkhittakena saddhiṃ tu, karontassa uposathaṃ;",
  "tika-vin10t0:11148_0": "Hoti pācittiyaṃ tassa, sesesu pana dukkaṭaṃ.",
  "tika-vin10t0:11149_0": "304.",
  "tika-vin10t0:11150_0": "Kati āpattiyo vuttā, vada vassūpanāyike?",
  "tika-vin10t0:11151_0": "Ekāva dukkaṭāpatti, vuttā vassūpanāyike.",
  "tika-vin10t0:11152_0": "305.",
  "tika-vin10t0:11153_0": "Kati āpattiyo vuttā, khandhake tu pavāraṇe?",
  "tika-vin10t0:11154_0": "Tisso āpattiyo vuttā, uposathasamā matā.",
  "tika-vin10t0:11155_0": "306.",
  "tika-vin10t0:11156_0": "Kati āpattiyo vuttā, camme? Tissova dīpitā;",
  "tika-vin10t0:11157_0": "Mārentānaṃ tu pācitti, gahetvā vacchatariṃ pana.",
  "tika-vin10t0:11158_0": "307.",
  "tika-vin10t0:11159_0": "Aṅgajātaṃ chupantassa, rattena pana cetasā;",
  "tika-vin10t0:11160_0": "Tassa thullaccayaṃ vuttaṃ, sesesu pana dukkaṭaṃ.",
  "tika-vin10t0:11161_0": "308.",
  "tika-vin10t0:11162_0": "Kati āpattiyo vuttā, bhesajjakkhandhake pana?",
  "tika-vin10t0:11163_0": "Tisso āpattiyo vuttā, bhesajjakkhandhake pana.",
  "tika-vin10t0:11164_0": "309.",
  "tika-vin10t0:11165_0": "Samantā dvaṅgule tattha, thullaccayamudīritaṃ;",
  "tika-vin10t0:11166_0": "Bhojjayāgūsu pācitti, sesesu pana dukkaṭaṃ.",
  "tika-vin10t0:11167_0": "310.",
  "tika-vin10t0:11168_0": "Kathine natthi āpatti, paññattaṃ kevalaṃ pana;",
  "tika-vin10t0:11169_0": "Kati cīvarasaṃyutte, vuttā āpattiyo pana?",
  "tika-vin10t0:11170_0": "311.",
  "tika-vin10t0:11171_0": "Tisso cīvarasaṃyutte, vuttā āpattiyo pana;",
  "tika-vin10t0:11172_0": "Kusavākamaye cīre, thullaccayamudīritaṃ.",
  "tika-vin10t0:11173_0": "312.",
  "tika-vin10t0:11174_0": "Sanissaggāva pācitti, atireke tu cīvare;",
  "tika-vin10t0:11175_0": "Sesesu dukkaṭaṃ vuttaṃ, buddhenādiccabandhunā.",
  "tika-vin10t0:11176_0": "313.",
  "tika-vin10t0:11177_0": "Campeyyake ca kosambe, kammasmiṃ pārivāsike;",
  "tika-vin10t0:11178_0": "Tathā samuccaye ekā, dukkaṭāpatti dīpitā.",
  "tika-vin10t0:11179_0": "314.",
  "tika-vin10t0:11180_0": "Kati āpattiyo vuttā, samathakkhandhake pana?",
  "tika-vin10t0:11181_0": "Dveyevāpattiyo vuttā, samathakkhandhake pana.",
  "tika-vin10t0:11182_0": "315.",
  "tika-vin10t0:11183_0": "Chandassa dāyako bhikkhu, pācitti yadi khīyati;",
  "tika-vin10t0:11184_0": "Sesesu pana sabbattha, dukkaṭaṃ samudāhaṭaṃ.",
  "tika-vin10t0:11185_0": "316.",
  "tika-vin10t0:11186_0": "Kati khuddakavatthusmiṃ, vuttā āpattiyo pana?",
  "tika-vin10t0:11187_0": "Tisso khuddakavatthusmiṃ, vuttā āpattiyo pana.",
  "tika-vin10t0:11188_0": "317.",
  "tika-vin10t0:11189_0": "Attano aṅgajātaṃ tu, chindaṃ thullaccayaṃ phuse;",
  "tika-vin10t0:11190_0": "Romanthe hoti pācitti, sese āpatti dukkaṭaṃ.",
  "tika-vin10t0:11191_0": "318.",
  "tika-vin10t0:11192_0": "Tathā senāsanasmiṃ tu, tisso āpattiyo siyuṃ;",
  "tika-vin10t0:11193_0": "Vissajjane ca garuno, thullaccayamudīritaṃ.",
  "tika-vin10t0:11194_0": "319.",
  "tika-vin10t0:11195_0": "Nikkaḍḍhane ca pācitti, saṅghikamhā vihārato;",
  "tika-vin10t0:11196_0": "Sesesu pana sabbattha, dukkaṭaṃ samudāhaṭaṃ.",
  "tika-vin10t0:11197_0": "320.",
  "tika-vin10t0:11198_0": "Kati āpattiyo saṅgha-bhede vuttā mahesinā?",
  "tika-vin10t0:11199_0": "Dve panāpattiyo saṅgha-bhede vuttā mahesinā.",
  "tika-vin10t0:11200_0": "321.",
  "tika-vin10t0:11201_0": "Bhedānuvattakānaṃ tu, thullaccayamudīritaṃ;",
  "tika-vin10t0:11202_0": "Gaṇabhoge tu bhikkhūnaṃ, pācitti paridīpitā.",
  "tika-vin10t0:11203_0": "322.",
  "tika-vin10t0:11204_0": "Khandhake vattasaṃyutte, kati āpattiyo matā?",
  "tika-vin10t0:11205_0": "Khandhake vattasaṃyutte, dukkaṭāpattiyeva sā.",
  "tika-vin10t0:11206_0": "323.",
  "tika-vin10t0:11207_0": "Ṭhapane pātimokkhassa, tathā ekāva dīpitā;",
  "tika-vin10t0:11208_0": "Bhikkhunikkhandhake cāpi, kati āpattiyo matā?",
  "tika-vin10t0:11209_0": "324.",
  "tika-vin10t0:11210_0": "Bhikkhunikkhandhake cāpi, dve panāpattiyo matā;",
  "tika-vin10t0:11211_0": "Apavāraṇāya pācitti, sesesu pana dukkaṭaṃ.",
  "tika-vin10t0:11212_0": "Khandhakapucchākathā niṭṭhitā.",
  "tika-vin10t0:11213_0": "Samuṭṭhānasīsakathā",
  "tika-vin10t0:11214_0": "325.",
  "tika-vin10t0:11215_0": "Vibhaṅgesu pana dvīsu, paññattāni mahesinā;",
  "tika-vin10t0:11216_0": "Yāni pārājikādīni, uddisanti uposathe.",
  "tika-vin10t0:11217_0": "326.",
  "tika-vin10t0:11218_0": "Tesaṃ dāni pavakkhāmi, samuṭṭhānamito paraṃ;",
  "tika-vin10t0:11219_0": "Pāṭavatthāya bhikkhūnaṃ, taṃ suṇātha samāhitā.",
  "tika-vin10t0:11220_0": "327.",
  "tika-vin10t0:11221_0": "Kāyo ca vācāpi ca kāyavācā;",
  "tika-vin10t0:11222_0": "Tāneva cittena yutāni tīṇi;",
  "tika-vin10t0:11223_0": "Ekaṅgikaṃ dvaṅgitivaṅgikanti;",
  "tika-vin10t0:11224_0": "Chadhā samuṭṭhānavidhiṃ vadanti.",
  "tika-vin10t0:11225_0": "328.",
  "tika-vin10t0:11226_0": "Tesu ekena vā dvīhi, tīhi vātha catūhi vā;",
  "tika-vin10t0:11227_0": "Chahi vāpattiyo nānā-samuṭṭhānehi jāyare.",
  "tika-vin10t0:11228_0": "329.",
  "tika-vin10t0:11229_0": "Tattha pañcasamuṭṭhānā, kā cāpatti na vijjati;",
  "tika-vin10t0:11230_0": "Hoti ekasamuṭṭhānā, pacchimeheva tīhipi.",
  "tika-vin10t0:11231_0": "330.",
  "tika-vin10t0:11232_0": "Tatheva dvisamuṭṭhānā, kāyato kāyacittato;",
  "tika-vin10t0:11233_0": "Vācato vācacittamhā, tatiyacchaṭṭhatopi ca.",
  "tika-vin10t0:11234_0": "331.",
  "tika-vin10t0:11235_0": "Catutthacchaṭṭhato ceva, pañcamacchaṭṭhatopi ca;",
  "tika-vin10t0:11236_0": "Jāyate pañcadhāvesā, samuṭṭhāti na aññato.",
  "tika-vin10t0:11237_0": "332.",
  "tika-vin10t0:11238_0": "Tisamuṭṭhānikā nāma, paṭhamehi ca tīhipi;",
  "tika-vin10t0:11239_0": "Pacchimehi ca tīheva, samuṭṭhāti na aññato.",
  "tika-vin10t0:11240_0": "333.",
  "tika-vin10t0:11241_0": "Paṭhamā tatiyā ceva, catutthacchaṭṭhatopi ca;",
  "tika-vin10t0:11242_0": "Dutiyā tatiyā ceva, pañcamacchaṭṭhatopi ca.",
  "tika-vin10t0:11243_0": "334.",
  "tika-vin10t0:11244_0": "Dvidhā catusamuṭṭhānā, jāyate na panaññato;",
  "tika-vin10t0:11245_0": "Ekadhā chasamuṭṭhānā, samuṭṭhāti chaheva hi.",
  "tika-vin10t0:11246_0": "Āha ca –",
  "tika-vin10t0:11247_0": "335.",
  "tika-vin10t0:11248_0": "“Tidhā ekasamuṭṭhānā, pañcadhā dvisamuṭṭhitā;",
  "tika-vin10t0:11249_0": "Dvidhā ticaturo ṭhānā, ekadhā chasamuṭṭhitā”.",
  "tika-vin10t0:11250_0": "336.",
  "tika-vin10t0:11251_0": "Teraseva ca nāmāni, samuṭṭhānavisesato;",
  "tika-vin10t0:11252_0": "Labhantāpattiyo sabbā, tāni vakkhāmito paraṃ.",
  "tika-vin10t0:11253_0": "337.",
  "tika-vin10t0:11254_0": "Paṭhamantimavatthuñca, dutiyaṃ sañcarittakaṃ;",
  "tika-vin10t0:11255_0": "Samanubhāsanañceva, kathineḷakalomakaṃ.",
  "tika-vin10t0:11256_0": "338.",
  "tika-vin10t0:11257_0": "Padasodhammamaddhānaṃ, theyyasatthañca desanā;",
  "tika-vin10t0:11258_0": "Bhūtārocanakañceva, corivuṭṭhāpanampi ca.",
  "tika-vin10t0:11259_0": "339.",
  "tika-vin10t0:11260_0": "Ananuññātakañcāti, sīsānetāni terasa;",
  "tika-vin10t0:11261_0": "Terasete samuṭṭhāna-nayā viññūhi cintitā.",
  "tika-vin10t0:11262_0": "340.",
  "tika-vin10t0:11263_0": "Tattha yā tu catutthena, samuṭṭhānena jāyate;",
  "tika-vin10t0:11264_0": "Ādipārājikuṭṭhānā, ayanti paridīpitā.",
  "tika-vin10t0:11265_0": "341.",
  "tika-vin10t0:11266_0": "Sacittakehi tīheva, samuṭṭhānehi yā pana;",
  "tika-vin10t0:11267_0": "Jāyate sā panuddiṭṭhā, adinnādānapubbakā.",
  "tika-vin10t0:11268_0": "342.",
  "tika-vin10t0:11269_0": "Samuṭṭhānehi yāpatti, jātucchahipi jāyate;",
  "tika-vin10t0:11270_0": "Sañcarittasamuṭṭhānā, nāmāti paridīpitā.",
  "tika-vin10t0:11271_0": "343.",
  "tika-vin10t0:11272_0": "Chaṭṭheneva samuṭṭhāti, samuṭṭhānena yā pana;",
  "tika-vin10t0:11273_0": "Samuṭṭhānavasenāyaṃ, vuttā samanubhāsanā.",
  "tika-vin10t0:11274_0": "344.",
  "tika-vin10t0:11275_0": "Tatiyacchaṭṭhatoyeva, samuṭṭhāti hi yā pana;",
  "tika-vin10t0:11276_0": "Samuṭṭhānavasenāyaṃ, kathinupapadā matā.",
  "tika-vin10t0:11277_0": "345.",
  "tika-vin10t0:11278_0": "Jāyate yā panāpatti, kāyato kāyacittato;",
  "tika-vin10t0:11279_0": "Ayameḷakalomādi-samuṭṭhānāti dīpitā.",
  "tika-vin10t0:11280_0": "346.",
  "tika-vin10t0:11281_0": "Jāyate yā panāpatti, vācato vācacittato;",
  "tika-vin10t0:11282_0": "Ayaṃ tu padasodhamma-samuṭṭhānāti vuccati.",
  "tika-vin10t0:11283_0": "347.",
  "tika-vin10t0:11284_0": "Kāyato kāyavācamhā, catutthacchaṭṭhatopi ca;",
  "tika-vin10t0:11285_0": "Jāyate sā panaddhāna-samuṭṭhānāti sūcitā.",
  "tika-vin10t0:11286_0": "348.",
  "tika-vin10t0:11287_0": "Catutthacchaṭṭhatoyeva, samuṭṭhāti hi yā pana;",
  "tika-vin10t0:11288_0": "Theyyasatthasamuṭṭhānā, ayanti paridīpitā.",
  "tika-vin10t0:11289_0": "349.",
  "tika-vin10t0:11290_0": "Pañcameneva yā cettha, samuṭṭhānena jāyate;",
  "tika-vin10t0:11291_0": "Samuṭṭhānavasenāyaṃ, dhammadesanasaññitā.",
  "tika-vin10t0:11292_0": "350.",
  "tika-vin10t0:11293_0": "Acittakehi tīheva, samuṭṭhānehi yā siyā;",
  "tika-vin10t0:11294_0": "Samuṭṭhānavasenāyaṃ, bhūtārocanapubbakā.",
  "tika-vin10t0:11295_0": "351.",
  "tika-vin10t0:11296_0": "Pañcamacchaṭṭhatoyeva, yā samuṭṭhānato siyā;",
  "tika-vin10t0:11297_0": "Ayaṃ tu paṭhitā cori-vuṭṭhāpanasamuṭṭhitā.",
  "tika-vin10t0:11298_0": "352.",
  "tika-vin10t0:11299_0": "Dutiyā tatiyamhā ca, pañcamacchaṭṭhatopi yā;",
  "tika-vin10t0:11300_0": "Jāyate ananuññāta-samuṭṭhānā ayaṃ siyā.",
  "tika-vin10t0:11301_0": "353.",
  "tika-vin10t0:11302_0": "Paṭhamaṃ dutiyaṃ tattha, catutthaṃ navamampi ca;",
  "tika-vin10t0:11303_0": "Dasamaṃ dvādasamañcāti, samuṭṭhānaṃ sacittakaṃ.",
  "tika-vin10t0:11304_0": "354.",
  "tika-vin10t0:11305_0": "Ekekasmiṃ samuṭṭhāne, sadisā idha dissare;",
  "tika-vin10t0:11306_0": "Sukkañca kāyasaṃsaggo, paṭhamāniyatopi ca.",
  "tika-vin10t0:11307_0": "355.",
  "tika-vin10t0:11308_0": "Pubbupaparipāko ca, raho bhikkhuniyā saha;",
  "tika-vin10t0:11309_0": "Sabhojane, raho dve ca, aṅgulī, udake hasaṃ.",
  "tika-vin10t0:11310_0": "356.",
  "tika-vin10t0:11311_0": "Pahāre, uggire ceva, tepaññāsā ca sekhiyā;",
  "tika-vin10t0:11312_0": "Adhakkhakubbhajāṇuñca, gāmantaramavassutā.",
  "tika-vin10t0:11313_0": "357.",
  "tika-vin10t0:11314_0": "Talamaṭṭhudasuddhi ca, vassaṃvuṭṭhā tatheva ca;",
  "tika-vin10t0:11315_0": "Ovādāya na gacchantī, nānubandhe pavattiniṃ.",
  "tika-vin10t0:11316_0": "358.",
  "tika-vin10t0:11317_0": "Pañcasattati niddiṭṭhā, kāyacittasamuṭṭhitā;",
  "tika-vin10t0:11318_0": "Ime ekasamuṭṭhānā, methunena samā matā.",
  "tika-vin10t0:11319_0": "Paṭhamapārājikasamuṭṭhānaṃ.",
  "tika-vin10t0:11320_0": "359.",
  "tika-vin10t0:11321_0": "Viggahaṃ, uttariñceva, duṭṭhullaṃ, attakāmatā;",
  "tika-vin10t0:11322_0": "Duṭṭhadosā duve ceva, dutiyāniyatopi ca.",
  "tika-vin10t0:11323_0": "360.",
  "tika-vin10t0:11324_0": "Acchindanañca pariṇāmo, musā, omasapesuṇā;",
  "tika-vin10t0:11325_0": "Duṭṭhullārocanañceva, pathavīkhaṇanampi ca.",
  "tika-vin10t0:11326_0": "361.",
  "tika-vin10t0:11327_0": "Bhūtagāmaññavādo ca, ujjhāpanakameva ca;",
  "tika-vin10t0:11328_0": "Nikkaḍḍho, siñcanañceva, tathā āmisahetu ca.",
  "tika-vin10t0:11329_0": "362.",
  "tika-vin10t0:11330_0": "Bhuttāviṃ, ehanādariṃ, bhiṃsāpanakameva ca;",
  "tika-vin10t0:11331_0": "Apanidheyya, sañcicca, pāṇaṃ, sappāṇakampi ca.",
  "tika-vin10t0:11332_0": "363.",
  "tika-vin10t0:11333_0": "Ukkoṭanaṃ =00 tathā ūno, saṃvāso, nāsanena ca;",
  "tika-vin10t0:11334_0": "Sahadhammikaṃ, vilekhāya, mohanāmūlakena ca.",
  "tika-vin10t0:11335_0": "364.",
  "tika-vin10t0:11336_0": "Kukkuccaṃ, khīyanaṃ datvā, pariṇāmeyya puggale;",
  "tika-vin10t0:11337_0": "Kiṃ te, akālaṃ, acchinde, duggahā, nirayena vā.",
  "tika-vin10t0:11338_0": "365.",
  "tika-vin10t0:11339_0": "Gaṇassa ca vibhaṅgañca, dubbalāsā tatheva ca;",
  "tika-vin10t0:11340_0": "Dhammikaṃ kathinuddhāraṃ, sañciccāphāsumeva ca.",
  "tika-vin10t0:11341_0": "366.",
  "tika-vin10t0:11342_0": "Sayaṃ upassayaṃ datvā, akkoseyya ca caṇḍikā;",
  "tika-vin10t0:11343_0": "Kulamaccharinī assa, gabbhiniṃ vuṭṭhapeyya ca.",
  "tika-vin10t0:11344_0": "367.",
  "tika-vin10t0:11345_0": "Pāyantiṃ, dve ca vassāni, saṅghenāsammatampi ca;",
  "tika-vin10t0:11346_0": "Tisso gihigatā vuttā, tissoyeva kumārikā.",
  "tika-vin10t0:11347_0": "368.",
  "tika-vin10t0:11348_0": "Ūnadvādasavassā dve, tathālaṃ tāva teti ca;",
  "tika-vin10t0:11349_0": "Sokāvassā tathā pāri-vāsikacchandadānato.",
  "tika-vin10t0:11350_0": "369.",
  "tika-vin10t0:11351_0": "Anuvassaṃ duve cāti, sikkhā ekūnasattati;",
  "tika-vin10t0:11352_0": "Adinnādānatulyattā, tisamuṭṭhānikā katā.",
  "tika-vin10t0:11353_0": "Dutiyapārājikasamuṭṭhānaṃ.",
  "tika-vin10t0:11354_0": "370.",
  "tika-vin10t0:11355_0": "Sañcarikuṭimahallakaṃ, dhovāpanañca paṭiggaho;",
  "tika-vin10t0:11356_0": "Cīvarassa ca viññatti, gahaṇañca taduttariṃ.",
  "tika-vin10t0:11357_0": "371.",
  "tika-vin10t0:11358_0": "Upakkhaṭadvayañceva, tathā dūtena cīvaraṃ;",
  "tika-vin10t0:11359_0": "Kosiyaṃ, suddhakāḷānaṃ, dvebhāgādānameva ca.",
  "tika-vin10t0:11360_0": "372.",
  "tika-vin10t0:11361_0": "Chabbassāni, purāṇassa, lomadhovāpanampi ca;",
  "tika-vin10t0:11362_0": "Rūpiyassa paṭiggāho, ubho nānappakārakā.",
  "tika-vin10t0:11363_0": "373.",
  "tika-vin10t0:11364_0": "Ūnabandhanapatto ca, vassasāṭikasuttakaṃ;",
  "tika-vin10t0:11365_0": "Vikappāpajjanaṃ, yāva, dvāra, dānañca sibbanaṃ.",
  "tika-vin10t0:11366_0": "374.",
  "tika-vin10t0:11367_0": "Pūvehi, paccayo jotiṃ, ratanaṃ, sūci, mañcakaṃ;",
  "tika-vin10t0:11368_0": "Tūlaṃ, nisīdanaṃ, kaṇḍu, vassikā, sugatassa ca.",
  "tika-vin10t0:11369_0": "375.",
  "tika-vin10t0:11370_0": "Aññaviññattisikkhā ca, aññacetāpanampi ca;",
  "tika-vin10t0:11371_0": "Saṅghikena duve vuttā, dve mahājanikena ca.",
  "tika-vin10t0:11372_0": "376.",
  "tika-vin10t0:11373_0": "Tathā =01 puggalikenekaṃ, garupāvuraṇaṃ lahuṃ;",
  "tika-vin10t0:11374_0": "Dve vighāsodasāṭī ca, tathā samaṇacīvaraṃ.",
  "tika-vin10t0:11375_0": "377.",
  "tika-vin10t0:11376_0": "Iti ekūnapaṇṇāsa, dhammā dukkhantadassinā;",
  "tika-vin10t0:11377_0": "Chasamuṭṭhānikā ete, sañcarittasamā katā.",
  "tika-vin10t0:11378_0": "Sañcarittasamuṭṭhānaṃ.",
  "tika-vin10t0:11379_0": "378.",
  "tika-vin10t0:11380_0": "Saṅghabhedo ca bhedānu-vattadubbacadūsakā;",
  "tika-vin10t0:11381_0": "Duṭṭhullacchādanaṃ, diṭṭhi, chanda, ujjagghikā duve.",
  "tika-vin10t0:11382_0": "379.",
  "tika-vin10t0:11383_0": "Appasaddā duve vuttā, tathā na byāhareti ca;",
  "tika-vin10t0:11384_0": "Chamā, nīcāsane, ṭhānaṃ, pacchato, uppathena ca.",
  "tika-vin10t0:11385_0": "380.",
  "tika-vin10t0:11386_0": "Vajjacchādānuvattā ca, gahaṇaṃ, osāreyya ca;",
  "tika-vin10t0:11387_0": "Paccakkhāmīti sikkhā ca, tathā kismiñcideva ca.",
  "tika-vin10t0:11388_0": "381.",
  "tika-vin10t0:11389_0": "Saṃsaṭṭhā dve, vadhitvā ca, visibbetvā ca dukkhitaṃ;",
  "tika-vin10t0:11390_0": "Punadeva ca saṃsaṭṭhā, neva vūpasameyya ca.",
  "tika-vin10t0:11391_0": "382.",
  "tika-vin10t0:11392_0": "Jānaṃ sabhikkhukārāmaṃ, tatheva na pavāraye;",
  "tika-vin10t0:11393_0": "Tathā anvaddhamāsañca, sahajīviniyo duve.",
  "tika-vin10t0:11394_0": "383.",
  "tika-vin10t0:11395_0": "Sace me cīvaraṃ ayye, anubandhissasīti ca;",
  "tika-vin10t0:11396_0": "Sattatiṃsa ime dhammā, sambuddhena pakāsitā.",
  "tika-vin10t0:11397_0": "384.",
  "tika-vin10t0:11398_0": "Sabbe ete samuṭṭhānā, kāyavācādito siyuṃ;",
  "tika-vin10t0:11399_0": "Samāsamasameneva, katā samanubhāsanā.",
  "tika-vin10t0:11400_0": "Samanubhāsanasamuṭṭhānaṃ.",
  "tika-vin10t0:11401_0": "385.",
  "tika-vin10t0:11402_0": "Kathināni ca tīṇādi, patto, bhesajjameva ca;",
  "tika-vin10t0:11403_0": "Accekampi ca sāsaṅkaṃ, pakkamantadvayampi ca.",
  "tika-vin10t0:11404_0": "386.",
  "tika-vin10t0:11405_0": "Tathā upassayaṃ gantvā, bhojanañca paramparaṃ;",
  "tika-vin10t0:11406_0": "Anatirittaṃ sabhatto, vikappetvā tatheva ca.",
  "tika-vin10t0:11407_0": "387.",
  "tika-vin10t0:11408_0": "Rañño, vikāle, vosāsā-raññakussayavādikā;",
  "tika-vin10t0:11409_0": "Pattasannicayañceva, pure, pacchā, vikālake.",
  "tika-vin10t0:11410_0": "388.",
  "tika-vin10t0:11411_0": "Pañcāhikaṃ =02, saṅkamaniṃ, tathā āvasathadvayaṃ;",
  "tika-vin10t0:11412_0": "Pasākhe, āsane cāti, ekūnatiṃsime pana.",
  "tika-vin10t0:11413_0": "389.",
  "tika-vin10t0:11414_0": "Dvisamuṭṭhānikā dhammā, niddiṭṭhā kāyavācato;",
  "tika-vin10t0:11415_0": "Kāyavācādito ceva, sabbe kathinasambhavā.",
  "tika-vin10t0:11416_0": "Kathinasamuṭṭhānaṃ.",
  "tika-vin10t0:11417_0": "390.",
  "tika-vin10t0:11418_0": "Dve seyyāhaccapādo ca, piṇḍañca gaṇabhojanaṃ;",
  "tika-vin10t0:11419_0": "Vikāle, sannidhiñceva, dantaponamacelakaṃ.",
  "tika-vin10t0:11420_0": "391.",
  "tika-vin10t0:11421_0": "Uyyuttañca vasuyyodhiṃ, surā, orena nhāyanaṃ;",
  "tika-vin10t0:11422_0": "Dubbaṇṇakaraṇañceva, pāṭidesaniyadvayaṃ.",
  "tika-vin10t0:11423_0": "392.",
  "tika-vin10t0:11424_0": "Lasuṇaṃ, upatiṭṭheyya, naccadassanameva ca;",
  "tika-vin10t0:11425_0": "Naggaṃ, attharaṇaṃ, mañce, antoraṭṭhe, tathā bahi.",
  "tika-vin10t0:11426_0": "393.",
  "tika-vin10t0:11427_0": "Antovassamagārañca, āsandiṃ, suttakantanaṃ;",
  "tika-vin10t0:11428_0": "Veyyāvaccaṃ, sahatthā ca, āvāse ca abhikkhuke.",
  "tika-vin10t0:11429_0": "394.",
  "tika-vin10t0:11430_0": "Chattaṃ, yānañca saṅghāṇiṃ, alaṅkāraṃ, gandhavāsitaṃ;",
  "tika-vin10t0:11431_0": "Bhikkhunī, sikkhamānā ca, sāmaṇerī, gihīniyā.",
  "tika-vin10t0:11432_0": "395.",
  "tika-vin10t0:11433_0": "Tathā saṃkaccikā cāti, tecattālīsime pana;",
  "tika-vin10t0:11434_0": "Sabbe eḷakalomena, dvisamuṭṭhānikā samā.",
  "tika-vin10t0:11435_0": "Eḷakalomasamuṭṭhānaṃ.",
  "tika-vin10t0:11436_0": "396.",
  "tika-vin10t0:11437_0": "Aññatrāsammato ceva, tathā atthaṅgatena ca;",
  "tika-vin10t0:11438_0": "Tiracchānavijjā dve vuttā, anokāsakatampi ca.",
  "tika-vin10t0:11439_0": "397.",
  "tika-vin10t0:11440_0": "Sabbe cha panime dhammā, vācato vācacittato;",
  "tika-vin10t0:11441_0": "Dvisamuṭṭhānikā honti, padasodhammatulyatā.",
  "tika-vin10t0:11442_0": "Padasodhammasamuṭṭhānaṃ.",
  "tika-vin10t0:11443_0": "398.",
  "tika-vin10t0:11444_0": "Ekaṃ nāvaṃ, paṇītañca, saṃvidhānañca saṃhare;",
  "tika-vin10t0:11445_0": "Dhaññaṃ, nimantitā ceva, pāṭidesaniyaṭṭhakaṃ.",
  "tika-vin10t0:11446_0": "399.",
  "tika-vin10t0:11447_0": "Etā =03 catusamuṭṭhānā, sikkhā cuddasa honti hi;",
  "tika-vin10t0:11448_0": "Paññattā buddhaseṭṭhena, addhānena samā matā.",
  "tika-vin10t0:11449_0": "Addhānasamuṭṭhānaṃ.",
  "tika-vin10t0:11450_0": "400.",
  "tika-vin10t0:11451_0": "Sutiṃ, sūpādiviññattiṃ, andhakāre tatheva ca;",
  "tika-vin10t0:11452_0": "Paṭicchanne ca okāse, byūhe cāti ime chapi.",
  "tika-vin10t0:11453_0": "401.",
  "tika-vin10t0:11454_0": "Sabbe tu dvisamuṭṭhānā, catutthacchaṭṭhato siyuṃ;",
  "tika-vin10t0:11455_0": "Theyyasatthasamuṭṭhānā, desitādiccabandhunā.",
  "tika-vin10t0:11456_0": "Theyyasatthasamuṭṭhānaṃ.",
  "tika-vin10t0:11457_0": "402.",
  "tika-vin10t0:11458_0": "Chatta, daṇḍakarassāpi, satthāvudhakarassapi;",
  "tika-vin10t0:11459_0": "Pādukūpāhanā, yānaṃ, seyyā, pallatthikāya ca.",
  "tika-vin10t0:11460_0": "403.",
  "tika-vin10t0:11461_0": "Veṭhitoguṇṭhito cāti, ekādasa nidassitā;",
  "tika-vin10t0:11462_0": "Sabbe ekasamuṭṭhānā, dhammadesanasaññitā.",
  "tika-vin10t0:11463_0": "Dhammadesanasamuṭṭhānaṃ.",
  "tika-vin10t0:11464_0": "404.",
  "tika-vin10t0:11465_0": "Bhūtārocanakañceva, corivuṭṭhāpanampi ca;",
  "tika-vin10t0:11466_0": "Ananuññātamattañhi, asambhinnamidaṃ tayaṃ.",
  "tika-vin10t0:11467_0": "Samuṭṭhānasīsakathā niṭṭhitā.",
  "tika-vin10t0:11468_0": "Ekuttaranayakathā",
  "tika-vin10t0:11469_0": "405.",
  "tika-vin10t0:11470_0": "Kati āpattiyo honti, samuṭṭhānena ādinā?",
  "tika-vin10t0:11471_0": "Pañca āpattiyo honti, kuṭiṃ saṃyācikāya tu.",
  "tika-vin10t0:11472_0": "406.",
  "tika-vin10t0:11473_0": "Karoto pana tissova, payoge dukkaṭādayo;",
  "tika-vin10t0:11474_0": "Vikāle pana pācitti, tathā aññātihatthato.",
  "tika-vin10t0:11475_0": "407.",
  "tika-vin10t0:11476_0": "Gahetvā bhuñjato vuttaṃ, pāṭidesaniyampi ca;",
  "tika-vin10t0:11477_0": "Pañcimāpattiyo honti, samuṭṭhānena ādinā.",
  "tika-vin10t0:11478_0": "408.",
  "tika-vin10t0:11479_0": "Kati =04 āpattiyo honti, dutiyena tuvaṃ bhaṇa?",
  "tika-vin10t0:11480_0": "Āpattiyo catassova, hontīti paridīpaye.",
  "tika-vin10t0:11481_0": "409.",
  "tika-vin10t0:11482_0": "“Kuṭiṃ mama karothā”ti, samādisati bhikkhu ce;",
  "tika-vin10t0:11483_0": "Karonti ce kuṭiṃ tassa, vipannaṃ sabbathā pana.",
  "tika-vin10t0:11484_0": "410.",
  "tika-vin10t0:11485_0": "Tisso purimaniddiṭṭhā, payoge dukkaṭādayo;",
  "tika-vin10t0:11486_0": "Padasodhammamūlena, catassova bhavantimā.",
  "tika-vin10t0:11487_0": "411.",
  "tika-vin10t0:11488_0": "Tatiyena kati jāyanti, samuṭṭhānena me bhaṇa?",
  "tika-vin10t0:11489_0": "Tatiyena tuvaṃ brūmi, pañcadhāpattiyo siyuṃ.",
  "tika-vin10t0:11490_0": "412.",
  "tika-vin10t0:11491_0": "Bhikkhu saṃvidahitvāna;",
  "tika-vin10t0:11492_0": "Karoti ca kuṭiṃ sace;",
  "tika-vin10t0:11493_0": "Tisso āpattiyo honti;",
  "tika-vin10t0:11494_0": "Payoge dukkaṭādayo.",
  "tika-vin10t0:11495_0": "413.",
  "tika-vin10t0:11496_0": "Paṇītabhojanaṃ vatvā, hoti pācitti bhuñjato;",
  "tika-vin10t0:11497_0": "Bhikkhuniṃ na nivāretvā, pāṭidesaniyaṃ siyā.",
  "tika-vin10t0:11498_0": "414.",
  "tika-vin10t0:11499_0": "Siyuṃ kati catutthena, samuṭṭhānena me bhaṇa?",
  "tika-vin10t0:11500_0": "Chaḷevāpattiyo honti, methunaṃ yadi sevati.",
  "tika-vin10t0:11501_0": "415.",
  "tika-vin10t0:11502_0": "Hoti pārājikaṃ tassa, kuṭiṃ saṃyācikāya tu;",
  "tika-vin10t0:11503_0": "Karoto pana tissova, payoge dukkaṭādayo.",
  "tika-vin10t0:11504_0": "416.",
  "tika-vin10t0:11505_0": "Vikāle pana pācitti, tathā aññātihatthato;",
  "tika-vin10t0:11506_0": "Gahetvā bhuñjato vuttaṃ, pāṭidesaniyampi ca.",
  "tika-vin10t0:11507_0": "417.",
  "tika-vin10t0:11508_0": "Kati āpattiyo honti, pañcamena? Cha honti hi;",
  "tika-vin10t0:11509_0": "Manussuttaridhammaṃ tu, vadaṃ pārājikaṃ phuse.",
  "tika-vin10t0:11510_0": "418.",
  "tika-vin10t0:11511_0": "“Kuṭiṃ mama karothā”ti;",
  "tika-vin10t0:11512_0": "Samādisati bhikkhu ce;",
  "tika-vin10t0:11513_0": "Karonti ce kuṭiṃ tisso;",
  "tika-vin10t0:11514_0": "Honti tā dukkaṭādayo.",
  "tika-vin10t0:11515_0": "419.",
  "tika-vin10t0:11516_0": "Vāceti padaso dhammaṃ, hoti pācitti bhikkhuno;",
  "tika-vin10t0:11517_0": "Davakamyatā vadantassa, tassa dubbhāsitaṃ siyā.",
  "tika-vin10t0:11518_0": "420.",
  "tika-vin10t0:11519_0": "Samuṭṭhānena =05 chaṭṭhena, kati āpattiyo siyuṃ?",
  "tika-vin10t0:11520_0": "Cha ca saṃvidahitvāna, bhaṇḍaṃ harati ce cuto.",
  "tika-vin10t0:11521_0": "421.",
  "tika-vin10t0:11522_0": "“Kuṭiṃ mama karothā”ti;",
  "tika-vin10t0:11523_0": "Samādisati bhikkhu ce;",
  "tika-vin10t0:11524_0": "Karonti ce kuṭiṃ tisso;",
  "tika-vin10t0:11525_0": "Honti tā dukkaṭādayo.",
  "tika-vin10t0:11526_0": "422.",
  "tika-vin10t0:11527_0": "Paṇītabhojanaṃ vatvā, hoti pācitti bhuñjato;",
  "tika-vin10t0:11528_0": "Bhikkhuniṃ na nivāretvā, pāṭidesaniyaṃ siyā.",
  "tika-vin10t0:11529_0": "423.",
  "tika-vin10t0:11530_0": "Idha yo vimatūparamaṃ paramaṃ;",
  "tika-vin10t0:11531_0": "Imamuttaramuttarati;",
  "tika-vin10t0:11532_0": "Vinayaṃ sunayaṃ sunayena yuto;",
  "tika-vin10t0:11533_0": "Sa ca duttaramuttaramuttarati.",
  "tika-vin10t0:11534_0": "Āpattisamuṭṭhānakathā.",
  "tika-vin10t0:11535_0": "424.",
  "tika-vin10t0:11536_0": "Ito paraṃ pavakkhāmi, paramekuttaraṃ nayaṃ;",
  "tika-vin10t0:11537_0": "Avikkhittena cittena, taṃ suṇātha samāhitā.",
  "tika-vin10t0:11538_0": "425.",
  "tika-vin10t0:11539_0": "Ke āpattikarā dhammā, anāpattikarāpi ke?",
  "tika-vin10t0:11540_0": "Kā panāpattiyo nāma, lahukā garukāpi kā?",
  "tika-vin10t0:11541_0": "426.",
  "tika-vin10t0:11542_0": "Sāvasesā ca kāpatti, kā nāmānavasesakā?",
  "tika-vin10t0:11543_0": "Duṭṭhullā nāma kāpatti, aduṭṭhullāpi nāma kā?",
  "tika-vin10t0:11544_0": "427.",
  "tika-vin10t0:11545_0": "Niyatā nāma kāpatti, kā panāniyatāpi ca?",
  "tika-vin10t0:11546_0": "Desanāgāminī kā ca, kā cādesanagāminī?",
  "tika-vin10t0:11547_0": "428.",
  "tika-vin10t0:11548_0": "Samuṭṭhānāni āpatti-karā dhammāti dīpitā;",
  "tika-vin10t0:11549_0": "Anāpattikarā dhammā, samathā satta dassitā.",
  "tika-vin10t0:11550_0": "429.",
  "tika-vin10t0:11551_0": "Pārājikādayo satta-vidhā āpattiyo siyuṃ;",
  "tika-vin10t0:11552_0": "Lahukā tattha pañceva, honti thullaccayādayo.",
  "tika-vin10t0:11553_0": "430.",
  "tika-vin10t0:11554_0": "Pārājikaṃ ṭhapetvāna, sāvasesāvasesakā;",
  "tika-vin10t0:11555_0": "Ekā pārājikāpatti, matā anavasesakā.",
  "tika-vin10t0:11556_0": "431.",
  "tika-vin10t0:11557_0": "“Duṭṭhullā”ti =06 ca niddiṭṭhā, duvidhāpattiādito;",
  "tika-vin10t0:11558_0": "Sesā pañcavidhāpatti, “aduṭṭhullā”ti dīpitā.",
  "tika-vin10t0:11559_0": "432.",
  "tika-vin10t0:11560_0": "Pañcānantariyasaṃyuttā, niyatāniyatetarā;",
  "tika-vin10t0:11561_0": "Desanāgāminī pañca, dve panādesagāmikā.",
  "tika-vin10t0:11562_0": "Ekakakathā.",
  "tika-vin10t0:11563_0": "433.",
  "tika-vin10t0:11564_0": "Abhabbāpattiko ko ca, bhabbāpattikapuggalo?",
  "tika-vin10t0:11565_0": "Upasampadakammaṃ tu, satthunā kassa vāritaṃ?",
  "tika-vin10t0:11566_0": "434.",
  "tika-vin10t0:11567_0": "Āpattimāpajjituṃ dveva loke;",
  "tika-vin10t0:11568_0": "Buddhā ca paccekabuddhā abhabbā;",
  "tika-vin10t0:11569_0": "Āpattimāpajjituṃ dveva loke;",
  "tika-vin10t0:11570_0": "Bhikkhū ca bhabbā atha bhikkhunī ca.",
  "tika-vin10t0:11571_0": "435.",
  "tika-vin10t0:11572_0": "Addhavihīno aṅgavihīno;",
  "tika-vin10t0:11573_0": "Vatthuvipanno dukkaṭakārī;",
  "tika-vin10t0:11574_0": "No paripuṇṇo yācati yo no;",
  "tika-vin10t0:11575_0": "Tassupasampadā paṭisiddhā.",
  "tika-vin10t0:11576_0": "436.",
  "tika-vin10t0:11577_0": "Atthāpatti have laddha-samāpattissa bhikkhuno;",
  "tika-vin10t0:11578_0": "Atthāpatti hi no laddha-samāpattissa dīpitā.",
  "tika-vin10t0:11579_0": "437.",
  "tika-vin10t0:11580_0": "Bhūtassārocanaṃ laddha-samāpattissa niddise;",
  "tika-vin10t0:11581_0": "Abhūtārocanāpatti, asamāpattilābhino.",
  "tika-vin10t0:11582_0": "438.",
  "tika-vin10t0:11583_0": "Atthi saddhammasaṃyuttā, asaddhammayutāpi ca;",
  "tika-vin10t0:11584_0": "Saparikkhārasaṃyuttā, parasantakasaṃyutā.",
  "tika-vin10t0:11585_0": "439.",
  "tika-vin10t0:11586_0": "Padasodhammamūlādī, saddhammapaṭisaṃyutā;",
  "tika-vin10t0:11587_0": "Duṭṭhullavācasaṃyuttā, asaddhammayutā siyā.",
  "tika-vin10t0:11588_0": "440.",
  "tika-vin10t0:11589_0": "Atirekadasāhaṃ tu, ṭhapane cīvarādino;",
  "tika-vin10t0:11590_0": "Anissajjitvā bhoge ca, saparikkhārasaṃyutā.",
  "tika-vin10t0:11591_0": "441.",
  "tika-vin10t0:11592_0": "Saṅghassa mañcapīṭhādiṃ, ajjhokāsattharepi ca;",
  "tika-vin10t0:11593_0": "Anāpucchāva gamane, parasantakasaṃyutā.",
  "tika-vin10t0:11594_0": "442.",
  "tika-vin10t0:11595_0": "Kathañhi =07 bhaṇato saccaṃ, garukaṃ hoti bhikkhuno?",
  "tika-vin10t0:11596_0": "Kathaṃ musā bhaṇantassa, lahukāpatti jāyate?",
  "tika-vin10t0:11597_0": "443.",
  "tika-vin10t0:11598_0": "“Sikharaṇī”ti saccaṃ tu, bhaṇato garukaṃ siyā;",
  "tika-vin10t0:11599_0": "Sampajānamusāvāde, pācitti lahukā bhave.",
  "tika-vin10t0:11600_0": "444.",
  "tika-vin10t0:11601_0": "Kathaṃ musā bhaṇantassa, garukaṃ hoti bhikkhuno?",
  "tika-vin10t0:11602_0": "Kathañca bhaṇato saccaṃ, āpatti lahukā siyā?",
  "tika-vin10t0:11603_0": "445.",
  "tika-vin10t0:11604_0": "Abhūtārocane tassa, garukāpatti dīpitā;",
  "tika-vin10t0:11605_0": "Bhūtassārocane saccaṃ, vadato lahukā siyā.",
  "tika-vin10t0:11606_0": "446.",
  "tika-vin10t0:11607_0": "Kathaṃ bhūmigato dosaṃ, na vehāsagato phuse?",
  "tika-vin10t0:11608_0": "Kathaṃ vehāsago dosaṃ, na ca bhūmigato phuse?",
  "tika-vin10t0:11609_0": "447.",
  "tika-vin10t0:11610_0": "Saṅghakammaṃ vikopetuṃ, hatthapāsaṃ jahaṃ phuse;",
  "tika-vin10t0:11611_0": "Kesamattampi ākāse, tiṭṭhato natthi vajjatā.",
  "tika-vin10t0:11612_0": "448.",
  "tika-vin10t0:11613_0": "Āhaccapādakaṃ mañcaṃ, vehāsakuṭiyūpari;",
  "tika-vin10t0:11614_0": "Pīṭhaṃ vābhinisīdanto, āpajjati na bhūmito.",
  "tika-vin10t0:11615_0": "449.",
  "tika-vin10t0:11616_0": "Pavisanto kathaṃ bhikkhu, āpajjati, na nikkhamaṃ?",
  "tika-vin10t0:11617_0": "Pavisanto kathaṃ bhikkhu, pavisanto na ceva taṃ?",
  "tika-vin10t0:11618_0": "450.",
  "tika-vin10t0:11619_0": "Sachattupāhano vatta-mapūretvāna kevalaṃ;",
  "tika-vin10t0:11620_0": "Pavisanto panāpattiṃ, āpajjati, na nikkhamaṃ.",
  "tika-vin10t0:11621_0": "451.",
  "tika-vin10t0:11622_0": "Gamiko gamikavattāni, apūretvāna nikkhamaṃ;",
  "tika-vin10t0:11623_0": "Nikkhamantova āpattiṃ, phuseyya, pavisaṃ na ca.",
  "tika-vin10t0:11624_0": "452.",
  "tika-vin10t0:11625_0": "Ādiyanto panāpattiṃ, āpajjati kathaṃ vada?",
  "tika-vin10t0:11626_0": "Tathevānādiyantopi, āpajjati kathaṃ vada?",
  "tika-vin10t0:11627_0": "453.",
  "tika-vin10t0:11628_0": "Bhikkhunī atigambhīraṃ, yā kācudakasuddhikaṃ;",
  "tika-vin10t0:11629_0": "Ādiyantī panāpattiṃ, āpajjati, na saṃsayo.",
  "tika-vin10t0:11630_0": "454.",
  "tika-vin10t0:11631_0": "Anādiyitvā dubbaṇṇa-karaṇaṃ pana cīvaraṃ;",
  "tika-vin10t0:11632_0": "Yevaṃ anādiyantova, āpajjati hi nāma so.",
  "tika-vin10t0:11633_0": "455.",
  "tika-vin10t0:11634_0": "Samādiyanto āpattiṃ, āpajjati kathaṃ pana?",
  "tika-vin10t0:11635_0": "Tathāsamādiyantopi, āpajjati kathaṃ pana?",
  "tika-vin10t0:11636_0": "456.",
  "tika-vin10t0:11637_0": "Yo =08 hi mūgabbatādīni, vatānidha samādiyaṃ;",
  "tika-vin10t0:11638_0": "Samādiyanto āpattiṃ, āpajjati hi nāma so.",
  "tika-vin10t0:11639_0": "457.",
  "tika-vin10t0:11640_0": "Yo hi kammakato bhikkhu, vuttaṃ vattaṃ panattano;",
  "tika-vin10t0:11641_0": "Tañcāsamādiyantova, āpajjati hi nāma so.",
  "tika-vin10t0:11642_0": "458.",
  "tika-vin10t0:11643_0": "Karontova panāpattiṃ, kathamāpajjate naro?",
  "tika-vin10t0:11644_0": "Na karonto kathaṃ nāma, samaṇo dosavā siyā?",
  "tika-vin10t0:11645_0": "459.",
  "tika-vin10t0:11646_0": "Bhaṇḍāgārikakammañca, vejjakammañca cīvaraṃ;",
  "tika-vin10t0:11647_0": "Aññātikāya sibbanto, karaṃ āpajjate naro.",
  "tika-vin10t0:11648_0": "460.",
  "tika-vin10t0:11649_0": "Upajjhāyassa vattāni, vattāni itarassa vā;",
  "tika-vin10t0:11650_0": "Akaronto panāpattiṃ, āpajjati hi nāma so.",
  "tika-vin10t0:11651_0": "461.",
  "tika-vin10t0:11652_0": "Dento āpajjatāpattiṃ, na dentopi kathaṃ bhaṇa?",
  "tika-vin10t0:11653_0": "Aññātikāya yaṃ kiñci, bhikkhu bhikkhuniyā pana.",
  "tika-vin10t0:11654_0": "462.",
  "tika-vin10t0:11655_0": "Cīvaraṃ dadamāno hi, dento āpajjate pana;",
  "tika-vin10t0:11656_0": "Tathantevāsikādīnaṃ, adento cīvarādikaṃ.",
  "tika-vin10t0:11657_0": "463.",
  "tika-vin10t0:11658_0": "Attasannissitā atthi, tatheva paranissitā;",
  "tika-vin10t0:11659_0": "Mudulambādino attā, sesā hi paranissitā.",
  "tika-vin10t0:11660_0": "464.",
  "tika-vin10t0:11661_0": "Kathañca paṭigaṇhanto, āpajjati hi vajjataṃ?",
  "tika-vin10t0:11662_0": "Kathamappaṭigaṇhanto, āpajjati hi vajjataṃ?",
  "tika-vin10t0:11663_0": "465.",
  "tika-vin10t0:11664_0": "Cīvaraṃ paṭigaṇhanto, bhikkhu aññātihatthato;",
  "tika-vin10t0:11665_0": "Ovādañca na gaṇhanto, āpajjati hi vajjataṃ.",
  "tika-vin10t0:11666_0": "466.",
  "tika-vin10t0:11667_0": "Kathañca paribhogena, āpajjati tapodhano?",
  "tika-vin10t0:11668_0": "Kathaṃ na paribhogena, āpajjati tapodhano?",
  "tika-vin10t0:11669_0": "467.",
  "tika-vin10t0:11670_0": "Yo hi nissaggiyaṃ vatthuṃ, accajitvā nisevati;",
  "tika-vin10t0:11671_0": "Ayaṃ tu paribhogena, āpajjati, na saṃsayo.",
  "tika-vin10t0:11672_0": "468.",
  "tika-vin10t0:11673_0": "Atikkamentī saṅghāṭi-cāraṃ pañcāhikaṃ pana;",
  "tika-vin10t0:11674_0": "Ayaṃ tu paribhogena, āpajjati hi bhikkhunī.",
  "tika-vin10t0:11675_0": "469.",
  "tika-vin10t0:11676_0": "Divāpajjati no rattiṃ, rattimeva ca no divā;",
  "tika-vin10t0:11677_0": "Dvāraṃ asaṃvaritvāna, sento āpajjate divā.",
  "tika-vin10t0:11678_0": "470.",
  "tika-vin10t0:11679_0": "Sagāraseyyakaṃ =09 rattiṃ, āpajjati hi no divā;",
  "tika-vin10t0:11680_0": "Aruṇugge panāpatti, kathaṃ na aruṇuggame?",
  "tika-vin10t0:11681_0": "471.",
  "tika-vin10t0:11682_0": "Ekachārattasattāha-dasāhādiatikkame;",
  "tika-vin10t0:11683_0": "Phusanto vuttamāpattiṃ, āpajjatyaruṇuggame.",
  "tika-vin10t0:11684_0": "472.",
  "tika-vin10t0:11685_0": "Pavāretvāna bhuñjanto, phuse na aruṇuggame;",
  "tika-vin10t0:11686_0": "Chindantassa siyāpatti, kathamacchindato siyā?",
  "tika-vin10t0:11687_0": "473.",
  "tika-vin10t0:11688_0": "Chindanto bhūtagāmañca, aṅgajātañca attano;",
  "tika-vin10t0:11689_0": "Pārājikañca pācittiṃ, phuse thullaccayampi ca.",
  "tika-vin10t0:11690_0": "474.",
  "tika-vin10t0:11691_0": "Na chindanto nakhe kese, āpajjati hi nāma so;",
  "tika-vin10t0:11692_0": "Chādentopajjatāpattiṃ, nacchādento kathaṃ pana?",
  "tika-vin10t0:11693_0": "475.",
  "tika-vin10t0:11694_0": "Chādento pana āpattiṃ, chādentopajjate naro;",
  "tika-vin10t0:11695_0": "Āpajjati panacchinno, nacchādento tiṇādinā.",
  "tika-vin10t0:11696_0": "476.",
  "tika-vin10t0:11697_0": "Āpajjati hi dhārento, na dhārento kathaṃ pana?",
  "tika-vin10t0:11698_0": "Dhārento kusacīrādiṃ, dhārentopajjate pana.",
  "tika-vin10t0:11699_0": "477.",
  "tika-vin10t0:11700_0": "Dinnaṃ nissaṭṭhapattaṃ taṃ, adhārentova dosavā;",
  "tika-vin10t0:11701_0": "Sacittakadukaṃ saññā-vimokkhakadukaṃ bhave.",
  "tika-vin10t0:11702_0": "Dukakathā.",
  "tika-vin10t0:11703_0": "478.",
  "tika-vin10t0:11704_0": "Atthāpatti hi tiṭṭhante, nāthe, no parinibbute;",
  "tika-vin10t0:11705_0": "Nibbute na tu tiṭṭhante, atthāpattubhayatthapi.",
  "tika-vin10t0:11706_0": "479.",
  "tika-vin10t0:11707_0": "Ruhiruppādanāpatti, ṭhite, no parinibbute;",
  "tika-vin10t0:11708_0": "Theramāvusavādena, vadato parinibbute.",
  "tika-vin10t0:11709_0": "480.",
  "tika-vin10t0:11710_0": "Āpattiyo imā dvepi, ṭhapetvā sugate pana;",
  "tika-vin10t0:11711_0": "Avasesā dharantepi, bhavanti parinibbute.",
  "tika-vin10t0:11712_0": "481.",
  "tika-vin10t0:11713_0": "Kāleyeva siyāpatti, vikāle na siyā kathaṃ?",
  "tika-vin10t0:11714_0": "Vikāle tu siyāpatti, na kāle, ubhayatthapi?",
  "tika-vin10t0:11715_0": "482.",
  "tika-vin10t0:11716_0": "Bhuñjatonatirittaṃ tu, kālasmiṃ, no vikālake;",
  "tika-vin10t0:11717_0": "Vikālabhojanāpatti, vikāle, tu na kālake.",
  "tika-vin10t0:11718_0": "483.",
  "tika-vin10t0:11719_0": "Avasesaṃ =10 panāpattiṃ, āpajjati hi sabbadā;",
  "tika-vin10t0:11720_0": "Sabbaṃ kāle vikāle ca, natthi tattha ca saṃsayo.",
  "tika-vin10t0:11721_0": "484.",
  "tika-vin10t0:11722_0": "Rattimeva panāpattiṃ, āpajjati ca no divā;",
  "tika-vin10t0:11723_0": "Divāpajjati no rattiṃ, āpajjatubhayatthapi.",
  "tika-vin10t0:11724_0": "485.",
  "tika-vin10t0:11725_0": "Sahaseyyā siyā rattiṃ, dvārāsaṃvaramūlakā;",
  "tika-vin10t0:11726_0": "Divā, sesā panāpatti, siyā rattiṃ divāpi ca.",
  "tika-vin10t0:11727_0": "486.",
  "tika-vin10t0:11728_0": "Dasavasso tu no ūna-dasavasso siyā kathaṃ?",
  "tika-vin10t0:11729_0": "Hotūnadasavasso, no, dasavassūbhayatthapi?",
  "tika-vin10t0:11730_0": "487.",
  "tika-vin10t0:11731_0": "Upaṭṭhāpeti ce bālo, parisaṃ dasavassiko;",
  "tika-vin10t0:11732_0": "Āpattiṃ pana abyatto, āpajjati, na saṃsayo.",
  "tika-vin10t0:11733_0": "488.",
  "tika-vin10t0:11734_0": "Tathūnadasavasso ca, “paṇḍitoha”nti gaṇhati;",
  "tika-vin10t0:11735_0": "Parisaṃ, dasavasso no, sesamāpajjate ubho.",
  "tika-vin10t0:11736_0": "489.",
  "tika-vin10t0:11737_0": "Kāḷe āpajjatāpattiṃ, na juṇhe juṇhake kathaṃ;",
  "tika-vin10t0:11738_0": "Āpajjati, na kāḷasmiṃ, āpajjatūbhayatthapi?",
  "tika-vin10t0:11739_0": "490.",
  "tika-vin10t0:11740_0": "Vassaṃ anupagacchanto, kāḷe, no juṇhake pana;",
  "tika-vin10t0:11741_0": "Āpajjatāpavārento, juṇhe, na pana kāḷake.",
  "tika-vin10t0:11742_0": "491.",
  "tika-vin10t0:11743_0": "Avasesaṃ tu paññatta-māpattimavipattinā;",
  "tika-vin10t0:11744_0": "Kāḷe ceva ca juṇhe ca, āpajjati, na saṃsayo.",
  "tika-vin10t0:11745_0": "492.",
  "tika-vin10t0:11746_0": "Vassūpagamanaṃ kāḷe, no juṇhe, tu pavāraṇā;",
  "tika-vin10t0:11747_0": "Juṇhe kappati, no kāḷe, sesaṃ panubhayatthapi.",
  "tika-vin10t0:11748_0": "493.",
  "tika-vin10t0:11749_0": "Atthāpatti tu hemante, na hotītarutudvaye;",
  "tika-vin10t0:11750_0": "Gimheyeva na sesesu, vasse no itaradvaye.",
  "tika-vin10t0:11751_0": "494.",
  "tika-vin10t0:11752_0": "Dine pāḷipadakkhāte, kattike puṇṇamāsiyā;",
  "tika-vin10t0:11753_0": "Ṭhapitaṃ tu vikappetvā, vassasāṭikacīvaraṃ.",
  "tika-vin10t0:11754_0": "495.",
  "tika-vin10t0:11755_0": "Āpajjati ca hemante, nivāseti ca taṃ sace;",
  "tika-vin10t0:11756_0": "Puṇṇamādivasasmiñhi, kattikassa tu pacchime.",
  "tika-vin10t0:11757_0": "496.",
  "tika-vin10t0:11758_0": "Taṃ apaccuddharitvāva, hemanteyeva, netare;",
  "tika-vin10t0:11759_0": "Āpajjatīti niddiṭṭhaṃ, kurundaṭṭhakathāya tu.",
  "tika-vin10t0:11760_0": "497.",
  "tika-vin10t0:11761_0": "“Atirekamāso =11 seso”ti;",
  "tika-vin10t0:11762_0": "Pariyesanto ca gimhike;",
  "tika-vin10t0:11763_0": "Gimhe āpajjatāpattiṃ;",
  "tika-vin10t0:11764_0": "Na tvevitarutudvaye.",
  "tika-vin10t0:11765_0": "498.",
  "tika-vin10t0:11766_0": "Vijjamāne sace naggo, vassasāṭikacīvare;",
  "tika-vin10t0:11767_0": "Ovassāpeti yo kāyaṃ, vasse āpajjatīdha so.",
  "tika-vin10t0:11768_0": "499.",
  "tika-vin10t0:11769_0": "Āpajjati hi saṅghova, na gaṇo na ca puggalo;",
  "tika-vin10t0:11770_0": "Gaṇova na ca sesā hi, puggalova na cāpare.",
  "tika-vin10t0:11771_0": "500.",
  "tika-vin10t0:11772_0": "Adhiṭṭhānaṃ karonto vā, pārisuddhiuposathaṃ;",
  "tika-vin10t0:11773_0": "Saṅgho vāpajjatāpattiṃ, na gaṇo na ca puggalo.",
  "tika-vin10t0:11774_0": "501.",
  "tika-vin10t0:11775_0": "Suttuddesamadhiṭṭhānaṃ, karonto vā uposathaṃ;",
  "tika-vin10t0:11776_0": "Gaṇo vāpajjatāpattiṃ, na saṅgho na ca puggalo.",
  "tika-vin10t0:11777_0": "502.",
  "tika-vin10t0:11778_0": "Suttuddesaṃ karonto vā, eko pana uposathaṃ;",
  "tika-vin10t0:11779_0": "Puggalopajjatāpattiṃ, na ca saṅgho gaṇo na ca.",
  "tika-vin10t0:11780_0": "503.",
  "tika-vin10t0:11781_0": "Āpajjati gilānova, nāgilāno kathaṃ pana;",
  "tika-vin10t0:11782_0": "Āpajjatāgilānova, no gilāno ubhopi ca?",
  "tika-vin10t0:11783_0": "504.",
  "tika-vin10t0:11784_0": "Bhesajjena panaññena, atthe sati ca yo pana;",
  "tika-vin10t0:11785_0": "Viññāpeti tadaññaṃ so, āpajjati akallako.",
  "tika-vin10t0:11786_0": "505.",
  "tika-vin10t0:11787_0": "Na bhesajjena atthepi, bhesajjaṃ viññāpeti ce;",
  "tika-vin10t0:11788_0": "Āpajjatāgilānova, sesaṃ pana ubhopi ca.",
  "tika-vin10t0:11789_0": "506.",
  "tika-vin10t0:11790_0": "Atthāpatti hi antova, na bahiddhā, tathā bahi;",
  "tika-vin10t0:11791_0": "Āpajjati, na cevanto, atthāpattubhayatthapi.",
  "tika-vin10t0:11792_0": "507.",
  "tika-vin10t0:11793_0": "Anupakhajja seyyaṃ tu, kappento pana kevalaṃ;",
  "tika-vin10t0:11794_0": "Āpajjati panāpattiṃ, antoyeva ca, no bahi.",
  "tika-vin10t0:11795_0": "508.",
  "tika-vin10t0:11796_0": "Ajjhokāse tu mañcādiṃ, santharitvāna pakkamaṃ;",
  "tika-vin10t0:11797_0": "Bahiyeva ca, no anto, sesaṃ panubhayatthapi.",
  "tika-vin10t0:11798_0": "509.",
  "tika-vin10t0:11799_0": "Antosīmāyevāpattiṃ, bahisīmāya neva ca;",
  "tika-vin10t0:11800_0": "Bahisīmāya, no anto-sīmāya, ubhayatthapi.",
  "tika-vin10t0:11801_0": "510.",
  "tika-vin10t0:11802_0": "Sachattupāhano =12 bhikkhu, pavisanto tapodhano;",
  "tika-vin10t0:11803_0": "Upacārasīmokkante, anto āpajjate pana.",
  "tika-vin10t0:11804_0": "511.",
  "tika-vin10t0:11805_0": "Gamiko dārubhaṇḍādiṃ, paṭisāmanavattakaṃ;",
  "tika-vin10t0:11806_0": "Apūretvāna gacchanto, upacārassatikkame.",
  "tika-vin10t0:11807_0": "512.",
  "tika-vin10t0:11808_0": "Āpajjati panāpattiṃ, bahisīmāyayeva so;",
  "tika-vin10t0:11809_0": "Sesamāpajjate anto-bahisīmāya sabbaso.",
  "tika-vin10t0:11810_0": "Tikakathā.",
  "tika-vin10t0:11811_0": "513.",
  "tika-vin10t0:11812_0": "Sakavācāya āpanno, paravācāya sujjhati;",
  "tika-vin10t0:11813_0": "Paravācāya āpanno, sakavācāya sujjhati.",
  "tika-vin10t0:11814_0": "514.",
  "tika-vin10t0:11815_0": "Sakavācāya āpanno, sakavācāya sujjhati;",
  "tika-vin10t0:11816_0": "Paravācāya āpanno, paravācāya sujjhati.",
  "tika-vin10t0:11817_0": "515.",
  "tika-vin10t0:11818_0": "Vacīdvārikamāpattiṃ, āpanno sakavācato;",
  "tika-vin10t0:11819_0": "Tiṇavatthārakaṃ gantvā, paravācāya sujjhati.",
  "tika-vin10t0:11820_0": "516.",
  "tika-vin10t0:11821_0": "Tathā appaṭinissagge, pāpikāya hi diṭṭhiyā;",
  "tika-vin10t0:11822_0": "Parassa kammavācāya, āpajjitvāna vajjataṃ.",
  "tika-vin10t0:11823_0": "517.",
  "tika-vin10t0:11824_0": "Desento bhikkhuno mūle, sakavācāya sujjhati;",
  "tika-vin10t0:11825_0": "Vacīdvārikamāpattiṃ, āpanno bhikkhusantike.",
  "tika-vin10t0:11826_0": "518.",
  "tika-vin10t0:11827_0": "Desetvā taṃ visujjhanto, sakavācāya sujjhati;",
  "tika-vin10t0:11828_0": "Saṅghādisesamāpattiṃ, yāvatatiyakaṃ pana.",
  "tika-vin10t0:11829_0": "519.",
  "tika-vin10t0:11830_0": "Parassa kammavācāya, āpajjitvā tathā puna;",
  "tika-vin10t0:11831_0": "Parassa parivāsādi-kammavācāya sujjhati.",
  "tika-vin10t0:11832_0": "520.",
  "tika-vin10t0:11833_0": "Kāyenāpajjatāpattiṃ, vācāya ca visujjhati;",
  "tika-vin10t0:11834_0": "Vācāyāpajjatāpattiṃ, kāyena ca visujjhati.",
  "tika-vin10t0:11835_0": "521.",
  "tika-vin10t0:11836_0": "Kāyenāpajjatāpattiṃ, kāyeneva visujjhati;",
  "tika-vin10t0:11837_0": "Vācāyāpajjatāpattiṃ, vācāyeva visujjhati.",
  "tika-vin10t0:11838_0": "522.",
  "tika-vin10t0:11839_0": "Kāyadvārikamāpattiṃ, kāyenāpajjate, puna;",
  "tika-vin10t0:11840_0": "Desento taṃ panāpattiṃ, vācāyeva visujjhati.",
  "tika-vin10t0:11841_0": "523.",
  "tika-vin10t0:11842_0": "Vacīdvārikamāpattiṃ =13, āpajjitvāna vācato;",
  "tika-vin10t0:11843_0": "Tiṇavatthārakaṃ gantvā, kāyeneva visujjhati.",
  "tika-vin10t0:11844_0": "524.",
  "tika-vin10t0:11845_0": "Kāyadvārikamāpattiṃ, āpajjitvāna kāyato;",
  "tika-vin10t0:11846_0": "Tiṇavatthārakaṃ gantvā, kāyeneva visujjhati.",
  "tika-vin10t0:11847_0": "525.",
  "tika-vin10t0:11848_0": "Vacīdvārikamāpattiṃ, āpajjitvā tapodhano;",
  "tika-vin10t0:11849_0": "Tameva pana desento, vācāyeva visujjhati.",
  "tika-vin10t0:11850_0": "526.",
  "tika-vin10t0:11851_0": "Sutto āpajjatāpattiṃ, paṭibuddho visujjhati;",
  "tika-vin10t0:11852_0": "Āpanno paṭibuddhova, sutto sujjhati so kathaṃ?",
  "tika-vin10t0:11853_0": "527.",
  "tika-vin10t0:11854_0": "Sutto āpajjatāpattiṃ, suttoyeva visujjhati;",
  "tika-vin10t0:11855_0": "Paṭibuddhova āpanno, paṭibuddho visujjhati?",
  "tika-vin10t0:11856_0": "528.",
  "tika-vin10t0:11857_0": "Sagāraseyyakādiṃ tu, sutto āpajjate naro;",
  "tika-vin10t0:11858_0": "Desento pana taṃ ñatvā, paṭibuddho visujjhati.",
  "tika-vin10t0:11859_0": "529.",
  "tika-vin10t0:11860_0": "Āpajjitvāna jagganto, tiṇavatthārake pana;",
  "tika-vin10t0:11861_0": "Samathe tu sayantova, sutto vuṭṭhāti nāma so.",
  "tika-vin10t0:11862_0": "530.",
  "tika-vin10t0:11863_0": "Sagāraseyyakādiṃ tu, sutto āpajjate naro;",
  "tika-vin10t0:11864_0": "Sayanto tiṇavatthāre, suttoyeva visujjhati.",
  "tika-vin10t0:11865_0": "531.",
  "tika-vin10t0:11866_0": "Āpajjitvā panāpattiṃ, jagganto pana kevalaṃ;",
  "tika-vin10t0:11867_0": "Desento pana taṃ pacchā, paṭibuddho visujjhati.",
  "tika-vin10t0:11868_0": "532.",
  "tika-vin10t0:11869_0": "Āpajjitvā acittova, sacittova visujjhati;",
  "tika-vin10t0:11870_0": "Āpajjitvā sacittova, acittova visujjhati.",
  "tika-vin10t0:11871_0": "533.",
  "tika-vin10t0:11872_0": "Āpajjitvā acittova, acittova visujjhati;",
  "tika-vin10t0:11873_0": "Āpajjitvā sacittova, sacittova visujjhati.",
  "tika-vin10t0:11874_0": "534.",
  "tika-vin10t0:11875_0": "Acitto, cittakāpattiṃ, āpajjitvā tapodhano;",
  "tika-vin10t0:11876_0": "Pacchā taṃ pana desento, sacittova visujjhati.",
  "tika-vin10t0:11877_0": "535.",
  "tika-vin10t0:11878_0": "Tathā sacittakāpattiṃ, āpajjitvā sacittako;",
  "tika-vin10t0:11879_0": "Sayanto tiṇavatthāre, acittova visujjhati.",
  "tika-vin10t0:11880_0": "536.",
  "tika-vin10t0:11881_0": "Evamevaṃ amissetvā, pacchimaṃ tu padadvayaṃ;",
  "tika-vin10t0:11882_0": "Ettha vuttānusārena, veditabbaṃ vibhāvinā.",
  "tika-vin10t0:11883_0": "537.",
  "tika-vin10t0:11884_0": "Āpajjati =14 ca kammena, akammena visujjhati;",
  "tika-vin10t0:11885_0": "Āpajjati akammena, kammeneva visujjhati.",
  "tika-vin10t0:11886_0": "538.",
  "tika-vin10t0:11887_0": "Kammenāpajjatāpattiṃ, kammeneva visujjhati;",
  "tika-vin10t0:11888_0": "Āpajjati akammena, akammena visujjhati.",
  "tika-vin10t0:11889_0": "539.",
  "tika-vin10t0:11890_0": "Accajaṃ pāpikaṃ diṭṭhiṃ, āpajjitvāna kammato;",
  "tika-vin10t0:11891_0": "Desento pana taṃ pacchā, akammena visujjhati.",
  "tika-vin10t0:11892_0": "540.",
  "tika-vin10t0:11893_0": "Visaṭṭhiādikāpattiṃ, āpajjitvā akammato;",
  "tika-vin10t0:11894_0": "Parisujjhati kammena, parivāsādinā pana.",
  "tika-vin10t0:11895_0": "541.",
  "tika-vin10t0:11896_0": "Samanubhāsanaṃ bhikkhu, āpajjati ca kammato;",
  "tika-vin10t0:11897_0": "Parivāsādinā pacchā, kammeneva visujjhati.",
  "tika-vin10t0:11898_0": "542.",
  "tika-vin10t0:11899_0": "Avasesaṃ panāpattiṃ, āpajjati akammato;",
  "tika-vin10t0:11900_0": "Desento pana taṃ pacchā, akammeneva sujjhati.",
  "tika-vin10t0:11901_0": "543.",
  "tika-vin10t0:11902_0": "Sammukhāpattimāpanno, visujjhati asammukhā;",
  "tika-vin10t0:11903_0": "Asammukhāpi āpanno, sammukhāva visujjhati.",
  "tika-vin10t0:11904_0": "544.",
  "tika-vin10t0:11905_0": "Sammukhāpattimāpanno, sammukhāva visujjhati;",
  "tika-vin10t0:11906_0": "Asammukhāva āpanno, visujjhati asammukhā.",
  "tika-vin10t0:11907_0": "545.",
  "tika-vin10t0:11908_0": "Accajaṃ pāpakaṃ diṭṭhiṃ, āpanno saṅghasammukhe;",
  "tika-vin10t0:11909_0": "Vuṭṭhānakāle saṅghena, kiñci kammaṃ na vijjati.",
  "tika-vin10t0:11910_0": "546.",
  "tika-vin10t0:11911_0": "Visaṭṭhiādikāpattiṃ, āpajjitvā asammukhā;",
  "tika-vin10t0:11912_0": "Saṅghasammukhatoyeva, visujjhati na caññathā.",
  "tika-vin10t0:11913_0": "547.",
  "tika-vin10t0:11914_0": "Samanubhāsanaṃ saṅgha-sammukhāpajjate, puna;",
  "tika-vin10t0:11915_0": "Saṅghassa sammukhāyeva, visujjhati, na caññathā.",
  "tika-vin10t0:11916_0": "548.",
  "tika-vin10t0:11917_0": "Musāvādādikaṃ sesaṃ, āpajjati asammukhā;",
  "tika-vin10t0:11918_0": "Taṃ pacchā pana desento, visujjhati asammukhā.",
  "tika-vin10t0:11919_0": "549.",
  "tika-vin10t0:11920_0": "Ajānantova āpanno, jānantova visujjhati;",
  "tika-vin10t0:11921_0": "Jānanto pana āpanno, ajānanto visujjhati.",
  "tika-vin10t0:11922_0": "550.",
  "tika-vin10t0:11923_0": "Ajānantova āpanno, ajānanto visujjhati;",
  "tika-vin10t0:11924_0": "Jānanto pana āpanno, jānantova visujjhati.",
  "tika-vin10t0:11925_0": "551.",
  "tika-vin10t0:11926_0": "Acittakacatukkena =15, sadisaṃ sabbathā idaṃ;",
  "tika-vin10t0:11927_0": "Ajānantacatukkanti, veditabbaṃ vibhāvinā.",
  "tika-vin10t0:11928_0": "552.",
  "tika-vin10t0:11929_0": "Āgantukova āpattiṃ, āpajjati, na cetaro;",
  "tika-vin10t0:11930_0": "Āvāsikova āpattiṃ, āpajjati, na cetaro.",
  "tika-vin10t0:11931_0": "553.",
  "tika-vin10t0:11932_0": "Āgantuko tathāvāsi-kopi āpajjare ubho;",
  "tika-vin10t0:11933_0": "Atthāpatti ca sesaṃ tu, ubho nāpajjare pana.",
  "tika-vin10t0:11934_0": "554.",
  "tika-vin10t0:11935_0": "Sachattupāhano ceva, sasīsaṃ pārutopi ca;",
  "tika-vin10t0:11936_0": "Vihāraṃ pavisanto ca, vicarantopi tattha ca.",
  "tika-vin10t0:11937_0": "555.",
  "tika-vin10t0:11938_0": "Āgantukova āpattiṃ, āpajjati, na cetaro;",
  "tika-vin10t0:11939_0": "Āvāsavattamāvāsī, akarontova dosavā.",
  "tika-vin10t0:11940_0": "556.",
  "tika-vin10t0:11941_0": "Na cevāgantuko, sesa-māpajjanti ubhopi ca;",
  "tika-vin10t0:11942_0": "Asādhāraṇamāpattiṃ, nāpajjanti ubhopi ca.",
  "tika-vin10t0:11943_0": "557.",
  "tika-vin10t0:11944_0": "Vatthunānattatā atthi, natthi āpattinānatā;",
  "tika-vin10t0:11945_0": "Atthi āpattinānattaṃ, natthi vatthussa nānatā.",
  "tika-vin10t0:11946_0": "558.",
  "tika-vin10t0:11947_0": "Vatthunānattatā ceva, atthi āpattinānatā;",
  "tika-vin10t0:11948_0": "Nevatthi vatthunānattaṃ, no ca āpattinānatā.",
  "tika-vin10t0:11949_0": "559.",
  "tika-vin10t0:11950_0": "Pārājikacatukkassa, vatthunānattatā matā;",
  "tika-vin10t0:11951_0": "Āpattinānatā natthi, sesāpattīsvayaṃ nayo.",
  "tika-vin10t0:11952_0": "560.",
  "tika-vin10t0:11953_0": "Samaṇo samaṇī kāya-saṃsaggaṃ tu karonti ce;",
  "tika-vin10t0:11954_0": "Saṅghādiseso bhikkhussa, bhikkhuniyā parājayo.",
  "tika-vin10t0:11955_0": "561.",
  "tika-vin10t0:11956_0": "Evaṃ āpattinānattaṃ, natthi vatthussa nānatā;",
  "tika-vin10t0:11957_0": "Kāyassa pana saṃsaggo, ubhinnaṃ vatthu hoti hi.",
  "tika-vin10t0:11958_0": "562.",
  "tika-vin10t0:11959_0": "Tatheva lasuṇassāpi, khādane bhikkhunī pana;",
  "tika-vin10t0:11960_0": "Āpajjati hi pācittiṃ, bhikkhuno hoti dukkaṭaṃ.",
  "tika-vin10t0:11961_0": "563.",
  "tika-vin10t0:11962_0": "Pārājikānaṃ pana ce catunnaṃ;",
  "tika-vin10t0:11963_0": "Saṅghādisesehi ca terasehi;",
  "tika-vin10t0:11964_0": "Hoteva vatthussa ca nānabhāvo;",
  "tika-vin10t0:11965_0": "Āpattiyā ceva hi nānabhāvo.",
  "tika-vin10t0:11966_0": "564.",
  "tika-vin10t0:11967_0": "Pārājikāni =16 cattāri, āpajjantānamekato;",
  "tika-vin10t0:11968_0": "Bhikkhunīsamaṇānaṃ tu, ubhinnaṃ pana sabbaso.",
  "tika-vin10t0:11969_0": "565.",
  "tika-vin10t0:11970_0": "Vatthussa natthi nānattaṃ, natthi āpattinānatā;",
  "tika-vin10t0:11971_0": "Visuṃ panāpajjantesu, ayameva vinicchayo.",
  "tika-vin10t0:11972_0": "566.",
  "tika-vin10t0:11973_0": "Atthi vatthusabhāgattaṃ, natthāpattisabhāgatā;",
  "tika-vin10t0:11974_0": "Atthāpattisabhāgatā, natthi vatthusabhāgatā.",
  "tika-vin10t0:11975_0": "567.",
  "tika-vin10t0:11976_0": "Atthi vatthusabhāgattaṃ, atthāpattisabhāgatā;",
  "tika-vin10t0:11977_0": "Natthi vatthusabhāgattaṃ, natthāpattisabhāgatā.",
  "tika-vin10t0:11978_0": "568.",
  "tika-vin10t0:11979_0": "Bhikkhūnaṃ bhikkhunīnañca, kāyasaṃsaggake sati;",
  "tika-vin10t0:11980_0": "Atthi vatthusabhāgattaṃ, natthāpattisabhāgatā.",
  "tika-vin10t0:11981_0": "569.",
  "tika-vin10t0:11982_0": "Ādito pana bhikkhussa, catūsvantimavatthusu;",
  "tika-vin10t0:11983_0": "Siyāpattisabhāgattaṃ, na ca vatthusabhāgatā.",
  "tika-vin10t0:11984_0": "570.",
  "tika-vin10t0:11985_0": "Bhikkhūnaṃ bhikkhunīnañca, catūsvanti mavatthusu;",
  "tika-vin10t0:11986_0": "Atthi vatthusabhāgattaṃ, atthāpattisabhāgatā.",
  "tika-vin10t0:11987_0": "571.",
  "tika-vin10t0:11988_0": "Sādhāraṇāsu sabbāsu, āpattīsvapyayaṃ nayo;",
  "tika-vin10t0:11989_0": "Asādhāraṇāsu nevatthi, vatthāpattisabhāgatā.",
  "tika-vin10t0:11990_0": "572.",
  "tika-vin10t0:11991_0": "Atthāpatti upajjhāye, neva saddhivihārike;",
  "tika-vin10t0:11992_0": "Atthi saddhivihārasmiṃ, upajjhāye na vijjati.",
  "tika-vin10t0:11993_0": "573.",
  "tika-vin10t0:11994_0": "Atthāpatti upajjhāye, tathā saddhivihārike;",
  "tika-vin10t0:11995_0": "Nevāpatti upajjhāye, neva saddhivihārike.",
  "tika-vin10t0:11996_0": "574.",
  "tika-vin10t0:11997_0": "Upajjhāyena kattabba-vattassākaraṇe pana;",
  "tika-vin10t0:11998_0": "Upajjhāyo phuse vajjaṃ, na ca saddhivihāriko.",
  "tika-vin10t0:11999_0": "575.",
  "tika-vin10t0:12000_0": "Upajjhāyassa kattabba-vattassākaraṇe pana;",
  "tika-vin10t0:12001_0": "Natthāpatti upajjhāye, atthi saddhivihārike.",
  "tika-vin10t0:12002_0": "576.",
  "tika-vin10t0:12003_0": "Sesaṃ panidha āpattiṃ, āpajjanti ubhopi ca;",
  "tika-vin10t0:12004_0": "Asādhāraṇamāpattiṃ, nāpajjanti ubhopi ca.",
  "tika-vin10t0:12005_0": "577.",
  "tika-vin10t0:12006_0": "Ādiyanto garuṃ dosaṃ, payojento lahuṃ phuse;",
  "tika-vin10t0:12007_0": "Ādiyanto lahuṃ dosaṃ, payojento garuṃ phuse.",
  "tika-vin10t0:12008_0": "578.",
  "tika-vin10t0:12009_0": "Ādiyanto =17 payojento, garukeyeva tiṭṭhati;",
  "tika-vin10t0:12010_0": "Ādiyanto payojento, lahukeyeva tiṭṭhati.",
  "tika-vin10t0:12011_0": "579.",
  "tika-vin10t0:12012_0": "Pādaṃ vāpi tato uddhaṃ, ādiyanto garuṃ phuse;",
  "tika-vin10t0:12013_0": "“Gaṇhā”ti ūnakaṃ pādaṃ, āṇāpento lahuṃ phuse.",
  "tika-vin10t0:12014_0": "580.",
  "tika-vin10t0:12015_0": "Eteneva upāyena, sesakampi padattayaṃ;",
  "tika-vin10t0:12016_0": "Atthasambhavatoyeva, veditabbaṃ vibhāvinā.",
  "tika-vin10t0:12017_0": "581.",
  "tika-vin10t0:12018_0": "Kāleyeva panāpatti, no vikāle kathaṃ siyā?",
  "tika-vin10t0:12019_0": "Vikāleyeva āpatti, na ca kāle kathaṃ siyā?",
  "tika-vin10t0:12020_0": "582.",
  "tika-vin10t0:12021_0": "Atthāpatti hi kāle ca, vikāle ca pakāsitā?",
  "tika-vin10t0:12022_0": "Neva kāle vikāle ca, atthāpatti pakāsitā?",
  "tika-vin10t0:12023_0": "583.",
  "tika-vin10t0:12024_0": "Pavāretvāna bhuñjanto, kāle anatirittakaṃ;",
  "tika-vin10t0:12025_0": "Kāle āpajjatāpattiṃ, na vikāleti dīpaye.",
  "tika-vin10t0:12026_0": "584.",
  "tika-vin10t0:12027_0": "Vikālabhojanāpattiṃ, vikāle na ca kālake;",
  "tika-vin10t0:12028_0": "Sesaṃ kāle vikāle ca, āpajjati, na saṃsayo.",
  "tika-vin10t0:12029_0": "585.",
  "tika-vin10t0:12030_0": "Asādhāraṇamāpattiṃ, bhikkhunīnaṃ vasā pana;",
  "tika-vin10t0:12031_0": "Nevāpajjati kālepi, no vikālepi sabbadā.",
  "tika-vin10t0:12032_0": "586.",
  "tika-vin10t0:12033_0": "Kiṃ paṭiggahitaṃ kāle, no vikāle tu kappati?",
  "tika-vin10t0:12034_0": "Vikāle kiñca no kāle, gahitaṃ pana kappati?",
  "tika-vin10t0:12035_0": "587.",
  "tika-vin10t0:12036_0": "Kāle ceva vikāle ca, kiṃ nāma vada kappati?",
  "tika-vin10t0:12037_0": "Neva kāle ca kiṃ nāma, no vikāle ca kappati?",
  "tika-vin10t0:12038_0": "588.",
  "tika-vin10t0:12039_0": "Āmisaṃ tu purebhattaṃ, paṭiggahitakaṃ pana;",
  "tika-vin10t0:12040_0": "Kāleyeva tu bhikkhūnaṃ, no vikāle tu kappati.",
  "tika-vin10t0:12041_0": "589.",
  "tika-vin10t0:12042_0": "Pānakaṃ tu vikālasmiṃ, paṭiggahitakaṃ pana;",
  "tika-vin10t0:12043_0": "Vikāleyeva kāle ca, aparajju na kappati.",
  "tika-vin10t0:12044_0": "590.",
  "tika-vin10t0:12045_0": "Sattāhakālikañceva, catutthaṃ yāvajīvikaṃ;",
  "tika-vin10t0:12046_0": "Kāle ceva vikāle ca, kappatīti viniddise.",
  "tika-vin10t0:12047_0": "591.",
  "tika-vin10t0:12048_0": "Attano attano kāla-matītaṃ kālikattayaṃ;",
  "tika-vin10t0:12049_0": "Maṃsaṃ akappiyañceva, tathā uggahitampi ca.",
  "tika-vin10t0:12050_0": "592.",
  "tika-vin10t0:12051_0": "Kuladūsanakammādiṃ =18, katvā uppannabhojanaṃ;",
  "tika-vin10t0:12052_0": "Kāle ceva vikāle ca, na ca kappati bhikkhuno.",
  "tika-vin10t0:12053_0": "593.",
  "tika-vin10t0:12054_0": "Paccantimesu desesu, āpajjati na majjhime;",
  "tika-vin10t0:12055_0": "Majjhime pana desasmiṃ, na ca paccantimesu hi.",
  "tika-vin10t0:12056_0": "594.",
  "tika-vin10t0:12057_0": "Paccantimesu desesu, āpajjati ca majjhime;",
  "tika-vin10t0:12058_0": "Paccantimesu desesu, nāpajjati na majjhime.",
  "tika-vin10t0:12059_0": "595.",
  "tika-vin10t0:12060_0": "Sīmaṃ samudde bandhanto, bhikkhu paccantimesu hi;",
  "tika-vin10t0:12061_0": "Āpajjati panāpattiṃ, na cāpajjati majjhime.",
  "tika-vin10t0:12062_0": "596.",
  "tika-vin10t0:12063_0": "Gaṇena pañcavaggena, karonto upasampadaṃ;",
  "tika-vin10t0:12064_0": "Cammattharaṇaṃ dhuvanhānaṃ, saguṇaṅguṇupāhanaṃ.",
  "tika-vin10t0:12065_0": "597.",
  "tika-vin10t0:12066_0": "Dhārento majjhime vajjaṃ, phuse paccantimesu no;",
  "tika-vin10t0:12067_0": "Avasesaṃ panāpattiṃ, āpajjatūbhayatthapi.",
  "tika-vin10t0:12068_0": "598.",
  "tika-vin10t0:12069_0": "Asādhāraṇaāpattiṃ, bhikkhunīnaṃ vasā pana;",
  "tika-vin10t0:12070_0": "Paccantimesu vā bhikkhu, nāpajjati na majjhime.",
  "tika-vin10t0:12071_0": "599.",
  "tika-vin10t0:12072_0": "Paccantimesu desesu, kappate na ca majjhime;",
  "tika-vin10t0:12073_0": "Kappate, majjhime dese, no ca paccantimesu hi.",
  "tika-vin10t0:12074_0": "600.",
  "tika-vin10t0:12075_0": "Paccantimesu desesu, kappate, majjhimepi kiṃ?",
  "tika-vin10t0:12076_0": "Paccantimesu cevāpi, kiṃ na kappati majjhime?",
  "tika-vin10t0:12077_0": "601.",
  "tika-vin10t0:12078_0": "Paccantimesu desesu, vuttaṃ vatthu catubbidhaṃ;",
  "tika-vin10t0:12079_0": "Niddise kappatī ceva, na ca kappati majjhime.",
  "tika-vin10t0:12080_0": "602.",
  "tika-vin10t0:12081_0": "“Idaṃ catubbidhaṃ vatthu, desasmiṃ pana majjhime;",
  "tika-vin10t0:12082_0": "Na kappatī”ti vuttañhi, “majjhimeyeva kappati”.",
  "tika-vin10t0:12083_0": "603.",
  "tika-vin10t0:12084_0": "Paccantimesu desesu, evaṃ vuttaṃ na kappati;",
  "tika-vin10t0:12085_0": "Pañcaloṇādikaṃ sesaṃ, ubhayatthapi kappati.",
  "tika-vin10t0:12086_0": "604.",
  "tika-vin10t0:12087_0": "Akappiyanti yaṃ nāma, paṭikkhittaṃ mahesinā;",
  "tika-vin10t0:12088_0": "Ubhayatthapi taṃ sabbaṃ, na ca kappati bhikkhuno.",
  "tika-vin10t0:12089_0": "605.",
  "tika-vin10t0:12090_0": "Anto āpajjatāpattiṃ, āpajjati ca, no bahi;",
  "tika-vin10t0:12091_0": "Bahi āpajjatāpattiṃ, na ca anto kudācanaṃ.",
  "tika-vin10t0:12092_0": "606.",
  "tika-vin10t0:12093_0": "Āpajjati =19 pananto ca, bahi cevubhayatthapi;",
  "tika-vin10t0:12094_0": "Neva anto ca āpattiṃ, āpajjati ca, no bahi.",
  "tika-vin10t0:12095_0": "607.",
  "tika-vin10t0:12096_0": "Anupakhajjaseyyādiṃ, antoyeva ca, no bahi;",
  "tika-vin10t0:12097_0": "Saṅghikaṃ pana mañcādiṃ, ajjhokāse tu kiñcipi.",
  "tika-vin10t0:12098_0": "608.",
  "tika-vin10t0:12099_0": "Nikkhipitvāna gacchanto, no anto, bahiyeva ca;",
  "tika-vin10t0:12100_0": "Sesamāpajjatāpattiṃ, anto ceva tathā bahi.",
  "tika-vin10t0:12101_0": "609.",
  "tika-vin10t0:12102_0": "Asādhāraṇamāpattiṃ, bhikkhunīnaṃ vasā pana;",
  "tika-vin10t0:12103_0": "Nevāpajjati antopi, na bahiddhāpi sabbathā.",
  "tika-vin10t0:12104_0": "610.",
  "tika-vin10t0:12105_0": "Gāme āpajjatāpattiṃ, no araññe kathaṃ vada?",
  "tika-vin10t0:12106_0": "Āpajjati araññasmiṃ, na ca gāme kathaṃ vada?",
  "tika-vin10t0:12107_0": "611.",
  "tika-vin10t0:12108_0": "Āpajjati ca gāmepi, araññepi kathaṃ vada?",
  "tika-vin10t0:12109_0": "Nevāpajjati gāmepi, no araññe kathaṃ vada?",
  "tika-vin10t0:12110_0": "612.",
  "tika-vin10t0:12111_0": "Antaragharasaṃyuttā, sekkhapaññattiyo pana;",
  "tika-vin10t0:12112_0": "Āpajjati hi taṃ bhikkhu, gāmasmiṃ, no araññake.",
  "tika-vin10t0:12113_0": "613.",
  "tika-vin10t0:12114_0": "Agaṇā aruṇaṃ nāma, uṭṭhāpentī ca bhikkhunī;",
  "tika-vin10t0:12115_0": "Āpajjati panāpattiṃ, araññe, no ca gāmake.",
  "tika-vin10t0:12116_0": "614.",
  "tika-vin10t0:12117_0": "Musāvādādimāpattiṃ, āpajjatūbhayatthapi;",
  "tika-vin10t0:12118_0": "Asādhāraṇamāpattiṃ, āpajjati na katthaci.",
  "tika-vin10t0:12119_0": "615.",
  "tika-vin10t0:12120_0": "Āpajjati gilānova, nāgilāno kudācanaṃ;",
  "tika-vin10t0:12121_0": "Agilānova āpattiṃ, phuse, no ca gilānako.",
  "tika-vin10t0:12122_0": "616.",
  "tika-vin10t0:12123_0": "Agilāno gilāno ca, āpajjanti ubhopi ca;",
  "tika-vin10t0:12124_0": "Nāpajjanti gilāno ca, agilāno ubhopi ca.",
  "tika-vin10t0:12125_0": "617.",
  "tika-vin10t0:12126_0": "Bhesajjena panaññena, atthe sati ca yo pana;",
  "tika-vin10t0:12127_0": "Viññāpeti tadaññaṃ so, āpajjati akallako.",
  "tika-vin10t0:12128_0": "618.",
  "tika-vin10t0:12129_0": "Na bhesajjena atthepi, bhesajjaṃ viññāpeti ce;",
  "tika-vin10t0:12130_0": "Āpajjatāgilānova, āpattiṃ lolamānaso.",
  "tika-vin10t0:12131_0": "619.",
  "tika-vin10t0:12132_0": "Musāvādādikaṃ sesaṃ, āpajjanti ubhopi ca;",
  "tika-vin10t0:12133_0": "Asādhāraṇamāpattiṃ, nāpajjanti ubhopi ca.",
  "tika-vin10t0:12134_0": "Catukkakathā.",
  "tika-vin10t0:12135_0": "620.",
  "tika-vin10t0:12136_0": "Pañca =20 āpattiyo honti, musāvādassa kāraṇā;",
  "tika-vin10t0:12137_0": "Pārājikaṃ garuṃthulla-ccayaṃ pācitti dukkaṭaṃ.",
  "tika-vin10t0:12138_0": "621.",
  "tika-vin10t0:12139_0": "Ānisaṃsā panuddiṭṭhā, pañceva kathinatthare;",
  "tika-vin10t0:12140_0": "Anāmantāsamādāna-caraṇaṃ gaṇabhojanaṃ.",
  "tika-vin10t0:12141_0": "622.",
  "tika-vin10t0:12142_0": "Yo tattha cīvaruppādo, so ca nesaṃ bhavissati;",
  "tika-vin10t0:12143_0": "Cīvaraṃ yāvadatthañca, gahetumpi ca vaṭṭati.",
  "tika-vin10t0:12144_0": "623.",
  "tika-vin10t0:12145_0": "Telaṃ pañcavidhaṃ vuttaṃ, nippapañcena satthunā;",
  "tika-vin10t0:12146_0": "Vasā madhukaeraṇḍa-tilasāsapasambhavaṃ.",
  "tika-vin10t0:12147_0": "624.",
  "tika-vin10t0:12148_0": "Acchamacchavasā ceva, susukā sūkarassa ca;",
  "tika-vin10t0:12149_0": "Gadrabhassa vasā ceti, vasā pañcavidhā matā.",
  "tika-vin10t0:12150_0": "625.",
  "tika-vin10t0:12151_0": "Mūlakhandhaggabījāni, phaḷubījañca paṇḍito;",
  "tika-vin10t0:12152_0": "Pañcamaṃ bījabījanti, pañca bījāni dīpaye.",
  "tika-vin10t0:12153_0": "626.",
  "tika-vin10t0:12154_0": "Phalaṃ samaṇakappehi, paribhuñjeyya pañcahi;",
  "tika-vin10t0:12155_0": "Aggisatthanakhakkantaṃ, abījubbaṭṭabījakaṃ.",
  "tika-vin10t0:12156_0": "627.",
  "tika-vin10t0:12157_0": "Paṇṇuṇṇatiṇacoḷānaṃ, vākassa ca vasenidha;",
  "tika-vin10t0:12158_0": "Bhisiyo bhāsitā pañca, muninā mohanāsinā.",
  "tika-vin10t0:12159_0": "628.",
  "tika-vin10t0:12160_0": "Pavāraṇāpi pañceva, odanādīhi pañcahi;",
  "tika-vin10t0:12161_0": "Paṭiggāhāpi pañceva, kāyādigahaṇena ca.",
  "tika-vin10t0:12162_0": "629.",
  "tika-vin10t0:12163_0": "Pañcānisaṃsā vinayaññukasmiṃ;",
  "tika-vin10t0:12164_0": "Mahesinā kāruṇikena vuttā;",
  "tika-vin10t0:12165_0": "Surakkhitaṃ hoti sakañca sīlaṃ;",
  "tika-vin10t0:12166_0": "Kukkuccamaññassa nirākaroti.",
  "tika-vin10t0:12167_0": "630.",
  "tika-vin10t0:12168_0": "Visārado bhāsati saṅghamajjhe;",
  "tika-vin10t0:12169_0": "Sukhena niggaṇhati veribhikkhū;",
  "tika-vin10t0:12170_0": "Dhammassa ceva ṭhitiyā pavatto;",
  "tika-vin10t0:12171_0": "Tasmādaraṃ tattha kareyya dhīro.",
  "tika-vin10t0:12172_0": "Pañcakakathā.",
  "tika-vin10t0:12173_0": "631.",
  "tika-vin10t0:12174_0": "Chavacchedanakā =21 vuttā, chaḷabhiññena tādinā;",
  "tika-vin10t0:12175_0": "Mañcapīṭhamatikkanta-pamāṇañca nisīdanaṃ.",
  "tika-vin10t0:12176_0": "632.",
  "tika-vin10t0:12177_0": "Tathā kaṇḍupaṭicchādī, vassasāṭikacīvaraṃ;",
  "tika-vin10t0:12178_0": "Cīvaraṃ sugatassāpi, cīvarena pamāṇakaṃ.",
  "tika-vin10t0:12179_0": "633.",
  "tika-vin10t0:12180_0": "Chahākārehi āpattiṃ, āpajjati na aññathā;",
  "tika-vin10t0:12181_0": "Alajjitāya aññāṇa-kukkuccehi tatheva ca.",
  "tika-vin10t0:12182_0": "634.",
  "tika-vin10t0:12183_0": "Viparitāya saññāya, kappiyepi akappiye;",
  "tika-vin10t0:12184_0": "Satisammosato ceva, āpajjati, na saṃsayo.",
  "tika-vin10t0:12185_0": "635.",
  "tika-vin10t0:12186_0": "Chahi aṅgehi yuttena;",
  "tika-vin10t0:12187_0": "Upasampādanā pana;",
  "tika-vin10t0:12188_0": "Kātabbā, nissayo ceva;",
  "tika-vin10t0:12189_0": "Dātabbo, sāmaṇerako.",
  "tika-vin10t0:12190_0": "636.",
  "tika-vin10t0:12191_0": "Bhikkhunāpaṭṭhapetabbo, satataṃ dhammacakkhunā;",
  "tika-vin10t0:12192_0": "Āpattiṃ pana jānāti, anāpattiṃ garuṃ lahuṃ.",
  "tika-vin10t0:12193_0": "637.",
  "tika-vin10t0:12194_0": "Pātimokkhāni vitthārā, ubhayāni panassa hi;",
  "tika-vin10t0:12195_0": "Svāgatāni bhavanteva, suvibhattāni atthato.",
  "tika-vin10t0:12196_0": "638.",
  "tika-vin10t0:12197_0": "Anubyañjanaso ceva, suttaso suvinicchitā;",
  "tika-vin10t0:12198_0": "Dasavassopi vā hotitirekadasavassiko.",
  "tika-vin10t0:12199_0": "Chakkakathā.",
  "tika-vin10t0:12200_0": "639.",
  "tika-vin10t0:12201_0": "Satta sāmīciyo vuttā, satteva samathāpi ca;",
  "tika-vin10t0:12202_0": "Paññattāpattiyo satta, sattabojjhaṅgadassinā.",
  "tika-vin10t0:12203_0": "Sattakakathā.",
  "tika-vin10t0:12204_0": "640.",
  "tika-vin10t0:12205_0": "Kulāni idha dūseti, ākārehi panaṭṭhahi;",
  "tika-vin10t0:12206_0": "Pupphena ca phalenāpi, cuṇṇenapi ca dūsako.",
  "tika-vin10t0:12207_0": "641.",
  "tika-vin10t0:12208_0": "Mattikādantakaṭṭhehi, veḷuyā vejjikāyapi;",
  "tika-vin10t0:12209_0": "Jaṅghapesanikenāpi, ājīvasseva kāraṇā.",
  "tika-vin10t0:12210_0": "642.",
  "tika-vin10t0:12211_0": "Aṭṭhevānatirittāpi, atirittāpi aṭṭha ca;",
  "tika-vin10t0:12212_0": "Akappiyakataṃ cevāgahituccāritampi ca.",
  "tika-vin10t0:12213_0": "643.",
  "tika-vin10t0:12214_0": "Kataṃ ahatthapāsepi, na ca bhuttāvinā kataṃ;",
  "tika-vin10t0:12215_0": "Pavāritena yañceva, kataṃ bhuttāvināpi ca.",
  "tika-vin10t0:12216_0": "644.",
  "tika-vin10t0:12217_0": "Āsanā vuṭṭhitenāpi, atirittakatampi ca;",
  "tika-vin10t0:12218_0": "Avuttamalametanti, na gilānātirittakaṃ.",
  "tika-vin10t0:12219_0": "645.",
  "tika-vin10t0:12220_0": "Ime aṭṭheva niddiṭṭhā, ñeyyā anatirittakā;",
  "tika-vin10t0:12221_0": "Atirittā panetesaṃ, paṭikkhepena dīpitā.",
  "tika-vin10t0:12222_0": "646.",
  "tika-vin10t0:12223_0": "Sahapubbapayogesu, dukkaṭaṃ ñātañattisu;",
  "tika-vin10t0:12224_0": "Durūpaciṇṇe āmāse, dukkaṭaṃ paṭisāvane.",
  "tika-vin10t0:12225_0": "647.",
  "tika-vin10t0:12226_0": "Aṭṭhamaṃ pana niddiṭṭhaṃ, tathā vinayadukkaṭaṃ;",
  "tika-vin10t0:12227_0": "Iti aṭṭhavidhaṃ hoti, sabbameva ca dukkaṭaṃ.",
  "tika-vin10t0:12228_0": "648.",
  "tika-vin10t0:12229_0": "Ehibhikkhūpasampadā, saraṇagamanena ca;",
  "tika-vin10t0:12230_0": "Pañhābyākaraṇovādā, garudhammapaṭiggaho.",
  "tika-vin10t0:12231_0": "649.",
  "tika-vin10t0:12232_0": "Tathā ñatticatutthena, kammenevaṭṭhavācikā;",
  "tika-vin10t0:12233_0": "Dūtena bhikkhunīnanti, aṭṭheva upasampadā.",
  "tika-vin10t0:12234_0": "650.",
  "tika-vin10t0:12235_0": "Asaddhammā panaṭṭheva, niddiṭṭhā suddhadiṭṭhinā;",
  "tika-vin10t0:12236_0": "Aṭṭhevuposathaṅgāni, veditabbāni viññunā.",
  "tika-vin10t0:12237_0": "651.",
  "tika-vin10t0:12238_0": "Sakkāro ca asakkāro;",
  "tika-vin10t0:12239_0": "Lābhālābho yasāyaso;",
  "tika-vin10t0:12240_0": "Pāpicchā pāpamittattaṃ;",
  "tika-vin10t0:12241_0": "Asaddhammā panaṭṭhime.",
  "tika-vin10t0:12242_0": "652.",
  "tika-vin10t0:12243_0": "Pāṇaṃ na hane, na cādinnamādiye;",
  "tika-vin10t0:12244_0": "Musā na bhāse, na ca majjapo siyā;",
  "tika-vin10t0:12245_0": "Abrahmacariyā virameyya methunā;",
  "tika-vin10t0:12246_0": "Rattiṃ na bhuñjeyya vikālabhojanaṃ.",
  "tika-vin10t0:12247_0": "653.",
  "tika-vin10t0:12248_0": "Mālaṃ na dhāre, na ca gandhamācare;",
  "tika-vin10t0:12249_0": "Mañce chamāyaṃva sayetha santhate;",
  "tika-vin10t0:12250_0": "Etañhi aṭṭhaṅgikamāhuposathaṃ;",
  "tika-vin10t0:12251_0": "Buddhena dukkhantagunā pakāsitaṃ.",
  "tika-vin10t0:12252_0": "654.",
  "tika-vin10t0:12253_0": "Aṭṭheva pana pānāni, niddiṭṭhāni mahesinā;",
  "tika-vin10t0:12254_0": "Bhikkhu aṭṭhaṅgasaṃyutto, bhikkhunovādamarahati.",
  "tika-vin10t0:12255_0": "Aṭṭhakakathā.",
  "tika-vin10t0:12256_0": "655.",
  "tika-vin10t0:12257_0": "Bhojanāni paṇītāni, nava vuttāni satthunā;",
  "tika-vin10t0:12258_0": "Dukkaṭaṃ pana niddiṭṭhaṃ, nava maṃsāni khādato.",
  "tika-vin10t0:12259_0": "656.",
  "tika-vin10t0:12260_0": "Pātimokkhassa uddesā, naveva paridīpitā;",
  "tika-vin10t0:12261_0": "Uposathā navevettha, saṅgho navahi bhijjati.",
  "tika-vin10t0:12262_0": "Navakakathā.",
  "tika-vin10t0:12263_0": "657.",
  "tika-vin10t0:12264_0": "Dasa akkosavatthūni, dasa sikkhāpadāni ca;",
  "tika-vin10t0:12265_0": "Akappiyāni maṃsāni, dasa sukkāni ve dasa.",
  "tika-vin10t0:12266_0": "658.",
  "tika-vin10t0:12267_0": "Jāti nāmañca gottañca, kammaṃ sippañca rogatā;",
  "tika-vin10t0:12268_0": "Liṅgāpatti kilesā ca, akkosena daseva hi.",
  "tika-vin10t0:12269_0": "659.",
  "tika-vin10t0:12270_0": "Dasa ādīnavā rañño, antepurappavesane;",
  "tika-vin10t0:12271_0": "Dasākārehi saṅghādi-seso channoti dīpito.",
  "tika-vin10t0:12272_0": "660.",
  "tika-vin10t0:12273_0": "Dasa kammapathā puññā, apuññāpi tathā dasa;",
  "tika-vin10t0:12274_0": "Daseva dānavatthūni, daseva ratanāni ca.",
  "tika-vin10t0:12275_0": "661.",
  "tika-vin10t0:12276_0": "Annaṃ pānañca vatthañca, mālā gandhavilepanaṃ;",
  "tika-vin10t0:12277_0": "Yānañca seyyāvasathaṃ, padīpeyyantime dasa.",
  "tika-vin10t0:12278_0": "662.",
  "tika-vin10t0:12279_0": "Avandiyā munindena, dīpitā dasa puggalā;",
  "tika-vin10t0:12280_0": "Daseva paṃsukūlāni, dasa cīvaradhāraṇā.",
  "tika-vin10t0:12281_0": "663.",
  "tika-vin10t0:12282_0": "Sosānikaṃ pāpaṇikaṃ, tathā undūrakhāyitaṃ;",
  "tika-vin10t0:12283_0": "Gokhāyitagginā daḍḍhaṃ, ajikūpacikakhāyitaṃ.",
  "tika-vin10t0:12284_0": "664.",
  "tika-vin10t0:12285_0": "Thūpacīvarikañceva, tatheva abhisekiyaṃ;",
  "tika-vin10t0:12286_0": "Gatapacchāgatañceti, dasadhā paṃsukūlikaṃ.",
  "tika-vin10t0:12287_0": "665.",
  "tika-vin10t0:12288_0": "Sabbanīlādayo vuttā, dasa cīvaradhāraṇā;",
  "tika-vin10t0:12289_0": "Cīvarāni navevettha, saddhiṃ saṃkaccikāya ca.",
  "tika-vin10t0:12290_0": "Dasakakathā.",
  "tika-vin10t0:12291_0": "666.",
  "tika-vin10t0:12292_0": "Ekādasa panābhabbā, puggalā paṇḍakādayo;",
  "tika-vin10t0:12293_0": "Hontevānupasampannā, upasampāditāpi ca.",
  "tika-vin10t0:12294_0": "667.",
  "tika-vin10t0:12295_0": "Pattā akappiyā vuttā, ekādasa bhavanti hi;",
  "tika-vin10t0:12296_0": "Dārujena ca pattena, daseva ratanubbhavā.",
  "tika-vin10t0:12297_0": "668.",
  "tika-vin10t0:12298_0": "Ekādasa tathā honti, pādukāpi akappiyā;",
  "tika-vin10t0:12299_0": "Ekādaseva sīmāyo, asīmāti pakāsitā.",
  "tika-vin10t0:12300_0": "669.",
  "tika-vin10t0:12301_0": "Atikhuddātimahantā, khaṇḍacchāyānimittakā;",
  "tika-vin10t0:12302_0": "Animittā, bahiṭṭhena, sammatā, nadiyaṃ tathā.",
  "tika-vin10t0:12303_0": "670.",
  "tika-vin10t0:12304_0": "Jātassare, samudde vā, sambhinnajjhotthaṭāpi ca;",
  "tika-vin10t0:12305_0": "Sīmāyapi asīmāyo, ekādasa imā siyuṃ.",
  "tika-vin10t0:12306_0": "671.",
  "tika-vin10t0:12307_0": "Ekādaseva pathavī, kappiyā ca akappiyā;",
  "tika-vin10t0:12308_0": "Gaṇṭhikā kappiyā vuttā, ekādasa ca vīdhakā.",
  "tika-vin10t0:12309_0": "672.",
  "tika-vin10t0:12310_0": "Ekādasavidhaṃ vuttaṃ, adhiṭṭhātabbacīvaraṃ;",
  "tika-vin10t0:12311_0": "Ticīvaraṃ tathā kaṇḍu-paṭicchādī, nisīdanaṃ.",
  "tika-vin10t0:12312_0": "673.",
  "tika-vin10t0:12313_0": "Paccattharaṇaṃ, vassika-sāṭikā, mukhapuñchanaṃ;",
  "tika-vin10t0:12314_0": "Dakasāṭi, parikkhāra-coḷaṃ, saṃkaccikāpi ca.",
  "tika-vin10t0:12315_0": "674.",
  "tika-vin10t0:12316_0": "Yāvatatiyakā sabbe, ekādasa pakāsitā;",
  "tika-vin10t0:12317_0": "Ariṭṭho, caṇḍakāḷī ca, ukkhittassānuvattikā.",
  "tika-vin10t0:12318_0": "675.",
  "tika-vin10t0:12319_0": "Aṭṭha saṅghādisesesu, ubhinnaṃ tu vasā pana;",
  "tika-vin10t0:12320_0": "Ekādasa ime yāva-tatiyāti pakāsitā.",
  "tika-vin10t0:12321_0": "676.",
  "tika-vin10t0:12322_0": "Nissayassa dasekāva, paṭippassaddhiyo pana;",
  "tika-vin10t0:12323_0": "Chadhācariyato vuttā, upajjhāyā tu pañcadhā.",
  "tika-vin10t0:12324_0": "Ekādasakakathā.",
  "tika-vin10t0:12325_0": "677.",
  "tika-vin10t0:12326_0": "Teraseva dhutaṅgāni, paramāni ca cuddasa;",
  "tika-vin10t0:12327_0": "Soḷaseva tu “jāna”nti, paññattāni mahesinā.",
  "tika-vin10t0:12328_0": "678.",
  "tika-vin10t0:12329_0": "Sauttaraṃ vinayavinicchayaṃ tu yo;",
  "tika-vin10t0:12330_0": "Anuttaraṃ sakalamapīdha jānati;",
  "tika-vin10t0:12331_0": "Mahattare vinayanaye anuttare;",
  "tika-vin10t0:12332_0": "Niruttaro bhavati hi so, na saṃsayo.",
  "tika-vin10t0:12333_0": "Ekuttaranayo samatto.",
  "tika-vin10t0:12334_0": "Sedamocanakathā",
  "tika-vin10t0:12335_0": "679.",
  "tika-vin10t0:12336_0": "Ito paraṃ pavakkhāmi, bhikkhūnaṃ suṇataṃ puna;",
  "tika-vin10t0:12337_0": "Sedamocanagāthāyo, paṭubhāvakarā varā.",
  "tika-vin10t0:12338_0": "680.",
  "tika-vin10t0:12339_0": "Ubbhakkhakaṃ vivajjetvā, adhonābhiṃ vivajjiya;",
  "tika-vin10t0:12340_0": "Paṭicca methunaṃ dhammaṃ, kathaṃ pārājiko siyā?",
  "tika-vin10t0:12341_0": "681.",
  "tika-vin10t0:12342_0": "Kabandhasattakāyassa, ure hoti mukhaṃ sace;",
  "tika-vin10t0:12343_0": "Mukhena methunaṃ dhammaṃ, katvā pārājiko bhave.",
  "tika-vin10t0:12344_0": "682.",
  "tika-vin10t0:12345_0": "Suññe nissattake dīpe, eko bhikkhu sace vase;",
  "tika-vin10t0:12346_0": "Methunapaccayā tassa, kathaṃ pārājiko siyā?",
  "tika-vin10t0:12347_0": "683.",
  "tika-vin10t0:12348_0": "Lambī vā mudupiṭṭhī vā, vaccamagge mukhepi vā;",
  "tika-vin10t0:12349_0": "Aṅgajātaṃ pavesento, sake pārājiko bhave.",
  "tika-vin10t0:12350_0": "684.",
  "tika-vin10t0:12351_0": "Sayaṃ nādiyate kiñci, parañca na samādape;",
  "tika-vin10t0:12352_0": "Saṃvidhānañca nevatthi, kathaṃ pārājiko siyā?",
  "tika-vin10t0:12353_0": "685.",
  "tika-vin10t0:12354_0": "Suṅkaghāte atikkante, nādiyanto parassa tu;",
  "tika-vin10t0:12355_0": "Āṇattiñca vināyeva, hoti pārājiko yati.",
  "tika-vin10t0:12356_0": "686.",
  "tika-vin10t0:12357_0": "Haranto garukaṃ bhaṇḍaṃ, theyyacittena puggalo;",
  "tika-vin10t0:12358_0": "Parassa tu parikkhāraṃ, na ca pārājiko kathaṃ?",
  "tika-vin10t0:12359_0": "687.",
  "tika-vin10t0:12360_0": "Tiracchānagatānaṃ tu, puggalo garubhaṇḍakaṃ;",
  "tika-vin10t0:12361_0": "Gaṇhanto theyyacittena, na ca pārājiko siyā.",
  "tika-vin10t0:12362_0": "688.",
  "tika-vin10t0:12363_0": "Attano santakaṃ datvā, bhikkhu pārājiko kathaṃ?",
  "tika-vin10t0:12364_0": "“Maratū”ti asappāya-bhojanaṃ deti ce cuto.",
  "tika-vin10t0:12365_0": "689.",
  "tika-vin10t0:12366_0": "Pitari pitusaññī ca, mātusaññī ca mātari;",
  "tika-vin10t0:12367_0": "Hantvānantariyaṃ kammaṃ, na phuseyya kathaṃ naro?",
  "tika-vin10t0:12368_0": "690.",
  "tika-vin10t0:12369_0": "Tiracchānagatā mātā, tiracchānagato pitā;",
  "tika-vin10t0:12370_0": "Tasmānantariyaṃ natthi, māritesu ubhosupi.",
  "tika-vin10t0:12371_0": "691.",
  "tika-vin10t0:12372_0": "Anādiyanto garukaṃ, parañca na samādape;",
  "tika-vin10t0:12373_0": "Gacchaṃ ṭhito nisinno vā, kathaṃ pārājiko bhaṇa?",
  "tika-vin10t0:12374_0": "692.",
  "tika-vin10t0:12375_0": "Manussuttarike dhamme, katvāna katikaṃ tato;",
  "tika-vin10t0:12376_0": "Sambhāvanādhippāyo so, atikkamati ce cuto.",
  "tika-vin10t0:12377_0": "693.",
  "tika-vin10t0:12378_0": "Saṅghādisesā cattāro, bhaveyyuṃ ekavatthukā;",
  "tika-vin10t0:12379_0": "Kathaṃ? Kathehi me puṭṭho, vinaye ce visārado.",
  "tika-vin10t0:12380_0": "694.",
  "tika-vin10t0:12381_0": "Sañcarittañca duṭṭhullaṃ, saṃsaggaṃ attakāmataṃ;",
  "tika-vin10t0:12382_0": "Itthiyā paṭipajjanto, phuseyya caturo ime.",
  "tika-vin10t0:12383_0": "695.",
  "tika-vin10t0:12384_0": "Saṅghādisesamāpanno, chādetvā suciraṃ pana;",
  "tika-vin10t0:12385_0": "Acaritvā yathāvuttaṃ, vattaṃ so vuṭṭhito kathaṃ?",
  "tika-vin10t0:12386_0": "696.",
  "tika-vin10t0:12387_0": "Sukkavissaṭṭhimāpanno, bhikkhubhāve ṭhito pana;",
  "tika-vin10t0:12388_0": "Parivatte tu liṅgasmiṃ, natthi saṅghādisesatā.",
  "tika-vin10t0:12389_0": "697.",
  "tika-vin10t0:12390_0": "Kuddho ārādhako hoti;",
  "tika-vin10t0:12391_0": "Kuddho hoti ca nindito;",
  "tika-vin10t0:12392_0": "Atha ko nāma so dhammo;",
  "tika-vin10t0:12393_0": "Yena kuddho pasaṃsito?",
  "tika-vin10t0:12394_0": "698.",
  "tika-vin10t0:12395_0": "Vaṇṇasmiṃ bhaññamāne yo, titthiyānaṃ tu kujjhati;",
  "tika-vin10t0:12396_0": "Ārādhako, sambuddhassa, yadi kujjhati nindito.",
  "tika-vin10t0:12397_0": "699.",
  "tika-vin10t0:12398_0": "Atthaṅgate tu sūriye, bhojanaṃ bhikkhu bhuñjati;",
  "tika-vin10t0:12399_0": "Na khittacittonummatto, nirāpatti kathaṃ bhave?",
  "tika-vin10t0:12400_0": "700.",
  "tika-vin10t0:12401_0": "Yo ca romanthayitvāna, rattiṃ ghasati bhojanaṃ;",
  "tika-vin10t0:12402_0": "Natthi tassa panāpatti, vikālabhojanena hi.",
  "tika-vin10t0:12403_0": "701.",
  "tika-vin10t0:12404_0": "Atthaṅgate ca sūriye, gahetvā bhikkhu bhojanaṃ;",
  "tika-vin10t0:12405_0": "Sace bhuñjeyya āpatti, anāpatti kathaṃ bhave?",
  "tika-vin10t0:12406_0": "702.",
  "tika-vin10t0:12407_0": "Vikāluttarakuruṃ gantvā, tattha laddhāna bhojanaṃ;",
  "tika-vin10t0:12408_0": "Āgantvā idha kālena, natthi āpatti bhuñjato.",
  "tika-vin10t0:12409_0": "703.",
  "tika-vin10t0:12410_0": "Gāme vā yadi vāraññe, yaṃ paresaṃ mamāyitaṃ;",
  "tika-vin10t0:12411_0": "Na harantova taṃ theyyā, kathaṃ pārājiko siyā?",
  "tika-vin10t0:12412_0": "704.",
  "tika-vin10t0:12413_0": "Theyyasaṃvāsako nāma, liṅgasaṃvāsathenako;",
  "tika-vin10t0:12414_0": "Parabhaṇḍaṃ agaṇhanto, hoti esa parājito.",
  "tika-vin10t0:12415_0": "705.",
  "tika-vin10t0:12416_0": "Nārī rūpavatī bālā, bhikkhu rattena cetasā;",
  "tika-vin10t0:12417_0": "Methunaṃ tāya katvāpi, so na pārājiko kathaṃ?",
  "tika-vin10t0:12418_0": "706.",
  "tika-vin10t0:12419_0": "Bhikkhu rūpavatiṃ nāriṃ, supinantena passati;",
  "tika-vin10t0:12420_0": "Tāya methunasaṃyoge, katepi na vinassati.",
  "tika-vin10t0:12421_0": "707.",
  "tika-vin10t0:12422_0": "Ekissā dve siyuṃ puttā, jātā idha panitthiyā;",
  "tika-vin10t0:12423_0": "Dvinnaṃ mātā pitā sāva, kathaṃ hoti bhaṇāhi me?",
  "tika-vin10t0:12424_0": "708.",
  "tika-vin10t0:12425_0": "Ubhatobyañjanā itthī, gabbhaṃ gaṇhāti attanā;",
  "tika-vin10t0:12426_0": "Gaṇhāpeti paraṃ gabbhaṃ, tasmā mātā pitā ca sā.",
  "tika-vin10t0:12427_0": "709.",
  "tika-vin10t0:12428_0": "Purisena sahāgāre, raho vasati bhikkhunī;",
  "tika-vin10t0:12429_0": "Parāmasati tassaṅgaṃ, anāpatti kathaṃ siyā?",
  "tika-vin10t0:12430_0": "710.",
  "tika-vin10t0:12431_0": "Sahāgārikaseyyañca, sabbañca paṭijagganaṃ;",
  "tika-vin10t0:12432_0": "Dārakassa ca mātā hi, kātuṃ labhati bhikkhunī.",
  "tika-vin10t0:12433_0": "711.",
  "tika-vin10t0:12434_0": "Ko ca bhikkhūhi sikkhāsu, asādhāraṇataṃ gato;",
  "tika-vin10t0:12435_0": "Na pārivāsiko brūhi, na ukkhittādikopi ca?",
  "tika-vin10t0:12436_0": "712.",
  "tika-vin10t0:12437_0": "Gahetuṃ khurabhaṇḍaṃ tu, sace nhāpitapubbako;",
  "tika-vin10t0:12438_0": "Na so labhati aññesaṃ, kappatīti ca niddise.",
  "tika-vin10t0:12439_0": "713.",
  "tika-vin10t0:12440_0": "Katheti kusalaṃ dhammaṃ, paramaṃ atthasaṃhitaṃ;",
  "tika-vin10t0:12441_0": "Katamo puggalo brūhi, na mato na ca jīvati?",
  "tika-vin10t0:12442_0": "714.",
  "tika-vin10t0:12443_0": "Katheti kusalaṃ dhammaṃ, paramaṃ atthasaṃhitaṃ;",
  "tika-vin10t0:12444_0": "Hoti nimmitabuddho so, na mato na ca jīvati.",
  "tika-vin10t0:12445_0": "715.",
  "tika-vin10t0:12446_0": "Saṃyācikaṃ karontassa, kuṭiṃ desitavatthukaṃ;",
  "tika-vin10t0:12447_0": "Pamāṇikamanārambhaṃ, āpatti saparikkamaṃ.",
  "tika-vin10t0:12448_0": "716.",
  "tika-vin10t0:12449_0": "Naro karoti ce kuṭiṃ, sa sabbamattikāmayaṃ;",
  "tika-vin10t0:12450_0": "Na muccateva vajjato, jinena vuttato tato.",
  "tika-vin10t0:12451_0": "717.",
  "tika-vin10t0:12452_0": "Saṃyācikāya bhikkhussa, anāpatti kathaṃ siyā;",
  "tika-vin10t0:12453_0": "Sabbalakkhaṇahīnaṃ tu, karontassa kuṭiṃ pana?",
  "tika-vin10t0:12454_0": "718.",
  "tika-vin10t0:12455_0": "Saṃyācikaṃ karontassa, tiṇacchadanakaṃ kuṭiṃ;",
  "tika-vin10t0:12456_0": "Bhikkhuno jinacandena, anāpatti pakāsitā.",
  "tika-vin10t0:12457_0": "719.",
  "tika-vin10t0:12458_0": "Na kāyikaṃ kañci payogamācare;",
  "tika-vin10t0:12459_0": "Na kiñci vācāya paraṃ bhaṇeyya;",
  "tika-vin10t0:12460_0": "Phuse garuṃ antimavatthuhetukaṃ;",
  "tika-vin10t0:12461_0": "Visārado ce vinaye bhaṇāhi tvaṃ?",
  "tika-vin10t0:12462_0": "720.",
  "tika-vin10t0:12463_0": "Parassā pana yā vajjaṃ, paṭicchādeti bhikkhunī;",
  "tika-vin10t0:12464_0": "Ayaṃ pārājikāpattiṃ, tannimittaṃ garuṃ phuse.",
  "tika-vin10t0:12465_0": "721.",
  "tika-vin10t0:12466_0": "Na kāyikaṃ kiñcipi pāpamācare;",
  "tika-vin10t0:12467_0": "Na kiñci vācāya careyya pāpakaṃ;",
  "tika-vin10t0:12468_0": "Sunāsitoyeva ca nāsito siyā;",
  "tika-vin10t0:12469_0": "Kathaṃ tuvaṃ brūhi mayāsi pucchito?",
  "tika-vin10t0:12470_0": "722.",
  "tika-vin10t0:12471_0": "Abhabbā pana ye vuttā, puggalā paṇḍakādayo;",
  "tika-vin10t0:12472_0": "Ekādasa munindena, nāsitā te sunāsitā.",
  "tika-vin10t0:12473_0": "723.",
  "tika-vin10t0:12474_0": "Anuggiraṃ giraṃ kiñci, subhaṃ vā yadi vāsubhaṃ;",
  "tika-vin10t0:12475_0": "Phuse vācasikaṃ vajjaṃ, kathaṃ me pucchito bhaṇa?",
  "tika-vin10t0:12476_0": "724.",
  "tika-vin10t0:12477_0": "Santimeva panāpattiṃ, bhikkhu nāvikareyya yo;",
  "tika-vin10t0:12478_0": "Sampajānamusāvāde, dukkaṭaṃ tassa vaṇṇitaṃ.",
  "tika-vin10t0:12479_0": "725.",
  "tika-vin10t0:12480_0": "Ekatoupasampannā, ubho tāsaṃ tu hatthato;",
  "tika-vin10t0:12481_0": "Cīvaraṃ gaṇhato honti, nānāāpattiyo kathaṃ?",
  "tika-vin10t0:12482_0": "726.",
  "tika-vin10t0:12483_0": "Ekatoupasampannā, bhikkhūnaṃ tu vasena yā;",
  "tika-vin10t0:12484_0": "Cīvaraṃ hatthato tassā, pācitti paṭigaṇhato.",
  "tika-vin10t0:12485_0": "727.",
  "tika-vin10t0:12486_0": "Ekatoupasampannā, bhikkhunīnaṃ vasena yā;",
  "tika-vin10t0:12487_0": "Cīvaraṃ hatthato tassā, dukkaṭaṃ paṭigaṇhato.",
  "tika-vin10t0:12488_0": "728.",
  "tika-vin10t0:12489_0": "Saṃvidhāya ca cattāro, garuṃ theniṃsu bhaṇḍakaṃ;",
  "tika-vin10t0:12490_0": "Thero thullaccayaṃ tesu, patto, sesā parājayaṃ.",
  "tika-vin10t0:12491_0": "729.",
  "tika-vin10t0:12492_0": "Kathaṃ? Chamāsakaṃ bhaṇḍaṃ, tattha sāhatthikā tayo;",
  "tika-vin10t0:12493_0": "Haṭā therena māsā tu, tayo āṇattiyāpi ca.",
  "tika-vin10t0:12494_0": "730.",
  "tika-vin10t0:12495_0": "Tīhi sāhatthikokeko;",
  "tika-vin10t0:12496_0": "Pañca āṇattiyā haṭā;",
  "tika-vin10t0:12497_0": "Tasmā thullaccayaṃ thero;",
  "tika-vin10t0:12498_0": "Patto, sesā parājayaṃ.",
  "tika-vin10t0:12499_0": "731.",
  "tika-vin10t0:12500_0": "Bahiddhā gehato bhikkhu, itthī gabbhantaraṃ gatā;",
  "tika-vin10t0:12501_0": "Chiddaṃ gehassa no atthi, methunapaccayā cuto.",
  "tika-vin10t0:12502_0": "732.",
  "tika-vin10t0:12503_0": "Antodussakuṭiṭṭhena, mātugāmena methunaṃ;",
  "tika-vin10t0:12504_0": "Santhatādivaseneva, katvā hoti parājito.",
  "tika-vin10t0:12505_0": "733.",
  "tika-vin10t0:12506_0": "Sappiādiṃ tu bhesajjaṃ, gahetvā sāmameva taṃ;",
  "tika-vin10t0:12507_0": "Avītivatte sattāhe, kathaṃ āpatti sevato?",
  "tika-vin10t0:12508_0": "734.",
  "tika-vin10t0:12509_0": "Parivattitaliṅgassa, bhikkhuno itarāya vā;",
  "tika-vin10t0:12510_0": "Avītivatte sattāhe, hoti āpatti sevato.",
  "tika-vin10t0:12511_0": "735.",
  "tika-vin10t0:12512_0": "Nissaggiyena pācitti, suddhapācittiyampi ca;",
  "tika-vin10t0:12513_0": "Ekatova kathaṃ bhikkhu, āpajjeyya bhaṇāhi me?",
  "tika-vin10t0:12514_0": "736.",
  "tika-vin10t0:12515_0": "Saṅghe pariṇataṃ lābhaṃ, attano ca parassa ca;",
  "tika-vin10t0:12516_0": "Ekato pariṇāmento, payogena dvayaṃ phuse.",
  "tika-vin10t0:12517_0": "737.",
  "tika-vin10t0:12518_0": "Bhikkhū samāgamma samaggasaññā;",
  "tika-vin10t0:12519_0": "Sabbe kareyyuṃ pana saṅghakammaṃ;",
  "tika-vin10t0:12520_0": "Bhikkhuṭṭhito dvādasayojanasmiṃ;",
  "tika-vin10t0:12521_0": "Kathaṃ kataṃ kuppati vaggahetu?",
  "tika-vin10t0:12522_0": "738.",
  "tika-vin10t0:12523_0": "Atthi sace pana bhikkhu nisinno;",
  "tika-vin10t0:12524_0": "Dvādasayojanike nagare tu;",
  "tika-vin10t0:12525_0": "Tattha kataṃ pana kammamakammaṃ;",
  "tika-vin10t0:12526_0": "Natthi vihāragatā yadi sīmā.",
  "tika-vin10t0:12527_0": "739.",
  "tika-vin10t0:12528_0": "Saṅghāṭi pārutā kāye, nivatthontaravāsako;",
  "tika-vin10t0:12529_0": "Nissaggiyāni sabbāni, kathaṃ honti kathehi me?",
  "tika-vin10t0:12530_0": "740.",
  "tika-vin10t0:12531_0": "Kaṇṇaṃ gahetvā tattheva, kaddamaṃ yadi dhovati;",
  "tika-vin10t0:12532_0": "Bhikkhunī kāyaṅgāneva, tāni nissaggiyāni hi.",
  "tika-vin10t0:12533_0": "741.",
  "tika-vin10t0:12534_0": "Purisaṃ apitaraṃ hantvā, itthiṃ hantvā amātaraṃ;",
  "tika-vin10t0:12535_0": "Ānantariyakaṃ kammaṃ, āpajjati kathaṃ naro?",
  "tika-vin10t0:12536_0": "742.",
  "tika-vin10t0:12537_0": "Parivatte tu liṅgasmiṃ, pitaraṃ itthitaṃ gataṃ;",
  "tika-vin10t0:12538_0": "Mātaraṃ purisattaṃ tu, gataṃ hantvā garuṃ phuse.",
  "tika-vin10t0:12539_0": "743.",
  "tika-vin10t0:12540_0": "Mātaraṃ pana māretvā, māretvā pitarampi ca;",
  "tika-vin10t0:12541_0": "Ānantariyakaṃ kammaṃ, nāpajjeyya kathaṃ naro?",
  "tika-vin10t0:12542_0": "744.",
  "tika-vin10t0:12543_0": "Tiracchānagatā mātā, tiracchānagato pitā;",
  "tika-vin10t0:12544_0": "Mātaraṃ pitaraṃ hantvā, nānantariyakaṃ phuse.",
  "tika-vin10t0:12545_0": "745.",
  "tika-vin10t0:12546_0": "Codetvā sammukhībhūtaṃ, saṅgho kammaṃ kareyya ce;",
  "tika-vin10t0:12547_0": "Kathaṃ kammaṃ akammaṃ taṃ, saṅgho sāpattiko siyā?",
  "tika-vin10t0:12548_0": "746.",
  "tika-vin10t0:12549_0": "Vuttaṃ tu paṇḍakādīnaṃ, sandhāya upasampadaṃ;",
  "tika-vin10t0:12550_0": "Anāpattissa kammaṃ tu, sandhāyāti kurundiyaṃ.",
  "tika-vin10t0:12551_0": "747.",
  "tika-vin10t0:12552_0": "Kappabindukataṃ rattaṃ, cīvaraṃ tu adhiṭṭhitaṃ;",
  "tika-vin10t0:12553_0": "Kathamassa siyāpatti, sevamānassa dukkaṭaṃ?",
  "tika-vin10t0:12554_0": "748.",
  "tika-vin10t0:12555_0": "Sakaṃ anissajitvāna, yo nissaggiyacīvaraṃ;",
  "tika-vin10t0:12556_0": "Paribhuñjati tassāya-māpatti paridīpitā.",
  "tika-vin10t0:12557_0": "749.",
  "tika-vin10t0:12558_0": "Pañca pācittiyāneva, nānāvatthukatāni hi;",
  "tika-vin10t0:12559_0": "Apubbaṃ acarimaṃ eka-kkhaṇe āpajjate kathaṃ?",
  "tika-vin10t0:12560_0": "750.",
  "tika-vin10t0:12561_0": "Bhesajjāni hi pañceva, gahetvā bhājane visuṃ;",
  "tika-vin10t0:12562_0": "Ṭhapitesu ca sattāhā-tikkame honti pañcapi.",
  "tika-vin10t0:12563_0": "751.",
  "tika-vin10t0:12564_0": "Na rattacitto na ca theyyacitto;",
  "tika-vin10t0:12565_0": "Na cāpi cittaṃ maraṇāya tassa;",
  "tika-vin10t0:12566_0": "Dentassa pārājikamāha satthā;",
  "tika-vin10t0:12567_0": "Thullaccayaṃ taṃ paṭigaṇhatopi.",
  "tika-vin10t0:12568_0": "752.",
  "tika-vin10t0:12569_0": "Salākaṃ saṅghabhedāya, padentassa parājayo;",
  "tika-vin10t0:12570_0": "Hoti thullaccayaṃ tassa, salākaṃ paṭigaṇhato.",
  "tika-vin10t0:12571_0": "753.",
  "tika-vin10t0:12572_0": "Ekattha nikkhipitvāna, cīvaraṃ addhayojane;",
  "tika-vin10t0:12573_0": "Aruṇaṃ uṭṭhāpentassa, anāpatti kathaṃ siyā?",
  "tika-vin10t0:12574_0": "754.",
  "tika-vin10t0:12575_0": "Suppatiṭṭhitanigrodha-sadise rukkhamūlake;",
  "tika-vin10t0:12576_0": "Anāpatti hi so rukkho, hoti ekakulassa ce.",
  "tika-vin10t0:12577_0": "755.",
  "tika-vin10t0:12578_0": "Kathaṃ āpattiyo nānā-;",
  "tika-vin10t0:12579_0": "Vatthukāyo hi kāyikā;",
  "tika-vin10t0:12580_0": "Apubbaṃ acarimaṃ eka-;",
  "tika-vin10t0:12581_0": "Kkhaṇe sambahulā phuse?",
  "tika-vin10t0:12582_0": "756.",
  "tika-vin10t0:12583_0": "Nānitthīnaṃ tu kese vā, tāsaṃ aṅguliyopi vā;",
  "tika-vin10t0:12584_0": "Ekato gahaṇe tassa, honti sambahulā pana.",
  "tika-vin10t0:12585_0": "757.",
  "tika-vin10t0:12586_0": "Kathaṃ vācasikā nānā-vatthukāyo na kāyikā;",
  "tika-vin10t0:12587_0": "Apubbaṃ acarimaṃ eka-kkhaṇe āpattiyo phuse?",
  "tika-vin10t0:12588_0": "758.",
  "tika-vin10t0:12589_0": "Duṭṭhullaṃ yo vadati ca vācaṃ;",
  "tika-vin10t0:12590_0": "“Sabbā tumhe sikharaṇiyo”ti;",
  "tika-vin10t0:12591_0": "Vuttā dosā vinayanasatthe;",
  "tika-vin10t0:12592_0": "Tassitthīnaṃ gaṇanavasena.",
  "tika-vin10t0:12593_0": "759.",
  "tika-vin10t0:12594_0": "Itthiyā purisenāpi, paṇḍakena nimittake;",
  "tika-vin10t0:12595_0": "Methunaṃ na ca sevanto, methunappaccayā cuto?",
  "tika-vin10t0:12596_0": "760.",
  "tika-vin10t0:12597_0": "Methune pubbabhāgaṃ tu, kāyasaṃsaggataṃ gatā;",
  "tika-vin10t0:12598_0": "Methunappaccayā chejjaṃ, āpannā aṭṭhavatthukaṃ.",
  "tika-vin10t0:12599_0": "761.",
  "tika-vin10t0:12600_0": "Mātaraṃ cīvaraṃ yāce, saṅghe pariṇataṃ na ca;",
  "tika-vin10t0:12601_0": "Kenassa hoti āpatti, anāpatti ca ñātake?",
  "tika-vin10t0:12602_0": "762.",
  "tika-vin10t0:12603_0": "Vassasāṭikalābhatthaṃ, samaye piṭṭhisaññite;",
  "tika-vin10t0:12604_0": "Siyāpatti satuppādaṃ, karoto mātarampi ca.",
  "tika-vin10t0:12605_0": "763.",
  "tika-vin10t0:12606_0": "Saṅghādisesamāpattiṃ, pācittiṃ dukkaṭaṃ kathaṃ;",
  "tika-vin10t0:12607_0": "Pāṭidesaniyaṃ thulla-ccayaṃ ekakkhaṇe phuse?",
  "tika-vin10t0:12608_0": "764.",
  "tika-vin10t0:12609_0": "Avassutāvassutahatthato hi;",
  "tika-vin10t0:12610_0": "Piṇḍaṃ gahetvā lasuṇaṃ paṇītaṃ;",
  "tika-vin10t0:12611_0": "Manussamaṃsañca akappamaññaṃ;",
  "tika-vin10t0:12612_0": "Sabbekato khādati, honti tassā.",
  "tika-vin10t0:12613_0": "765.",
  "tika-vin10t0:12614_0": "Eko upajjhāyakapuggaleko;",
  "tika-vin10t0:12615_0": "Ācariyako dvepi ca puṇṇavassā;",
  "tika-vin10t0:12616_0": "Ekāva tesaṃ pana kammavācā;",
  "tika-vin10t0:12617_0": "Ekassa kammaṃ tu na rūhate kiṃ?",
  "tika-vin10t0:12618_0": "766.",
  "tika-vin10t0:12619_0": "Kesaggamattampi mahiddhikesu;",
  "tika-vin10t0:12620_0": "Ākāsago hoti sace paneko;",
  "tika-vin10t0:12621_0": "Katampi taṃ rūhati neva kammaṃ;",
  "tika-vin10t0:12622_0": "Ākāsagasseva, na bhūmigassa.",
  "tika-vin10t0:12623_0": "767.",
  "tika-vin10t0:12624_0": "Saṅghenapi hi ākāse, ṭhitena pana iddhiyā;",
  "tika-vin10t0:12625_0": "Bhūmigassa na kātabbaṃ, karoti yadi kuppati.",
  "tika-vin10t0:12626_0": "768.",
  "tika-vin10t0:12627_0": "Na ca kappakataṃ vatthaṃ, na ca rattaṃ akappiyaṃ;",
  "tika-vin10t0:12628_0": "Nivatthassa panāpatti, anāpatti kathaṃ siyā?",
  "tika-vin10t0:12629_0": "769.",
  "tika-vin10t0:12630_0": "Acchinnacīvarassettha, bhikkhussa pana kiñcipi;",
  "tika-vin10t0:12631_0": "Na cassākappiyaṃ nāma, cīvaraṃ pana vijjati.",
  "tika-vin10t0:12632_0": "770.",
  "tika-vin10t0:12633_0": "Na kutopi ca gaṇhati kiñci have;",
  "tika-vin10t0:12634_0": "Na tu deti ca kiñcipi bhojanato;",
  "tika-vin10t0:12635_0": "Garukaṃ pana vajjamupeti kathaṃ;",
  "tika-vin10t0:12636_0": "Vada me vinaye kusalosi yadi?",
  "tika-vin10t0:12637_0": "771.",
  "tika-vin10t0:12638_0": "Ādāya yaṃ kiñci avassutamhā;",
  "tika-vin10t0:12639_0": "Uyyojitā bhuñjati bhojanañce;",
  "tika-vin10t0:12640_0": "Uyyojitā yā pana yāya tassā;",
  "tika-vin10t0:12641_0": "Saṅghādisesaṃ kathayanti dhīrā.",
  "tika-vin10t0:12642_0": "772.",
  "tika-vin10t0:12643_0": "Kassaci kiñci na deti sahatthā;",
  "tika-vin10t0:12644_0": "Neva ca gaṇhati kiñci kutoci;",
  "tika-vin10t0:12645_0": "Vajjamupeti lahuṃ, na garuṃ tu;",
  "tika-vin10t0:12646_0": "Brūhi kathaṃ yadi bujjhasi sādhu?",
  "tika-vin10t0:12647_0": "773.",
  "tika-vin10t0:12648_0": "Dantaponodakānaṃ tu, gahaṇe pana bhikkhunī;",
  "tika-vin10t0:12649_0": "Uyyojentī lahuṃ vajjaṃ, āpajjati nisevite.",
  "tika-vin10t0:12650_0": "774.",
  "tika-vin10t0:12651_0": "Āpajjati panāpattiṃ, garukaṃ sāvasesakaṃ;",
  "tika-vin10t0:12652_0": "Chādeti, na phuse vajjaṃ, kathaṃ jānāsi me vada?",
  "tika-vin10t0:12653_0": "775.",
  "tika-vin10t0:12654_0": "Saṅghādisesamāpattiṃ, āpajjitvā anādaro;",
  "tika-vin10t0:12655_0": "Chādentopi tamāpattiṃ, nāññaṃ ukkhittako phuse.",
  "tika-vin10t0:12656_0": "776.",
  "tika-vin10t0:12657_0": "Sappāṇappāṇajaṃ neva, jaṅgamaṃ na vihaṅgamaṃ;",
  "tika-vin10t0:12658_0": "Dvijaṃ kantamakantañca, sace jānāsi me vada?",
  "tika-vin10t0:12659_0": "777.",
  "tika-vin10t0:12660_0": "Sappāṇappāṇajo vutto;",
  "tika-vin10t0:12661_0": "Cittajo utujopi ca;",
  "tika-vin10t0:12662_0": "Dvīheva pana jātattā;",
  "tika-vin10t0:12663_0": "Mato saddo dvijoti hi.",
  "tika-vin10t0:12664_0": "778.",
  "tika-vin10t0:12665_0": "Vinaye anayūparame parame;",
  "tika-vin10t0:12666_0": "Sujanassa sukhānayane nayane;",
  "tika-vin10t0:12667_0": "Paṭu hoti padhānarato na rato;",
  "tika-vin10t0:12668_0": "Idha yo pana sāramate ramate.",
  "tika-vin10t0:12669_0": "Sedamocanagāthāyo samattā.",
  "tika-vin10t0:12670_0": "Sādhāraṇāsādhāraṇakathā",
  "tika-vin10t0:12671_0": "779.",
  "tika-vin10t0:12672_0": "Sabbasikkhāpadānāhaṃ, nidānaṃ gaṇanampi ca;",
  "tika-vin10t0:12673_0": "Bhikkhūhi bhikkhunīnañca, bhikkhūnaṃ bhikkhunīhi ca.",
  "tika-vin10t0:12674_0": "780.",
  "tika-vin10t0:12675_0": "Asādhāraṇapaññattaṃ, tathā sādhāraṇampi ca;",
  "tika-vin10t0:12676_0": "Pavakkhāmi samāsena, taṃ suṇātha samāhitā.",
  "tika-vin10t0:12677_0": "781.",
  "tika-vin10t0:12678_0": "Nidānaṃ nāma vesālī, tathā rājagahaṃ puraṃ;",
  "tika-vin10t0:12679_0": "Sāvatthāḷavi kosambī, sakkabhaggā pakāsitā.",
  "tika-vin10t0:12680_0": "782.",
  "tika-vin10t0:12681_0": "Kati vesāliyā vuttā, kati rājagahe katā?",
  "tika-vin10t0:12682_0": "Kati sāvatthipaññattā, kati āḷaviyaṃ katā?",
  "tika-vin10t0:12683_0": "783.",
  "tika-vin10t0:12684_0": "Kati kosambipaññattā, kati sakkesu bhāsitā?",
  "tika-vin10t0:12685_0": "Kati bhaggesu paññattā, taṃ me akkhāhi pucchito?",
  "tika-vin10t0:12686_0": "784.",
  "tika-vin10t0:12687_0": "Dasa vesāliyā vuttā, ekavīsa giribbaje;",
  "tika-vin10t0:12688_0": "Chaūnāni satāneva, tīṇi sāvatthiyaṃ katā.",
  "tika-vin10t0:12689_0": "785.",
  "tika-vin10t0:12690_0": "Cha panāḷaviyaṃ vuttā, aṭṭha kosambiyaṃ katā;",
  "tika-vin10t0:12691_0": "Aṭṭha sakkesu paññattā, tayo bhaggesu dīpitā.",
  "tika-vin10t0:12692_0": "786.",
  "tika-vin10t0:12693_0": "Methunaṃ viggaho ceva, catutthantimavatthukaṃ;",
  "tika-vin10t0:12694_0": "Atirekacīvaraṃ suddha-kāḷakeḷakalomakaṃ.",
  "tika-vin10t0:12695_0": "787.",
  "tika-vin10t0:12696_0": "Bhūtaṃ paramparañceva, mukhadvāramacelako;",
  "tika-vin10t0:12697_0": "Bhikkhunīsu ca akkoso, dasa vesāliyaṃ katā.",
  "tika-vin10t0:12698_0": "788.",
  "tika-vin10t0:12699_0": "Dutiyantimavatthuñca, dve anuddhaṃsanāni ca;",
  "tika-vin10t0:12700_0": "Saṅghabhedā duve ceva, cīvarassa paṭiggaho.",
  "tika-vin10t0:12701_0": "789.",
  "tika-vin10t0:12702_0": "Rūpiyaṃ suttaviññatti, tathā ujjhāpanampi ca;",
  "tika-vin10t0:12703_0": "Paripācitapiṇḍo ca, tatheva gaṇabhojanaṃ.",
  "tika-vin10t0:12704_0": "790.",
  "tika-vin10t0:12705_0": "Vikālabhojanañceva, cārittaṃ nhānameva ca;",
  "tika-vin10t0:12706_0": "Ūnavīsativassañca, datvā saṅghena cīvaraṃ.",
  "tika-vin10t0:12707_0": "791.",
  "tika-vin10t0:12708_0": "Vosāsantī ca naccaṃ vā, gītaṃ vā cārikadvayaṃ;",
  "tika-vin10t0:12709_0": "Chandadānenime rāja-gahasmiṃ ekavīsati.",
  "tika-vin10t0:12710_0": "792.",
  "tika-vin10t0:12711_0": "Kuṭi kosiyaseyyañca, pathavībhūtagāmakaṃ;",
  "tika-vin10t0:12712_0": "Sappāṇakañca siñcanti, ete chāḷaviyaṃ katā.",
  "tika-vin10t0:12713_0": "793.",
  "tika-vin10t0:12714_0": "Mahallakavihāro ca, dovacassaṃ tatheva ca;",
  "tika-vin10t0:12715_0": "Aññenaññaṃ tathā dvāra-kosā majjhañca pañcamaṃ.",
  "tika-vin10t0:12716_0": "794.",
  "tika-vin10t0:12717_0": "Anādariyaṃ sahadhammo, payopānañca sekhiye;",
  "tika-vin10t0:12718_0": "Kosambiyaṃ tu paññattā, aṭṭhime suddhadiṭṭhinā.",
  "tika-vin10t0:12719_0": "795.",
  "tika-vin10t0:12720_0": "Dhovaneḷakalomāni, patto ca dutiyo pana;",
  "tika-vin10t0:12721_0": "Ovādopi ca bhesajjaṃ, sūci āraññakesu ca.",
  "tika-vin10t0:12722_0": "796.",
  "tika-vin10t0:12723_0": "Udakasuddhikañceva, ovādāgamanampi ca;",
  "tika-vin10t0:12724_0": "Pure kapilavatthusmiṃ, paññattā pana aṭṭhime.",
  "tika-vin10t0:12725_0": "797.",
  "tika-vin10t0:12726_0": "Jotiṃ samādahitvāna, sāmisena sasitthakaṃ;",
  "tika-vin10t0:12727_0": "Ime bhaggesu paññattā, tayo ādiccabandhunā.",
  "tika-vin10t0:12728_0": "798.",
  "tika-vin10t0:12729_0": "Pārājikāni cattāri, garukā soḷasā, duve;",
  "tika-vin10t0:12730_0": "Aniyatā, catuttiṃsa, honti nissaggiyāni hi.",
  "tika-vin10t0:12731_0": "799.",
  "tika-vin10t0:12732_0": "Chappaṇṇāsasatañceva, khuddakāni bhavanti hi;",
  "tika-vin10t0:12733_0": "Daseva pana gārayhā, dvesattati ca sekhiyā.",
  "tika-vin10t0:12734_0": "800.",
  "tika-vin10t0:12735_0": "Chaūnāni ca tīṇeva, satāni samacetasā;",
  "tika-vin10t0:12736_0": "Ime vuttāvasesā hi, sabbe sāvatthiyaṃ katā.",
  "tika-vin10t0:12737_0": "801.",
  "tika-vin10t0:12738_0": "Pārājikāni cattāri, satta saṅghādisesakā;",
  "tika-vin10t0:12739_0": "Nissaggiyāni aṭṭheva, dvattiṃseva ca khuddakā.",
  "tika-vin10t0:12740_0": "802.",
  "tika-vin10t0:12741_0": "Dve gārayhā, tayo sekhā, chappaññāseva sabbaso;",
  "tika-vin10t0:12742_0": "Bhavanti chasu paññattā, nagaresu ca piṇḍitā.",
  "tika-vin10t0:12743_0": "803.",
  "tika-vin10t0:12744_0": "Sabbāneva panetāni, nagaresu ca sattasu;",
  "tika-vin10t0:12745_0": "Aḍḍhuḍḍhāni satāneva, paññattāni bhavanti hi.",
  "tika-vin10t0:12746_0": "804.",
  "tika-vin10t0:12747_0": "Sikkhāpadāni bhikkhūnaṃ, vīsañca dve satāni ca;",
  "tika-vin10t0:12748_0": "Bhikkhunīnaṃ tu cattāri, tathā tīṇi satāni ca.",
  "tika-vin10t0:12749_0": "805.",
  "tika-vin10t0:12750_0": "Pārājikāni cattāri, garukā pana terasa;",
  "tika-vin10t0:12751_0": "Aniyatā duve vuttā, tiṃsa nissaggiyāni ca.",
  "tika-vin10t0:12752_0": "806.",
  "tika-vin10t0:12753_0": "Khuddakā navuti dve ca, cattāro pāṭidesanā;",
  "tika-vin10t0:12754_0": "Nippapañcena niddiṭṭhā, pañcasattati sekhiyā.",
  "tika-vin10t0:12755_0": "807.",
  "tika-vin10t0:12756_0": "Dve satāni ca vīsañca, vasā bhikkhūnameva ca;",
  "tika-vin10t0:12757_0": "Sikkhāpadāni uddesamāgacchanti uposathe.",
  "tika-vin10t0:12758_0": "808.",
  "tika-vin10t0:12759_0": "Pārājikāni aṭṭheva, garukā dasa satta ca;",
  "tika-vin10t0:12760_0": "Nissaggiyāni tiṃseva, chasaṭṭhi ca satampi ca.",
  "tika-vin10t0:12761_0": "809.",
  "tika-vin10t0:12762_0": "Khuddakānaṭṭha gārayhā, pañcasattati sekhiyā;",
  "tika-vin10t0:12763_0": "Sabbāni pana cattāri, tathā tīṇi satāni ca.",
  "tika-vin10t0:12764_0": "810.",
  "tika-vin10t0:12765_0": "Bhavanti pana etāni, bhikkhunīnaṃ vasā pana;",
  "tika-vin10t0:12766_0": "Sikkhāpadāni uddesamāgacchanti uposathe.",
  "tika-vin10t0:12767_0": "811.",
  "tika-vin10t0:12768_0": "Chacattālīsa honteva, bhikkhūnaṃ bhikkhunīhi tu;",
  "tika-vin10t0:12769_0": "Asādhāraṇabhāvaṃ tu, gamitāni mahesinā.",
  "tika-vin10t0:12770_0": "812.",
  "tika-vin10t0:12771_0": "Cha ca saṅghādisesā ca, tathā aniyatā duve;",
  "tika-vin10t0:12772_0": "Dvādaseva ca nissaggā, dvāvīsati ca khuddakā.",
  "tika-vin10t0:12773_0": "813.",
  "tika-vin10t0:12774_0": "Cattāropi ca gārayhā, chacattālīsa hontime;",
  "tika-vin10t0:12775_0": "Bhikkhūnaṃyeva paññattā, gotamena yasassinā.",
  "tika-vin10t0:12776_0": "814.",
  "tika-vin10t0:12777_0": "Visaṭṭhi kāyasaṃsaggo, duṭṭhullaṃ attakāmatā;",
  "tika-vin10t0:12778_0": "Kuṭi ceva vihāro ca, chaḷete garukā siyuṃ.",
  "tika-vin10t0:12779_0": "815.",
  "tika-vin10t0:12780_0": "Nissaggiyādivaggasmiṃ, dhovanañca paṭiggaho;",
  "tika-vin10t0:12781_0": "Eḷakalomavaggepi, ādito pana satta ca.",
  "tika-vin10t0:12782_0": "816.",
  "tika-vin10t0:12783_0": "Tatiyepi ca vaggasmiṃ, patto ca paṭhamo tathā;",
  "tika-vin10t0:12784_0": "Vassasāṭikamārañña-miti dvādasa dīpitā.",
  "tika-vin10t0:12785_0": "817.",
  "tika-vin10t0:12786_0": "Pācittiyāni vuttāni, sabbāni gaṇanāvasā;",
  "tika-vin10t0:12787_0": "Bhikkhūnaṃ bhikkhunīnañca, aṭṭhāsītisataṃ, tato.",
  "tika-vin10t0:12788_0": "818.",
  "tika-vin10t0:12789_0": "Sabbo bhikkhunivaggopi, saparamparabhojano;",
  "tika-vin10t0:12790_0": "Tathā anatiritto ca, abhihaṭṭhuṃ pavāraṇā.",
  "tika-vin10t0:12791_0": "819.",
  "tika-vin10t0:12792_0": "Paṇītabhojanaviññatti, tathevācelakopi ca;",
  "tika-vin10t0:12793_0": "Nimantito sabhatto ca, duṭṭhullacchādanampi ca.",
  "tika-vin10t0:12794_0": "820.",
  "tika-vin10t0:12795_0": "Ūnavīsativassaṃ tu, mātugāmena saddhipi;",
  "tika-vin10t0:12796_0": "Antepurappaveso ca, vassasāṭi nisīdanaṃ.",
  "tika-vin10t0:12797_0": "821.",
  "tika-vin10t0:12798_0": "Khuddakāni panetāni, dvāvīsati bhavanti hi;",
  "tika-vin10t0:12799_0": "Cattāro pana gārayhā, bhikkhūnaṃ pātimokkhake.",
  "tika-vin10t0:12800_0": "822.",
  "tika-vin10t0:12801_0": "Ekato pana paññattā, chacattālīsa hontime;",
  "tika-vin10t0:12802_0": "Bhikkhunīhi tu bhikkhūnaṃ, asādhāraṇataṃ gatā.",
  "tika-vin10t0:12803_0": "823.",
  "tika-vin10t0:12804_0": "Bhikkhūhi bhikkhunīnañca, sataṃ tiṃsa bhavanti hi;",
  "tika-vin10t0:12805_0": "Asādhāraṇabhāvaṃ tu, gamitāni mahesinā.",
  "tika-vin10t0:12806_0": "824.",
  "tika-vin10t0:12807_0": "Pārājikāni cattāri, dasa saṅghādisesakā;",
  "tika-vin10t0:12808_0": "Dvādaseva ca nissaggā, khuddakā navuticcha ca.",
  "tika-vin10t0:12809_0": "825.",
  "tika-vin10t0:12810_0": "Aṭṭheva pana gārayhā, sataṃ tiṃsa bhavantime;",
  "tika-vin10t0:12811_0": "Bhikkhunīnañca bhikkhūhi, asādhāraṇataṃ gatā.",
  "tika-vin10t0:12812_0": "826.",
  "tika-vin10t0:12813_0": "Bhikkhunīnaṃ tu saṅghādi-sesehi cha panādito;",
  "tika-vin10t0:12814_0": "Yāvatatiyakā ceva, cattāroti ime dasa.",
  "tika-vin10t0:12815_0": "827.",
  "tika-vin10t0:12816_0": "Akālacīvarañceva, tathā acchinnacīvaraṃ;",
  "tika-vin10t0:12817_0": "Sattaññadatthikādīni, patto ceva garuṃ lahuṃ.",
  "tika-vin10t0:12818_0": "828.",
  "tika-vin10t0:12819_0": "Dvādaseva panetāni, bhikkhunīnaṃ vasenidha;",
  "tika-vin10t0:12820_0": "Nissaggiyāni satthārā, paññattāni panekato.",
  "tika-vin10t0:12821_0": "829.",
  "tika-vin10t0:12822_0": "Asādhāraṇapaññattā, khuddakā navuticcha ca;",
  "tika-vin10t0:12823_0": "Gārayhā ca panaṭṭhāti, sabbeva gaṇanāvasā.",
  "tika-vin10t0:12824_0": "830.",
  "tika-vin10t0:12825_0": "Bhikkhunīnaṃ tu bhikkhūhi, asādhāraṇataṃ gatā;",
  "tika-vin10t0:12826_0": "Ekatoyeva paññattā, sataṃ tiṃsa bhavanti hi.",
  "tika-vin10t0:12827_0": "831.",
  "tika-vin10t0:12828_0": "Asādhāraṇubhinnampi, sataṃ sattati caccha ca;",
  "tika-vin10t0:12829_0": "Pārājikāni cattāri, garukā ca dasaccha ca.",
  "tika-vin10t0:12830_0": "832.",
  "tika-vin10t0:12831_0": "Aniyatā duve ceva, nissaggā catuvīsati;",
  "tika-vin10t0:12832_0": "Sataṃ aṭṭhārasevettha, khuddakā paridīpitā.",
  "tika-vin10t0:12833_0": "833.",
  "tika-vin10t0:12834_0": "Dvādaseva ca gārayhā, sataṃ sattati caccha ca;",
  "tika-vin10t0:12835_0": "Asādhāraṇubhinnampi, imeti paridīpitā.",
  "tika-vin10t0:12836_0": "834.",
  "tika-vin10t0:12837_0": "Sādhāraṇā ubhinnampi, paññattā pana satthunā;",
  "tika-vin10t0:12838_0": "Sataṃ sattati cattāri, bhavantīti pakāsitā.",
  "tika-vin10t0:12839_0": "835.",
  "tika-vin10t0:12840_0": "Pārājikāni cattāri, satta saṅghādisesakā;",
  "tika-vin10t0:12841_0": "Aṭṭhārasa ca nissaggā, samasattati khuddakā.",
  "tika-vin10t0:12842_0": "836.",
  "tika-vin10t0:12843_0": "Pañcasattati paññattā, sekhiyāpi ca sabbaso;",
  "tika-vin10t0:12844_0": "Sataṃ sattati cattāri, ubhinnaṃ samasikkhatā.",
  "tika-vin10t0:12845_0": "Sādhāraṇāsādhāraṇakathā.",
  "tika-vin10t0:12846_0": "Lakkhaṇakathā",
  "tika-vin10t0:12847_0": "837.",
  "tika-vin10t0:12848_0": "Ito paraṃ pavakkhāmi, lakkhaṇaṃ pana sabbagaṃ;",
  "tika-vin10t0:12849_0": "Savane sādaraṃ katvā, vadato me nibodhatha.",
  "tika-vin10t0:12850_0": "838.",
  "tika-vin10t0:12851_0": "Nidānaṃ puggalo vatthu, paññattividhimeva ca;",
  "tika-vin10t0:12852_0": "Vipattāpattanāpatti, āṇattaṅgakiriyāpi ca.",
  "tika-vin10t0:12853_0": "839.",
  "tika-vin10t0:12854_0": "Saññācittasamuṭṭhānaṃ, vajjakammapabhedakaṃ;",
  "tika-vin10t0:12855_0": "Tikadvayanti sabbattha, yojetabbamidaṃ pana.",
  "tika-vin10t0:12856_0": "840.",
  "tika-vin10t0:12857_0": "Pubbe vuttanayaṃ yañca, yañca uttānamevidha;",
  "tika-vin10t0:12858_0": "Taṃ sabbaṃ pana vajjetvā, karissāmatthajotanaṃ.",
  "tika-vin10t0:12859_0": "841.",
  "tika-vin10t0:12860_0": "Puggalo nāma yaṃ yaṃ tu, bhikkhumārabbha bhikkhuniṃ;",
  "tika-vin10t0:12861_0": "Sikkhāpadaṃ tu paññattaṃ, ayaṃ vuccati puggalo.",
  "tika-vin10t0:12862_0": "842.",
  "tika-vin10t0:12863_0": "Tevīsatividhā te ca, sudinnadhaniyādayo;",
  "tika-vin10t0:12864_0": "Bhikkhūnaṃ pātimokkhasmiṃ, ādikammikapuggalā.",
  "tika-vin10t0:12865_0": "843.",
  "tika-vin10t0:12866_0": "Bhikkhunīnaṃ tathā pāti-mokkhasmiṃ ādikammikā;",
  "tika-vin10t0:12867_0": "Thullanandādayo satta, sabbe tiṃsa bhavanti hi.",
  "tika-vin10t0:12868_0": "844.",
  "tika-vin10t0:12869_0": "Vatthūti puggalasseva, tassa tassa ca sabbaso;",
  "tika-vin10t0:12870_0": "Vatthuno tassa tasseva, ajjhācāro pavuccati.",
  "tika-vin10t0:12871_0": "845.",
  "tika-vin10t0:12872_0": "Kevalā pana paññatti, mūlabhūtā tatheva sā;",
  "tika-vin10t0:12873_0": "Anvanuppannasabbattha-padesapadapubbikā.",
  "tika-vin10t0:12874_0": "846.",
  "tika-vin10t0:12875_0": "Sādhāraṇā ca paññatti, tathāsādhāraṇāpi ca;",
  "tika-vin10t0:12876_0": "Ekatoubhatopubbā, evaṃ navavidhā siyā.",
  "tika-vin10t0:12877_0": "847.",
  "tika-vin10t0:12878_0": "Tattha “yo methunaṃ dhammaṃ, paṭiseveyya bhikkhu”ti;",
  "tika-vin10t0:12879_0": "“Adinnaṃ ādiyeyyā”ti, paññatticcevamādikā.",
  "tika-vin10t0:12880_0": "848.",
  "tika-vin10t0:12881_0": "Hoti “antamaso bhikkhu, tiracchānagatāyapi”;",
  "tika-vin10t0:12882_0": "Iccevamādikā sabbā, anupaññatti dīpitā.",
  "tika-vin10t0:12883_0": "849.",
  "tika-vin10t0:12884_0": "Tathānuppannapaññatti, anuppanne tu vajjake;",
  "tika-vin10t0:12885_0": "Aṭṭhannaṃ garudhammānaṃ, vasenevāgatā hi sā.",
  "tika-vin10t0:12886_0": "850.",
  "tika-vin10t0:12887_0": "Cammattharaṇakañceva, saguṇaṅguṇupāhanaṃ;",
  "tika-vin10t0:12888_0": "Tatheva ca dhuvanhānaṃ, pañcavaggūpasampadā.",
  "tika-vin10t0:12889_0": "851.",
  "tika-vin10t0:12890_0": "Esā padesapaññatti, nāmāti hi catubbidhā;",
  "tika-vin10t0:12891_0": "Vuttā majjhimadesasmiṃ-yeva hoti, na aññato.",
  "tika-vin10t0:12892_0": "852.",
  "tika-vin10t0:12893_0": "Ito sesā hi sabbattha-paññattīti pakāsitā;",
  "tika-vin10t0:12894_0": "Atthato ekamevettha, sādhāraṇadukādikaṃ.",
  "tika-vin10t0:12895_0": "853.",
  "tika-vin10t0:12896_0": "Sāṇattikā panāpatti, hoti nāṇattikāpi ca;",
  "tika-vin10t0:12897_0": "Āṇattīti ca nāmesā, ñeyyā āṇāpanā pana.",
  "tika-vin10t0:12898_0": "854.",
  "tika-vin10t0:12899_0": "Āpattīnaṃ tu sabbāsaṃ, sabbasikkhāpadesupi;",
  "tika-vin10t0:12900_0": "Sabbo panaṅgabhedo hi, viññātabbo vibhāvinā.",
  "tika-vin10t0:12901_0": "855.",
  "tika-vin10t0:12902_0": "Kāyenapi ca vācāya, yā karontassa jāyate;",
  "tika-vin10t0:12903_0": "Ayaṃ kriyasamuṭṭhānā, nāma pārājikā viya.",
  "tika-vin10t0:12904_0": "856.",
  "tika-vin10t0:12905_0": "Kāyavācāhi kattabbaṃ, akarontassa hoti yā;",
  "tika-vin10t0:12906_0": "Sā cākriyasamuṭṭhānā, paṭhame kathine viya.",
  "tika-vin10t0:12907_0": "857.",
  "tika-vin10t0:12908_0": "Karontassākarontassa, bhikkhuno hoti yā pana;",
  "tika-vin10t0:12909_0": "Sā kriyākriyato hoti, cīvaraggahaṇe viya.",
  "tika-vin10t0:12910_0": "858.",
  "tika-vin10t0:12911_0": "Siyā pana karontassa, akarontassa yā siyā;",
  "tika-vin10t0:12912_0": "Sā kriyākriyato hoti, rūpiyuggahaṇe viya.",
  "tika-vin10t0:12913_0": "859.",
  "tika-vin10t0:12914_0": "Tathā siyā karontassa;",
  "tika-vin10t0:12915_0": "Yā karoto akubbato;",
  "tika-vin10t0:12916_0": "Siyā kiriyato ceva;",
  "tika-vin10t0:12917_0": "Sā kriyākriyatopi ca.",
  "tika-vin10t0:12918_0": "860.",
  "tika-vin10t0:12919_0": "Sabbā cāpattiyo saññā-;",
  "tika-vin10t0:12920_0": "Vasena duvidhā siyuṃ;",
  "tika-vin10t0:12921_0": "Saññāvimokkhā nosaññā-;",
  "tika-vin10t0:12922_0": "Vimokkhāti pakāsitā.",
  "tika-vin10t0:12923_0": "861.",
  "tika-vin10t0:12924_0": "Vītikkamanasaññāya, abhāvena yato pana;",
  "tika-vin10t0:12925_0": "Vimuccati ayaṃ saññā-vimokkhāti pakāsitā.",
  "tika-vin10t0:12926_0": "862.",
  "tika-vin10t0:12927_0": "Itarā pana nosaññā-vimokkhāti pakāsitā;",
  "tika-vin10t0:12928_0": "Puna sabbāva cittassa, vasena duvidhā siyuṃ.",
  "tika-vin10t0:12929_0": "863.",
  "tika-vin10t0:12930_0": "Sacittakā acittāti, sucittena pakāsitā;",
  "tika-vin10t0:12931_0": "Sacittakasamuṭṭhāna-vasena pana yā siyā.",
  "tika-vin10t0:12932_0": "864.",
  "tika-vin10t0:12933_0": "Ayaṃ sacittakā nāma, āpatti paridīpitā;",
  "tika-vin10t0:12934_0": "Sacittakehi vā missa-vasenāyamacittakā.",
  "tika-vin10t0:12935_0": "865.",
  "tika-vin10t0:12936_0": "Sabbā cāpattiyo vajja-vasena duvidhā rutā;",
  "tika-vin10t0:12937_0": "Suvijjenānavajjena, lokapaṇṇattivajjato.",
  "tika-vin10t0:12938_0": "866.",
  "tika-vin10t0:12939_0": "Yassā sacittake pakkhe, cittaṃ akusalaṃ siyā;",
  "tika-vin10t0:12940_0": "Lokavajjāti nāmāyaṃ, sesā paṇṇattivajjakā.",
  "tika-vin10t0:12941_0": "867.",
  "tika-vin10t0:12942_0": "Sabbā cāpattiyo kamma-vasena tividhā siyuṃ;",
  "tika-vin10t0:12943_0": "Kāyakammaṃ vacīkammaṃ, tathā tadubhayampi ca.",
  "tika-vin10t0:12944_0": "868.",
  "tika-vin10t0:12945_0": "Tikadvayanti nāmetaṃ, kusalāditikadvayaṃ;",
  "tika-vin10t0:12946_0": "Kusalākusalacitto vā, tathābyākatamānaso.",
  "tika-vin10t0:12947_0": "869.",
  "tika-vin10t0:12948_0": "Hutvā āpajjatāpattiṃ, āpajjanto na aññathā;",
  "tika-vin10t0:12949_0": "Sukhavedanāsamaṅgī vā, tathā dukkhādisaṃyuto.",
  "tika-vin10t0:12950_0": "870.",
  "tika-vin10t0:12951_0": "Idaṃ tu lakkhaṇaṃ vuttaṃ, sabbasikkhāpadesupi;",
  "tika-vin10t0:12952_0": "Yojetvā pana dasseyya, vinayasmiṃ visārado.",
  "tika-vin10t0:12953_0": "871.",
  "tika-vin10t0:12954_0": "Taruṃ timūlaṃ navapattamenaṃ;",
  "tika-vin10t0:12955_0": "Catussikhaṃ sattaphalaṃ chapupphaṃ;",
  "tika-vin10t0:12956_0": "Jānāti yo dvippabhavaṃ dvisākhaṃ;",
  "tika-vin10t0:12957_0": "Jānāti paññattimasesato so.",
  "tika-vin10t0:12958_0": "872.",
  "tika-vin10t0:12959_0": "Imamuttaraṃ gatamanuttarataṃ;",
  "tika-vin10t0:12960_0": "Pariyāpuṇāti paripucchati yo;",
  "tika-vin10t0:12961_0": "Upayātanuttaratamuttarato;",
  "tika-vin10t0:12962_0": "Sa ca kāyavācavinaye vinaye.",
  "tika-vin10t0:12963_0": "Lakkhaṇakathā.",
  "tika-vin10t0:12964_0": "873.",
  "tika-vin10t0:12965_0": "Soḷasaparivārassa, parivārassa sabbaso;",
  "tika-vin10t0:12966_0": "Ito paraṃ pavakkhāmi, sabbasaṅkalanaṃ nayaṃ.",
  "tika-vin10t0:12967_0": "874.",
  "tika-vin10t0:12968_0": "Kati āpattiyo vuttā;",
  "tika-vin10t0:12969_0": "Kāyikā, vācasikā kati?",
  "tika-vin10t0:12970_0": "Chādentassa katāpattī;",
  "tika-vin10t0:12971_0": "Kati saṃsaggapaccayā?",
  "tika-vin10t0:12972_0": "875.",
  "tika-vin10t0:12973_0": "Kāyikā chabbidhāpatti, tathā vācasikāpi ca;",
  "tika-vin10t0:12974_0": "Chādentassa ca tissova, pañca saṃsaggapaccayā.",
  "tika-vin10t0:12975_0": "876.",
  "tika-vin10t0:12976_0": "Kati āpattimūlāni, paññattāni mahesinā?",
  "tika-vin10t0:12977_0": "Kati āpattiyo vuttā, duṭṭhullacchādane pana?",
  "tika-vin10t0:12978_0": "877.",
  "tika-vin10t0:12979_0": "Dve panāpattimūlāni, kāyo vācā bhavanti hi;",
  "tika-vin10t0:12980_0": "Pārājikā ca pācitti, duṭṭhullacchādane siyuṃ.",
  "tika-vin10t0:12981_0": "878.",
  "tika-vin10t0:12982_0": "Kati gāmantare vuttā, nadīpāre tathā kati?",
  "tika-vin10t0:12983_0": "Kati thullaccayaṃ maṃse, kati maṃsesu dukkaṭaṃ?",
  "tika-vin10t0:12984_0": "879.",
  "tika-vin10t0:12985_0": "Gāmantare catassova, nadīpārepi tattakā;",
  "tika-vin10t0:12986_0": "Thullaccayaṃ manussānaṃ, maṃse, navasu dukkaṭaṃ.",
  "tika-vin10t0:12987_0": "880.",
  "tika-vin10t0:12988_0": "Bhikkhu bhikkhuniyā saddhiṃ, saṃvidhāti ca dukkaṭaṃ;",
  "tika-vin10t0:12989_0": "Pācittaññassa gāmassa, upacārokkame siyā.",
  "tika-vin10t0:12990_0": "881.",
  "tika-vin10t0:12991_0": "Thullaccayaṃ parikkhitte, gāmasmiṃ paṭhame pade;",
  "tika-vin10t0:12992_0": "Garukaṃ dutiye tassā, gāmantaraṃ vajantiyā.",
  "tika-vin10t0:12993_0": "882.",
  "tika-vin10t0:12994_0": "Tathā bhikkhuniyā saddhiṃ, saṃvidhāne tu dukkaṭaṃ;",
  "tika-vin10t0:12995_0": "Abhirūhati nāvaṃ ce, hoti pācitti bhikkhuno.",
  "tika-vin10t0:12996_0": "883.",
  "tika-vin10t0:12997_0": "Nadiyuttaraṇe kāle, pāde thullaccayaṃ phuse;",
  "tika-vin10t0:12998_0": "Paṭhame, dutiye tassā, hoti bhikkhuniyā garuṃ.",
  "tika-vin10t0:12999_0": "884.",
  "tika-vin10t0:13000_0": "Kati vācasikā rattiṃ, kati vācasikā divā?",
  "tika-vin10t0:13001_0": "Duve vācasikā rattiṃ, duve vācasikā divā.",
  "tika-vin10t0:13002_0": "885.",
  "tika-vin10t0:13003_0": "Rattandhakāre purisena saddhiṃ;",
  "tika-vin10t0:13004_0": "Ṭhitā adīpe pana hatthapāse;",
  "tika-vin10t0:13005_0": "Pācitti tassā yadi sallapeyya;",
  "tika-vin10t0:13006_0": "Vadeyya ce dukkaṭameva dūre.",
  "tika-vin10t0:13007_0": "886.",
  "tika-vin10t0:13008_0": "Channe divā yā purisena saddhiṃ;",
  "tika-vin10t0:13009_0": "Ṭhitā vadeyyassa ca hatthapāse;",
  "tika-vin10t0:13010_0": "Pācitti, hitvā pana hatthapāsaṃ;",
  "tika-vin10t0:13011_0": "Vadeyya ce dukkaṭameva tassā.",
  "tika-vin10t0:13012_0": "887.",
  "tika-vin10t0:13013_0": "Kati vā dadamānassa, kati vā paṭigaṇhato?",
  "tika-vin10t0:13014_0": "Dadamānassa tissova, catassova paṭiggahe.",
  "tika-vin10t0:13015_0": "888.",
  "tika-vin10t0:13016_0": "Manussassa visaṃ deti, sace marati tena so;",
  "tika-vin10t0:13017_0": "Hoti pārājikaṃ, yakkhe, pete thullaccayaṃ mataṃ.",
  "tika-vin10t0:13018_0": "889.",
  "tika-vin10t0:13019_0": "Tiracchānagate tena, mate pācittiyaṃ siyā;",
  "tika-vin10t0:13020_0": "Tathā pācitti aññāti-kāya ce deti cīvaraṃ.",
  "tika-vin10t0:13021_0": "890.",
  "tika-vin10t0:13022_0": "Hatthagāhe tathā veṇi-gāhe saṅghādisesatā;",
  "tika-vin10t0:13023_0": "Mukhena aṅgajātassa, gahaṇe tu parājayo.",
  "tika-vin10t0:13024_0": "891.",
  "tika-vin10t0:13025_0": "Aññātikāya hatthamhā, cīvarassa paṭiggahe;",
  "tika-vin10t0:13026_0": "Sanissaggā ca pācitti, hotīti pariyāputā.",
  "tika-vin10t0:13027_0": "892.",
  "tika-vin10t0:13028_0": "Avassutassa hatthamhā, sayaṃ vāpi avassutā;",
  "tika-vin10t0:13029_0": "Hoti thullaccayaṃ tassā, bhojanaṃ paṭigaṇhato.",
  "tika-vin10t0:13030_0": "893.",
  "tika-vin10t0:13031_0": "Kati ñatticatutthena, vuttā sammutiyo idha?",
  "tika-vin10t0:13032_0": "Ekā eva panuddiṭṭhā, bhikkhunovādasammuti.",
  "tika-vin10t0:13033_0": "894.",
  "tika-vin10t0:13034_0": "Kati dhaññarasā vuttā, vikāle kappiyā pana?",
  "tika-vin10t0:13035_0": "Loṇasovīrakaṃ ekaṃ, vikāle kappiyaṃ mataṃ.",
  "tika-vin10t0:13036_0": "895.",
  "tika-vin10t0:13037_0": "Kati pārājikā kāyā, kati saṃvāsabhūmiyo?",
  "tika-vin10t0:13038_0": "Ratticchedo katīnaṃ tu, paññattā dvaṅgulā kati?",
  "tika-vin10t0:13039_0": "896.",
  "tika-vin10t0:13040_0": "Pārājikāni kāyamhā, dve dve saṃvāsabhūmiyo;",
  "tika-vin10t0:13041_0": "Ratticchedo duvinnaṃ tu, paññattā dvaṅgulā duve.",
  "tika-vin10t0:13042_0": "897.",
  "tika-vin10t0:13043_0": "Paṭhamantimavatthuñca, kāyasaṃsaggajampi ca;",
  "tika-vin10t0:13044_0": "Pārājikāni kāyamhā, ime dve pana jāyare.",
  "tika-vin10t0:13045_0": "898.",
  "tika-vin10t0:13046_0": "Samānasaṃvāsakabhūmi ekā;",
  "tika-vin10t0:13047_0": "Tatheva nānāpadapubbikā ca;",
  "tika-vin10t0:13048_0": "Dve eva saṃvāsakabhūmiyo hi;",
  "tika-vin10t0:13049_0": "Mahesinā kāruṇikena vuttā.",
  "tika-vin10t0:13050_0": "899.",
  "tika-vin10t0:13051_0": "Pārivāsikabhikkhussa, tathā mānattacārino;",
  "tika-vin10t0:13052_0": "Ratticchedo duvinnaṃ tu, dvayātītena dīpito.",
  "tika-vin10t0:13053_0": "900.",
  "tika-vin10t0:13054_0": "Dvaṅgulapabbaparamaṃ, ādātabbaṃ, tatheva ca;",
  "tika-vin10t0:13055_0": "Dvaṅgulaṃ vā dumāsaṃ vā, paññattā dvaṅgulā duve.",
  "tika-vin10t0:13056_0": "901.",
  "tika-vin10t0:13057_0": "Kati pāṇātipātasmiṃ, vācā pārājikā kati?",
  "tika-vin10t0:13058_0": "Kati obhāsane vuttā, sañcaritte tathā kati?",
  "tika-vin10t0:13059_0": "902.",
  "tika-vin10t0:13060_0": "Tisso pāṇātipātasmiṃ;",
  "tika-vin10t0:13061_0": "Vācā pārājikā tayo;",
  "tika-vin10t0:13062_0": "Obhāsane tayo vuttā;",
  "tika-vin10t0:13063_0": "Sañcaritte tathā tayo.",
  "tika-vin10t0:13064_0": "903.",
  "tika-vin10t0:13065_0": "Anodissakamopāte, khate marati mānuso;",
  "tika-vin10t0:13066_0": "Pārājikaṃ siyā, yakkhe, pete thullaccayaṃ mate.",
  "tika-vin10t0:13067_0": "904.",
  "tika-vin10t0:13068_0": "Tiracchānagate tattha, mate pācittiyaṃ vade;",
  "tika-vin10t0:13069_0": "Imā pāṇātipātasmiṃ, tisso āpattiyo siyuṃ.",
  "tika-vin10t0:13070_0": "905.",
  "tika-vin10t0:13071_0": "Manussamāraṇādinnā-dānamāṇattiyāpi ca;",
  "tika-vin10t0:13072_0": "Manussuttaridhammañca, vadato vācikā tayo.",
  "tika-vin10t0:13073_0": "906.",
  "tika-vin10t0:13074_0": "Maggadvayaṃ panodissa, vaṇṇādibhaṇane garuṃ;",
  "tika-vin10t0:13075_0": "Thullaccayaṃ panodissa, ubbhajāṇumadhakkhakaṃ.",
  "tika-vin10t0:13076_0": "907.",
  "tika-vin10t0:13077_0": "Ubbhakkhakamadhojāṇu-mādissa bhaṇato pana;",
  "tika-vin10t0:13078_0": "Dukkaṭaṃ pana niddiṭṭhaṃ, tisso obhāsanā yimā.",
  "tika-vin10t0:13079_0": "908.",
  "tika-vin10t0:13080_0": "Paṭiggaṇhanatādīhi, tīhi saṅghādisesatā;",
  "tika-vin10t0:13081_0": "Dvīhi thullaccayaṃ vuttaṃ, ekena pana dukkaṭaṃ.",
  "tika-vin10t0:13082_0": "909.",
  "tika-vin10t0:13083_0": "Chindato kati āpatti, chaḍḍitappaccayā kati?",
  "tika-vin10t0:13084_0": "Chindantassa tu tissova, pañca chaḍḍitapaccayā.",
  "tika-vin10t0:13085_0": "910.",
  "tika-vin10t0:13086_0": "Hoti pārājikaṃ tassa, chindantassa vanappatiṃ;",
  "tika-vin10t0:13087_0": "Bhūtagāmaṃ tu pācitti, aṅgajātaṃ tu thullatā.",
  "tika-vin10t0:13088_0": "911.",
  "tika-vin10t0:13089_0": "Visaṃ chaḍḍetyanodissa, manusso marati tena ce;",
  "tika-vin10t0:13090_0": "Pārājikaṃ, mate yakkhe, pete thullaccayaṃ siyā.",
  "tika-vin10t0:13091_0": "912.",
  "tika-vin10t0:13092_0": "Tiracchāne tu pācitti, visaṭṭhichaḍḍane garuṃ;",
  "tika-vin10t0:13093_0": "Harituccārapassāva-chaḍḍane dukkaṭaṃ mataṃ.",
  "tika-vin10t0:13094_0": "913.",
  "tika-vin10t0:13095_0": "Gacchato katidhāpatti, ṭhitassa kati me vada?",
  "tika-vin10t0:13096_0": "Kati honti nisinnassa, nipannassāpi kittakā?",
  "tika-vin10t0:13097_0": "914.",
  "tika-vin10t0:13098_0": "Gacchantassa catassova, ṭhitassāpi ca tattakā;",
  "tika-vin10t0:13099_0": "Nisinnassa catassova, nipannassāpi tattakā.",
  "tika-vin10t0:13100_0": "915.",
  "tika-vin10t0:13101_0": "Bhikkhu bhikkhuniyā saddhiṃ, saṃvidhāne tu dukkaṭaṃ;",
  "tika-vin10t0:13102_0": "Pācittaññassa gāmassa, upacārokkame siyā.",
  "tika-vin10t0:13103_0": "916.",
  "tika-vin10t0:13104_0": "Thullaccayaṃ parikkhitte, gāmasmiṃ paṭhame pade;",
  "tika-vin10t0:13105_0": "Garukaṃ dutiye hoti, gāmantaraṃ vajantiyā.",
  "tika-vin10t0:13106_0": "917.",
  "tika-vin10t0:13107_0": "Paṭicchanne panokāse, bhikkhunī mittasanthavā;",
  "tika-vin10t0:13108_0": "Posassa hatthapāse tu, pācitti yadi tiṭṭhati.",
  "tika-vin10t0:13109_0": "918.",
  "tika-vin10t0:13110_0": "Hatthapāsaṃ jahitvāna, sace tiṭṭhati dukkaṭaṃ;",
  "tika-vin10t0:13111_0": "Aruṇuggamane kāle, dutiyā hatthapāsakaṃ.",
  "tika-vin10t0:13112_0": "919.",
  "tika-vin10t0:13113_0": "Hitvā tiṭṭhantiyā tassā, thullaccayamudīritaṃ;",
  "tika-vin10t0:13114_0": "Hitvā tiṭṭhati ce tassā, hoti saṅghādisesatā.",
  "tika-vin10t0:13115_0": "920.",
  "tika-vin10t0:13116_0": "Nisinnāya catassova, nipannāyāpi tattakā;",
  "tika-vin10t0:13117_0": "Honti vuttappakārāva, viññeyyā vinayaññunā.",
  "tika-vin10t0:13118_0": "921.",
  "tika-vin10t0:13119_0": "Yāvatatiyake vuttā, kati āpattiyo vada?",
  "tika-vin10t0:13120_0": "Yāvatatiyake vuttā, tisso āpattiyo suṇa.",
  "tika-vin10t0:13121_0": "922.",
  "tika-vin10t0:13122_0": "Phuse pārājikāpattiṃ, ukkhittassānuvattikā;",
  "tika-vin10t0:13123_0": "Saṅghādisesatā saṅgha-bhedakassānuvattino.",
  "tika-vin10t0:13124_0": "923.",
  "tika-vin10t0:13125_0": "Anissagge tu pācitti, pāpikāya ca diṭṭhiyā;",
  "tika-vin10t0:13126_0": "Yāvatatiyake tisso, honti āpattiyo imā.",
  "tika-vin10t0:13127_0": "924.",
  "tika-vin10t0:13128_0": "Khādato kati niddiṭṭhā, bhojanappaccayā kati?",
  "tika-vin10t0:13129_0": "Khādato pana tissova, pañca bhojanakāraṇā.",
  "tika-vin10t0:13130_0": "925.",
  "tika-vin10t0:13131_0": "Thullaccayaṃ manussānaṃ, maṃsaṃ khādati, dukkaṭaṃ;",
  "tika-vin10t0:13132_0": "Sesakānaṃ tu, pācitti, lasuṇaṃ bhakkhayantiyā.",
  "tika-vin10t0:13133_0": "926.",
  "tika-vin10t0:13134_0": "Avassutassa posassa, hatthato hi avassutā;",
  "tika-vin10t0:13135_0": "Gahetvā bhojanaṃ kiñci, sabbaṃ maṃsaṃ akappiyaṃ.",
  "tika-vin10t0:13136_0": "927.",
  "tika-vin10t0:13137_0": "Viññāpetvāna attatthaṃ, gahetvā bhojanampi ca;",
  "tika-vin10t0:13138_0": "Lasuṇampi ca missetvā, ekatajjhoharantiyā.",
  "tika-vin10t0:13139_0": "928.",
  "tika-vin10t0:13140_0": "Thullaccayañca pācitti, pāṭidesaniyampi ca;",
  "tika-vin10t0:13141_0": "Dukkaṭaṃ garukañcāti, pañca āpattiyo siyuṃ.",
  "tika-vin10t0:13142_0": "929.",
  "tika-vin10t0:13143_0": "Olokentassa niddiṭṭhā, kati āpattiyo vada?",
  "tika-vin10t0:13144_0": "Olokentassa niddiṭṭhā, ekāpatti mahesinā.",
  "tika-vin10t0:13145_0": "930.",
  "tika-vin10t0:13146_0": "Dukkaṭaṃ rattacittena, aṅgajātaṃ panitthiyā;",
  "tika-vin10t0:13147_0": "Olokentassa vā vuttaṃ, mukhaṃ bhikkhaṃ dadantiyā.",
  "tika-vin10t0:13148_0": "931.",
  "tika-vin10t0:13149_0": "Kati ukkhittakā vuttā, sammāvattanakā kati?",
  "tika-vin10t0:13150_0": "Tayo ukkhittakā vuttā, tecattālīsa vattanā.",
  "tika-vin10t0:13151_0": "932.",
  "tika-vin10t0:13152_0": "Adassanappaṭīkamme, āpannāpattiyā duve;",
  "tika-vin10t0:13153_0": "Eko appaṭinissagge, pāpikāya ca diṭṭhiyā.",
  "tika-vin10t0:13154_0": "933.",
  "tika-vin10t0:13155_0": "Kati nāsitakā vuttā, katīnaṃ ekavācikā?",
  "tika-vin10t0:13156_0": "Tayo nāsitakā vuttā, tiṇṇannaṃ ekavācikā.",
  "tika-vin10t0:13157_0": "934.",
  "tika-vin10t0:13158_0": "Mettiyā dūsako ceva, kaṇṭakoti tayo ime;",
  "tika-vin10t0:13159_0": "Liṅgasaṃvāsadaṇḍehi, nāsitā hi yathākkamaṃ.",
  "tika-vin10t0:13160_0": "935.",
  "tika-vin10t0:13161_0": "Ekupajjhāyakeneva, ekenācariyena ca;",
  "tika-vin10t0:13162_0": "Dve tayo anusāvetuṃ, vaṭṭatīti ca niddise.",
  "tika-vin10t0:13163_0": "936.",
  "tika-vin10t0:13164_0": "Ñattiyā kappanā ceva, tathā vippakatampi ca;",
  "tika-vin10t0:13165_0": "Atītakaraṇañceti, tayo kammassa saṅgahā.",
  "tika-vin10t0:13166_0": "937.",
  "tika-vin10t0:13167_0": "Ñattiyā kappanā nāma, “dadeyya”ccevamādikā;",
  "tika-vin10t0:13168_0": "“Deti saṅgho, karotī”ti, ādi vippakataṃ siyā.",
  "tika-vin10t0:13169_0": "938.",
  "tika-vin10t0:13170_0": "“Dinnaṃ, kataṃ” paniccādi, atītakaraṇaṃ siyā;",
  "tika-vin10t0:13171_0": "Saṅgayhanti hi sabbāni, kammānetehi tīhipi.",
  "tika-vin10t0:13172_0": "939.",
  "tika-vin10t0:13173_0": "Saṅghe salākagāhena, kammenapi ca kevalaṃ;",
  "tika-vin10t0:13174_0": "Kāraṇehi pana dvīhi, saṅgho bhijjati, naññathā.",
  "tika-vin10t0:13175_0": "940.",
  "tika-vin10t0:13176_0": "Saṅghabhedakabhikkhussa, tassa pārājikaṃ siyā;",
  "tika-vin10t0:13177_0": "Anuvattakabhikkhūnaṃ, thullaccayamudīritaṃ.",
  "tika-vin10t0:13178_0": "941.",
  "tika-vin10t0:13179_0": "Payuttāyuttavācāya, kati āpattiyo phuse?",
  "tika-vin10t0:13180_0": "Payuttāyuttavācāya, cha panāpattiyo phuse.",
  "tika-vin10t0:13181_0": "942.",
  "tika-vin10t0:13182_0": "Ājīvahetu pāpiccho, icchāpakatamānaso;",
  "tika-vin10t0:13183_0": "Asantaṃ uttariṃ dhammaṃ, ullapanto parājito.",
  "tika-vin10t0:13184_0": "943.",
  "tika-vin10t0:13185_0": "Sañcarittaṃ samāpanne, tathā saṅghādisesatā;",
  "tika-vin10t0:13186_0": "Yo te vasati ārāme, vadaṃ thullaccayaṃ phuse.",
  "tika-vin10t0:13187_0": "944.",
  "tika-vin10t0:13188_0": "Viññāpetvā paṇītaṃ tu, bhojanaṃ bhikkhu bhuñjati;",
  "tika-vin10t0:13189_0": "Pācitti bhikkhuniyā ce, pāṭidesaniyaṃ siyā.",
  "tika-vin10t0:13190_0": "945.",
  "tika-vin10t0:13191_0": "Viññāpetvāna sūpaṃ vā, odanaṃ vā anāmayo;",
  "tika-vin10t0:13192_0": "Bhikkhu bhuñjati ce tassa, hoti āpatti dukkaṭaṃ.",
  "tika-vin10t0:13193_0": "946.",
  "tika-vin10t0:13194_0": "Dasasatāni rattīnaṃ, chādetvāpattiyo pana;",
  "tika-vin10t0:13195_0": "Dasa rattiyo vasitvāna, mucceyya pārivāsiko.",
  "tika-vin10t0:13196_0": "947.",
  "tika-vin10t0:13197_0": "Pārājikāni aṭṭheva, tevīsa garukā pana;",
  "tika-vin10t0:13198_0": "Dveyevāniyatā vuttā, buddhenādiccabandhunā.",
  "tika-vin10t0:13199_0": "948.",
  "tika-vin10t0:13200_0": "Nissaggiyāni vuttāni, dvecattālīsa honti hi;",
  "tika-vin10t0:13201_0": "Honti pācittiyā sabbā, aṭṭhāsītisataṃ pana.",
  "tika-vin10t0:13202_0": "949.",
  "tika-vin10t0:13203_0": "Pāṭidesaniyā vuttā, dvādaseva mahesinā;",
  "tika-vin10t0:13204_0": "Vuttā pana susikkhena, pañcasattati sekhiyā.",
  "tika-vin10t0:13205_0": "950.",
  "tika-vin10t0:13206_0": "Paññattāni supaññena, gotamena yasassinā;",
  "tika-vin10t0:13207_0": "Bhavanti pana sabbāni, aḍḍhuḍḍhāni satāni hi.",
  "tika-vin10t0:13208_0": "951.",
  "tika-vin10t0:13209_0": "Yo panetesu vattabbo;",
  "tika-vin10t0:13210_0": "Sārabhūto vinicchayo;",
  "tika-vin10t0:13211_0": "So mayā sakalo vutto;",
  "tika-vin10t0:13212_0": "Samāseneva sabbathā.",
  "tika-vin10t0:13213_0": "952.",
  "tika-vin10t0:13214_0": "Mayā suṭṭhu vicāretvā, pāḷiaṭṭhakathānayaṃ;",
  "tika-vin10t0:13215_0": "Katattā ādaraṃ katvā, uggahetabbamevidaṃ.",
  "tika-vin10t0:13216_0": "953.",
  "tika-vin10t0:13217_0": "Atthe akkharabandhe vā, viññāsassa kamepi vā;",
  "tika-vin10t0:13218_0": "Kaṅkhā tasmā na kātabbā, kātabbā bahumānatā.",
  "tika-vin10t0:13219_0": "954.",
  "tika-vin10t0:13220_0": "Sauttaraṃ yo jānāti;",
  "tika-vin10t0:13221_0": "Vinayassa vinicchayaṃ;",
  "tika-vin10t0:13222_0": "Nissayaṃ so vimuñcitvā;",
  "tika-vin10t0:13223_0": "Yathākāmaṅgamo siyā.",
  "tika-vin10t0:13224_0": "955.",
  "tika-vin10t0:13225_0": "Nissayaṃ dātukāmena, savibhaṅgaṃ samātikaṃ;",
  "tika-vin10t0:13226_0": "Suṭṭhu vācuggataṃ katvā, ñatvā dātabbamevidaṃ.",
  "tika-vin10t0:13227_0": "956.",
  "tika-vin10t0:13228_0": "Imaṃ paṭhati cinteti, suṇāti paripucchati;",
  "tika-vin10t0:13229_0": "Vāceti ca paraṃ niccaṃ, atthaṃ upaparikkhati.",
  "tika-vin10t0:13230_0": "957.",
  "tika-vin10t0:13231_0": "Yo tassa pana bhikkhussa, atthā vinayanissitā;",
  "tika-vin10t0:13232_0": "Upaṭṭhahanti sabbeva, hatthe āmalakaṃ viya.",
  "tika-vin10t0:13233_0": "958.",
  "tika-vin10t0:13234_0": "Imaṃ paramamuttaraṃ uttaraṃ;",
  "tika-vin10t0:13235_0": "Naro hamatasāgaraṃ sāgaraṃ;",
  "tika-vin10t0:13236_0": "Abuddhijanasāradaṃ sāradaṃ;",
  "tika-vin10t0:13237_0": "Siyā vinayapārago pārago.",
  "tika-vin10t0:13238_0": "959.",
  "tika-vin10t0:13239_0": "Ato hi niccaṃ imamuttamaṃ tamaṃ;",
  "tika-vin10t0:13240_0": "Vidhūya sikkhe guṇasaṃhitaṃ hitaṃ;",
  "tika-vin10t0:13241_0": "Naro hi sakkaccavapūrato rato;",
  "tika-vin10t0:13242_0": "Sukhassa sabbaṅgaṇakammadaṃ padaṃ.",
  "tika-vin10t0:13243_0": "960.",
  "tika-vin10t0:13244_0": "Vinaye paṭubhāvakare parame;",
  "tika-vin10t0:13245_0": "Piṭake paṭutaṃ abhipatthayatā;",
  "tika-vin10t0:13246_0": "Vidhinā paṭunā paṭunā yatinā;",
  "tika-vin10t0:13247_0": "Pariyāpuṇitabbamidaṃ satataṃ.",
  "tika-vin10t0:13248_0": "Nigamanakathā",
  "tika-vin10t0:13249_0": "961.",
  "tika-vin10t0:13250_0": "Racito buddhadattena, suddhacittena dhīmatā;",
  "tika-vin10t0:13251_0": "Suciraṭṭhitikāmena, sāsanassa mahesino.",
  "tika-vin10t0:13252_0": "962.",
  "tika-vin10t0:13253_0": "Antarenantarāyaṃ tu, yathā siddhimupāgato;",
  "tika-vin10t0:13254_0": "Atthato ganthato ceva, uttaroyamanuttaro.",
  "tika-vin10t0:13255_0": "963.",
  "tika-vin10t0:13256_0": "Tathā sijjhantu saṅkappā, sattānaṃ dhammasaṃyutā;",
  "tika-vin10t0:13257_0": "Rājā pātu mahiṃ sammā, kāle devo pavassatu.",
  "tika-vin10t0:13258_0": "964.",
  "tika-vin10t0:13259_0": "Yāva tiṭṭhati selindo, yāva cando virocati;",
  "tika-vin10t0:13260_0": "Tāva tiṭṭhatu saddhammo, gotamassa mahesino.",
  "tika-vin10t0:13261_0": "965.",
  "tika-vin10t0:13262_0": "Khantisoraccasosīlya-buddhisaddhādayādayo;",
  "tika-vin10t0:13263_0": "Patiṭṭhitā guṇā yasmiṃ, ratanānīva sāgare.",
  "tika-vin10t0:13264_0": "966.",
  "tika-vin10t0:13265_0": "Vinayācārayuttena, tena sakkacca sādaraṃ;",
  "tika-vin10t0:13266_0": "Yācito saṅghapālena, therena thiracetasā.",
  "tika-vin10t0:13267_0": "967.",
  "tika-vin10t0:13268_0": "Suciraṭṭhitikāmena, vinayassa mahesino;",
  "tika-vin10t0:13269_0": "Bhikkhūnaṃ pāṭavatthāya, vinayassa vinicchaye.",
  "tika-vin10t0:13270_0": "968.",
  "tika-vin10t0:13271_0": "Akāsiṃ paramaṃ etaṃ, uttaraṃ nāma nāmato;",
  "tika-vin10t0:13272_0": "Savane sādaraṃ katvā, sikkhitabbo tato ayaṃ.",
  "tika-vin10t0:13273_0": "969.",
  "tika-vin10t0:13274_0": "Paññāsādhikasaṅkhyāni, navagāthāsatāni hi;",
  "tika-vin10t0:13275_0": "Gaṇanā uttarassāyaṃ, chandasānuṭṭhubhena tu.",
  "tika-vin10t0:13276_0": "970.",
  "tika-vin10t0:13277_0": "Gāthā catusahassāni, satañca ūnavīsati;",
  "tika-vin10t0:13278_0": "Pamāṇato imā vuttā, vinayassa vinicchayeti.",
  "tika-vin10t0:13279_0": "Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena",
  "tika-vin10t0:13279_1": "kavivaravasabhena paramaratikaravaramadhuravacanuggārena uragapurena buddhadattena racito uttaravinicchayo",
  "tika-vin10t0:13279_2": "samattoti.",
  "tika-vin10t0:13280_0": "Uttaravinicchayo niṭṭhito."
}