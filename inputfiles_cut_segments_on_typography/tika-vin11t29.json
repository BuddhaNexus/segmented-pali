{
  "tika-vin11t29:0_0": "Senāsanakkhandhakakathāvaṇṇanā",
  "tika-vin11t29:1_0": "2827.Āsandikoti caturassapīṭhaṁ.",
  "tika-vin11t29:1_1": "Atikkantapamāṇoti heṭṭhā aṭaniyā vaḍḍhakihatthato uccatarappamāṇapādako.",
  "tika-vin11t29:1_2": "Ekapassato dīgho pana uccapādako na vaṭṭati. Yathāha –",
  "tika-vin11t29:1_3": "“uccakampi āsandikanti vacanato ekatobhāgena dīghapīṭhameva hi aṭṭhaṅgulādhikapādakaṁ na vaṭṭati,",
  "tika-vin11t29:1_4": "caturassaāsandiko pana pamāṇātikkantopi vaṭṭatī”ti.",
  "tika-vin11t29:2_0": "Tathāti iminā “atikkantapamāṇo”ti idaṁ paccāmasati.",
  "tika-vin11t29:2_1": "Pañcaṅgapīṭhanti cattāro pādā,",
  "tika-vin11t29:2_2": "apassenanti imehi pañcaṅgehi yuttapīṭhaṁ.",
  "tika-vin11t29:2_3": "Sattaṅganti tīsu disāsu apassaye yojetvā kataṁ.",
  "tika-vin11t29:2_4": "Tañhi catūhi pādehi,",
  "tika-vin11t29:2_5": "tīhi apassehi ca yuttattā “sattaṅgapīṭha”nti vuttaṁ.",
  "tika-vin11t29:2_6": "Esa nayo mañcepi. Yathāha –",
  "tika-vin11t29:2_7": "“sattaṅgo nāma tīsu disāsu apassayaṁ katvā katamañco,",
  "tika-vin11t29:2_8": "ayampi pamāṇātikkanto vaṭṭatī”ti.",
  "tika-vin11t29:3_0": "2828.Tūlonaddhāti upari tūlaṁ pakkhipitvā baddhā.",
  "tika-vin11t29:3_1": "Ghareyevāti gihīnaṁ geheyeva nisīdituṁ vaṭṭatīti sambandho.",
  "tika-vin11t29:3_2": "“Nisīditu”nti imināva sayanaṁ paṭikkhittaṁ.",
  "tika-vin11t29:3_3": "Sīsapādūpadhānanti sīsūpadhānañceva pādūpadhānañca. Ca- saddo pi-",
  "tika-vin11t29:3_4": "saddatthe so “agilānassā”ti ettha ānetvā sambandhitabbo,",
  "tika-vin11t29:3_5": "tena agilānassāpi tāva vaṭṭati,",
  "tika-vin11t29:3_6": "pageva gilānassāti dīpeti.",
  "tika-vin11t29:4_0": "2829.",
  "tika-vin11t29:4_1": "Na kevalaṁ gilānassa sīsapādūpadhānameva vaṭṭati,",
  "tika-vin11t29:4_2": "atha kho idampīti dassetumāha “santharitvā”tiādi.",
  "tika-vin11t29:4_3": "Upadhānāni santharitvāti bahū upadhānāni attharitvā.",
  "tika-vin11t29:4_4": "Tattha cāti tasmiṁ upadhānasanthare.",
  "tika-vin11t29:4_5": "Paccattharaṇakaṁ datvāti upari paccattharaṇakaṁ attharitvā.",
  "tika-vin11t29:5_0": "2830.Tiriyanti vitthārato.",
  "tika-vin11t29:5_1": "Muṭṭhiratananti pākatikamuṭṭhikaratanaṁ.",
  "tika-vin11t29:5_2": "Taṁ pana vaḍḍhakīnaṁ vidatthimattaṁ.",
  "tika-vin11t29:5_3": "Mitanti pākaṭitaṁ pamāṇayuttaṁ hotīti yojanā.",
  "tika-vin11t29:5_4": "Katthaci potthakesu “mata”nti pāṭho dissati,",
  "tika-vin11t29:5_5": "so na gahetabbo.",
  "tika-vin11t29:5_6": "Dīghatoti bimbohanassa dīghato.",
  "tika-vin11t29:5_7": "Diyaḍḍhanti diyaḍḍhahatthaṁ vā dvihatthaṁ vā hotīti kurundiyaṁ vuttanti sambandho.",
  "tika-vin11t29:5_8": "Idameva hi “sīsappamāṇabimbohana”nti adhippetaṁ. Yathāha –",
  "tika-vin11t29:6_0": "“Sīsappamāṇaṁ nāma yassa vitthārato tīsu kaṇṇesu dvinnaṁ kaṇṇānaṁ antaraṁ miniyamānaṁ vidatthi ceva caturaṅgulañca hoti,",
  "tika-vin11t29:6_1": "majjhaṭṭhānaṁ muṭṭhiratanaṁ hoti.",
  "tika-vin11t29:6_2": "Dīghato pana diyaḍḍharatanaṁ vā dviratanaṁ vāti kurundiyaṁ vuttaṁ.",
  "tika-vin11t29:6_3": "Ayaṁ sīsappamāṇassa ukkaṭṭhaparicchedo,",
  "tika-vin11t29:6_4": "ito uddhaṁ na vaṭṭati,",
  "tika-vin11t29:6_5": "heṭṭhā pana vaṭṭatī”ti.",
  "tika-vin11t29:7_0": "2831.Coḷanti pilotikā.",
  "tika-vin11t29:7_1": "Paṇṇanti rukkhalatānaṁ paṇṇaṁ.",
  "tika-vin11t29:7_2": "Uṇṇāti eḷakādīnaṁ lomaṁ.",
  "tika-vin11t29:7_3": "Tiṇanti dabbatiṇādi yaṁ kiñci tiṇaṁ.",
  "tika-vin11t29:7_4": "Vākanti kadaliakkamakacivākādikaṁ.",
  "tika-vin11t29:7_5": "Etehi pañcahi pūritā bhisiyo tūlānaṁ gaṇanāvasā hetugabbhānaṁ etesaṁ pañcannaṁ gabbhānaṁ gaṇanāvasena pañca bhāsitāti yojanā.",
  "tika-vin11t29:8_0": "2832.",
  "tika-vin11t29:8_1": "Bimbohanagabbhaṁ dassetumāha “bhisī”tiādi.",
  "tika-vin11t29:8_2": "Pañcevāti yathāvuttacoḷādipañceva.",
  "tika-vin11t29:8_3": "Tathā tūlāni tīṇipīti “anujānāmi,",
  "tika-vin11t29:8_4": "bhikkhave,",
  "tika-vin11t29:8_5": "tīṇi tūlāni rukkhatūlaṁ latātūlaṁ poṭakitūla”nti anuññātāni tīṇipi tūlāni.",
  "tika-vin11t29:8_6": "Ettha ca rukkhatūlaṁ nāma simbalirukkhādīnaṁ yesaṁ kesañci rukkhānaṁ tūlaṁ.",
  "tika-vin11t29:8_7": "Latātūlaṁ nāma khīravalliādīnaṁ yāsaṁ kāsañci vallīnaṁ tūlaṁ.",
  "tika-vin11t29:8_8": "Poṭakitūlaṁ nāma poṭakitiṇādīnaṁ yesaṁ kesañci tiṇajātikānaṁ antamaso ucchunaḷādīnampi tūlaṁ.",
  "tika-vin11t29:8_9": "Lomāni migapakkhīnanti sīhādicatuppadānaṁ,",
  "tika-vin11t29:8_10": "morādipakkhīnaṁ lomāni.",
  "tika-vin11t29:8_11": "Imeti bhisigabbhādayo ime dasa bimbohanassa gabbhāti sambandho.",
  "tika-vin11t29:9_0": "2833.",
  "tika-vin11t29:9_1": "Evaṁ kappiyaṁ bhisibimbohanagabbhaṁ dassetvā idāni akappiyaṁ dassetumāha “manussaloma”ntiādi.",
  "tika-vin11t29:9_2": "Lomesu manussalomañca pupphesu bakulapiyaṅgupupphādikaṁ sabbaṁ pupphañca paṇṇesu ca suddhaṁ kevalaṁ tamālapattañca na vaṭṭatīti yojanā.",
  "tika-vin11t29:9_3": "“Suddha”nti iminā tamālapattaṁ sesagabbhehi missaṁ vaṭṭatīti byatirekato dīpeti.",
  "tika-vin11t29:10_0": "2834.Masūraketi cammachavibhisibimbohane.",
  "tika-vin11t29:11_0": "2835. “Suddha”nti iminā byatirekato dassitamevatthaṁ sarūpato vibhāvetumāha “missa”ntiādi.",
  "tika-vin11t29:12_0": "2836.Tiracchānagatassa vāti antamaso gaṇḍuppādassāpi.",
  "tika-vin11t29:12_1": "Kārentassāti cittakammakaṭṭhakammādivasena kārāpentassa vā karontassa vā.",
  "tika-vin11t29:13_0": "2837.Jātakanti apaṇṇakajātakādijātakañca.",
  "tika-vin11t29:13_1": "Vatthunti vimānavatthuādikaṁ pasādajanakaṁ vā petavatthuādikaṁ saṁvegajanakaṁ vā vatthuṁ. Vā-",
  "tika-vin11t29:13_2": "saddena aṭṭhakathāgataṁ idha dassitapakaraṇaṁ saṅgaṇhāti.",
  "tika-vin11t29:13_3": "Parehi vāti ettha vā-",
  "tika-vin11t29:13_4": "saddo avadhāraṇe,",
  "tika-vin11t29:13_5": "tena parehi kārāpetumeva vaṭṭati,",
  "tika-vin11t29:13_6": "na sayaṁ kātunti dīpeti.",
  "tika-vin11t29:13_7": "Sayaṁ kātumpīti ettha api-",
  "tika-vin11t29:13_8": "saddo pageva kārāpetunti dīpeti.",
  "tika-vin11t29:14_0": "2838.Yo pana bhikkhu dvīhi vassehi vā ekena vā vassena yassa bhikkhuno vuḍḍhataro vā hoti daharataro vā,",
  "tika-vin11t29:14_1": "so tena bhikkhunā samānāsaniko nāma hotīti yojanā.",
  "tika-vin11t29:15_0": "2839.“Sattavassena pañcavasso”ti idaṁ dvīhi vassehi vuḍḍhanavakānaṁ samānāsanikatte udāharaṇaṁ.",
  "tika-vin11t29:15_1": "“Chavassena pañcavasso”ti idaṁ ekavassena vuḍḍhanavakānaṁ samānāsanikatte udāharaṇaṁ.",
  "tika-vin11t29:16_0": "2840.",
  "tika-vin11t29:16_1": "Yaṁ tiṇṇaṁ nisīdituṁ pahoti,",
  "tika-vin11t29:16_2": "taṁ heṭṭhā dīghāsanaṁ nāmāti yojanā.",
  "tika-vin11t29:16_3": "“Samānāsanikā mañce nisīditvā mañcaṁ bhindiṁsu,",
  "tika-vin11t29:16_4": "pīṭhe nisīditvā pīṭhaṁ bhindiṁsū”ti āropite vatthumhi “anujānāmi,",
  "tika-vin11t29:16_5": "bhikkhave,",
  "tika-vin11t29:16_6": "duvaggassa mañcaṁ duvaggassa pīṭha”nti anuññātattā “dve”ti samānāsanike dve sandhāya vuttaṁ.",
  "tika-vin11t29:17_0": "2841.",
  "tika-vin11t29:17_1": "Ubhatobyañjanaṁ, itthiṁ,",
  "tika-vin11t29:17_2": "paṇḍakaṁ ṭhapetvā sabbehipi gahaṭṭhehi,",
  "tika-vin11t29:17_3": "pabbajitehi vā purisehi saha dīghāsane nisīdituṁ anuññātanti yojanā.",
  "tika-vin11t29:17_4": "Potthakesu pana katthaci “sabbesa”nti sāmivacananto pāṭho dissati,",
  "tika-vin11t29:17_5": "tato “sabbehipī”ti karaṇavacanantova pāṭho yuttataro.",
  "tika-vin11t29:17_6": "Karaṇavacanappasaṅge vā sāmivacananiddesoti veditabbaṁ.",
  "tika-vin11t29:17_7": "Yathāha “yaṁ tiṇṇaṁ pahoti,",
  "tika-vin11t29:17_8": "taṁ saṁhārimaṁ vā hotu asaṁhārimaṁ vā,",
  "tika-vin11t29:17_9": "tathārūpe api phalakakhaṇḍe anupasampannenāpi saddhiṁ nisīdituṁ vaṭṭatī”ti.",
  "tika-vin11t29:18_0": "2842.Purimikoti ñattidutiyāya kammavācāya sammatena “na chandāgatiṁ gaccheyya…pe…",
  "tika-vin11t29:18_1": "gahitāgahitañca jāneyyā”ti vuttehi pañcahi aṅgehi samannāgatena bhikkhunā purimavassūpanāyikadivase “anujānāmi,",
  "tika-vin11t29:18_2": "bhikkhave,",
  "tika-vin11t29:18_3": "paṭhamaṁ bhikkhū gaṇetuṁ,",
  "tika-vin11t29:18_4": "paṭhamaṁ bhikkhū gaṇetvā seyyā gaṇetuṁ,",
  "tika-vin11t29:18_5": "seyyā gaṇetvā seyyaggena gāhetu”ntiādinā nayena anuññātaniyāmeneva senāsanaggāhāpanaṁ purimiko nāma senāsanaggāho.",
  "tika-vin11t29:18_6": "Evameva pacchimikāya vassūpanāyikadivase senāsanaggāhāpanaṁ pacchimiko nāma.",
  "tika-vin11t29:18_7": "Evameva mahāpavāraṇādivasassa anantaradivase “bhante,",
  "tika-vin11t29:18_8": "antarāmuttakaṁ senāsanaṁ gaṇhathā”ti vatvā vuḍḍhapaṭipāṭiyā senāsanaggāhāpanaṁ antarāmuttako nāma.",
  "tika-vin11t29:18_9": "Pakāsito “aparajjugatāya āsāḷhiyāpurimiko gāhāpetabbo,",
  "tika-vin11t29:18_10": "māsagatāya āsāḷhiyā pacchimiko gāhetabbo,",
  "tika-vin11t29:18_11": "aparajjugatāya pavāraṇāya āyatiṁ vassāvāsatthāya antarāmuttako gāhetabbo”ti vutto.",
  "tika-vin11t29:19_0": "2843.",
  "tika-vin11t29:19_1": "Vuttamevatthaṁ niyametvā dassetumāha “pubbāruṇā”tiādi.",
  "tika-vin11t29:19_2": "Idha pāṭipadā nāma dve vassūpanāyikadivasā ceva mahāpavāraṇāya anantaradivaso ca.",
  "tika-vin11t29:19_3": "Imesaṁ tiṇṇaṁ pāṭipadadivasānaṁ aruṇo pubbāruṇo nāma.",
  "tika-vin11t29:19_4": "Te divase atikkamma dutiyatithipaṭibaddho aruṇo punāruṇo nāma.",
  "tika-vin11t29:19_5": "Idanti ubhayāruṇānantaraṁ.",
  "tika-vin11t29:19_6": "Senāsanagāhakassāti ettha sakatthe ka- paccayo,",
  "tika-vin11t29:19_7": "senāsanaggāhassāti attho. Yathāha –",
  "tika-vin11t29:19_8": "“idañhi senāsanaggāhassa khetta”nti.",
  "tika-vin11t29:19_9": "Vassūpagate vassūpagame kātabbe sati,",
  "tika-vin11t29:19_10": "sādhetabbapayojane bhummaṁ.",
  "tika-vin11t29:19_11": "Vassūpagateti vā nimittatthe bhummaṁ.",
  "tika-vin11t29:19_12": "Purimikāya,",
  "tika-vin11t29:19_13": "hi pacchimikāya ca vassūpagamanassa taṁ tadahu senāsanaggāho nimittaṁ,",
  "tika-vin11t29:19_14": "antarāmuttako pana āgamino vassūpagamanassāti evaṁ tividhopi senāsanaggāho vassūpagamanassa nimittaṁ hoti.",
  "tika-vin11t29:20_0": "2844.",
  "tika-vin11t29:20_1": "Pāṭipadadivasassa aruṇe uggateyeva senāsane pana gāhite añño bhikkhu āgantvā sace senāsanapaññāpakaṁ senāsanaṁ yācati,",
  "tika-vin11t29:20_2": "so bhikkhu senāsanapaññāpakena “senāsanaṁ gāhita”nti vattabboti yojanā.",
  "tika-vin11t29:21_0": "2845.",
  "tika-vin11t29:21_1": "Vassāvāsassa idaṁ vassāvāsikaṁ,",
  "tika-vin11t29:21_2": "vassaṁvutthānaṁ dātabbacīvaraṁ,",
  "tika-vin11t29:21_3": "gāthābandhavasena “vassavāsika”nti rassattaṁ.",
  "tika-vin11t29:21_4": "Saṅghikaṁ apaloketvā gahitaṁ vassāvāsikaṁ cīvaraṁ sace tatrajaṁ tatruppādaṁ hoti,",
  "tika-vin11t29:21_5": "antovasse vibbhantopi labhateti yojanā.",
  "tika-vin11t29:21_6": "“Tatrajaṁ sace”ti iminā cassa dāyakānaṁ vassāvāsikapaccayavasena gāhitaṁ pana na labhatīti dīpeti. Yathāha –",
  "tika-vin11t29:21_7": "“paccayavasena gāhitaṁ pana na labhatīti vadantī”ti.",
  "tika-vin11t29:22_0": "2846- 8.",
  "tika-vin11t29:22_1": "Sace vutthavasso yo bhikkhu āvāsikahatthato kiñci ticīvarādikaṁ kappiyabhaṇḍaṁ attano gahetvā “asukasmiṁ",
  "tika-vin11t29:22_2": "kule mayhaṁ gahitaṁ vassāvāsikacīvaraṁ gaṇha” iti evaṁ vatvā tassa āvāsikassa datvā disaṁ gacchati pakkamati,",
  "tika-vin11t29:22_3": "so tattha gataṭṭhāne sace uppabbajati gihī hoti,",
  "tika-vin11t29:22_4": "tassa disaṁgatassa sampattaṁ taṁ vassāvāsikaṁ tena tathā dinnampi āvāsiko bhikkhu gahetuṁ na labhati,",
  "tika-vin11t29:22_5": "tassa pāpitaṁ vassāvāsikacīvaraṁ saṅghikaṁyeva siyāti yojanā. Yathāha – “idha,",
  "tika-vin11t29:22_6": "bhikkhave,",
  "tika-vin11t29:22_7": "vassaṁvuttho bhikkhu vibbhamati,",
  "tika-vin11t29:22_8": "saṅghasseveta”nti.",
  "tika-vin11t29:23_0": "2849.",
  "tika-vin11t29:23_1": "Tasmiṁ kule dāyake manusse sammukhā ce paṭicchāpeti,",
  "tika-vin11t29:23_2": "tassa disaṁgamissa sampattaṁ vassāvāsikacīvaraṁ āvāsiko labhatīti yojanā.",
  "tika-vin11t29:24_0": "2850.",
  "tika-vin11t29:24_1": "Tattha ārāmo nāma pupphārāmo vā phalārāmo vā.",
  "tika-vin11t29:24_2": "Vihāro nāma yaṁ kiñci pāsādādisenāsanaṁ.",
  "tika-vin11t29:24_3": "Vatthūni duvidhassapīti ārāmavatthu,",
  "tika-vin11t29:24_4": "vihāravatthūti duvidhassa vatthūni ca.",
  "tika-vin11t29:24_5": "Ārāmavatthu nāma tesaṁyeva ārāmānaṁ atthāya paricchinditvā ṭhapitokāso,",
  "tika-vin11t29:24_6": "tesu vā ārāmesu vinaṭṭhesu tesaṁ porāṇakabhūmibhāgo.",
  "tika-vin11t29:24_7": "Vihāravatthu nāma tassa patiṭṭhānokāso.",
  "tika-vin11t29:24_8": "Bhisi nāma uṇṇabhisiādīnaṁ pañcannaṁ aññatarā.",
  "tika-vin11t29:24_9": "Bimbohanaṁ nāma vuttappakārānaṁ bimbohanānaṁ aññataraṁ.",
  "tika-vin11t29:24_10": "Mañcaṁ nāma masārako bundikābaddho,",
  "tika-vin11t29:24_11": "kuḷīrapādako,",
  "tika-vin11t29:24_12": "āhaccapādakoti imesaṁ pubbe vuttānaṁ catunnaṁ mañcānaṁ aññataraṁ.",
  "tika-vin11t29:24_13": "Pīṭhaṁ nāma masārakādīnaṁyeva catunnaṁ pīṭhānaṁ aññataraṁ.",
  "tika-vin11t29:25_0": "2851.Lohakumbhī nāma kāḷalohena vā tambalohena vā yena kenaci lohena katā kumbhī.",
  "tika-vin11t29:25_1": "Kaṭāho pākaṭova.",
  "tika-vin11t29:25_2": "“Bhāṇaka”nti alañjaro vuccati.",
  "tika-vin11t29:25_3": "Alañjaroti ca bahuudakagaṇhanikā mahācāṭi,",
  "tika-vin11t29:25_4": "jalaṁ gaṇhituṁ alanti alañjaro.",
  "tika-vin11t29:25_5": "“Vaṭṭacāṭi viya hutvā thokaṁ dīghamukho majjhe paricchedaṁ dassetvā kato”ti gaṇṭhipade vuttaṁ.",
  "tika-vin11t29:25_6": "Vārakoti ghaṭo.",
  "tika-vin11t29:25_7": "Ku vuccati pathavī,",
  "tika-vin11t29:25_8": "tassā dālanato vidāraṇato “kudālo”ti ayomayaupakaraṇaviseso vuccati.",
  "tika-vin11t29:26_0": "2852.Valliveḷuādīsu veḷūti mahāveṇu.",
  "tika-vin11t29:26_1": "Tiṇanti gehacchādanaṁ tiṇaṁ.",
  "tika-vin11t29:26_2": "Paṇṇaṁ tālapaṇṇādikaṁ.",
  "tika-vin11t29:26_3": "Muñjanti muñjatiṇaṁ.",
  "tika-vin11t29:26_4": "Pabbajanti pabbajatiṇaṁ,",
  "tika-vin11t29:26_5": "mattikā pakatimattikā vā gerukādipañcavaṇṇā vā mattikā.",
  "tika-vin11t29:26_6": "Āha ca aṭṭhakathācariyo.",
  "tika-vin11t29:27_0": "2853.Dveti paṭhamadutiyagarubhaṇḍāni.",
  "tika-vin11t29:27_1": "Dvīhi saṅgahitāni “āromo,",
  "tika-vin11t29:27_2": "ārāmavatthu,",
  "tika-vin11t29:27_3": "idaṁ paṭhamaṁ. Vihāro,",
  "tika-vin11t29:27_4": "vihāravatthu,",
  "tika-vin11t29:27_5": "idaṁ dutiya”nti vuttattā.",
  "tika-vin11t29:27_6": "Catusaṅgahanti catūhi bhisiādīhi saṅgaho yassāti viggaho.",
  "tika-vin11t29:27_7": "Navakoṭṭhāsanti lohakumbhiādayo nava koṭṭhāsā assāti viggaho.",
  "tika-vin11t29:27_8": "Aṭṭhadhā valliādīhi aṭṭhahi pakārehi.",
  "tika-vin11t29:28_0": "2854.Itīti nidassanatthe.",
  "tika-vin11t29:28_1": "Evaṁ vuttanayena pañcahi rāsīhi niddiṭṭhānaṁ garubhaṇḍagaṇanānaṁ piṇḍavasena pañcavīsatividhaṁ garubhaṇḍaṁ pañcanimmalalocano nātho pakāsayīti yojanā.",
  "tika-vin11t29:28_2": "Pañca nimmalāni locanāni yassāti viggaho,",
  "tika-vin11t29:28_3": "maṁsadibbadhammabuddhasamantacakkhuvasena pañcavidhavippasannalocanoti attho.",
  "tika-vin11t29:29_0": "2855.Vissajjentoti issaravatāya parassa vissajjento.",
  "tika-vin11t29:29_1": "Vibhājentoti vassaggena pāpetvā vibhājento.",
  "tika-vin11t29:29_2": "Idañhi sabbampi garubhaṇḍaṁ senāsanakkhandhake “avissajjiyaṁ.",
  "tika-vin11t29:29_3": "Kiṭāgirivatthumhi avebhaṅgiya”nti ca vuttaṁ.",
  "tika-vin11t29:29_4": "Ubhayattha āgatavohārabhedadassanamukhena tattha vippaṭipajjantassa āpattiṁ dassento āha “bhikkhu thullaccayaṁ phuse”ti.",
  "tika-vin11t29:29_5": "Parivāre pana –",
  "tika-vin11t29:30_0": "Avissajjiyaṁ avebhaṅgiyaṁ, pañca vuttā mahesinā;",
  "tika-vin11t29:31_0": "Vissajjentassa paribhuñjantassa anāpatti;",
  "tika-vin11t29:32_0": "Pañhā mesā kusalehi cintitāti. –",
  "tika-vin11t29:33_0": "Āgataṁ.",
  "tika-vin11t29:33_1": "Tasmā mūlacchejjavasena avissajjiyaṁ,",
  "tika-vin11t29:33_2": "avebhaṅgiyañca,",
  "tika-vin11t29:33_3": "parivattanavasena pana vissajjentassa,",
  "tika-vin11t29:33_4": "paribhuñjantassa ca anāpattīti evamettha adhippāyo.",
  "tika-vin11t29:34_0": "2856.Bhikkhunā puggalena vā saṅghena vā gaṇena vā garubhaṇḍaṁ tu vissajjitaṁ avissaṭṭhameva hoti,",
  "tika-vin11t29:34_1": "vibhattañca avibhājitameva hotīti yojanā.",
  "tika-vin11t29:35_0": "2857.Ettha etesu pañcasu garubhaṇḍesu purimesu tīsu agarubhaṇḍakaṁ kiñci na ca atthīti yojanā.",
  "tika-vin11t29:35_1": "Catutthe pana garubhaṇḍe aṭṭhakathāya “lohakumbhī,",
  "tika-vin11t29:35_2": "lohabhāṇakaṁ,",
  "tika-vin11t29:35_3": "lohakaṭāhanti imāni tīṇi mahantāni vā hontu khuddakāni vā,",
  "tika-vin11t29:35_4": "antamaso pasatamattaudakagaṇhanakānipi garubhaṇḍāniyevā”ti vuttanayaṁ dassetumāha “lohakumbhī”tiādi.",
  "tika-vin11t29:36_0": "2858.",
  "tika-vin11t29:36_1": "Idaṁ tividhanti sambandho.",
  "tika-vin11t29:36_2": "Pādagaṇhanakoti ettha pādo nāma magadhanāḷiyā pañcanāḷimattagaṇhanako bhājanaviseso.",
  "tika-vin11t29:36_3": "Bhājanānaṁ pamāṇaṁ karontā sīhaḷadīpe yebhuyyena teneva pādena minanti.",
  "tika-vin11t29:36_4": "Tasmā aṭṭhakathāyaṁ “sīhaḷadīpe pādagaṇhanako bhājetabbo”ti vuttaṁ.",
  "tika-vin11t29:36_5": "Lohavārakoti kāḷalohatambalohavaṭṭalohakaṁsalohānaṁ yena kenaci kato.",
  "tika-vin11t29:36_6": "Bhājiyoti bhājetabbo.",
  "tika-vin11t29:37_0": "2859.Tato uddhanti tato pādagaṇhanakavārakato uddhaṁ adhikaṁ gaṇhanako.",
  "tika-vin11t29:37_1": "Evaṁ pāḷiāgatānaṁ vinicchayaṁ dassetvā aṭṭhakathāgatānaṁ dassetumāha “bhiṅgārādīnī”tiādi.",
  "tika-vin11t29:37_2": "Bhiṅgāro nāma ukkhittahatthisoṇḍākārena katajalaniggamakaṇṇiko uccagīvo mahāmukhaudakabhājanaviseso. Ādi-",
  "tika-vin11t29:37_3": "saddena aṭṭhakathāgatāni “paṭiggahauḷuṅkadabbikaṭacchupātitaṭṭakasarakasamuggaaṅgārakapalladhūmakaṭacchuādīni",
  "tika-vin11t29:37_4": "khuddakāni vā mahantāni vā”ti vuttāni saṅgaṇhāti.",
  "tika-vin11t29:37_5": "Sabbānīti khuddakāni vā mahantāni vā.",
  "tika-vin11t29:38_0": "2860.",
  "tika-vin11t29:38_1": "Tambathālakā ayathālakā bhājetabbāti yojanā. Ca-",
  "tika-vin11t29:38_2": "saddena aṭṭhakathāyaṁ vuttaṁ “ṭhapetvā pana bhājanavikatiṁ aññasmimpi kappiyalohabhaṇḍe añjanī añjanisalākā",
  "tika-vin11t29:38_3": "kaṇṇamalaharaṇī sūci paṇṇasūci khuddako pipphalako khuddakaṁ ārakaṇṭakaṁ kuñcikā tāḷaṁ kattarayaṭṭhivedhako",
  "tika-vin11t29:38_4": "natthudānaṁ bhindivālo lohakūṭo lohakuṭṭi lohaguḷo lohapiṇḍi lohaaraṇī cakkalikaṁ aññampi vippakataṁ",
  "tika-vin11t29:38_5": "lohabhaṇḍaṁ bhājiya”nti vacanaṁ saṅgaṇhāti.",
  "tika-vin11t29:38_6": "Dhūmanettanti dhūmanāḷikā. Ādi-",
  "tika-vin11t29:38_7": "saddena “phāladīparukkhadīpakapallakaolambakadīpakaitthipurisatiracchānagatarūpakāni pana aññāni vā bhitticchadanakavāṭādīsu",
  "tika-vin11t29:38_8": "upanetabbāni antamaso lohakhilakaṁ upādāya sabbāni lohabhaṇḍāni garubhaṇḍāniyeva hontī”ti vuttaṁ saṅgaṇhāti.",
  "tika-vin11t29:39_0": "2861.Attanā paṭiladdhanti ettha pi-",
  "tika-vin11t29:39_1": "saddo luttaniddiṭṭho,",
  "tika-vin11t29:39_2": "attanā paṭiladdhampīti attho.",
  "tika-vin11t29:39_3": "Bhikkhunā attanā paṭiladdhampi taṁ lohabhaṇḍaṁ kiñcipi puggalikaparibhogena na bhuñjitabbanti yojanā.",
  "tika-vin11t29:40_0": "2862.",
  "tika-vin11t29:40_1": "Kaṁsavaṭṭalohānaṁ vikārabhūtāni tambamayabhājanānipi puggalikaparibhogena sabbaso paribhuñjituṁ na vaṭṭantīti yojanā.",
  "tika-vin11t29:41_0": "2863.Eseva nayoti “na puggalikabhogenā”tiādinā dassitanayo.",
  "tika-vin11t29:41_1": "Saṅghikesu vā gihīnaṁ santakesu vā yathāvuttabhaṇḍesu paribhogapaccayā doso na atthīti yojanā.",
  "tika-vin11t29:41_2": "“Kaṁsalohādibhājanaṁ saṅghassa dinnampi pārihāriyaṁ na vaṭṭati,",
  "tika-vin11t29:41_3": "gihivikatanīhāreneva paribhuñjitabba”nti mahāpaccariyaṁ vuttaṁ.",
  "tika-vin11t29:41_4": "Ettha ca pārihāriyaṁ na vaṭṭati attano santakaṁ viya gahetvā paribhuñjituṁ na vaṭṭatīti.",
  "tika-vin11t29:41_5": "“Gihivikatanīhārenevaparibhuñjitabba”nti iminā sace ārāmikādayo paṭisāmetvā paṭidenti,",
  "tika-vin11t29:41_6": "paribhuñjituṁ vaṭṭatīti dasseti.",
  "tika-vin11t29:42_0": "2864.Khīrapāsāṇanti mudukā pāṇajāti.",
  "tika-vin11t29:42_1": "Vuttañhi mātikāṭṭhakathāgaṇṭhipade “khīrapāsāṇo nāma muduko pāsāṇo”ti.",
  "tika-vin11t29:42_2": "Garukanti garubhaṇḍaṁ.",
  "tika-vin11t29:42_3": "Taṭṭakādikanti ādi-",
  "tika-vin11t29:42_4": "saddena sarakādīnaṁ saṅgaho.",
  "tika-vin11t29:42_5": "Ghaṭakoti khīrapāsāṇamayoyeva vārako.",
  "tika-vin11t29:42_6": "“Pādagaṇhanato uddha”nti iminā pādagaṇhanako agarubhaṇḍanti dīpeti.",
  "tika-vin11t29:43_0": "2865.",
  "tika-vin11t29:43_1": "“Suvaṇṇarajatahārakūṭajātiphalikabhājanāni gihivikatānipi na vaṭṭanti,",
  "tika-vin11t29:43_2": "pageva saṅghikaparibhogena vā puggalikaparibhogena vā”ti aṭṭhakathāyaṁ vuttanayaṁ dassetumāha “siṅgī”tiādi.",
  "tika-vin11t29:43_3": "Siṅgīti suvaṇṇaṁ.",
  "tika-vin11t29:43_4": "Sajjhu rajataṁ.",
  "tika-vin11t29:43_5": "Hārakūṭaṁ nāma suvaṇṇavaṇṇaṁ lohajātaṁ.",
  "tika-vin11t29:43_6": "Phalikena ubbhavaṁ jātaṁ,",
  "tika-vin11t29:43_7": "phalikamayaṁ bhājananti attho.",
  "tika-vin11t29:43_8": "Gihīnaṁ santakānipīti api-",
  "tika-vin11t29:43_9": "saddena gihivikataparibhogenāpi tāva na vaṭṭanti,",
  "tika-vin11t29:43_10": "pageva saṅghikaparibhogena vā puggalikaparibhogena vāti dīpeti.",
  "tika-vin11t29:43_11": "Senāsanaparibhoge pana āmāsampi anāmāsampi sabbaṁ vaṭṭati.",
  "tika-vin11t29:44_0": "2866.Khuddāti yāya vāsiyā ṭhapetvā dantakaṭṭhacchedanaṁ vā ucchutacchanaṁ vā aññaṁ mahākammaṁ kātuṁ na sakkā,",
  "tika-vin11t29:44_1": "evarūpā khuddakā vāsi bhājanīyā.",
  "tika-vin11t29:44_2": "Mahattarīti yathāvuttappamāṇāya vāsiyā mahantatarā yena kenaci ākārena katavāsi garubhaṇḍaṁ.",
  "tika-vin11t29:44_3": "Vejjānaṁ sirāvedhanakampi ca pharasu tathā garubhaṇḍanti yojanā.",
  "tika-vin11t29:45_0": "2867.Kuṭhārīti ettha pharasusadisova vinicchayo.",
  "tika-vin11t29:45_1": "Yā pana āvudhasaṅkhepena katā,",
  "tika-vin11t29:45_2": "ayaṁ anāmāsā.",
  "tika-vin11t29:45_3": "Kudālo antamaso caturaṅgulamattopi.",
  "tika-vin11t29:45_4": "Sikharanti dhanurajjuto nāmetvā dāruādīnaṁ vijjhanakakaṇṭako.",
  "tika-vin11t29:45_5": "Tenevāti nikhādaneneva.",
  "tika-vin11t29:46_0": "2868.",
  "tika-vin11t29:46_1": "Nikhādanassa bhedavantatāya taṁ vibhajitvā dassetumāha “caturassamukhaṁ doṇimukha”nti.",
  "tika-vin11t29:46_2": "Doṇimukhanti doṇi viya ubhayapassena nāmitamukhaṁ.",
  "tika-vin11t29:46_3": "Vaṅkanti aggato nāmetvā katanikhādanaṁ. Pi-",
  "tika-vin11t29:46_4": "saddena ujukaṁ saṅgaṇhāti.",
  "tika-vin11t29:46_5": "Tattha cāti tasmiṁ nikhādane.",
  "tika-vin11t29:46_6": "Sadaṇḍaṁ khuddakañca nikhādanaṁ sabbaṁ garubhaṇḍanti yojanā.",
  "tika-vin11t29:46_7": "“Sadaṇḍaṁ khuddaka”nti iminā visesanadvayena adaṇḍaṁ phalamattaṁ sipāṭikāya ṭhapetvā pariharaṇayoggaṁ",
  "tika-vin11t29:46_8": "sammajjanidaṇḍavedhanakaṁ nikhādanaṁ agarubhaṇḍaṁ,",
  "tika-vin11t29:46_9": "tato mahantaṁ nikhādanaṁ adaṇḍampi garubhaṇḍanti dīpeti.",
  "tika-vin11t29:46_10": "Yehi manussehi vihāre vāsiādīni dinnāni ca honti,",
  "tika-vin11t29:46_11": "te ce ghare daḍḍhe vā corehi vā vilutte “detha no, bhante,",
  "tika-vin11t29:46_12": "upakaraṇe puna pākatike karissāmā”ti vadanti, dātabbā.",
  "tika-vin11t29:46_13": "Sace āharanti,",
  "tika-vin11t29:46_14": "na vāretabbā,",
  "tika-vin11t29:46_15": "anāharantāpi na codetabbā.",
  "tika-vin11t29:47_0": "2869.",
  "tika-vin11t29:47_1": "“Kammārataṭṭakāracundakāranaḷakāramaṇikārapattabandhakānaṁ adhikaraṇimuṭṭhikasaṇḍāsatulādīni sabbāni",
  "tika-vin11t29:47_2": "lohamayaupakaraṇāni saṅghe dinnakālato paṭṭhāya garubhaṇḍāni.",
  "tika-vin11t29:47_3": "Tipukoṭṭakasuvaṇṇakāracammakāraupakaraṇesupi eseva nayo.",
  "tika-vin11t29:47_4": "Ayaṁ pana viseso –",
  "tika-vin11t29:47_5": "tipukoṭṭakaupakaraṇesupi tipucchedanasatthakaṁ,",
  "tika-vin11t29:47_6": "suvaṇṇakāraupakaraṇesu suvaṇṇacchedanasatthakaṁ,",
  "tika-vin11t29:47_7": "cammakāraupakaraṇesu kataparikammacammachindanakaṁ khuddakasatthanti imāni bhājanīyabhaṇḍānī”ti aṭṭhakathāgataṁ",
  "tika-vin11t29:47_8": "vinicchayekadesaṁ dassetumāha “muṭṭhika”ntiādi.",
  "tika-vin11t29:47_9": "Tulādikanti ettha ādi-",
  "tika-vin11t29:47_10": "saddena kattariādiupakaraṇaṁ saṅgaṇhāti.",
  "tika-vin11t29:48_0": "2870.",
  "tika-vin11t29:48_1": "“Nahāpitatunnakārānaṁ upakaraṇesupi ṭhapetvā mahākattariṁ,",
  "tika-vin11t29:48_2": "mahāsaṇḍāsaṁ,",
  "tika-vin11t29:48_3": "mahāpipphalakañca sabbaṁ bhājanīyaṁ.",
  "tika-vin11t29:48_4": "Mahākattariādīni garubhaṇḍānī”ti aṭṭhakathāgataṁ vinicchayaṁ dassetumāha “nhāpitakassā”tiādi.",
  "tika-vin11t29:48_5": "Nhāpitakassa upakaraṇesu saṇḍāso,",
  "tika-vin11t29:48_6": "mahattarī kattarī ca tunnakārānañca upakaraṇesu mahattarī kattarī ca mahāpipphalakañca garubhaṇḍakanti yojanā.",
  "tika-vin11t29:49_0": "2871.",
  "tika-vin11t29:49_1": "Ettāvatā catutthagarubhaṇḍe vinicchayaṁ dassetvā idāni pañcamagarubhaṇḍe vinicchayaṁ dassetumāha “vallī”tiādi.",
  "tika-vin11t29:49_2": "Vettalatādikā valli dullabhaṭṭhāne saṅghassa dinnā vā tattha saṅghassa bhūmiyaṁ jātā,",
  "tika-vin11t29:49_3": "rakkhitā gopitā vā aḍḍhabāhuppamāṇā garubhaṇḍaṁ hotīti yojanā.",
  "tika-vin11t29:49_4": "“Aḍḍhabāhūti kapparato paṭṭhāya yāva aṁsakūṭa”nti gaṇṭhipade vuttaṁ.",
  "tika-vin11t29:49_5": "“Aḍḍhabāhu nāma vidatthicaturaṅgula”ntipi vadanti.",
  "tika-vin11t29:49_6": "Sace sā valli saṅghakamme,",
  "tika-vin11t29:49_7": "cetiyakamme ca kate atirekā hoti,",
  "tika-vin11t29:49_8": "puggalikakammepi upanetuṁ vaṭṭati.",
  "tika-vin11t29:49_9": "Arakkhitā pana garubhaṇḍameva na hoti.",
  "tika-vin11t29:50_0": "2872.Aṭṭhakathāyaṁ “suttamakacivākanāḷikerahīracammamayā rajjukā vā yottāni vā vāke ca nāḷikerahīre ca",
  "tika-vin11t29:50_1": "vaṭṭetvā katā ekavaṭṭā vā dvivaṭṭā vā saṅghassa dinnakālato paṭṭhāya garubhaṇḍaṁ.",
  "tika-vin11t29:50_2": "Suttaṁ pana avaṭṭetvā dinnaṁ,",
  "tika-vin11t29:50_3": "makacivākanāḷikerahīrā ca bhājanīyā”ti āgatavinicchayaṁ dassetumāha “suttavākādinibbattā”tiādi.",
  "tika-vin11t29:50_4": "Vākādīti ādi-",
  "tika-vin11t29:50_5": "saddena makacivākanāḷikerahīracammānaṁ gahaṇaṁ.",
  "tika-vin11t29:50_6": "Nātidīghā rajjukā.",
  "tika-vin11t29:50_7": "Atidīghaṁ yottakaṁ.",
  "tika-vin11t29:51_0": "2873.",
  "tika-vin11t29:51_1": "Nāḷikerassa hīre vā makacivāke vā vaṭṭetvā katā ekavaṭṭāpi garubhaṇḍakanti yojanā.",
  "tika-vin11t29:51_2": "Yehi panetāni rajjukayottādīni dinnāni honti,",
  "tika-vin11t29:51_3": "te attano karaṇīyena harantā na vāretabbā.",
  "tika-vin11t29:52_0": "2874.",
  "tika-vin11t29:52_1": "Vaḍḍhakiaṅgulena aṭṭhaṅgulāyato sūcidaṇḍamatto pariṇāhato sīhaḷadīpe lekhakānaṁ lekhanisūcidaṇḍamatto",
  "tika-vin11t29:52_2": "saṅghassa dinno vā tatthajātako vā rakkhito gopito veḷu garubhaṇḍaṁ siyāti yojanā.",
  "tika-vin11t29:52_3": "“Yaṁ majjhimapurisassa kaniṭṭhaṅguliyā aggappamāṇaṁ,",
  "tika-vin11t29:52_4": "idaṁ sīhaḷadīpe lekhakānaṁ lekhanisūciyā pamāṇa”nti vadanti.",
  "tika-vin11t29:52_5": "So ca saṅghakamme ca cetiyakamme ca kate atireko puggalikakamme dātuṁ vaṭṭati.",
  "tika-vin11t29:53_0": "2875.",
  "tika-vin11t29:53_1": "Daṇḍo ca salākā ca daṇḍasalākā,",
  "tika-vin11t29:53_2": "chattassa daṇḍasalākāti viggaho.",
  "tika-vin11t29:53_3": "Chattadaṇḍo nāma chattapiṇḍi.",
  "tika-vin11t29:53_4": "Chattasalākāti chattapañjarasalākā.",
  "tika-vin11t29:53_5": "Daṇḍoti upāhanadaṇḍako.",
  "tika-vin11t29:53_6": "“Daṇḍo”ti sāmaññena vuttepi aṭṭhakathāgatesu sarūpena idhāvutto upāhanadaṇḍoyeva sāmaññavacanena pārisesato gahetabboti.",
  "tika-vin11t29:53_7": "Daḍḍhagehamanussā gaṇhitvā gacchantā na vāretabbā.",
  "tika-vin11t29:54_0": "2876.Muñjādīsu gehacchadanārahesu tiṇesu yaṁ kiñci muṭṭhimattaṁ tiṇaṁ vā gehacchadanārahaṁ tālapaṇṇādi",
  "tika-vin11t29:54_1": "ekampi saṅghassa dinnaṁ vā tattha saṅghikabhūmiyaṁ jātaṁ vā garubhaṇḍaṁ siyāti yojetabbā.",
  "tika-vin11t29:54_2": "Tattha muṭṭhimattaṁ nāma karaḷamattaṁ.",
  "tika-vin11t29:54_3": "Idañca karaḷaṁ katvā chādentānaṁ chadanakaraḷavasena gahetabbaṁ.",
  "tika-vin11t29:54_4": "Tālapaṇṇādīti ādi-",
  "tika-vin11t29:54_5": "saddena nāḷikerapaṇṇādigehacchadanapaṇṇānaṁ gahaṇaṁ.",
  "tika-vin11t29:54_6": "Tampi muñjādi saṅghakamme ca cetiyakamme ca kate atirekaṁ puggalikakamme dātuṁ vaṭṭati.",
  "tika-vin11t29:54_7": "Daḍḍhagehamanussā gahetvā gacchanti,",
  "tika-vin11t29:54_8": "na vāretabbāti.",
  "tika-vin11t29:55_0": "2877-",
  "tika-vin11t29:55_1": "8.Aṭṭhaṅgulappamāṇoti dīghato aṭṭhaṅgulamatto.",
  "tika-vin11t29:55_2": "Keci “puthulato”ti vadanti.",
  "tika-vin11t29:55_3": "Rittapotthakoti lekhāhi suññapotthako,",
  "tika-vin11t29:55_4": "na likhitapotthakoti vuttaṁ hoti.",
  "tika-vin11t29:55_5": "“Aṭṭhaṅgulappamāṇo”ti iminā aṭṭhaṅgulato ūnappamāṇo bhājiyo,",
  "tika-vin11t29:55_6": "“rittapotthako”ti iminā aṭṭhaṅgulato atirekappamāṇopi likhitapotthako bhājiyoti dasseti.",
  "tika-vin11t29:56_0": "“Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu vā yaṁ kiñci dullabhaṭṭhāne",
  "tika-vin11t29:56_1": "ānetvā vā dinnaṁ tatthajātakaṁ vā rakkhitagopitaṁ tālaphalapakkamattaṁ garubhaṇḍaṁ hotī”ti aṭṭhakathāgatavinicchayaṁ",
  "tika-vin11t29:56_2": "dassetumāha “mattikā”tiādi.",
  "tika-vin11t29:56_3": "Pākatikā vā setagerukādipañcavaṇṇā vāpi mattikāti yojanā.",
  "tika-vin11t29:56_4": "Sileso nāma kabiṭṭhādisileso. Ādi-",
  "tika-vin11t29:56_5": "saddena sajjurasakaṅguṭṭhādīnaṁ gahaṇaṁ.",
  "tika-vin11t29:56_6": "Tālapakkapamāṇanti ekaṭṭhitālaphalapamāṇāpi.",
  "tika-vin11t29:56_7": "Tampi mattikādi saṅghakamme,",
  "tika-vin11t29:56_8": "cetiyakamme ca niṭṭhite atirekaṁ puggalikakamme dātuṁ vaṭṭati.",
  "tika-vin11t29:57_0": "2879- 80.",
  "tika-vin11t29:57_1": "“Veḷuādika”nti padacchedo.",
  "tika-vin11t29:57_2": "Rakkhitaṁ gopitaṁ vāpi gaṇhatā samakaṁ vā atirekaṁ vā thāvaraṁ antamaso taṁagghanakaṁ vālikameva vā datvā gahetabbanti yojanā.",
  "tika-vin11t29:58_0": "Aṭṭhakathāyaṁ pana “rakkhitagopitaṁ veḷuṁ gaṇhantena samakaṁ vā atirekaṁ vā thāvaraṁ antamaso taṁagghanakavālikāyapi phātikammaṁ katvā gahetabbo.",
  "tika-vin11t29:58_1": "Phātikammaṁ akatvā gaṇhantena tattheva vaḷañjetabbo,",
  "tika-vin11t29:58_2": "gamanakāle saṅghike āvāse ṭhapetvā gantabbaṁ.",
  "tika-vin11t29:58_3": "Asatiyā gahetvā gatena pana pahiṇitvā dātabbo.",
  "tika-vin11t29:58_4": "Desantaragatena sampattavihāre saṅghikāvāse ṭhapetabbo”ti veḷumhiyeva ayaṁ vinicchayo vutto,",
  "tika-vin11t29:58_5": "idha pana “valliveḷādikaṁ kiñcī”ti valliādīnampi sāmaññena vuttattā taṁ upalakkhaṇamattaṁ valliādīsupi yathārahaṁ labbhatīti veditabbaṁ.",
  "tika-vin11t29:59_0": "2881.Añjananti silāmayo. Evaṁ haritālamanosilāpi.",
  "tika-vin11t29:60_0": "2882.",
  "tika-vin11t29:60_1": "Dārubhaṇḍe ayaṁ vinicchayo –",
  "tika-vin11t29:60_2": "pariṇāhato yathāvutta sūcidaṇḍappamāṇako aṭṭhaṅguladīgho yo koci dārubhaṇḍako dārudullabhaṭṭhāne saṅghassa",
  "tika-vin11t29:60_3": "dinno vā tatthajātako vā rakkhitagopito garubhaṇḍaṁ hotīti yojanā.",
  "tika-vin11t29:61_0": "2883.",
  "tika-vin11t29:61_1": "Evaṁ kurundaṭṭhakathāya āgatavinicchayaṁ dassetvā mahāaṭṭhakathāya āgataṁ dassetumāha “mahāaṭṭhakathāya”ntiādi.",
  "tika-vin11t29:61_2": "Tattha āsandikasattaṅgā vuttalakkhaṇāva.",
  "tika-vin11t29:61_3": "“Bhaddapīṭha”nti vettamayaṁ pīṭhaṁ vuccati.",
  "tika-vin11t29:61_4": "Pīṭhikāti pilotikābaddhapīṭhameva.",
  "tika-vin11t29:62_0": "2884.Eḷakapādapīṭhaṁ nāma dārupaṭṭikāya upari pāde ṭhapetvā bhojanapallaṅkaṁ viya katapīṭhaṁ vuccati.",
  "tika-vin11t29:62_1": "“Āmalakavaṭṭakapīṭha”nti etassa “āmaṇḍakavaṭṭaka”nti pariyāyo,",
  "tika-vin11t29:62_2": "tasmā ubhayenāpi āmalakākārena yojitaṁ bahupādakapīṭhaṁ vuccati.",
  "tika-vin11t29:62_3": "Kesuci potthakesu “tathāmaṇḍakapīṭhaka”nti pāṭho.",
  "tika-vin11t29:62_4": "Gāthābandhavasena maṇḍaka-",
  "tika-vin11t29:62_5": "saddapayogo.",
  "tika-vin11t29:62_6": "Kocchaṁ bhūtagāmavagge catutthasikkhāpade vuttasarūpaṁ.",
  "tika-vin11t29:62_7": "Palālapīṭhanti nipajjanatthāya katā palālabhisi,",
  "tika-vin11t29:62_8": "iminā kadalipattādimayapīṭhampi upalakkhaṇato dassitaṁ. Yathāha –",
  "tika-vin11t29:62_9": "“palālapīṭhena cettha kadalipattādipīṭhānipi saṅgahitānī”ti.",
  "tika-vin11t29:62_10": "Dhovanephalakanti cīvaradhovanaphalakaṁ,",
  "tika-vin11t29:62_11": "dhovanādisaddānaṁ viyettha vibhattialopo.",
  "tika-vin11t29:62_12": "Imesu tāva yaṁ kiñci khuddakaṁ vā hotu mahantaṁ vā,",
  "tika-vin11t29:62_13": "saṅghassa dinnaṁ garubhaṇḍaṁ hoti.",
  "tika-vin11t29:62_14": "Byagghacammaonaddhampi vāḷarūpaparikkhittaṁ ratanaparisibbitaṁ kocchaṁ garubhaṇḍameva.",
  "tika-vin11t29:63_0": "2885.Bhaṇḍikāti daṇḍakaṭṭhacchedanabhaṇḍikā.",
  "tika-vin11t29:63_1": "Muggaroti daṇḍamuggaro.",
  "tika-vin11t29:63_2": "Daṇḍamuggaro nāma yena rajitacīvaraṁ pothenti.",
  "tika-vin11t29:63_3": "Vatthaghaṭṭanamuggaroti cīvaraghaṭṭanamuggaro,",
  "tika-vin11t29:63_4": "yena anuvātādiṁ ghaṭṭenti.",
  "tika-vin11t29:63_5": "Ambaṇanti phalakehi pokkharaṇisadisaṁ katapānīyabhājanaṁ.",
  "tika-vin11t29:63_6": "Mañjūsā nāma doṇipeḷā.",
  "tika-vin11t29:63_7": "Nāvā poto.",
  "tika-vin11t29:63_8": "Rajanadoṇikā nāma yattha cīvaraṁ rajanti,",
  "tika-vin11t29:63_9": "pakkarajanaṁ vā ākiranti.",
  "tika-vin11t29:64_0": "2886.Uḷuṅkoti nāḷikeraphalakaṭāhādimayo uḷuṅko.",
  "tika-vin11t29:64_1": "Ubhayaṁ pidhānasamako samuggo.",
  "tika-vin11t29:64_2": "“Khuddako parividhano karaṇḍa”nti vadanti.",
  "tika-vin11t29:64_3": "Karaṇḍo ca pādagaṇhanakato atirekappamāṇo idha adhippeto.",
  "tika-vin11t29:64_4": "Kaṭacchūti dabbi. Ādi-",
  "tika-vin11t29:64_5": "saddena pānīyasarāvapānīyasaṅkhādīnaṁ gahaṇaṁ.",
  "tika-vin11t29:65_0": "2887.Gehasambhāranti gehopakaraṇaṁ.",
  "tika-vin11t29:65_1": "Thambhatulāsopānaphalakādi dārumayaṁ,",
  "tika-vin11t29:65_2": "pāsāṇamayampi imināva gahitaṁ.",
  "tika-vin11t29:65_3": "Kappiyacammanti “eḷakājamigāna”ntiādinā heṭṭhā dassitaṁ kappiyacammaṁ.",
  "tika-vin11t29:65_4": "Tabbipariyāyaṁ akappiyaṁ.",
  "tika-vin11t29:65_5": "Abhājiyaṁ garubhaṇḍattā.",
  "tika-vin11t29:65_6": "Bhūmattharaṇaṁ katvā paribhuñjituṁ vaṭṭati.",
  "tika-vin11t29:66_0": "2888.Aṭṭhakathāyaṁ “eḷakacammaṁ pana paccattharaṇagatikameva hoti,",
  "tika-vin11t29:66_1": "tampi garubhaṇḍamevā”ti vuttattā āha “eḷacammaṁ garuṁ vutta”nti.",
  "tika-vin11t29:66_2": "Kurundiyaṁ pana “sabbaṁ mañcappamāṇaṁ cammaṁ garubhaṇḍa”nti vuttaṁ.",
  "tika-vin11t29:66_3": "Ettha ca “paccattharaṇagatikamevā”ti iminā mañcapīṭhepi attharituṁ vaṭṭatīti dīpeti.",
  "tika-vin11t29:66_4": "“Pāvārādipaccattharaṇampi garubhaṇḍa”nti eke,",
  "tika-vin11t29:66_5": "“no”ti apare,",
  "tika-vin11t29:66_6": "vīmaṁsitvā gahetabbaṁ.",
  "tika-vin11t29:66_7": "Mañcappamāṇanti ca pamāṇayuttaṁ mañcaṁ.",
  "tika-vin11t29:66_8": "Pamāṇayuttamañco nāma yassa dīghaso nava vidatthiyo tiriyañca tadupaḍḍhaṁ.",
  "tika-vin11t29:66_9": "Uddhaṁ mukhamassāti udukkhalaṁ. Ādi-",
  "tika-vin11t29:66_10": "saddena musalaṁ, suppaṁ, nisadaṁ,",
  "tika-vin11t29:66_11": "nisadapoto,",
  "tika-vin11t29:66_12": "pāsāṇadoṇi,",
  "tika-vin11t29:66_13": "pāsāṇakaṭāhañca saṅgahitaṁ.",
  "tika-vin11t29:66_14": "Pesakārādīti ādi-",
  "tika-vin11t29:66_15": "saddena cammakārādīnaṁ gahaṇaṁ.",
  "tika-vin11t29:66_16": "Turivemādi pesakārabhaṇḍañca bhastādi cammakārabhaṇḍañca kasibhaṇḍañca yuganaṅgalādi saṅghikaṁ saṅghasantakaṁ garubhaṇḍanti yojanā.",
  "tika-vin11t29:67_0": "2889.“Tathevā”ti iminā “saṅghika”nti idaṁ paccāmasati.",
  "tika-vin11t29:67_1": "Ādhārakoti pattādhāro.",
  "tika-vin11t29:67_2": "Tālavaṇṭanti tālavaṇṭehi kataṁ.",
  "tika-vin11t29:67_3": "Veḷudantavilīvehi vā morapiñchehi vā cammavikatīhi vā katampi taṁsadisaṁ “tālavaṇṭa”nteva vuccati.",
  "tika-vin11t29:67_4": "Vaṭṭavidhūpanānaṁ tālavaṇṭeyeva antogadhattā “bījanī”ti caturassavidhūpanañca ketakapārohakuntālapaṇṇādimayadantamayavisāṇamayadaṇḍakamakasabījanī",
  "tika-vin11t29:67_5": "ca vuccati.",
  "tika-vin11t29:67_6": "Pacchi pākaṭāyeva.",
  "tika-vin11t29:67_7": "Pacchito khuddako tālapaṇṇādimayo bhājanaviseso caṅkoṭakaṁ.",
  "tika-vin11t29:67_8": "Sabbā sammajjanīti nāḷikerahīrādīhi baddhā yaṭṭhisammajjanī,",
  "tika-vin11t29:67_9": "muṭṭhisammajjanīti duvidhā pariveṇaṅgaṇādisammajjanī ca tatheva duvidhā khajjūrināḷikerapaṇṇādīhi baddhā",
  "tika-vin11t29:67_10": "gehasammajjanī cāti sabbāpi sammajjanī garubhaṇḍaṁ hoti.",
  "tika-vin11t29:68_0": "2890.Cakkayuttakayānanti hatthavaṭṭakasakaṭādiyuttayānañca.",
  "tika-vin11t29:69_0": "2891.Chattanti paṇṇakilañjasetacchattavasena tividhaṁ chattaṁ.",
  "tika-vin11t29:69_1": "Muṭṭhipaṇṇanti tālapaṇṇaṁ sandhāya vuttaṁ.",
  "tika-vin11t29:69_2": "Visāṇabhājanañca tumbabhājanañcāti viggaho,",
  "tika-vin11t29:69_3": "ekadesasarūpekaseso,",
  "tika-vin11t29:69_4": "gāthābandhavasena niggahitāgamo ca.",
  "tika-vin11t29:69_5": "Visāṇamayaṁ,",
  "tika-vin11t29:69_6": "bhājanaṁ tumbamayaṁ bhājanañcāti attho.",
  "tika-vin11t29:69_7": "Idha “pādagaṇhanakato atirittappamāṇa”nti seso.",
  "tika-vin11t29:69_8": "Araṇī araṇisahitaṁ. Ādi-",
  "tika-vin11t29:69_9": "saddena āmalakatumbaṁ anuññātavāsiyā daṇḍañca saṅgaṇhāti.",
  "tika-vin11t29:69_10": "Lahu agarubhaṇḍaṁ,",
  "tika-vin11t29:69_11": "bhājanīyanti attho.",
  "tika-vin11t29:69_12": "Pādagaṇhanakato atirittappamāṇaṁ garubhaṇḍaṁ.",
  "tika-vin11t29:70_0": "2892.Visāṇanti govisāṇādi yaṁ kiñci visāṇaṁ.",
  "tika-vin11t29:70_1": "Atacchitaṁ yathāgatameva bhājanīyaṁ.",
  "tika-vin11t29:70_2": "Aniṭṭhitaṁ mañcapādādi yaṁ kiñci bhājanīyanti yojanā. Yathāha –",
  "tika-vin11t29:70_3": "“mañcapādo mañcaaṭanī pīṭhapādo pīṭhaaṭanī vāsipharasuādīnaṁ daṇḍoti etesu yaṁ kiñci vippakatatacchanakammaṁ aniṭṭhitameva bhājanīyaṁ,",
  "tika-vin11t29:70_4": "tacchitamaṭṭhaṁ pana garubhaṇḍaṁ hotī”ti.",
  "tika-vin11t29:71_0": "2893.Niṭṭhito tacchito vāpīti tacchitaniṭṭhitopi.",
  "tika-vin11t29:71_1": "Vidhoti kāyabandhane anuññātavidho.",
  "tika-vin11t29:71_2": "Hiṅgukaraṇḍakoti hiṅgumayo vā tadādhāro vā karaṇḍako.",
  "tika-vin11t29:71_3": "Añjanīti añjananāḷikā ca añjanakaraṇḍako ca.",
  "tika-vin11t29:71_4": "Salākāyoti añjanisalākā.",
  "tika-vin11t29:71_5": "Udapuñchanīti hatthidantavisāṇādimayā udakapuñchanī.",
  "tika-vin11t29:71_6": "Idaṁ sabbaṁ bhājanīyameva.",
  "tika-vin11t29:72_0": "2894.Paribhogārahanti manussānaṁ upabhogaparibhogayoggaṁ.",
  "tika-vin11t29:72_1": "Kulālabhaṇḍanti ghaṭapiṭharādikumbhakārabhaṇḍampi.",
  "tika-vin11t29:72_2": "Pattaṅgārakaṭāhanti pattakaṭāhaṁ,",
  "tika-vin11t29:72_3": "aṅgārakaṭāhañca.",
  "tika-vin11t29:72_4": "Dhūmadānaṁ nāḷikā.",
  "tika-vin11t29:72_5": "Kapallikāti dīpakapallikā.",
  "tika-vin11t29:73_0": "2895.Thupikāti pāsādādithupikā.",
  "tika-vin11t29:73_1": "Dīparukkhoti padīpādhāro.",
  "tika-vin11t29:73_2": "Cayanacchadaniṭṭhakāti pākāracetiyādīnaṁ cayaniṭṭhakā ca gehādīnaṁ chadaniṭṭhakā ca.",
  "tika-vin11t29:73_3": "Sabbampīti yathāvuttaṁ sabbampi anavasesaṁ parikkhāraṁ.",
  "tika-vin11t29:74_0": "2896.Kañcanakoti sarako.",
  "tika-vin11t29:74_1": "Ghaṭakoti pādagaṇhanakato anatirittappamāṇo ghaṭako.",
  "tika-vin11t29:74_2": "“Yathā ca mattikābhaṇḍe,",
  "tika-vin11t29:74_3": "evaṁ lohabhaṇḍepi kuṇḍikā bhājanīyakoṭṭhāsameva bhajatī”ti aṭṭhakathānayaṁ saṅgahetumāha “lohabhaṇḍepi kuṇḍikāpi ca bhājiyā”ti.",
  "tika-vin11t29:75_0": "2897.Garu nāma pacchimaṁ garubhaṇḍattayaṁ.",
  "tika-vin11t29:75_1": "Thāvaraṁ nāma purimadvayaṁ.",
  "tika-vin11t29:75_2": "Saṅghassāti saṅghena.",
  "tika-vin11t29:75_3": "Parivattetvāti puggalikādīhi tādisehi tehi parivattetvā.",
  "tika-vin11t29:75_4": "Tatrāyaṁ parivattananayo –",
  "tika-vin11t29:75_5": "saṅghassa nāḷikerārāmo dūre hoti,",
  "tika-vin11t29:75_6": "kappiyakārakā taṁ bahutaraṁ khādanti,",
  "tika-vin11t29:75_7": "tato sakaṭavetanaṁ datvā appameva āharanti,",
  "tika-vin11t29:75_8": "aññesaṁ pana tassa ārāmassa avidūragāmavāsīnaṁ manussānaṁ vihārassa samīpe ārāmo hoti,",
  "tika-vin11t29:75_9": "te saṅghaṁ upasaṅkamitvā sakena ārāmena taṁ ārāmaṁ yācanti,",
  "tika-vin11t29:75_10": "saṅghena “ruccati saṅghassā”ti apaloketvā sampaṭicchitabbo.",
  "tika-vin11t29:75_11": "Sacepi bhikkhūnaṁ rukkhasahassaṁ hoti,",
  "tika-vin11t29:75_12": "manussānaṁ pañcasatāni,",
  "tika-vin11t29:75_13": "“nanu tumhākaṁ ārāmo khuddako”ti na vattabbaṁ.",
  "tika-vin11t29:75_14": "Kiñcāpi hi ayaṁ khuddako,",
  "tika-vin11t29:75_15": "atha kho itarato bahutaraṁ āyaṁ deti.",
  "tika-vin11t29:75_16": "Sacepi samakameva deti,",
  "tika-vin11t29:75_17": "evampi icchiticchitakkhaṇe paribhuñjituṁ sakkāti gahetabbameva.",
  "tika-vin11t29:76_0": "Sace pana manussānaṁ bahutarā rukkhā honti,",
  "tika-vin11t29:76_1": "“nanu tumhākaṁ bahutarā rukkhā”ti vattabbaṁ.",
  "tika-vin11t29:76_2": "Sace “atirekaṁ amhākaṁ puññaṁ hotu,",
  "tika-vin11t29:76_3": "saṅghassa demā”ti vadanti,",
  "tika-vin11t29:76_4": "jānāpetvā sampaṭicchituṁ vaṭṭati.",
  "tika-vin11t29:76_5": "Bhikkhūnaṁ rukkhā phaladhārino,",
  "tika-vin11t29:76_6": "manussānaṁ rukkhā na tāva phalaṁ gaṇhanti.",
  "tika-vin11t29:76_7": "Kiñcāpi na gaṇhanti,",
  "tika-vin11t29:76_8": "na cirasseva gaṇhissantīti sampaṭicchitabbameva.",
  "tika-vin11t29:76_9": "Manussānaṁ rukkhā phaladhārino,",
  "tika-vin11t29:76_10": "bhikkhūnaṁ na tāva phalaṁ gaṇhanti.",
  "tika-vin11t29:76_11": "“Nanu tumhākaṁ rukkhā phaladhārino”ti vattabbaṁ.",
  "tika-vin11t29:76_12": "Sace “gaṇhatha, bhante,",
  "tika-vin11t29:76_13": "amhākaṁ puññaṁ bhavissatī”ti vadanti,",
  "tika-vin11t29:76_14": "jānāpetvā sampaṭicchituṁ vaṭṭati.",
  "tika-vin11t29:76_15": "Evaṁ ārāmena ārāmo parivattetabbo.",
  "tika-vin11t29:76_16": "Eteneva nayena ārāmavatthupi vihāropi vihāravatthupi ārāmena parivattetabbaṁ.",
  "tika-vin11t29:76_17": "Ārāmavatthunā ca mahantena vā khuddakena vā ārāmaārāmavatthuvihāravihāravatthūni.",
  "tika-vin11t29:77_0": "Kathaṁ vihārena vihāro parivattetabbo?",
  "tika-vin11t29:77_1": "Saṅghassa antogāme gehaṁ hoti,",
  "tika-vin11t29:77_2": "manussānaṁ vihāramajjhe pāsādo,",
  "tika-vin11t29:77_3": "ubhopi agghena samakā,",
  "tika-vin11t29:77_4": "sace manussā tena pāsādena taṁ gehaṁ yācanti,",
  "tika-vin11t29:77_5": "sampaṭicchituṁ vaṭṭati.",
  "tika-vin11t29:77_6": "Bhikkhūnaṁ ce mahagghataraṁ gehaṁ hoti,",
  "tika-vin11t29:77_7": "“mahagghataraṁ amhākaṁ geha”nti vutte ca “kiñcāpi mahagghataraṁ,",
  "tika-vin11t29:77_8": "pabbajitānaṁ pana asāruppaṁ,",
  "tika-vin11t29:77_9": "na sakkā tattha pabbajitehi vasituṁ,",
  "tika-vin11t29:77_10": "idaṁ pana sāruppaṁ,",
  "tika-vin11t29:77_11": "gaṇhathā”ti vadanti,",
  "tika-vin11t29:77_12": "evampi sampaṭicchituṁ vaṭṭati.",
  "tika-vin11t29:77_13": "Sace pana manussānaṁ mahagghaṁ hoti,",
  "tika-vin11t29:77_14": "“nanu tumhākaṁ gehaṁ mahaggha”nti vattabbaṁ. “Hotu, bhante,",
  "tika-vin11t29:77_15": "amhākaṁ puññaṁ bhavissati,",
  "tika-vin11t29:77_16": "gaṇhathā”ti vutte pana sampaṭicchituṁ vaṭṭati.",
  "tika-vin11t29:77_17": "Evaṁ vihārena vihāro parivattetabbo.",
  "tika-vin11t29:77_18": "Eteneva nayena vihāravatthupi ārāmopi ārāmavatthupi vihārena parivattetabbaṁ.",
  "tika-vin11t29:77_19": "Vihāravatthunā ca mahagghena vā appagghena vā vihāravihāravatthuārāmaārāmavatthūni.",
  "tika-vin11t29:77_20": "Evaṁ tāva thāvarena thāvaraparivattanaṁ veditabbaṁ.",
  "tika-vin11t29:78_0": "Garubhaṇḍena garubhaṇḍaparivattane pana mañcapīṭhaṁ mahantaṁ vā hotu khuddakaṁ vā,",
  "tika-vin11t29:78_1": "antamaso caturaṅgulapādakaṁ gāmadārakehi paṁsvāgārakesu kīḷantehi katampi saṅghassa dinnakālato paṭṭhāya garubhaṇḍaṁ hoti.",
  "tika-vin11t29:78_2": "Sacepi rājarājamahāmattādayo ekappahāreneva mañcasataṁ vā mañcasahassaṁ vā denti,",
  "tika-vin11t29:78_3": "sabbe kappiyamañcā sampaṭicchitabbā,",
  "tika-vin11t29:78_4": "sampaṭicchitvā vuḍḍhapaṭipāṭiyā “saṅghikaparibhogena paribhuñjathā”ti dātabbā,",
  "tika-vin11t29:78_5": "puggalikavasena na dātabbā.",
  "tika-vin11t29:78_6": "Atirekamañce bhaṇḍāgārādīsu paññapetvā pattacīvaraṁ nikkhipitumpi vaṭṭati.",
  "tika-vin11t29:79_0": "Bahisīmāya “saṅghassa demā”ti dinnamañco saṅghattherassa vasanaṭṭhāne dātabbo.",
  "tika-vin11t29:79_1": "Tattha ce bahū mañcā honti,",
  "tika-vin11t29:79_2": "mañcena kammaṁ natthi,",
  "tika-vin11t29:79_3": "yassa vasanaṭṭhāne kammaṁ atthi,",
  "tika-vin11t29:79_4": "tattha “saṅghikaparibhogena paribhuñjathā”ti dātabbo.",
  "tika-vin11t29:79_5": "Mahagghena satagghanakena,",
  "tika-vin11t29:79_6": "sahassagghanakena vā mañcena aññaṁ mañcasataṁ labhati,",
  "tika-vin11t29:79_7": "parivattetvā gahetabbaṁ.",
  "tika-vin11t29:79_8": "Na kevalaṁ mañcena mañcoyeva,",
  "tika-vin11t29:79_9": "ārāmaārāmavatthuvihāravihāravatthupīṭhabhisibimbohanānipi parivattetuṁ vaṭṭanti.",
  "tika-vin11t29:79_10": "Esa nayo pīṭhabhisibimbohanesupi etesu hi kappiyākappiyaṁ vuttanayameva.",
  "tika-vin11t29:79_11": "Tattha akappiyaṁ na paribhuñjitabbaṁ,",
  "tika-vin11t29:79_12": "kappiyaṁ saṅghikaparibhogena paribhuñjitabbaṁ.",
  "tika-vin11t29:79_13": "Akappiyaṁ vā mahagghaṁ kappiyaṁ vā parivattetvā vuttavatthūni gahetabbāni,",
  "tika-vin11t29:79_14": "agarubhaṇḍupagaṁ pana bhisibimbohanaṁ nāma natthīti.",
  "tika-vin11t29:80_0": "2898.",
  "tika-vin11t29:80_1": "Bhikkhu adhotena pādena,",
  "tika-vin11t29:80_2": "allapādena vā senāsanaṁ nakkameti sambandho.",
  "tika-vin11t29:80_3": "Sayanti ettha,",
  "tika-vin11t29:80_4": "āsanti cāti sayanāsanaṁ,",
  "tika-vin11t29:80_5": "parikammakatabhūmattharaṇādi.",
  "tika-vin11t29:80_6": "Allapādena vāti yena akkantaṭṭhāne udakaṁ paññāyati,",
  "tika-vin11t29:80_7": "evarūpena tintapādena. Yathāha –",
  "tika-vin11t29:80_8": "“allehi pādehīti yehi akkantaṭṭhāne udakaṁ paññāyati,",
  "tika-vin11t29:80_9": "evarūpehi pādehi paribhaṇḍakatabhūmi vā senāsanaṁ vā na akkamitabbaṁ.",
  "tika-vin11t29:80_10": "Sace pana udakasinehamattameva paññāyati,",
  "tika-vin11t29:80_11": "na udakaṁ,",
  "tika-vin11t29:80_12": "vaṭṭatī”ti.",
  "tika-vin11t29:80_13": "Saupāhanoti ettha “dhotapādaka”nti vattabbaṁ.",
  "tika-vin11t29:80_14": "Pāde paṭimukkāhi upāhanāhi saupāhano bhikkhu dhotapādakaṁ dhotapādehi akkamitabbaṭṭhānaṁ tatheva na akkameti yojanā.",
  "tika-vin11t29:81_0": "2899.Parikammakatāyāti sudhādiparikammakatāya.",
  "tika-vin11t29:81_1": "Niṭṭhubhantassāti kheḷaṁ pātentassa.",
  "tika-vin11t29:81_2": "Parikammakataṁ bhittinti setabhittiṁ vā cittakammakataṁ vā bhittiṁ.",
  "tika-vin11t29:81_3": "Na kevalañca bhittimeva,",
  "tika-vin11t29:81_4": "dvārampi vātapānampi apassenaphalakampi pāsāṇatthambhampi rukkhatthambhampi cīvarena vā kenaci vā appaṭicchādetvā apassayituṁ na labhatiyeva.",
  "tika-vin11t29:81_5": "“Dvāravātapānādayo pana aparikammakatāpi apaṭicchādetvā na apassayitabbā”ti gaṇṭhipade vuttaṁ.",
  "tika-vin11t29:82_0": "2901.",
  "tika-vin11t29:82_1": "Niddāyato tassa koci sarīrāvayavo paccattharaṇe saṅkuṭite sahasā yadi mañcaṁ phusati,",
  "tika-vin11t29:82_2": "dukkaṭanti yojanā.",
  "tika-vin11t29:83_0": "2902.Lomesu mañcaṁ phusantesu.",
  "tika-vin11t29:83_1": "Hatthapādānaṁ talena akkamituṁ vaṭṭatīti yojanā.",
  "tika-vin11t29:83_2": "Mañcapīṭhaṁ nīharantassa kāye paṭihaññati, anāpatti.",
  "tika-vin11t29:84_0": "“Dāyakehi ‘kāyena phusitvā yathāsukhaṁ paribhuñjathā’ti dinnasenāsanaṁ,",
  "tika-vin11t29:84_1": "mañcapīṭhādiñca dāyakena vuttaniyāmena paribhuñjantassa doso natthī”ti mātikaṭṭhakathāya sīhaḷagaṇṭhipade vuttattā tathā paribhuñjantassa anāpatti.",
  "tika-vin11t29:84_2": "“Imaṁ mañcapīṭhādiṁ saṅghassa dammī”ti vutte garubhaṇḍaṁ hoti,",
  "tika-vin11t29:84_3": "na bhājetabbaṁ saṅghassa parāmaṭṭhattā.",
  "tika-vin11t29:84_4": "“Imaṁ mañcapīṭhādiṁ bhadantānaṁ vassaggena gaṇhituṁ dammī”ti vutte satipi garubhaṇḍabhāve kappiyavatthuṁ bhājetvā gaṇhituṁ vaṭṭati,",
  "tika-vin11t29:84_5": "akappiyabhaṇḍameva bhājetvā gahetuṁ na labbhati.",
  "tika-vin11t29:84_6": "“Imaṁ mañcapīṭhaṁ vassaggena gahetuṁ saṅghassa dammī”ti vutte vassaggena bhājetvā gahetabbaṁ vassaggena",
  "tika-vin11t29:84_7": "bhājanaṁ paṭhamaṁ vatvā pacchā saṅghassa parāmaṭṭhattā.",
  "tika-vin11t29:84_8": "“Saṅghassa imaṁ mañcapīṭhaṁ vassaggena gaṇhituṁ dammī”ti vutte pana garubhaṇḍaṁ hoti paṭhamaṁ saṅghassa",
  "tika-vin11t29:84_9": "parāmaṭṭhattāti ayampi viseso mātikaṭṭhakathā gaṇṭhipadeyeva vutto.",
  "tika-vin11t29:85_0": "2903- 4.",
  "tika-vin11t29:85_1": "Uddesabhattavinicchayekadesaṁ dassetumāha “sahassagghanako”tiādi.",
  "tika-vin11t29:85_2": "Sahassagghanako sacīvaro piṇḍapāto avassikaṁ bhikkhuṁ patto,",
  "tika-vin11t29:85_3": "tasmiṁ vihāre ca “evarūpo piṇḍapāto avassikaṁ bhikkhuṁ patto”ti likhitvā ṭhapitopi ca hoti,",
  "tika-vin11t29:85_4": "tato saṭṭhivassānamaccaye tādiso sahassagghanako sacīvaro koci piṇḍapāto sace uppanno hoti,",
  "tika-vin11t29:85_5": "taṁ piṇḍapātaṁ budho vinicchayakusalo bhikkhu avassikaṭṭhitikāya adatvā saṭṭhivassikaṭṭhitikāya dadeyyāti yojanā.",
  "tika-vin11t29:86_0": "2905.Uddesabhattaṁ bhuñjitvāti upasampannakāle attano vassaggena pattaṁ uddesabhattaṁ paribhuñjitvā.",
  "tika-vin11t29:86_1": "Jāto ce sāmaṇerakoti sikkhāpaccakkhānādivasena sace sāmaṇero jāto.",
  "tika-vin11t29:86_2": "Tanti upasampannakāle gahitaṁ tadeva uddesabhattaṁ.",
  "tika-vin11t29:86_3": "Sāmaṇerassa pāḷiyāti sāmaṇerapaṭipāṭiyā attano pattaṁ pacchā gahetuṁ labhati.",
  "tika-vin11t29:87_0": "2906.Yo sāmaṇero sampuṇṇavīsativasso “sve uddesaṁ labhissatī”ti vattabbo,",
  "tika-vin11t29:87_1": "ajja so upasampanno hoti,",
  "tika-vin11t29:87_2": "ṭhitikā atītā siyāti yojanā,",
  "tika-vin11t29:87_3": "sve pāpetabbā sāmaṇeraṭṭhitikā ajja upasampannattā atikkantā hotīti attho,",
  "tika-vin11t29:87_4": "taṁ bhattaṁ na labhatīti vuttaṁ hoti.",
  "tika-vin11t29:88_0": "2907.",
  "tika-vin11t29:88_1": "Uddesabhattānantaraṁ salākabhattaṁ dassetumāha “sace panā”tiādi.",
  "tika-vin11t29:88_2": "Sace salākā laddhā,",
  "tika-vin11t29:88_3": "taṁdine bhattaṁ na laddhaṁ,",
  "tika-vin11t29:88_4": "punadine tassa bhattaṁ gahetabbaṁ,",
  "tika-vin11t29:88_5": "na saṁsayo “gahetabbaṁ nu kho,",
  "tika-vin11t29:88_6": "na gahetabba”nti evaṁ saṁsayo na kātabboti yojanā.",
  "tika-vin11t29:89_0": "2908.",
  "tika-vin11t29:89_1": "Uttari uttaraṁ atirekaṁ bhaṅgaṁ byañjanaṁ etassāti uttaribhaṅgaṁ, tassa,",
  "tika-vin11t29:89_2": "atirekabyañjanassāti attho.",
  "tika-vin11t29:89_3": "Ekacarassāti ekacārikassa.",
  "tika-vin11t29:89_4": "Salākāyeva salākikā.",
  "tika-vin11t29:90_0": "2909. Uttaribhaṅgameva uttaribhaṅgakaṁ.",
  "tika-vin11t29:91_0": "2910.Yena yena hīti gāhitasalākena yena yena bhikkhunā.",
  "tika-vin11t29:91_1": "Yaṁ yanti bhattabyañjanesu yaṁ yaṁ bhattaṁ vā yaṁ yaṁ byañjanaṁ vā.",
  "tika-vin11t29:92_0": "2911.Saṅghuddesādikanti saṅghabhattauddesabhattādikaṁ. Ādi-",
  "tika-vin11t29:92_1": "saddena nimantanaṁ, salākaṁ,",
  "tika-vin11t29:92_2": "pakkhikaṁ,",
  "tika-vin11t29:92_3": "uposathikaṁ,",
  "tika-vin11t29:92_4": "pāṭipadikanti pañca bhattāni gahitāni.",
  "tika-vin11t29:93_0": "Tattha sabbasaṅghassa dinnaṁ saṅghabhattaṁ nāma.",
  "tika-vin11t29:93_1": "“Saṅghato ettake bhikkhū uddisitvā dethā”tiādinā vatvā dinnaṁ uddesabhattaṁ.",
  "tika-vin11t29:93_2": "“Saṅghato ettakānaṁ bhikkhūnaṁ bhattaṁ gaṇhathā”tiādinā vatvā dinnaṁ nimantanaṁ nāma.",
  "tika-vin11t29:93_3": "Attano attano nāmena salākagāhakānaṁ bhikkhūnaṁ dinnaṁ salākabhattaṁ nāma.",
  "tika-vin11t29:93_4": "Cātuddasiyaṁ dinnaṁ pakkhikaṁ.",
  "tika-vin11t29:93_5": "Uposathe dinnaṁ uposathikaṁ.",
  "tika-vin11t29:93_6": "Pāṭipade dinnaṁ pāṭipadikaṁ.",
  "tika-vin11t29:93_7": "Taṁtaṁnāmena dinnameva tathā tathā voharīyati.",
  "tika-vin11t29:93_8": "Etesaṁ pana vitthārakathā “abhilakkhitesū”tiādinā aṭṭhakathāyaṁ vuttanayena veditabbā.",
  "tika-vin11t29:93_9": "Āgantukādīti ettha ādi-",
  "tika-vin11t29:93_10": "saddena gamikabhattaṁ,",
  "tika-vin11t29:93_11": "gilānabhattaṁ,",
  "tika-vin11t29:93_12": "gilānupaṭṭhākabhattanti tīṇi gahitāni.",
  "tika-vin11t29:93_13": "Āgantukānaṁ dinnaṁ bhattaṁ āgantukabhattaṁ.",
  "tika-vin11t29:93_14": "Eseva nayo sesesu.",
  "tika-vin11t29:94_0": "2912.Vihāranti vihārabhattaṁ uttarapadalopena,",
  "tika-vin11t29:94_1": "vihāre tatruppādabhattassetaṁ adhivacanaṁ.",
  "tika-vin11t29:94_2": "Vārabhattanti dubbhikkhasamaye “vārena bhikkhū jaggissāmā”ti dhuragehato paṭṭhāya dinnaṁ.",
  "tika-vin11t29:94_3": "Niccanti niccabhattaṁ uttarapadalopena,",
  "tika-vin11t29:94_4": "tañca tathā vatvāva dinnaṁ.",
  "tika-vin11t29:94_5": "Kuṭibhattaṁ nāma saṅghassa āvāsaṁ katvā “amhākaṁ senāsanavāsino amhākaṁ bhattaṁ gaṇhantū”ti dinnaṁ.",
  "tika-vin11t29:94_6": "Pannarasavidhaṁ sabbameva bhattaṁ idha imasmiṁ senāsanakkhandhake uddiṭṭhaṁ kathitaṁ.",
  "tika-vin11t29:94_7": "Etesaṁ vitthāravinicchayo atthikehi samantapāsādikāya gahetabbo.",
  "tika-vin11t29:95_0": "2913.",
  "tika-vin11t29:95_1": "Paccayabhājane micchāpaṭipattiyā mahādīnavattā appamatteneva paṭipajjitabbanti paccayabhājanakaṁ anusāsanto āha “pāḷi”ntiādi.",
  "tika-vin11t29:96_0": "Senāsanakkhandhakakathāvaṇṇanā."
}