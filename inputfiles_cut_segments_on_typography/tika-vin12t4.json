{
  "tika-vin12t4:0_0": "Parivāravaggayojanā",
  "tika-vin12t4:1_0": "Cūḷavaggakhandhakassevaṁ, katvāna yojanānayaṁ;",
  "tika-vin12t4:2_0": "Adhunā parivārassa, karissaṁ yojanānayaṁ.",
  "tika-vin12t4:3_0": "Soḷasamahāvāro",
  "tika-vin12t4:4_0": "Paññattivārayojanā",
  "tika-vin12t4:5_0": "Evaṁ dvāvīsatikhandhakānaṁ saṁvaṇṇanaṁ katvā idāni “parivāro”ti saṅgahamārūḷhassa vinayassa saṁvaṇṇanaṁ",
  "tika-vin12t4:5_1": "karonto ayamācariyo paṭhamaṁ tāva anusandhidassanamukhena paṭiññaṁ kātukāmo āha “visuddhaparivārassā”tiādi.",
  "tika-vin12t4:5_2": "Tattha visuddhaparivārassāti visuddhāya catuparisāya parivāritassa,",
  "tika-vin12t4:5_3": "athavā visuddhena catuparisasaṅkhātena parivārena samannāgatassa bhagavatoti sambandho.",
  "tika-vin12t4:5_4": "Parivāre hi visuddhe tena parivārito,",
  "tika-vin12t4:5_5": "taṁparivārito vā bhagavāpi visuddhoyeva nāma hoti.",
  "tika-vin12t4:5_6": "Iminā saṁvaṇṇiyamānassa “parivāro”ti saṅgahamārūḷhassa desetabbadhammassa anurūpena desakabhūtassa bhagavato thomanaṁ kataṁ hoti.",
  "tika-vin12t4:5_7": "Dhammakkhandhasarīrassāti sīlādidhammakkhandhasaṅkhātena sarīrena samannāgatassa,",
  "tika-vin12t4:5_8": "iminā saṁvaṇṇitānaṁ khandhakānamanurūpena bhagavato thomanaṁ kataṁ hoti.",
  "tika-vin12t4:5_9": "Pakati hesācariyānaṁ yadidaṁ desetabbadhammānurūpena desakassa thomanā.",
  "tika-vin12t4:5_10": "Anantarāti anantare kāle.",
  "tika-vin12t4:6_0": "Yoti vinayo.",
  "tika-vin12t4:6_1": "Pubbāgatanti pubbe vuttesu vibhaṅgakhandhakesu āgataṁ.",
  "tika-vin12t4:6_2": "Nayanti saddaatthavinicchayanayasaṅkhātaṁ sabbaṁ nayaṁ.",
  "tika-vin12t4:6_3": "Hitvāti cajitvā.",
  "tika-vin12t4:6_4": "Anuttānatthavaṇṇananti anuttānānaṁ padānamatthavaṇṇanaṁ.",
  "tika-vin12t4:6_5": "Ayaṁ panettha yojanā –",
  "tika-vin12t4:6_6": "visuddhaparivārassa dhammakkhandhasarīrassa bhagavato sāsane khandhakānamanantarā “parivāro”ti yo vinayo saṅgahaṁ samārūḷho,",
  "tika-vin12t4:6_7": "tassa vinayassa pubbāgataṁ nayaṁ hitvā idāni anuttānatthavaṇṇanaṁ karissāmīti.",
  "tika-vin12t4:7_0": "1.",
  "tika-vin12t4:7_1": "Tattha tatthāti “tassa anuttānatthavaṇṇanaṁ karissāmī”ti yo parivārasaṅkhāto vinayo saṁvaṇṇetabbabhāvena vutto, tattha.",
  "tika-vin12t4:7_2": "Saṅkhepatthoti samāsattho.",
  "tika-vin12t4:7_3": "Yaṁ tenāti ettha tasaddassa aniyamaniddesabhāvaṁ dassento āha “yo so”ti.",
  "tika-vin12t4:7_4": "Tattha yoti aniyama niddeso,",
  "tika-vin12t4:7_5": "tassa “tenā”ti niyamanaṁ daṭṭhabbaṁ.",
  "tika-vin12t4:7_6": "Soti padālaṅkāro.",
  "tika-vin12t4:7_7": "Dvīsu hi sabbanāmesu yebhuyyena pubbameva padhānaṁ,",
  "tika-vin12t4:7_8": "pacchimaṁ pana vacanālaṅkāraṁ.",
  "tika-vin12t4:7_9": "Yo so bhagavā paññapesīti sambandho.",
  "tika-vin12t4:7_10": "Ciraṭṭhitikatthanti ciraṁ pañcavassasahassakālaṁ ṭhitikatthāya,",
  "tika-vin12t4:7_11": "“yācito”ti ca “paññapesī”ti ca sambandho.",
  "tika-vin12t4:7_12": "Dhammasenāpatinā yācitoti sambandho.",
  "tika-vin12t4:7_13": "Yācito hutvā paññapesīti yojanā.",
  "tika-vin12t4:7_14": "Tena bhagavatā paññattanti sambandho.",
  "tika-vin12t4:7_15": "“Jānatā passatā”ti dvinnaṁ padānaṁ kammameva dassento āha “tassa tassā”tiādi.",
  "tika-vin12t4:7_16": "Tattha “paññattikāla”nti iminā “jānatā”ti padassa kammaṁ dasseti,",
  "tika-vin12t4:7_17": "“dasa atthavase”ti iminā “passatā”ti padassa kammaṁ.",
  "tika-vin12t4:8_0": "Evaṁ kammadassanena yojanānayaṁ dassetvā idāni karaṇadassanena aparampi yojanānayaṁ dassento āha “apicā”tiādi.",
  "tika-vin12t4:8_1": "“Pubbenivāsādīhī”tiādisaddena dibbacakkhussa visuṁ gahetabbattā iddhividhadibbasotaparacittavijānanāni gahetabbāni.",
  "tika-vin12t4:8_2": "Imehi padehi “jānatā,",
  "tika-vin12t4:8_3": "passatā”ti dvinnaṁ padānaṁ pañcannaṁ lokiyaabhiññānameva karaṇabhāvaṁ dasseti.",
  "tika-vin12t4:8_4": "Tīhi vijjāhīti pubbenivāsadibbacakkhuāsavakkhayañāṇasaṅkhātāhi tīhi vijjāhi.",
  "tika-vin12t4:8_5": "Chahi vā pana abhiññāhīti saha āsavakkhayañāṇena pañcalokiyābhiññāsaṅkhātāhi chahi abhiññāhi.",
  "tika-vin12t4:8_6": "Sabbatthāti sabbesu tīsu kālesu,",
  "tika-vin12t4:8_7": "pañcasupi ñeyyadhammesu.",
  "tika-vin12t4:8_8": "Samantacakkhunāti anāvaraṇasabbaññutaññāṇasaṅkhātena samantacakkhunā.",
  "tika-vin12t4:8_9": "Paññāyāti sabbaññutapaññāya.",
  "tika-vin12t4:8_10": "Tirokuṭṭādīti ādisaddena tiropabbatādayo saṅgaṇhāti.",
  "tika-vin12t4:8_11": "Maṁsacakkhunāti pasādacakkhunā.",
  "tika-vin12t4:8_12": "Paṭivedhapaññāyāti maggapaññāya.",
  "tika-vin12t4:8_13": "Desanāpaññāyāti sabbaññutapaññāya.",
  "tika-vin12t4:8_14": "Sabbaññutapaññāyeva hi atthato desanāpaññā nāma.",
  "tika-vin12t4:8_15": "Tena vuttaṁ “tassā paññāya tejasā.",
  "tika-vin12t4:8_16": "Abhidhammakathāmaggaṁ,",
  "tika-vin12t4:8_17": "devānaṁ sampavattayīti.",
  "tika-vin12t4:8_18": "Imehi padehi avatthāvasena visuṁ visuṁ dvinnaṁ padānaṁ karaṇasambhavaṁ dasseti.",
  "tika-vin12t4:8_19": "Arahatāti arīnaṁ arānañca hatattā,",
  "tika-vin12t4:8_20": "paccayādīnañca arahattā arahatā.",
  "tika-vin12t4:8_21": "Sammāsambuddhenāti sammā sāmañca sabbadhammānaṁ buddhattā sammāsambuddhena,",
  "tika-vin12t4:8_22": "tena bhagavatāti sambandho.",
  "tika-vin12t4:8_23": "Kenābhatanti taṁ paṭhamaṁ pārājikaṁ kena ābhataṁ,",
  "tika-vin12t4:8_24": "iti saṅkhepatthoti yojanā.",
  "tika-vin12t4:9_0": "2.",
  "tika-vin12t4:9_1": "Pucchāvisajjane pana evamattho veditabboti yojanā.",
  "tika-vin12t4:9_2": "Yaṁ tena…pe…",
  "tika-vin12t4:9_3": "pārājikanti idaṁ padaṁ paccuddharaṇamattamevāti sambandho.",
  "tika-vin12t4:9_4": "Patiuddharaṇamattameva,",
  "tika-vin12t4:9_5": "na atthadassananti attho.",
  "tika-vin12t4:9_6": "Etthāti etesu padesu.",
  "tika-vin12t4:9_7": "Ekā paññattīti ekā paṭhamapaññatti.",
  "tika-vin12t4:9_8": "Anupaññattiyoti pacchā ṭhapitā paññattiyo.",
  "tika-vin12t4:10_0": "Ettāvatāti ettakena “ekā paññatti,",
  "tika-vin12t4:10_1": "dve anupaññattiyo”ti vacanamattena vissajjitā hontīti sambandho.",
  "tika-vin12t4:10_2": "Tatiyaṁ pucchanti sambandho.",
  "tika-vin12t4:10_3": "Kasmā anuppannapaññatti tasmiṁ natthīti āha “ayaṁ hī”tiādi.",
  "tika-vin12t4:10_4": "Tattha hi yasmā aññatra natthi,",
  "tika-vin12t4:10_5": "tasmā natthīti yojanā.",
  "tika-vin12t4:10_6": "“Anuppanne dose paññattā”ti iminā anuppanne dose paññapetabbāti anuppannapaññattīti vacanatthaṁ dasseti.",
  "tika-vin12t4:10_7": "Sāti anuppannapaññatti.",
  "tika-vin12t4:10_8": "Tasmāti yasmā aññatra natthi, tasmā.",
  "tika-vin12t4:10_9": "Sabbatthapaññattīti ettha sabbasmiṁ padese paññatti sabbatthapaññattīti aluttasamāsaṁ dassento āha “majjhimadese cevā”tiādi.",
  "tika-vin12t4:10_10": "“Majjhimadese ceva paccantimajanapadesu cā”ti iminā “sabbatthā”ti padassa sarūpaṁ dasseti.",
  "tika-vin12t4:10_11": "Padesapaññattiṁ apanetvā sabbatthapaññattiṁ pārisesanayena dassento āha “vinayadharapañcamenā”tiādi.",
  "tika-vin12t4:10_12": "Tattha vinayadharapañcamenāti anussāvanācariyapañcamena.",
  "tika-vin12t4:10_13": "Etthevāti majjhimadeseyeva.",
  "tika-vin12t4:10_14": "Etehīti catūhi sikkhāpadehi.",
  "tika-vin12t4:10_15": "Sesānīti catūhi sikkhāpadehi sesāni.",
  "tika-vin12t4:11_0": "Sādhāraṇapaññattīti ettha sādhāraṇā nāma bhikkhubhikkhunīnamevāti āha “bhikkhūnañceva bhikkhunīnañcā”ti.",
  "tika-vin12t4:11_1": "Idaṁ panāti paṭhamapārājikaṁ pana,",
  "tika-vin12t4:11_2": "paññattanti sambandho.",
  "tika-vin12t4:11_3": "Vinītakathāmattamevāti vinītavatthupakāsakaṁ kathāmattameva.",
  "tika-vin12t4:11_4": "Tāsanti bhikkhunīnaṁ.",
  "tika-vin12t4:11_5": "Byañjanamattamevāti “sādhāraṇā”ti ca “ubhato”ti ca byañjanamattameva.",
  "tika-vin12t4:11_6": "Etthāti sādhāraṇapaññattiubhatopaññattipade.",
  "tika-vin12t4:12_0": "“Nidāne anupaviṭṭha”nti iminā “nidānogadha”nti padassa sattamīsamāsañca ogadhasaddassa anupaviṭṭhatthañca dasseti.",
  "tika-vin12t4:12_1": "Ogāḷho hutvā dharati tiṭṭhatīti ogadhaṁ.",
  "tika-vin12t4:12_2": "Nanu nidānogadhe sati “paṭhamena uddesenā”ti vattabbaṁ,",
  "tika-vin12t4:12_3": "kasmā “dutiyena uddesenā”ti vuttanti āha “nidānogadha”nti.",
  "tika-vin12t4:12_4": "Nidānapariyāpannampi samānanti nidānapariyāpannaṁ samānampīti yojanā.",
  "tika-vin12t4:12_5": "Pisaddo garahattho,",
  "tika-vin12t4:12_6": "pageva dutiye uddese pariyāpanneti dasseti.",
  "tika-vin12t4:12_7": "“Sīlavipattiādīna”nti vacanaṁ vitthārento āha “paṭhamā hī”tiādi.",
  "tika-vin12t4:13_0": "Dvaṅgikenāti kāyacittasaṅkhātena dvaṅgikena.",
  "tika-vin12t4:13_1": "Nanu “ekena samuṭṭhānenā”ti vuttattā “kāyatoyevā”ti vattabbaṁ,",
  "tika-vin12t4:13_2": "atha kasmā “kāyato ca cittato ca samuṭṭhātī”ti vuttanti āha “ettha hī”tiādi.",
  "tika-vin12t4:13_3": "Etthāti “ekena samuṭṭhānenā”ti vacane.",
  "tika-vin12t4:13_4": "Cittanti sevanacittaṁ.",
  "tika-vin12t4:13_5": "Āpannosīti tvaṁ āpanno asīti yojanā.",
  "tika-vin12t4:13_6": "Āma āpannomhīti āma ahaṁ āpanno amhīti yojanā.",
  "tika-vin12t4:13_7": "Tāvadevāti tasmiṁ paṭijānakkhaṇeyeva.",
  "tika-vin12t4:13_8": "Taṁ puggalanti pārājikamāpannaṁ taṁ puggalaṁ.",
  "tika-vin12t4:13_9": "Tappaccayāti tassa pārājikamāpannassa kāraṇā.",
  "tika-vin12t4:13_10": "“Na katamena samathena sammatī”ti yaṁ pana vacanaṁ vuttanti yojanā.",
  "tika-vin12t4:13_11": "Tanti vacanaṁ,",
  "tika-vin12t4:13_12": "vuttanti sambandho.",
  "tika-vin12t4:14_0": "Vuttamātikā paññattīti vuttamātikāsaṅkhātā paññatti vinayo nāmāti yojanā.",
  "tika-vin12t4:14_1": "Mātikā hi yasmā paññapīyati saṅkhepena ṭhapīyati,",
  "tika-vin12t4:14_2": "pakāraṁ jānāpeti vā,",
  "tika-vin12t4:14_3": "tasmā paññattīti vuccati.",
  "tika-vin12t4:14_4": "“Padabhājanaṁ vuccatī”ti iminā vitthārena bhājiyati etāyāti vibhattīti dasseti.",
  "tika-vin12t4:14_5": "Vītikkamoti kāyavācāvītikkamo.",
  "tika-vin12t4:14_6": "So hi na saṁvarati kāyavācaṁ na pidahatīti asaṁvaroti vuccati.",
  "tika-vin12t4:14_7": "Yesaṁ vattatīti ettha vattatikiriyāya kattāraṁ dassento āha “vinayapiṭakañca aṭṭhakathā cā”ti.",
  "tika-vin12t4:14_8": "Paguṇāti vācuggatā.",
  "tika-vin12t4:14_9": "Teti te puggalā,",
  "tika-vin12t4:14_10": "dhārentīti sambandho.",
  "tika-vin12t4:14_11": "Hīti saccaṁ, yasmā vā.",
  "tika-vin12t4:14_12": "Etassāti paṭhamapārājikassa.",
  "tika-vin12t4:14_13": "Kenābhatanti ettha bharadhātuyā dhāraṇaposanatthesu (pāṇinī 108 dhātupāṭhe) dhāraṇatthaṁ dassento āha “kena ānīta”nti.",
  "tika-vin12t4:14_14": "“Paramparāya ānīta”nti iminā paramparābhatanti padassa tatiyāsamāsaṁ dasseti.",
  "tika-vin12t4:14_15": "Athavā “kenābhata”nti pucchāya anurūpaṁ yakāralopavasena vākyanti dasseti.",
  "tika-vin12t4:15_0": "3.Upāli dāsako cevātiādikā gāthāyo kimatthaṁ kehi ṭhapitāti āha “idānī”tiādi.",
  "tika-vin12t4:15_1": "Tanti paraṁ paraṁ.",
  "tika-vin12t4:15_2": "Tatthāti tāsu gāthāsu.",
  "tika-vin12t4:15_3": "Yanti vacanaṁ.",
  "tika-vin12t4:15_4": "Iminā nayenāti paṭhamapārājikassa pucchāvisajjane vuttena iminā nayena.",
  "tika-vin12t4:16_0": "Iti mahāvibhaṅge paññattivāravaṇṇanāya yojanā samattā.",
  "tika-vin12t4:17_0": "Katāpattivārādivaṇṇanā",
  "tika-vin12t4:18_0": "157.Itoti paññattivārato,",
  "tika-vin12t4:18_1": "paraṁ vuttā satta vārā uttānatthā evāti yojanā.",
  "tika-vin12t4:18_2": "Katāpattivāroti “katāpattī”ti padena lakkhito vāro.",
  "tika-vin12t4:18_3": "Eseva nayo sesesupi.",
  "tika-vin12t4:18_4": "Tadanantaroti tesaṁ sattannaṁ vārānaṁ anantare vutto.",
  "tika-vin12t4:18_5": "Samuccayavāroti saṁ ekato āpattivipattiādayo uciyanti sampiṇḍiyanti etthāti samuccayo,",
  "tika-vin12t4:18_6": "soyeva vāro samuccayavāro.",
  "tika-vin12t4:19_0": "188.Tatoti tehi aṭṭhahi vārehi,",
  "tika-vin12t4:19_1": "paraṁ vuttāti sambandho.",
  "tika-vin12t4:19_2": "Paccayavasena vutto eko paññattivāroti yojanā.",
  "tika-vin12t4:19_3": "Paccayavasenāti paccayasaddassa vasena.",
  "tika-vin12t4:19_4": "Tassāti paccayassa.",
  "tika-vin12t4:19_5": "Tepīti aṭṭha vārāpi.",
  "tika-vin12t4:19_6": "Itītiādi nigamanaṁ.",
  "tika-vin12t4:19_7": "Tatoti mahāvibhaṅgato,",
  "tika-vin12t4:19_8": "paraṁ āgatāti sambandho.",
  "tika-vin12t4:19_9": "Evaṁ ime dvattiṁsa vārāti yojanā.",
  "tika-vin12t4:19_10": "Hīti saccaṁ, yasmā vā.",
  "tika-vin12t4:19_11": "Etthāti dvattiṁsavāresu.",
  "tika-vin12t4:20_0": "Samuṭṭhānasīsavaṇṇanā",
  "tika-vin12t4:21_0": "257.Tadanantarāyāti tesaṁ dvattiṁsavārānaṁ anantaraṁ vuttāya samuṭṭhānakathāya evamattho veditabboti yojanā.",
  "tika-vin12t4:21_1": "Anattā iti nicchitāti anattātveva vinicchitā.",
  "tika-vin12t4:21_2": "Iminā anattā iti nicchayāti ettha cidhātuyā vinicchayatthaṁ dasseti.",
  "tika-vin12t4:21_3": "“Aniccākārādīhī”ti iminā sabhāgadhammānanti ettha aniccākārādīhi samāno bhāgo etesanti sabhāgā,",
  "tika-vin12t4:21_4": "teyeva dhammā sabhāgadhammāti vacanatthaṁ dasseti.",
  "tika-vin12t4:21_5": "Nāmamattampīti aniccādināmamattampi.",
  "tika-vin12t4:21_6": "Pisaddena pageva nāmiko aniccādisabhāvoti dasseti.",
  "tika-vin12t4:21_7": "Na paññāyatīti na khāyati.",
  "tika-vin12t4:21_8": "Iminā na nāyatīti ettha ñādhātuyā khāyanatthaṁ dasseti.",
  "tika-vin12t4:21_9": "Dukkhahāninti ettha dukkhaṁ jahātīti dukkhahānīti dassento āha “dukkhaghātana”nti.",
  "tika-vin12t4:21_10": "Dukkhaṁ hanatīti dukkhaghātano,",
  "tika-vin12t4:21_11": "saddhammo, taṁ.",
  "tika-vin12t4:21_12": "“Khandhakā yā ca mātikā”ti vattabbe sukhuccāraṇatthāya rassavasena pāṭho atthīti āha “khandhakā ya ca mātikā”ti.",
  "tika-vin12t4:21_13": "Samuṭṭhānaṁ niyatokatanti ettha “samuṭṭhānaṁ niyatakata”nti vattabbe “parosahassa”ntiādīsu viya okārāgamavasena",
  "tika-vin12t4:21_14": "“samuṭṭhānaniyatokata”nti vuttanti āha “samuṭṭhānaṁ niyatakata”nti.",
  "tika-vin12t4:21_15": "Etenāti “samuṭṭhānaṁ niyatokata”nti pāṭhena.",
  "tika-vin12t4:21_16": "Paccetabboti pati etabbo,",
  "tika-vin12t4:21_17": "paṭimukhaṁ ñātabboti attho.",
  "tika-vin12t4:21_18": "Aññehīti tīhi sikkhāpadehi aññehi sikkhāpadehi.",
  "tika-vin12t4:22_0": "Tatthāti sambhedanidānavacanesu.",
  "tika-vin12t4:22_1": "Sambhedavacanena paccetabbanti sambandho.",
  "tika-vin12t4:22_2": "Hīti saccaṁ.",
  "tika-vin12t4:22_3": "Tāni tīṇi sikkhāpadāni ṭhapetvāti sambandho.",
  "tika-vin12t4:22_4": "Paññattidesasaṅkhātanti paññattiṭṭhānabhūtadesasaṅkhātaṁ.",
  "tika-vin12t4:22_5": "“Imāni tīṇī”ti iminā “dissantī”ti kiriyāya kattāraṁ dasseti.",
  "tika-vin12t4:22_6": "“Paññāyantī”ti iminā disadhātuyā khāyanatthaṁ dasseti.",
  "tika-vin12t4:22_7": "Tatthāti samuṭṭhānaniyamasambhedanidānasaṅkhātesu tīsu,",
  "tika-vin12t4:22_8": "niddhāraṇe bhummaṁ.",
  "tika-vin12t4:22_9": "Itaraṁ panāti samuṭṭhānaniyamasambhedehi aññaṁ pana.",
  "tika-vin12t4:23_0": "Āḷavīti āḷaviyaṁ. Sakkesu bhaggesu cāti ettha janapadanāmattā bahuvacanavasena vuttaṁ.",
  "tika-vin12t4:24_0": "Dvīsu vibhaṅgesu paññattaṁ yaṁ sikkhāpadaṁ uddisantīti yojanā.",
  "tika-vin12t4:24_1": "“Vibhaṅgesū”ti iminā vibhaṅgeti ettha sukāralopoti dasseti.",
  "tika-vin12t4:24_2": "Tassāti sikkhāpadassa.",
  "tika-vin12t4:24_3": "Yathāñāyanti yuttiyā anurūpaṁ.",
  "tika-vin12t4:24_4": "Tanti samuṭṭhānaṁ.",
  "tika-vin12t4:24_5": "Me suṇāthāti mama santikā suṇātha.",
  "tika-vin12t4:24_6": "Itīti ayamattho.",
  "tika-vin12t4:25_0": "Kathinanti paṭhamakathinasamuṭṭhānaṁ.",
  "tika-vin12t4:25_1": "Ananuññātāya saddhinti ananuññātasamuṭṭhānena saddhiṁ.",
  "tika-vin12t4:25_2": "Sadisā idha dissareti ettha idhasaddo atthapakaraṇavasena ubhatovibhaṅgavisayoti āha “idha ubhatovibhaṅge”ti.",
  "tika-vin12t4:25_3": "“Sadisānī”ti iminā sadisāti ettha nikārassākārādeso dassito.",
  "tika-vin12t4:25_4": "“Dissantī”ti iminā dissareti ettha antisaddassa rekāro (niruttidīpaniyaṁ 570 sute) dassito.",
  "tika-vin12t4:26_0": "Samuṭṭhānasīso",
  "tika-vin12t4:27_0": "Paṭhamapārājikasamuṭṭhānavaṇṇanā",
  "tika-vin12t4:28_0": "258.",
  "tika-vin12t4:28_1": "Kimatthaṁ “methunaṁ sukkasaṁsaggo”tiādivacanaṁ vuttanti āha “idānī”tiādi.",
  "tika-vin12t4:28_2": "Tattha tatthāti “methunaṁ sukkasaṁsaggo”tiādivacane.",
  "tika-vin12t4:28_3": "Samuṭṭhānasīsanti samuṭṭhānānaṁ,",
  "tika-vin12t4:28_4": "samuṭṭhānesu vā sīsaṁ.",
  "tika-vin12t4:28_5": "Sesānīti paṭhamapārājikato sesāni pañcasattati sikkhāpadāni.",
  "tika-vin12t4:28_6": "Tenāti paṭhamapārājikena.",
  "tika-vin12t4:28_7": "“Sukkasaṁsaggo”tiādivacanaṁ saṁvaṇṇento āha “tatthā”tiādi.",
  "tika-vin12t4:28_8": "Tattha tatthāti “sukkasaṁsaggo”tiādivacane.",
  "tika-vin12t4:29_0": "Khuddakavaṇṇanāvasāneti khuddakaṭṭhakathāya avasāne.",
  "tika-vin12t4:30_0": "Liṅgavipariyāyoti liṅgavipallāso.",
  "tika-vin12t4:30_1": "Kāyamānasikā katāti ettha kāyamānasesu pavattā kāyamānasikāti vutte samuṭṭhānāti āha “kāyacittasamuṭṭhānā katā”ti.",
  "tika-vin12t4:31_0": "Dutiyapārājikasamuṭṭhānavaṇṇanā",
  "tika-vin12t4:32_0": "259.",
  "tika-vin12t4:32_1": "Idaṁ samuṭṭhānaṁ ekaṁ samuṭṭhānasīsanti sambandho.",
  "tika-vin12t4:32_2": "“Adinnādāna”nti iminā adinnanti ettha samudāyanāme ekadesavohāroti dasseti.",
  "tika-vin12t4:32_3": "Sesānīti dutiyapārājikato sesāni ekūnasattati sikkhāpadāni.",
  "tika-vin12t4:32_4": "Tenāti dutiyapārājikena.",
  "tika-vin12t4:32_5": "Tatthāti “viggahuttarī”tiādivacane.",
  "tika-vin12t4:32_6": "Viggahuttarītiādipadānaṁ byañjane ādaramakatvā atthameva dassetuṁ vuttaṁ “manussaviggahauttarimanussadhammasikkhāpadānī”ti.",
  "tika-vin12t4:32_7": "Aniyatā dutiyikāti āpattiṁ apekkhitvā pāḷiyaṁ itthiliṅgavasena vuttaṁ,",
  "tika-vin12t4:32_8": "aṭṭhakathāyaṁ pana sikkhāpadaṁ apekkhitvā napuṁsakaliṅgavasena dutiyanti vuttaṁ.",
  "tika-vin12t4:33_0": "Samuṭṭhānā tikā katāti ettha “tikasamuṭṭhānā”ti vattabbe padavipariyāyavasena kakārassa dīghavasena samuṭṭhānā",
  "tika-vin12t4:33_1": "tikāti vuttanti dassento āha “tikasamuṭṭhānā katā”ti.",
  "tika-vin12t4:34_0": "Sañcarittasamuṭṭhānavaṇṇanā",
  "tika-vin12t4:35_0": "260. “Sañcarī”ti idaṁ tāva sañcarittaṁ nāma ekasamuṭṭhānasīsaṁ, sesāni tena sadisāni.",
  "tika-vin12t4:36_0": "Vibhaṅge āgatena “riñcantī”ti padena eḷakalomadhovāpanasikkhāpadaṁ upalakkhitvā vuttanti āha “vibhaṅge riñcanti uddesanti āgata”nti.",
  "tika-vin12t4:37_0": "“Yāva dvārakosā aggaḷaṭṭhapanāya” iti ca “aññātikāya bhikkhuniyā cīvaraṁ dadeyya”iti ca “cīvaraṁ sibbeyya”iti ca vuttasikkhāpadattayanti yojanā.",
  "tika-vin12t4:38_0": "“Samaṇacīvarena cā”ti evaṁ vacanaṁ vuttanti sambandho.",
  "tika-vin12t4:38_1": "“Samaṇacīvaraṁ dadeyyā”ti idaṁ vacanaṁ sandhāyāti sambandho.",
  "tika-vin12t4:39_0": "Samanubhāsanāsamuṭṭhānavaṇṇanā",
  "tika-vin12t4:40_0": "261.Bhedanti idaṁ samanubhāsanaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:41_0": "Kathinasamuṭṭhānavaṇṇanā",
  "tika-vin12t4:42_0": "262.Ubbhatanti idaṁ kathinasamuṭṭhānaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:43_0": "Āvasathena saddhinti āvasathasaddena saddhiṁ.",
  "tika-vin12t4:44_0": "Eḷakalomasamuṭṭhānavaṇṇanā",
  "tika-vin12t4:45_0": "263.“Eḷakalomā”ti idaṁ eḷakalomasamuṭṭhānaṁ nāma ekaṁ samuṭṭhānasīsaṁ.",
  "tika-vin12t4:45_1": "Itoti yathāvuttato.",
  "tika-vin12t4:45_2": "Pāḷinti mātikāpāḷiṁ.",
  "tika-vin12t4:45_3": "Virajjhitvāti pubbāparato virādhetvā.",
  "tika-vin12t4:45_4": "Yathāti yenākārena.",
  "tika-vin12t4:45_5": "Panasaddo anuggahattho.",
  "tika-vin12t4:45_6": "Kiñcāpi likhanti,",
  "tika-vin12t4:45_7": "pana tathāpīti yojanā.",
  "tika-vin12t4:45_8": "Evanti tathākārena.",
  "tika-vin12t4:45_9": "Atthānukkamoti atthassa anukkamo.",
  "tika-vin12t4:46_0": "“Abhikkhukāvā sena cā”ti etaṁ vacanaṁ vuttanti sambandho.",
  "tika-vin12t4:46_1": "“Abhikkhuke āvāse vassaṁ vaseyyā”ti idaṁ vacanaṁ sandhāyāti sambandho.",
  "tika-vin12t4:46_2": "“Bhikkhunī”tiādinā vuttānīti sambandho.",
  "tika-vin12t4:46_3": "Ādisaddena “sikkhamānā ca sāmaṇerī gihiniyā”ti pāṭhaṁ saṅgaṇhāti.",
  "tika-vin12t4:47_0": "Padasodhammasamuṭṭhānavaṇṇanā",
  "tika-vin12t4:48_0": "264.Padanti idaṁ padasodhammasamuṭṭhānaṁ nāma ekaṁ samuṭṭhānasīsaṁ,",
  "tika-vin12t4:48_1": "sesāni tena sadisāni.",
  "tika-vin12t4:48_2": "“Tathā atthaṅgatena cā”ti etaṁ vacanaṁ vuttanti sambandho.",
  "tika-vin12t4:48_3": "“Atthaṅgate sūriye ovadeyyā”ti idaṁ vacanaṁ sandhāyāti sambandho.",
  "tika-vin12t4:48_4": "Anokāso ca…pe…",
  "tika-vin12t4:48_5": "sandhāya vuttanti etthāpi eseva nayo.",
  "tika-vin12t4:49_0": "Addhānasamuṭṭhānavaṇṇanā",
  "tika-vin12t4:50_0": "265.Addhānanti idaṁ addhānasamuṭṭhānaṁ nāma ekaṁ samuṭṭhānasīsaṁ, sesāni tena sadisāni.",
  "tika-vin12t4:51_0": "Theyyasatthasamuṭṭhānavaṇṇanā",
  "tika-vin12t4:52_0": "266.Theyyasatthanti idaṁ theyyasatthasamuṭṭhānaṁ nāma ekaṁ samuṭṭhānasīsaṁ,",
  "tika-vin12t4:52_1": "sesāni tena sadisāni.",
  "tika-vin12t4:52_2": "“Byūhena sattamā”ti idaṁ vacanaṁ vuttanti yojanā.",
  "tika-vin12t4:52_3": "Tadanantaramevāti tassa sikkhāpadassa anantarameva,",
  "tika-vin12t4:52_4": "“āgata”iti sambandho.",
  "tika-vin12t4:53_0": "Dhammadesanāsamuṭṭhānavaṇṇanā",
  "tika-vin12t4:54_0": "267.",
  "tika-vin12t4:54_1": "Dhammadesanāsamuṭṭhāne samuṭṭhānasīsaṁ natthi,",
  "tika-vin12t4:54_2": "sabbāni ekadasa sikkhāpadāni sampiṇḍetvā dhammadesanāsamuṭṭhānānīti vuttāni.",
  "tika-vin12t4:54_3": "Evantiādi nigamanaṁ.",
  "tika-vin12t4:54_4": "Tesanti tesaṁ sikkhāpadānaṁ.",
  "tika-vin12t4:54_5": "Sambhinnasamuṭṭhānanti saṁsaggasamuṭṭhānaṁ.",
  "tika-vin12t4:54_6": "Tividhanti bhūtārocanacorivuṭṭhāpanaananuññātasamuṭṭhānavasena tippakāraṁ.",
  "tika-vin12t4:54_7": "Tanti niyatasamuṭṭhānaṁ,",
  "tika-vin12t4:54_8": "hotīti sambandho.",
  "tika-vin12t4:54_9": "Puna tanti niyatasamuṭṭhānaṁ,",
  "tika-vin12t4:54_10": "dassetunti sambandho.",
  "tika-vin12t4:54_11": "Puna tanti vacanaṁ.",
  "tika-vin12t4:54_12": "Nettidhammānulomikanti ettha kāyavācaṁ neti vinetīti netti,",
  "tika-vin12t4:54_13": "kāyavācaṁ neti vineti ettha,",
  "tika-vin12t4:54_14": "etāyāti vā netti.",
  "tika-vin12t4:54_15": "Dhammoti pāḷi.",
  "tika-vin12t4:54_16": "Sā hi yasmā atthaṁ dhāreti,",
  "tika-vin12t4:54_17": "tasmā dhammoti vuccati.",
  "tika-vin12t4:54_18": "Nettiyeva dhammo nettidhammo,",
  "tika-vin12t4:54_19": "tassa anulomikaṁ nettidhammānulomikaṁ.",
  "tika-vin12t4:54_20": "Tena vuttaṁ “vinayapāḷidhammassa anuloma”nti.",
  "tika-vin12t4:55_0": "Iti samuṭṭhānasīsavaṇṇanāya yojanā samattā.",
  "tika-vin12t4:56_0": "Antarapeyyāla katipucchāvāravaṇṇanā",
  "tika-vin12t4:57_0": "271.",
  "tika-vin12t4:57_1": "Idāni vuttoti sambandho.",
  "tika-vin12t4:57_2": "“Idānī”ti padena sambandhattā vuttoti ettha tapaccayo paccuppannakālikoti daṭṭhabbo.",
  "tika-vin12t4:58_0": "Tatthāti mātikāyaṁ,",
  "tika-vin12t4:58_1": "pucchāsu vā.",
  "tika-vin12t4:58_2": "Āgatāpattipucchāti āgatāpattiyā pucchā.",
  "tika-vin12t4:58_3": "Hīti visesajotako,",
  "tika-vin12t4:58_4": "hi visesaṁ vakkhāmīti attho.",
  "tika-vin12t4:58_5": "Etthāti “kati āpattikkhandhā”ti dutiyapade.",
  "tika-vin12t4:58_6": "“Rāsivasenā”ti iminā khandhasaddassa rāsatthaṁ dasseti.",
  "tika-vin12t4:58_7": "Vinītavatthūnīti ettha vinītasaddo vinayapariyāyoti āha “vinayapucchā”ti.",
  "tika-vin12t4:58_8": "Nanu vinītavinayasaddānaṁ saddato nānattā atthatopi nānaṁ,",
  "tika-vin12t4:58_9": "kasmā pana “vinayapucchā”ti vuttanti āha “vinītaṁ…pe… eka”nti.",
  "tika-vin12t4:58_10": "Idanti padattayaṁ.",
  "tika-vin12t4:58_11": "Atthato ekanti atthatoyeva ekaṁ,",
  "tika-vin12t4:58_12": "na saddato.",
  "tika-vin12t4:58_13": "Vinītavatthūnīti āpattivinayakāraṇattā vinītavatthūni.",
  "tika-vin12t4:58_14": "Yesūti agāravesu.",
  "tika-vin12t4:58_15": "Satīti santesu.",
  "tika-vin12t4:58_16": "Ettha ca yesu sati āpattiyo na honti,",
  "tika-vin12t4:58_17": "asati hontīti vākyampi avuttasiddhinayena gahetabbaṁ.",
  "tika-vin12t4:58_18": "Yesūti gāravesu.",
  "tika-vin12t4:58_19": "Teti agāravagārave.",
  "tika-vin12t4:58_20": "Yasmā pana natthīti sambandho.",
  "tika-vin12t4:58_21": "Vipattibhāvapucchāti vipattibhāvassa pucchā.",
  "tika-vin12t4:58_22": "Pucchiyati imāyāti pucchā.",
  "tika-vin12t4:58_23": "Vivādamūlāni anuvādamūlānīti imā pucchāyo mūlapucchāti sambandho.",
  "tika-vin12t4:58_24": "Potthakesu “imānī”ti nikārena saha pāṭho atthi,",
  "tika-vin12t4:58_25": "so apāṭhoyeva.",
  "tika-vin12t4:58_26": "Mūlapucchāti pucchiyanti imāhīti pucchā,",
  "tika-vin12t4:58_27": "mūlānaṁ pucchā mūlapucchā.",
  "tika-vin12t4:58_28": "“Adhikaraṇa”ntiādīsu “vuttaṁ” iti sambandho.",
  "tika-vin12t4:58_29": "Tesaṁyevāti adhikaraṇānaṁyeva.",
  "tika-vin12t4:58_30": "Ayamettha mātikā.",
  "tika-vin12t4:59_0": "Niddese mātikāyāti pātimokkhe.",
  "tika-vin12t4:59_1": "Vibhaṅgeti padabhājaniyaṁ,",
  "tika-vin12t4:59_2": "āgatavasena vuttāti yojanā.",
  "tika-vin12t4:59_3": "Ayamettha niddeso.",
  "tika-vin12t4:60_0": "Paṭiniddese āratītiādipadānaṁ vacanatthaṁ dassento āha “ārakā”tiādi.",
  "tika-vin12t4:60_1": "Tattha “ārakā”ti iminā āratīti ettha āupasaggassa atthaṁ dasseti.",
  "tika-vin12t4:60_2": "Etehīti āpattikkhandhehi,",
  "tika-vin12t4:60_3": "ārakāti sambandho.",
  "tika-vin12t4:60_4": "“Ramatī”ti iminā tipaccayo katvatthe hotīti dasseti.",
  "tika-vin12t4:60_5": "Ratīti ramanaṁ.",
  "tika-vin12t4:60_6": "Iminā tipaccayo bhāvatthepi hotīti dasseti.",
  "tika-vin12t4:60_7": "Vināti etehi āpattikkhandhehi vinā.",
  "tika-vin12t4:60_8": "Iminā viratīti ettha vityūpasaggassa atthaṁ dasseti.",
  "tika-vin12t4:60_9": "Paccekanti pati ekaṁ,",
  "tika-vin12t4:60_10": "paṭisaddo vicchatthajotako,",
  "tika-vin12t4:60_11": "visuṁ visunti attho.",
  "tika-vin12t4:60_12": "Iminā paṭiviratīti ettha paṭityūpasaggassa atthaṁ dasseti.",
  "tika-vin12t4:60_13": "Virati paṭiviratīti etthāpi tipaccayo bhāvatthepi veditabbo.",
  "tika-vin12t4:60_14": "Veranti anatthakarattā viramitabbanti viraṁ,",
  "tika-vin12t4:60_15": "tadeva veraṁ,",
  "tika-vin12t4:60_16": "rāgādiakusaladhammā.",
  "tika-vin12t4:60_17": "Te hi verahetuttā veranti vuccanti.",
  "tika-vin12t4:60_18": "Etāyāti viratiyā.",
  "tika-vin12t4:60_19": "Iminā akiriyāti ettha ririyapaccayo karaṇatthe hotīti dasseti.",
  "tika-vin12t4:60_20": "Yaṁ āpattikkhandhakaraṇanti yojanā.",
  "tika-vin12t4:60_21": "Tassāti āpattikkhandhakaraṇassa.",
  "tika-vin12t4:60_22": "Paṭipakkhatoti viruddhabhāvato.",
  "tika-vin12t4:60_23": "Iminā akaraṇanti ettha akāro viruddhatthoti dasseti.",
  "tika-vin12t4:60_24": "Āpattikkhandhaajjhāpattiyāti āpattikkhandhānaṁ atikkamitvā āpajjanassa.",
  "tika-vin12t4:60_25": "“Velanato”ti iminā velatīti velā,",
  "tika-vin12t4:60_26": "velanaṁ vā velāti vacanatthe dasseti.",
  "tika-vin12t4:60_27": "Niyyānanti maggaṁ.",
  "tika-vin12t4:60_28": "Maggo hi nibbānaṁ ārammaṇakaraṇavasena yāti gacchatīti niyyānanti vuccati.",
  "tika-vin12t4:60_29": "“Bandhatī”ti iminā sidhātuyā bandhanatthaṁ dasseti.",
  "tika-vin12t4:60_30": "“Nivāretī”ti iminā bandhadhātuyā adhippāyatthaṁ.",
  "tika-vin12t4:60_31": "Etanti “setū”ti nāmaṁ.",
  "tika-vin12t4:60_32": "Taṁ setunti āpattikkhandhasaṅkhātaṁ taṁ setuṁ.",
  "tika-vin12t4:60_33": "Ettha kesuci potthakesu “so setū”ti ca “etāya paññattiyā”ti ca pāṭho atthi,",
  "tika-vin12t4:60_34": "so apāṭhoyeva.",
  "tika-vin12t4:61_0": "Buddhe agāravādīsu evaṁ vinicchayo veditabboti yojanā.",
  "tika-vin12t4:61_1": "Yoti yo koci,",
  "tika-vin12t4:61_2": "na gacchatītiādīsu sambandho.",
  "tika-vin12t4:61_3": "Dharamāneti tiṭṭhamāne,",
  "tika-vin12t4:61_4": "saṁvijjamāneti attho.",
  "tika-vin12t4:61_5": "Upaṭṭhānanti upaṭṭhānaṭṭhānaṁ,",
  "tika-vin12t4:61_6": "upaṭṭhānatthaṁ vā.",
  "tika-vin12t4:61_7": "Etassāti yassa kassaci gahaṭṭhassa vā pabbajitassa vā.",
  "tika-vin12t4:61_8": "Dhammassavananti dhammassavanaṭṭhānaṁ,",
  "tika-vin12t4:61_9": "dhammassavanatthaṁ vā.",
  "tika-vin12t4:61_10": "Dhammassavanagganti dhammassavanaṁ gaṇhanti etthāti dhammassavanaggo,",
  "tika-vin12t4:61_11": "dhammasavanamaṇḍapo.",
  "tika-vin12t4:61_12": "Atha vā dhammassavanaṁ gaṇhātīti dhammassavanaggo,",
  "tika-vin12t4:61_13": "dhammassavanaṭṭhāne samāgamajano,",
  "tika-vin12t4:61_14": "taṁ dhammassavanaggaṁ.",
  "tika-vin12t4:61_15": "Cittīkāranti apacāyanākāraṁ.",
  "tika-vin12t4:61_16": "Vikkhitto vā anādaro vā hutvā nisīdatīti yojanā.",
  "tika-vin12t4:61_17": "Kāyapāgabbiyanti bhusaṁ garati aññe pīḷeti anenāti pagabbo, atimāno,",
  "tika-vin12t4:61_18": "oṭṭhajo tatiyakkharo.",
  "tika-vin12t4:61_19": "Pagabbassa bhāvo pāgabbiyaṁ,",
  "tika-vin12t4:61_20": "kāyena pāgabbiyaṁ kāyapāgabbiyaṁ,",
  "tika-vin12t4:61_21": "kāyānācāraṁ.",
  "tika-vin12t4:61_22": "Tisso sikkhāti adhisīlasikkhādikā tisso sikkhā.",
  "tika-vin12t4:61_23": "Pamajjanaṁ pamādo,",
  "tika-vin12t4:61_24": "sativippavāsoti āha “pamāde ca sativippavāse”ti.",
  "tika-vin12t4:61_25": "Āmisapaṭisandhāranti āmisena attano,",
  "tika-vin12t4:61_26": "paresañca antarassa paṭisandahanaṁ āmisapaṭisandhāro,",
  "tika-vin12t4:61_27": "tathā dhammapaṭisandhāro.",
  "tika-vin12t4:62_0": "272.Sattharipi agāravotiādīnaṁ atthoti sambandho.",
  "tika-vin12t4:62_1": "“Anīcavuttī”tiādinā appatissoti padassa adhippāyatthaṁ dasseti,",
  "tika-vin12t4:62_2": "saddattho panevaṁ veditabbo,",
  "tika-vin12t4:62_3": "paṭimukhaṁ ādarena satthuvacanaṁ asuṇanto appatisso nāmāti.",
  "tika-vin12t4:62_4": "Ajjhattaṁ vāti ettha niyakajjhattādīsu catūsu niyakajjhattabhāvañca sattamīvibhattiyā amādesabhāvañca dassento āha “attano santāne vā”ti.",
  "tika-vin12t4:62_5": "“Attano pakkhe vā”ti iminā attano cittasantāneti atthaṁ paṭikkhipati.",
  "tika-vin12t4:62_6": "Tatra tumheti ettha tasaddassa visayaṁ dassento āha “tasmiṁ ajjhattabahiddhābhede”ti.",
  "tika-vin12t4:62_7": "Saparasantāneti attaparasantāne.",
  "tika-vin12t4:62_8": "Pahānāyāti ettha hādhātuyā karaṇañca āyasaddassa tadatthabhāvañca dassento āha “mettābhāvanādīhi nayehi pahānattha”nti.",
  "tika-vin12t4:62_9": "Mettābhāvanādīhītiādisaddena karuṇābhāvanādiṁ saṅgaṇhāti.",
  "tika-vin12t4:62_10": "Tanti vivādamūlaṁ.",
  "tika-vin12t4:62_11": "“Appavattibhāvāyā”ti iminā anavassavāyāti ettha avapubba sudhātuyā pavattanatthaṁ dasseti.",
  "tika-vin12t4:63_0": "Sandiṭṭhiparāmāsīti ettha sassa attano idaṁ saṁ,",
  "tika-vin12t4:63_1": "saṁ diṭṭhiṁ parato āmasatīti sandiṭṭhiparāmāsīti dassento āha “sakameva diṭṭhiṁ parāmasatī”ti.",
  "tika-vin12t4:63_2": "“Ya”ntiādinā parāmasanākāraṁ dasseti.",
  "tika-vin12t4:63_3": "Ādhānaggāhīti ettha ābhuso ṭhiyate ādhānanti vacanatthena ādhānasaddo daḷhapariyāyoti āha “daḷhaggāhī”ti.",
  "tika-vin12t4:63_4": "Daḷhaṁ gaṇhātīti daḷhaggāhī.",
  "tika-vin12t4:64_0": "273.",
  "tika-vin12t4:64_1": "Anuvādamūlaniddeso kiñcāpi samānoti yojanā.",
  "tika-vin12t4:64_2": "Atha khoti tathā samānopi,",
  "tika-vin12t4:64_3": "ayamettha visesoti sambandho.",
  "tika-vin12t4:64_4": "Vivadantānaṁ puggalānanti yojanā.",
  "tika-vin12t4:64_5": "Tathā vivadantāti tenākārena vivadantā,",
  "tika-vin12t4:64_6": "anuvadantīti sambandho.",
  "tika-vin12t4:64_7": "“Asukaṁ nāma vipattiṁ āpanno”ti vuttamevatthaṁ āpattiyā sallakkhetvā dassento āha “pārājikaṁ āpannosī”tiādi.",
  "tika-vin12t4:64_8": "Etthāti anuvādamūle.",
  "tika-vin12t4:64_9": "Visesoti vivādamūlato viseso.",
  "tika-vin12t4:64_10": "Vivadantānaṁ kodhūpanāhādīni vivādamūlāni,",
  "tika-vin12t4:64_11": "anuvadantānaṁ anuvādamūlānīti vuttaṁ hoti.",
  "tika-vin12t4:65_0": "274.Mettaṁ kāyakammaṁ nāmāti ettha mettā etassatthīti mettaṁ,",
  "tika-vin12t4:65_1": "kāyakammaṁ,",
  "tika-vin12t4:65_2": "mettacittasahagataṁ kāyakammanti vuttaṁ hoti.",
  "tika-vin12t4:65_3": "Tena vuttaṁ “mettacittena kataṁ kāyakamma”nti.",
  "tika-vin12t4:65_4": "Sammukhaparammukhānaṁ vitthāraṁ dassento āha “tatthā”tiādi.",
  "tika-vin12t4:65_5": "Tattha tatthāti tesu sammukhaparammukhesu.",
  "tika-vin12t4:65_6": "Kāyakammaṁ nāmāti mettaṁ kāyakammaṁ nāma.",
  "tika-vin12t4:65_7": "Therānaṁ dānaiti sambandho.",
  "tika-vin12t4:65_8": "Ubhayehipīti navakattherehipi.",
  "tika-vin12t4:65_9": "Tesūti navakattheresu.",
  "tika-vin12t4:65_10": "Avamaññanti avamānaṁ.",
  "tika-vin12t4:65_11": "Attano dunnikkhittānaṁ paṭisāmanaṁ viya paṭisāmananti yojanā.",
  "tika-vin12t4:65_12": "“Mettākāyakammasaṅkhāto”ti iminā ayampi dhammoti ettha dhammasarūpaṁ dasseti.",
  "tika-vin12t4:65_13": "Pisaddo upari vakkhamāne dhamme apekkhati.",
  "tika-vin12t4:65_14": "“Saritabbo”ti iminā anīyasaddo kammavācakoti dasseti.",
  "tika-vin12t4:65_15": "Satijanakoti sabrahmacārīnaṁ satijanako.",
  "tika-vin12t4:65_16": "Tassa padassa adhippāyaṁ dassento āha “yo na”ntiādi.",
  "tika-vin12t4:65_17": "Tattha yoti puggalo.",
  "tika-vin12t4:65_18": "Nanti mettaṁ kāyakammaṁ.",
  "tika-vin12t4:65_19": "Taṁ puggalaṁ anussarantīti sambandho.",
  "tika-vin12t4:65_20": "Yesanti sabrahmacārīnaṁ.",
  "tika-vin12t4:65_21": "Teti sabrahmacārino.",
  "tika-vin12t4:65_22": "Pasannacittā hutvāti sambandho.",
  "tika-vin12t4:65_23": "“Piyaṁ karotī”ti iminā piyakaraṇoti padassa piyaṁ karotīti piyakaraṇoti vacanatthaṁ dasseti.",
  "tika-vin12t4:65_24": "Eseva nayo garukaraṇoti etthāpi.",
  "tika-vin12t4:65_25": "“Saṅgahetabbabhāvāyā”ti iminā saṅgahāyāti padassa bhāvappadhānakammaniddesabhāvaṁ dasseti.",
  "tika-vin12t4:65_26": "Saṅgahetabboti saṅgaho,",
  "tika-vin12t4:65_27": "tadatthāya.",
  "tika-vin12t4:65_28": "Tehīti sabrahmacārīhi.",
  "tika-vin12t4:65_29": "“Samaggabhāvāyā”ti iminā samaggassa bhāvo sāmaggīti vacanatthaṁ dasseti.",
  "tika-vin12t4:66_0": "Paggayha vacananti paggahetvā vacanaṁ.",
  "tika-vin12t4:66_1": "Vihāreti ādhāre bhummaṁ,",
  "tika-vin12t4:66_2": "there asanteti yojanā.",
  "tika-vin12t4:66_3": "Tanti theraṁ kadā āgamissati nukhoti yojanā.",
  "tika-vin12t4:66_4": "Mamāyanavacananti mamāyanākārena pavattaṁ vacanaṁ.",
  "tika-vin12t4:66_5": "Mettāsinehasiniddhānīti mettāsaṅkhātena sinehena sinehitāni.",
  "tika-vin12t4:66_6": "Nayanānīti cakkhūni.",
  "tika-vin12t4:66_7": "“Appābādho”ti iminā arogoti padasseva atthaṁ dasseti.",
  "tika-vin12t4:66_8": "Niccābādhena vā arogo,",
  "tika-vin12t4:66_9": "āgantukābādhena appābādho,",
  "tika-vin12t4:66_10": "ajjhattābādhena vā arogo,",
  "tika-vin12t4:66_11": "bahiddhābādhena appābādho,",
  "tika-vin12t4:66_12": "kāyābādhena vā arogo,",
  "tika-vin12t4:66_13": "cittābādhena appābādho.",
  "tika-vin12t4:66_14": "Samannāharaṇanti punappunaṁ manasikaraṇaṁ.",
  "tika-vin12t4:67_0": "Na puggalaṁ paṭivibhajitvā bhuñjatīti yojanā.",
  "tika-vin12t4:67_1": "Tadatthaṁ vitthārento āha “yo hī”tiādi.",
  "tika-vin12t4:67_2": "Tattha yoti puggalo,",
  "tika-vin12t4:67_3": "bhuñjatīti sambandho.",
  "tika-vin12t4:67_4": "“Ettakaṁ…pe…",
  "tika-vin12t4:67_5": "bhuñjissāmī”ti iminā āmisapaṭivibhattabhogibhāvaṁ dasseti.",
  "tika-vin12t4:67_6": "“Ettakaṁ vā asukassa ca…pe…",
  "tika-vin12t4:67_7": "bhuñjissāmī”ti iminā puggalapaṭivibhattabhogibhāvaṁ dasseti.",
  "tika-vin12t4:67_8": "Ayanti puggalo.",
  "tika-vin12t4:67_9": "Ābhatanti gāmādito ānītaṁ.",
  "tika-vin12t4:67_10": "Adātumpīti pisaddena dātumpi vaṭṭatīti dasseti.",
  "tika-vin12t4:67_11": "Dānañhi nāma na kassaci vāritaṁ.",
  "tika-vin12t4:67_12": "Sabbesanti dussīlasīlavantānaṁ.",
  "tika-vin12t4:67_13": "Vuttanti aṭṭhakathāyaṁ vuttaṁ.",
  "tika-vin12t4:67_14": "Viceyyāti vicinitvā.",
  "tika-vin12t4:67_15": "Dātumpīti pisaddena avicinitvā sāmaññato dātumpi vaṭṭatīti sampiṇḍeti.",
  "tika-vin12t4:67_16": "Nanu evaṁ sati puggalavibhāgo kato nāma hoti,",
  "tika-vin12t4:67_17": "kasmā viceyya dātuṁ vaṭṭatīti āha “na hī”tiādi.",
  "tika-vin12t4:67_18": "Hīti yasmā.",
  "tika-vin12t4:67_19": "Eteti gilānādayo.",
  "tika-vin12t4:67_20": "Idaṁ padaṁ vicinitvāti pade kammaṁ,",
  "tika-vin12t4:67_21": "“dentenā”ti pade sampadānaṁ.",
  "tika-vin12t4:67_22": "Hīti saccaṁ.",
  "tika-vin12t4:67_23": "Iti ayanti iti manasikatvā ayaṁ sāraṇīyadhammapūrako.",
  "tika-vin12t4:68_0": "Akhaṇḍānītiādīsu paṭhamaṁ tāva khaṇḍachiddasabalakammāsāni dassetvā tesaṁ paṭipakkhavasena akhaṇḍādīni dassento āha “yassā”tiādi.",
  "tika-vin12t4:68_1": "Tattha yassāti bhikkhussa,",
  "tika-vin12t4:68_2": "sikkhāpadaṁ bhinnanti sambandho.",
  "tika-vin12t4:68_3": "Sattasu āpattikkhandhesūti ādhāre bhummaṁ,",
  "tika-vin12t4:68_4": "sikkhāpadanti sambandho.",
  "tika-vin12t4:68_5": "Āpattiñhi paṭicca sikkhāpadassa paññattattā āpatti tassa visayo hoti.",
  "tika-vin12t4:68_6": "Ādimhi vā ante vāti sikkhāpadānaṁ ādimhi vā ante vā.",
  "tika-vin12t4:68_7": "Vāsaddo aniyamavikappattho.",
  "tika-vin12t4:68_8": "Sikkhāpade bhinne āpattisambhavato vuttaṁ “sikkhāpadaṁ bhinna”nti.",
  "tika-vin12t4:68_9": "Khaṇḍaṁ nāmāti chinnaṁ nāma.",
  "tika-vin12t4:68_10": "Vemajjheti sikkhāpadānaṁ vemajjhe.",
  "tika-vin12t4:68_11": "Bhinnanti sikkhāpadaṁ bhinnaṁ.",
  "tika-vin12t4:68_12": "Chiddaṁ nāmāti vivaraṁ nāma.",
  "tika-vin12t4:68_13": "Dve tīṇi sikkhāpadānīti sambandho.",
  "tika-vin12t4:68_14": "Sabalaṁ nāmāti citraṁ nāma.",
  "tika-vin12t4:68_15": "Bhinnānīti sikkhāpadāni bhinnāni.",
  "tika-vin12t4:68_16": "Kammāsaṁ nāmāti vicitraṁ nāma.",
  "tika-vin12t4:68_17": "Ettha ca ekasmiṁ ṭhāne ekena visabhāgavaṇṇena citraṁ sabalaṁ nāma,",
  "tika-vin12t4:68_18": "nānāṭhāne nānāvaṇṇena vicitraṁ kammāsaṁ nāmāti ayametesaṁ viseso.",
  "tika-vin12t4:68_19": "Khaṇḍādīnaṁ viparivattanavasena akhaṇḍādīni dassento āha “yassa panā”tiādi.",
  "tika-vin12t4:68_20": "Abhinnānisīlānīti abhinnāni sikkhāpadasīlāni.",
  "tika-vin12t4:68_21": "Tāni panāti sīlāni pana.",
  "tika-vin12t4:68_22": "“Etānī”ti padaṁ padālaṅkāramattaṁ.",
  "tika-vin12t4:68_23": "Bhujissabhāvakaraṇatoti taṇhādāsabyato mocetvā bhujissakaraṇabhāvato.",
  "tika-vin12t4:68_24": "Iminā “bhujissabhāvakaraṇānī”ti vattabbe uttarapadalopavasena evaṁ vuttanti dasseti.",
  "tika-vin12t4:68_25": "Bhujissānīti vuccantīti sambandho.",
  "tika-vin12t4:68_26": "Viññūhīti buddhādīhi sappurisehi.",
  "tika-vin12t4:68_27": "Upacārasamādhiṁ appanāsamādhiṁ vāti ettha vāsaddo samuccayattho.",
  "tika-vin12t4:68_28": "Upacārasamādhiñca appanāsamādhiṁ cāti hi attho.",
  "tika-vin12t4:68_29": "“Saṁvattayantī”ti iminā samādhisaṁvattanikānīti ettha anīyasaddo bahulaṁ kattuvācakoti dasseti.",
  "tika-vin12t4:68_30": "Sīlasāmaññagatoti ettha samānassa bhāvo sāmaññaṁ,",
  "tika-vin12t4:68_31": "taṁ gatoti sāmaññagato,",
  "tika-vin12t4:68_32": "sīlena sāmaññagato sīlasāmaññagato,",
  "tika-vin12t4:68_33": "hutvā viharatīti yojanā.",
  "tika-vin12t4:68_34": "Tena vuttaṁ “samānabhāvūpagatasīlo viharatī”ti.",
  "tika-vin12t4:69_0": "Yāyaṁdiṭṭhīti ettha “diṭṭhī”ti sāmaññagatassāpi saddassa “ariyā”ti saddantarasannidhānena visesavisayattā",
  "tika-vin12t4:69_1": "sammādiṭṭhīti āha “maggasampayuttā sammādiṭṭhī”ti.",
  "tika-vin12t4:69_2": "“Maggasampayuttā”ti iminā lokiyasammādiṭṭhiṁ paṭikkhipati.",
  "tika-vin12t4:69_3": "Niddosāti visuddhattā,",
  "tika-vin12t4:69_4": "uttamattā vā niddosā.",
  "tika-vin12t4:69_5": "Iminā ariyasaddo niddosatthavācako anipphannapāṭipadikoti dasseti.",
  "tika-vin12t4:69_6": "Niyyātīti nibbānaṁ yāti.",
  "tika-vin12t4:69_7": "Iminā anīyasaddo bahulaṁ kattuvācakoti dasseti.",
  "tika-vin12t4:69_8": "Yo tathākārī hoti,",
  "tika-vin12t4:69_9": "takkarassāti yojanā.",
  "tika-vin12t4:69_10": "Tathākārīti tāya maggasampayuttāya sammādiṭṭhiyā kārī hoti.",
  "tika-vin12t4:69_11": "Iminā tāya sammādiṭṭhiyā karotīti takkaroti vacanatthaṁ dasseti.",
  "tika-vin12t4:69_12": "Dukkhakkhayāyāti ettha khīyanaṁ khayo,",
  "tika-vin12t4:69_13": "dukkhassa khayo dukkhakkhayo,",
  "tika-vin12t4:69_14": "tadatthāyāti dassento āha “sabbadukkhassa khayattha”nti.",
  "tika-vin12t4:69_15": "Sesanti vuttavacanato sesaṁ vacanaṁ.",
  "tika-vin12t4:70_0": "Iti katipucchāvāravaṇṇanāya yojanā samattā.",
  "tika-vin12t4:71_0": "Khandhakapucchāvāro",
  "tika-vin12t4:72_0": "Pucchāvissajjanāvaṇṇanā",
  "tika-vin12t4:73_0": "320.Upasampadakkhandhakanti mahākhandhakaṁ.",
  "tika-vin12t4:73_1": "“Nidānena ca niddesena ca saddhi”nti iminā saha nidānenāti sanidānaṁ,",
  "tika-vin12t4:73_2": "saha niddesenāti saniddesanti vacanatthaṁ dasseti.",
  "tika-vin12t4:73_3": "Ettha nidānenāti sikkhāpadapaññattidesasaṅkhātena nidānena.",
  "tika-vin12t4:73_4": "Niddesenāti puggalādiniddesena.",
  "tika-vin12t4:73_5": "Tatthāti upasampadakkhandhake.",
  "tika-vin12t4:73_6": "Samukkaṭṭhapadānanti ettha samukkaṭṭhasaddo uttamapariyāyoti āha “uttamānī”ti.",
  "tika-vin12t4:73_7": "Padānīti “na bhikkhave ūnavīsativasso puggalo upasampādetabbo”ti ādinā nayena vuttāni padāni.",
  "tika-vin12t4:73_8": "Imehi padehi “samukkaṭṭhāni padāni samukkaṭṭhapadānī”ti vacanatthaṁ dasseti.",
  "tika-vin12t4:73_9": "Itīti ayamattho.",
  "tika-vin12t4:73_10": "Kasmā panettha “samukkaṭṭhapadānaṁ kati āpattiyo”ti padānameva sāmivasena niddeso kato,",
  "tika-vin12t4:73_11": "nanu āpattiyo nāma puggalānaññeva hontīti āha “yena yena hī”tiādi.",
  "tika-vin12t4:73_12": "Hīti yasmā.",
  "tika-vin12t4:73_13": "Yena yena padena paññattāti sambandho.",
  "tika-vin12t4:73_14": "Sā sāti āpatti.",
  "tika-vin12t4:73_15": "Dve āpattiyoti ettha dvinnaṁ āpattīnaṁ sarūpaṁ dassento āha “pācittiyaṁ,",
  "tika-vin12t4:73_16": "dukkaṭa”nti.",
  "tika-vin12t4:74_0": "Nassanteteti nassantu ete.",
  "tika-vin12t4:74_1": "Vinassanteteti vinassantu ete bhikkhūti attho.",
  "tika-vin12t4:74_2": "Tehīti bhikkhūhi.",
  "tika-vin12t4:74_3": "Vadatoti vadantānaṁ.",
  "tika-vin12t4:74_4": "Sesesu uposathakaraṇesūti sambandho.",
  "tika-vin12t4:74_5": "“Dukkaṭāpattiyevā”ti iminā ekā āpattīti ettha atthapakaraṇādivasena dukkaṭāpattiyevāti dasseti.",
  "tika-vin12t4:75_0": "Pavāraṇakkhandhakepīti pisaddo uposathakkhandhakaṁ apekkhati.",
  "tika-vin12t4:76_0": "Cammasaṁyuttepīti cammena saṁyuttaṁ katvā desite khandhakepi,",
  "tika-vin12t4:76_1": "cammakkhandhakepīti attho.",
  "tika-vin12t4:76_2": "Pisaddo pavāraṇakkhandhakaṁ apekkhati.",
  "tika-vin12t4:76_3": "Bhesajjakkhandhakepīti pisaddo cammakkhandhakaṁ apekkhati.",
  "tika-vin12t4:76_4": "Samantāti aṅgajātassa samantato.",
  "tika-vin12t4:77_0": "Tatthāti kathinakkhandhake. Cīvarasaṁyutteti cīvarakkhandhake.",
  "tika-vin12t4:78_0": "Campeyyaketi campeyyakkhandhake. Samuccayakkhandhakesupīti pisaddo campeyyakkhandhakaṁ apekkhati.",
  "tika-vin12t4:79_0": "Samathakkhandhake imā dve āpattiyo hontīti yojanā.",
  "tika-vin12t4:79_1": "Eseva nayo sesesupi.",
  "tika-vin12t4:79_2": "Khuddakavatthuketi khuddakavatthukkhandhake.",
  "tika-vin12t4:79_3": "Garubhaṇḍavissajjaneti garubhaṇḍassa vissajjane.",
  "tika-vin12t4:80_0": "Saṅghabhedeti saṅghabhedakkhandhake.",
  "tika-vin12t4:80_1": "“Samācāraṁ pucchissanti vutte vattakkhandhake”ti iminā samācārasaddena vattakkhandhakaṁ gahetabbanti dasseti.",
  "tika-vin12t4:80_2": "Sāti dukkaṭāpatti.",
  "tika-vin12t4:80_3": "“Tathā”ti padena “ekā dukkaṭāpattiyevā”ti padaṁ atidisati.",
  "tika-vin12t4:80_4": "“Pātimokkhaṭṭhapane”ti iminā pāḷiyaṁ ṭhapanaṁ pucchissanti ettha “pātimokkha”ntiādipadassa lopaṁ dasseti.",
  "tika-vin12t4:80_5": "Pañcasatikasattasatikesūti pañcasatikakkhandhakasattasatikakkhandhakesu.",
  "tika-vin12t4:80_6": "Āropitoti ettha rupadhātuyā dvikammikattā,",
  "tika-vin12t4:80_7": "nyādigaṇattā ca “dhammo”ti padhānakammameva vuttaṁ,",
  "tika-vin12t4:80_8": "na “saṅgaha”nti apadhānakammaṁ.",
  "tika-vin12t4:80_9": "Tena vuttaṁ “dhammo saṅgaha”nti.",
  "tika-vin12t4:80_10": "Tatthāti pañcasatikasattasatikesu.",
  "tika-vin12t4:81_0": "Iti khandhakapucchāvaṇṇanāya yojanā samattā.",
  "tika-vin12t4:82_0": "Ekuttarikanayo",
  "tika-vin12t4:83_0": "Ekuttarikanayo ekakavāravaṇṇanā",
  "tika-vin12t4:84_0": "321.",
  "tika-vin12t4:84_1": "Evaṁ khandhakapucchāya vaṇṇanaṁ katvā idāni ekuttarikanayassa taṁ karonto āha “āpatti…pe… naye”ti.",
  "tika-vin12t4:84_2": "Tattha ekuttarikanaye evaṁ vinicchayo veditabboti yojanā.",
  "tika-vin12t4:84_3": "“Cha āpattisamuṭṭhānānī”ti iminā samuṭṭhānāni āpattiṁ karontīti atthena āpattikarā nāmāti dasseti.",
  "tika-vin12t4:84_4": "Etesanti channaṁ āpattisamuṭṭhānānaṁ.",
  "tika-vin12t4:84_5": "Hīti yasmā,",
  "tika-vin12t4:84_6": "āpajjatīti sambandho.",
  "tika-vin12t4:84_7": "Sikkhāpade cāti mātikāsikkhāpade ca.",
  "tika-vin12t4:84_8": "Lahukā āpattīti ettha appasāvajjattā na lahukā nāma hoti,",
  "tika-vin12t4:84_9": "lahukena pana vinayakammenāti āha “lahukena vinayakammena visujjhanato”ti.",
  "tika-vin12t4:84_10": "Pañcavidhāti thullaccayādivasena pañcapakārā.",
  "tika-vin12t4:84_11": "Kenacīti lahukena vā garukena vā kenaci ākārena.",
  "tika-vin12t4:84_12": "Saṁvijjati gihibhāvato avaseso samaṇabhāvo etissāti sāvasesā,",
  "tika-vin12t4:84_13": "paṭipakkhavasena anavasesā.",
  "tika-vin12t4:84_14": "Dve āpattikkhandhāti pārājikasaṅghādisesavasena dve āpattikkhandhā.",
  "tika-vin12t4:85_0": "“Karontī”ti iminā antarāyikāti ettha ṇikapaccayassa atthaṁ dasseti.",
  "tika-vin12t4:85_1": "Antarāyikā āpattiyo sabbathā antarāyikā hontīti āha “antarāyikaṁ āpannassāpī”tiādi.",
  "tika-vin12t4:85_2": "Desetvā suddhipattassāti sambandho.",
  "tika-vin12t4:85_3": "Lokavajjāti lokehi vajjetabbā.",
  "tika-vin12t4:85_4": "Paṇṇattivajjāti bhagavato paṇṇattiyā vajjetabbā.",
  "tika-vin12t4:85_5": "Yanti yaṁ āpattiṁ āpajjatīti sambandho.",
  "tika-vin12t4:85_6": "Karontoti kiriyamānato.",
  "tika-vin12t4:85_7": "Ettha hi mānasaddassa antādeso.",
  "tika-vin12t4:85_8": "Iminā karaṇaṁ kiriyanti bhāvatthaṁ dasseti.",
  "tika-vin12t4:85_9": "Āpajjatīti puggalo āpajjati.",
  "tika-vin12t4:85_10": "Sā āpatti kiriyato samuṭṭhitā nāmāti yojanā.",
  "tika-vin12t4:85_11": "Kā āpatti viyāti āha “pārājikāpatti viyā”ti.",
  "tika-vin12t4:85_12": "Eseva nayo anantaravākyesupi.",
  "tika-vin12t4:86_0": "Pubbāpattīti ettha pubbasaddo paṭhamatthoti āha “paṭhamaṁ āpannāpattī”ti.",
  "tika-vin12t4:86_1": "“Āpannā”ti padena majjhelopaṁ dasseti.",
  "tika-vin12t4:86_2": "Pacchā āpannāpattīti vattabhedadukkaṭāpatti.",
  "tika-vin12t4:86_3": "Mūlavisuddhiyāti mūle kāyaci āpattiyā amissattā visuddhiyā āpattiyā.",
  "tika-vin12t4:86_4": "Kurundiyaṁ vuttanti sambandho.",
  "tika-vin12t4:86_5": "Idampīti kurundiyaṁ vuttavacanampi.",
  "tika-vin12t4:86_6": "Pisaddena purimaṁ mahāaṭṭhakathāvacanaṁ apekkhati.",
  "tika-vin12t4:86_7": "Ekena pariyāyenāti ekena kāraṇena.",
  "tika-vin12t4:87_0": "Yāti āpatti,",
  "tika-vin12t4:87_1": "desitā hotīti sambandho.",
  "tika-vin12t4:87_2": "Ayaṁ desitā gaṇanūpikā nāmāti yojanā.",
  "tika-vin12t4:87_3": "Yā desitā hoti,",
  "tika-vin12t4:87_4": "ayaṁ agaṇanūpikā nāmāti yojanā.",
  "tika-vin12t4:87_5": "Saussāhenevāti punapi āpajjissāmīti saha ussāheneva.",
  "tika-vin12t4:87_6": "Hīti saccaṁ, yasmā vā.",
  "tika-vin12t4:87_7": "“Gaṇanaṁ na upetī”ti iminā gaṇanaṁ na upagacchatīti agaṇanūpikāti vacanatthaṁ dasseti.",
  "tika-vin12t4:87_8": "Aṭṭhame vatthusmiṁ pūraṇeti sambandho.",
  "tika-vin12t4:87_9": "Idaṁ pāḷiyaṁ aṭṭhavatthukapūraṇavasena bhikkhunīnaṁ āgatattā bhikkhuniyo sandhāya vuttaṁ.",
  "tika-vin12t4:87_10": "Bhikkhūnampi dutiyapārājikaṭṭhāne labbhatiyeva.",
  "tika-vin12t4:88_0": "Thullavajjāti ettha thullaṁ vajjaṁ etissāti thullavajjāti dassento āha “thulladose paññattā”ti.",
  "tika-vin12t4:88_1": "Yā ca dhammikassa paṭissavassa asaccāpane āpatti atthi,",
  "tika-vin12t4:88_2": "sā ca gihipaṭisaṁyuttāti yojanā.",
  "tika-vin12t4:88_3": "Pañcānantariyakammāpattīti pañcahi ānantariyakammehi āpannā pārājikāpatti.",
  "tika-vin12t4:88_4": "Sudinnattherādīti ādisaddena dhaniyattherādayo saṅgaṇhāti.",
  "tika-vin12t4:88_5": "Ādikammikoti ādikammaṁ karonto,",
  "tika-vin12t4:88_6": "tasmiṁ niyutto vā.",
  "tika-vin12t4:88_7": "Makkaṭisamaṇādīti ādisaddena vajjiputtakādayo saṅgaṇhāti.",
  "tika-vin12t4:88_8": "Yo kadāci karahaci āpattiṁ āpajjati,",
  "tika-vin12t4:88_9": "so adhiccāpattiko nāmāti yojanā.",
  "tika-vin12t4:88_10": "Paratopi eseva nayo.",
  "tika-vin12t4:89_0": "“Codetī”ti iminā codetīti codakoti vacanatthaṁ dasseti.",
  "tika-vin12t4:89_1": "“Codito”ti iminā coditabboti cudito,",
  "tika-vin12t4:89_2": "soyeva cuditakoti vacanatthaṁ dasseti.",
  "tika-vin12t4:89_3": "Pañcadasasūti pātimokkhaṭṭhapanakkhandhake vuttesu pañcadasadhammesu.",
  "tika-vin12t4:89_4": "Tenāti adhammacodakena,",
  "tika-vin12t4:89_5": "coditoti sambandho.",
  "tika-vin12t4:89_6": "Pātimokkhaṭṭhapanakkhandhake vutte sacce ca akuppe ca atiṭṭhantopi adhammacuditakoyeva nāma,",
  "tika-vin12t4:89_7": "so pana dhammacodakena coditeyeva kuppanto adhammacuditako nāma,",
  "tika-vin12t4:89_8": "adhammacodakena codite pana kuppantopi adhammacuditako nāma na hoti,",
  "tika-vin12t4:89_9": "tasmā idha na vutto.",
  "tika-vin12t4:89_10": "“Samannāgato”ti iminā niyatā etassa santīti niyatoti vacanatthaṁ dasseti.",
  "tika-vin12t4:90_0": "Āpajjituṁ bhabbāti bhabbāpattikā.",
  "tika-vin12t4:90_1": "Kenaci kammena akatopi anukkhittakoyeva nāma,",
  "tika-vin12t4:90_2": "so pana ukkhittakoti saṅkābhāvato idha na vutto.",
  "tika-vin12t4:90_3": "Ayanti tajjanīyādikammakato bhikkhu.",
  "tika-vin12t4:90_4": "Hīti yasmā,",
  "tika-vin12t4:90_5": "na kopetīti sambandho.",
  "tika-vin12t4:90_6": "Liṅgadaṇḍakammasaṁvāsanāsanāhīti liṅganāsanena ca daṇḍakammanāsanena ca saṁvāsanāsanena ca.",
  "tika-vin12t4:90_7": "Yenāti bhikkhunā.",
  "tika-vin12t4:90_8": "Soti nānāsaṁvāsako.",
  "tika-vin12t4:90_9": "Dvinnaṁ nānāsaṁvāsakānaṁ viseso heṭṭhā vuttoyeva.",
  "tika-vin12t4:90_10": "Ṭhapanaṁ jānitabbanti ettha kiṁ ṭhapanaṁ nāmāti āha “pātimokkhaṭṭhapana”nti.",
  "tika-vin12t4:91_0": "Iti ekakavāravaṇṇanāya yojanā samattā.",
  "tika-vin12t4:92_0": "Ekuttarikanayo dukavāravaṇṇanā",
  "tika-vin12t4:93_0": "322.",
  "tika-vin12t4:93_1": "Dukesu acittakā āpattīti sambandho.",
  "tika-vin12t4:93_2": "Bhūtārocanāpattīti pācittiyāpatti.",
  "tika-vin12t4:93_3": "Abhūtārocanāpattīti pārājikathullaccayāpatti.",
  "tika-vin12t4:93_4": "Padasodhammādikātiādisaddena uttarichapañcavācā saṅgahitā.",
  "tika-vin12t4:93_5": "Mañcapīṭhādīnantiādisaddena bhisiādayo saṅgaṇhāti.",
  "tika-vin12t4:93_6": "Anāpucchāgamanādīsūti ādisaddena anuddharitvā gamanaṁ saṅgaṇhāti.",
  "tika-vin12t4:93_7": "Sapuggaloti so attasaṅkhāto puggalo sapuggalo.",
  "tika-vin12t4:93_8": "Parapuggaloti paro puggalo parapuggalo.",
  "tika-vin12t4:93_9": "Garukanti saṅghādisesaṁ.",
  "tika-vin12t4:93_10": "Lahukanti pācittiyaṁ.",
  "tika-vin12t4:93_11": "Puna garukanti pārājikaṁ.",
  "tika-vin12t4:93_12": "Puna lahukanti pācittiyameva.",
  "tika-vin12t4:94_0": "Aṅgulimattampīti pisaddena kesaggamattampīti atthaṁ sampiṇḍeti.",
  "tika-vin12t4:94_1": "Tanti mañcapīṭhaṁ.",
  "tika-vin12t4:94_2": "Gamiyo āpajjati nāmāti sambandho.",
  "tika-vin12t4:95_0": "“Ādiyanto āpajjati nāmā”tiādinā atthāpatti ādiyanto āpajjatīti pāḷiyaṁ ādiyanto hutvā āpajjati āpatti atthīti yojanānayaṁ dasseti.",
  "tika-vin12t4:95_1": "Evañhi sati “āpajjatī”ti ākhyātapadaṁ “atthī”ti kiriyantaraṁ apekkhitvā kattā hotīti daṭṭhabbaṁ.",
  "tika-vin12t4:95_2": "Atha vā ādiyanto puggalo yaṁ āpattiṁ āpajjati,",
  "tika-vin12t4:95_3": "sā āpatti atthīti yojanā.",
  "tika-vin12t4:95_4": "Eseva nayo aññesupi.",
  "tika-vin12t4:95_5": "Mūgabbatādīnīti ādisaddena govatakukkuravatādīni saṅgaṇhāti.",
  "tika-vin12t4:95_6": "Pārivāsikādayo āpajjantīti sambandho.",
  "tika-vin12t4:95_7": "Tajjanīyādikammakatā vā puggalāti yojanā.",
  "tika-vin12t4:95_8": "Asamādiyantāāpajjantīti asamādiyantā hutvā āpajjanti.",
  "tika-vin12t4:95_9": "Teti puggale.",
  "tika-vin12t4:95_10": "Karonto āpajjati nāmāti karonto hutvā āpajjati nāmāti yojanā.",
  "tika-vin12t4:95_11": "Evaṁ dento āpajjati nāmātiādīsupi.",
  "tika-vin12t4:96_0": "Ekarattachārattasattāhadasāhamāsātikkamesūti “ekarattampi ticīvarena vippavaseyyā”ti ca “chārattaparamaṁ",
  "tika-vin12t4:96_1": "tena bhikkhunā tena cīvarena vippavasitabba”nti ca “sattāhaparamaṁ sannidhikārakaṁ paribhuñjitabba”nti",
  "tika-vin12t4:96_2": "ca “dasāhaparamaṁ atirekacīvaraṁ dhāretabba”nti ca “māsaparamaṁ nikkhipitabba”nti ca vuttakālātikkamesu.",
  "tika-vin12t4:97_0": "Imaṁ pana āpattiṁ āpajjati nāmāti sambandho.",
  "tika-vin12t4:98_0": "Yasmiṁ pakkhe nisinnoti yasmiṁ pakkhe sayaṁ nisinno.",
  "tika-vin12t4:98_1": "Tesanti attano pakkhe nisinnānaṁ,",
  "tika-vin12t4:98_2": "nānāsaṁvāsakanti sambandho.",
  "tika-vin12t4:98_3": "Yesanti sakapakkhe nisinnānaṁ.",
  "tika-vin12t4:98_4": "Kammaṁ kopetīti nānāsaṁvāsakattā kammaṁ kopeti.",
  "tika-vin12t4:98_5": "Itaresanti parapakkhe nisinnānaṁ.",
  "tika-vin12t4:98_6": "Hatthapāsaṁ anāgatattā kammaṁ kopetīti yojanā.",
  "tika-vin12t4:98_7": "“Eseva nayo”ti vuttavacanaṁ vitthārento āha “yesaṁ hī”tiādi.",
  "tika-vin12t4:98_8": "Yesanti sakapakkhe vā parapakkhe vā nisinnānaṁ yesaṁ bhikkhūnaṁ.",
  "tika-vin12t4:98_9": "Soti bhikkhu.",
  "tika-vin12t4:98_10": "Āpajjitabbatoti āpajjitabbabhāvato.",
  "tika-vin12t4:98_11": "Iminā puggalena chahi samuṭṭhānehi āpajjitabbāti āpattiyoti vacanatthaṁ dasseti.",
  "tika-vin12t4:98_12": "Kammena vā salākaggāhena vāti ettha uddeso kamme lakkhaṇahāranayena saṅgahaṁ gacchati,",
  "tika-vin12t4:98_13": "vohārānussāvanā salākaggāheti dassento āha “uddeso ceva…pe… eka”nti.",
  "tika-vin12t4:98_14": "Pubbabhāgāti saṅghabhedassa pubbabhāge pavattā.",
  "tika-vin12t4:98_15": "Pamāṇanti saṅghabhedassa kāraṇaṁ.",
  "tika-vin12t4:99_0": "Addhānahīno nāmāti ettha addhānasaddo kālapariyāyoti āha “ūnavīsativasso”ti.",
  "tika-vin12t4:99_1": "Theyyasaṁvāsakādayotiādisaddena titthiyapakkantakabhikkhunīdūsakapañcānantariyā saṅgahetabbā.",
  "tika-vin12t4:99_2": "Aṭṭha abhabbapuggalā karaṇadukkaṭakā nāma hontīti yojanā.",
  "tika-vin12t4:99_3": "Ettha kattabbanti karaṇaṁ, kammaṁ,",
  "tika-vin12t4:99_4": "duṭṭhu kattabbanti dukkaṭaṁ,",
  "tika-vin12t4:99_5": "kammameva.",
  "tika-vin12t4:99_6": "Karaṇaṁ dukkaṭametassāti karaṇadukkaṭako.",
  "tika-vin12t4:99_7": "Visesanaparanipāto “agyāhito”tiādīsu viya.",
  "tika-vin12t4:99_8": "Tadevatthaṁ dassento āha “dukkaṭakiriyā”tiādi.",
  "tika-vin12t4:99_9": "No ca yācatīti ettha yācadhātuyā padhānakammaṁ dassento āha “upasampada”nti,",
  "tika-vin12t4:99_10": "“saṅgha”nti apadhānakammamānetabbaṁ.",
  "tika-vin12t4:99_11": "Tepiṭakoti tipiṭakaṁ vācuggatavasena dhārako.",
  "tika-vin12t4:99_12": "Āṇāyapīti pisaddo “matenapī”ti atthaṁ sampiṇḍeti.",
  "tika-vin12t4:99_13": "Yācantassevāti nissayaṁ ācariyaṁ yācantasseva.",
  "tika-vin12t4:99_14": "Yaṁ vatthuṁ ajjhācaranto āpattiṁ āpajjati,",
  "tika-vin12t4:99_15": "taṁ vatthu sātisāraṁ nāmāti yojanā.",
  "tika-vin12t4:100_0": "Upaghātikāti ettha upahanantīti upaghātā,",
  "tika-vin12t4:100_1": "teyeva upaghātikāti dassento āha “upaghātā”ti.",
  "tika-vin12t4:100_2": "Tatthāti dvīsu upaghātikesu.",
  "tika-vin12t4:100_3": "Dve venayikāti ettha vinayena siddhā venayikāti dassento āha “vinayasiddhā”ti.",
  "tika-vin12t4:100_4": "“Dve atthā”ti iminā ṇikasaddassa sarūpaṁ dasseti.",
  "tika-vin12t4:100_5": "Paññattānulomaṁ nāma daṭṭhabbanti sambandho.",
  "tika-vin12t4:100_6": "Paccayaghātoti paccayassa ghāto.",
  "tika-vin12t4:100_7": "Iminā setughātoti ettha setusaddo paccayavācakoti dasseti.",
  "tika-vin12t4:100_8": "Cittassāpīti pisaddo pageva kāyavācānanti dasseti.",
  "tika-vin12t4:100_9": "Itipīti pisaddo dutiyatthasampiṇḍano.",
  "tika-vin12t4:100_10": "“Pamāṇenā”ti iminā mattakāritāti ettha mattasaddo pamāṇatthoti dasseti.",
  "tika-vin12t4:100_11": "“Karaṇa”nti iminā kāritāti taddhitabhāvaṁ kitabhāvena dasseti sabhāgattā.",
  "tika-vin12t4:100_12": "Kāyadvārikanti kāyadvāre pavattaṁ āpattiṁ.",
  "tika-vin12t4:100_13": "Iminā āpajjatīti padassa kammaṁ dasseti.",
  "tika-vin12t4:100_14": "Kāyeneva vuṭṭhātīti kāyasāmaggiyā dānattā kāyeneva vuṭṭhāti.",
  "tika-vin12t4:100_15": "Sīsamakkhanādīti ādisaddena pādamakkhanādiṁ saṅgaṇhāti.",
  "tika-vin12t4:101_0": "Tanti bhāraṁ.",
  "tika-vin12t4:101_1": "“Nittharituṁ vīriyaṁ ārabhatī”ti iminā vahanākāraṁ dasseti.",
  "tika-vin12t4:101_2": "Thero samānoti yojanā.",
  "tika-vin12t4:101_3": "Navahanākāraṁ dassento āha “anujānāmī”tiādi.",
  "tika-vin12t4:101_4": "“Kukkuccāyitvā karotī”ti iminā kukkuccasaddassa nāmadhātuṁ dasseti.",
  "tika-vin12t4:101_5": "“Divā ca ratto cā”ti iminā abhiṇhaṁ āsavavaḍḍhanaṁ dasseti.",
  "tika-vin12t4:101_6": "Tattha tatthāti tesu tesu vibhaṅgakkhandhakesu.",
  "tika-vin12t4:102_0": "Iti dukavāravaṇṇanāya yojanā samattā.",
  "tika-vin12t4:103_0": "Ekuttarikanayo tikavāravaṇṇanā",
  "tika-vin12t4:104_0": "323.",
  "tika-vin12t4:104_1": "Tikesu bhagavati tiṭṭhante yaṁ āpattiṁ āpajjati,",
  "tika-vin12t4:104_2": "sā āpatti atthīti yojanā.",
  "tika-vin12t4:104_3": "Sabbatthāti sabbesu padesu.",
  "tika-vin12t4:104_4": "Vitthāraṁ dassento āha “tatthā”tiādi.",
  "tika-vin12t4:104_5": "Tattha tatthāti tikesu,",
  "tika-vin12t4:104_6": "vitthāro evaṁ veditabboti yojanā.",
  "tika-vin12t4:104_7": "Lohituppādāpattīti anulomapārājikāpatti.",
  "tika-vin12t4:104_8": "“Āvusovādenā”ti “āvuso”ti vohārena.",
  "tika-vin12t4:104_9": "Voti tumhehi.",
  "tika-vin12t4:105_0": "Kāleti purebhattakāle.",
  "tika-vin12t4:105_1": "Vikāleti pacchābhattakāle.",
  "tika-vin12t4:105_2": "Avasesaṁ āpattinti sambandho.",
  "tika-vin12t4:105_3": "Dasavassomhīti ahaṁ dasavasso amhi.",
  "tika-vin12t4:105_4": "Navoti pañcavassaaparipuṇṇo.",
  "tika-vin12t4:105_5": "Majjhimoti pañcavassato paṭṭhāya yāva dasavassaaparipuṇṇo.",
  "tika-vin12t4:105_6": "Kusalacitto āpajjatīti kusalacitto hutvā āpajjati.",
  "tika-vin12t4:105_7": "Abyākatacittoti supantassa bhavaṅgacittaṁ sandhāya vuttaṁ.",
  "tika-vin12t4:105_8": "Yanti āpattiṁ.",
  "tika-vin12t4:105_9": "Sabbanti āpattiṁ,",
  "tika-vin12t4:105_10": "āpajjatīti sambandho.",
  "tika-vin12t4:105_11": "Dukkhavedanāsamaṅgī hutvā āpajjatīti yojanā.",
  "tika-vin12t4:105_12": "Yanti āpattiṁ.",
  "tika-vin12t4:106_0": "Tayo paṭikkhepāti ettha paṭikkhepassa sāmikaṁ dassento āha “buddhassa bhagavato”ti.",
  "tika-vin12t4:106_1": "Kilesasallekhanakapaṭipattiyāti kilesaṁ sallikhati tanuṁ karotīti kilesasallekhanakā,",
  "tika-vin12t4:106_2": "sāyeva paṭipatti kilesasallekhanakapaṭipatti, tāya.",
  "tika-vin12t4:107_0": "Parisaṁ upaṭṭhāpento bāloti sambandho.",
  "tika-vin12t4:107_1": "Parisaṁ upaṭṭhāpento paṇḍito cāti sambandho.",
  "tika-vin12t4:107_2": "Avasesaṁ āpattinti yojanā.",
  "tika-vin12t4:107_3": "Kāḷeti kāḷapakkhe.",
  "tika-vin12t4:107_4": "Juṇheti juṇhapakkhe.",
  "tika-vin12t4:108_0": "Kattikapuṇṇamāsiyāti pacchimakattikapuṇṇamāsiyā.",
  "tika-vin12t4:108_1": "Kurundiyaṁ vuttanti sambandho.",
  "tika-vin12t4:108_2": "Suvuttakāraṇaṁ dassento āha “cātumāsa”ntiādi.",
  "tika-vin12t4:108_3": "Hīti yasmā,",
  "tika-vin12t4:108_4": "pariyesanto ca nivāsento ca bhikkhūti yojanā.",
  "tika-vin12t4:109_0": "Vatthunti methunadhammādivatthuṁ.",
  "tika-vin12t4:110_0": "Paṭicchādeti etāyāti paṭicchādīti karaṇatthopi yujjati.",
  "tika-vin12t4:110_1": "Vitthāraṁ dassento āha “dvāraṁ pidahitvā”tiādi.",
  "tika-vin12t4:110_2": "Etadevāti parikammameva.",
  "tika-vin12t4:110_3": "Ubhayatthāti ubhayesu jantāgharapaṭicchādiudakapaṭicchādīsu.",
  "tika-vin12t4:110_4": "Sabbanti akhilaṁ parikammādiṁ.",
  "tika-vin12t4:110_5": "Niyyantīti nilīyitvā yanti.",
  "tika-vin12t4:110_6": "Iminā vahantīti ettha vahadhātu gatyatthoti dasseti.",
  "tika-vin12t4:110_7": "Abbhamahikādhūmarajarāhuvimuttanti abbhena ca mahikāya ca dhūmena ca rajena ca rāhunā ca vimuttaṁ.",
  "tika-vin12t4:110_8": "Tesūti abbhādīsu.",
  "tika-vin12t4:110_9": "Tathāti yathā candamaṇḍalaṁ virocati,",
  "tika-vin12t4:110_10": "tathā sūriyamaṇḍalaṁ.",
  "tika-vin12t4:111_0": "Karaṇīyena hutvāti sambandho.",
  "tika-vin12t4:112_0": "Kappentoti karonto.",
  "tika-vin12t4:112_1": "Āgantuko āpajjatīti sambandho.",
  "tika-vin12t4:112_2": "Anajjhiṭṭhoti anajjhesito hutvāti sambandho.",
  "tika-vin12t4:112_3": "Tiṇavatthārakasamathe kāyena vuṭṭhāti kāyasāmaggiyā dānattā.",
  "tika-vin12t4:113_0": "Āgāḷhāya ceteyyāti āgāḷhasaddo daḷhapariyāyoti āha “daḷhabhāvāyā”ti.",
  "tika-vin12t4:113_1": "Ā bhuso gāhiyate āgāḷho,",
  "tika-vin12t4:113_2": "gāḷho bāḷho daḷhoti atthato ekaṁ.",
  "tika-vin12t4:113_3": "Ceteyyāti pakappeyya.",
  "tika-vin12t4:113_4": "Na pūrayatoti na pūrayantassa.",
  "tika-vin12t4:113_5": "Alajjī ca hoti bālo ca apakatatto cāti ettha bālamattaapakatattamattena kammaṁ na kātabbaṁ,",
  "tika-vin12t4:113_6": "āpattivaseneva pana kātabbanti dassento āha “bālo”tiādi.",
  "tika-vin12t4:113_7": "Tattha bālo na jānātīti sambandho.",
  "tika-vin12t4:113_8": "Ayanti bālo.",
  "tika-vin12t4:113_9": "Ettāvatāti ettakena ajānanamattena.",
  "tika-vin12t4:113_10": "Bālabhāvamūlakaṁ āpattinti sambandho.",
  "tika-vin12t4:113_11": "Dve āpattikkhandheti pārājikasaṅghādisesavasena dve āpattirāsayo.",
  "tika-vin12t4:113_12": "Tesanti tiṇṇaṁ puggalānaṁ,",
  "tika-vin12t4:113_13": "kātabbanti sambandho.",
  "tika-vin12t4:114_0": "Kāyiko davo nāmāti kāyiko parihāso nāma.",
  "tika-vin12t4:114_1": "Mukhālambarakaraṇādibhedoti mukhena ālambaranāmakatūriyakiccassa karaṇādibhedo.",
  "tika-vin12t4:114_2": "Dvīhipi dvārehīti kāyavacīvasena dvīhipi dvārehi.",
  "tika-vin12t4:114_3": "Kāyadvāre paññattasikkhāpadavītikkamoti kāyadvāre paññattassa kāyasaṁsaggādisikkhāpadassa vītikkamo.",
  "tika-vin12t4:114_4": "Vacīdvāre paññattasikkhāpadavītikkamoti vacīdvāre paññattassa duṭṭhullavācādisikkhāpadassa vītikkamo.",
  "tika-vin12t4:114_5": "Kāyikena upaghātikenāti ettha upaghātikaṁ nāma asikkhananti āha “asikkhanenā”ti.",
  "tika-vin12t4:114_6": "Kasmā asikkhanaṁ upaghātaṁ nāmāti āha “yo hī”tiādi.",
  "tika-vin12t4:114_7": "Tattha yoti puggalo.",
  "tika-vin12t4:114_8": "Tanti kāyadvāre paññattasikkhāpadaṁ.",
  "tika-vin12t4:114_9": "Nanti evameva.",
  "tika-vin12t4:114_10": "Hi yasmā upaghātetīti sambandho.",
  "tika-vin12t4:114_11": "Vejjakammena samannāgatoti sambandho.",
  "tika-vin12t4:114_12": "Sāsanauggahaṇaārocanādinā vācasikena micchājīvenāti yojanā.",
  "tika-vin12t4:115_0": "“Mā bhaṇḍanaṁ karī”ti iminā “mā”ti paṭisedhassa “karī”ti pāṭhasesena sambandhitabbabhāvaṁ dasseti.",
  "tika-vin12t4:115_1": "Na voharitabbanti ettha vipubbaavapubba-",
  "tika-vin12t4:115_2": "haradhātu kathanatthoti āha “na kiñci vattabba”nti.",
  "tika-vin12t4:115_3": "Hīti saccaṁ.",
  "tika-vin12t4:115_4": "Bījanaggāhādiketi ādisaddena dhammajjhesanādiṁ saṅgaṇhāti.",
  "tika-vin12t4:115_5": "Okāsakammaṁ kārentassāti ettha “okāsa”nti ca “okāsakamma”nti ca sadisanti āha “okāsaṁ kārentassā”ti.",
  "tika-vin12t4:115_6": "Na ādātabbanti na gaṇhitabbaṁ.",
  "tika-vin12t4:115_7": "Tamevatthaṁ dassento āha “yattha gahetvā”tiādi.",
  "tika-vin12t4:116_0": "Yanti vinayaṁ.",
  "tika-vin12t4:116_1": "Soti bhikkhu.",
  "tika-vin12t4:116_2": "Soti vinayo.",
  "tika-vin12t4:116_3": "Tassāti bhikkhussa.",
  "tika-vin12t4:116_4": "Idanti kammaṁ.",
  "tika-vin12t4:116_5": "Aññaṁ pucchāti mayā aññaṁ bhikkhuṁ pucchāhīti yojanā.",
  "tika-vin12t4:116_6": "Itīti evaṁ.",
  "tika-vin12t4:116_7": "Soti tīhaṅgehi samannāgato bhikkhu.",
  "tika-vin12t4:116_8": "Assāti tīhaṅgehi samannāgatassa.",
  "tika-vin12t4:116_9": "Na sākacchitabboti na saha kathetabbo.",
  "tika-vin12t4:117_0": "“Laddhi”nti iminā idamappahāyāti ettha idaṁsaddassa visayaṁ dasseti.",
  "tika-vin12t4:117_1": "“Avijahitvā”ti iminā hādhātu tvāpaccayoti dasseti.",
  "tika-vin12t4:117_2": "Suddhaṁ brahmacārinti ettha sabbathā kilesasuddho khīṇāsavova gahetabboti āha “khīṇāsavaṁ bhikkhu”nti.",
  "tika-vin12t4:117_3": "“Pātabyabhāva”nti iminā pātabyatanti ettha tāpaccayo bhāvatthe hotīti dasseti.",
  "tika-vin12t4:117_4": "“Paṭisevana”nti iminā pātabyasaddo yathākāmaparibhuñjanatthoti dasseti.",
  "tika-vin12t4:117_5": "Gativisodhananti duggatito sugatiyā visujjhanaṁ.",
  "tika-vin12t4:117_6": "“Akusalāni ceva mūlāni cā”ti iminā akusalasaddassa ca mūlasaddassa ca tulyādhikaraṇabhāvaṁ dasseti.",
  "tika-vin12t4:117_7": "Tasmā akusalasaṅkhātāni mūlāni akusalamūlānīti tulyādhikaraṇasamāso kātabbo.",
  "tika-vin12t4:117_8": "Duccaritānīti ettha dusaddassa duṭṭhuvirūpatthabhāvaṁ dassento āha “duṭṭhu caritāni,",
  "tika-vin12t4:117_9": "virūpāni vā caritānī”ti.",
  "tika-vin12t4:117_10": "Virūpānīti vikārasabhāvāni.",
  "tika-vin12t4:117_11": "“Karaṇabhūtenā”ti iminā “kattubhūtenā”ti atthaṁ paṭikkhipati.",
  "tika-vin12t4:117_12": "Tattha tatthāti tasmiṁ tasmiṁ khandhake.",
  "tika-vin12t4:118_0": "Iti tikavāravaṇṇanāya yojanā samattā.",
  "tika-vin12t4:119_0": "Ekuttarikanayo catukkavāravaṇṇanā",
  "tika-vin12t4:120_0": "324.",
  "tika-vin12t4:120_1": "Catukkesu evaṁ vinicchayo veditabboti yojanā.",
  "tika-vin12t4:120_2": "Tiṇavatthārakasamathaṭṭhānanti tiṇavatthārakasamathena adhikaraṇavūpasamitaṭṭhānaṁ.",
  "tika-vin12t4:120_3": "Parassa kammavācāyāti parassa karaṇabhūtāya kammavācāya.",
  "tika-vin12t4:120_4": "Tatoti catukkato.",
  "tika-vin12t4:120_5": "Paresūti aññesu catukkesu evamattho veditabboti yojanā.",
  "tika-vin12t4:120_6": "Tamevāti kāyadvārikameva.",
  "tika-vin12t4:120_7": "Puna tamevāti vacīdvārikameva.",
  "tika-vin12t4:120_8": "Āpajjitabbāpattiñca sahāgāraseyyāpattiñcāti yojanā.",
  "tika-vin12t4:120_9": "Jaggantoti jāgaranto.",
  "tika-vin12t4:121_0": "Acittako āpajjati nāmāti “acittako bhikkhu āpajjati nāmā”ti vā “acittako hutvā āpajjati nāmā”ti vā yojanā kātabbā.",
  "tika-vin12t4:121_1": "Sabhāganti vatthusabhāgaṁ.",
  "tika-vin12t4:121_2": "Tañcāti aññataraṁ tañca āpattiṁ.",
  "tika-vin12t4:121_3": "Itīti evaṁ.",
  "tika-vin12t4:122_0": "Kammenāti samanubhāsanakammena. Kammena vuṭṭhātīti kammena eva vuṭṭhāti.",
  "tika-vin12t4:123_0": "Soti gihiparikkhāro, āhaṭo hotīti sambandho. Avāpuraṇanti kuñcikaṁ. Antoti bhaṇḍāgārassa anto.",
  "tika-vin12t4:124_0": "Sammukhāvuṭṭhātīti sammukhā eva vuṭṭhāti.",
  "tika-vin12t4:125_0": "Sayitāya eva bhikkhuniyāti yojanā.",
  "tika-vin12t4:125_1": "Idanti sahāgāraseyyāpattiṁ,",
  "tika-vin12t4:125_2": "paṭiccāti sambandho.",
  "tika-vin12t4:125_3": "Etanti “liṅgapātubhāvenā”ti vacanaṁ,",
  "tika-vin12t4:125_4": "vuttanti sambandho.",
  "tika-vin12t4:125_5": "Ubhinnampīti bhikkhubhikkhunīnampi.",
  "tika-vin12t4:125_6": "Liṅgapaṭilābhenāti itthiliṅgapaṭilābhena.",
  "tika-vin12t4:125_7": "Paṭhamanti ādikappakāle.",
  "tika-vin12t4:125_8": "“Paṭhamaṁ uppannavasenā”ti iminā pure uppannaṁ purimanti vacanatthaṁ dasseti.",
  "tika-vin12t4:125_9": "“Seṭṭhabhāvenā”ti iminā purabhāvena seṭṭhabhāvena uppannaṁ purimanti vacanatthaṁ dasseti.",
  "tika-vin12t4:125_10": "“Purisaliṅga”nti iminā imapaccayassa sarūpaṁ dasseti.",
  "tika-vin12t4:125_11": "Purisakuttapurisākārādīti ādisaddena purisanimittādayo saṅgaṇhāti.",
  "tika-vin12t4:125_12": "Yāni chacattālīsa sikkhāpadānīti yojanā.",
  "tika-vin12t4:125_13": "Iminā vuttanayānusārena dutiyacatukkepi attho veditabbo.",
  "tika-vin12t4:125_14": "Tehīti tiṁsādhikehi satasikkhāpadehi.",
  "tika-vin12t4:126_0": "Mahāpadesāti vinaye āgatā mahāpadesā.",
  "tika-vin12t4:126_1": "Kasmā mahāpadesā “sāmukkaṁsā”ti vuccantīti āha “te hī”tiādi.",
  "tika-vin12t4:126_2": "Tattha teti cattāro mahāpadesā,",
  "tika-vin12t4:126_3": "vuccantīti sambandho.",
  "tika-vin12t4:126_4": "“Saya”nti iminā sāmukkaṁsāti ettha saṁsaddassa sayamatthaṁ dasseti.",
  "tika-vin12t4:126_5": "“Ukkhipitvā”ti iminā ukkaṁsasaddo ukkhipanatthoti dasseti.",
  "tika-vin12t4:126_6": "“Ṭhapitattā”ti iminā sayaṁ ukkaṁsitvā ṭhapitā sāmukkaṁsāti vacanatthaṁ dasseti.",
  "tika-vin12t4:126_7": "“Ajjhoharaṇīyaparibhogā”ti iminā bāhiraparibhogaṁ nivatteti.",
  "tika-vin12t4:126_8": "Udakaṁ panāti kenaci asaṁsaggaṁ pasannodakaṁ pana.",
  "tika-vin12t4:126_9": "Kāleti sappadaṭṭhakāle.",
  "tika-vin12t4:126_10": "“Pañca vā dasa vā sīlānī”ti iminā pañca vā dasa vā sīlāni upāsakasīlanti dasseti.",
  "tika-vin12t4:127_0": "Tattha cāti vihāre ca.",
  "tika-vin12t4:127_1": "Ubhopīti āgantukāvāsikavasena ubhopi.",
  "tika-vin12t4:127_2": "Asādhāraṇanti dvīhi asādhāraṇaṁ.",
  "tika-vin12t4:127_3": "Āpattinti bhikkhunīhiyeva sādhāraṇaṁ āpattiṁ.",
  "tika-vin12t4:127_4": "Gamiyacatukkepīti pisaddo āgantukacatukkaṁ apekkhati.",
  "tika-vin12t4:127_5": "Vatthunānattatāvāti methunādivatthunānattatā eva.",
  "tika-vin12t4:127_6": "Hīti saccaṁ, yasmā vā.",
  "tika-vin12t4:127_7": "Sāti āpatti.",
  "tika-vin12t4:127_8": "Tathāti yathā kāyasaṁsagge,",
  "tika-vin12t4:127_9": "tathā lasuṇakhādaneti yojanā.",
  "tika-vin12t4:127_10": "Etthāti vatthunānattatādicatukke.",
  "tika-vin12t4:127_11": "Cattāri pārājikānīti bhikkhupātimokkhe āgatāni.",
  "tika-vin12t4:127_12": "Visuṁ āpajjantesupi eseva nayoti sambandho.",
  "tika-vin12t4:128_0": "Purimacatukketi vatthunānattatādicatukke.",
  "tika-vin12t4:128_1": "Yo paṭhamo pañhoti yojanā.",
  "tika-vin12t4:128_2": "Idhāti vatthusabhāgatādicatukke.",
  "tika-vin12t4:128_3": "Yo cāti yo ca pañho.",
  "tika-vin12t4:128_4": "Tatthāti vatthunānattatādicatukke.",
  "tika-vin12t4:128_5": "Tatiyacatutthesu pañhesūti sambandho.",
  "tika-vin12t4:129_0": "“Saddhivihārikassā”ti padaṁ “kattabba”iti pade sampadānaṁ.",
  "tika-vin12t4:130_0": "Garukanti pārājikaṁ. Lahukanti thullaccayaṁ vā dukkaṭaṁ vā.",
  "tika-vin12t4:131_0": "Aṭṭhannaṁ bhikkhunīnaṁ paṭipāṭiyā nisīditabbato vuttaṁ “navamabhikkhunito”ti.",
  "tika-vin12t4:131_1": "Paccuṭṭhānārahāti paṭimukhaṁ upaṭṭhātuṁ arahā.",
  "tika-vin12t4:131_2": "Avisesena cāti “bhikkhū”ti vā “bhikkhunī”ti vā visesa,",
  "tika-vin12t4:131_3": "makatvā sāmaññena ca.",
  "tika-vin12t4:131_4": "“Āsanārahacatukkassā”ti padaṁ “paṭhamapada”nti pade avayavisambandho.",
  "tika-vin12t4:132_0": "Asādhāraṇanti bhikkhūhi asādhāraṇaṁ.",
  "tika-vin12t4:132_1": "Vikāle kappatīti tadahuvikāle kappati.",
  "tika-vin12t4:132_2": "Kālātītanti kālayāmasattahātītaṁ.",
  "tika-vin12t4:132_3": "Yāvakālikādittayañca akappiyamaṁsañca uggahitakañca apaṭiggahitakañcāti yojanā.",
  "tika-vin12t4:133_0": "Guṇaṅguṇūpāhanañca dhuvanhānañca cammattharaṇañca guṇaṅguṇūpāhanadhuvanhānacammattharaṇāni.",
  "tika-vin12t4:133_1": "Imāni cattārīti pañcavaggena gaṇena upasampadadānādīni.",
  "tika-vin12t4:133_2": "Idhāti paccantimesu janapadesu.",
  "tika-vin12t4:133_3": "Idhāti majjhimesu.",
  "tika-vin12t4:133_4": "Idanti catubbidhaṁ vatthu.",
  "tika-vin12t4:133_5": "Dīpetumpīti dīpanampi.",
  "tika-vin12t4:133_6": "Tuṁpaccayo hi katvatthajotako.",
  "tika-vin12t4:133_7": "Eseva nayo dīpetuṁ panāti etthāpi.",
  "tika-vin12t4:133_8": "Sesaṁ anuññātakanti sambandho.",
  "tika-vin12t4:133_9": "Ubhayatthapīti paccantimamajjhimavasena ubhayatthāpi.",
  "tika-vin12t4:134_0": "Chandapārisuddhiakkhānaṁ ekaṁ katvā “cattāro”ti vuttaṁ.",
  "tika-vin12t4:134_1": "Cattāro pubbakiccāti liṅgavipallāso,",
  "tika-vin12t4:134_2": "“cattāri pubbakiccānī”ti hi attho.",
  "tika-vin12t4:134_3": "Evaṁ vuttāni imāni cattārīti sambandho.",
  "tika-vin12t4:134_4": "Evaṁ āgatā sammutiyoti sambandho.",
  "tika-vin12t4:134_5": "Sabbatthāti sabbesu catukkesu.",
  "tika-vin12t4:135_0": "Iti catukkavāravaṇṇanāya yojanā samattā.",
  "tika-vin12t4:136_0": "Ekuttarikanayo pañcakavāravaṇṇanā",
  "tika-vin12t4:137_0": "325.",
  "tika-vin12t4:137_1": "Pañcakesu “pañca puggalā niyatā”ti etaṁ ānantariyānameva gahaṇanti yojanā.",
  "tika-vin12t4:137_2": "Pañca chedana kā āpattiyo nāma veditabbāti sambandho.",
  "tika-vin12t4:137_3": "Yā vikappanā vuttāti yojanā.",
  "tika-vin12t4:137_4": "Ussaṅkitoti uṭṭhahitvā saṅkito.",
  "tika-vin12t4:137_5": "Parisaṅkitoti punappunaṁ saṅkito.",
  "tika-vin12t4:137_6": "Akuppo arahattaphalasaṅkhāto dhammo imassāti akuppadhammo,",
  "tika-vin12t4:137_7": "khīṇāsavo.",
  "tika-vin12t4:137_8": "Khīṇāsavo samānopi ussaṅkito ceva parisaṅkito cāti yojanā.",
  "tika-vin12t4:137_9": "Pariharitabbāti apanetabbā.",
  "tika-vin12t4:137_10": "Hīti saccaṁ, yasmā vā.",
  "tika-vin12t4:137_11": "Etesūti agocaresu.",
  "tika-vin12t4:137_12": "Thūpacīvaranti ettha thūpaṁ parikkhipitvā kataṁ cīvaraṁ thūpacīvaranti dassento āha “vammika”ntiādi.",
  "tika-vin12t4:137_13": "Vammiko hi thūpayati uddhaṁ ārohatīti thūpoti vuccati.",
  "tika-vin12t4:137_14": "Nhānaṭṭhāneti sabbesaṁ nhānaṭṭhāne.",
  "tika-vin12t4:137_15": "Tañhi udakena kāyaṁ abhisiñcati etthāti abhisekanti vuccati.",
  "tika-vin12t4:137_16": "Abhiseke chaḍḍitaṁ ābhisekikaṁ, cīvaraṁ.",
  "tika-vin12t4:137_17": "Tena vuttaṁ “chaḍḍitacīvara”nti.",
  "tika-vin12t4:137_18": "Bhatapaṭiyābhatanti ettha bharadhātuyā posanatthaṁ paṭikkhipitvā dhāraṇatthaṁ dassento āha “susānaṁ netvā puna ānītaka”nti.",
  "tika-vin12t4:137_19": "Tattha “susāna”nti iminā kammaṁ dasseti,",
  "tika-vin12t4:137_20": "“punā”ti iminā paṭisaddassa atthaṁ dasseti.",
  "tika-vin12t4:137_21": "Imehi padehi susānaṁ bhataṁ hutvā gehaṁ paṭiābharitabbanti bhatapaṭiyābhatanti vacanatthaṁ dasseti,",
  "tika-vin12t4:137_22": "yakāro padasandhikaro. Pāḷiyaṁ,",
  "tika-vin12t4:137_23": "aṭṭhakathāyañca potthakesu “gatapaṭiyāgata”nti kaṇṭhajatatiyakkharena pāṭho atthi,",
  "tika-vin12t4:137_24": "so asundaro.",
  "tika-vin12t4:138_0": "Kāyo paṭhamaṁ,",
  "tika-vin12t4:138_1": "vācā dutiyaṁ,",
  "tika-vin12t4:138_2": "kāyavācā tatiyaṁ,",
  "tika-vin12t4:138_3": "idaṁ sandhāya “tatiyenā”ti vuttaṁ.",
  "tika-vin12t4:138_4": "Tatthevāti antarapeyyāle eva.",
  "tika-vin12t4:139_0": "Adinnanti ettha akārassa nakāriyabhāvañca tapaccayassa kammavācakabhāvañca dassento āha “aññena na dinna”nti.",
  "tika-vin12t4:139_1": "Tattha “aññenā”ti iminā tapaccayassa kammavācakabhāvaṁ dasseti,",
  "tika-vin12t4:139_2": "nakārena akārassa kāriyaṁ dasseti.",
  "tika-vin12t4:139_3": "Kena kāraṇena aviditanti āha “paṭiggaṇhāmīti cetanāya abhāvenā”ti.",
  "tika-vin12t4:139_4": "Aviditanti apākaṭaṁ.",
  "tika-vin12t4:139_5": "Naṭasamajjādidānanti naṭasamajjādīnaṁ sabbesaṁ dānaṁ.",
  "tika-vin12t4:139_6": "Usabhavissajjananti usabhassa vissajjanaṁ.",
  "tika-vin12t4:139_7": "Idaṁ upalakkhaṇavasena vuttaṁ.",
  "tika-vin12t4:139_8": "Sabbāsampi pana manussāmanussānaṁ itthīnaṁ methunarativasena purisānaṁ dānampi gahetabbaṁ.",
  "tika-vin12t4:139_9": "Itthidānanti etthāpi yāsaṁ kāsañci itthīnaṁ yesaṁ kesañci purisānaṁ dānaṁ gahetabbaṁ.",
  "tika-vin12t4:139_10": "Paṭibhānacittakammadānanti methunasevanapaṭibhānacittakammadānaṁ.",
  "tika-vin12t4:139_11": "Lokassāti lokena.",
  "tika-vin12t4:139_12": "Kathetukamyatāti kathetukāmatā.",
  "tika-vin12t4:139_13": "“Na suppaṭivinodayā”ti iminā dukkhena paṭivinodetabbāti duppaṭivinodayā,",
  "tika-vin12t4:139_14": "paṭivinodetuṁ na sukarāti dasseti.",
  "tika-vin12t4:139_15": "Upāyenāti yuttiyā.",
  "tika-vin12t4:140_0": "Phussadevatthero aṭṭhāsi kirāti sambandho.",
  "tika-vin12t4:140_1": "Ekaṁsanti bhummatthe cetaṁ upayogavacanaṁ.",
  "tika-vin12t4:140_2": "Ekasmiṁ aṁseti hi attho.",
  "tika-vin12t4:140_3": "Buddhārammaṇanti buddhaguṇārammaṇaṁ.",
  "tika-vin12t4:140_4": "Māroti devaputtamāro,",
  "tika-vin12t4:140_5": "gatoti sambandho.",
  "tika-vin12t4:140_6": "Gomayanti gomīḷhaṁ.",
  "tika-vin12t4:140_7": "Jaraggavoti jaragoṇo.",
  "tika-vin12t4:140_8": "Tādisamevāti gomayavippakiraṇasabhāvameva.",
  "tika-vin12t4:140_9": "Vippakāranti visesapakārena karaṇaṁ.",
  "tika-vin12t4:140_10": "Vaṅkapādanti kuṭilapādaṁ.",
  "tika-vin12t4:140_11": "Parikasantoti paricchedaṁ katvā vilekhanto.",
  "tika-vin12t4:140_12": "Vigacchapurisoti vikāraṁ,",
  "tika-vin12t4:140_13": "virūpaṁ vā gatapuriso.",
  "tika-vin12t4:140_14": "“Vibhacchapuriso”tipi pāṭho,",
  "tika-vin12t4:140_15": "visesena sobhaṇaṁ bhakkhapurisoti attho.",
  "tika-vin12t4:140_16": "Ayameva pāṭho abhidhānādīsu (abhidhānappadīpikāyaṁ 102 gāthāyaṁ) dissati.",
  "tika-vin12t4:140_17": "Samantāti kaṭaandhakāravihārassa samantato.",
  "tika-vin12t4:140_18": "Māro siyā nu khoti yojanā.",
  "tika-vin12t4:140_19": "Na asakkhiṁ iti āhāti yojanā.",
  "tika-vin12t4:140_20": "Diṭṭhapubboti pubbe diṭṭho.",
  "tika-vin12t4:140_21": "Mahānubhāvoti deviddhiyā mahānubhāvo.",
  "tika-vin12t4:140_22": "Iṅghāti uyyojanatthe nipāto,",
  "tika-vin12t4:140_23": "uyyojemīti attho.",
  "tika-vin12t4:140_24": "Attabhāvanti tava attabhāvaṁ.",
  "tika-vin12t4:140_25": "Tādisaṁ rūpanti buddhassa bhagavato attabhāvasadisaṁ rūpaṁ.",
  "tika-vin12t4:140_26": "Taṁsarikkhakanti tena rūpena sadisaṁ.",
  "tika-vin12t4:140_27": "Patirūpameva sadisaṭṭhena patirūpakaṁ,",
  "tika-vin12t4:140_28": "na ekaṁsasadisaṁ rūpaṁ kiñci sadisarūpanti attho.",
  "tika-vin12t4:140_29": "Sakattabhāvanti sassa eso sako,",
  "tika-vin12t4:140_30": "soyeva attabhāvo sakattabhāvo, taṁ.",
  "tika-vin12t4:140_31": "Ayanti māro.",
  "tika-vin12t4:140_32": "Kathanti kena kāraṇena bhagavā na sobhati nu kho,",
  "tika-vin12t4:140_33": "sobhatiyevāti attho.",
  "tika-vin12t4:140_34": "Tadeva samatthetuṁ vuttaṁ “sabbaso vītarāgadosamoho”ti.",
  "tika-vin12t4:140_35": "Vañcitomhīti ahaṁ vañcito amhi.",
  "tika-vin12t4:140_36": "Kiṁ atthīti kiṁ nāma atthi,",
  "tika-vin12t4:140_37": "mama vañcanacittaṁ natthīti adhippāyo.",
  "tika-vin12t4:140_38": "Daharabhikkhu paṭilabhatītiādinā sambandhitabbaṁ.",
  "tika-vin12t4:141_0": "Daharabhikkhu aṭṭhāsīti sambandho.",
  "tika-vin12t4:141_1": "Saṅkārachaḍḍaniṁ pacchinti sambandho.",
  "tika-vin12t4:141_2": "Saṅkāraṁ chaḍḍeti imāyāti saṅkārachaḍḍanī.",
  "tika-vin12t4:141_3": "Tissadattatthero nāma pucchīti sambandho.",
  "tika-vin12t4:141_4": "Nāvātoti potato.",
  "tika-vin12t4:141_5": "Pañhāsahassanti samathavipassanākammaṭṭhānesu pucchāsahassaṁ.",
  "tika-vin12t4:141_6": "Pucchīti daharaṁ pucchi.",
  "tika-vin12t4:141_7": "Paricchindīti tasmiṁ divase kātabbavattaṁ niṭṭhapesīti attho.",
  "tika-vin12t4:141_8": "Yonakavisayatoti yonakalokato.",
  "tika-vin12t4:141_9": "Aṭṭha kappe anussarīti cetiyaṅgaṇaṁ disvā cittassa pasīdanato pubbenivāsañāṇena aṭṭha kappe anussari.",
  "tika-vin12t4:142_0": "Eko bhikkhu gatoti sambandho.",
  "tika-vin12t4:142_1": "Devatā pupphahatthā aṭṭhaṁsūti manussavesaṁ gahetvā aṭṭhaṁsu.",
  "tika-vin12t4:142_2": "Tena vuttaṁ “kataragāmavāsikātthā”ti.",
  "tika-vin12t4:142_3": "Tumhe katarasmiṁ gāme vasanasīlā attha bhavathāti yojanā.",
  "tika-vin12t4:142_4": "Idhevāti imasmiṁyeva ṭhāne.",
  "tika-vin12t4:142_5": "Ṭhitāmhāti mayaṁ ṭhitā amhāti yojanā.",
  "tika-vin12t4:143_0": "Ayaṁ kathāti ayaṁ vakkhamānakathā.",
  "tika-vin12t4:143_1": "Kiṁ amaccaputto pāsādiko nu khoti yojanā.",
  "tika-vin12t4:143_2": "Neti amaccaputtaabhayatthere.",
  "tika-vin12t4:143_3": "Ñātakā agamaṁsūti sambandho.",
  "tika-vin12t4:143_4": "Theramātāpi pahiṇīti sambandho.",
  "tika-vin12t4:143_5": "Pisaddena ñātake apekkhati.",
  "tika-vin12t4:143_6": "Pahiṇākāraṁ dassento āha “putto me”tiādi.",
  "tika-vin12t4:143_7": "Amaccaputto ārūḷhoti sambandho.",
  "tika-vin12t4:143_8": "Abhayatthero āhāti sambandho.",
  "tika-vin12t4:143_9": "Tenāti amaccaputtena.",
  "tika-vin12t4:143_10": "Yugaggāhanti yugassa gāhaṁ.",
  "tika-vin12t4:143_11": "“Mahallakattherassa sammaṭṭhaṭṭhāne kacavaraṁ chaḍḍetvā”ti vacanaṁ āvi karonto āha “atītattabhāve kirā”tiādi.",
  "tika-vin12t4:143_12": "Amaccaputto chaḍḍesīti sambandho.",
  "tika-vin12t4:144_0": "Tanti sammajjanavattaṁ.",
  "tika-vin12t4:144_1": "Tatrāti “satthusāsanaṁ kataṁ hotī”tivacane.",
  "tika-vin12t4:144_2": "Āyasmā sāriputto nisīdi kirāti sambandho.",
  "tika-vin12t4:144_3": "Bhagavā paccāgañchīti sambandho.",
  "tika-vin12t4:144_4": "Pādānīti pādassa akkamanaṭṭhānāni,",
  "tika-vin12t4:144_5": "pādacetiyānīti attho.",
  "tika-vin12t4:144_6": "Thero nisīdīti sambandho.",
  "tika-vin12t4:144_7": "Jaṇṇukehi patiṭṭhāya “pādacetiyaṁ vanditvā”ti pāṭhaseso ajjhāharitabbo.",
  "tika-vin12t4:144_8": "Me nisinnabhāvaṁ me satthā aññāsi vatāti yojanā.",
  "tika-vin12t4:144_9": "Mesaddo hi pubbaparāpekkho.",
  "tika-vin12t4:144_10": "Codananti dosāropanaṁ.",
  "tika-vin12t4:144_11": "Kāressāmīti dasabalaṁ kāressāmi.",
  "tika-vin12t4:144_12": "Bhagavā āhāti sambandho.",
  "tika-vin12t4:144_13": "Gatosīti tvaṁ gato asi,",
  "tika-vin12t4:144_14": "vicarantassa tuyhaṁ na patirūpanti yojanā.",
  "tika-vin12t4:144_15": "Tatoti codanakālato.",
  "tika-vin12t4:145_0": "Ettako vinicchayo upalabbhatīti sambandho.",
  "tika-vin12t4:145_1": "Bhāsapariyantanti vacanaparicchedaṁ.",
  "tika-vin12t4:145_2": "Ayanti kathā.",
  "tika-vin12t4:145_3": "Ettakaṁ vacananti sambandho.",
  "tika-vin12t4:145_4": "Gayhūpaganti gahetabbabhāvaṁ upagamanaṁ,",
  "tika-vin12t4:145_5": "gaṇhituṁ khamanīyanti attho.",
  "tika-vin12t4:145_6": "Tānīti dve mūlāni.",
  "tika-vin12t4:145_7": "Puna tānīti samudayabhūtāni cha āpattisamuṭṭhānāni.",
  "tika-vin12t4:145_8": "Vatthunti methunādivatthuṁ.",
  "tika-vin12t4:145_9": "Itipīti pisaddo paṭhamanayaṁ apekkhati.",
  "tika-vin12t4:145_10": "Ettha paṭhamanaye mūlena samudayassa pāyato abhedo hoti,",
  "tika-vin12t4:145_11": "pacchimanaye pana sabbathā bhedo hoti.",
  "tika-vin12t4:145_12": "Tasmā pacchimanayoyeva yuttataroti daṭṭhabbo.",
  "tika-vin12t4:145_13": "“Vūpasammatī”ti iminā “nirujjhatī”ti padassa samucchedanirodhaṁ dasseti.",
  "tika-vin12t4:145_14": "Vuṭṭhānenāti parivāsādivinayakammena.",
  "tika-vin12t4:146_0": "Tettiṁsamūlānaṁ sarūpaṁ dassento āha “vivādādhikaraṇassa dvādasa mūlānī”tiādi.",
  "tika-vin12t4:146_1": "Ekaṁ mūlanti sambandho.",
  "tika-vin12t4:146_2": "Tānīti tettiṁsa mūlāni.",
  "tika-vin12t4:146_3": "Paratoti parasmiṁ.",
  "tika-vin12t4:146_4": "“Aṭṭhārasa bhedakaravatthūnī”tiādinā adhikaraṇānaṁ samuṭṭhānaṁ dasseti.",
  "tika-vin12t4:146_5": "Cattāri saṅghakiccāni nissāya uppajjatīti yojanā.",
  "tika-vin12t4:146_6": "Idanti vatthu.",
  "tika-vin12t4:146_7": "Sattannaṁ nidānanti sattannaṁ āpattikkhandhānaṁ paññattiṭṭhānasaṅkhātaṁ nidānaṁ.",
  "tika-vin12t4:146_8": "Etthāti ṭhāne.",
  "tika-vin12t4:146_9": "Paññattiṁ na jānātīti ettha “anupaññattiṁ na jānātī”ti vakkhamānattā paṭhamapaññatti gahetabbāti āha “paṭhamapaññattiṁ na jānātī”ti.",
  "tika-vin12t4:146_10": "Anupaññattīti ettha anusaddo naupacchinnatthoti āha “punappunaṁ paññattiṁ na jānātī”ti.",
  "tika-vin12t4:146_11": "Pacchātthopi yujjateva paṭhamapaññattito pacchā paññattattā.",
  "tika-vin12t4:146_12": "Anusandhivacanapathanti ettha anusandhīnaṁ vasena vacanapathanti dassento āha “kathānusandhivinicchayānusandhivasena vatthu”nti.",
  "tika-vin12t4:146_13": "Ñattikiccanti ñattiyā kiccaṁ.",
  "tika-vin12t4:146_14": "Iminā ñattiyāti ettha sāmyatthe sāmivacanaṁ.",
  "tika-vin12t4:146_15": "Karadhātusambandhe karaṇavacanampi yujjateva.",
  "tika-vin12t4:146_16": "Karaṇanti ettha ca yupaccayassa kammatthabhāvañca dasseti.",
  "tika-vin12t4:146_17": "Na kevalaṁ ñattikamme eva ñattikiccaṁ na jānāti,",
  "tika-vin12t4:146_18": "atha kho ñattidutiyañatticatutthakammesupi na jānātīti dassento āha “ñattidutiyañatticatutthakammesū”tiādi.",
  "tika-vin12t4:146_19": "Pubbe ṭhapetabbāti ñatti nāma kammavācāya pubbe ṭhapetabbāti na jānāti.",
  "tika-vin12t4:146_20": "Iminā napubbakusalabhāvaṁ dasseti.",
  "tika-vin12t4:146_21": "“Pacchā”ti iminā naaparakusalabhāvaṁ dasseti.",
  "tika-vin12t4:146_22": "Pisaddena paṭhamanayaṁ apekkhati.",
  "tika-vin12t4:146_23": "“Kālaṁ na jānātī”ti iminā akālaññūti padassa viggahavākyaṁ dasseti.",
  "tika-vin12t4:146_24": "Kālaṁ dassento āha “anajjhiṭṭho”tiādi.",
  "tika-vin12t4:147_0": "“Dhutaṅge ānisaṁsaṁ ajānitvā”ti iminā mandamomūhānaṁ phalaṁ dasseti.",
  "tika-vin12t4:147_1": "Pāpicchoti ettha pāpiccho nāma paccayalābhassa patthanāti āha “paccayalābhaṁ patthayamāno”ti.",
  "tika-vin12t4:147_2": "Kāyaviveko ca cittaviveko ca upadhiviveko ca kāyacittaupadhivivekaṁ,",
  "tika-vin12t4:147_3": "samāhāradvando,",
  "tika-vin12t4:147_4": "pubbapadesu uttarapadalopo.",
  "tika-vin12t4:147_5": "Etassāti āraññikassa.",
  "tika-vin12t4:147_6": "Iminā imāya attho idamattho,",
  "tika-vin12t4:147_7": "so etassatthīti idamatthīti vacanatthaṁ dasseti.",
  "tika-vin12t4:147_8": "Appicchaññevātiādīsu evasaddānaṁ chaḍḍetabbatthaṁ dassento āha “na aññaṁ kiñci lokāmisa”nti.",
  "tika-vin12t4:148_0": "Navavidhanti divasavasena tividhaṁ,",
  "tika-vin12t4:148_1": "tathā kattabbākāravasena,",
  "tika-vin12t4:148_2": "tathā kārakavasenāti navavidhaṁ uposathaṁ.",
  "tika-vin12t4:149_0": "Kāyaduccaritādi yasmā na pasādaṁ saṁvatteti,",
  "tika-vin12t4:149_1": "na pasādāya vā saṁvattati,",
  "tika-vin12t4:149_2": "tasmā apāsādikanti vuccati.",
  "tika-vin12t4:149_3": "Tena vuttaṁ “apāsādikanti kāyaduccaritādi akusala”nti.",
  "tika-vin12t4:149_4": "Velaṁ atikkammāti bhojanādikālaṁ atikkamitvā.",
  "tika-vin12t4:149_5": "Iminā ativelanti ettha atisaddassa atikkamanatthañca “ativela”nti padassa “viharato”ti pade kiriyavisesanabhāvañca dasseti.",
  "tika-vin12t4:149_6": "Appaṁ kālanti yojanā.",
  "tika-vin12t4:149_7": "Avataraṇaṁ otāroti dassento āha “otaraṇa”nti.",
  "tika-vin12t4:149_8": "Sabbatthāti sabbesu pañcakesu.",
  "tika-vin12t4:150_0": "Iti pañcakavāravaṇṇanāya yojanā samattā.",
  "tika-vin12t4:151_0": "Ekuttarikanayo chakkavāravaṇṇanā",
  "tika-vin12t4:152_0": "326.",
  "tika-vin12t4:152_1": "Chakkesu evamattho veditabboti yojanā.",
  "tika-vin12t4:152_2": "Itīti evaṁ.",
  "tika-vin12t4:152_3": "Imā cha sāmīciyoti yojanā.",
  "tika-vin12t4:152_4": "Tatthāti chasu ākāresu.",
  "tika-vin12t4:152_5": "Satisammosenāti satiyā vippavāsena.",
  "tika-vin12t4:153_0": "Tatthāti cuddasasu paramesu.",
  "tika-vin12t4:153_1": "Tatoti chakkato.",
  "tika-vin12t4:153_2": "Ekaṁ apanetvāti yaṁkiñci ekaṁ apanetvā.",
  "tika-vin12t4:153_3": "Sesesūti chahi paramehi sesesu aṭṭhasu paramesu.",
  "tika-vin12t4:153_4": "Aññānipi chakkānīti paṭhamachakkato aññānipi aṭṭha chakkāni.",
  "tika-vin12t4:154_0": "Cha āpattiyoti tīṇi chakkānīti “cha āpattiyo”ti vuttāni tīṇi chakkānīti yojanā.",
  "tika-vin12t4:154_1": "Vuttadvayaṁ ekaṁ katvā.",
  "tika-vin12t4:154_2": "Nhāneti nhānasikkhāpade.",
  "tika-vin12t4:154_3": "Chakkadvayanti ādāyasamādāyavasena chakkadvayaṁ.",
  "tika-vin12t4:154_4": "Sabbatthāti sabbesu chakkesu.",
  "tika-vin12t4:155_0": "Iti chakkavāravaṇṇanāya yojanā samattā.",
  "tika-vin12t4:156_0": "Ekuttarikanayo sattakavāravaṇṇanā",
  "tika-vin12t4:157_0": "327. Sattakesu chasu sāmīcīsu pakkhipitvāti sambandho. Tatthevāti samathakkhandhake eva.",
  "tika-vin12t4:158_0": "Campeyyaketi campeyyakkhandhake.",
  "tika-vin12t4:158_1": "“Asaddhammā”ti padassa bhedanissitatulyanissitasamāsaṁ dassento āha “asataṁ dhammā”tiādi.",
  "tika-vin12t4:158_2": "Tattha “asataṁ dhammā”ti iminā bhedanissitasamāsaṁ dasseti,",
  "tika-vin12t4:158_3": "“asanto vā dhammā”ti iminā tulyanissitasamāsaṁ dasseti.",
  "tika-vin12t4:158_4": "Sabbatthāti sabbesu sattakesu.",
  "tika-vin12t4:158_5": "Sesaṁ suviññeyyameva.",
  "tika-vin12t4:159_0": "Iti sattakavāravaṇṇanāya yojanā samattā.",
  "tika-vin12t4:160_0": "Ekuttarikanayo aṭṭhakavāravaṇṇanā",
  "tika-vin12t4:161_0": "328.",
  "tika-vin12t4:161_1": "Aṭṭhakesu aṭṭhānisaṁsādīnaṁ desanākāradesanaṭṭhānāni dassento āha “na maya”ntiādi.",
  "tika-vin12t4:161_2": "Tattha “na mayaṁ…pe…",
  "tika-vin12t4:161_3": "karissāmā”ti iminā desanākāraṁ dasseti,",
  "tika-vin12t4:161_4": "“kosambakakkhandhake”ti iminā desanaṭṭhānaṁ dasseti.",
  "tika-vin12t4:161_5": "Tampīti dutiyaaṭṭhakampi.",
  "tika-vin12t4:162_0": "Terasake vuttāti sambandho.",
  "tika-vin12t4:162_1": "Kulāni dūsetīti ettha “dūsetī”ti kiriyāpadassa karaṇaṁ dassento āha “pupphena vā”tiādi.",
  "tika-vin12t4:162_2": "Imehi aṭṭhahi dūsetīti yojanā.",
  "tika-vin12t4:162_3": "“Lābhenā”tiādinā “aṭṭhahi asaddhammehī”ti ettha asaddhammasarūpaṁ dasseti.",
  "tika-vin12t4:162_4": "Sārāgoti saṁrāgo,",
  "tika-vin12t4:162_5": "bhusaṁ rajjananti attho.",
  "tika-vin12t4:162_6": "Paṭivirodhoti doso.",
  "tika-vin12t4:162_7": "So hi yasmā alābhādīsu paṭivirujjhati,",
  "tika-vin12t4:162_8": "tasmā paṭivirodhoti vuccati.",
  "tika-vin12t4:162_9": "Pāḷiyanti vinayapāḷiyaṁ.",
  "tika-vin12t4:163_0": "Pāṇantiādikā dve gāthāyo dvādasakkharena bandhitā.",
  "tika-vin12t4:163_1": "Paṭhamagāthāya tatiyapāde cariyasaddena yuttattā ekakkharo adhiko.",
  "tika-vin12t4:163_2": "Ayaṁ panettha yojanā –",
  "tika-vin12t4:163_3": "pāṇaṁ na hane na ghāteyya,",
  "tika-vin12t4:163_4": "ādinnañca na ādiye na gaṇheyya,",
  "tika-vin12t4:163_5": "musā vitathavacanaṁ na bhāse na katheyya,",
  "tika-vin12t4:163_6": "majjapo majjapānaṁ na ca siyā,",
  "tika-vin12t4:163_7": "abrahmacariyā methunā virameyya,",
  "tika-vin12t4:163_8": "rattiṁ vikālabhojanaṁ na bhuñjeyya.",
  "tika-vin12t4:164_0": "Mālaṁ na dhāre na dhāreyya,",
  "tika-vin12t4:164_1": "gandhañca na ācare,",
  "tika-vin12t4:164_2": "santhate mañce ca chamāyañca sayetha.",
  "tika-vin12t4:164_3": "Etañhi uposathaṁ aṭṭhaṅgikaṁ uposathaṁ iti dukkhantagunā buddhena pakāsitanti āhu paṇḍitāti.",
  "tika-vin12t4:165_0": "Saṅghabhedaketi saṅghabhedakakkhandhake.",
  "tika-vin12t4:165_1": "Tāsaṁyevāti bhikkhunīnameva.",
  "tika-vin12t4:165_2": "“Upāsikā aṭṭha varāni yācatī”ti evaṁ sāmaññavacanassāpi atthapakaraṇādinā visesavisayo hotīti āha “visākhā”ti.",
  "tika-vin12t4:165_3": "Sā hi vividhā puttanattusaṅkhātā sākhā etissātthīti visākhāti vuccati.",
  "tika-vin12t4:165_4": "Sabbatthāti sabbesu aṭṭhakesu.",
  "tika-vin12t4:165_5": "Sesaṁ suviññeyyameva.",
  "tika-vin12t4:166_0": "Iti aṭṭhakavāravaṇṇanāya yojanā samattā.",
  "tika-vin12t4:167_0": "Ekuttarikanayo navakavāravaṇṇanā",
  "tika-vin12t4:168_0": "329.",
  "tika-vin12t4:168_1": "Navakesu acarītiādīnīti ādisaddena “carati,",
  "tika-vin12t4:168_2": "carissatī”tiādīni saṅgaṇhāti.",
  "tika-vin12t4:168_3": "Taṁ kutettha labbhāti ettha tanti anatthacaraṇaṁ,",
  "tika-vin12t4:168_4": "kopakaraṇaṁ vā.",
  "tika-vin12t4:168_5": "Kutoti kena kāraṇena.",
  "tika-vin12t4:168_6": "Etthāti etasmiṁ anatthacarakapuggale.",
  "tika-vin12t4:168_7": "Labbhāti laddhā,",
  "tika-vin12t4:168_8": "sakkā laddhuṁ na labbhā evāti attho.",
  "tika-vin12t4:168_9": "Navannaṁ vā bhikkhūnaṁ kāraṇāti yojanā.",
  "tika-vin12t4:168_10": "Taṇhanti dvīsu esanataṇhāesitataṇhāsu esanataṇhaṁ.",
  "tika-vin12t4:168_11": "Paṭiccāti ārabbha.",
  "tika-vin12t4:168_12": "Pariyesanāti punappunaṁ esanā.",
  "tika-vin12t4:168_13": "Lābhoti rūpādiārammaṇalābho.",
  "tika-vin12t4:168_14": "Vinicchayoti ñāṇataṇhādiṭṭhivitakkavasena catubbidho vinicchayo.",
  "tika-vin12t4:168_15": "Catubbidho hi dhammo “ettakaṁ mayhaṁ bhavissatī”tiādinā vinicchinati anenāti vinicchayoti vuccati.",
  "tika-vin12t4:168_16": "Chandarāgoti balavarāgo.",
  "tika-vin12t4:168_17": "Ajjhosānanti “ahaṁ mama”nti balavasanniṭṭhānaṁ,",
  "tika-vin12t4:168_18": "pariggahoti taṇhādiṭṭhivasena paricchinditvā gahaṇaṁ.",
  "tika-vin12t4:168_19": "Macchariyanti paresaṁ sādhāraṇabhāvassa asahanatā.",
  "tika-vin12t4:168_20": "Ārakkhāti dvārapidahanamañjūsagopanādivasena ābhuso rakkhanaṁ.",
  "tika-vin12t4:168_21": "Ārakkhādhikaraṇanti ārakkhakāraṇā,",
  "tika-vin12t4:168_22": "hetvatthe cetaṁ paccattavacanaṁ.",
  "tika-vin12t4:168_23": "Daṇḍādānādīsu paranisedhanatthaṁ daṇḍassa ādānaṁ daṇḍādānaṁ.",
  "tika-vin12t4:168_24": "Tathā ekatodhārādino satthassa ādānaṁ satthādānaṁ.",
  "tika-vin12t4:168_25": "Kalahoti kāyakalahopi vācākalahopi.",
  "tika-vin12t4:168_26": "Viggahoti viruddhavasena gahaṇaṁ.",
  "tika-vin12t4:168_27": "Vivādoti viruddhavasena vadanaṁ.",
  "tika-vin12t4:168_28": "“Tuvaṁ tuva”nti anādaravasena vadanaṁ tuvaṁtuvaṁ vādo,",
  "tika-vin12t4:168_29": "pesuññavasena vadanaṁ pesuññavādo,",
  "tika-vin12t4:168_30": "musāvasena vadanaṁ musāvādo,",
  "tika-vin12t4:168_31": "daṇḍādānañca satthādānañca kalaho ca viggaho ca vivādo ca tuvaṁtuvaṁvādo ca pesuññavādo ca musāvādo ca daṇḍādāna…pe… musāvādā.",
  "tika-vin12t4:168_32": "Musāvādāti ettha vādasaddo “tuvaṁ tuva”nti ca “pesuñña”nti ca etthāpi yojetabbo.",
  "tika-vin12t4:168_33": "“Ahaṁ seyyohamasmī”ti pavattamānādayoti yojanā.",
  "tika-vin12t4:168_34": "Adhiṭṭhitakālato paṭṭhāya na vikappetabbānīti adhiṭṭhānavikappanaṁ ekato na kātabbaṁ,",
  "tika-vin12t4:168_35": "adhiṭṭhite na vikappetabbanti adhippāyo.",
  "tika-vin12t4:168_36": "Pariṇataṁ lābhaṁ pariṇāmetīti sambandho.",
  "tika-vin12t4:169_0": "Etesaṁyevadānānanti etesaṁyeva adhammikānaṁ dānānaṁ.",
  "tika-vin12t4:169_1": "Saṅghassa ninnanti saṅghassa nataṁ,",
  "tika-vin12t4:169_2": "nāmitaṁ vā lābhanti sambandho.",
  "tika-vin12t4:169_3": "Saṅghassa namati,",
  "tika-vin12t4:169_4": "nāmiyatīti vā ninnaṁ.",
  "tika-vin12t4:169_5": "Tesaṁyevāti tesaṁyeva tiṇṇaṁ dhammikadānānaṁ.",
  "tika-vin12t4:169_6": "Tayo tayo dānapaṭiggahaparibhoge sampiṇḍetvā navako gahetabbo.",
  "tika-vin12t4:169_7": "Tatthevāti samathakkhandhake eva.",
  "tika-vin12t4:169_8": "Ovādavaggassāti bhikkhunovādavaggassa.",
  "tika-vin12t4:169_9": "Tatthevāti ovādavaggassa paṭhamasikkhāpade eva.",
  "tika-vin12t4:169_10": "Sabbatthāti sabbesu navakesu.",
  "tika-vin12t4:170_0": "Iti navakavāravaṇṇanāya yojanā samattā.",
  "tika-vin12t4:171_0": "Ekuttarikanayo dasakavāravaṇṇanā",
  "tika-vin12t4:172_0": "330.",
  "tika-vin12t4:172_1": "Dasakesu aṭṭhāne vā panāti akāraṇe vā pana.",
  "tika-vin12t4:172_2": "Tatthāti navakesu.",
  "tika-vin12t4:172_3": "“Natthi dinnantiādivasenā”ti ādisaddena “natthi yiṭṭhaṁ natthi huta”ntiādayo nava natthikā saṅgahetabbā.",
  "tika-vin12t4:172_4": "“Sassato lokoti ādivasenā”tiādisaddena “asassato loko”tiādayo nava antaggāhike saṅgaṇhāti.",
  "tika-vin12t4:172_5": "Viparītā sammattāti dasahi micchattehi viparītā dasa sammattā sammādiṭṭhi sammāsaṅkappo sammāvācā sammākammanto",
  "tika-vin12t4:172_6": "sammāājīvo sammāvāyāmo sammāsati sammāsamādhi sammāñāṇaṁ sammāvimuttīti.",
  "tika-vin12t4:173_0": "Dasa ādīnavā niddiṭṭhāti sambandho.",
  "tika-vin12t4:173_1": "Undūrakkhāyitanti mūsikena khāditaṁ.",
  "tika-vin12t4:173_2": "Ettha hi khedhātu khādanattho hoti.",
  "tika-vin12t4:173_3": "Aggidaḍḍhanti agginā daḍḍhaṁ.",
  "tika-vin12t4:173_4": "Etesūti etesu dasasu paṁsukūlesu.",
  "tika-vin12t4:173_5": "Udakasāṭikaṁ vā saṁkaccikaṁ vāti bhikkhunīnaṁ udakasāṭikaṁ vā saṁkaccikaṁ vā.",
  "tika-vin12t4:173_6": "Ettha vāsaddo aniyamavikappattho.",
  "tika-vin12t4:174_0": "Paṇṇasanthāro tiṇasanthārena saṅgahito. Sabbatthāti sabbesu dasakesu.",
  "tika-vin12t4:175_0": "Iti dasakavāravaṇṇanāya yojanā samattā.",
  "tika-vin12t4:176_0": "Ekuttarikanayo ekādasakavāravaṇṇanā",
  "tika-vin12t4:177_0": "331.",
  "tika-vin12t4:177_1": "Ekādasakesu tiṇapādukāti muñjapabbajehi avasesā tiṇamayapādukā.",
  "tika-vin12t4:177_2": "Kaṭṭhapādukasaṅgahamevāti kaṭṭhapāduke saṅgahaṁ eva.",
  "tika-vin12t4:177_3": "Tambalohamayena vā dārumayena vāti vāsaddo aniyamavikappattho.",
  "tika-vin12t4:177_4": "“Nasi animittā”tiādayo bhikkhunikkhandhake niddiṭṭhā.",
  "tika-vin12t4:177_5": "Te sabbeti sabbe te gaṇṭhikavidhā.",
  "tika-vin12t4:177_6": "Naggenāti acelakena.",
  "tika-vin12t4:177_7": "Te sabbeti sabbe te avandiyapuggalā.",
  "tika-vin12t4:177_8": "Pubbeti dasake.",
  "tika-vin12t4:177_9": "Kammavaggeti avasāne kammavagge.",
  "tika-vin12t4:178_0": "So bhikkhu yaṁ na nigaccheyya,",
  "tika-vin12t4:178_1": "etaṁ na nigataṁ aṭṭhānaṁ anavakāsoti yojanā.",
  "tika-vin12t4:178_2": "Evañhi sati yaṁsaddo kiriyāparāmasano hoti,",
  "tika-vin12t4:178_3": "atha vā yaṁ yena kāraṇena na nigaccheyya,",
  "tika-vin12t4:178_4": "etaṁ kāraṇaṁ aṭṭhānanti yojanā.",
  "tika-vin12t4:178_5": "Anadhigataṁ samādhinti yojanā.",
  "tika-vin12t4:178_6": "Saddhammāssāti saddhammā assa.",
  "tika-vin12t4:178_7": "Assa akkosakaparibhāsakassa bhikkhussa saddhammā na vodāyanti na pariyodapentīti attho.",
  "tika-vin12t4:178_8": "Rogātaṅkanti rogasaṅkhātaṁ ātaṅkaṁ.",
  "tika-vin12t4:178_9": "Nirayaṁ upapajjatīti nirayamhi upapajjati.",
  "tika-vin12t4:178_10": "“Upapajjatī”ti ettha upaiti kammappavacanīyaupasaggena yuttattā “niraya”nti ettha bhummatthe upayogavacanaṁ daṭṭhabbaṁ.",
  "tika-vin12t4:178_11": "Ettha etasmiṁ aṅguttarapāḷiyaṁ.",
  "tika-vin12t4:179_0": "Āsevitāyāti ettha ātyūpasaggo ādikammatthoti āha “ādito paṭṭhāya sevitāyā”ti.",
  "tika-vin12t4:179_1": "“Nipphāditāyā”tiiminā bhāvitāyāti ettha bhūsaddo sattatthoti dasseti,",
  "tika-vin12t4:179_2": "“vaḍḍhitāyā”ti iminā vaḍḍhanatthoti dasseti.",
  "tika-vin12t4:179_3": "Bahulīkatāyāti ettha bahulaṁ nāma atthato punappunanti āha “punappunaṁ katāyā”ti.",
  "tika-vin12t4:179_4": "Suyuttayānasadisāyāti suṭṭhu yuttena yānena sadisāya.",
  "tika-vin12t4:179_5": "Iminā yānīkatāyāti ettha na yaṁkiñci yānaṁ viya kataṁ hoti,",
  "tika-vin12t4:179_6": "atha kho icchiticchitakkhaṇe ārohanīyattā suyuttayānaṁ viya kataṁ hotīti dasseti.",
  "tika-vin12t4:179_7": "Yathā kariyamāne patiṭṭhā hotīti yojanā.",
  "tika-vin12t4:179_8": "Vatthukatāyāti ettha vatthusaddo patiṭṭhatthoti dasseti.",
  "tika-vin12t4:179_9": "Vasati patiṭṭhahati etthāti vatthūti vacanattho kātabbo.",
  "tika-vin12t4:179_10": "Anuṭṭhitāyāti ettha anusaddo naupacchinnattho,",
  "tika-vin12t4:179_11": "ṭhādhātu uppajjanatthoti dassento āha “anu anu pavattitāyā”ti.",
  "tika-vin12t4:179_12": "“Samantato”ti iminā paricitāyāti ettha parisaddo samantatthoti dasseti.",
  "tika-vin12t4:179_13": "“Abhivaḍḍhitāyā”ti iminā cidhātu vaḍḍhanatthoti dasseti.",
  "tika-vin12t4:179_14": "Samāraddhāyāti paripuṇṇaṁ ārādhitāya.",
  "tika-vin12t4:179_15": "Rādhadhātu hi sādhanattho hoti.",
  "tika-vin12t4:179_16": "“Vasībhāvaṁ upanītāyā”ti iminā tadatthaṁ adhippāyena dasseti.",
  "tika-vin12t4:179_17": "“Na pāpakaṁ supinaṁ passatī”ti vacanassa atthāpattinayaṁ dassento āha “bhadrakaṁ panā”tiādi.",
  "tika-vin12t4:179_18": "Vuddhikāraṇabhūtanti vuddhiyā kāraṇabhūtaṁ supinanti sambandho.",
  "tika-vin12t4:179_19": "Devatā rakkhantīti ettha sāmaññato vuttepi ārakkhadevatāyeva gahetabbāti āha “ārakkhadevatā”ti.",
  "tika-vin12t4:179_20": "Ārakkhadevatā nāma bhummadevādayo.",
  "tika-vin12t4:179_21": "Khippanti bhāvanapuṁsakaṁ.",
  "tika-vin12t4:179_22": "Iminā tuvaṭaṁ cittanti ettha tuvaṭasaddo khippapariyāyoti dasseti.",
  "tika-vin12t4:179_23": "Uttarimappaṭivijjhantoti ettha “uttari”nti padassa avadhipekkhattā tassa avadhi ca uttarisaddassa idha",
  "tika-vin12t4:179_24": "arahattavācakabhāvañca vidhadhātuyā sacchikaraṇatthañca dassento āha “mettājhānato”tiādi.",
  "tika-vin12t4:179_25": "Tattha “mettājhānato”ti iminā avadhiṁ dasseti,",
  "tika-vin12t4:179_26": "“arahatta”nti iminā “uttari”nti padassa sarūpatthaṁ dasseti,",
  "tika-vin12t4:179_27": "“asacchikaronto”ti iminā vidhadhātuyā sacchikaraṇatthaṁ dasseti.",
  "tika-vin12t4:179_28": "Sabbatthāti sabbesu ekādasakesu.",
  "tika-vin12t4:180_0": "Iti ekādasakavāravaṇṇanāpariyosānāya",
  "tika-vin12t4:181_0": "Ekuttarikavaṇṇanāya",
  "tika-vin12t4:182_0": "Yojanā samattā.",
  "tika-vin12t4:183_0": "Uposathādipucchāvissajjanā",
  "tika-vin12t4:184_0": "332.",
  "tika-vin12t4:184_1": "Vissajjane evamattho veditabboti yojanā.",
  "tika-vin12t4:184_2": "Kāyasāmaggī ādi nāmāti yojanā.",
  "tika-vin12t4:184_3": "Osāraṇakiriyāti kathanakiriyā.",
  "tika-vin12t4:184_4": "Chandapavāraṇaṁāharitvāti chandañca pavāraṇañca āharitvā.",
  "tika-vin12t4:184_5": "Pavāraṇākathāti “saṅghaṁ bhante pavāremī”tiādikā pavāraṇākathā.",
  "tika-vin12t4:184_6": "Tajjanīyakammādīsu vatthu nāma kiṁ?",
  "tika-vin12t4:184_7": "Puggalo nāma koti āha “vatthu nāmā”tiādi.",
  "tika-vin12t4:184_8": "Tattha yena vatthunāti bhaṇḍanakārakādinā yena vatthunā karaṇabhūtena,",
  "tika-vin12t4:184_9": "hetubhūtena vā.",
  "tika-vin12t4:184_10": "Yenāti puggalena kattubhūtena,",
  "tika-vin12t4:184_11": "katanti sambandho.",
  "tika-vin12t4:184_12": "“Tassā tassā kammavācāyā”ti padaṁ “avasānavacana”nti pade avayavisambandho.",
  "tika-vin12t4:184_13": "Sabbatthāti sabbesu vissajjanesu.",
  "tika-vin12t4:185_0": "Iti uposathādipucchāvissajjanavaṇṇanāya yojanā",
  "tika-vin12t4:186_0": "Samattā.",
  "tika-vin12t4:187_0": "Atthavasapakaraṇavaṇṇanā",
  "tika-vin12t4:188_0": "334.Atthavasapakaraṇeti avayaviādhāro.",
  "tika-vin12t4:188_1": "Dasa atthavasetiādīsūti avayavādhāro.",
  "tika-vin12t4:188_2": "Yanti vacanaṁ.",
  "tika-vin12t4:188_3": "Uparimaṁ uparimaṁ padanti “saṅghaphāsutāyā”tiādikaṁ uttaruttari vuttaṁ padaṁ.",
  "tika-vin12t4:188_4": "Heṭṭhimassa heṭṭhimassa padassāti “saṅghasuṭṭhutāyā”tiādikassa adho adho vuttassa padassa.",
  "tika-vin12t4:189_0": "Yadetaṁ padasataṁ vuttanti yojanā.",
  "tika-vin12t4:189_1": "Tatthāti tasmiṁ padasate,",
  "tika-vin12t4:189_2": "niddhāraṇe bhummaṁ,",
  "tika-vin12t4:189_3": "atthasatanti abhidheyyasataṁ.",
  "tika-vin12t4:189_4": "Dhammasatantiabhidhānasataṁ,",
  "tika-vin12t4:189_5": "pāḷisatanti attho.",
  "tika-vin12t4:189_6": "“Atthasataṁ dhammasata”nti padānaṁ atthantaravikappaṁ dassento āha “atha vā”tiādi.",
  "tika-vin12t4:189_7": "Tattha ye dasa atthavase paṭicca paññattaṁ,",
  "tika-vin12t4:189_8": "tesaṁ dasaatthavasānanti yojanā,",
  "tika-vin12t4:189_9": "ye dasa atthavase pubbe vaṇṇitā,",
  "tika-vin12t4:189_10": "tesaṁ dasaatthavasānanti yojanā.",
  "tika-vin12t4:189_11": "Paṭhamapārājikavaṇṇanāyaṁ vaṇṇitāti sambandho.",
  "tika-vin12t4:189_12": "Tatthāti “saṅghasuṭṭhutāyā”tiādipāṭhe.",
  "tika-vin12t4:189_13": "Suṭṭhu devāti suṭṭhu mahārāja.",
  "tika-vin12t4:189_14": "Hi yasmā āṇābalabhogabalaissariyabalehi dibbati,",
  "tika-vin12t4:189_15": "tasmā devoti vuccati.",
  "tika-vin12t4:189_16": "Yo cāti gahaṭṭho vā pabbajito vā,",
  "tika-vin12t4:189_17": "sampaṭicchatīti sambandho.",
  "tika-vin12t4:189_18": "Tasmāti yasmā hitāya sukhāya hoti, tasmā.",
  "tika-vin12t4:189_19": "Ānisaṁsaṁ dassetvā paññapessāmīti sambandho.",
  "tika-vin12t4:189_20": "Abhibhavitvā na paññapessāmīti yojanā.",
  "tika-vin12t4:189_21": "Idhāti atthavasapakaraṇe.",
  "tika-vin12t4:189_22": "Tadatthajotakānanti soyeva attho tadattho,",
  "tika-vin12t4:189_23": "tassa jotakā tadatthajotakā, tesaṁ.",
  "tika-vin12t4:189_24": "Idāni veditabbānīti sambandho.",
  "tika-vin12t4:189_25": "Atthaṁ jotentīti atthajotakā, saddā.",
  "tika-vin12t4:189_26": "Nīharitvā,",
  "tika-vin12t4:189_27": "niyametvā vā attho vuccate imāhi saddapaññattīhīti niruttiyo.",
  "tika-vin12t4:190_0": "Atthasatanti gāthāyaṁ atthavase pakaraṇe atthasataṁ veditabbantiādinā yojanā kātabbā.",
  "tika-vin12t4:190_1": "Iti hīti iti eva.",
  "tika-vin12t4:190_2": "Hisaddo hi evasaddattho.",
  "tika-vin12t4:190_3": "Idanti “atthasata”ntiādivacanaṁ,",
  "tika-vin12t4:190_4": "vuttanti sambandho.",
  "tika-vin12t4:190_5": "Etanti yathāvuttaṁ atthaṁ paṭiccāti sambandho.",
  "tika-vin12t4:191_0": "Iti samantapāsādikāya vinayasaṁvaṇṇanāya",
  "tika-vin12t4:192_0": "Mahāvaggavaṇṇanāya",
  "tika-vin12t4:193_0": "Yojanā samattā.",
  "tika-vin12t4:194_0": "Paṭhamagāthāsaṅgaṇikaṁ",
  "tika-vin12t4:195_0": "Sattanagaresu paññattasikkhāpadavaṇṇanā",
  "tika-vin12t4:196_0": "335.Ekaṁsanti ettha bhummatthe upayogavacananti āha “ekasmiṁ aṁse”ti.",
  "tika-vin12t4:196_1": "Dasanakhasamodhānasamujjalanti dasannaṁ nakhānaṁ samūhena suṭṭhu ujjalaṁ.",
  "tika-vin12t4:196_2": "Ettha “samujjala”nti iminā añjalinti padassa ādarena,",
  "tika-vin12t4:196_3": "abhimukhaṁ vā jalati dibbatīti añjalīti atthaṁ dasseti.",
  "tika-vin12t4:196_4": "Āsīsamānarūpovāti ettha āsīsamānarūpo evāti atthaṁ paṭikkhipanto āha “paccāsīsamānarūpo viyā”ti.",
  "tika-vin12t4:196_5": "Ettha “viyā”ti iminā “āsīsamāno ivā”ti padavibhāgaṁ katvā ivasaddo upamatthajotakoti dasseti.",
  "tika-vin12t4:196_6": "Kissāti ettha karaṇatthe chaṭṭhīvibhatti hotīti āha “kena kāraṇenā”ti.",
  "tika-vin12t4:196_7": "Idhāti mama nisinnaṭṭhānaṁ.",
  "tika-vin12t4:196_8": "“Āgato”ti iminā idhamāgatoti ettha makāro padasandhikaramattoti dasseti.",
  "tika-vin12t4:196_9": "Assāti upālissa vissajjesīti sambandho.",
  "tika-vin12t4:196_10": "Sabbatthāti sabbesu pañhesu.",
  "tika-vin12t4:196_11": "Itīti evaṁ.",
  "tika-vin12t4:197_0": "Tatthāti vissajjane.",
  "tika-vin12t4:197_1": "Bhaddako te ummaṅgoti ettha ummaṅgasaddo pañhavācakoti āha “bhaddakā te pañhā”ti.",
  "tika-vin12t4:197_2": "Tattha teti tava.",
  "tika-vin12t4:197_3": "Kasmā pañhā “ummaṅgo”ti vuccatīti āha “pañcā hī”tiādi.",
  "tika-vin12t4:197_4": "Hi yasmā ummaṅgoti vuccati,",
  "tika-vin12t4:197_5": "tasmā pañhā ummaṅgo nāmāti yojanā.",
  "tika-vin12t4:197_6": "“Ummujjitvā ṭhitattā”ti iminā ummujjatīti ummaṅgoti vacanatthaṁ dasseti.",
  "tika-vin12t4:197_7": "Mujadhātu ukārassa akāro,",
  "tika-vin12t4:197_8": "avijjandhakārasaṅkhātā udakato ummujjatīti attho.",
  "tika-vin12t4:197_9": "“Tagghā”ti nipātassa tasmā kāraṇāti atthaṁ dassento āha “yasmā”tiādi.",
  "tika-vin12t4:197_10": "“Sampaṭicchanatthe”ti iminā tagghasaddo sādhuatthoti dasseti,",
  "tika-vin12t4:197_11": "taggha sādhūti attho.",
  "tika-vin12t4:197_12": "Tīṇiyevāti “samādahitvā visibbentī”ti ekaṁ,",
  "tika-vin12t4:197_13": "“sāmisenā”ti ekaṁ,",
  "tika-vin12t4:197_14": "“sasitthaka”nti ekanti imāni tīṇiyeva.",
  "tika-vin12t4:198_0": "Catuvipattivaṇṇanā",
  "tika-vin12t4:199_0": "336.Yaṁ taṁ pucchimhāti ettha niggahitato paraṁ akāralopoti āha “yaṁ taṁ apucchimhā”ti.",
  "tika-vin12t4:199_1": "Tattha yanti pañhaṁ.",
  "tika-vin12t4:199_2": "Tanti tuvaṁ.",
  "tika-vin12t4:199_3": "“Tva”ntipi pāṭho,",
  "tika-vin12t4:199_4": "ayamevattho.",
  "tika-vin12t4:199_5": "Taṁ tadevāti taṁ taṁ eva pañhaṁ.",
  "tika-vin12t4:199_6": "Aññathāti aññaṁ ākāraṁ.",
  "tika-vin12t4:200_0": "Ye duṭṭhullā sā sīlavipattīti ettha nanu sīlavipattiṁ pucchanto pañho natthi,",
  "tika-vin12t4:200_1": "kasmā pana “sā sīlavipattī”ti vissajjanaṁ vuttanti āha “kiñcāpī”tiādi.",
  "tika-vin12t4:200_2": "Etanti “ye duṭṭhullā sā sīlavipattī”ti vacanaṁ.",
  "tika-vin12t4:200_3": "Tamevatthaṁ vitthārento āha “catūsu hī”tiādi.",
  "tika-vin12t4:200_4": "Vatvāti saṁkhepena vatvā.",
  "tika-vin12t4:201_0": "Tissannaṁ vipattīnanti sīlavipattito avasesānaṁ tissannaṁ vipattīnaṁ.",
  "tika-vin12t4:201_1": "Tatthāti “thullaccaya”ntiādivacane.",
  "tika-vin12t4:202_0": "“Abbhācikkhantī”ti padassa kattāraṁ dassento āha “vadantā”ti. “Tathāha”ntiādinā vadanākāraṁ dasseti.",
  "tika-vin12t4:203_0": "“Ayaṁ chahī”ti iminā ayaṁ sāti ettha sāsaddo padālaṅkāroti dasseti.",
  "tika-vin12t4:203_1": "Ettāvatāti ettakena “thullaccaya”ntiādivacanamattena.",
  "tika-vin12t4:203_2": "Vissajjitaṁ hotīti sambandho.",
  "tika-vin12t4:204_0": "Chedanakādivaṇṇanā",
  "tika-vin12t4:205_0": "337.Katichedanakānītiādipucchānaṁ anusandhipucchābhāvaṁ dassento āha “yasmā panā”tiādi.",
  "tika-vin12t4:205_1": "Pucchā hi anusandhiananusandhivasena duvidhā.",
  "tika-vin12t4:205_2": "Tattha vissajjanena anusandhivasena pucchā anusandhipucchā nāma,",
  "tika-vin12t4:205_3": "vissajjanamanapekkhitvā yathākāmapucchā ananusandhipucchā nāma.",
  "tika-vin12t4:205_4": "Tāsaṁ vitthāro nettiaṭṭhakathādīsu gahetabbo.",
  "tika-vin12t4:205_5": "Idhāpi “ekādasa yāvatatiyakā”ti vissajjanena anusandhānattā anusandhipucchā nāma.",
  "tika-vin12t4:205_6": "Yasmā pana vissajjitoti sambandho.",
  "tika-vin12t4:205_7": "Saṅkhāvasenāti ekādasā”ti saṅkhāya sattiyā,",
  "tika-vin12t4:205_8": "āyattena vā.",
  "tika-vin12t4:205_9": "Saṅkhānusandhivasenevāti “katī”ti saṅkhāya anusandhivasena eva.",
  "tika-vin12t4:205_10": "Tesanti pañhānaṁ.",
  "tika-vin12t4:205_11": "Tatthāti “cha chedanakānī”tiādipāṭhe.",
  "tika-vin12t4:205_12": "Idamevāti idaṁ eva vacanaṁ.",
  "tika-vin12t4:205_13": "Apubbanti pubbe na vuttaṁ,",
  "tika-vin12t4:205_14": "aporāṇaṁ navanti attho.",
  "tika-vin12t4:205_15": "Yaṁ panetanti yaṁ pana etaṁ vacanaṁ.",
  "tika-vin12t4:205_16": "“Soḷasā”ti iminā sodasāti ettha dakārassa ḷakāraṁ katvā “soḷasā”ti pāṭhopi yujjatīti dasseti.",
  "tika-vin12t4:205_17": "Jānanti paññattāti ettha “evaṁ vatvā”ti pāṭhasesaṁ ajjhāharitvā yojetabbabhāvaṁ dassento āha “jāna”nti evaṁ vatvā paññattā”ti.",
  "tika-vin12t4:205_18": "Teti “jāna”nti paññattā sikkhāpadāti attho.",
  "tika-vin12t4:205_19": "Evanti vakkhamānanayena.",
  "tika-vin12t4:205_20": "Paviseyyātīti ettha itisaddo parisamānattho.",
  "tika-vin12t4:205_21": "Iti veditabboti yojanā.",
  "tika-vin12t4:206_0": "Asādhāraṇādivaṇṇanā",
  "tika-vin12t4:207_0": "338.Purima pañhanti “kati chedanakānī”tiādipañhānaṁ pure vuttaṁ pañhaṁ.",
  "tika-vin12t4:207_1": "Tatthāti “vīsaṁ dve satānī”tiādipāṭhe.",
  "tika-vin12t4:207_2": "“Dveaniyatehī”ti padassa asamāhāradiguvākyaṁ dassento āha “dvīhi aniyatehī”ti.",
  "tika-vin12t4:207_3": "“Saddhi”nti iminā sahādiyoge karaṇavacananti dasseti.",
  "tika-vin12t4:208_0": "Gāthāyaṁ “dhovanañca sikkhāpada”ntiādinā yojanā kātabbā. Dve lomāti dve eḷakalomasikkhāpadāni.",
  "tika-vin12t4:209_0": "“Sakalo”tiādikāya aḍḍhateyyagāthāya yojanā suviññeyyāva.",
  "tika-vin12t4:210_0": "Saṅghamhādasa nissareti ettha “saṅghamhā nissārīyatī”ti evaṁ vuttā dasāti yojanānayaṁ dassento āha “saṅghamhā nissārīyatī”tiādi.",
  "tika-vin12t4:210_1": "Tatthāti bhikkhunivibhaṅge.",
  "tika-vin12t4:210_2": "Tathāti yathā khuddakā,",
  "tika-vin12t4:210_3": "tathāti attho.",
  "tika-vin12t4:210_4": "Itīti evaṁ.",
  "tika-vin12t4:211_0": "Tesanti pārājikānaṁ.",
  "tika-vin12t4:211_1": "Kaṇhasappādayo durāsadā viya durāsadā hontīti yojanā.",
  "tika-vin12t4:211_2": "“Durūpagamanāti iminā sadadhātuyā gatyatthaṁ dasseti.",
  "tika-vin12t4:211_3": "Durāsajjanāti dukkhena āsajjitabbā,",
  "tika-vin12t4:211_4": "āsajjituṁ na sukarāti attho.",
  "tika-vin12t4:211_5": "Samūpamāti samaupamā.",
  "tika-vin12t4:211_6": "Samūpamākāraṁ dassento āha “yathā”tiādi.",
  "tika-vin12t4:212_0": "Sādhāraṇanti aṭṭhahi pārājikehi sādhāraṇaṁ.",
  "tika-vin12t4:212_1": "Ekekassa pārājikassāti sambandho.",
  "tika-vin12t4:212_2": "Avirūḷhī bhavanti teti ettha upamānopameyyānaṁ pākaṭabhāvaṁ katvā yojanānayaṁ dassento āha “yathā ete”tiādi.",
  "tika-vin12t4:212_3": "Avirūḷhidhammāti avirūḷhīsabhāvā.",
  "tika-vin12t4:212_4": "Pakatisīlabhāvenāti pakatiyā sīlavantabhāvena,",
  "tika-vin12t4:212_5": "“pakatisīlābhāvenā”tipi pāṭho,",
  "tika-vin12t4:212_6": "pakatisīlassa abhāvena,",
  "tika-vin12t4:212_7": "abhāvahetūti attho.",
  "tika-vin12t4:212_8": "Ettāvatāti ettakena “aṭṭheva pārājikā”tiādivacanamattena,",
  "tika-vin12t4:212_9": "dassitaṁ hotīti sambandho.",
  "tika-vin12t4:212_10": "Vibhattiyoti pārājikādivasena vibhajitabbāti vibhattiyoti.",
  "tika-vin12t4:212_11": "Tatthāti “tevīsati saṅghādisesā”tiādipāṭhe.",
  "tika-vin12t4:212_12": "Sabbasaṅgāhikavacananti sabbesaṁ tiṇṇaṁ samathānaṁ,",
  "tika-vin12t4:212_13": "sabbāsaṁ vā āpattīnaṁ samathānaṁ saṅgāhikavacanaṁ.",
  "tika-vin12t4:212_14": "“Dvīhi samathehī”ti sammukhāvinayena ca paṭiññātakaraṇena cāti dvīhi samathehi.",
  "tika-vin12t4:213_0": "Etanti “dve uposathā dve pavāraṇā”ti vacanaṁ.",
  "tika-vin12t4:213_1": "Vibhajanānīti vibhajitabbānaṁ vibhajanakiriyāya avinābhāvato bhāvavasena vuttaṁ,",
  "tika-vin12t4:213_2": "tasmā vibhajitabbāti vibhattiyoti vacanattho kātabbo.",
  "tika-vin12t4:213_3": "Aparāpi imā vibhattiyo hontīti yojanā.",
  "tika-vin12t4:213_4": "Heṭṭhā vuttassa “vibhattimattadassaneneva cetaṁ vuttaṁ,",
  "tika-vin12t4:213_5": "na samathehi vūpasamanavasenā”ti vacanassa atthanayato aññaṁ atthanayaṁ dassento āha “athavā”tiādi,",
  "tika-vin12t4:213_6": "“imāpi vibhattiyo”ti padaṁ “nissāyā”ti pade avuttakammaṁ.",
  "tika-vin12t4:213_7": "Nissāya āpajjantīti sambandho.",
  "tika-vin12t4:213_8": "Tāti āpattiyo.",
  "tika-vin12t4:213_9": "Vuttappakārehevāti tīhi samathehīti vuttapakāreheva.",
  "tika-vin12t4:213_10": "Taṁmūlikānanti te eva uposathādayo mūlametāsanti taṁmūlikā, tāsaṁ.",
  "tika-vin12t4:213_11": "Iminā kāriyūpacārena vuttanayaṁ dasseti.",
  "tika-vin12t4:213_12": "Tā vibhattiyoti uposathādivibhattiyo.",
  "tika-vin12t4:214_0": "Pārājikādiāpattivaṇṇanā",
  "tika-vin12t4:215_0": "339.",
  "tika-vin12t4:215_1": "Evaṁ vissajjetvāti sambandho.",
  "tika-vin12t4:215_2": "Yadidaṁ āpattipārājikaṁ nāmāti yojanā.",
  "tika-vin12t4:215_3": "Āpattipārājikanti āpattisaṅkhātaṁ pārājikaṁ.",
  "tika-vin12t4:215_4": "“Parājayamāpanno”ti iminā sāsanato puggalaṁ parājetīti pārājikanti vacanatthaṁ dasseti.",
  "tika-vin12t4:215_5": "Ṇyapaccayo hetukatvatthavācako,",
  "tika-vin12t4:215_6": "yakārassa kakāro.",
  "tika-vin12t4:215_7": "Cutoti cavako.",
  "tika-vin12t4:215_8": "Paraddhoti viraddho.",
  "tika-vin12t4:215_9": "Bhaṭṭhoti patito.",
  "tika-vin12t4:215_10": "Niraṅkatoti saṅghamhā apasārito.",
  "tika-vin12t4:215_11": "Anīhate tasmiṁ puggaleti tasmiṁ puggale saṅghamhā nīharitvā na harite,",
  "tika-vin12t4:215_12": "anapanīteti attho.",
  "tika-vin12t4:215_13": "“Uposathapavāraṇādibhedo”ti iminā saṁvāsasarūpaṁ dasseti.",
  "tika-vin12t4:215_14": "Byañjane ādaramakatvā “etaṁ āpattī”ti vuttaṁ.",
  "tika-vin12t4:215_15": "Ayaṁ hīti ayaṁ evaṁ vakkhamāno.",
  "tika-vin12t4:215_16": "Etthāti gāthāyaṁ.",
  "tika-vin12t4:215_17": "Tena tasmāti ettha “tasmā”ti padena “tenā”ti padassa kāraṇatthaṁ dasseti.",
  "tika-vin12t4:216_0": "Etthāti dutiyagāthāyaṁ.",
  "tika-vin12t4:216_1": "Ādimhi ceva icchitabboti sambandho.",
  "tika-vin12t4:216_2": "Hīti saccaṁ.",
  "tika-vin12t4:216_3": "Etthāti parivāsadānādīsu catūsu kammesu.",
  "tika-vin12t4:216_4": "“Saṅgho”tiādivacanattho tipadabhinnādhikaraṇabāhiratthasamāso hoti,",
  "tika-vin12t4:216_5": "cevasaddacasaddehi ādisesapadānaṁ ubhayapadatthapadhānabhāvaṁ dasseti,",
  "tika-vin12t4:216_6": "“icchitabbo”ti padaṁ kārakānaṁ kiriyāpekkhattā kiriyatthāya pakkhittaṁ.",
  "tika-vin12t4:216_7": "Assāti āpattiyā,",
  "tika-vin12t4:216_8": "iminā aññapadaṁ dasseti.",
  "tika-vin12t4:216_9": "Icchitabbatthe apaccayaṁ katvā taddhitantipi vadanti.",
  "tika-vin12t4:216_10": "Lahukanayo panesa.",
  "tika-vin12t4:216_11": "Ayaṁ panettha garukanayo –",
  "tika-vin12t4:216_12": "ādi ca seso ca ādisesā,",
  "tika-vin12t4:216_13": "saṅgho ādisesesu assā icchitabboti saṅghādisesoti.",
  "tika-vin12t4:217_0": "Anekaṁsikataṁpadanti ettha padanti sikkhāpadaṁ.",
  "tika-vin12t4:217_1": "Anekaṁsena kataṁ anekaṁsikatanti dassento āha “yasmā idaṁ sikkhāpadaṁ anekaṁsena kata”nti.",
  "tika-vin12t4:217_2": "Yasmā kataṁ,",
  "tika-vin12t4:217_3": "tasmā aniyatoti pavuccatīti yojanā.",
  "tika-vin12t4:217_4": "Tatthāti aniyate.",
  "tika-vin12t4:217_5": "Yatthāti sikkhāpade.",
  "tika-vin12t4:217_6": "Sopīti sikkhāpadadhammopi.",
  "tika-vin12t4:218_0": "Accayesūti dosesu.",
  "tika-vin12t4:218_1": "Te hi niddosaṁ atikkamma ayanti gacchanti pavattantīti accayāti vuccanti.",
  "tika-vin12t4:218_2": "Tenāti accayena.",
  "tika-vin12t4:218_3": "Thūloti oḷāriko.",
  "tika-vin12t4:218_4": "“Thūlattā”ti iminā “teneta”nti ettha tenasaddassa kāraṇatthaṁ dasseti.",
  "tika-vin12t4:218_5": "Accayassa thūlattāti sambandho.",
  "tika-vin12t4:218_6": "Etanti āpattidhammaṁ.",
  "tika-vin12t4:218_7": "Imāya gāthāya aññesaṁ lahukāpattīnaṁ thūlo accayo thullaccayoti vacanatthaṁ dasseti.",
  "tika-vin12t4:218_8": "Dvebhāve sati saṁyogaparattā rasso hotīti daṭṭhabbaṁ.",
  "tika-vin12t4:219_0": "“Nissajjitvā desetabbato”ti iminā nissajjanaṁ nissaggo,",
  "tika-vin12t4:219_1": "āpattidesanato pubbabhāge kattabbassa vinayakammassetamadhivacanaṁ,",
  "tika-vin12t4:219_2": "so etassatthīti nissaggiyanti vacanatthaṁ dasseti.",
  "tika-vin12t4:220_0": "Kusaladhammasaddena kusalacittameva gahetabbanti āha “kusaladhammasaṅkhātaṁ kusalacitta”nti.",
  "tika-vin12t4:220_1": "“Kusalacittaṁ pātetī”ti iminā cittaṁ pātetīti pācittiyanti vacanatthaṁ dasseti.",
  "tika-vin12t4:220_2": "Ettha “cittapātiya”nti vattabbe padavipariyāyaṁ katvā,",
  "tika-vin12t4:220_3": "takārassa ca lopaṁ katvā “pācittiya”nti vuttaṁ.",
  "tika-vin12t4:220_4": "Acinteyyo hi pāḷinayo.",
  "tika-vin12t4:220_5": "Ṇyapaccayo hetukatvatthavācako.",
  "tika-vin12t4:220_6": "Nanu “pāteti kusalaṁ dhamma”nti imināva “pācittiya”nti padassa nibbacanaṁ siddhaṁ,",
  "tika-vin12t4:220_7": "kasmā pana “aparajjhati cittasammohanaṭṭhāna”nti vuttanti āha “yaṁ panā”tiādi.",
  "tika-vin12t4:220_8": "Yasmā hotīti sambandho.",
  "tika-vin12t4:221_0": "Pāṭidesanīyāsu nibbacanameva adassetvā kasmā “bhikkhu aññātako santo”tiādi vuttanti āha “vuttagārayhabhāvakāraṇadassanatthamevā”ti.",
  "tika-vin12t4:221_1": "“Paṭidesetabbato”ti iminā aññāpattidesanānayato “gārayha”ntiādinā paṭi visuṁ vatvā desetabbāti pāṭidesanīyāti nibbacanaṁ dasseti.",
  "tika-vin12t4:222_0": "Dukkaṭanti ettha dusaddo duṭṭhuattho ca virūpattho ca hotīti dassento āha “duṭṭhu kataṁ,",
  "tika-vin12t4:222_1": "virūpaṁ vā kata”nti.",
  "tika-vin12t4:222_2": "Tanti kammaṁ.",
  "tika-vin12t4:222_3": "Taṁ panetanti dukkaṭaṁ,",
  "tika-vin12t4:222_4": "khalitanti sambandho.",
  "tika-vin12t4:222_5": "Assāti dukkaṭassa.",
  "tika-vin12t4:222_6": "Tassattho evaṁ veditabboti yojanā.",
  "tika-vin12t4:222_7": "Hīti vitthāro.",
  "tika-vin12t4:222_8": "Yaṁ pāpanti yojanā.",
  "tika-vin12t4:222_9": "Yadīti atha.",
  "tika-vin12t4:222_10": "Yadisaddo hi athapariyāyo.",
  "tika-vin12t4:222_11": "Idampīti idampi kammaṁ,",
  "tika-vin12t4:222_12": "pāpanti sambandho.",
  "tika-vin12t4:223_0": "“Lapita”nti iminā durābhaṭṭhanti ettha bhāsadhātuyā kathanatthaṁ dasseti.",
  "tika-vin12t4:223_1": "Yanti vacanaṁ.",
  "tika-vin12t4:223_2": "Kiñca bhiyyoti tato atirekaṁ kathetabbavacanaṁ kiñcāti attho.",
  "tika-vin12t4:223_3": "Saṁkiliṭṭhañca yaṁ padanti ettha cakāro pisaddattho “pada”nti ettha yojetabbo,",
  "tika-vin12t4:223_4": "yaṁsaddo kāraṇatthoti āha “saṁkiliṭṭhaṁ yasmā tampi pada”nti.",
  "tika-vin12t4:223_5": "Tampi padanti tampi vacanaṁ.",
  "tika-vin12t4:223_6": "Padasaddo hi vacanavācako.",
  "tika-vin12t4:223_7": "Tampi vacanaṁ yasmā saṁkiliṭṭhaṁ hotīti yojanā.",
  "tika-vin12t4:223_8": "Kathaṁ saṁkiliṭṭhaṁ hotīti yojanā.",
  "tika-vin12t4:223_9": "“Yasmā”ti padena yaṁsaddo kāraṇatthoti dasseti.",
  "tika-vin12t4:223_10": "Nanti padaṁ.",
  "tika-vin12t4:223_11": "“Etaṁ iti vuccatī”ti saṁvaṇṇetabbapadaṁ.",
  "tika-vin12t4:223_12": "“Dubbhāsitanti etaṁ vuccatī”ti saṁvaṇṇanāpadaṁ.",
  "tika-vin12t4:223_13": "Etanti etaṁ padaṁ,",
  "tika-vin12t4:223_14": "etaṁ vacananti attho.",
  "tika-vin12t4:224_0": "Etthāti sekhiyagāthāya.",
  "tika-vin12t4:224_1": "Idanti āpattīnaṁ nibbacanadīpakaṁ vacanaṁ,",
  "tika-vin12t4:224_2": "vuttanti sambandho.",
  "tika-vin12t4:224_3": "Kassa dīpanatthaṁ vuttanti āha “saṅgahitassa atthassa dīpanattha”nti.",
  "tika-vin12t4:225_0": "Tatthāti “channamativassatī”tiādivacane.",
  "tika-vin12t4:225_1": "Gehanti pakatigehaṁ.",
  "tika-vin12t4:225_2": "Idaṁ pana gehanti yojanā.",
  "tika-vin12t4:225_3": "Vitthārento āha “mūlāpattiñhī”tiādi.",
  "tika-vin12t4:225_4": "“Avivaṭa”nti vatvā tassatthaṁ dassetuṁ vuttaṁ “succhanna”nti.",
  "tika-vin12t4:225_5": "Vivaṭanti acchannaṁ.",
  "tika-vin12t4:225_6": "Nātivassanabhāvaṁ vitthārento āha “mūlāpattiñhī”tiādi.",
  "tika-vin12t4:225_7": "Vivaranto bhikkhu nāpajjatīti sambandho.",
  "tika-vin12t4:225_8": "Suddhanteti suddhakoṭṭhāse.",
  "tika-vin12t4:225_9": "“Tasmā”ti ca “tenā”ti ca yebhuyyena atthato ekaṁ,",
  "tika-vin12t4:225_10": "tasmā vuttaṁ “tena kāraṇenā”ti.",
  "tika-vin12t4:225_11": "Evañcetaṁ vivaṭanti evaṁ etaṁ channaṁ ce vivaṭanti yojanā.",
  "tika-vin12t4:226_0": "Paripātiyamānānanti abhibhūyamānānaṁ.",
  "tika-vin12t4:226_1": "“Rukkhādigahanaṁ arañña”nti iminā pavananti padassa araññapariyāyataṁ dasseti.",
  "tika-vin12t4:226_2": "Gatisaddassa bhavabhedādiatthaṁ paṭikkhipitvā paṭissaraṇatthe hotīti dassento āha “paṭissaraṇaṁ hotī”ti.",
  "tika-vin12t4:226_3": "Tanti pavanaṁ.",
  "tika-vin12t4:226_4": "Teti migā.",
  "tika-vin12t4:226_5": "“Assasantī”ti padena “passasantī”ti atthopi gahetabbo avinābhāvato,",
  "tika-vin12t4:226_6": "ānāpānaṁ karontīti attho.",
  "tika-vin12t4:226_7": "Ākāsoti ajaṭākāso.",
  "tika-vin12t4:226_8": "Pakkhīnanti vihaṅgamānaṁ.",
  "tika-vin12t4:226_9": "“Sabbesaṁ saṅkhatadhammāna”nti iminā dhammānanti ettha saṅkhatadhammoyeva gahetabboti dasseti.",
  "tika-vin12t4:226_10": "“Vināsovā”ti iminā vibhavasaddo vināsavācakoti dasseti.",
  "tika-vin12t4:226_11": "Tesanti sabbesampi saṅkhatadhammānaṁ.",
  "tika-vin12t4:226_12": "Gatīti patiṭṭhā.",
  "tika-vin12t4:226_13": "Kasmā vibhavo dhammānaṁ gati hotīti āha “na hī”tiādi.",
  "tika-vin12t4:226_14": "Hīti yasmā.",
  "tika-vin12t4:226_15": "Teti sabbepi saṅkhatadhammā.",
  "tika-vin12t4:226_16": "Vināsanti vibhavaṁ.",
  "tika-vin12t4:226_17": "Sucirampīti asītivassādikālampi.",
  "tika-vin12t4:226_18": "Nibbānaṁ arahato gatīti saṁvaṇṇetabbapadaṁ.",
  "tika-vin12t4:226_19": "“Khīṇāsavassā”ti iminā arahatoti padassa atthaṁ dasseti.",
  "tika-vin12t4:226_20": "“Anupādisesanibbānadhātū”ti iminā “nibbāna”nti padassa idha adhippetanibbānaṁ dasseti.",
  "tika-vin12t4:226_21": "Gāthāya te te atthā saṁgahetvā gaṇiyanti etthāti gāthāsaṅgaṇikaṁ.",
  "tika-vin12t4:227_0": "Iti paṭhamagāthāsaṅgaṇikavaṇṇanāya yojanā samattā.",
  "tika-vin12t4:228_0": "Adhikaraṇabhedaṁ",
  "tika-vin12t4:229_0": "Ukkoṭanabhedādivaṇṇanā",
  "tika-vin12t4:230_0": "340.",
  "tika-vin12t4:230_1": "Adhikaraṇabhede evamattho veditabboti yojanā.",
  "tika-vin12t4:230_2": "Dassetuṁ āhāti sambandho.",
  "tika-vin12t4:230_3": "Dve samatheti ettha dvinnaṁ samathānaṁ sarūpaṁ dassento āha “sammukhāvinayañca yebhuyyasikañcā”ti.",
  "tika-vin12t4:230_4": "“Paṭisedhetī”ti iminā ukkoṭetīti ettha kuṭadhātuyā chedanatthaṁ atthato dasseti.",
  "tika-vin12t4:230_5": "Chedanaṁ nāma atthato samathapaṭisedhananti attho.",
  "tika-vin12t4:231_0": "341.",
  "tika-vin12t4:231_1": "Dvādasasu ukkoṭesūti niddhāraṇe bhummaṁ.",
  "tika-vin12t4:231_2": "Akataṁ kammantiādayoti ettha ādisaddena “dukkaṭaṁ kammaṁ,",
  "tika-vin12t4:231_3": "puna kātabbaṁ kamma”nti dve ukkoṭā saṅgahetabbā.",
  "tika-vin12t4:231_4": "Anihataṁ kammantiādayoti ettha ādisaddena “dunnihataṁ,",
  "tika-vin12t4:231_5": "puna nihanitabba”nti dve ukkoṭā saṅgahetabbā.",
  "tika-vin12t4:231_6": "Avinicchitantiādayoti ettha ādisaddena “duvinicchitaṁ,",
  "tika-vin12t4:231_7": "puna vinicchitabba”nti dve ukkoṭā saṅgahetabbā.",
  "tika-vin12t4:231_8": "Avūpasantantiādayoti ettha ādisaddena “duvūpasantaṁ,",
  "tika-vin12t4:231_9": "puna vūpasametabba”nti dve ukkoṭā saṅgahetabbā.",
  "tika-vin12t4:231_10": "Apicāti sāmaññato pana.",
  "tika-vin12t4:232_0": "Tattha jātakanti ettha tasaddassa visayaṁ dassento āha “yasmiṁvihāre”ti.",
  "tika-vin12t4:232_1": "Yasmiṁvihāre uppannaṁ hotīti sambandho.",
  "tika-vin12t4:232_2": "Aññamaññassa attesu,",
  "tika-vin12t4:232_3": "attānaṁ vā paṭipakkhaṁ atthayanti icchantīti attapaccatthikā.",
  "tika-vin12t4:232_4": "Pāḷimuttakavinicchayenevāti pāḷiyaṁ āgatehi samathehi muttakena dhammadesanāmattavinicchayeneva.",
  "tika-vin12t4:232_5": "Idanti adhikaraṇaṁ.",
  "tika-vin12t4:232_6": "Yenāpi vinicchayenāti pāḷimuttakena yenāpi vinicchayena.",
  "tika-vin12t4:233_0": "Aññoti nevāsikehi añño vinayadharo pucchatīti sambandho. Tehi cāti nevāsikehi ca.",
  "tika-vin12t4:234_0": "Etassāti vinayadharassa.",
  "tika-vin12t4:234_1": "Ayanti vinayadharo.",
  "tika-vin12t4:234_2": "Tatthāti taṁ gāmaṁ.",
  "tika-vin12t4:234_3": "Aññamaññaṁ vā saññāpentīti attapaccatthikā aññamaññaṁ vā saññāpenti.",
  "tika-vin12t4:234_4": "Te bhikkhūti te attapaccatthikā bhikkhū.",
  "tika-vin12t4:234_5": "Nijjhāpentīti saññāpenti.",
  "tika-vin12t4:234_6": "Ukkoṭeti yoti yo ukkoṭeti.",
  "tika-vin12t4:234_7": "Eteti attapaccatthike bhikkhū,",
  "tika-vin12t4:234_8": "disvāti sambandho.",
  "tika-vin12t4:234_9": "Tatthāti gāmaṁ.",
  "tika-vin12t4:234_10": "Tatthevāti antarāmagge eva.",
  "tika-vin12t4:235_0": "Tatthevāti gāmameva. Tatthevāti tasmiṁyeva ṭhāne. Tattha gatanti taṁ gāmaṁ gataṁ.",
  "tika-vin12t4:236_0": "“Eseva nayo”ti iminā pācittiyameva atidisati.",
  "tika-vin12t4:237_0": "Saṅghena…pe…",
  "tika-vin12t4:237_1": "adhikaraṇe vadantopīti sambandho.",
  "tika-vin12t4:237_2": "Yaṁ panetaṁ āpattivuṭṭhānaṁ nāma hotīti yojanā.",
  "tika-vin12t4:237_3": "Etanti āpattivuṭṭhānaṁ.",
  "tika-vin12t4:237_4": "Vadantopīti pisaddo na kevalaṁ tiṇavatthārakaṁ ukkoṭentoyeva ukkoṭeti nāma,",
  "tika-vin12t4:237_5": "atha kho vadantopīti dasseti.",
  "tika-vin12t4:238_0": "Chandāgatiṁ gacchantotiādīsu agatigamanākāraṁ dassento āha “vinayadharo hutvā”tiādi.",
  "tika-vin12t4:238_1": "Atthāya ukkoṭentoti sambandho.",
  "tika-vin12t4:238_2": "Tassāti anatthaṁ carantassa.",
  "tika-vin12t4:238_3": "Mando pana ukkoṭeti nāmāti sambandho.",
  "tika-vin12t4:238_4": "Eko balavanissito ca hotīti sambandho.",
  "tika-vin12t4:238_5": "Gahanamicchādiṭṭhinti gahanasadisaṁ micchādiṭṭhiṁ pavanasadisaṁ micchādiṭṭhinti attho.",
  "tika-vin12t4:238_6": "Balavante cāti ettha casaddo sabbakammesu yojetabbo.",
  "tika-vin12t4:238_7": "Nissitattāti ekassa nissitattā.",
  "tika-vin12t4:238_8": "Balavanissito cāti etthāpi ca saddo sabbakattūsu yojetabbo.",
  "tika-vin12t4:238_9": "Tassāti visamādinissitassa.",
  "tika-vin12t4:239_0": "Soti sāmaṇero.",
  "tika-vin12t4:239_1": "Maṅkubhūtātthāti maṅkū hutvā bhūtā,",
  "tika-vin12t4:239_2": "maṅkuṁ vā pattā attha bhavathāti attho.",
  "tika-vin12t4:239_3": "Teti parājayabhikkhū.",
  "tika-vin12t4:239_4": "Tassāti sāmaṇerassa.",
  "tika-vin12t4:239_5": "Soti sāmaṇero.",
  "tika-vin12t4:239_6": "Teti parājayabhikkhū.",
  "tika-vin12t4:239_7": "Tanti sāmaṇeraṁ.",
  "tika-vin12t4:239_8": "Soti daharo.",
  "tika-vin12t4:239_9": "Tatoti sannipātakāraṇā.",
  "tika-vin12t4:239_10": "Hiyyoti anantarātītāhe.",
  "tika-vin12t4:239_11": "Itīti evaṁ vadeti.",
  "tika-vin12t4:239_12": "Soti daharo.",
  "tika-vin12t4:239_13": "Idaṁ sikkhāpadaṁ paññattanti yojanā.",
  "tika-vin12t4:239_14": "Gacchāti gacchāhi.",
  "tika-vin12t4:239_15": "Itīti evaṁ vattabboti yojanā.",
  "tika-vin12t4:240_0": "Saṅghena saddhiṁ adhikaraṇaṁ vinicchinitvā pariveṇagataṁ ekaṁ bhikkhunti yojanā.",
  "tika-vin12t4:240_1": "Kissāti kena kāraṇena.",
  "tika-vin12t4:240_2": "Evaṁ iminākārena vinicchitabbaṁ nanūti yojanā.",
  "tika-vin12t4:240_3": "Soti vinicchayakārako bhikkhu.",
  "tika-vin12t4:240_4": "Chandadāyako suviññeyyoyeva.",
  "tika-vin12t4:241_0": "Adhikaraṇanidānādivaṇṇanā",
  "tika-vin12t4:242_0": "342.Kiṁnidānantiādīsu chasu padesu samāsabhāvaṁ dassento āha “kiṁnidānamassā”tiādi.",
  "tika-vin12t4:242_1": "Assāti vivādādhikaraṇassa.",
  "tika-vin12t4:242_2": "“Kiṁnidāna”nti padānaṁ satipi samāsabhāve byañjanantapakatikattā “ki”nti niggahitantabhāvena uccāraṇaṁ kātabbaṁ.",
  "tika-vin12t4:242_3": "Sabbānetānīti sabbāni nidānantiādīni etāni padāni.",
  "tika-vin12t4:242_4": "Vevacanānīti ekasmiṁyeva “kāraṇa”nti atthe vividhāni vacanāni vivacanāni,",
  "tika-vin12t4:242_5": "tāniyeva vevacanāni.",
  "tika-vin12t4:242_6": "Atha vā vividhaṁ vacanametassatthassāti vivacanaṁ,",
  "tika-vin12t4:242_7": "kāraṇasaṅkhāto attho,",
  "tika-vin12t4:242_8": "abhidheyyaabhidhānabhāvena sambandhattā vivacanassa etāni vevacanāni, padāni.",
  "tika-vin12t4:243_0": "“Aṭṭhārasabhedakaravatthusaṅkhāto”ti iminā vivādasarūpaṁ dasseti.",
  "tika-vin12t4:243_1": "Vivādanti aṭṭhārasabhedakaravatthusaṅkhātaṁ vivādaṁ.",
  "tika-vin12t4:243_2": "Etanti “vivādanidāna”nti etaṁ vacanaṁ.",
  "tika-vin12t4:243_3": "Assāti anuvādādhikaraṇassa.",
  "tika-vin12t4:243_4": "Idampīti “anuvādanidāna”nti vacanampi.",
  "tika-vin12t4:243_5": "Assāti āpattādhikaraṇassa.",
  "tika-vin12t4:243_6": "Etanti “āpattinidāna”nti vacanaṁ.",
  "tika-vin12t4:243_7": "Kiccameva byañjanavaḍḍhanavasena kiccayanti vuttaṁ.",
  "tika-vin12t4:243_8": "Assāti kiccādhikaraṇassa.",
  "tika-vin12t4:243_9": "Samanubhāsanādīnaṁ uppajjanakakiccānanti sambandho.",
  "tika-vin12t4:243_10": "Etanti “kiccayanidāna”nti vacanaṁ.",
  "tika-vin12t4:243_11": "Ekapadayojanāti ekena “nidāna”nti padena yojanā.",
  "tika-vin12t4:243_12": "Sabbapadānīti sabbāni samudayādīni padāni.",
  "tika-vin12t4:244_0": "Navannanti jātivasena channaṁ hetūnaṁ navasu antogadhattā tikavasenetaṁ vuttaṁ.",
  "tika-vin12t4:244_1": "Byañjanamattanti hetupaccayavasena byañjanameva.",
  "tika-vin12t4:244_2": "Hīti saccaṁ, yasmā vā.",
  "tika-vin12t4:244_3": "Etthāti tatiyapucchāvissajjane.",
  "tika-vin12t4:245_0": "343.Dvādasa mūlānīti ettha dvādasannaṁ mūlānaṁ sarūpaṁ dassento āha “kodhaupanāhayugaḷakādīnī”tiādi.",
  "tika-vin12t4:245_1": "Ettha ādisaddena makkhapaḷāsayugaḷa issāmacchariyayugaḷa māyāsāṭheyyayugaḷa pāpicchamicchādiṭṭhiyugaḷa",
  "tika-vin12t4:245_2": "sandiṭṭhiparāmāsiādhānaggāhiduppaṭinissaggiyugaḷavasena pañca yugaḷāni saṅgaṇhāti.",
  "tika-vin12t4:245_3": "Ajjhattasantānappavattānīti niyakajjhattasantāne pavattāni.",
  "tika-vin12t4:246_0": "Aṭṭhārasabhedakaravatthūnaṁ samuṭṭhānabhāvaṁ nibbacanena pakāsento āha “taṁ hī”tiādi.",
  "tika-vin12t4:246_1": "Tanti anuvādādhikaraṇaṁ,",
  "tika-vin12t4:246_2": "samuṭṭhātīti sambandho.",
  "tika-vin12t4:246_3": "Ettha ca “etesū”ti iminā adhikaraṇabhāvaṁ dasseti.",
  "tika-vin12t4:246_4": "“Etehī”ti iminā karaṇabhāvaṁ dasseti.",
  "tika-vin12t4:246_5": "Tenāti kāraṇena.",
  "tika-vin12t4:246_6": "Assāti vivādādhikaraṇassa.",
  "tika-vin12t4:246_7": "Etānīti aṭṭhārasabhedakaravatthūni.",
  "tika-vin12t4:246_8": "Sabbatthāti sabbesaṁ adhikaraṇānaṁ sabbesu samuṭṭhānesu.",
  "tika-vin12t4:247_0": "344.",
  "tika-vin12t4:247_1": "Ekena adhikaraṇena kiccādhikaraṇenāti idaṁ vuttanti sambandho.",
  "tika-vin12t4:247_2": "Etānīti adhikaraṇāni.",
  "tika-vin12t4:247_3": "Ekaṁsatoti ekaṁsena,",
  "tika-vin12t4:247_4": "ekakoṭṭhāsenāti attho.",
  "tika-vin12t4:247_5": "Hīti saccaṁ, yasmā vā.",
  "tika-vin12t4:248_0": "Sāvasesāpatti sammati viya anavasesāpatti na sammatīti yojanā.",
  "tika-vin12t4:248_1": "Kasmā na sammatīti āha “na hī”tiādi.",
  "tika-vin12t4:248_2": "Hīti yasmā.",
  "tika-vin12t4:248_3": "Sāti anavasesā āpatti.",
  "tika-vin12t4:248_4": "Tatoti anavasesāpattito.",
  "tika-vin12t4:248_5": "Ettha ca “na sakkā desetu”nti iminā desanāgāminiyā abhāvaṁ dīpeti.",
  "tika-vin12t4:248_6": "“Na sakkā…pe…",
  "tika-vin12t4:248_7": "patiṭṭhātu”nti iminā vuṭṭhānagāminiyā abhāvaṁ dīpeti.",
  "tika-vin12t4:249_0": "349.Tatoti nayato.",
  "tika-vin12t4:249_1": "Yattha sativinayotiādikā cha yamakapucchāti sambandho.",
  "tika-vin12t4:249_2": "Tāsanti pucchānaṁ.",
  "tika-vin12t4:249_3": "Pakāsitoti pākaṭo.",
  "tika-vin12t4:250_0": "351.Dvinnampi samathānanti sammukhāvinayasativinayavasena dvinnampi samathānaṁ.",
  "tika-vin12t4:250_1": "Yasmāti yena kāraṇena na sakkāti sambandho.",
  "tika-vin12t4:250_2": "Pattavaṭṭīnaṁ nānākaraṇanti sambandho.",
  "tika-vin12t4:250_3": "Tesanti sammukhāvinayasativinayānaṁ nānākaraṇanti sambandho.",
  "tika-vin12t4:250_4": "Ayaṁ panettha yojanā –",
  "tika-vin12t4:250_5": "yasmā kadalikkhandhe pattavaṭṭīnaṁ nānākaraṇaṁ vinibbhujjitvā dassetuṁ na sakkā viya tesaṁ nānākaraṇaṁ vinibbhujjitvā dassetuṁ na sakkāti.",
  "tika-vin12t4:250_6": "Tenāti kāraṇena.",
  "tika-vin12t4:250_7": "Sabbatthāti sabbesu vissajjanesu.",
  "tika-vin12t4:251_0": "Sattasamathanidānavaṇṇanā",
  "tika-vin12t4:252_0": "352.Assāti sammukhāvinayassa.",
  "tika-vin12t4:252_1": "Tatthāti “nidānanidāno”ti pāṭhe.",
  "tika-vin12t4:252_2": "Idanti sammukhācatukkaṁ.",
  "tika-vin12t4:252_3": "Laddhupavādoti laddho paresaṁ upavādo yenāti laddhupavādo,",
  "tika-vin12t4:252_4": "khīṇāsavo.",
  "tika-vin12t4:252_5": "Yassa cāti yassa ca santiketi sambandho.",
  "tika-vin12t4:252_6": "Ubhinnanti desakapaṭiggāhakānaṁ dvinnaṁ.",
  "tika-vin12t4:253_0": "353.",
  "tika-vin12t4:253_1": "Nanu pucchāyaṁ “sattannaṁ samathāna”nti vuttaṁ,",
  "tika-vin12t4:253_2": "kasmā pana vissajjanāyaṁ sammukhāvinayassa samuṭṭhānaṁ na vuttanti āha “kiñcāpī”tiādi.",
  "tika-vin12t4:253_3": "Tattha kiñcāpi vuttanti yojanā.",
  "tika-vin12t4:253_4": "Ettha kiñcāpisaddo sambhāvanattho,",
  "tika-vin12t4:253_5": "panasaddo garahattho.",
  "tika-vin12t4:253_6": "Tathā vuttampīti yojanā.",
  "tika-vin12t4:253_7": "Kammasaṅgahābhāvenāti kamme saṅgahassa abhāvena.",
  "tika-vin12t4:253_8": "Tatthāti tasmiṁ “kammassa kiriyā”tiādipāṭhe.",
  "tika-vin12t4:253_9": "Kammaṁ karīyati imāyāti kiriyā, ñatti.",
  "tika-vin12t4:253_10": "Tena vuttaṁ “kammassa kiriyāti ñatti veditabbā”ti.",
  "tika-vin12t4:253_11": "Kariyate ṭhapiyate karaṇaṁ.",
  "tika-vin12t4:253_12": "Sayaṁ upagamiyate upagamanaṁ.",
  "tika-vin12t4:253_13": "Ajjhesanena paraṁ upagamāpiyate ajjhupagamanaṁ.",
  "tika-vin12t4:253_14": "Adhivāsiyate adhivāsanā.",
  "tika-vin12t4:253_15": "Appaṭikkosiyate apaṭikkosanā.",
  "tika-vin12t4:253_16": "Iti imamatthaṁ dassento āha “karaṇanti tassāyevā”tiādi.",
  "tika-vin12t4:253_17": "Etanti kammaṁ.",
  "tika-vin12t4:253_18": "Meti mayhaṁ.",
  "tika-vin12t4:253_19": "Khamudhātupayoge sampadānatthe sampadānavacanaṁ.",
  "tika-vin12t4:253_20": "Atha vā meti mayā.",
  "tika-vin12t4:253_21": "Katvatthe karaṇavacanaṁ,",
  "tika-vin12t4:253_22": "sāmivacanaṁ vā.",
  "tika-vin12t4:253_23": "Khamatīti katturūpasadisaṁ kammarūpaṁ.",
  "tika-vin12t4:253_24": "Rūpañhi katturūpasadisaṁ kammarūpaṁ “khamati saṅghassā”tiādīsu viya.",
  "tika-vin12t4:253_25": "Kammarūpasadisaṁ katturūpaṁ “upāsako sīlaṁ samādiyatī”tiādīsu viya.",
  "tika-vin12t4:253_26": "Ettha kammatthe pavatto yapaccayo lopoti daṭṭhabbaṁ.",
  "tika-vin12t4:254_0": "Sattasamathanānātthādivaṇṇanā",
  "tika-vin12t4:255_0": "354.",
  "tika-vin12t4:255_1": "Mātāputtādīnaṁ ayaṁ vivādoti yojanā.",
  "tika-vin12t4:255_2": "“Viruddhavādattā”ti iminā vadanaṁ vādo,",
  "tika-vin12t4:255_3": "viruddho vādo vivādoti nibbacanaṁ dasseti.",
  "tika-vin12t4:255_4": "Adhikaraṇīyatāyāti vūpasamitatāya.",
  "tika-vin12t4:255_5": "Iminā adhikariyati samathehi vūpasamiyatīti adhikaraṇanti vacanatthaṁ dasseti.",
  "tika-vin12t4:255_6": "Sabbatthāti sabbesu adhikaraṇabhedesu.",
  "tika-vin12t4:256_0": "Iti adhikaraṇabhedavaṇṇanāya yojanā samattā.",
  "tika-vin12t4:257_0": "Dutiyagāthāsaṅgaṇikaṁ",
  "tika-vin12t4:258_0": "Codanādipucchāvissajjanāvaṇṇanā",
  "tika-vin12t4:259_0": "359.",
  "tika-vin12t4:259_1": "Dutiyagāthāsaṅgaṇiyaṁ codanā nāma kiṁ dassetvā codanāti āha “vatthuñca āpattiñca dassetvā codanā”ti.",
  "tika-vin12t4:259_2": "Dosaṁ sarāpetīti dosasāraṇā.",
  "tika-vin12t4:259_3": "Saṅghasannipātoti saṅghassa sannipatanaṁ.",
  "tika-vin12t4:259_4": "Iminā saṅghoti ettha uttarapadalopaṁ dasseti.",
  "tika-vin12t4:259_5": "Matikammanti ettha matisaddo icchatthoti āha “vuccati mantaggahaṇa”nti.",
  "tika-vin12t4:259_6": "Tanti matikammaṁ.",
  "tika-vin12t4:260_0": "“Tena cuditakapuggalenā”ti padaṁ “sāraṇatthāyā”ti pade kāritakammaṁ.",
  "tika-vin12t4:260_1": "Tassa puggalassāti tassa cuditakassa puggalassa,",
  "tika-vin12t4:260_2": "iminā “niggahatthāyā”ti padassa kammaṁ dasseti.",
  "tika-vin12t4:260_3": "Tatthāti tasmiṁ adhikaraṇavinicchayaṭṭhāne.",
  "tika-vin12t4:260_4": "Pariggahaṇatthāyāti pari vīmaṁsitvā gahaṇatthāya. Dhammā-",
  "tika-vin12t4:260_5": "dhammanti bhūtābhūtaṁ.",
  "tika-vin12t4:260_6": "“Vinicchayasanniṭṭhāpanattha”nti iminā pāḷiyaṁ pāṭhasesaṁ dasseti.",
  "tika-vin12t4:261_0": "Mā kho paṭighanti ettha paṭighasaddo kopapariyāyoti āha “kopaṁ mā janayī”ti.",
  "tika-vin12t4:261_1": "“Cuditake vā codake vā”ti iminā “saṅghe”ti ādhāraṁ paṭikkhipati.",
  "tika-vin12t4:261_2": "Sace anuvijjako tuvanti ettha anuvijjakasaddo vinayadharapariyāyoti āha “vinayadharo”ti.",
  "tika-vin12t4:261_3": "Vinayadharo hi yasmā codakacuditakānaṁ vacanaṁ anuminitvā vatthuāpattādivasena vidati,",
  "tika-vin12t4:261_4": "tasmā anuvijjakoti vuccati.",
  "tika-vin12t4:262_0": "Viruddhaṁ gāhaṁ saṁvattetīti viggāhikaṁ.",
  "tika-vin12t4:262_1": "“Na tva”ntiādinā ṇikapaccayassa sarūpaṁ dasseti.",
  "tika-vin12t4:262_2": "Yāyāti kathāya.",
  "tika-vin12t4:262_3": "Suttādīnaṁ sarūpaṁ dassento āha “suttaṁ nāmā”tiādi.",
  "tika-vin12t4:263_0": "Anuyuñjanavattanti anuyuñjanassa,",
  "tika-vin12t4:263_1": "anuyuñjane vā vattaṁ.",
  "tika-vin12t4:263_2": "Kusalena buddhimatāti ettha kusalasaddo chekapariyāyo,",
  "tika-vin12t4:263_3": "buddhimantusaddo paṇḍitapariyāyoti āha “chekena paṇḍitenā”ti.",
  "tika-vin12t4:263_4": "“Ñāṇapāramippattenā”ti iminā buddhimatāti ettha na kevalaṁ ñāṇasāmaññaṁ,",
  "tika-vin12t4:263_5": "atha kho sabbaññutaññāṇanti dasseti.",
  "tika-vin12t4:263_6": "Ayanti eso yathāvutto attho.",
  "tika-vin12t4:263_7": "Ayaṁ panāti eso vakkhamāno pana.",
  "tika-vin12t4:263_8": "Etthāti imāsu gāthāsu.",
  "tika-vin12t4:263_9": "Sace tvaṁ anuvijjako hosīti yojanā.",
  "tika-vin12t4:263_10": "Yaṁ pana anuyogavattaṁ kataṁ supaññattaṁ sabbasikkhāpadānaṁ anulomanti yojanā.",
  "tika-vin12t4:263_11": "Tanti anuyogavattaṁ.",
  "tika-vin12t4:263_12": "Itīti ayaṁ sādhippāyasaṅkhepavaṇṇanā.",
  "tika-vin12t4:263_13": "Attanoti anuvijjakassa.",
  "tika-vin12t4:263_14": "Samparāyeti paraloke.",
  "tika-vin12t4:263_15": "Yoti anuvijjako.",
  "tika-vin12t4:263_16": "Tanti anuyogavattaṁ.",
  "tika-vin12t4:263_17": "Gatinti sugatiṁ.",
  "tika-vin12t4:263_18": "Hitanti codakacuditakānaṁ hitaṁ.",
  "tika-vin12t4:263_19": "Gavesantoti ñāṇena esanto.",
  "tika-vin12t4:263_20": "Iminā hitaṁ esantoti hitesīti vacanatthaṁ dasseti.",
  "tika-vin12t4:263_21": "Mettañcāti appanāpattaṁ mettañca.",
  "tika-vin12t4:263_22": "Mettāpubbabhāgañcāti appanāmettāya pubbabhāge pavattaṁ parikammaupacāramettañca.",
  "tika-vin12t4:263_23": "Tava bhāre saṅghena kate evāti yojanā.",
  "tika-vin12t4:264_0": "Yoti anuvijjako.",
  "tika-vin12t4:264_1": "Etesanti codakacuditakānaṁ.",
  "tika-vin12t4:264_2": "“Bhāsita”nti iminā vohārasaddo bhāsitapariyāyoti dasseti.",
  "tika-vin12t4:264_3": "Tanti sahasā vohāraṁ.",
  "tika-vin12t4:265_0": "Anusandhitanti ettha vinicchayānusandhiṁ paṭikkhipanto āha “kathānusandhi vuccatī”ti.",
  "tika-vin12t4:265_1": "Kathāya anurūpaṁ sandahanaṁ kathānusandhi.",
  "tika-vin12t4:265_2": "Paṭiññānusandhitenāti ettha paṭiññāsaddaanusandhisaddānaṁ tulyādhikaraṇato aññaṁ bhinnādhikaraṇaṁ dassento āha “athavā”tiādi.",
  "tika-vin12t4:265_3": "Lajjiṁ puggalanti sambandho.",
  "tika-vin12t4:265_4": "Tatthāti gāthāyaṁ.",
  "tika-vin12t4:265_5": "Vattānusandhināti ācārasaṅkhātena vattena anusandhinā assa alajjīssa vattena saddhiṁ yā paṭiññā sandhiyatīti yojanā.",
  "tika-vin12t4:266_0": "Jānanto āpajjatīti jānanto hutvā āpajjati.",
  "tika-vin12t4:266_1": "Iminā sañciccāti padassa sañcetetvāti atthaṁ dasseti.",
  "tika-vin12t4:266_2": "Vītikkamacetanāya saddhiṁ cetetvāti attho.",
  "tika-vin12t4:266_3": "“Na deseti na vuṭṭhātī”ti iminā parigūhatīti ettha parigūhanaṁ nāma atthato na desanaṁ na vuṭṭhānanti dasseti.",
  "tika-vin12t4:267_0": "Yanti “sañcicca āpattiṁ āpajjatī”ti vacanaṁ.",
  "tika-vin12t4:267_1": "Tumhehīti parihārakārakehi.",
  "tika-vin12t4:267_2": "Saccanti tathaṁ avitathaṁ.",
  "tika-vin12t4:267_3": "Ahampīti codakopi.",
  "tika-vin12t4:267_4": "Pisaddena parihārakaṁ sampiṇḍeti.",
  "tika-vin12t4:267_5": "Nanti “sañciccā”tiādivacanaṁ.",
  "tika-vin12t4:267_6": "Tanti tuvaṁ, tvaṁ vā.",
  "tika-vin12t4:268_0": "Pubbāparanti ettha pubbe kathetabbaṁ pubbaṁ,",
  "tika-vin12t4:268_1": "aparamhi kathetabbaṁ aparaṁ,",
  "tika-vin12t4:268_2": "pubbañca aparañca pubbāparanti dassento āha “pure”tiādi.",
  "tika-vin12t4:268_3": "“Tasmiṁ pubbāpare”ti iminā pāḷiyaṁ pubbaparassāti ettha bhummatthe sāmivacananti dasseti.",
  "tika-vin12t4:269_0": "Dvīhīti pārājikasaṅghādisesavasena dvīhi.",
  "tika-vin12t4:269_1": "Pañcahīti thullaccayādivasena pañcahi.",
  "tika-vin12t4:269_2": "Micchādiṭṭhiyāti “natthi dinna”ntiādinā dasavatthukāya micchādiṭṭhiyā.",
  "tika-vin12t4:269_3": "Antaggāhikadiṭṭhiyāti “sassato loko”tiādinā dasavatthukāya antaggāhikadiṭṭhiyā.",
  "tika-vin12t4:269_4": "Sabbatthāti sabbesu dutiyagāthāsaṅgaṇikesu.",
  "tika-vin12t4:270_0": "Iti dutiyagāthāsaṅgaṇikavaṇṇanāya yojanā samattā.",
  "tika-vin12t4:271_0": "Codanākaṇḍaṁ",
  "tika-vin12t4:272_0": "Anuvijjakakiccavaṇṇanā",
  "tika-vin12t4:273_0": "360- 1.",
  "tika-vin12t4:273_1": "Idāni āraddhanti sambandho.",
  "tika-vin12t4:273_2": "Eko bhikkhu ekena mātugāmenāti yojanā.",
  "tika-vin12t4:273_3": "Soti passanto bhikkhu.",
  "tika-vin12t4:273_4": "Tanti nikkhamantaṁ pavisantaṁ vā bhikkhuṁ.",
  "tika-vin12t4:273_5": "Itaroti cuditako.",
  "tika-vin12t4:273_6": "Tassāti codakassa.",
  "tika-vin12t4:273_7": "Na upetīti na upagacchati.",
  "tika-vin12t4:273_8": "Na paṭijānātīti na paṭissavaṁ karoti.",
  "tika-vin12t4:273_9": "Etthāti mātugāmena nikkhamantapavisantaṭṭhāne.",
  "tika-vin12t4:273_10": "Yanti kammaṁ.",
  "tika-vin12t4:273_11": "Tenāti codakena.",
  "tika-vin12t4:273_12": "Tassāti codakassa vacanenāti sambandho.",
  "tika-vin12t4:273_13": "Itaroti cuditako.",
  "tika-vin12t4:273_14": "Asuddhaparisaṅkitoti asuddhāya aṭṭhāne uppannāya parisaṅkāya parisaṅkito.",
  "tika-vin12t4:273_15": "Tadatthaṁ dasseti “amūlakaparisaṅkito”ti iminā.",
  "tika-vin12t4:273_16": "Tassa puggalassāti cuditakassa paṭiññāyāti sambandho.",
  "tika-vin12t4:273_17": "Sabbatthāti sabbesu anuvijjakakiccesu.",
  "tika-vin12t4:274_0": "Iti anuvijjakakiccavaṇṇanāya yojanā samattā.",
  "tika-vin12t4:275_0": "Codakapucchāvissajjanā",
  "tika-vin12t4:276_0": "362-",
  "tika-vin12t4:276_1": "3.Sacce ca akuppe cāti padhānaṁ sambandhaṭṭhānaṁ dassento āha “patiṭṭhātabba”nti.",
  "tika-vin12t4:276_2": "“Ya”ntiādinā sacce patiṭṭhātabbabhāvaṁ dasseti.",
  "tika-vin12t4:276_3": "Yanti kammaṁ.",
  "tika-vin12t4:276_4": "“Na cā”tiādinā akuppe patiṭṭhātabbabhāvaṁ dasseti.",
  "tika-vin12t4:276_5": "Otiṇṇañcāti vinicchayaṁ otiṇṇañca.",
  "tika-vin12t4:276_6": "“Vacana”nti iminā otiṇṇānotiṇṇasarūpaṁ dasseti.",
  "tika-vin12t4:276_7": "Tatrāti purimavacanāpekkhaṁ.",
  "tika-vin12t4:276_8": "“Otiṇṇānotiṇṇaṁ jānitabba”nti vacaneti hi attho.",
  "tika-vin12t4:276_9": "Codakassa pamāṇanti “dhammo”ti vā “adhammo”ti vā “bālo”ti vā “paṇḍito”ti vā codakassa pamāṇaṁ.",
  "tika-vin12t4:276_10": "Cuditakassa pamāṇanti dhammacuditako nu kho,",
  "tika-vin12t4:276_11": "noti cuditakassa pamāṇaṁ.",
  "tika-vin12t4:276_12": "Anuvijjakassa pamāṇanti sakkā nu kho vinicchituṁ,",
  "tika-vin12t4:276_13": "noti anuvijjakassa pamāṇaṁ.",
  "tika-vin12t4:276_14": "Anuvijjako vattabboti sambandho.",
  "tika-vin12t4:276_15": "Yena dhammenātiādīsu dhammādīnaṁ sarūpaṁ dassento āha “dhammoti bhūtaṁ vatthū”tiādi.",
  "tika-vin12t4:276_16": "Etena dhammena ca etena vinayena ca etena satthusāsanena cāti yojanā.",
  "tika-vin12t4:276_17": "Tasmā anuvijjakena vūpasametabbanti sambandho.",
  "tika-vin12t4:276_18": "Etthāti anuvijjakassa paṭipajjitabbaṭṭhāne.",
  "tika-vin12t4:277_0": "Avaññanti avajānanaṁ.",
  "tika-vin12t4:277_1": "Imeti therā.",
  "tika-vin12t4:277_2": "“Khatattā”ti iminā attanāva attā khaññatīti khatoti vacanatthaṁ dasseti.",
  "tika-vin12t4:277_3": "Upahaniyantīti upahatāni,",
  "tika-vin12t4:277_4": "upahatāni indriyāni anenāti upahatindriyo.",
  "tika-vin12t4:277_5": "“Paññāya abhāvato”ti iminā dummedhoti ettha dusaddo abhāvattho,",
  "tika-vin12t4:277_6": "medhāsaddo paññāpariyāyoti dasseti.",
  "tika-vin12t4:277_7": "Natthi medhā etassāti dummedhoti nibbacanaṁ kātabbaṁ. Khato…pe…",
  "tika-vin12t4:277_8": "dummedho so anuvijjako upagacchatīti yojanā.",
  "tika-vin12t4:277_9": "Tasmāti yasmā upagacchati,",
  "tika-vin12t4:277_10": "tasmā vuttanti sambandho.",
  "tika-vin12t4:277_11": "Tassāti pāṭhassa,",
  "tika-vin12t4:277_12": "gāthāya vā.",
  "tika-vin12t4:277_13": "Vitthāraṁ dassento āha “cuditakacodakesu hī”tiādi.",
  "tika-vin12t4:277_14": "Ubhopeteti ubhopi ete āmisapuggalanissaye.",
  "tika-vin12t4:277_15": "Dhammoti sāsanadhammo.",
  "tika-vin12t4:277_16": "Itīti ayamattho.",
  "tika-vin12t4:278_0": "Upakaṇṇakaṁ jappatīti ettha kaṇṇassa samīpaṁ upakaṇṇaṁ,",
  "tika-vin12t4:278_1": "tadeva upakaṇṇakanti dassento āha “evaṁ kathehī”tiādi.",
  "tika-vin12t4:278_2": "“Kaṇṇamūle”ti iminā upakaṇṇakanti ettha upasaddassa samīpatthaṁ dasseti.",
  "tika-vin12t4:278_3": "Mantetīti katheti.",
  "tika-vin12t4:278_4": "Iminā jappadhātuyā kathanatthaṁ dasseti.",
  "tika-vin12t4:278_5": "Jimhaṁ pekkhatīti ettha jimhasaddo kuṭilavācako,",
  "tika-vin12t4:278_6": "kuṭilaṁ nāma atthato idha dosoti āha “dosamevā”ti.",
  "tika-vin12t4:279_0": "Kathānusandhīti cuditakaanuvijjakānaṁ kathāya anusandhi.",
  "tika-vin12t4:279_1": "Vinicchayānusandhīti anuvijjakena katassa āpattānāpattivinicchayassa anusandhi.",
  "tika-vin12t4:279_2": "Sabbatthāti codanākaṇḍe.",
  "tika-vin12t4:280_0": "Iti codanākaṇḍavaṇṇanāya yojanā samattā.",
  "tika-vin12t4:281_0": "Cūḷasaṅgāmaṁ",
  "tika-vin12t4:282_0": "Anuvijjakassa paṭipattivaṇṇanā",
  "tika-vin12t4:283_0": "365.",
  "tika-vin12t4:283_1": "Cūḷasaṅgāme samāgamanaṁ saṅgāmo,",
  "tika-vin12t4:283_2": "samāgamenti sannipatanti etthāti vā saṅgāmoti vacanatthaṁ dassento āha “saṅgāmo vuccati…pe…",
  "tika-vin12t4:283_3": "saṅghasannipāto”ti.",
  "tika-vin12t4:283_4": "Sannipatanaṁ sannipāto,",
  "tika-vin12t4:283_5": "sannipatanti ettha deseti vā sannipāto,",
  "tika-vin12t4:283_6": "saṅghassa sannipāto saṅghasannipāto.",
  "tika-vin12t4:283_7": "Saṅgāma yuddheti dhātupāṭhesu (saddanītidhātumālāyaṁ 18 makārantadhātu) vuttaṁ.",
  "tika-vin12t4:283_8": "Tattha yuddhaṁ nāma atthato adhikaraṇavinicchayoti gahetabbaṁ.",
  "tika-vin12t4:283_9": "Tadatthaṁ vitthārento āha “tatra hī”tiādi.",
  "tika-vin12t4:283_10": "Tattha tatrāti tasmiṁ saṅgāme,",
  "tika-vin12t4:283_11": "samosarantīti sambandho.",
  "tika-vin12t4:283_12": "Attapaccatthikāti attano paṭipakkhaṁ atthayanti.",
  "tika-vin12t4:283_13": "Uddhammanti dhammato viyogaṁ.",
  "tika-vin12t4:283_14": "Dīpentā hutvāti yojanā.",
  "tika-vin12t4:283_15": "Ke viyāti āha “vajjiputtakā viyā”ti.",
  "tika-vin12t4:283_16": "So bhikkhu pavattetīti sambandho.",
  "tika-vin12t4:283_17": "Laddhinti uddhammādivādaṁ.",
  "tika-vin12t4:283_18": "Tatthāti saṅgāme.",
  "tika-vin12t4:283_19": "Avacaratīti ogāhetvā cāreti pavatteti.",
  "tika-vin12t4:283_20": "Tamevatthaṁ dassento āha “ajjhogāhetvā vinicchayaṁ pavattetī”ti.",
  "tika-vin12t4:283_21": "Ettha “ajjhogāhetvā”ti iminā avatyūpasaggassa ogāhatthaṁ dasseti.",
  "tika-vin12t4:283_22": "“Vinicchayaṁ pavattetī”ti iminā caradhātussa kāritantogadhattā sahakāritakammena pavattanatthaṁ dasseti.",
  "tika-vin12t4:283_23": "Iminā saṅgāme avacaratīti saṅgāmāvacaroti nibbacanaṁ dasseti.",
  "tika-vin12t4:283_24": "Ko viyāti āha “yasatthero viyā”ti.",
  "tika-vin12t4:283_25": "Mānaddhajanti ketukamyatāpaccupaṭṭhānamānasaṅkhātaṁ dhajaṁ.",
  "tika-vin12t4:283_26": "Rajoharaṇasamenāti ettha rajaṁ harati apaneti anenāti rajoharaṇaṁ,",
  "tika-vin12t4:283_27": "pādapuñjanaṁ,",
  "tika-vin12t4:283_28": "tena samenāti dassento āha “pādapuñjanasamenā”ti.",
  "tika-vin12t4:283_29": "Pādaṁ puñjati sodheti anenāti pādapuñjanaṁ,",
  "tika-vin12t4:283_30": "tena samo pādapuñjanasamo, tena.",
  "tika-vin12t4:283_31": "Samākāraṁ dassento āha “yathā”tiādi.",
  "tika-vin12t4:283_32": "Rajoharaṇassa neva rāgo hotīti sambandho.",
  "tika-vin12t4:283_33": "Yathāpatirūpanti patirūpassa anulomaṁ,",
  "tika-vin12t4:283_34": "patirūpānatikkantanti attho.",
  "tika-vin12t4:283_35": "Akathentena nisīditabbanti sambandho.",
  "tika-vin12t4:283_36": "Sāmaṁ vā dhammoti ettha dhammo nāma koti āha “kappiyākappiyanissitā vā”tiādi.",
  "tika-vin12t4:283_37": "Rūpārūpaparicchedo ca samathācāro ca vipassānācāro ca ṭhānavattañca nisajjavattañca,",
  "tika-vin12t4:283_38": "ādisaddena caṅkamavattādīni saṅgaṇhāti.",
  "tika-vin12t4:283_39": "Cuddasamahāvattādīnaṁ “kappiyākappiyanissitā”ti padena gahitattā vattasaddena ṭhānavattādīni eva gahetabbāni,",
  "tika-vin12t4:283_40": "ādisaddena caṅkamavattādīni gahetabbāni.",
  "tika-vin12t4:283_41": "Paro vā ajjhesitabboti yovā so vā koci ajjhesitabboti āha “yo”tiādi.",
  "tika-vin12t4:283_42": "Iminā na yo vā so vā koci ajjhesitabbo,",
  "tika-vin12t4:283_43": "samatthoyeva pana ajjhesitabboti vā dasseti.",
  "tika-vin12t4:283_44": "“Āvuso”tiādinā vattabbākāraṁ dasseti.",
  "tika-vin12t4:283_45": "Ariyovā tuṇhībhāvoti ettha na kevalaṁ kathetuṁ asamatthavasena tuṇhībhāvo,",
  "tika-vin12t4:283_46": "kammaṭṭhānamanasikāravasena panāti āha “kammaṭṭhānamanasikāravasena tuṇhībhāvo”ti.",
  "tika-vin12t4:283_47": "Ariyānaṁ eso ariyo,",
  "tika-vin12t4:283_48": "tuṇhībhāvo.",
  "tika-vin12t4:283_49": "“Nāvajānitabbo”ti iminā nātimaññitabboti padassa atikkamma na maññitabboti dasseti.",
  "tika-vin12t4:284_0": "Upajjhāyoti codakacuditakānaṁ upajjhāyo.",
  "tika-vin12t4:284_1": "Sabbatthāti sabbesu “na ācariyo pucchitabbo”tiādipadesu.",
  "tika-vin12t4:284_2": "Kulameva jātināmagottavasena ayanti apadisiyatīti kulapadeso.",
  "tika-vin12t4:284_3": "Atrassāti ettha atra assāti padacchedaṁ katvā atrasaddo puggalavisayo,",
  "tika-vin12t4:284_4": "assasaddo ākhyātikoti āha “atra puggale”tiādi.",
  "tika-vin12t4:284_5": "Tattha “bhaveyyā”ti iminā assasaddassa sabbanāmattañca “bhavatī”ti vattamānikabhāvañca paṭikkhipati.",
  "tika-vin12t4:284_6": "Parisānuvidhāyakenāti parisāya anumataṁ karontena.",
  "tika-vin12t4:284_7": "Iminā no parisakappikenāti ettha kappasaddo vijhatthoti dasseti.",
  "tika-vin12t4:284_8": "Yanti vacanaṁ.",
  "tika-vin12t4:284_9": "Na hatthamuddāti mudanti etāyāti muddā,",
  "tika-vin12t4:284_10": "sakkharamaṅguliyaṁ hatthassa muddā avayaviavayavavasena sambandhattāti hatthamuddā.",
  "tika-vin12t4:284_11": "Tassā vikāro “hatthamuddā”ti gahetabboti āha “hatthavikāro”ti.",
  "tika-vin12t4:285_0": "“Atthaṁ anuvidhiyantenā”ti ettha atthanti vinicchayatthaṁ.",
  "tika-vin12t4:285_1": "Anuvidhiyantenāti sallakkhentena.",
  "tika-vin12t4:285_2": "Iti imamatthaṁ dassento āha “vinicchayapaṭivedhameva sallakkhentenā”ti.",
  "tika-vin12t4:285_3": "Sannipātamaṇḍaleti sannipātāya parisāya samūhe,",
  "tika-vin12t4:285_4": "sannipātamaṇḍalassa majjheti attho.",
  "tika-vin12t4:285_5": "Na vītihātabbanti ettha vītiharaṇaṁ nāma atthato hāpananti āha “na vinicchayo hāpetabbo”ti.",
  "tika-vin12t4:285_6": "Duruttavācanti codakacuditakānaṁ duruttavācaṁ.",
  "tika-vin12t4:285_7": "Hitaparisakināti ettha hitaṁ pari esatīti hitaparisako,",
  "tika-vin12t4:285_8": "karuṇā ca karuṇāpubbabhāgo ca,",
  "tika-vin12t4:285_9": "so etassatthīti hitaparisakī, puggalo,",
  "tika-vin12t4:285_10": "tena hitaparisakinā.",
  "tika-vin12t4:285_11": "Tamevatthaṁ dassento āha “hitesinā hitagavesinā”ti.",
  "tika-vin12t4:285_12": "Karuṇāti appanāpattā karuṇā.",
  "tika-vin12t4:285_13": "Karuṇāpubbabhāgoti appanāpattāya karuṇāya pubbabhāge pavattā parikammaupacārakaruṇā.",
  "tika-vin12t4:285_14": "Padadvayepīti “hitānukampinā kāruṇikena bhavitabbaṁ.",
  "tika-vin12t4:285_15": "Hitaparisakinā asamphappalāpinā bhavitabba”nti padadvayepi.",
  "tika-vin12t4:285_16": "Ayaṁ adhippāyo veditabboti yojanā.",
  "tika-vin12t4:285_17": "“Asundaravacana”nti iminā asuruttanti ettha sundaraṁ uttaṁ suruttaṁ,",
  "tika-vin12t4:285_18": "na suruttaṁ asuruttanti vacanatthaṁ dasseti.",
  "tika-vin12t4:285_19": "Pariggahetabboti parivīmaṁsitvā gahetabbo.",
  "tika-vin12t4:286_0": "Tassāti adhammacodakassa.",
  "tika-vin12t4:286_1": "Anosaṭaṁ vatthunti ettha “codakacuditakehi vutta”nti padaṁ adhikāravasena veditabbaṁ.",
  "tika-vin12t4:286_2": "Ettha ca anosaṭanti vinicchayaṁ anosaṭanti attho.",
  "tika-vin12t4:286_3": "Kiṁ paggaṇhitabboti āha “nanu tva”ntiādi.",
  "tika-vin12t4:286_4": "Anuyogavattanti “kālena vakkhāmī”tiādinā vuttaṁ,",
  "tika-vin12t4:286_5": "“sacce ca akuppe cā”ti ca vuttaṁ anuyuñjanavattaṁ.",
  "tika-vin12t4:286_6": "Tañhi yasmā anena vattena codako cuditakaṁ,",
  "tika-vin12t4:286_7": "cuditako vā codakaṁ anuyuñjati,",
  "tika-vin12t4:286_8": "codakena cuditako,",
  "tika-vin12t4:286_9": "cuditakena vā codako anuyuñjiyati,",
  "tika-vin12t4:286_10": "tasmā anuyogavattanti vuccati.",
  "tika-vin12t4:286_11": "Kathāpetvāti codakacuditakeheva kathāpetvā.",
  "tika-vin12t4:286_12": "Tassāti codakassa vā cuditakassa vā,",
  "tika-vin12t4:286_13": "sārajjanti bhayaṁ.",
  "tika-vin12t4:286_14": "Teti tava.",
  "tika-vin12t4:286_15": "Vatvāpīti mukhena vatvāpi.",
  "tika-vin12t4:286_16": "Pisaddena kāyavikāraṁ dassetvāpīti sampiṇḍeti.",
  "tika-vin12t4:286_17": "“Anuyogavatta”nti dhātukammaṁ,",
  "tika-vin12t4:286_18": "“so bhikkhū”ti kāritakammaṁ ajjhāharitabbaṁ,",
  "tika-vin12t4:286_19": "taṁ kammaṁ tabbapaccayo vadati.",
  "tika-vin12t4:286_20": "Asuci vibhāvetabboti ettha natthi suci sīlametassāti asucīti vutte alajjīti āha “alajji”nti.",
  "tika-vin12t4:286_21": "Uju sīlavā kāyavaṅkādirahito hotīti yojanā.",
  "tika-vin12t4:286_22": "Ettha ca kāyavaṅkādirahito hotīti iminā ujuno kāraṇaṁ dasseti.",
  "tika-vin12t4:286_23": "Kāyavaṅkādirahitattā uju hotīti adhippāyo.",
  "tika-vin12t4:286_24": "Soti bhikkhu.",
  "tika-vin12t4:286_25": "Maddavenevāti mudubhāveneva.",
  "tika-vin12t4:286_26": "Upacaritabboti kathetabbo.",
  "tika-vin12t4:286_27": "Iminā ujumaddavenāti padassa sambandhaṭṭhānaṁ pāṭhasesaṁ dasseti.",
  "tika-vin12t4:286_28": "Yoti bhikkhu.",
  "tika-vin12t4:286_29": "Ayamevāti evasaddena na dhammagaruko,",
  "tika-vin12t4:286_30": "puggalagaruko,",
  "tika-vin12t4:286_31": "dhammesu ca puggalesu ca na majjhattoti veditabboti dasseti.",
  "tika-vin12t4:287_0": "366.",
  "tika-vin12t4:287_1": "Tena ca pana anuvijjakenāti yojanā.",
  "tika-vin12t4:287_2": "Suttādīsūti ādisaddena vinayaanuloma paññattaanulomikāni saṅgahetabbāni.",
  "tika-vin12t4:287_3": "Suttaṁ saṁsandanatthāya hotīti yojanā.",
  "tika-vin12t4:287_4": "Kesaṁ saṁsandanatthāyāti āha “āpattānāpattīnaṁ saṁsandanattha”nti.",
  "tika-vin12t4:287_5": "Opammaṁ atthadassanatthāya hotīti yojanā.",
  "tika-vin12t4:287_6": "Eseva nayo sesesupi.",
  "tika-vin12t4:287_7": "Paccekaṭṭhāyino avisaṁvādakaṭṭhāyinoti ettha paccekasmiṁ tiṭṭhanti sīlenāti paccekaṭṭhāyino,",
  "tika-vin12t4:287_8": "avisaṁvādake tiṭṭhanti sīlenāti avisaṁvādakaṭṭhāyinoti dassento āha “issa…pe… ṭhitā”ti.",
  "tika-vin12t4:287_9": "“Issariyādhipaccajeṭṭhakaṭṭhāne”ti iminā paccekasarūpaṁ dasseti.",
  "tika-vin12t4:287_10": "Teti saṅghena anumatā puggalā.",
  "tika-vin12t4:288_0": "Kimatthaṁ “vinayo saṁvaratthāyā”tiādi vuttanti āha “idānī”tiādi.",
  "tika-vin12t4:288_1": "Idāni dassetuṁ āhāti sambandho.",
  "tika-vin12t4:288_2": "Ye mandā mandabuddhino hutvā evaṁ vadeyyunti yojanā.",
  "tika-vin12t4:288_3": "Atha vā mandā mandabuddhino ye puggalā evaṁ vadeyyunti yojanā.",
  "tika-vin12t4:288_4": "Sakalāpi vinayapaññatti upanissayo hotīti sambandho.",
  "tika-vin12t4:288_5": "Iminā “saṁvaratthāyā”tiādīsu “anupādāparinibbānatthāyā”tipariyosānesu terasavākyesu “upanissayo hotī”ti pāṭhaseso ajjhāharitabboti dasseti.",
  "tika-vin12t4:288_6": "“Paccayo”ti iminā “upanissayo”ti padassa upanissayapaccayoti atthaṁ dasseti.",
  "tika-vin12t4:288_7": "Sabbatthāti sabbesu dvādasavākyesu.",
  "tika-vin12t4:288_8": "Visesaṁ dassento āha “apicetthā”tiādi.",
  "tika-vin12t4:288_9": "Tattha apica visesaṁ vakkhāmīti yojanā.",
  "tika-vin12t4:288_10": "Etthāti “avippaṭisāratthāyā”tiādīsu.",
  "tika-vin12t4:288_11": "Tanti sukhaṁ.",
  "tika-vin12t4:288_12": "Taruṇavipassanā nāma kassa adhivacananti āha “udayabbayañāṇassetamadhivacana”nti.",
  "tika-vin12t4:288_13": "Nanu “virāgo”ti ettha catubbidhassa ariyamaggassa gahitattā “vimuttī”ti etthāpi catubbidhaṁ phalaṁ gahetabbaṁ,",
  "tika-vin12t4:288_14": "kasmā pana “vimuttīti arahattaphala”nti vuttanti āha “catubbidhopi hī”tiādi.",
  "tika-vin12t4:288_15": "Hīti saccaṁ, yasmā vā.",
  "tika-vin12t4:288_16": "Apaccayaparinibbānatthāyāti asaṅkhataparinibbānatthāya.",
  "tika-vin12t4:288_17": "Natthettha hi parinibbāne koci paccayo,",
  "tika-vin12t4:288_18": "tasmā apaccayaparinibbānanti vuccati.",
  "tika-vin12t4:288_19": "Tanti vimuttiñāṇadassanaṁ.",
  "tika-vin12t4:288_20": "Tasmiṁanuppatteti tasmiṁ vimuttiñāṇadassane anukkamena patte.",
  "tika-vin12t4:288_21": "Avassanti dhuvaṁ ekantenāti attho.",
  "tika-vin12t4:288_22": "Etadatthāti eso anupādā parinibbānasaṅkhāto attho payojanaṁ imissā kathāyāti etadatthā.",
  "tika-vin12t4:288_23": "Kathāti atthassa kathā.",
  "tika-vin12t4:288_24": "Mantanāti dhammassa mantanā.",
  "tika-vin12t4:288_25": "Etadatthā upanisāti ettha upanisāsaddo paccayavācakoti āha “paraṁparapaccayatāpī”ti.",
  "tika-vin12t4:288_26": "Paraṁparapaccayo hi yasmā ettha paraṁparaphalaṁ upagantvā nisīdati,",
  "tika-vin12t4:288_27": "tasmā upanisāti vuccati.",
  "tika-vin12t4:288_28": "“Vinayo saṁvaratthāyā”tiādikā ayaṁ paraṁparapaccayatāpīti yojanā.",
  "tika-vin12t4:288_29": "Sotāvadhānanti ogāhetvā dhiyate ṭhapiyate avadhānaṁ,",
  "tika-vin12t4:288_30": "sotassa avadhānaṁ sotāvadhānaṁ.",
  "tika-vin12t4:288_31": "Imaṁ kathanti “vinayo saṁvaratthāyā”tiādiṁ imaṁ kathaṁ.",
  "tika-vin12t4:288_32": "Yaṁ ñāṇaṁ uppajjati,",
  "tika-vin12t4:288_33": "tampi etadatthanti yojanā.",
  "tika-vin12t4:288_34": "Yadidaṁ anupādā cittassāti ettha “yadida”nti nipāto “vimokkho”ti padamapekkhitvā yo ayanti atthaṁ vadati.",
  "tika-vin12t4:288_35": "Anupādāti ettha “sayaṁ abhiññā”tiādīsu viya yakāralopo hoti,",
  "tika-vin12t4:288_36": "tassa padassa karaṇaṁ pana “catūhi upādānehī”ti veditabbaṁ.",
  "tika-vin12t4:288_37": "Iti ima matthaṁ dassento āha “yo ayaṁ catūhi upādānehi anupādiyitvā”ti.",
  "tika-vin12t4:288_38": "Ettha catūhi upādānehi anupādiyitvā cittassa arahattaphalasaṅkhāto yo ayaṁ vimokkho atthi,",
  "tika-vin12t4:288_39": "sopi etadatthāya hotīti yojanā.",
  "tika-vin12t4:288_40": "“Arahattaphalasaṅkhāto”ti iminā “vimokkho”ti padassa atthaṁ dasseti.",
  "tika-vin12t4:288_41": "Arahattaphalañhi yasmā viruddhehi,",
  "tika-vin12t4:288_42": "visesena vā sabbakilesehi muccittha,",
  "tika-vin12t4:288_43": "tasmā vimokkhoti vuccati.",
  "tika-vin12t4:288_44": "“Apaccayaparinibbānatthāya evā”ti iminā etadatthāyāti padassa atthaṁ dasseti.",
  "tika-vin12t4:289_0": "367.Vatthuṁ…pe…",
  "tika-vin12t4:289_1": "na jānātīti etthāti yojanā kātabbā.",
  "tika-vin12t4:289_2": "Tasmāti yasmā sambandho, tasmā.",
  "tika-vin12t4:289_3": "Etthāti imāsu gāthāsu.",
  "tika-vin12t4:289_4": "Samena cāti ettha “samenā”ti padaṁ “aññāṇenā”ti atthassa vācakaṁ rūḷhīpadanti dassento āha “teneva pubbāparaṁ ajānanassa samena aññāṇenā”ti.",
  "tika-vin12t4:289_5": "Pāḷiyaṁ kena kāraṇena katākataṁ na jānātīti āha “samenā”ti.",
  "tika-vin12t4:289_6": "Samena pubbāparassa aññāṇena katākataṁ na jānātīti attho.",
  "tika-vin12t4:289_7": "Evantiādi nigamanaṁ.",
  "tika-vin12t4:289_8": "Yaṁ panetaṁ vacanaṁ vuttanti yojanā.",
  "tika-vin12t4:289_9": "“Tatthā”ti ca “ākāraakovido”ti ca ādhārādheyyānamabhedo hoti,",
  "tika-vin12t4:289_10": "tasmā avayavī ādhāro,",
  "tika-vin12t4:289_11": "avayavo ādheyyoti daṭṭhabbaṁ.",
  "tika-vin12t4:289_12": "Ākārasaddo iṅgitatthoti āha “kāraṇākāraṇe”ti.",
  "tika-vin12t4:289_13": "Kāraṇaakāraṇasaṅkhāte iṅgiteti attho.",
  "tika-vin12t4:289_14": "Ākārassāti bhummatthe sāmivacanaṁ.",
  "tika-vin12t4:289_15": "Ākārasminti hi attho.",
  "tika-vin12t4:290_0": "Tathevāti yathā vatthuādīni na jānāti, tatheva.",
  "tika-vin12t4:290_1": "Itīti evaṁ.",
  "tika-vin12t4:290_2": "Yvāyanti yo ayaṁ bhikkhu.",
  "tika-vin12t4:290_3": "“Bhayenā”ti iminā bhayāti ettha kāraṇatthe nissakkavacananti dasseti.",
  "tika-vin12t4:290_4": "Bhayā bhayena gacchatīti yojanā.",
  "tika-vin12t4:290_5": "Eseva nayo sammohena mohā gacchatīti etthāpi.",
  "tika-vin12t4:290_6": "Chandāti chandena.",
  "tika-vin12t4:290_7": "Dosāti dosena.",
  "tika-vin12t4:290_8": "Attanā ñātuṁ asamatthatāya na saññattiyā kusaloti āha “paraṁ saññāpetuṁ asamatthatāyā”ti.",
  "tika-vin12t4:290_9": "Kasmā nijjhattiyā ca akovidoti āha “kāraṇā…pe… tāyā”ti.",
  "tika-vin12t4:290_10": "“Parisāya laddhattā”ti iminā laddho parisasaṅkhāto pakkho yenāti laddhapakkhoti vacanatthaṁ dasseti.",
  "tika-vin12t4:290_11": "Sace tādisako bhikkhu hoti,",
  "tika-vin12t4:290_12": "so bhikkhu “apaṭikkho”ti vuccatīti yojanā.",
  "tika-vin12t4:290_13": "Eseva nayo heṭṭhāpi.",
  "tika-vin12t4:290_14": "“Na paṭikkhitabbo”ti iminā paṭimukhaṁ na ikkhitabboti apaṭikkhoti vacanatthaṁ dasseti.",
  "tika-vin12t4:290_15": "“Na oloketabbo”ti iminā ikkhadhātuyā dassanatthaṁ dasseti.",
  "tika-vin12t4:291_0": "Iti cūḷasaṅgāmavaṇṇanāya yojanā samattā.",
  "tika-vin12t4:292_0": "Mahāsaṅgāmaṁ",
  "tika-vin12t4:293_0": "Voharantena jānitabbādivaṇṇanā",
  "tika-vin12t4:294_0": "368- 74.",
  "tika-vin12t4:294_1": "Mahāsaṅgāme eteneva nayena veditabbanti sambandho.",
  "tika-vin12t4:294_2": "Vatthusaṅkamanākāraṁ dassetvā avajānanapaṭijānanākāraṁ dassento āha “yo panā”tiādi.",
  "tika-vin12t4:294_3": "Yo pana vadatīti sambandho.",
  "tika-vin12t4:294_4": "Esevāti eso eva,",
  "tika-vin12t4:294_5": "avajānanapaṭijānanabhikkhūti attho.",
  "tika-vin12t4:295_0": "375.Nīlādivaṇṇāvaṇṇavasenāti nīlādivaṇṇavasena ca ārogyatthādiavaṇṇavasena ca.",
  "tika-vin12t4:295_1": "Sañcarittaṁ yasmā anena sikkhāpadena dhanaṁ anupadīyati,",
  "tika-vin12t4:295_2": "tasmā dhanamanuppadānanti vuccati.",
  "tika-vin12t4:295_3": "Pubbapayogoti pubbe payujjitabbo.",
  "tika-vin12t4:296_0": "Agatiagantabbavaṇṇanā",
  "tika-vin12t4:297_0": "379.Bahujanaahitāya paṭipanno hotīti pāḷiṁ vitthārento āha “vinayadharena hī”tiādi.",
  "tika-vin12t4:297_1": "Tattha vinayadharenāti anuvijjakena,",
  "tika-vin12t4:297_2": "vinicchiteti sambandho.",
  "tika-vin12t4:297_3": "Ovādūpajīviniyoti bhikkhūnaṁ ovādaṁ upanissāya jīviniyo.",
  "tika-vin12t4:297_4": "Upāsakāpīti ratanattayaṁ paṭissaraṇanti upāsakāpi.",
  "tika-vin12t4:297_5": "Dāyakāpīti bhikkhūnaṁ paccayadāyakāpi.",
  "tika-vin12t4:297_6": "Tesanti upāsakādīnaṁ.",
  "tika-vin12t4:297_7": "Tathevāti yathā upāsakādayo dvidhā bhijjanti, tatheva.",
  "tika-vin12t4:297_8": "Tatoti ārakkhadevatāhi paranti sambandho.",
  "tika-vin12t4:297_9": "Tenāti dvidhākāraṇena.",
  "tika-vin12t4:298_0": "382.Gahananissitoti ettha gahanasaddo diṭṭhipariyāyoti āha “micchādiṭṭhiantaggāhikadiṭṭhisaṅkhātaṁ gahana”nti.",
  "tika-vin12t4:299_0": "393.Tassa avajānantoti ettha “tassā”ti padaṁ “vacana”nti pāṭhasesena sambandhitabbanti āha “tassa vacana”nti.",
  "tika-vin12t4:299_1": "Tassāti navakassa.",
  "tika-vin12t4:299_2": "Tanti navakaṁ.",
  "tika-vin12t4:300_0": "394.“Yaṁatthāyā”ti eso saddo samāsoti āha “yadatthāyā”ti.",
  "tika-vin12t4:300_1": "“Taṁ attha”nti eso saddo liṅgavipallāsoti āha “so attho”ti.",
  "tika-vin12t4:300_2": "Atthasaddo hi pulliṅgo,",
  "tika-vin12t4:300_3": "pāḷiyaṁ na parihāpetabbanti etthāpi liṅgavipallāso veditabbo.",
  "tika-vin12t4:300_4": "Sabbatthāti sabbasmiṁ mahāsaṅgāme.",
  "tika-vin12t4:301_0": "Iti mahāsaṅgāmavaṇṇanāya yojanā samattā.",
  "tika-vin12t4:302_0": "Kathinabhedaṁ",
  "tika-vin12t4:303_0": "Kathinaatthatādivaṇṇanā",
  "tika-vin12t4:304_0": "403.Kathinekhandhaketi kathinakkhandhake. Pubbeti kathinakkhandhake.",
  "tika-vin12t4:305_0": "404.Payogassāti ettha payogo nāma koti āha “cīvaradhovanādino”tiādi.",
  "tika-vin12t4:305_1": "Ettha ādisaddena vicāraṇachedanabaddhanasibbanarajanakappabinduādiyanāni cha pubbakaraṇāni saṅgaṇhāti.",
  "tika-vin12t4:305_2": "Udakāharaṇādiko yo payogo karīyatīti yojanā.",
  "tika-vin12t4:305_3": "Anantaro nāma atītānantaraanāgatānantaravasena duvidho,",
  "tika-vin12t4:305_4": "idha anāgatānantaroyeva adhippetoti āha “anāgatavasenā”ti.",
  "tika-vin12t4:305_5": "Udakāharaṇādipayoge hi uppanne pacchā dhovanādipubbakaraṇassa uppattito tappayogassa anāgatavaseneva paccayo.",
  "tika-vin12t4:305_6": "Samanantarapaccayenāti ettha saṁsaddo suṭṭhuatthoti āha “suṭṭhu anantarapaccayenā”ti.",
  "tika-vin12t4:305_7": "“Āsannatara”nti iminā suṭṭhubhāvaṁ dasseti.",
  "tika-vin12t4:305_8": "“Payogassā”ti padaṁ “ādhārabhāva”nti pade sāmī,",
  "tika-vin12t4:305_9": "“paccayā hontī”ti pade sampadānaṁ.",
  "tika-vin12t4:305_10": "“Nissaya”nti padaṁ “ādhārabhāva”nti padena saṁvaṇṇeti.",
  "tika-vin12t4:305_11": "“Upetenā”ti iminā upasaddassa upagamanatthaṁ dasseti,",
  "tika-vin12t4:305_12": "balavatthaṁ paṭikkhipati.",
  "tika-vin12t4:305_13": "Paṭhamanti payogato,",
  "tika-vin12t4:305_14": "payogassa vā tāva.",
  "tika-vin12t4:305_15": "Iminā purejātapaccayenāti ettha puresaddo paṭhamatthoti dasseti.",
  "tika-vin12t4:305_16": "Pacchāti payogato,",
  "tika-vin12t4:305_17": "payogassa vā paraṁ.",
  "tika-vin12t4:305_18": "Apubbaṁ acarimanti ekapahārena.",
  "tika-vin12t4:305_19": "Iminā sahajātasaddassa atthaṁ dasseti.",
  "tika-vin12t4:306_0": "Evaṁ pucchitvāti sambandho.",
  "tika-vin12t4:306_1": "Yanti dhammajātaṁ.",
  "tika-vin12t4:306_2": "Idāni āhāti sambandho.",
  "tika-vin12t4:306_3": "Yassāti payogādikassa.",
  "tika-vin12t4:306_4": "Tadevāti dhammajātameva.",
  "tika-vin12t4:306_5": "Tassāti “pubbakaraṇaṁ payogassā”tiādivacanassa attho evaṁ veditabboti yojanā.",
  "tika-vin12t4:306_6": "“Payogassa katame dhammā”tiādi yaṁ vacanaṁ vuttaṁ,",
  "tika-vin12t4:306_7": "tattha vissajjanaṁ mayā vuccateti yojanā.",
  "tika-vin12t4:306_8": "Iminā pāḷiyaṁ ajjhāharitvā yojetabbabhāvaṁ dasseti.",
  "tika-vin12t4:306_9": "Catūhi paccayehi paccayākāraṁ vitthārento āha “payogassa hī”tiādi.",
  "tika-vin12t4:306_10": "Payogassa pubbakaraṇaṁ paccayo hotīti sambandho.",
  "tika-vin12t4:306_11": "Uddiṭṭhadhammesūti “anantarapaccayena paccayo”tiādinā uddiṭṭhesu dhammesu purejātapaccayo panesāti sambandho.",
  "tika-vin12t4:306_12": "Atha vā uddiṭṭhadhammesūti pubbakaraṇavasena uddiṭṭhesu dhovanādidhammesu ekadhammampīti sambandho.",
  "tika-vin12t4:306_13": "Na labhatīti udakāharaṇādipayogassa pubbe na labhati.",
  "tika-vin12t4:306_14": "Ayanti udakāharaṇādipayogo.",
  "tika-vin12t4:306_15": "Pacchājātapaccayaṁ pana labhatīti udakāharaṇādipayogo pacchājātapaccayaṁ labhati.",
  "tika-vin12t4:306_16": "Kasmā labhatīti āha “pacchā uppajjanakassa hī”tiādi.",
  "tika-vin12t4:306_17": "Pacchāti payogassa,",
  "tika-vin12t4:306_18": "payogato vā paraṁ.",
  "tika-vin12t4:306_19": "Hi yasmā kayirati,",
  "tika-vin12t4:306_20": "tasmā labhatīti yojanā.",
  "tika-vin12t4:306_21": "Sahajātapaccayaṁ pana na labhatīti sambandho.",
  "tika-vin12t4:306_22": "Mātikāpalibodhānisaṁsasaṅkhāteti aṭṭhamātikādvepalibodhapañcānisaṁsasaṅkhāte.",
  "tika-vin12t4:306_23": "Aññoti pannarasahi dhammehi añño.",
  "tika-vin12t4:306_24": "Payogādīsūtiādisaddena pubbakaraṇapaccuddhāraadhiṭṭhānāni saṅgaṇhāti.",
  "tika-vin12t4:306_25": "Etenupāyenāti etena yathāvuttaupāyena.",
  "tika-vin12t4:307_0": "Pubbakaraṇanidānādivibhāgavaṇṇanā",
  "tika-vin12t4:308_0": "406- 7.",
  "tika-vin12t4:308_1": "Dvikkhattuṁ pucchitattā “pucchādvaya”nti vuttaṁ.",
  "tika-vin12t4:308_2": "Hetupaccayānaṁ sarūpaṁ dassento āha “cha cīvarānī”ti.",
  "tika-vin12t4:308_3": "Kasmā veditabbānīti āha “pubbapayogādīnañhī”tiādi.",
  "tika-vin12t4:308_4": "Hīti yasmā.",
  "tika-vin12t4:308_5": "Tāniyevāti cha cīvarāni eva.",
  "tika-vin12t4:308_6": "Evasaddo pacchāpi yojetabbo,",
  "tika-vin12t4:308_7": "tāni evāti attho.",
  "tika-vin12t4:308_8": "Hīti saccaṁ,",
  "tika-vin12t4:308_9": "pubbakaraṇādīni na atthīti yojanā.",
  "tika-vin12t4:309_0": "408.",
  "tika-vin12t4:309_1": "“Imāya saṅghāṭiyā”tiādinā vacībhedākāraṁ dasseti.",
  "tika-vin12t4:309_2": "Kathinatthārakena yasmā paccuddhāro ca adhiṭṭhānañca karīyati,",
  "tika-vin12t4:309_3": "tasmā kiriyāti vuccati.",
  "tika-vin12t4:309_4": "Tena vuttaṁ “paccuddhāro ceva adhiṭṭhānañcā”ti.",
  "tika-vin12t4:310_0": "411.",
  "tika-vin12t4:310_1": "Vatthuvipannādīnaṁ sarūpaṁ dassento āha “akappiyadussaṁ hotī”tiādi. Vināsaṁ,",
  "tika-vin12t4:310_2": "vikāraṁ vā pajjatīti vipannaṁ,",
  "tika-vin12t4:310_3": "vatthumeva vipannaṁ vatthuvipannaṁ.",
  "tika-vin12t4:311_0": "Kathinādijānitabbavibhāgavaṇṇanā",
  "tika-vin12t4:312_0": "412.Tesaññeva dhammānanti ettha dhammānaṁ sarūpaṁ dassento āha “yesu rūpādidhammesū”ti.",
  "tika-vin12t4:312_1": "Tattha rūpādidhammesūti vaṇṇagandhādīsu suddhaṭṭhakarūpakalāpadhammesu.",
  "tika-vin12t4:312_2": "Satīti santesu.",
  "tika-vin12t4:312_3": "Tesanti rūpādīnaṁ dhammānaṁ.",
  "tika-vin12t4:312_4": "“Samodhāna”nti iminā saṅgahoti padassa atthaṁ dasseti.",
  "tika-vin12t4:312_5": "“Missībhāvo”ti iminā samavāyoti padassa atthaṁ dasseti.",
  "tika-vin12t4:312_6": "Avayavadhammānaṁ saṁ ekabhāvassa gahaṇaṁ saṅgaho.",
  "tika-vin12t4:312_7": "Avayavadhammānaṁ samaṁ ayanaṁ pavattanaṁ samavāyo.",
  "tika-vin12t4:312_8": "Bahūsu dhammesūti bahūsu paramatthapaññattidhammesu.",
  "tika-vin12t4:312_9": "Nāmamattanti nāmapaññattimattaṁ.",
  "tika-vin12t4:312_10": "Pubbeti kathinakkhandhake.",
  "tika-vin12t4:313_0": "“Kāraṇehī”ti iminā ākārasaddo kāraṇatthoti dasseti. Yanti vacanaṁ.",
  "tika-vin12t4:314_0": "416.Uppajjantīti kathinuddhārā uppajjanti.",
  "tika-vin12t4:314_1": "Kinti kiṁ atthajātaṁ.",
  "tika-vin12t4:314_2": "Sabbepi kathinuddhārāti sambandho.",
  "tika-vin12t4:314_3": "Hīti saccaṁ, yasmā vā.",
  "tika-vin12t4:314_4": "Etthāti kathinuddhāresu.",
  "tika-vin12t4:314_5": "Purimā dveti antarubbhārasahubbhāravasena purimā dve.",
  "tika-vin12t4:314_6": "Etesañcāti purimānaṁ dvinnañca.",
  "tika-vin12t4:314_7": "Itareti avasesā kathinuddhārā.",
  "tika-vin12t4:314_8": "Tesupīti itaresu kathinuddhāresu.",
  "tika-vin12t4:314_9": "Sabbatthāti sabbasmiṁ kathinavinicchaye.",
  "tika-vin12t4:315_0": "Iti samantapāsādikāya vinayasaṁvaṇṇanāya",
  "tika-vin12t4:316_0": "Paññattivaggavaṇṇanāya",
  "tika-vin12t4:317_0": "Yojanā samattā.",
  "tika-vin12t4:318_0": "Upālipañcakaṁ",
  "tika-vin12t4:319_0": "Anissitavaggavaṇṇanā",
  "tika-vin12t4:320_0": "417.",
  "tika-vin12t4:320_1": "Upālipañhesu “kati hi nu kho bhante”ti pucchāya sambandho natthīti kassaci maññanaṁ nivārento āha “aya sambandho”ti.",
  "tika-vin12t4:320_2": "Theroti upālitthero,",
  "tika-vin12t4:320_3": "pucchīti sambandho.",
  "tika-vin12t4:320_4": "Imesanti pañcakānaṁ tantinti sambandho.",
  "tika-vin12t4:320_5": "Kesaṁ atthāya tantiṁ ṭhapessāmīti āha “nissāya vasanakārīnaṁ atthāyā”ti.",
  "tika-vin12t4:320_6": "Vasanakārīnaṁ bhikkhūnanti sambandho.",
  "tika-vin12t4:320_7": "Tesanti pañhānaṁ.",
  "tika-vin12t4:321_0": "Āpannokammakatoti ettha “āpanno”ti padaṁ “kammakato”ti padassa kāraṇadassananti āha “āpattiṁ āpanno,",
  "tika-vin12t4:321_1": "tappaccayāva saṅghena kammaṁ kataṁ hotī”ti.",
  "tika-vin12t4:321_2": "Tappaccayāvāti taṁāpattiāpannasaṅkhātā kāraṇā eva.",
  "tika-vin12t4:322_0": "Nappaṭippassambhanavaggavaṇṇanā",
  "tika-vin12t4:323_0": "420.Ayanti kammakato bhikkhu,",
  "tika-vin12t4:323_1": "na vattatīti sambandho.",
  "tika-vin12t4:323_2": "Anulomavatteti katakammassa anulome vatte.",
  "tika-vin12t4:323_3": "Assāti bhikkhussa.",
  "tika-vin12t4:323_4": "Sarajjukoti saha kammasaṅkhātāya rajjuyāti sarajjuko.",
  "tika-vin12t4:324_0": "421.",
  "tika-vin12t4:324_1": "Samaggehi bhikkhūhīti sambandho.",
  "tika-vin12t4:324_2": "Hīti saccaṁ.",
  "tika-vin12t4:324_3": "Accayaṁ desāpetvāti aññamaññaṁ dosaṁ desāpetvā.",
  "tika-vin12t4:324_4": "Tiṇavatthārakasamathaṁ vāti vāsaddo atthantaravikappo.",
  "tika-vin12t4:324_5": "Tatra ceti ettha tasaddo kammavisayo,",
  "tika-vin12t4:324_6": "cesaddo sacepariyāyoti āha “sace tādise kamme”ti.",
  "tika-vin12t4:324_7": "Diṭṭhāvikammampi katvāti diṭṭhāvikammaṁ katvāpīti yojanā.",
  "tika-vin12t4:324_8": "Pisaddena akatvāpīti sampiṇḍeti.",
  "tika-vin12t4:324_9": "Yatra panāti kamme pana.",
  "tika-vin12t4:324_10": "Tatthāti kamme.",
  "tika-vin12t4:324_11": "Pakkamitabbanti saṅgāmāvacarena pakkamitabbaṁ.",
  "tika-vin12t4:325_0": "422.Ussitamantīti ettha ussitaṁ mantī ussitamantīti dassento āha “lobha…pe…",
  "tika-vin12t4:325_1": "bhāsitā”ti.",
  "tika-vin12t4:325_2": "Tattha “lobhadosa mohamānussannaṁ vāca”nti iminā ussitapadassa atthaṁ dasseti.",
  "tika-vin12t4:325_3": "“Bhāsitā”ti iminā “mantī”ti padassa atthaṁ dasseti.",
  "tika-vin12t4:325_4": "Nissitajappīti ettha aññanissitaṁ jappametassāti nissitajappīti dassento āha “attano”tiādi.",
  "tika-vin12t4:325_5": "Ettha jappanti vacanaṁ.",
  "tika-vin12t4:325_6": "Jappa vacaneti hi dhātupāṭhesu vuttaṁ.",
  "tika-vin12t4:325_7": "Ussadayuttanti lobhādiussadayuttaṁ,",
  "tika-vin12t4:325_8": "vacananti sambandho.",
  "tika-vin12t4:325_9": "Evamaññanti evaṁ attanā aññaṁ.",
  "tika-vin12t4:325_10": "Kathānusandhivacaneti codakacuditakānaṁ kathāya anusandhivacane.",
  "tika-vin12t4:325_11": "Ettha “vacane”ti iminā “bhāsānusandhī”ti ettha bhāsasaddo vacanapariyāyoti dasseti.",
  "tika-vin12t4:326_0": "Ussāretīti uddhaṁ gamāpeti.",
  "tika-vin12t4:326_1": "Iminā ussādeti upari gamāpetīti ussādetāti vacanatthaṁ dasseti.",
  "tika-vin12t4:326_2": "Ettha hi dakārarakārā sadisatthā.",
  "tika-vin12t4:326_3": "Te hi dve akkharā kadāci katthaci sadisatthā honti.",
  "tika-vin12t4:326_4": "Avasāretīti hīnabhāvaṁ gamāpeti.",
  "tika-vin12t4:326_5": "Iminā avasādeti adhobhāvaṁ gamāpetīti avasādetāti vacanatthaṁ dasseti.",
  "tika-vin12t4:326_6": "“Apasādetā”tipi pāṭho,",
  "tika-vin12t4:326_7": "upasaggamattameva nānaṁ.",
  "tika-vin12t4:326_8": "Samphañca bahuṁ bhāsatīti ettha samphasaddo niratthakakathāvacanoti āha “niratthakakatha”nti.",
  "tika-vin12t4:326_9": "Niratthakakathā hi yasmā saṁ hitasukhaṁ phalati vināseti,",
  "tika-vin12t4:326_10": "tasmā samphanti vuccati.",
  "tika-vin12t4:326_11": "Phā dhātūti ca phaladhātūti ca dhātupāṭhesu (saddanītidhātumālāyaṁ 16 lakārantadhātu) vuttaṁ.",
  "tika-vin12t4:327_0": "Bhāre anāropiteti “tava bhāro”ti saṅghena bhāre anāropite.",
  "tika-vin12t4:327_1": "Ajjhottharitvāti abhibhavitvā.",
  "tika-vin12t4:327_2": "Iminā pasayha pavattāti ettha pasayhasaddassa abhibhavanatthaṁ dasseti.",
  "tika-vin12t4:327_3": "Anadhikāreti anadhipaccaṭṭhāne.",
  "tika-vin12t4:327_4": "“Kathetā”ti iminā vatudhātuyā kathanatthaṁ dasseti.",
  "tika-vin12t4:327_5": "Anokāsakammaṁ kāretvāti ettha nakārassa ayuttayogabhāvato yuttaṭṭhānaṁ dassento āha “okāsakammaṁ akāretvā”ti.",
  "tika-vin12t4:327_6": "Yassāti yā assa.",
  "tika-vin12t4:327_7": "Assa bhikkhuno attano yā diṭṭhi atthīti yojanā,",
  "tika-vin12t4:327_8": "athavā attano yā diṭṭhi bhaveyyāti yojanā.",
  "tika-vin12t4:327_9": "Tanti diṭṭhiṁ.",
  "tika-vin12t4:327_10": "“Kathetā”ti iminā byākatāti ettha vi ā pubbakaradhātuyā kathanatthaṁ dasseti.",
  "tika-vin12t4:328_0": "Vohāravaggavaṇṇanā",
  "tika-vin12t4:329_0": "424.",
  "tika-vin12t4:329_1": "“Neva desanāya na vuṭṭhānenā”ti idaṁ pārājikāpattiṁ sandhāya vuttaṁ.",
  "tika-vin12t4:329_2": "Dosānurūpanti vatthusaṅkhātassa dosassa anurūpaṁ.",
  "tika-vin12t4:330_0": "Payogaṁ na jānātīti ettha sace payogo mūlena visadiso hutvā bhinno hoti,",
  "tika-vin12t4:330_1": "evaṁ sati mūlapayoganti na vattabbanti āha “adhikaraṇānaṁ hī”tiādi.",
  "tika-vin12t4:330_2": "Hīti saccaṁ, yasmā vā.",
  "tika-vin12t4:330_3": "Mūlameva payogā nāma honti,",
  "tika-vin12t4:330_4": "na aññanti adhippāyo.",
  "tika-vin12t4:331_0": "Kātabbanti na jānātīti kātabbaṁ iti kammassa karaṇaṁ na jānātīti yojanā.",
  "tika-vin12t4:331_1": "Vatthūti bhaṇḍanakalahādivatthu,",
  "tika-vin12t4:331_2": "niyassādīnaṁ vatthūti sambandho.",
  "tika-vin12t4:331_3": "Catunnanti tajjanīyaniyassapabbājanīyapaṭisāraṇīyavasena catunnaṁ.",
  "tika-vin12t4:331_4": "Yācatīti saṅghaṁ kammassa vūpasamaṁ yācati.",
  "tika-vin12t4:332_0": "Vatthunti ettha āpattikkhandhānameva vatthunti āha “sattannaṁ āpattikkhandhāna”nti.",
  "tika-vin12t4:332_1": "Padesapaññattisabbatthapaññattisādhāraṇapaññattiasādhāraṇapaññattiekatopañña-",
  "tika-vin12t4:332_2": "ttiubhatopaññattivasena channaṁ paññattīnaṁ paññattiyaṁ paviṭṭhattā vuttaṁ “tividhaṁ paññatti”nti.",
  "tika-vin12t4:332_3": "“Heṭṭhupariyaṁ katvā padaṁ yojetī”ti iminā padapaccābhaṭṭhanti ettha padānaṁ heṭṭhupariyavasena paṭinivattitvā",
  "tika-vin12t4:332_4": "ābhassanaṁ gaḷanaṁ cutaṁ padapaccābhaṭṭhanti atthaṁ dasseti.",
  "tika-vin12t4:333_0": "Vinayeti ettha na kevalaṁ pāḷiyaṁyeva,",
  "tika-vin12t4:333_1": "atha kho aṭṭhakathāyampīti āha “vinayapāḷiyañceva aṭṭhakathāyañcā”ti.",
  "tika-vin12t4:334_0": "Ñattiṁna jānātīti ettha ñattibhedaṁ dassento āha “saṅkhepato”tiādi.",
  "tika-vin12t4:334_1": "Tatthāti duvidhāsu ñattīsu.",
  "tika-vin12t4:334_2": "Kammañattīti anussāvanakammassa ṭhāne ṭhitā ñatti.",
  "tika-vin12t4:334_3": "Anussāvanakammaṁ natthi,",
  "tika-vin12t4:334_4": "sayameva anussāvanakammaṭṭhāne ṭhitāti attho.",
  "tika-vin12t4:334_5": "Kammapādañattīti anussāvanakammassa pādabhūtā mūlabhūtā ñatti.",
  "tika-vin12t4:334_6": "Navasu ṭhānesūti osāraṇādīsu navasu ṭhānesū.",
  "tika-vin12t4:334_7": "Dvīsu ṭhānesūti ñattidutiyañatticatutthavasena dvīsu ṭhānesu,",
  "tika-vin12t4:334_8": "kammapādañattiyā karaṇaṁ na jānātīti sambandho.",
  "tika-vin12t4:334_9": "Yvāyaṁ catubbidho samathoti yojanā.",
  "tika-vin12t4:334_10": "Tanti catubbidhaṁ samathaṁ.",
  "tika-vin12t4:334_11": "Ñattiyāti sāmyatthe sāmivacanaṁ.",
  "tika-vin12t4:334_12": "Yaṁ adhikaraṇaṁ vūpasamatīti sambandho.",
  "tika-vin12t4:334_13": "Tassāti adhikaraṇassa.",
  "tika-vin12t4:334_14": "Taṁ vūpasamaṁ na jānātīti sambandho.",
  "tika-vin12t4:335_0": "Suttaṁ na jānātīti ettha suttasaddassa kadāci katthaci mātikāyañca suttantapiṭake ca pavattanato idha ubhatovibhaṅgeti āha “ubhatovibhaṅga”nti.",
  "tika-vin12t4:335_1": "Vinayaṁ na jānātīti ettha vinayasaddassa sakale vinayapiṭake vattamānassāpi suttanti ettha ubhatovibhaṅgassa",
  "tika-vin12t4:335_2": "gahitattā idha khandhakaparivārāva gahetabbāti āha “khandhakaparivāraṁ na jānātī”ti.",
  "tika-vin12t4:336_0": "Vinayaṁ na jānātīti ettha vinayapiṭakassa gahetabbattā vuttaṁ “ṭhapetvā vinayapiṭaka”nti.",
  "tika-vin12t4:336_1": "Suttantike cattāro mahāpadeseti buddhāpadesasaṅghāpadesasambahulattherāpadesaekattherā padesavasena cattāro mahāpadese.",
  "tika-vin12t4:336_2": "Etthāti pañcake.",
  "tika-vin12t4:336_3": "Yanti vacanaṁ.",
  "tika-vin12t4:336_4": "Sabbatthāti sabbesu pañcakesu.",
  "tika-vin12t4:337_0": "Iti",
  "tika-vin12t4:338_0": "Anissitavagga-nappaṭippassambhanavagga-vohāravaggavaṇṇanāya",
  "tika-vin12t4:339_0": "Yojanā samattā.",
  "tika-vin12t4:340_0": "Diṭṭhāvikammavaggavaṇṇanā",
  "tika-vin12t4:341_0": "425.",
  "tika-vin12t4:341_1": "Diṭṭhāvikammavagge diṭṭhāvikammāti ettha āvi karīyate āvikammaṁ,",
  "tika-vin12t4:341_2": "diṭṭhīnaṁ āvikammaṁ diṭṭhāvikammanti dassento āha “diṭṭhīnaṁ āvikammānī”ti.",
  "tika-vin12t4:341_3": "“Laddhipakāsanāna”nti iminā diṭṭhisaddo laddhipariyāyo,",
  "tika-vin12t4:341_4": "āvikammasaddo pakāsanapariyāyoti dasseti.",
  "tika-vin12t4:341_5": "Etanti “diṭṭhāvikammā”ti nāmaṁ.",
  "tika-vin12t4:341_6": "Adesanāgāminī nāma atthato garukanti āha “garukāpattiyā”ti.",
  "tika-vin12t4:341_7": "Lahukāyapīti pisaddo garahattho.",
  "tika-vin12t4:341_8": "Lahukāyapi desitāya diṭṭhāvikammaṁ adhammikaṁ hoti,",
  "tika-vin12t4:341_9": "pageva garukāyāti attho.",
  "tika-vin12t4:342_0": "Yathā…pe…",
  "tika-vin12t4:342_1": "hotīti yathā āvikate catūhi pañcahi ekībhūtehi āvikatā hotīti yojanā.",
  "tika-vin12t4:342_2": "Catūhi pañcahīti antimaparicchedadassanaṁ.",
  "tika-vin12t4:342_3": "Tato atirekehipi ekato desetuṁ na vaṭṭati,",
  "tika-vin12t4:342_4": "desitā ca āpatti na vuṭṭhāti,",
  "tika-vin12t4:342_5": "desanāpaccayā dukkaṭañca hoti.",
  "tika-vin12t4:342_6": "“Catūhi pañcahī”ti antimaparicchedassa dassitattā dvīhi tīhi pana ekato desetuṁ vaṭṭatīti daṭṭhabbaṁ.",
  "tika-vin12t4:342_7": "Manomānasenāti ettha manosaddena mānasasaddassa rāgaarahattesupi pavattanato tadatthe paṭikkhipitvā citte eva vattatīti dasseti.",
  "tika-vin12t4:342_8": "Tena vuttaṁ “manasaṅkhātena mānasenā”ti.",
  "tika-vin12t4:342_9": "Iminā manabhūtaṁ mānasaṁ manomānasanti vacanatthaṁ dasseti.",
  "tika-vin12t4:343_0": "Samānasaṁvāsakassāpīti pisaddo samānasaṁvāsakassapi nānāsīmāya ṭhitassa santike āvikammaṁ adhammikaṁ hoti,",
  "tika-vin12t4:343_1": "pageva nānāsaṁvāsakassāti dasseti.",
  "tika-vin12t4:343_2": "Māḷakasīmāyāti khaṇḍasīmāya aṅgaṇe.",
  "tika-vin12t4:343_3": "Avippavāsasīmāyāti mahāsīmāya,",
  "tika-vin12t4:343_4": "ṭhitassāpi santiketi sambandho.",
  "tika-vin12t4:343_5": "Pisaddena “khaṇḍasīmāya ṭhitassapī”ti atthaṁ sampiṇḍeti.",
  "tika-vin12t4:344_0": "430.Na pariyattanti na samatthaṁ.",
  "tika-vin12t4:344_1": "Iminā nālanti ettha alaṁsaddo pariyattatthova,",
  "tika-vin12t4:344_2": "nārahabhūsanavāraṇatthoti dasseti.",
  "tika-vin12t4:344_3": "Idhāpīti pañcakepi.",
  "tika-vin12t4:344_4": "Pisaddena purimapañcakaṁ apekkhati.",
  "tika-vin12t4:344_5": "“Sāsanato”ti iminā cudhātuyā apādānaṁ dasseti.",
  "tika-vin12t4:344_6": "“Kāmo”ti iminā adhippāyasaddo kāmapariyāyoti dasseti.",
  "tika-vin12t4:345_0": "432.Mandattā momūhattāti ettha ttapaccayassa bhāvatthe,",
  "tika-vin12t4:345_1": "pañcamīvibhattiyā ca kāraṇatthe pavattabhāvaṁ dassento āha “mandabhāvena momūhabhāvenā”ti.",
  "tika-vin12t4:345_2": "Paribhavāti ettha paribhavakāmāti atthaṁ dassento āha “paribhavaṁ āropetukāmo hutvā”ti.",
  "tika-vin12t4:345_3": "Aññabyākaraṇesupīti arahattabyākaraṇesupi.",
  "tika-vin12t4:345_4": "Sabbatthāti diṭṭhāvikammavagge.",
  "tika-vin12t4:345_5": "Yanti vacanaṁ.",
  "tika-vin12t4:346_0": "Iti diṭṭhāvikammavaggavaṇṇanāya yojanā samattā.",
  "tika-vin12t4:347_0": "Musāvādavaggavaṇṇanā",
  "tika-vin12t4:348_0": "444.",
  "tika-vin12t4:348_1": "Dhammapadhānaṁ dhammādhiṭṭhānaṁ sandhāya “pārājikaṁ gacchatīti pārājikagāmī”ti suddhakattuvasena vuttaṁ,",
  "tika-vin12t4:348_2": "puggalapadhānaṁ puggalādhiṭṭhānaṁ sandhāya “pārājikaṁ gacchati anena,",
  "tika-vin12t4:348_3": "gamāpetīti vā pārājikagāmī”ti karaṇahetukattuvasenapi vattabbaṁ.",
  "tika-vin12t4:348_4": "Vitthāraṁ dassanto āha “tatthā”tiādi.",
  "tika-vin12t4:348_5": "Tattha tatthāti “musāvādo pārājikagāmī”tiādipāṭhe,",
  "tika-vin12t4:348_6": "evaṁ vitthāro veditabboti sambandho.",
  "tika-vin12t4:348_7": "Tesu “musāvādo pārājikagāmī”tiādīsu vā,",
  "tika-vin12t4:348_8": "niddhāraṇe bhummaṁ.",
  "tika-vin12t4:349_0": "Adassanenāti ettha kassa adassanenāti āha “vinayadharassā”ti.",
  "tika-vin12t4:349_1": "Vitthāraṁ dassento āha “kappiyākappiyesu hī”tiādi.",
  "tika-vin12t4:349_2": "Tanti vinayadharaṁ.",
  "tika-vin12t4:349_3": "Assavanenāti ettha kesaṁ vacanaṁ assavanenāti āha “ekavihārepī”tiādi.",
  "tika-vin12t4:349_4": "Ekavihārepīti vinayadharena ekavihārepi.",
  "tika-vin12t4:349_5": "Pisaddena nānāvihāre pana pagevāti dasseti.",
  "tika-vin12t4:349_6": "Upaṭṭhānanti upaṭṭhānatthaṁ,",
  "tika-vin12t4:349_7": "upaṭṭhānaṭṭhānaṁ vā.",
  "tika-vin12t4:349_8": "Vuccamānaṁ aññesaṁ vacanaṁ asuṇanto hutvā vāti yojanā.",
  "tika-vin12t4:349_9": "Pasuttakatāti ettha yakāralopoti āha “pasuttakatāyā”ti.",
  "tika-vin12t4:349_10": "Pasuttakabhāvenapīti pisaddo aññampi adassanādikāraṇaṁ sampiṇḍeti.",
  "tika-vin12t4:349_11": "Tathāsaññīti ettha tathāsaddo kovisayoti āha “akappiye…pe…",
  "tika-vin12t4:349_12": "āpajjanto”ti.",
  "tika-vin12t4:349_13": "Ekarattātikkamādivasenāti ādisaddena chārattātikkamādiṁ saṅgaṇhāti.",
  "tika-vin12t4:349_14": "Sabbatthāti musāvādavagge.",
  "tika-vin12t4:350_0": "Iti musāvādavaggavaṇṇanāya yojanā samattā.",
  "tika-vin12t4:351_0": "Bhikkhunovādavaggavaṇṇanā",
  "tika-vin12t4:352_0": "450.",
  "tika-vin12t4:352_1": "Bhikkhunivagge alābhāyāti ettha labhadhātuyā kammaṁ,",
  "tika-vin12t4:352_2": "sampadānavacanassa ca tadatthaṁ dassento āha “catunnaṁ paccayānaṁ alābhatthāyā”ti.",
  "tika-vin12t4:352_3": "“Vāyamatī”ti iminā parisakkatīti ettha sakkadhātuyā samatthatthaṁ paṭikkhipitvā vāyamatthaṁ dasseti.",
  "tika-vin12t4:352_4": "Kalisāsananti pāpaparājayaāṇaṁ.",
  "tika-vin12t4:352_5": "Nīharaṇatthāyāti niddharitvā apanayanatthāya.",
  "tika-vin12t4:353_0": "451. “Kamma”nti sāmaññato vuttattā “sattannaṁ kammānaṁ aññatara”nti.",
  "tika-vin12t4:354_0": "454.Nasākacchātabboti ettha ko nāma kathāmaggo na sākacchātabbo,",
  "tika-vin12t4:354_1": "nanu vinayoyevāti āha “kappiyā…pe…",
  "tika-vin12t4:354_2": "kathāmaggo”ti.",
  "tika-vin12t4:354_3": "“Na kathetabbo”ti iminā kacchasaddassa kathadhātuyā nipphannabhāvaṁ dīpeti.",
  "tika-vin12t4:354_4": "Kasmā pana paṭhamapañcake “na asekkhenā”ti paṭikkhipitvā dutiyapañcake “asekkhenā”tiādi vuttanti āha “yasmā panā”tiādi.",
  "tika-vin12t4:354_5": "Itaro puthujjano na kathetīti yojanā.",
  "tika-vin12t4:355_0": "Na atthapaṭisambhidāpattoti ettha attho nāma aṭṭhakathāyevādhippetāti āha “aṭṭhakathāyā”ti.",
  "tika-vin12t4:355_1": "“Pabhedagatañāṇappatto”ti iminā atthādīsu pati visuṁ sambhijjatīti paṭisambhidā, paññā,",
  "tika-vin12t4:355_2": "taṁ pattoti paṭisambhidāpatto.",
  "tika-vin12t4:355_3": "Atthe paṭisambhidāpatto atthapaṭisambhidāpattoti dasseti.",
  "tika-vin12t4:355_4": "“Pāḷidhamme”ti iminā dhammapaṭisambhidāpattoti ettha dhammasarūpaṁ dasseti.",
  "tika-vin12t4:355_5": "Vohāraniruttiyanti paññattiniruttiyaṁ.",
  "tika-vin12t4:355_6": "Iminā niruttipaṭisambhidāpattoti ettha niruttisarūpaṁ dasseti.",
  "tika-vin12t4:355_7": "Paṭibhānapaṭisambhidāpattoti ettha paṭibhānaṁ nāma heṭṭhimañāṇattayamevāti āha “atthapaṭisambhidādīni ñāṇānī”ti,",
  "tika-vin12t4:355_8": "tesūti ñāṇesu,",
  "tika-vin12t4:355_9": "yaṁ yaṁ vimuttaṁ yathāvimuttaṁ, cittaṁ.",
  "tika-vin12t4:355_10": "Paccavekkhitāti punappunaṁ olokitā.",
  "tika-vin12t4:355_11": "Sabbatthāti bhikkhunivagge.",
  "tika-vin12t4:356_0": "Iti bhikkhunovādavaggavaṇṇanāya yojanā samattā.",
  "tika-vin12t4:357_0": "Ubbāhikavaggavaṇṇanā",
  "tika-vin12t4:358_0": "455.",
  "tika-vin12t4:358_1": "Ubbāhikavagge atthakusalotiādipadānaṁ bhedanissitasamāsaṁ dassento āha “aṭṭhakathākusalo”tiādi.",
  "tika-vin12t4:358_2": "Ācariyamukhatoti ācariyavadanato,",
  "tika-vin12t4:358_3": "ācariyasammukhe vā,",
  "tika-vin12t4:358_4": "sithiladhanitādīti ādisaddena dīgharassādīni saṅgaṇhāti.",
  "tika-vin12t4:358_5": "Akkharaparicchedeti ettako sithilo,",
  "tika-vin12t4:358_6": "ettako dhanitotiādinā akkharaparicchede.",
  "tika-vin12t4:358_7": "Iminā byañjanakusaloti ettha byañjanasaddo akkharapariyāyoti dasseti.",
  "tika-vin12t4:358_8": "Na pubbāparakusaloti ettha pubbāparo nāma purimānaṁ catunnañceva kathāya ca pubbāparoti āha “atthapubbāpare”tiādi.",
  "tika-vin12t4:359_0": "Kodhanotiādīni vuttānīti sambandho.",
  "tika-vin12t4:359_1": "Yasmā na sakkotīti yojanā.",
  "tika-vin12t4:359_2": "Pasāretāti ettha saradhātu upasaggavasena vecittavācakoti āha “mohetā”ti.",
  "tika-vin12t4:360_0": "Iti ubbāhikavaggavaṇṇanāya yojanā samattā.",
  "tika-vin12t4:361_0": "Adhikaraṇavūpasamavaggavaṇṇanā",
  "tika-vin12t4:362_0": "457.",
  "tika-vin12t4:362_1": "Adhikaraṇavūpasamavagge saṅghagaru nāma koti āha “dhammañca…pe…",
  "tika-vin12t4:362_2": "saṅghagaru nāma hotī”ti.",
  "tika-vin12t4:362_3": "Tānīti cīvarādīni.",
  "tika-vin12t4:363_0": "458.Pañcahupāliākārehīti ettha ākārasaddo kāraṇatthoti āha “pañcahi kāraṇehī”ti.",
  "tika-vin12t4:363_1": "Kammenātiādīsu kammādīnaṁ sarūpaṁ dassento āha “apalokanādīsū”tiādi.",
  "tika-vin12t4:363_2": "Upapattīhīti yuttīhi.",
  "tika-vin12t4:363_3": "Mayhaṁ uccākulā pabbajitabhāvañca bahussutabhāvañca tumhe jānāthāti yojanā.",
  "tika-vin12t4:363_4": "Mādiso nāma…pe…",
  "tika-vin12t4:363_5": "tumhākaṁ yuttaṁ nanūti yojanā.",
  "tika-vin12t4:363_6": "Kaṇṇamūleti kaṇṇasamīpe.",
  "tika-vin12t4:363_7": "Anussāvanenāti anusamīpe sāvāpanena.",
  "tika-vin12t4:363_8": "Tesanti bhikkhūnaṁ.",
  "tika-vin12t4:363_9": "Anivattidhammeti anivattanasabhāve.",
  "tika-vin12t4:363_10": "Salākaggāhenāti attano salākāya gāhāpanena.",
  "tika-vin12t4:364_0": "Etthāti kammādīsu.",
  "tika-vin12t4:364_1": "Pamāṇanti saṅghabhedassa kāraṇaṁ.",
  "tika-vin12t4:364_2": "Pubbabhāgāti saṅghabhedato pubbabhāge pavattā.",
  "tika-vin12t4:364_3": "Pubbabhāgabhāvaṁ āvikaronto āha “aṭṭhārasavatthudīpanavasena hī”tiādi.",
  "tika-vin12t4:364_4": "Voharantepīti yojanā.",
  "tika-vin12t4:364_5": "Tatthāti vohāre.",
  "tika-vin12t4:364_6": "Kadā pana saṅgho bhinnoti āha “yadā panā”tiādi.",
  "tika-vin12t4:364_7": "Yadā pana karotīti sambandho.",
  "tika-vin12t4:364_8": "Kammanti uposathakammato aññaṁ kammaṁ gahetabbaṁ.",
  "tika-vin12t4:364_9": "Uddesanti uposathakammaṁ.",
  "tika-vin12t4:364_10": "Itīti evaṁ.",
  "tika-vin12t4:364_11": "Saṅghabhedakakkhandhakavaṇṇanāyaṁ “evaṁ…pe…",
  "tika-vin12t4:364_12": "pakāsayissāmā”ti yaṁ vacanaṁ avocumhāti yojanā.",
  "tika-vin12t4:364_13": "Tassa vacanassāti pāṭhaṁ ajjhāharitvā “svāyaṁ attho”ti padena sambandhitabbo.",
  "tika-vin12t4:365_0": "Paññattetanti ettha niggahitalopasandhīti āha “paññattaṁ eta”nti.",
  "tika-vin12t4:365_1": "Kvāti kismiṁ khandhake.",
  "tika-vin12t4:365_2": "Tatrāti vattakkhandhake.",
  "tika-vin12t4:365_3": "Ettāvatāti ettakena āgantukavattādiakaraṇamattena.",
  "tika-vin12t4:365_4": "Anupubbenāti anukkamena.",
  "tika-vin12t4:365_5": "Yathārattanti ettha yathāsaddo anurūpatthavācako,",
  "tika-vin12t4:365_6": "rattisaddena rattippamāṇaṁ gahetabbanti dassento āha “rattiparimāṇānurūpa”nti.",
  "tika-vin12t4:365_7": "Iminā rattiyā anurūpaṁ yathārattanti nibbacanaṁ dasseti.",
  "tika-vin12t4:365_8": "“Rattiparimāṇānurūpa”nti vutte rattiparimāṇassa atikkantattā atthato theroti āha “yathātheranti attho”ti.",
  "tika-vin12t4:365_9": "Vavatthānanti paricchedo.",
  "tika-vin12t4:365_10": "So hi visuṁ avahito hutvā tiṭṭhatīti vavatthānanti vuccati.",
  "tika-vin12t4:365_11": "Kammākammānīti ettha kammaṁ akammānīti padavibhāgaṁ katvā akāro vuddhatthoti āha “khuddakāni ceva mahantāni ca kammānī”ti.",
  "tika-vin12t4:365_12": "Sati ca akammassa mahantabhāve kammaṁ nāma khuddakanti atthato siddhaṁ hoti.",
  "tika-vin12t4:365_13": "Tena vuttaṁ “khuddakāni cevā”ti.",
  "tika-vin12t4:365_14": "Akārassa appatthaṁ gahetvā “mahantāni ceva khuddakāni ca kammānī”ti atthopi yujjateva.",
  "tika-vin12t4:365_15": "So pana idha na gahito,",
  "tika-vin12t4:365_16": "aññattha pana dissati.",
  "tika-vin12t4:365_17": "“Uccāvacāni kammānī”ti hi vākyavasena vuttaṭṭhāne uccasaddena mahantatthaṁ dasseti,",
  "tika-vin12t4:365_18": "avacasaddena khuddakatthaṁ dasseti.",
  "tika-vin12t4:365_19": "Tasmā mahantakhuddakāni kammānīti attho veditabbo.",
  "tika-vin12t4:365_20": "Sati ca akammassa khuddakabhāve kammaṁ nāma mahantanti atthatopi siddhanti daṭṭhabbaṁ.",
  "tika-vin12t4:366_0": "Saṅghabhedavaggadvayavaṇṇanā",
  "tika-vin12t4:367_0": "459.",
  "tika-vin12t4:367_1": "Saṅghabhedavaggadvaye eteti sabhāvā.",
  "tika-vin12t4:367_2": "Teti adhammādayo.",
  "tika-vin12t4:367_3": "Itīti evaṁ.",
  "tika-vin12t4:367_4": "Yaṁ kammanti yojanā.",
  "tika-vin12t4:367_5": "Diṭṭhiṁ vinidhāyāti sambandho.",
  "tika-vin12t4:367_6": "Ekasmiṁ pañcake ayaṁ atthayojanā kātabbāti sambandho.",
  "tika-vin12t4:367_7": "Etthāpīti imasmiṁ pañcakepi.",
  "tika-vin12t4:367_8": "Pisaddena heṭṭhā vuttaṁ pañcakaṁ apekkhati.",
  "tika-vin12t4:367_9": "Sabbatthāti sabbesu pañcakesu.",
  "tika-vin12t4:367_10": "Hīti saccaṁ.",
  "tika-vin12t4:367_11": "Pubbe avuttanayaṁ yaṁ vacanamatthi,",
  "tika-vin12t4:367_12": "taṁ vacanaṁ ettha pañcakesu na atthīti yojanā.",
  "tika-vin12t4:368_0": "Āvāsikavaggavaṇṇanā",
  "tika-vin12t4:369_0": "461.",
  "tika-vin12t4:369_1": "Āvāsikavagge “haritvā”ti iminā yathābhatanti ettha bharadhātuyā haraṇatthañca kiriyāvisesanabhāvañca dasseti.",
  "tika-vin12t4:369_2": "“Ṭhapito”ti iminā nikkhittoti ettha khipadhātuyā ṭhapanatthaṁ dasseti.",
  "tika-vin12t4:370_0": "462.Pariṇāmetīti pariṇataṁpāpeti.",
  "tika-vin12t4:370_1": "“Niyāmeti kathetī”ti iminā adhippāyatthaṁ dasseti,",
  "tika-vin12t4:370_2": "etthāti āvāsikavagge.",
  "tika-vin12t4:371_0": "Kathinatthāravaggavaṇṇanā",
  "tika-vin12t4:372_0": "467.",
  "tika-vin12t4:372_1": "Kathinatthāravagge otamasikoti ettha avatamaṁ gato otamasikoti dassento āha “andhakāragato”ti.",
  "tika-vin12t4:372_2": "Andhakārasaddena tamasaddo andhakārapariyāyoti dasseti.",
  "tika-vin12t4:372_3": "Tanti otamasikaṁ.",
  "tika-vin12t4:372_4": "Asamannāharantoti taṁ asamannāharanto,",
  "tika-vin12t4:372_5": "kasmā asamannāharantoti āha “kiccayapasutattā vandana”nti.",
  "tika-vin12t4:372_6": "Ekatoti kopena saddhiṁ.",
  "tika-vin12t4:372_7": "Verī visabhāgapuggalo ekato ākodhena vattanaṭṭhena ekāvattoti vuccati.",
  "tika-vin12t4:372_8": "Pahareyyāti vandantaṁ pahareyya.",
  "tika-vin12t4:372_9": "“Aññaṁ cintayamāno”ti iminā aññasmiṁ ārammaṇe cittaṁ vidahati ṭhapetīti aññavihitoti dasseti.",
  "tika-vin12t4:373_0": "Saṅghato uddharitvā khipitabbo apanetabboti ukkhitto,",
  "tika-vin12t4:373_1": "soyeva ukkhittako.",
  "tika-vin12t4:373_2": "Tehīti catūhi.",
  "tika-vin12t4:373_3": "Avandiyesu pannarasapuggalesūti sambandho.",
  "tika-vin12t4:373_4": "Antarā vuttakāraṇena cāti antare vuttena “tañhi vandantassa mañcapādādīsupi nalāṭaṁ paṭihaññeyyā”tiādinā kāraṇena ca.",
  "tika-vin12t4:373_5": "Itoti pannarasapuggalamhā.",
  "tika-vin12t4:373_6": "Itīti evaṁ.",
  "tika-vin12t4:373_7": "Sace uddesācariyo ca ovādācariyo ca navako hoti,",
  "tika-vin12t4:373_8": "na vandanīyo.",
  "tika-vin12t4:373_9": "Sabbatthāti kathinatthāravagge.",
  "tika-vin12t4:374_0": "Iti kathinatthāravaggavaṇṇanāya yojanā samattā.",
  "tika-vin12t4:375_0": "Niṭṭhitā ca upālipañcakavaṇṇanāya yojanā.",
  "tika-vin12t4:376_0": "Āpattisamuṭṭhānavaṇṇanā",
  "tika-vin12t4:377_0": "470.",
  "tika-vin12t4:377_1": "“Acittako āpajjatī”tiādīsu evamattho veditabboti yojanā.",
  "tika-vin12t4:377_2": "Acittako āpajjatīti acittako hutvā āpajjati.",
  "tika-vin12t4:377_3": "Eseva nayo acittako vuṭṭhātīti etthāpi.",
  "tika-vin12t4:377_4": "Yaṁkiñci āpattinti sambandho.",
  "tika-vin12t4:377_5": "Itaraṁ āpattinti yojanā.",
  "tika-vin12t4:377_6": "Dhammadānaṁ karomīti “sabbadānaṁ dhammadānaṁ jinātī”ti ca “amataṁdado ca so hoti,",
  "tika-vin12t4:377_7": "yo dhammamanusāsatī”ti ca bhagavatā vuttavacanaṁ sutvā dhammadānaṁ karomi.",
  "tika-vin12t4:377_8": "Domanassikoti domanassena yutto,",
  "tika-vin12t4:377_9": "domanassavanto vā.",
  "tika-vin12t4:377_10": "Etthāti abyākatamūle.",
  "tika-vin12t4:378_0": "473.Yassa yassāti sikkhāpadassa. Taṁ sabbanti sabbaṁ taṁtaṁsamuṭṭhānasikkhāpadaṁ.",
  "tika-vin12t4:379_0": "Aparadutiyagāthāsaṅgaṇikaṁ",
  "tika-vin12t4:380_0": "(1) Kāyikādiāpattivaṇṇanā",
  "tika-vin12t4:381_0": "474.Chaāpattiyo kāyikāti ettha cha āpattiyo nāma kāti āha “antarapeyyāle”tiādi.",
  "tika-vin12t4:381_1": "Antarapeyyāle vuttāti sambandho.",
  "tika-vin12t4:381_2": "“Kāyadvāre samuṭṭhitattā”ti iminā kāye samuṭṭhantīti kāyikāti vacanatthaṁ dasseti.",
  "tika-vin12t4:381_3": "Tasmiṁyeva antarapeyyāle vuttāti sambandho.",
  "tika-vin12t4:381_4": "“Vajjapaṭicchādikāyā”tiādinā chādentassa tissoti ettha tiṇṇaṁ sarūpaṁ dasseti.",
  "tika-vin12t4:381_5": "“Bhikkhuniyā”tiādinā pañca saṁsaggapaccayāti ettha pañcannaṁ sarūpaṁ dasseti.",
  "tika-vin12t4:382_0": "“Ekaratta”itiādinā aruṇugge tissoti ettha tiṇṇaṁ sarūpaṁ dasseti.",
  "tika-vin12t4:382_1": "Dve yāvatatiyakāti saṁvaṇṇetabbena “ekādasa yāvatatiyakā nāmā”ti saṁvaṇṇanāya viruddhabhāvaṁ paṭikkhipanto āha “paññattivasena panā”tiādi.",
  "tika-vin12t4:382_2": "“Imasmiṁ sāsane”ti iminā etthasaddassa visayaṁ dasseti.",
  "tika-vin12t4:382_3": "Ekena sabbasaṅgahoti ettha eko nāma ko,",
  "tika-vin12t4:382_4": "sabbāni nāma kānīti āha “yassa siyā”tiādi.",
  "tika-vin12t4:382_5": "“Nidānuddesenā”ti iminā ekassa sarūpaṁ dasseti.",
  "tika-vin12t4:382_6": "“Sikkhāpadānañca pātimokkhuddesānañcā”ti imehi padehi sabbasarūpaṁ dasseti.",
  "tika-vin12t4:382_7": "Saṅgaha saddena kammachaṭṭhīsamāso.",
  "tika-vin12t4:383_0": "“Vajjapaṭicchādikāyā”tiādinā dve duṭṭhullacchādanāti ettha dvinnaṁ sarūpaṁ dasseti.",
  "tika-vin12t4:384_0": "“Bhikkhu bhikkhuniyā”tiādinā gāmantare catassoti ettha catassannaṁ sarūpaṁ dasseti.",
  "tika-vin12t4:384_1": "Puna “bhikkhu bhikkhuniyā”tiādinā cetassā nadipārapaccayāti ettha catassannameva sarūpaṁ dasseti.",
  "tika-vin12t4:384_2": "“Cīvaradāne pācittiya”nti iminā pācittiyabhāvena sadisattā saṅkhyāviseso na kātabboti dasseti.",
  "tika-vin12t4:385_0": "(2) Desanāgāminiyādivaṇṇanā",
  "tika-vin12t4:386_0": "475.Eketthāti etthasaddo sāsanavisayo.",
  "tika-vin12t4:387_0": "Ekasikkhāpadampi natthīti pisaddo bahusikkhāpadāni pana pagevāti ca āpatti pana pagevāti ca āpattīpi natthīti ca atthaṁ dasseti.",
  "tika-vin12t4:388_0": "“Sakalepi vinaye”ti iminā dvetthāti pāṭhe etthasaddassa visayaṁ dasseti.",
  "tika-vin12t4:388_1": "Ubhinnanti bhikkhubhikkhunīnaṁ.",
  "tika-vin12t4:388_2": "Aññathā pana kittakā paṭhamāpattikāti āha “itarathā panā”tiādi.",
  "tika-vin12t4:388_3": "Tattha itarathāti paññattito aññena pakārena.",
  "tika-vin12t4:388_4": "Kammañcāti kammañatti ca.",
  "tika-vin12t4:388_5": "Kammapādikā cāti kammapādañatti ca.",
  "tika-vin12t4:388_6": "Navasu ṭhānesūti osāraṇādīsu navasu ṭhānesu.",
  "tika-vin12t4:388_7": "Dvīsūti ñattidutiya,",
  "tika-vin12t4:388_8": "ñatticatutthakammesu.",
  "tika-vin12t4:389_0": "Vajjapaṭicchādikāya pārājikaṁ,",
  "tika-vin12t4:389_1": "ukkhittānuvattikāya pārājikaṁ,",
  "tika-vin12t4:389_2": "aṭṭhavatthukāya pārājikanti iti ime tayoti yojanā.",
  "tika-vin12t4:389_3": "Kāraṇabhūtenāti hetubhūtena,",
  "tika-vin12t4:389_4": "“karaṇabhūtenā”tipi pāṭho,",
  "tika-vin12t4:389_5": "sādhakatamasattibhūtenāti attho.",
  "tika-vin12t4:390_0": "Tesanti addhānahīnādīnaṁ.",
  "tika-vin12t4:390_1": "Etthāti “tayo puggalā na upasampādetabbā”ti pāṭhe,",
  "tika-vin12t4:390_2": "etesu aṅgahīnādīsu vā.",
  "tika-vin12t4:390_3": "Yoti puggalo.",
  "tika-vin12t4:390_4": "Aparipūro na yācatīti sambandho.",
  "tika-vin12t4:390_5": "Mātughātakādayo karaṇadukkaṭakā cāti yojanā.",
  "tika-vin12t4:390_6": "Tatthāti tesu ñattikappanādīsu.",
  "tika-vin12t4:390_7": "Ñattikappanāti ñattividhi.",
  "tika-vin12t4:390_8": "Vippakatapaccattanti vippakataṁ paccattaṁ.",
  "tika-vin12t4:390_9": "Atītakaraṇanti atītassa karaṇaṁ.",
  "tika-vin12t4:390_10": "Vitthārento āha “vatthusampannaṁ hī”tiādi.",
  "tika-vin12t4:390_11": "Tayo kammāna saṅgahāti ettha chandabhedarakkhanatthāya nakāre niggahitalopo.",
  "tika-vin12t4:390_12": "Nāsitakāti nāsetabbā puggalā,",
  "tika-vin12t4:390_13": "nāsitabbāti nāsitā,",
  "tika-vin12t4:390_14": "nāsitā eva nāsitakā.",
  "tika-vin12t4:390_15": "Tiṇṇaṁ janānanti tiṇṇaṁ upasampadāpekkhajanānaṁ ekūpajjhāyena nānācariyena hutvāti yojanā.",
  "tika-vin12t4:390_16": "Ekānussāvanāti ekato anussāvanā.",
  "tika-vin12t4:391_0": "Pādo nāma kahāpaṇassa catutthabhāgo.",
  "tika-vin12t4:391_1": "Māsako nāma pādassa pañcamabhāgo.",
  "tika-vin12t4:391_2": "Pārājikanti vanappatiṁ chindantassa dutiyapārājikaṁ.",
  "tika-vin12t4:391_3": "Anodissāti “manusso maratū”tiādinā na uddisitvā.",
  "tika-vin12t4:391_4": "Tenāti visena.",
  "tika-vin12t4:392_0": "Bhikkhunovādakavaggasminti sāmaññādhāro.",
  "tika-vin12t4:392_1": "Dasasu sikkhāpadesūti visesādhāro.",
  "tika-vin12t4:392_2": "Paṭhamasikkhāpadamhiyevāti dasasu sikkhāpadesu paṭhamasikkhāpadamhiyeva.",
  "tika-vin12t4:392_3": "Upasampannāya bhikkhuniyāti sambandho.",
  "tika-vin12t4:392_4": "“Āpatti hotī”ti iminā “cīvarenā”ti padassa sambandhaṭṭhānaṁ dasseti.",
  "tika-vin12t4:393_0": "“Catasso evā”ti iminā tattikāti ettha tasaddassa visayaṁ dasseti.",
  "tika-vin12t4:393_1": "Tā catasso parimāṇā yāsaṁ āpattīnanti tattikā.",
  "tika-vin12t4:393_2": "Nipannassāpi tattikāti etthāpi eseva nayo.",
  "tika-vin12t4:393_3": "Sāti bhikkhunī.",
  "tika-vin12t4:394_0": "(3) Pācittiyavaṇṇanā",
  "tika-vin12t4:395_0": "476.Pañca bhesajjānīti sabbiādīni pañca bhesajjāni.",
  "tika-vin12t4:395_1": "Imaṁ āpattinti sambandho.",
  "tika-vin12t4:395_2": "Pacchā āpannoti yojanā.",
  "tika-vin12t4:396_0": "Ekaṁkabaḷanti ekaṁ ālopaṁ, tumhamūleti tumhaṁ santike.",
  "tika-vin12t4:397_0": "Yathāvatthukanti vatthuanulomaṁ, āpattiyo desitāva hontīti yojanā.",
  "tika-vin12t4:398_0": "Kokālikādīnantiādisaddena kaṭamodakatissakādayo saṅgaṇhāti.",
  "tika-vin12t4:398_1": "Pāpikāya diṭṭhiyā appaṭinissagge pācittiyañca caṇḍakāḷikāya bhikkhuniyā pācittiyañcāti yojanā.",
  "tika-vin12t4:398_2": "Payuttavācāpaccayāti viññattinimittādīhi pakārena yuttāya vācāya paccayā.",
  "tika-vin12t4:398_3": "Āpatti pārājikassāti pārājikassa āpajjanaṁ.",
  "tika-vin12t4:398_4": "Athavā pārājikassāti assa bhikkhussa pārājikā āpatti hotīti vā pārājikā āpatti assa bhavatīti vā yojanā kātabbā.",
  "tika-vin12t4:398_5": "Itīti imā cha āpattiyo āpajjatīti yojanā.",
  "tika-vin12t4:399_0": "Bhojanaṁ gahetvā ajjhoharamānāti sambandho.",
  "tika-vin12t4:399_1": "Tathevāti yathā khādane,",
  "tika-vin12t4:399_2": "tatheva maṁsaṁ lasuṇaṁ ajjhoharamānāti yojanā.",
  "tika-vin12t4:399_3": "“Paṇītabhojanānī”ti ca “akappiyamaṁsa”nti ca padāni “ajjhoharamānā”ti padena sambandhitabbāni.",
  "tika-vin12t4:400_0": "Pañca ṭhānānīti pañca āpattisaṅkhātāni ṭhānāni.",
  "tika-vin12t4:400_1": "Tatthāti pañcasu sahadhammikesu.",
  "tika-vin12t4:400_2": "Dvinnanti bhikkhubhikkhunīnaṁ.",
  "tika-vin12t4:400_3": "Tesanti sikkhamānādīnaṁ.",
  "tika-vin12t4:400_4": "Pañcannamevāti sahadhammikānaṁyeva.",
  "tika-vin12t4:400_5": "Vinicchayavohāroti vinicchayavacanaṁ.",
  "tika-vin12t4:400_6": "Iminā cattāri adhikaraṇāni paṭikkhipati.",
  "tika-vin12t4:400_7": "Aḍḍakammaṁ nāmāti abhiyuñjantānaṁ kammaṁ nāma.",
  "tika-vin12t4:401_0": "“Sahadhammikāna”nti iminā pañjannaṁ vinicchayoti ettha pañcasarūpaṁ dasseti.",
  "tika-vin12t4:401_1": "Sobhaṇabhāvaṁ vitthārento āha “katavītikkamo hī”tiādi.",
  "tika-vin12t4:401_2": "Abbhuṇhasīloti abhinavuppannasīlo.",
  "tika-vin12t4:401_3": "Abbhuṇhasīlo nāma atthato pākatikasīloti āha “pākatiko”ti,",
  "tika-vin12t4:401_4": "pakatisīlena niyuttoti attho.",
  "tika-vin12t4:402_0": "“Kāyadvārasambhavā”ti iminā kāyikāti padassa taddhitabhāvaṁ dasseti.",
  "tika-vin12t4:402_1": "Mukhaṁ oloketabbanti ettha vuttāti sambandho.",
  "tika-vin12t4:403_0": "Catunnaṁ desanāya cāti ettha “desanāyā”ti padaṁ ādipadalopanti āha “accayadesanāyā”ti.",
  "tika-vin12t4:403_1": "Sāti accayadesanā.",
  "tika-vin12t4:403_2": "Abhinilīyitvā dhanunā mārentīti abhimārā.",
  "tika-vin12t4:404_0": "Chejjaṁhotīti ettha chejjaṁ nāma pārājikāpajjanamevāti āha “devadatto viya pārājikaṁ āpajjatī”ti.",
  "tika-vin12t4:404_1": "Imā pana āpattiyoti pārājikathullaccayāpattiyo.",
  "tika-vin12t4:405_0": "(4) Avandanīyapuggalādivaṇṇanā",
  "tika-vin12t4:406_0": "477.Tesanti dasannaṁ puggalānaṁ.",
  "tika-vin12t4:406_1": "“Saddhi”nti iminā sāmīcenāti ettha sahatthe karaṇavacananti dasseti.",
  "tika-vin12t4:406_2": "Sāmīcenāti ca sāmīcinā kattabbaṁ sāmīcaṁ kammaṁ,",
  "tika-vin12t4:406_3": "tena sāmīcena.",
  "tika-vin12t4:406_4": "Dasa cīvaradhāraṇāti padassa samāsabhāvaṁ paṭikkhipanto āha “dasa divasāni atirekacīvarassa dhāraṇā”ti.",
  "tika-vin12t4:407_0": "Katisatantiādīsu dvīsu gāthāpādesu catūsu vibhatyantapadesu purimaṁ purimena,",
  "tika-vin12t4:407_1": "pacchimañca pacchimena yathākkamaṁ yojetabbanti dassento āha “katisataṁ āpattiyo rattisataṁ chādayitvānā”ti.",
  "tika-vin12t4:407_2": "Pacchimagāthāya pubbaḍḍhepi eseva nayo.",
  "tika-vin12t4:407_3": "Ayaṁ hīti ayaṁ eva vakkhamāno.",
  "tika-vin12t4:407_4": "Etthāti gāthāyaṁ.",
  "tika-vin12t4:407_5": "Yoti bhikkhu,",
  "tika-vin12t4:407_6": "paṭicchādetīti sambandho.",
  "tika-vin12t4:407_7": "Itīti ayaṁ saṅkhepattho.",
  "tika-vin12t4:408_0": "Heṭṭhā vuttesu catūsu catukkesu dhammena samaggaṁ apanetvā dvādasa kammadosā vuttāti daṭṭhabbaṁ.",
  "tika-vin12t4:408_1": "Adhammena vaggakammaṁ,",
  "tika-vin12t4:408_2": "adhammena samaggakammanti yojetabbaṁ.",
  "tika-vin12t4:409_0": "Etthāti chasu kammesu. Etadevāti dhammena samaggakammameva.",
  "tika-vin12t4:410_0": "Yaṁ desitāti ettha yaṁsaddo vacanavipallāsoti āha “yāni desitānī”ti.",
  "tika-vin12t4:410_1": "“Desitānī”ti iminā desitāti ettha nikārassa ākārādesabhāvaṁ dasseti.",
  "tika-vin12t4:410_2": "“Pariyantaparicchedabhāvarahitattā”ti iminā natthi antaṁ pariyantametassāti anantanti vacanatthaṁ dasseti.",
  "tika-vin12t4:410_3": "Tanti nibbānaṁ,",
  "tika-vin12t4:410_4": "jitanti sambandho.",
  "tika-vin12t4:410_5": "Kena kaṁ kinti katvā jitanti āha “bhagavatā kilesagaṇaṁ abhimadditvā”ti.",
  "tika-vin12t4:410_6": "Kena kaṁ kinti katvā kiṁ jitaṁ viyāti āha “raññā sapattagaṇaṁ abhimadditvā rajjaṁ viyā”ti.",
  "tika-vin12t4:410_7": "Tattha “raññā”ti iminā “kenā”ti pucchaṁ vissajjesi.",
  "tika-vin12t4:410_8": "“Sapattagaṇa”nti iminā “ka”nti pucchaṁ vissajjesi.",
  "tika-vin12t4:410_9": "“Abhimadditvā”ti iminā “kinti katvā”ti pucchaṁ vissajjesi.",
  "tika-vin12t4:410_10": "“Rajja”nti iminā “ki”nti pucchaṁ vissajjesi.",
  "tika-vin12t4:410_11": "Sapattagaṇanti verigaṇaṁ.",
  "tika-vin12t4:410_12": "Ayaṁ panettha yojanā –",
  "tika-vin12t4:410_13": "raññā sapattagaṇaṁ abhimadditvā rajjaṁ rājabhāvaṁ jitaṁ viya,",
  "tika-vin12t4:410_14": "bhagavatā kilesagaṇaṁ abhimadditvā nibbānaṁ jitanti.",
  "tika-vin12t4:410_15": "Svevāti bhagavā eva.",
  "tika-vin12t4:410_16": "“Nibbikāratāyā”ti iminā tādisaddo nibbikāratthavācako anipphannapāṭipadikoti dasseti.",
  "tika-vin12t4:410_17": "“Vivekapañcaka”nti iminā kāyacittaupadhivasena vivekattayampi gahetabbaṁ vivekabhāvena samānattā.",
  "tika-vin12t4:410_18": "Tena bhagavatāti sambandho.",
  "tika-vin12t4:410_19": "“Yāni satta āpattikkhandhānī”ti iminā eketthāti ettha ekasaddassa visayaṁ dasseti.",
  "tika-vin12t4:410_20": "Tatthāti sattasu āpattikkhandhesu.",
  "tika-vin12t4:410_21": "Ettha panāti samathesu pana.",
  "tika-vin12t4:410_22": "Hīti saccaṁ.",
  "tika-vin12t4:410_23": "Tassāti sammukhāvinayassa.",
  "tika-vin12t4:410_24": "Aṭṭhakathāsūti sabbaaṭṭhakathāsu.",
  "tika-vin12t4:410_25": "Mayaṁ panāti saṅgahakārakā amhe pana,",
  "tika-vin12t4:410_26": "buddhaghosanāmakā mayaṁ panāti attho,",
  "tika-vin12t4:410_27": "rocayāmāti sambandho.",
  "tika-vin12t4:410_28": "Kassa kimatthaṁ gahetvā rocesīti āha “vināti nipātassa paṭisedhanamatthamatta”nti.",
  "tika-vin12t4:410_29": "“Vināti nipātassā”ti padaṁ “atthamatta”nti pade vācakasambandho.",
  "tika-vin12t4:410_30": "Attano sādhyavacanaṁ buddhavacanasaṅkhātena sādhakavacanena sādhento āha “vuttampi ceta”ntiādi.",
  "tika-vin12t4:411_0": "Aṭṭhārasa aṭṭhakānīti adhammadiṭṭhibheda,",
  "tika-vin12t4:411_1": "dhammadiṭṭhibheda,",
  "tika-vin12t4:411_2": "vematikabhedesu tīsu ekamekaṁ mūlaṁ katvā tayo tayo mūliṁ katvā nava honti,",
  "tika-vin12t4:411_3": "tesu dhammadiṭṭhibhedesu dhammadiṭṭhibhedaṁ apanetvā aṭṭha honti,",
  "tika-vin12t4:411_4": "tāni aṭṭhārasa bhedakaravatthūsu yojetvā aṭṭhārasa aṭṭhakāni hontīti daṭṭhabbaṁ.",
  "tika-vin12t4:411_5": "Chaūnadiyaḍḍhasatanti catucattālīsādhikaṁ satanti vuttaṁ hoti.",
  "tika-vin12t4:412_0": "Ekekavatthusminti aṭṭhārasasu bhedakaravatthūsu ekekasmiṁ vatthusmiṁ.",
  "tika-vin12t4:413_0": "Iti gāthāsaṅgaṇikavaṇṇanāya yojanā samattā.",
  "tika-vin12t4:414_0": "Sedamocikagāthā",
  "tika-vin12t4:415_0": "(1) Avippavāsapañhāvaṇṇanā",
  "tika-vin12t4:416_0": "479.Sedamocikagāthāsūti adhippāyatthassa gambhīrattā taṁ cintentānaṁ vinayadharānaṁ kāye sedaṁ mocetīti sedamocikā,",
  "tika-vin12t4:416_1": "sāyeva gāthā sedamocikagāthā, tāsu.",
  "tika-vin12t4:416_2": "“Akappiyasambhogo na labbhatī”ti iminā kappiyasambhogo labbhatīti dasseti.",
  "tika-vin12t4:416_3": "Kappiyasambhogaṁ dassetuṁ “nahāpanabhojanādī”ti vuttaṁ.",
  "tika-vin12t4:416_4": "Anāpattīti mātubhikkhuniyā anāpatti.",
  "tika-vin12t4:416_5": "Esā pañhāti ettha pañhasaddo sabhāvatiliṅgoti saddasatthesu (saddanītidhātumālāyaṁ 16 hakārantadhātu;",
  "tika-vin12t4:416_6": "abhidhānappadīpikāyaṁ 115 gāthāyaṁ) vutto,",
  "tika-vin12t4:416_7": "idha itthiliṅgavasena vutto.",
  "tika-vin12t4:416_8": "“Paṇḍitehī”ti iminā kusalassa kāraṇaṁ dasseti,",
  "tika-vin12t4:416_9": "paṇḍitattā kusaloti adhippāyo.",
  "tika-vin12t4:416_10": "Assāti pañhāya.",
  "tika-vin12t4:416_11": "Etanti vissajjanaṁ.",
  "tika-vin12t4:416_12": "Assāti gāthāya.",
  "tika-vin12t4:417_0": "Ekādasa vivajjiyāti avibhattikaniddeso,",
  "tika-vin12t4:417_1": "ekādasa vivajjiyeti attho.",
  "tika-vin12t4:417_2": "Tena vuttaṁ “ye”tiādi.",
  "tika-vin12t4:417_3": "Tepīti pisaddo gāthāyaṁ luttaniddiṭṭhagamyamānabhāvaṁ dasseti.",
  "tika-vin12t4:418_0": "Ayanti nhāpitapubbako bhikkhu. Nimmitabuddhanti buddhena nimmitaṁ buddharūpaṁ.",
  "tika-vin12t4:419_0": "Vivajjiyāti ettha yakāro tvāpaccayassa kāriyoti āha “vivajjetvā”ti.",
  "tika-vin12t4:419_1": "Asīsakaṁ yaṁ taṁ kabandhaṁ atthīti yojanā.",
  "tika-vin12t4:419_2": "Asīsakattā kena sarīrena jīvitaṁ bandhatīti kabandho.",
  "tika-vin12t4:419_3": "Yassāti kabandhassa.",
  "tika-vin12t4:420_0": "Hīti saccaṁ. Teti abhabbapuggalā.",
  "tika-vin12t4:421_0": "Vācāti ettha yakāralopoti āha “vācāyā”ti.",
  "tika-vin12t4:421_1": "Iti meti evaṁ mama.",
  "tika-vin12t4:421_2": "Evaṁ vadamāne mama vacananti yojanā.",
  "tika-vin12t4:421_3": "Athavā itimeti evaṁ ime,",
  "tika-vin12t4:421_4": "evaṁ vadamāne ime janāti yojanā.",
  "tika-vin12t4:421_5": "Saddampīti iminā girasaddo saddapariyāyoti dasseti.",
  "tika-vin12t4:421_6": "Hīti saccaṁ.",
  "tika-vin12t4:421_7": "Tuṇhībhūtassa nisinnassa tassa bhikkhunoti yojanā.",
  "tika-vin12t4:421_8": "Yadi manodvāre āpatti nāma natthi,",
  "tika-vin12t4:421_9": "evaṁ sati kasmā āpajjeyya vācasikanti vuttanti āha “yasmā panā”tiādi.",
  "tika-vin12t4:421_10": "Tenāti tasmā.",
  "tika-vin12t4:421_11": "Assāti bhikkhussa.",
  "tika-vin12t4:422_0": "Sāti bhikkhunī, āpajjatīti sambandho. Vuttappakāranti “gāmantarapariyāpanna”nti vuttappakāraṁ.",
  "tika-vin12t4:423_0": "Tāsūti dvīsu bhikkhunīsu.",
  "tika-vin12t4:424_0": "Caturo janāti ettha catunnaṁ janānaṁ sarūpaṁ dassento āha “ācariyo ca tayo ca antevāsikā”ti.",
  "tika-vin12t4:424_1": "Sāhatthikāti sahatthā avaharitā.",
  "tika-vin12t4:424_2": "Āṇattiyāpīti āṇattena avaharitāpi.",
  "tika-vin12t4:424_3": "Itaresanti antevāsikānaṁ,",
  "tika-vin12t4:424_4": "ekeko māsakoti sambandho.",
  "tika-vin12t4:424_5": "Etthāti parivāre sedamocikagāthāyaṁ.",
  "tika-vin12t4:425_0": "(2) Pārājikādipañhāvaṇṇanā",
  "tika-vin12t4:426_0": "480.Santhatapeyyālañcāti paṭhamapārājikavibhaṅge vuttaṁ santhatapeyyālañca.",
  "tika-vin12t4:427_0": "Liṅgaparivattaṁ sandhāyāti sati liṅge parivatte paṭiggahaṇassa vijahanaṁ sandhāya vuttaṁ.",
  "tika-vin12t4:428_0": "Yoti bhikkhu, pariṇāmetīti sambandho. Attano atthāyāti yojanā.",
  "tika-vin12t4:429_0": "Assāti gāthāya.",
  "tika-vin12t4:429_1": "Kākauhadanti kākehi karīsussaggaṁ.",
  "tika-vin12t4:429_2": "Kaddamamakkhitanti kaddamena makkhitaṁ.",
  "tika-vin12t4:429_3": "Kāyagatāneva hutvāti sambandho.",
  "tika-vin12t4:430_0": "Hīti vitthāro.",
  "tika-vin12t4:430_1": "Anariyaṁ taṁ itthiṁ vā taṁ purisaṁ vā haneyyāti yojanā.",
  "tika-vin12t4:430_2": "Liṅgaparivattena hetubhūtena itthibhūtaṁ,",
  "tika-vin12t4:430_3": "purisabhūtañcāti sambandho.",
  "tika-vin12t4:430_4": "Itthibhūtanti ca itthī hutvā bhūtaṁ,",
  "tika-vin12t4:430_5": "itthibhāvaṁ vā pattaṁ.",
  "tika-vin12t4:431_0": "Migasiṅgatāpasasīhakumārādīnaṁ tiracchānagatamātāpitaro viyāti yojanā.",
  "tika-vin12t4:431_1": "Migasiṅgatāpasoti migasiṅganāmako tāpaso.",
  "tika-vin12t4:431_2": "Sīhakumāroti sīhabāhukumāro.",
  "tika-vin12t4:431_3": "Ādisaddena bhūridattādayo saṅgaṇhāti.",
  "tika-vin12t4:432_0": "Kurundiyaṁ āgatanti sambandho.",
  "tika-vin12t4:433_0": "“Saccaṁ bhaṇantoti gāthāyā”ti padaṁ “saccaṁ bhāsato lahukāpatti hotī”ti ettha itisaddena sambandhitabbaṁ.",
  "tika-vin12t4:433_1": "“Saccaṁ bhaṇanto”ti gāthāya iti atthoti yojanā.",
  "tika-vin12t4:434_0": "(3) Pācittiyādipañhāvaṇṇanā",
  "tika-vin12t4:435_0": "481.",
  "tika-vin12t4:435_1": "Salākaṁ dentassa assa bhikkhussa chejjaṁ hotīti yojanā.",
  "tika-vin12t4:435_2": "“Pārājikaṁ hotī”ti iminā hotichejjanti padassa atthaṁ dasseti.",
  "tika-vin12t4:436_0": "Suppatiṭṭhitanigrodhasadisaṁ rukkhamūlaṁ, tameva vā gahetabbaṁ.",
  "tika-vin12t4:437_0": "Tissitthiyoti ettha bhummatthe upayogavacanaṁ,",
  "tika-vin12t4:437_1": "paccattavacanaṁ vāti āha “tāsupī”ti.",
  "tika-vin12t4:437_2": "“Yaṁ taṁ methunaṁ nāma ta”nti iminā “methunaṁ yaṁ ta”nti padānaṁ samānādhikaraṇabhāvaṁ dasseti.",
  "tika-vin12t4:437_3": "“Na sevatī”ti iminā na seveti ettha tikārassa ekārādesabhāvaṁ dasseti.",
  "tika-vin12t4:437_4": "Tayo puriseti ettha “upagantvā”ti padaṁ ajjhāharitvā sambandhitabbanti dassento āha“tayo purisepi upagantvā”ti.",
  "tika-vin12t4:437_5": "Iminā tayo puriseti ettha upayogatthe upayogavacananti dasseti.",
  "tika-vin12t4:437_6": "Purimanayaṁ gahetvā etthāpi “tīsu purisesū”ti bhummatthe upayogavacananti atthopi yujjateva.",
  "tika-vin12t4:437_7": "Imaṁ nayaṁ gahetvā purimapadepi tissitthiyo upagantvāti upayogatthe upayogavacananti atthopi yujjateva.",
  "tika-vin12t4:437_8": "Tasmā te dve nayā aññamaññopadesadāyakanayā nāmāti daṭṭhabbaṁ.",
  "tika-vin12t4:437_9": "“Ubhatobyañjanasaṅkhāte”ti iminā anariyasaddena ubhatobyañjanova idha gahetabboti dasseti.",
  "tika-vin12t4:437_10": "“Nācaratī”ti iminā na cācareti etthāpi tisaddassa ekārādesabhāvameva dasseti.",
  "tika-vin12t4:437_11": "Methunadhammassa pubbabhāgaṁ kāyasaṁsaggaṁ āpajjituṁ vāyamantiyā tassā bhikkhuniyāti yojanā.",
  "tika-vin12t4:438_0": "Assāti gāthāya,",
  "tika-vin12t4:438_1": "titthiyo ārādhako hotīti yojanā.",
  "tika-vin12t4:438_2": "Tatthevāti titthiyavatte eva.",
  "tika-vin12t4:438_3": "Assāti titthiyassa.",
  "tika-vin12t4:438_4": "Tamevāti titthiyavattameva.",
  "tika-vin12t4:439_0": "Saṅghādisesantiādigāthā vuttāti sambandho. Tanti ajjhoharaṇaṁ.",
  "tika-vin12t4:440_0": "Ākāsagataṁ sāmaṇeranti sambandho.",
  "tika-vin12t4:440_1": "Saṅghenapīti pisaddo na kammārahenevāti dasseti.",
  "tika-vin12t4:440_2": "“Na kātabba”nti iminā saṅghopi kammārahopi bhūmigatova vaṭṭatīti dasseti.",
  "tika-vin12t4:441_0": "Assāti gāthāya vinicchayoti sambandho.",
  "tika-vin12t4:442_0": "“Na deti,",
  "tika-vin12t4:442_1": "na paṭiggaṇhātī”ti kiriyāpadānaṁ kattāraṁ dassento āha “nāpi uyyojikā”tiādi.",
  "tika-vin12t4:442_2": "Tassāti avassutapurisassa.",
  "tika-vin12t4:442_3": "“Kāraṇenā”ti iminā tenāti padassa kāraṇatthaṁ dasseti.",
  "tika-vin12t4:442_4": "Evasaddo pana sambhavavasena yojito,",
  "tika-vin12t4:442_5": "na aññena kāraṇenāti attho,",
  "tika-vin12t4:442_6": "avassutassa purisassāti sambandho.",
  "tika-vin12t4:442_7": "Gahaṇeti uyyojitāya gahaṇe.",
  "tika-vin12t4:442_8": "Tañca paribhogapaccayāti ettha tasaddassa visayaṁ,",
  "tika-vin12t4:442_9": "paribhogassa ca sambandhaṁ dassento āha “tañca panā”tiādi.",
  "tika-vin12t4:442_10": "Tattha “āpatti”nti iminā tasaddassa visayaṁ dasseti.",
  "tika-vin12t4:442_11": "“Tassā uyyojitāyā”ti iminā paribhogassa sambandhaṁ dasseti.",
  "tika-vin12t4:442_12": "Tassāti uyyojitāya.",
  "tika-vin12t4:443_0": "Sattarasakesu saṅghādisesesūti sambandho.",
  "tika-vin12t4:443_1": "Vajjaṁ na phusatīti padassa atthaṁ dassento āha “aññaṁ navaṁ āpatti”nti.",
  "tika-vin12t4:444_0": "Iti sedamocikagāthāvaṇṇanāya yojanā samattā.",
  "tika-vin12t4:445_0": "Pañcavaggo",
  "tika-vin12t4:446_0": "Kammavaggavaṇṇanā",
  "tika-vin12t4:447_0": "482.",
  "tika-vin12t4:447_1": "Kammavagge “gaṇanaparicchedavacana”nti iminā na pamāṇavacananti dasseti.",
  "tika-vin12t4:447_2": "Iminā kammānaṁ tato ūnātirekabhāvaṁ nivāreti.",
  "tika-vin12t4:447_3": "Gaṇiyate gaṇanaṁ,",
  "tika-vin12t4:447_4": "paricchijjati anenāti paricchedo,",
  "tika-vin12t4:447_5": "gaṇanassa paricchedo gaṇanaparicchedo.",
  "tika-vin12t4:447_6": "Atha vā gaṇiyati anenāti gaṇanaṁ,",
  "tika-vin12t4:447_7": "tameva paricchedo gaṇanaparicchedo,",
  "tika-vin12t4:447_8": "soyeva vacanaṁ gaṇanaparicchedavacanaṁ.",
  "tika-vin12t4:447_9": "Apalokanakammaṁ nāmāti kattabbaṁ kammanti sambandho.",
  "tika-vin12t4:447_10": "Vuttanayenevāti “sīmaṭṭhakasaṅghaṁ sodhetvā chandārahānaṁ chandaṁ āharitvā”ti vuttena eva nayena.",
  "tika-vin12t4:448_0": "Tatthāti catūsu kammesu, ñattidutiyakammaṁ pana atthīti sambandho.",
  "tika-vin12t4:449_0": "Tatthāti dvīsu kammesu.",
  "tika-vin12t4:449_1": "Avasesāti chahi kammehi avasesā.",
  "tika-vin12t4:449_2": "Yadi parivattetvā kataṁ daḷhīkammaṁ na hoti,",
  "tika-vin12t4:449_3": "evaṁ sati daḷhīkammatthāya kinti kātabbanti āha “sace panā”tiādi.",
  "tika-vin12t4:449_4": "Tattha “akkharaparihīnaṁ vā padaparihīnaṁ vā”ti idaṁ akkharapadānaṁ gaḷitaṁ sandhāya vuttaṁ.",
  "tika-vin12t4:449_5": "“Duruttapadaṁ vā”ti idaṁ sithiladhanitādiaparipuṇṇaṁ sandhāya vuttaṁ.",
  "tika-vin12t4:449_6": "Ettha “duruttakkharaṁ vā”ti ajjhāharitabbaṁ.",
  "tika-vin12t4:449_7": "Idanti punappunaṁ vacanaṁ.",
  "tika-vin12t4:449_8": "Kammaṁ hutvāti sukammaṁ hutvā.",
  "tika-vin12t4:450_0": "483.",
  "tika-vin12t4:450_1": "Sammukhākaraṇīyaasammukhākaraṇīyesu asammukhākaraṇīyāni appakattā paṭhamaṁ dassetvā sesānaṁ sammukhākaraṇīyabhāvaṁ dassento āha “tatthā”tiādi.",
  "tika-vin12t4:450_2": "Tattha tatthāti tesu dvīsu,",
  "tika-vin12t4:450_3": "asammukhākaraṇīyaṁ nāma aṭṭhavidhaṁ hotīti sambandho.",
  "tika-vin12t4:450_4": "Tattha tatthāti tesu tesu khandhakesu.",
  "tika-vin12t4:450_5": "“Sukataṁ hotī”ti vacanasāmatthiyato sammukhākatampi sukataṁ hotīti atthopi gahetabbo.",
  "tika-vin12t4:451_0": "Sesānīti aṭṭhakammehi sesāni. Etānīti kammāni. Vatthuvipannānīti vatthunā vipannāni.",
  "tika-vin12t4:452_0": "Tesampīti paṭipucchākaraṇīyānampi.",
  "tika-vin12t4:452_1": "Etthāti “paṭipucchākaraṇīya”nti pade.",
  "tika-vin12t4:452_2": "“Pucchitvā”ti iminā paṭipucchāti padassa tvāpaccayantabhāvaṁ dasseti.",
  "tika-vin12t4:452_3": "“Kātabba”nti iminā karaṇīyanti ettha anīyasaddassa kammatthabhāvaṁ dasseti.",
  "tika-vin12t4:452_4": "Yathādinnāyāhi cuditakena yathādinnāya.",
  "tika-vin12t4:452_5": "Vippalapantassāti vikārena yaṁ vā taṁ vā vacanaṁ palapantassa cuditakassāti sambandho.",
  "tika-vin12t4:452_6": "Sabbatthāti sabbesu “tajjanīyakammārahassā”tiādīsu.",
  "tika-vin12t4:453_0": "Anuposathadivaseti uposathadivasato aññasmiṁ divase.",
  "tika-vin12t4:453_1": "Tamevatthaṁ dassento āha “uposathadivaso nāmā”tiādi.",
  "tika-vin12t4:453_2": "Kattikamāsanti pacchimakattikamāsaṁ.",
  "tika-vin12t4:453_3": "Tassa pavāraṇamāsattā “ṭhapetvā”ti vuttaṁ.",
  "tika-vin12t4:453_4": "Sāmaggidivaso ca yathāvuttā cātuddasapannarasā ca uposathadivaso nāmāti yojanā.",
  "tika-vin12t4:453_5": "Yatrahīti yasmiṁ pana vihāre,",
  "tika-vin12t4:453_6": "ṭhapentīti sambandho.",
  "tika-vin12t4:453_7": "Antarāti cātuddasīpannarasīnaṁ majjhe.",
  "tika-vin12t4:454_0": "Paccukkaḍḍhitvā ṭhapitadivasoti pacchā upari kaḍḍhitvā ṭhapitaṁ kattikakāḷapakkhacātuddasiṁ vā pañcadasiṁ vā sandhāya vuttaṁ.",
  "tika-vin12t4:454_1": "Idhāpīti apavāraṇāya pavāraṇaṭṭhānepi.",
  "tika-vin12t4:454_2": "Pāḷiyamāgatanayato aññampi nayaṁ dassento āha “apicā”tiādi.",
  "tika-vin12t4:454_3": "Antimavatthunti pārājikavatthuṁ.",
  "tika-vin12t4:454_4": "Yassāti puggalassa.",
  "tika-vin12t4:454_5": "Iminā kammāraho puggalo vatthu nāmāti dasseti.",
  "tika-vin12t4:455_0": "484.",
  "tika-vin12t4:455_1": "Dabbassa aggaṇhanaṁ vatthuaparāmasanaṁ nāma na hoti,",
  "tika-vin12t4:455_2": "atha kho nāmassa aggaṇhanamevāti āha “tassa nāmaṁ na gaṇhātī”ti.",
  "tika-vin12t4:455_3": "Aparāmasanākāraṁ dassento āha “suṇātu me”tiādi.",
  "tika-vin12t4:456_0": "Puggalaṁ na parāmasatīti ettha puggalo nāma upajjhāyoti āha “yo upasampadāpekkhassa upajjhāyo”ti.",
  "tika-vin12t4:456_1": "Tanti upajjhāyaṁ.",
  "tika-vin12t4:457_0": "Sabbena sabbanti sabbathā sabbaṁ, nipātasamudāyoyaṁ, sabbena vā ākārena sabbaṁ ñattinti yojanā.",
  "tika-vin12t4:458_0": "Ñattikamme paṭhamaṁ kammaṁ katvā pacchā ñattiṭṭhapanampi pacchā ñattiṁ ṭhapetiyeva nāma.",
  "tika-vin12t4:458_1": "Iti imehītiādi nigamanaṁ.",
  "tika-vin12t4:459_0": "485.",
  "tika-vin12t4:459_1": "“Vuttanayenevā”ti atidisitvāpi ñattikammavācānaṁ asadisattā aparāmasanākāraṁ dassento āha “evaṁ panā”tiādi.",
  "tika-vin12t4:459_2": "Tattha nesanti vatthusaṅghapuggalānaṁ,",
  "tika-vin12t4:459_3": "paṭhamānussāvane vā dutiyatatiyānussāvanāsu vā vattabbe vadantoti sambandho.",
  "tika-vin12t4:460_0": "Sāvanaṁ hāpetīti ettha anusaddo lopoti āha “anussāvanaṁ na karotī”ti.",
  "tika-vin12t4:460_1": "“Sāvanaṁ hāpetī”ti ettha na kevalaṁ sabbena sabbaṁ anussāvanaṁ akarontoyeva sāvanaṁ hāpeti nāma,",
  "tika-vin12t4:460_2": "atha kho anussāvanāya duruttachaḍḍanampi hāpetiyeva nāmāti dassento āha “yopī”tiādi.",
  "tika-vin12t4:460_3": "“Sakimeva vā dvikkhattuṁ vā”ti iminā tikkhattuṁ aparipūrentoyeva sāvanaṁ hāpeti nāmāti dasseti.",
  "tika-vin12t4:460_4": "Imassa vacanassa sāmatthiyato ñattidutiyakamme ekakkhattuto,",
  "tika-vin12t4:460_5": "ñatticatutthakamme tikkhattuto atirekaṁ kammavācaṁ karonto na hāpetīti ñāyati.",
  "tika-vin12t4:461_0": "“Chaḍḍetī”ti ettha chaḍḍanassa padakkharānaṁ gaḷitabhāvena pākaṭattā taṁ adassetvā “duruttaṁ karotī”ti",
  "tika-vin12t4:461_1": "ettha duruttameva dassento āha “duruttaṁ karotīti ettha panā”tiādi.",
  "tika-vin12t4:461_2": "Karontena bhikkhunā upalakkhetabboti sambandho.",
  "tika-vin12t4:462_0": "“Sithila…pe…",
  "tika-vin12t4:462_1": "pabhedo”ti yvāyaṁ byañjanappabhedo vutto,",
  "tika-vin12t4:462_2": "ayaṁ byañjanappabhedoti yojanā.",
  "tika-vin12t4:462_3": "Gāthāyaṁ dasadhāti dasappakārena.",
  "tika-vin12t4:462_4": "Byañjanabuddhiyāti vaddhetīti buddhi,",
  "tika-vin12t4:462_5": "byañjanameva akkharameva sithilādivasena dasadhā buddhi byañjanabuddhi, tāya.",
  "tika-vin12t4:462_6": "Ettha “dasadhā”ti padena “byañjanabuddhī”ti samāsapadassa antare dasadhāsaddassa lopaṁ dasseti “kammajaṁ evā”tiādīsu viya.",
  "tika-vin12t4:462_7": "Ettha hi evasaddena kammena eva jātaṁ kammajanti samāsaṁ katvā samāsamajjhe evasaddalopaṁ dasseti.",
  "tika-vin12t4:462_8": "Pabhedoti viseso.",
  "tika-vin12t4:462_9": "Ayaṁ panettha yojanā –",
  "tika-vin12t4:462_10": "sithilañca dhanitañca dīghañca rassañca garukañca lahukañca niggahitañca sambandhañca vavatthitañca vimuttañcāti",
  "tika-vin12t4:462_11": "dasadhā byañjanabuddhiyāva pabhedo viseso ñātabboti.",
  "tika-vin12t4:462_12": "“Sithila”nti ādīni dasa padāni “akkharaṁ padaṁ byañjana”nti napuṁsakaliṅgavasena vuttapāṭhaṁnissāya vuttānīti daṭṭhabbaṁ.",
  "tika-vin12t4:463_0": "Gāthāya vitthāraṁ dassento āha “ettha hī”tiādi.",
  "tika-vin12t4:463_1": "Agāḷhena vacīpayogena vattabbaṁ akkharaṁ sithilaṁ.",
  "tika-vin12t4:463_2": "Gāḷhena vacīpayogena vattabbaṁ akkharaṁ dhanitaṁ.",
  "tika-vin12t4:463_3": "Tesvevāti pañcasu eva vaggesu.",
  "tika-vin12t4:463_4": "Na kevalaṁ dīghameva garukaṁ nāma,",
  "tika-vin12t4:463_5": "atha kho saṁyogaparampīti āha “yaṁ vā”tiādi.",
  "tika-vin12t4:463_6": "Yaṁ akkharaṁ saṁyogaparaṁ katvā vuccati,",
  "tika-vin12t4:463_7": "tampi garukaṁ nāmāti yojanā.",
  "tika-vin12t4:463_8": "Saṁyogo paro yassa akkharassāti saṁyogaparaṁ.",
  "tika-vin12t4:463_9": "“Saṁyogapada”ntipi pāṭho.",
  "tika-vin12t4:463_10": "Yaṁ asaṁyogaparaṁ katvā vuccati,",
  "tika-vin12t4:463_11": "tampi lahukaṁ nāmāti yojanā.",
  "tika-vin12t4:463_12": "Yaṁ sānunāsikaṁ katvā vattabbaṁ,",
  "tika-vin12t4:463_13": "taṁ niggahitaṁ nāmāti yojanā.",
  "tika-vin12t4:463_14": "Niggahetvāti niggahitaṁ nāma atthato ṭhānakaraṇānaṁ avissajjanaṁ amuñcananti āha “avissajjetvā”ti.",
  "tika-vin12t4:463_15": "Yaṁ sambandhitvā vuccati,",
  "tika-vin12t4:463_16": "taṁ sambandhaṁ nāmāti yojanā.",
  "tika-vin12t4:463_17": "Yaṁ asambandhaṁ katvā vuccati,",
  "tika-vin12t4:463_18": "taṁ vavatthitaṁ nāmāti yojanā.",
  "tika-vin12t4:463_19": "Yaṁ aniggahetvā vuccati,",
  "tika-vin12t4:463_20": "taṁ vimuttaṁ nāmāti yojanā.",
  "tika-vin12t4:463_21": "Aniggahetvāti aniggahaṁ nāma atthato vissajjananti āha “vissajjetvā”ti.",
  "tika-vin12t4:464_0": "Evaṁ byañjanabuddhivisesaṁ dassetvā idāni kammavācāya uccāraṇavisesaṁ vitthārena dassento āha “tatthā”tiādi.",
  "tika-vin12t4:464_1": "Tattha tatthāti tāsu dasasu byañjanabuddhīsu.",
  "tika-vin12t4:464_2": "Tathāsaddena takārassa thakārakaraṇañca sithilassa dhanitakaraṇañca atidisati,",
  "tika-vin12t4:464_3": "tathā “pattakallaṁ esā ñattī”tiādivacanañca sithilassa dhanitakaraṇaṁ nāmāti yojanā.",
  "tika-vin12t4:465_0": "Itīti evaṁ.",
  "tika-vin12t4:465_1": "Sithile kattabbe dhanitaṁ karotīti sambandho.",
  "tika-vin12t4:465_2": "Cattāri byañjanānīti cattāri akkharāni.",
  "tika-vin12t4:465_3": "Byañjanasaddo hi idha akkharavācako.",
  "tika-vin12t4:465_4": "Catassannaṁ byañjanabuddhīnaṁ kammadūsanaṁ dassetvā itarāsaṁ adūsanaṁ dassento āha “itaresu panā”tiādi.",
  "tika-vin12t4:465_5": "Anukkamāgatanti ariyehi otaritvā anukkamena āgataṁ.",
  "tika-vin12t4:465_6": "Paveṇinti santatiṁ.",
  "tika-vin12t4:465_7": "Vināsetvā vutte kiṁ kammavācākopo hotīti āha “sace panā”tiādi.",
  "tika-vin12t4:465_8": "Na kuppatīti na nassati.",
  "tika-vin12t4:465_9": "Kasmā pana kammavācā na kuppati,",
  "tika-vin12t4:465_10": "nanu kammaṁ kopentī kammavācā kuppatīti āha “imāni hī”tiādi.",
  "tika-vin12t4:465_11": "Hi yasmā na kopenti,",
  "tika-vin12t4:465_12": "tasmā kammavācā na kuppatīti yojanā.",
  "tika-vin12t4:466_0": "Yaṁ pana vacanaṁ suttantikattherā vadantīti sambandho.",
  "tika-vin12t4:466_1": "Kaccāyanādisuttantaṁ karontīti suttantikā,",
  "tika-vin12t4:466_2": "kaccāyanādayo,",
  "tika-vin12t4:466_3": "suttantikā ca te therā ceti suttantikattherā.",
  "tika-vin12t4:466_4": "Na vaṭṭatīti akkharavikāro na vaṭṭati.",
  "tika-vin12t4:466_5": "Vinayadharena kammavācā kātabbāti sambandho.",
  "tika-vin12t4:466_6": "Yathāpāḷiyāti bhagavatā yathāvuttāya pāḷiyā.",
  "tika-vin12t4:466_7": "Byañjananiruttiyāti byañjananiruttiyaṁ.",
  "tika-vin12t4:466_8": "Itarathāti vuttadosapariharaṇato aññena pakārena.",
  "tika-vin12t4:467_0": "Akālevā sāvetīti ettha akālo nāma anokāsoti āha “anokāse”ti.",
  "tika-vin12t4:467_1": "Anokāso nāma ñattianussāvanānaṁ pubbāparavitathanti āha “ñattiṁ aṭṭhapetvā”tiādi.",
  "tika-vin12t4:467_2": "Paṭhamaṁyeva ñattiṁ aṭṭhapetvā paṭhamaṁyeva anussāvanakammaṁ katvāti yojanā.",
  "tika-vin12t4:467_3": "“Paṭhamaṁyevā”ti hi padaṁ pubbāparāpekkhaṁ.",
  "tika-vin12t4:467_4": "Itītiādi nigamanaṁ.",
  "tika-vin12t4:468_0": "486.",
  "tika-vin12t4:468_1": "Yā ekavīsati bhikkhū na gaṇhāti,",
  "tika-vin12t4:468_2": "ayaṁ atikhuddakasīmā nāmāti yojanā.",
  "tika-vin12t4:468_3": "Ekavīsati bhikkhūti abbhānakamme kammārahena saddhiṁ ekavīsati bhikkhū.",
  "tika-vin12t4:468_4": "Yattha sīmāyaṁ nisīdituṁ na sakkonti,",
  "tika-vin12t4:468_5": "ayaṁ atikhuddakasīmā nāmāti yojanā.",
  "tika-vin12t4:468_6": "Nisīditunti aññamaññassa hatthapāsaṁ avijahitvā parimaṇḍalākārena nisīdituṁ.",
  "tika-vin12t4:468_7": "Tatthāti atikhuddake.",
  "tika-vin12t4:468_8": "Etthāti sesasīmāsu.",
  "tika-vin12t4:468_9": "Yā sammatā hoti,",
  "tika-vin12t4:468_10": "ayaṁ atimahatī nāmāti yojanā.",
  "tika-vin12t4:468_11": "Kesaggamattenāpīti pisaddo tato atirekena pana pagevāti dasseti.",
  "tika-vin12t4:468_12": "Aghaṭitaṁ asambandhaṁ nimittaṁ imissāti aghaṭitanimittā.",
  "tika-vin12t4:468_13": "Khaṇḍanimittabhāvaṁ akhaṇḍanimittadassanena pākaṭaṁ karonto āha “puratthimāyā”tiādi.",
  "tika-vin12t4:468_14": "Pubbakittitanti paṭhamakittitaṁ.",
  "tika-vin12t4:468_15": "Tatthevāti uttarāya eva disāya.",
  "tika-vin12t4:468_16": "Aparāpīti pisaddo dutiyatthasampiṇḍanattho.",
  "tika-vin12t4:468_17": "Yā sammatā hoti,",
  "tika-vin12t4:468_18": "khaṇḍanimittā nāmāti yojanā.",
  "tika-vin12t4:468_19": "Animittupaganti yathābhūtakathanavisesanameva,",
  "tika-vin12t4:468_20": "na byavacchedavisesanaṁ tacasārādiggahaṇena animittupagabhāvassa pākaṭattā.",
  "tika-vin12t4:468_21": "Antarāti majjhe.",
  "tika-vin12t4:468_22": "Yā sammatā hoti,",
  "tika-vin12t4:468_23": "sā chāyānimittā nāma,",
  "tika-vin12t4:468_24": "animittā nāmāti yojanā.",
  "tika-vin12t4:469_0": "Bahi ṭhito hutvā sammannatīti yojanā.",
  "tika-vin12t4:469_1": "Nimittāni pana bahi ṭhatvāpi kittetuṁ vaṭṭati.",
  "tika-vin12t4:469_2": "Evaṁ sammatāpīti pisaddo asammatā pana pagevāti dasseti.",
  "tika-vin12t4:469_3": "Sīmāya sīmanti padānaṁ sambandhāpekkhattā,",
  "tika-vin12t4:469_4": "tassa ca asamānabhāvato tesaṁ visuṁ visuṁ sambandhaṁ dassento āha “attano sīmāya paresaṁ sīma”nti.",
  "tika-vin12t4:469_5": "Sambhindatīti sambandhaṁ karoti.",
  "tika-vin12t4:469_6": "Ettha hi bhididhātu dvidhākaraṇatthavācako,",
  "tika-vin12t4:469_7": "dhātvatthabādhakena saṁtyūpasaggena sambandhavācako hotīti daṭṭhabbaṁ.",
  "tika-vin12t4:469_8": "Tatthāti tāsu dvīsu sīmāsu.",
  "tika-vin12t4:469_9": "Itīti evaṁ.",
  "tika-vin12t4:469_10": "Tāsūti sīmāsu.",
  "tika-vin12t4:470_0": "487- 8.",
  "tika-vin12t4:470_1": "Yampi kammappattachandārahalakkhaṇanti yojanā.",
  "tika-vin12t4:470_2": "Tatthāti tassaṁ parisato kammavipattiyaṁ.",
  "tika-vin12t4:470_3": "Tampīti kammappattachandārahalakkhaṇampi,",
  "tika-vin12t4:470_4": "vuttamevāti sambandho.",
  "tika-vin12t4:470_5": "Tatthāti “cattāro bhikkhū pakatattā kammappattā”ti pāṭhe.",
  "tika-vin12t4:470_6": "Anukkhittāti saṅghena ukkhepanīyakammassa akatattā anukkhittā.",
  "tika-vin12t4:470_7": "Parisuddhasīlāti pārājikaṁ anajjhāpannattā parisuddhasīlā.",
  "tika-vin12t4:470_8": "Imehi padehi pakati attā sabhāvo etesanti pakatattāti atthaṁ dasseti.",
  "tika-vin12t4:470_9": "“Kammassa arahā”ti iminā “kammappattā”ti padassa chaṭṭhīsamāsañca pattasaddassa arahaanucchavikatthabhāvañca dasseti.",
  "tika-vin12t4:470_10": "Tehīti catūhi pakatattehi.",
  "tika-vin12t4:470_11": "Etīti āgacchati.",
  "tika-vin12t4:470_12": "Avasesāti catūhi pakatattehi avasesā.",
  "tika-vin12t4:470_13": "Yassa panāti puggalassa pana.",
  "tika-vin12t4:470_14": "Kammārahoti kammassa araho.",
  "tika-vin12t4:471_0": "489.Etthāti paṇḍakādīnaṁ avatthubhāvadassanaṭṭhāne.",
  "tika-vin12t4:472_0": "Apalokanakammakathā",
  "tika-vin12t4:473_0": "495-",
  "tika-vin12t4:473_1": "6.Tatthāti catūsu kammesu.",
  "tika-vin12t4:473_2": "Etthāti osāraṇādipāṭhe.",
  "tika-vin12t4:473_3": "Padasiliṭṭhatāyāti loke padānaṁ siliṭṭhabhāvato.",
  "tika-vin12t4:473_4": "Tatthāti osāraṇādīsu pañcasu.",
  "tika-vin12t4:473_5": "Kaṇṭakasāmaṇerassa yā sā daṇḍakammanāsanā atthi,",
  "tika-vin12t4:473_6": "sā nissāraṇāti yojanā.",
  "tika-vin12t4:473_7": "“Micchādiṭṭhiko hotī”ti vatvā tamevatthaṁ dassetuṁ “antaggāhikāya diṭṭhiyā samannāgato”ti vuttaṁ.",
  "tika-vin12t4:473_8": "Micchādiṭṭhi hi liṅganāsanāya kāraṇaṁ hoti.",
  "tika-vin12t4:473_9": "Soti sāmaṇero,",
  "tika-vin12t4:473_10": "“nissajjāpetabbo”ti pade kāritakammaṁ,",
  "tika-vin12t4:473_11": "vuttakammaṁ vā.",
  "tika-vin12t4:473_12": "Taṁ laddhinti dhātukammaṁ,",
  "tika-vin12t4:473_13": "avuttakammaṁ vā.",
  "tika-vin12t4:473_14": "Kinti kātabbanti āha “evañca pana kammaṁ kātabba”nti.",
  "tika-vin12t4:474_0": "Kātabbākāraṁ dassento āha “saṅghaṁ bhante”tiādi.",
  "tika-vin12t4:474_1": "Yaṁ sahaseyyaṁ labhantīti yojanā.",
  "tika-vin12t4:474_2": "Tassāti sahaseyyassa.",
  "tika-vin12t4:474_3": "Alābhāyāti alābhatthāya.",
  "tika-vin12t4:474_4": "“Cara pire vinassā”ti iminā nissāraṇākāraṁ dasseti.",
  "tika-vin12t4:474_5": "Attho panassa heṭṭhā vuttoyeva.",
  "tika-vin12t4:475_0": "Soti samaṇero, osāretabboti sambandho.",
  "tika-vin12t4:476_0": "Svāyanti so ayaṁ sāmaṇero,",
  "tika-vin12t4:476_1": "accayaṁ desetīti sambandho.",
  "tika-vin12t4:476_2": "Soratoti sundaraladdhiyaṁ rato,",
  "tika-vin12t4:476_3": "duladdhito vā suṭṭhu orato.",
  "tika-vin12t4:476_4": "Yathā pureti yathā pubbe ruccati,",
  "tika-vin12t4:476_5": "tathāti yojanā.",
  "tika-vin12t4:476_6": "Kāyasambhogasāmaggidānanti kāyena ca sambhogena ca sāmaggiyā dānaṁ.",
  "tika-vin12t4:477_0": "Evantiādi nigamanaṁ.",
  "tika-vin12t4:477_1": "Yasmā pana brahmadaṇḍo pañcasatikakkhandhake channasseva paññatto,",
  "tika-vin12t4:477_2": "tasmā tasseva dātabboti āha “na kevala”ntiādi.",
  "tika-vin12t4:477_3": "Esāti brahmadaṇḍo,",
  "tika-vin12t4:477_4": "aññopi yo bhikkhu viharati,",
  "tika-vin12t4:477_5": "tassapi dātabboti sambandho.",
  "tika-vin12t4:477_6": "Kinti dātabboti āha “evañca pana dātabbo”ti.",
  "tika-vin12t4:477_7": "Dātabbākāraṁ dassento āha “saṅghamajjhe”tiādi.",
  "tika-vin12t4:478_0": "Yaṁ vacanaṁ iccheyya,",
  "tika-vin12t4:478_1": "taṁ vacananti yojanā.",
  "tika-vin12t4:478_2": "Khamāpentassāti saṅghaṁ khamāpentassa tassa bhikkhussāti yojanā.",
  "tika-vin12t4:479_0": "Paṭisaṅkhāti paṭisaṅkhāya, ñāṇena paccavekkhitvāti attho.",
  "tika-vin12t4:480_0": "Yanti avandiyakammaṁ,",
  "tika-vin12t4:480_1": "anuññātanti sambandho.",
  "tika-vin12t4:480_2": "Kena anuññātanti āha “bhagavatā”ti.",
  "tika-vin12t4:480_3": "Kismiṁ khandhake anuññātanti āha “bhikkhunikkhandhake”ti.",
  "tika-vin12t4:480_4": "Kesu vatthūsu anuññātanti āha “tena kho pana…pe…",
  "tika-vin12t4:480_5": "imesu vatthūsū”ti.",
  "tika-vin12t4:480_6": "Kiṁ katvā anuññātanti āha “dukkaṭaṁ paññapetvā”ti.",
  "tika-vin12t4:480_7": "Kinti anuññātanti āha “anujānāmi…pe…",
  "tika-vin12t4:480_8": "kātabbo”ti.",
  "tika-vin12t4:480_9": "Tassāti avandiyassa.",
  "tika-vin12t4:480_10": "“Na osāraṇādīnī”ti iminā evasaddassa chaḍḍetabbatthaṁ dasseti.",
  "tika-vin12t4:480_11": "Tassāti kammalakkhaṇabhūtassa avandiyassa.",
  "tika-vin12t4:480_12": "Tatthevāti bhikkhunikkhandhakeyeva.",
  "tika-vin12t4:480_13": "Nanti kammalakkhaṇaṁ.",
  "tika-vin12t4:480_14": "Idhāpīti parivāre kammavaggepi.",
  "tika-vin12t4:481_0": "Apāsādikanti apasādāvahaṁ, apasādajanakaṁ vā.",
  "tika-vin12t4:482_0": "Tatoti avandiyakaraṇato. Imanti bhikkhuṁ. Vandiyanti vanditabbaṁ, vandanaṁ vā.",
  "tika-vin12t4:483_0": "Etthāti apalokanakamme,",
  "tika-vin12t4:483_1": "bhikkhunisaṅghamūlakaṁ katvā paññattanti yojanā.",
  "tika-vin12t4:483_2": "Bhikkhusaṅghassāpīti pisaddo na bhikkhunisaṅghassevāti dasseti.",
  "tika-vin12t4:483_3": "Panasaddo sambhāvanattho,",
  "tika-vin12t4:483_4": "tathā bhikkhunisaṅghamūlakaṁ paññattampīti attho,",
  "tika-vin12t4:483_5": "labhitabbabhāvaṁ vitthārena dassento āha “yaṁ hī”tiādi.",
  "tika-vin12t4:483_6": "Yaṁ apalokanakammaṁ karotīti yojanā.",
  "tika-vin12t4:483_7": "Appamattakavissajjakena pana dātabbānīti sambandho.",
  "tika-vin12t4:483_8": "Tesanti sūciādīnaṁ.",
  "tika-vin12t4:483_9": "Soyevāti appamattakavissajjakoyeva.",
  "tika-vin12t4:483_10": "Tatoti appamattakato.",
  "tika-vin12t4:483_11": "Tatthāti senāsanakkhandhakavaṇṇanāyaṁ.",
  "tika-vin12t4:483_12": "Vuttappakāraṁ gilānabhesajjampīti sambandho.",
  "tika-vin12t4:483_13": "Yopi cāti bhikkhupi ca hotīti sambandho.",
  "tika-vin12t4:483_14": "Tassa dātabbāti sambandho.",
  "tika-vin12t4:483_15": "Tatruppādatoti tasmiṁ mahāvāse uppādapaccayato,",
  "tika-vin12t4:483_16": "gahetvāti sambandho.",
  "tika-vin12t4:483_17": "“Pesalassā”tiādinā dussīlādīnaṁ dātuṁ na vaṭṭatīti dasseti.",
  "tika-vin12t4:484_0": "Jaggāpetuṁ vaṭṭatīti ettha apucchitvā jaggāpetuṁ vaṭṭatīti āha “ayaṁ bhikkhū”tiādi.",
  "tika-vin12t4:484_1": "Odissāti uddisitvā.",
  "tika-vin12t4:485_0": "Āsanagharaṁ vāti paṭimāgharaṁ vā,",
  "tika-vin12t4:485_1": "kārako manussoti sambandho.",
  "tika-vin12t4:485_2": "Upanikkhepato gahetvāti sambandho.",
  "tika-vin12t4:485_3": "Saṅghikenapīti pisaddo na kevalaṁ cetiyassa upanikkhepeneva,",
  "tika-vin12t4:485_4": "atha kho saṅghikenapīti dasseti.",
  "tika-vin12t4:486_0": "Yāpanamattaṁ alabhantehi karontehīti yojanā,",
  "tika-vin12t4:486_1": "paribhuñjantehi hutvāti sambandho.",
  "tika-vin12t4:486_2": "“Vattaṁ karomā”tiādinā “yāpanamatta”nti padassa atthaṁ dasseti.",
  "tika-vin12t4:486_3": "Vihāre ropitā ye phalarukkhāti yojanā.",
  "tika-vin12t4:486_4": "Yesanti rukkhānaṁ.",
  "tika-vin12t4:486_5": "Tesūti rukkhesu.",
  "tika-vin12t4:486_6": "Ye panāti rukkhā pana,",
  "tika-vin12t4:486_7": "apariggahitā hontīti sambandho.",
  "tika-vin12t4:486_8": "Taṁ panāti apalokanakammaṁ pana.",
  "tika-vin12t4:486_9": "Salākaṁ gaṇhanti etthāti salākaggaṁ, ṭhānaṁ.",
  "tika-vin12t4:486_10": "“Yāgaggabhattagga”iti etthāpi eseva nayo.",
  "tika-vin12t4:486_11": "Uposathaggeti uposathassa gahaṇaṭṭhāne,",
  "tika-vin12t4:486_12": "uposathageheti attho.",
  "tika-vin12t4:486_13": "Tatthāti uposathagge.",
  "tika-vin12t4:486_14": "Tanti apalokanakammaṁ.",
  "tika-vin12t4:487_0": "Yaṁ mūlatacapattaaṅkurapupphaphalakhādanīyādīti yojanā. Antosīmāyāti anto upacārasīmāya.",
  "tika-vin12t4:488_0": "Sukatamevāti saṅghena katameva. Uposathadivaseti nidassanamattaṁ yasmiṁ kasmiṁci divasepi katattā.",
  "tika-vin12t4:489_0": "Phalavārenāti rukkhānaṁ phalagahaṇavārena.",
  "tika-vin12t4:489_1": "Rukkhā dharantīti rukkhā tiṭṭhanti,",
  "tika-vin12t4:489_2": "saṁvijjanti vā.",
  "tika-vin12t4:489_3": "Yehīti bhikkhūhi ropitā,",
  "tika-vin12t4:489_4": "hontīti sambandho.",
  "tika-vin12t4:489_5": "Sā eva katikāti pubbe katā sā eva katikā,",
  "tika-vin12t4:489_6": "aññā katikā na kātabbāti adhippāyo.",
  "tika-vin12t4:490_0": "Aññasmiṁ vihāreti rukkhānaṁ ṭhitavihārato aññasmiṁ vihāre.",
  "tika-vin12t4:490_1": "Tesanti rukkhānaṁ,",
  "tika-vin12t4:490_2": "sāmīti sambandho.",
  "tika-vin12t4:490_3": "Yepīti rukkhāpi,",
  "tika-vin12t4:490_4": "ropitāti sambandho.",
  "tika-vin12t4:490_5": "Aññato ṭhānatoti yojanā.",
  "tika-vin12t4:490_6": "Tesūti rukkhesu.",
  "tika-vin12t4:490_7": "Etthāti vihāre.",
  "tika-vin12t4:490_8": "Tehi panāti pariveṇasāmikehi bhikkhūhi pana.",
  "tika-vin12t4:490_9": "Dasabhāganti dasamabhāgaṁ.",
  "tika-vin12t4:490_10": "“Eseva nayo”ti iminā dasabhāgaṁ datvāti atthaṁ atidisati.",
  "tika-vin12t4:491_0": "Sambhāvanīyabhikkhunoti sīlasutādīhi sambhāvanīyassa bhikkhuno.",
  "tika-vin12t4:491_1": "Tatthāti porāṇavihāre.",
  "tika-vin12t4:491_2": "Mūleti pubbe,",
  "tika-vin12t4:491_3": "ādikāleti attho.",
  "tika-vin12t4:491_4": "Nikkukkuccenāti “abhājitamida”nti kukkuccavirahena.",
  "tika-vin12t4:491_5": "Khiyyanamattameva tanti taṁ khiyyanaṁ khiyyanamattameva,",
  "tika-vin12t4:491_6": "na sāmaṇerānaṁ khiyyanaṁ ruhatīti attho.",
  "tika-vin12t4:492_0": "Panasarukkhanti kaṇṭakīphalarukkhaṁ.",
  "tika-vin12t4:492_1": "Ayaṁ sāmīcīti ayaṁ bhājetvā khādanaṁ anudhammatā.",
  "tika-vin12t4:492_2": "Khāyitanti khāditaṁ.",
  "tika-vin12t4:492_3": "Dvinnaṁ tiṇṇaṁ katikapaṭippassambhanaṁ nayena ñātuṁ sakkuṇeyyattā taṁ adassetvā ekasseva katikapaṭippassambhanaṁ",
  "tika-vin12t4:492_4": "dassento āha “ekabhikkhuke panā”tiādi.",
  "tika-vin12t4:492_5": "Purimakatikāti “yathāsukhaṁ paribhuñjituṁ ruccatī”ti pure katā katikā.",
  "tika-vin12t4:492_6": "Tesanti sāmaṇerānaṁ,",
  "tika-vin12t4:492_7": "phātikammanti sambandho.",
  "tika-vin12t4:492_8": "Bhājetvāti sāmaṇerānaṁ bhājetvā.",
  "tika-vin12t4:492_9": "Iminā sāmaṇerānaṁ phātikammaṁ na dātabbampi bhāgaṁ bhājetabbanti dasseti.",
  "tika-vin12t4:493_0": "Sāmantagāmehīti āsannagāmehi,",
  "tika-vin12t4:493_1": "āgantvāti sambandho.",
  "tika-vin12t4:493_2": "Ekaṁ ambaṁ ekaṁ labujanti yojanā.",
  "tika-vin12t4:493_3": "Adiyyamāne dose dassite diyyamāne ānisaṁsampi atthato ñātabbanti dassento āha “adiyyamāne hī”tiādi.",
  "tika-vin12t4:494_0": "Gaṇhantānaṁ manussānanti sambandho.",
  "tika-vin12t4:494_1": "Tatoti katikavattaṭṭhapanato.",
  "tika-vin12t4:494_2": "Na vattabbāti phaladānakuladūsakattā na vattabbā.",
  "tika-vin12t4:494_3": "Kinti ācikkhitabbanti āha “nāḷikerādīnī”tiādi.",
  "tika-vin12t4:494_4": "Anuvicaritvāti padānamanukkamena vicaritvā.",
  "tika-vin12t4:494_5": "Upaḍḍhabhāgoti bhikkhūnaṁ laddhabhāgato upaḍḍho bhāgo.",
  "tika-vin12t4:494_6": "Apaloketvāti saṅghaṁ āpucchitvā.",
  "tika-vin12t4:495_0": "Maggagamiyasatthavāhoti maggaṁ gamiko satthavāho.",
  "tika-vin12t4:495_1": "Soti balakkārena gahetvā khādanto.",
  "tika-vin12t4:495_2": "Chāyādīnantiādisaddena ārāmavanāni saṅgahetabbāni.",
  "tika-vin12t4:495_3": "Sace atthīti sace attho atthi.",
  "tika-vin12t4:495_4": "Phalabharitāti phalena paripuṇṇā.",
  "tika-vin12t4:495_5": "“Phalabhāritā”tipi pāṭho.",
  "tika-vin12t4:495_6": "Phalasaṅkhātena bhārena samannāgatāti attho.",
  "tika-vin12t4:495_7": "Apaccāsīsantenāti tesaṁ santikā dānapaṭidānaṁ apaccāsīsantena.",
  "tika-vin12t4:495_8": "Pubbe vuttamevāti pubbe saṅghikaṭṭhāne “kuddho hi so”tiādinā vuttameva.",
  "tika-vin12t4:495_9": "Etthāti puggalikaṭṭhāne.",
  "tika-vin12t4:496_0": "Tanti phalārāmaṁ.",
  "tika-vin12t4:496_1": "Soti paṭibalo bhikkhu.",
  "tika-vin12t4:496_2": "Bhāriyaṁ kammanti jagganakammaṁ bhāriyaṁ.",
  "tika-vin12t4:496_3": "Ettakenāti tatiyabhāgaupaḍḍhabhāgamattena.",
  "tika-vin12t4:496_4": "Sabbaṁ phalārāmanti sambandho.",
  "tika-vin12t4:496_5": "Mūlabhāganti paṭhamabhāgaṁ.",
  "tika-vin12t4:496_6": "“Dasabhāgamatta”nti iminā tadatthaṁ dasseti.",
  "tika-vin12t4:496_7": "Datvāti saṅghassa datvā.",
  "tika-vin12t4:496_8": "Soti bhikkhu.",
  "tika-vin12t4:496_9": "Akatāvāsanti pubbe akataṁ navaṁ senāsanaṁ.",
  "tika-vin12t4:496_10": "Ārāmanti saṅghassa ārāmaṁ.",
  "tika-vin12t4:496_11": "Tehipīti nissitakehipi.",
  "tika-vin12t4:496_12": "Pisaddo ācariyaṁ apekkhati.",
  "tika-vin12t4:496_13": "Tesanti nissitakānaṁ.",
  "tika-vin12t4:496_14": "Jaggitakāleti jaggitānaṁ rukkhānaṁ pupphaphalabharitakāle.",
  "tika-vin12t4:496_15": "Jagganakāleti jagganamattakāle,",
  "tika-vin12t4:496_16": "jagganamattameva,",
  "tika-vin12t4:496_17": "na jagganakāraṇā kiñci pupphaṁ vā phalaṁ vā hoti,",
  "tika-vin12t4:496_18": "tasmiṁ kāleti attho.",
  "tika-vin12t4:496_19": "“Bahu”ntiādinā vāretabbākāraṁ dasseti.",
  "tika-vin12t4:497_0": "Phātikammena jagganto na atthīti yojanā. Anāpucchitvāvāti saṅghaṁ anapaloketvāva. Itīti evaṁ.",
  "tika-vin12t4:498_0": "Ñattikammaṭṭhānabhede pana evaṁ vinicchayo veditabboti yojanā.",
  "tika-vin12t4:498_1": "Osāreti saṅghamajjhaṁ paveseti imāya ñattiyāti osāraṇā.",
  "tika-vin12t4:499_0": "Nissāriyati saṅghato bahi kariyati imāyāti nissāraṇā.",
  "tika-vin12t4:499_1": "Ñatti uposatho nāmāti idaṁ kāraṇūpacāravasena vuttaṁ.",
  "tika-vin12t4:499_2": "Tenāha “uposathakammavasena ṭhapitā”ti.",
  "tika-vin12t4:499_3": "Eseva nayo ñattipavāraṇā nāmāti etthāpi.",
  "tika-vin12t4:500_0": "Anusāseyyātiādinā paṭhamapurisaeyyavibhattivasena ṭhapitā ñatti attanā paraṁ sammanituṁ ṭhapitā ñatti nāma.",
  "tika-vin12t4:500_1": "Anusāseyyantiādinā uttamapurisaeyyaṁvibhattivasena ṭhapitā ñatti attanāva attānaṁ sammanituṁ ṭhapitā ñatti nāma.",
  "tika-vin12t4:500_2": "Attanāva attā vā paro vā sammaniyati imāya ñattiyāti sammuti.",
  "tika-vin12t4:500_3": "Nissaṭṭhapattacīvarādīni dīyanti anenāti dānaṁ, ñatti.",
  "tika-vin12t4:500_4": "Vaccaṁ anapekkhitvā vācakassa niyatanapuṁsakaliṅgattā napuṁsakaliṅgavasena vuttaṁ.",
  "tika-vin12t4:501_0": "Āpatti paṭiggaṇhiyati anenāti paṭiggaho.",
  "tika-vin12t4:502_0": "Paṭimukhaṁ upari kaḍḍhiyati imāyāti paccukkaḍḍhanā.",
  "tika-vin12t4:503_0": "Kammamevāti lakkhiyati anenāti kammalakkhaṇaṁ.",
  "tika-vin12t4:504_0": "“Tathā”ti padena “kammalakkhaṇaṁ nāmā”ti padaṁ atidisati.",
  "tika-vin12t4:504_1": "Tatoti sabbasaṅgāhikañattito.",
  "tika-vin12t4:504_2": "Parā dve ñattiyo kammalakkhaṇaṁ nāmāti yojanā.",
  "tika-vin12t4:504_3": "Itītiādi nigamanaṁ.",
  "tika-vin12t4:505_0": "Ñattidutiyakammaṭṭhānabhede osāraṇādīnaṁ visesaṁ dassento āha “vaḍḍhassa licchavino”tiādi.",
  "tika-vin12t4:505_1": "Sīmāsammuti cātiādinā yojanā kātabbā.",
  "tika-vin12t4:506_0": "Yā pana dve ñattidutiyakammavācā vuttāti yojanā. Itītiādi nigamanaṁ.",
  "tika-vin12t4:507_0": "Ñatticatutthakammaṭṭhānabhede yojanānayo pākaṭoyeva.",
  "tika-vin12t4:508_0": "497.Catuvaggakaraṇe kammetiādikāya desanāya sambandhaṁ dassento āha “iti kammāni cā”tiādi.",
  "tika-vin12t4:508_1": "Tattha itīti evaṁ dassetvāti sambandho.",
  "tika-vin12t4:508_2": "Tassatthoti tassa “catuvaggakaraṇe kamme”tiādivacanassa attho veditabboti sambandho.",
  "tika-vin12t4:509_0": "Iti kammavaggavaṇṇanāya yojanā samattā.",
  "tika-vin12t4:510_0": "Atthavasavaggādivaṇṇanā",
  "tika-vin12t4:511_0": "498.",
  "tika-vin12t4:511_1": "Evaṁ kammavaggavaṇṇanaṁ dassetvā tassānantare vuttāya “dve atthavase paṭiccā”tiādikāya desanāya anusandhiṁ dassento āha “idānī”tiādi,",
  "tika-vin12t4:511_2": "idāni āraddhanti sambandho.",
  "tika-vin12t4:511_3": "Yāni tāni sikkhāpadānīti yojanā.",
  "tika-vin12t4:511_4": "Diṭṭhadhammikaverānanti diṭṭhadhamme pavattattā ca viramitabbattā ca diṭṭhadhammikānaṁ verānaṁ.",
  "tika-vin12t4:511_5": "Saṁvarāyāti ettha saṁpubbo varadhātu pidahanattho,",
  "tika-vin12t4:511_6": "āyasaddo ca tadatthoti āha “pidahanatthāyā”ti.",
  "tika-vin12t4:511_7": "Vipākadukkhasaṅkhātānanti pāṇātipātādīnaṁ vipākabhūtānaṁ dukkhasaṅkhātānaṁ.",
  "tika-vin12t4:511_8": "Samparāyikānanti samparāye pavattānaṁ.",
  "tika-vin12t4:511_9": "Idhāti imasmiṁ sikkhāpadapaññattānisaṁsaṭṭhāne.",
  "tika-vin12t4:511_10": "“Vajjanīyabhāvato”ti iminā vajjetabbānīti vajjānīti vacanatthaṁ dasseti.",
  "tika-vin12t4:511_11": "Bhāyanti etehīti bhayāni.",
  "tika-vin12t4:511_12": "Akkhamaṭṭhenāti asahaṇīyaṭṭhena.",
  "tika-vin12t4:511_13": "“Akusalānīti vuccantī”ti iminā vipākadukkhāni phalūpacārena akusalāni nāmāti dasseti.",
  "tika-vin12t4:511_14": "Gaṇabandhabhedanatthāya sikkhāpadaṁ paññattanti evameva pāṭho.",
  "tika-vin12t4:511_15": "Potthakesu pana “gaṇabhojanasikkhāpadaṁ paññatta”nti pāṭho likhito.",
  "tika-vin12t4:511_16": "Sabbatthāti sabbasmiṁ atthavasavagge.",
  "tika-vin12t4:511_17": "Yanti vacanaṁ.",
  "tika-vin12t4:511_18": "Etthāti imasmiṁ vagge.",
  "tika-vin12t4:512_0": "Iti atthavasavaggavaṇṇanāya yojanā samattā.",
  "tika-vin12t4:513_0": "499.",
  "tika-vin12t4:513_1": "Vattesu vattamāno puggalo osārīyati anenāti osāraṇīyaṁ, kammaṁ.",
  "tika-vin12t4:513_2": "Tena vuttaṁ “yena kammena osārīyati,",
  "tika-vin12t4:513_3": "taṁ kammaṁ paññatta”nti.",
  "tika-vin12t4:513_4": "“Yena kammenā”tiādinā bhaṇḍanakārakādayo nissārīyanti anena kammenāti nissāraṇīyanti vacanatthaṁ dasseti.",
  "tika-vin12t4:514_0": "500.",
  "tika-vin12t4:514_1": "Sattāpattikkhandhā paññattaṁ nāmāti sambandho.",
  "tika-vin12t4:514_2": "Antarāti kakusandhādīnaṁ tiṇṇaṁ buddhānañca amhākaṁ bhagavato ca antare.",
  "tika-vin12t4:514_3": "“Sikkhāpade”ti iminā “apaññatte”ti padassa atthaṁ dasseti.",
  "tika-vin12t4:514_4": "Makkaṭīvatthuādivinītakathā anupaññattaṁ nāmāti sambandho.",
  "tika-vin12t4:514_5": "“Sikkhāpade”ti iminā “paññatte”ti padassa atthaṁ dasseti.",
  "tika-vin12t4:514_6": "Sabbatthāti sabbasmiṁ ānisaṁsavagge.",
  "tika-vin12t4:515_0": "Iti ānisaṁsavaggavaṇṇanāya yojanā samattā.",
  "tika-vin12t4:516_0": "501.",
  "tika-vin12t4:516_1": "Sabbasikkhāpadānaṁ saṅgahanti sambandho.",
  "tika-vin12t4:516_2": "Tatthāti “nava saṅgahā”tiādipāṭhe evamattho veditabboti yojanā.",
  "tika-vin12t4:516_3": "“Vatthunā saṅgaho”ti iminā “vatthusmiṁ,",
  "tika-vin12t4:516_4": "vatthūnaṁ saṅgaho”ti atthaṁ nivāreti.",
  "tika-vin12t4:516_5": "Etthāti “vatthusaṅgaho”tiādipāṭhe.",
  "tika-vin12t4:516_6": "Hīti vitthāro.",
  "tika-vin12t4:516_7": "Yasmā natthīti sambandho.",
  "tika-vin12t4:516_8": "Sabbānīti sikkhāpadāni.",
  "tika-vin12t4:516_9": "“Saṅgahitānī”ti iminā saṅgahitabboti saṅgahoti nibbacanaṁ dasseti.",
  "tika-vin12t4:516_10": "Evaṁ tāvātiādi nigamanaṁ.",
  "tika-vin12t4:517_0": "Yasmā pana saṅgahitāti sambandho.",
  "tika-vin12t4:518_0": "Evametthātiādinā khandhasamuṭṭhānaadhikaraṇasamathe sampiṇḍetvā nigamanaṁ dasseti.",
  "tika-vin12t4:518_1": "Etthāti saṅgahavagge.",
  "tika-vin12t4:519_0": "Iti samantapāsādikāya vinayasaṁvaṇṇanāya",
  "tika-vin12t4:520_0": "Navasaṅgahitavaṇṇanāya yojanā samattā.",
  "tika-vin12t4:521_0": "Niṭṭhitāti niṭṭhaṁ nipphattiṁ itā gatāti niṭṭhitā,",
  "tika-vin12t4:521_1": "atha vā niṭṭhe nipphattiyaṁ itā ṭhitāti niṭṭhitā.",
  "tika-vin12t4:521_2": "Casaddo avadhāraṇattho,",
  "tika-vin12t4:521_3": "niṭṭhitā evāti hi attho.",
  "tika-vin12t4:521_4": "Anuttānatthapadavaṇṇanāti anuttānānaṁ atthavantapadānaṁ,",
  "tika-vin12t4:521_5": "atthānañca padānañca vaṇṇanā.",
  "tika-vin12t4:522_0": "Iti parivāravaṇṇanāya yojanā samattā.",
  "tika-vin12t4:523_0": "Niṭṭhitā ca pācityādivaṇṇanāya yojanāti.",
  "tika-vin12t4:524_0": "Jādilañchitanāmenanekānaṁ vācito mayā;",
  "tika-vin12t4:525_0": "Parivāravinayassa, samatto yojanānayo.",
  "tika-vin12t4:526_0": "Nigamanakathāvaṇṇanā",
  "tika-vin12t4:527_0": "Evaṁ vinayasaṁvaṇṇanaṁ katvā idāni taṁ nigamento āha “ettāvatā”tiādi.",
  "tika-vin12t4:527_1": "Tattha ettāvatāti ettakena “yo kappakoṭīhipi appameyya”ntiādivacanato paṭṭhāya “navasaṅgahitavaggavaṇṇanā",
  "tika-vin12t4:527_2": "niṭṭhitā”ti vacanapariyosānānaṁ akkharapadabyañjanānaṁ samudāyabhūtena vacanakkamena,",
  "tika-vin12t4:527_3": "samattāti sambandho.",
  "tika-vin12t4:528_0": "Ubhatovibhaṅgakhandhakaparivāravibhattidesananti ubhatovibhaṅgena ca khandhakena ca parivārena ca vibhajitabbadesanaṁ vinayapiṭakanti sambandho.",
  "tika-vin12t4:528_1": "Nāthoti bhikkhubhikkhunīnaṁ hitapaṭipattiṁ yācanaṭṭhena ca kilesānaṁ upatāpanaṭṭhena ca veneyyānaṁ hitasukhaṁ",
  "tika-vin12t4:528_2": "āsīsanaṭṭhena ca cittissariyaṭṭhena ca nātho.",
  "tika-vin12t4:528_3": "Veneyyanti vinetabbaṭṭhena veneyyaṁ.",
  "tika-vin12t4:528_4": "Jinoti pañcamārānaṁ jitaṭṭhena jino.",
  "tika-vin12t4:528_5": "Ayaṁ panettha yojanā –",
  "tika-vin12t4:528_6": "nātho veneyyaṁ vinento jino ubhatovibhaṅgakhandhakaparivāravibhattidesanaṁ yaṁ vinayapiṭakaṁ āhāti.",
  "tika-vin12t4:529_0": "Samadhikasattavīsatisahassamattenāti saha adhikena sattasahassappamāṇena ca vīsatisahassappamāṇena ca ganthenāti sambandho.",
  "tika-vin12t4:529_1": "Tassāti vinayapiṭakassa.",
  "tika-vin12t4:529_2": "Samantapāsādikāti samantato pasādaṁ vahikā,",
  "tika-vin12t4:529_3": "janikā vā.",
  "tika-vin12t4:529_4": "Tatrāyaṁ yojanā –",
  "tika-vin12t4:529_5": "tassa samadhikasattavīsatisahassamattena ganthena samantapāsādikā nāma saṁvaṇṇanā samattāti.",
  "tika-vin12t4:530_0": "Tatridanti tatra idaṁ.",
  "tika-vin12t4:530_1": "“Tatrā”ti padaṁ purimavacanāpekkhaṁ.",
  "tika-vin12t4:530_2": "Tatra “samantapāsādikā nāmā”ti vacaneti hi attho.",
  "tika-vin12t4:530_3": "Samantapāsādikattasminti paccattatthe cetaṁ bhummavacanaṁ hoti “idampi sīlasmi”ntiādīsu viya,",
  "tika-vin12t4:530_4": "samantapāsādikattanti attho.",
  "tika-vin12t4:530_5": "Ayaṁ panettha yojanātatra “samantapāsādikā nāmā”ti vacane samantapāsādikāya idaṁ samantapāsādikattaṁ hotīti ayaṁ samantapāsādikabhāvoti attho.",
  "tika-vin12t4:531_0": "Ācariyaparaṁparatotiādīsu gāthāsu vuttaṁ navavidhaṁ visesanapadaṁ “na dissatī”ti padena sambandhitabbaṁ.",
  "tika-vin12t4:531_1": "Sampassatanti sammā passantānaṁ viññūnanti sambandho.",
  "tika-vin12t4:531_2": "Yatoti yasmā,",
  "tika-vin12t4:531_3": "na dissatīti sambandho.",
  "tika-vin12t4:531_4": "Etthāti saṁvaṇṇanāyaṁ.",
  "tika-vin12t4:531_5": "Samantapāsādikātvevāti samantapāsādikā iti eva nāma.",
  "tika-vin12t4:531_6": "Vinayassāti vinayapiṭakassa.",
  "tika-vin12t4:531_7": "Vineyyadamanakusalenāti vineyyānaṁ damane chekena.",
  "tika-vin12t4:531_8": "Lokanāthenāti lokānaṁ nāthena.",
  "tika-vin12t4:531_9": "Lokamanukampamānenāti lokaṁ anukampamānena.",
  "tika-vin12t4:531_10": "Ayañhettha yojanā –",
  "tika-vin12t4:531_11": "ācariyaparaṁparato…pe…",
  "tika-vin12t4:531_12": "vibhaṅganayabhedadassanato sampassataṁ viññūnaṁ ettha kiñci apāsādikaṁ yato na dissati,",
  "tika-vin12t4:531_13": "tasmā vineyyadamanakusalena lokanāthena lokamanukampamānena bhagavatā vuttassa vinayassa ayaṁ samantapāsādikātveva saṁvaṇṇanā pavattāti.",
  "tika-vin12t4:532_0": "Tissopi imā sīhaḷaṭṭhakathāyo sutvāti sambandho.",
  "tika-vin12t4:532_1": "Kassa santike sutanti āha “buddhamitto…pe…",
  "tika-vin12t4:532_2": "santike”ti.",
  "tika-vin12t4:532_3": "“Buddhamitto”ti nāmena vissutassa yasassino vinayaññussa dhīrassa therassa santike sutvāti yojanā.",
  "tika-vin12t4:532_4": "“Sutvā”ti padaṁ “āraddhā”ti pade pubbakālakiriyāvisesanaṁ.",
  "tika-vin12t4:533_0": "Mahāmeghavanuyyāne bhūmibhāge patiṭṭhito satthu mahābodhivibhūsito yo mahāvihāro atthīti yojanā.",
  "tika-vin12t4:534_0": "Tassa mahāvihārassa dakkhiṇe disābhāge padhānagharaṁ padhānagharanāmakaṁ uttamaṁ sucicārittasīlena bhikkhusaṅghena sevitaṁ yaṁ pariveṇaṁ atthi,",
  "tika-vin12t4:534_1": "tattha kārayīti yojanā.",
  "tika-vin12t4:535_0": "Konāmo kārayīti āha “uḷārakulasambhūto…pe…",
  "tika-vin12t4:535_1": "vissuto”ti.",
  "tika-vin12t4:535_2": "Tattha uḷārakulasambhūto saṅghupaṭṭhāyako sadā anākulāya saddhāya ratanattaye pasanno “mahānigamasāmī”ti vissuto upāsako kārayīti sambandho.",
  "tika-vin12t4:536_0": "Kaṁ kārayīti āha “cāru…pe…",
  "tika-vin12t4:536_1": "sampannasalilāsaya”nti.",
  "tika-vin12t4:536_2": "Tattha cārupākārasaṁcitaṁ sobhena pākārena suṭṭhu citaṁ cinitaṁ manoramaṁ sītacchāyatarūpetaṁ sītacchāyena",
  "tika-vin12t4:536_3": "rukkhena upetaṁ sampannasalilāsayaṁ madhurajalādhāraṁ yaṁ pāsādaṁ kārayīti yojanā.",
  "tika-vin12t4:536_4": "Mahānigamasāmino tatra pāsāde vasatāmayāti sambandho.",
  "tika-vin12t4:537_0": "Kaṁ uddisitvā kīdisā kā āraddhāti āha “sucisīlasamācāraṁ…pe…",
  "tika-vin12t4:537_1": "vinayavaṇṇanā”ti.",
  "tika-vin12t4:537_2": "Tattha sucisīlasamācāraṁ buddhasirivhayaṁ theraṁ uddisitvā iddhā atthavinicchayādīhi paripuṇṇā yā vinayavaṇṇanā āraddhāti yojanā.",
  "tika-vin12t4:538_0": "Kiṁnāmassa rañño katame saṁvacchare āraddhā,",
  "tika-vin12t4:538_1": "kismiṁ kāle pariniṭṭhitāti āha “pālayantassa…pe…",
  "tika-vin12t4:538_2": "pariniṭṭhitā”ti.",
  "tika-vin12t4:538_3": "Tattha sakalaṁ laṅkādīpaṁ nirabbudaṁ katvāti sambandho.",
  "tika-vin12t4:538_4": "Pālayantassa sirinivāsassa siripālayasassino rañño jayasaṁvacchareti sambandho.",
  "tika-vin12t4:538_5": "Samavīsatime kheme jayasaṁvacchare ayaṁ vinayasaṁvaṇṇanā āraddhā,",
  "tika-vin12t4:538_6": "ekavīsamhi rañño ekavīsatime saṁvacchare sampatte sati pariniṭṭhitāti yojanā.",
  "tika-vin12t4:539_0": "Yathā attano saṁvaṇṇanā nirupaddavā sīghaṁ niṭṭhaṁ upagatā,",
  "tika-vin12t4:539_1": "evaṁ lokassa dhammūpasaṁhitā sīghaṁ gacchantūti āsīsaṁ dassento āha “upaddavākule”tiādi.",
  "tika-vin12t4:539_2": "Tattha upaddavākule upaddavehi ākule loke sattaloke nirupaddavato upaddavavirahato yathā ayaṁ vinayasaṁvaṇṇanā ekasaṁvacchareneva niṭṭhaṁ upāgatā,",
  "tika-vin12t4:539_3": "evaṁ sabbassa lokassa āraddhā sabbepi dhammūpasaṁhitā atthā nirupaddavā sīghaṁ niṭṭhaṁ gacchantūti yojanā.",
  "tika-vin12t4:540_0": "Attanā samācitassa puññassa icchitatthe pariṇāmanaṁ dassento āha “ciraṭṭhitatthaṁ dhammassā”tiādi.",
  "tika-vin12t4:540_1": "Tattha dhammassa ciraṭṭhitatthaṁ imaṁ vinayasaṁvaṇṇanaṁ karontena saddhammabahumānena mayā yañca puññaṁ samācitaṁ,",
  "tika-vin12t4:540_2": "sabbassa tassa puññassa ānubhāvena sabbepi pāṇino dhammarājassa bhagavato saddhammarasasevino bhavantu.",
  "tika-vin12t4:541_0": "Saddhammo ciraṁ tiṭṭhatu,",
  "tika-vin12t4:541_1": "devo kāle vassaṁ vassanto ciraṁ pajaṁ sattasamūhaṁ tappetu.",
  "tika-vin12t4:541_2": "Rājā dhammena medaniṁ rakkhatūti yojanā.",
  "tika-vin12t4:541_3": "Itisaddo parisamāpanattho.",
  "tika-vin12t4:541_4": "Iti pariniṭṭhaṁ suṭṭhu āpanaṁ daṭṭhabbantīti attho.",
  "tika-vin12t4:542_0": "Saddhā ca buddhi ca vīriyañca saddhābuddhivīriyāni,",
  "tika-vin12t4:542_1": "visuddhāni ca tāni saddhābuddhivīriyāni ceti visuddhasaddhābuddhivīriyāni,",
  "tika-vin12t4:542_2": "paramāni ca tāni visuddhasaddhābuddhivīriyāni ceti paramavisuddhasaddhābuddhivīriyāni,",
  "tika-vin12t4:542_3": "tehi parimaṇḍito paramavisuddhasaddhābuddhivīriyapaṭimaṇḍito, tena,",
  "tika-vin12t4:542_4": "therenāti sambandho.",
  "tika-vin12t4:542_5": "Sīlañca ācāro ca ajjavañca maddavañca sīlācārajjavamaddavāni,",
  "tika-vin12t4:542_6": "tāni ādīni yesaṁ teti sīlācārajjavamaddavādayo,",
  "tika-vin12t4:542_7": "ādisaddena khantisoraccādayo saṅgaṇhāti,",
  "tika-vin12t4:542_8": "teyeva guṇāti sīlācārajjavamaddavādiguṇā,",
  "tika-vin12t4:542_9": "tesaṁ samudayoti sīlācārajjavamaddavādiguṇasamudayo,",
  "tika-vin12t4:542_10": "tena samudito suṭṭhu pākaṭoti sīlācārajjavamaddavādiguṇasamudayasamudito,",
  "tika-vin12t4:542_11": "tena therenāti sambandho.",
  "tika-vin12t4:543_0": "Sakasamayo ca samayantaro ca sakasamayasamayantarā,",
  "tika-vin12t4:543_1": "teyeva pana gahanasadisattā gahananti sakasamayasamayantaragahanaṁ,",
  "tika-vin12t4:543_2": "tassa ajjhogāhaṇaṁ sakasamayasamayantaragahanajjhogāhaṇaṁ,",
  "tika-vin12t4:543_3": "tasmiṁ samattho sakasamayasamayantaragahanajjhogāhaṇasamattho.",
  "tika-vin12t4:543_4": "Tena therenāti sambandho.",
  "tika-vin12t4:543_5": "Visesena añjati pākaṭaṁ karotīti viyatto, puggalo,",
  "tika-vin12t4:543_6": "viyattassa idaṁ veyyattiyaṁ, sati.",
  "tika-vin12t4:543_7": "Paññā ca veyyattiyañca paññāveyyattiyaṁ,",
  "tika-vin12t4:543_8": "tena samannāgatenāti sambandho.",
  "tika-vin12t4:543_9": "Samannāgatena therenāti yojanā.",
  "tika-vin12t4:544_0": "Tīṇi piṭakānīti tipiṭakaṁ,",
  "tika-vin12t4:544_1": "tameva pariyāpuṇitabbattā pariyattīti tipiṭakapariyatti,",
  "tika-vin12t4:544_2": "tassa pabhedo ettha satthusāsaneti tipiṭakapariyattipabhedaṁ, tasmiṁ.",
  "tika-vin12t4:544_3": "Saha aṭṭhakathāyāti sāṭṭhakathaṁ,",
  "tika-vin12t4:544_4": "satthu sāsanaṁ,",
  "tika-vin12t4:544_5": "tasmiṁ satthusāsaneti sambandho.",
  "tika-vin12t4:544_6": "Satthuno pariyattipaṭipattipaṭivedhavasena tividhaṁ sāsanaṁ satthusāsanaṁ,",
  "tika-vin12t4:544_7": "byāsopi yujjateva,",
  "tika-vin12t4:544_8": "tasmiṁ satthusāsane “appaṭihata”iti padena sambandhitabbaṁ.",
  "tika-vin12t4:544_9": "Appaṭihataṁ ñāṇaṁ appaṭihatañāṇaṁ,",
  "tika-vin12t4:544_10": "idaṁ tasmiṁ vinayasaṁvaṇṇanākāle therassa paṭivedhañāṇābhāvato sutamayacintāmayañāṇaṁ sandhāya vuttanti daṭṭhabbaṁ.",
  "tika-vin12t4:544_11": "Appaṭihatañāṇassa pabhāvo etassāti appaṭihatañāṇapabhāvo,",
  "tika-vin12t4:544_12": "tena therenāti sambandho.",
  "tika-vin12t4:544_13": "Mahantaṁ veyyākaraṇametassāti mahāveyyākaraṇo,",
  "tika-vin12t4:544_14": "iminā sikkhāniruttiādīhi chaḷaṅge mahantaveyyākaraṇe therassa appaṭihatañāṇapabhāvataṁ dasseti,",
  "tika-vin12t4:544_15": "tena mahāveyyākaraṇena therenāti sambandho.",
  "tika-vin12t4:545_0": "Karaṇaṁ vuccati ṭhānaṁ kariyati uccāriyati ettha,",
  "tika-vin12t4:545_1": "etenāti vā vacanatthena,",
  "tika-vin12t4:545_2": "karaṇassa sampatti karaṇasampatti,",
  "tika-vin12t4:545_3": "tāya janitaṁ karaṇasampattijanitaṁ.",
  "tika-vin12t4:545_4": "Sukhena theramukhato viniggataṁ sukhaviniggataṁ,",
  "tika-vin12t4:545_5": "karaṇasampattijanitena hetubhūtena sukhaviniggataṁ karaṇasampattijanitasukhaviniggataṁ.",
  "tika-vin12t4:545_6": "Madhuravacanañca udāravacanañca madhurodāravacanaṁ,",
  "tika-vin12t4:545_7": "pubbapade uttarapadalopo,",
  "tika-vin12t4:545_8": "iminā keṭubhapakaraṇe (subodhālaṁkāre 127-",
  "tika-vin12t4:545_9": "142 gāthāsu) vuttesu dasasu saddaguṇesu madhuratāguṇena ca udāratāguṇena ca samannāgatabhāvaṁ dasseti.",
  "tika-vin12t4:545_10": "Karaṇasampattijanitasukhaviniggatañca taṁ madhurodāravacanañceti karaṇasampattijanitasukhaviniggatamadhurodāravacanaṁ.",
  "tika-vin12t4:545_11": "Atha vā karaṇasampattijanitañca taṁ sukhaviniggatamadhurodāravacanañceti karaṇasampattijanitasukhaviniggatamadhurodāravacanaṁ.",
  "tika-vin12t4:545_12": "Elaṁ vuccati duruttadoso,",
  "tika-vin12t4:545_13": "natthi elametassāti nelā,",
  "tika-vin12t4:545_14": "soyeva vaṇṇo nelavaṇṇo,",
  "tika-vin12t4:545_15": "tena yuttaṁ nelavaṇṇayuttaṁ,",
  "tika-vin12t4:545_16": "karaṇasampattijanitasukhaviniggatamadhurodāravacanaṁ nelavaṇṇayuttametassāti karaṇasampattijanitasukhaviniggatamadhurodāravacananelavaṇṇayutto, thero.",
  "tika-vin12t4:545_17": "Visesanaparapadasamāso,",
  "tika-vin12t4:545_18": "nelavaṇṇayuttakaraṇasampatti janitasukhaviniggatamadhurodāravacanoti hi attho,",
  "tika-vin12t4:545_19": "tena therenāti sambandho.",
  "tika-vin12t4:545_20": "Yuttañca parisāya sotena anurūpattā,",
  "tika-vin12t4:545_21": "muttañca parisāya visāradattāti yuttamuttaṁ, vacanaṁ,",
  "tika-vin12t4:545_22": "taṁ vadati sīlenāti yuttamuttavādī,",
  "tika-vin12t4:545_23": "tena therenāti sambandho.",
  "tika-vin12t4:546_0": "Kammasassataucchedaissaranimmānādivasena nānā vādā etesanti vādino,",
  "tika-vin12t4:546_1": "nānāvādā janā, vādīnaṁ,",
  "tika-vin12t4:546_2": "vādīsu vā varo kammakiriyavādattāti vādivaro,",
  "tika-vin12t4:546_3": "tena therenāti sambandho.",
  "tika-vin12t4:546_4": "Pāḷiyā atthaṁ vaṇṇetuṁ samatthattā mahanto kavi mahākavi,",
  "tika-vin12t4:546_5": "tena therenāti sambandho.",
  "tika-vin12t4:547_0": "Atthadhammaniruttipaṭibhānavasena pabhinnāya paṭisambhidāya parivāritoti pabhinnapaṭisambhidāparivāro,",
  "tika-vin12t4:547_1": "tasmiṁ uttarimanussadhammeti sambandho.",
  "tika-vin12t4:547_2": "Cha abhiññā ca paṭisambhidā ca chaḷabhiññāpaṭisambhidā,",
  "tika-vin12t4:547_3": "tā ādayo yesaṁ teti chaḷabhiññāpaṭisambhidādayo,",
  "tika-vin12t4:547_4": "ādisaddena tevijjādayo saṅgaṇhāti.",
  "tika-vin12t4:547_5": "Chaḷabhiññāpaṭisambhidādayo pabhedā etassāti chaḷabhiññāpaṭisambhidādippabhedo,",
  "tika-vin12t4:547_6": "soyeva guṇo chaḷabhiññāpaṭisambhidādippabhedaguṇo,",
  "tika-vin12t4:547_7": "tena paṭimaṇḍito chaḷabhiññāpaṭisambhidādippabhedaguṇapaṭimaṇḍito,",
  "tika-vin12t4:547_8": "tasmiṁ uttarimanussadhammeti sambandho.",
  "tika-vin12t4:547_9": "Uttarimanussānaṁ jhānalābhiādīnaṁ dhammo uttarimanussadhammo,",
  "tika-vin12t4:547_10": "atha vā manussānaṁ kusalakammapathasaṅkhātadhammato uttarīti uttarimanussadhammo,",
  "tika-vin12t4:547_11": "jhānādidhammo, tasmiṁ,",
  "tika-vin12t4:547_12": "“suppatiṭṭhita” iti padena sambandhitabbaṁ.",
  "tika-vin12t4:547_13": "Suppatiṭṭhitā buddhi etesanti suppatiṭṭhitabuddhino,",
  "tika-vin12t4:547_14": "tesaṁ therānanti sambandho.",
  "tika-vin12t4:547_15": "Therānaṁ vaṁse pakārena dippanti,",
  "tika-vin12t4:547_16": "padīpo viyāti vā theravaṁsappadīpā, tesaṁ.",
  "tika-vin12t4:547_17": "Thiro sīlasamādhipaññāsaṅkhāto guṇo etesamatthīti therā, tesaṁ,",
  "tika-vin12t4:547_18": "vaṁsālaṅkārabhūtenāti sambandho.",
  "tika-vin12t4:547_19": "Mahāvihāre vasanasīlā vasanadhammā,",
  "tika-vin12t4:547_20": "vasane sādhukārīti vā mahāvihāravāsino, tesaṁ,",
  "tika-vin12t4:547_21": "therānanti sambandho.",
  "tika-vin12t4:547_22": "Vaṁse alaṅkāro,",
  "tika-vin12t4:547_23": "vaṁsassa vāti vaṁsālaṅkāro,",
  "tika-vin12t4:547_24": "so hutvā bhūto,",
  "tika-vin12t4:547_25": "vaṁsālaṅkārabhāvaṁ vā pattoti vaṁsālaṅkārabhūto,",
  "tika-vin12t4:547_26": "tena therenāti sambandho.",
  "tika-vin12t4:548_0": "Vipulā ca sā visuddhā ceti vipulavisuddhā,",
  "tika-vin12t4:548_1": "visesanobhayapado,",
  "tika-vin12t4:548_2": "vipulavisuddhā buddhi etassāti vipulavisuddhabuddhi,",
  "tika-vin12t4:548_3": "tena therenāti sambandho.",
  "tika-vin12t4:548_4": "Nāmameva nāmadheyyaṁ,",
  "tika-vin12t4:548_5": "gahitaṁ nāmadheyyametassāti gahitanāmadheyyo,",
  "tika-vin12t4:548_6": "tena therena katā samantapāsādikā nāma ayaṁ vinayasaṁvaṇṇanā tiṭṭhatūti sambandho.",
  "tika-vin12t4:549_0": "Suddhacittassa tādino lokajeṭṭhassa mahesino “buddho”ti nāmampi yāva lokamhi pavattati,",
  "tika-vin12t4:549_1": "tāva lokanittharaṇesīnaṁ kulaputtānaṁ sīlavisuddhāya nayaṁ dassentī lokasmiṁ tiṭṭhatūti yojanā.",
  "tika-vin12t4:550_0": "Iti nigamanassa atthayojanā samattā.",
  "tika-vin12t4:551_0": "Nigamanakathā",
  "tika-vin12t4:552_0": "Ettāvatā ca –",
  "tika-vin12t4:553_0": "Ratanapuṇṇanāmassa, purassa rājadhāniyā;",
  "tika-vin12t4:554_0": "Dakkhiṇe munirūpassa, īsaṁpācīnanissite.",
  "tika-vin12t4:555_0": "Yo vihāro sapāsādo, kārito rājadeviyā;",
  "tika-vin12t4:556_0": "Yā vasatā mayā tatra, katā pācityādiyojanā.",
  "tika-vin12t4:557_0": "Māpitaratnapuṇṇassa, sattaraseva rājino;",
  "tika-vin12t4:558_0": "Jayavasseṭṭhārasamhi, sampatteyaṁ suniṭṭhitā.",
  "tika-vin12t4:559_0": "“Ratanapuṇṇā”tivhayassa rājadhānīnagarassa dakkhiṇasmiṁ disābhāge pañcayojanappamāṇe ṭhāne dvīhi mahātaḷākehi",
  "tika-vin12t4:559_1": "susobhitassa midhilanāmanagarassa puratthimasmiṁ disābhāge diyaḍḍhagāvutappamāṇe ṭhāne anekatālapantīhi",
  "tika-vin12t4:559_2": "susobhito catunnaṁ kulānaṁ ramaṇīyabhūto “kaphrū” iti voharito yo so mahāgāmo patiṭṭhito,",
  "tika-vin12t4:559_3": "tattha paṭisandhiyā jātena sīlādiguṇehi pasaṁsitena “jāgaro”ti garūhi gahitanāmadheyyena tikkhattuṁ rājūhi",
  "tika-vin12t4:559_4": "rājamuddinā lañchitena me katāyaṁ pācityādivaṇṇanāya yojanā sampatte jinacakke terasādhikacatuvassasatādhikaṁ",
  "tika-vin12t4:559_5": "dvisahassaṁ,",
  "tika-vin12t4:559_6": "sakkarāje pana ekatiṁsādhikadvivassasatādhikaṁ sahassaṁ gimhāne jeṭṭhamāse juṇhapakkhassa pañcame sukkavāre niṭṭhaṁ pattā anāyāsenāti.",
  "tika-vin12t4:560_0": "Yojanāya imissāhaṁ, racanassānubhāvato;",
  "tika-vin12t4:561_0": "Bhaveyyānekajātīsu, piṭakattayadhārako.",
  "tika-vin12t4:562_0": "Kusalo cubhayatthesu, parisāsu visārado;",
  "tika-vin12t4:563_0": "Samijjhantu susaṅkappā, mayhañca sabbapāṇinaṁ.",
  "tika-vin12t4:564_0": "Vappādimanatikkamma, sammā devo pavassatu;",
  "tika-vin12t4:565_0": "Attajamiva rakkhantu, rājāno cāpi medininti.",
  "tika-vin12t4:566_0": "Iti bhadantajāgarattherena katā",
  "tika-vin12t4:567_0": "Pācityādivaṇṇanāya yojanā samattā."
}