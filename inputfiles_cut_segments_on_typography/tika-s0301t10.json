{
  "tika-s0301t10:0_0": "10. Yakkhasaṁyuttaṁ",
  "tika-s0301t10:1_0": "1. Indakasuttavaṇṇanā",
  "tika-s0301t10:2_0": "235.",
  "tika-s0301t10:2_1": "Attano pariṇāyakattena indo nāma mahesakkho,",
  "tika-s0301t10:2_2": "indoti samaññā assāti katvā “indako”tipi vuccati,",
  "tika-s0301t10:2_3": "tassa indakassa.",
  "tika-s0301t10:2_4": "Indakūṭe pabbate nivasatīti indakūṭanivāsī,",
  "tika-s0301t10:2_5": "tassa indakūṭanivāsino.",
  "tika-s0301t10:2_6": "Balikammehi yajitabbato pūjitabbato yakkho,",
  "tika-s0301t10:2_7": "tassa yakkhassa.",
  "tika-s0301t10:2_8": "Indassa nivāsaṭṭhānabhūtaṁ kūṭaṁ indakūṭanti yakkhato kūṭena nāmaṁ laddhaṁ.",
  "tika-s0301t10:2_9": "Indakūṭo indo uttarapadalopena yathā “kelāsakūṭo kelāso”ti.",
  "tika-s0301t10:2_10": "Indo yakkhoti kūṭato yakkhena nāmaṁ laddhaṁ.",
  "tika-s0301t10:2_11": "Na cettha itarītaranissayadoso aññamaññūpalakkhaṇabhāvato yathā taṁ “kāyakammaṭṭhāna”nti.",
  "tika-s0301t10:2_12": "Rūpanti sakalaṁ rūpakkhandhamāha,",
  "tika-s0301t10:2_13": "na rūpāyatananti.",
  "tika-s0301t10:2_14": "Imaṁ sarīraṁ pecca ayaṁ kinti paṭilabhatīti codeti.",
  "tika-s0301t10:3_0": "Kuto āgacchatīti parādhārarūpe jīve attani mātukucchimokkante rūpassa sambhavoti kuto nāma ṭhānato āgacchati.",
  "tika-s0301t10:3_1": "Tenāha “imāni ca aṭṭhīni imā ca maṁsapesiyo”tiādi.",
  "tika-s0301t10:3_2": "Kathaṁ nvayanti ayaṁ kucchisaṅkhāte gabbhare kathaṁ sajjatīti pucchati.",
  "tika-s0301t10:3_3": "“Sīhānaṁva nadantānaṁ,",
  "tika-s0301t10:3_4": "dāṭhīnaṁ girigabbhare”tiādinā gabbharo ca kucchivācako āgato.",
  "tika-s0301t10:3_5": "Tenāha “gabbharasminti mātukucchismi”nti.",
  "tika-s0301t10:3_6": "Puggalavādīti attavādupādāno.",
  "tika-s0301t10:3_7": "Yathā hi macchamaṁsaṁ bhuttaṁ pheṇaṁ viya hutvā vilīyati,",
  "tika-s0301t10:3_8": "na ca paññāyati sattabhāvena appavattanato,",
  "tika-s0301t10:3_9": "evamevaṁ yadi mātukucchismiṁ gabbhabhāvena uppannaṁ rūpaṁ satto na bhaveyya no vaḍḍheyya,",
  "tika-s0301t10:3_10": "vilīyitvā gaccheyya,",
  "tika-s0301t10:3_11": "paññāyati ca taṁ rūpaṁ,",
  "tika-s0301t10:3_12": "tasmā jīvoti imāya laddhiyā.",
  "tika-s0301t10:3_13": "Evamāhāti “rūpaṁ…pe…",
  "tika-s0301t10:3_14": "gabbharasmi”nti evamavoca.",
  "tika-s0301t10:3_15": "Paṭhamanti etesaṁ pañcannaṁ paṭhamaṁ.",
  "tika-s0301t10:3_16": "Tenāha “paṭhamena paṭisandhiviññāṇena saddhi”nti.",
  "tika-s0301t10:3_17": "“Jātiuṇṇaṁsūhīti jātieḷakāya uṇṇaṁsūhī”ti vadanti.",
  "tika-s0301t10:3_18": "“Gabbhaṁ phāletvā gahitauṇṇā jātiuṇṇā.",
  "tika-s0301t10:3_19": "Tassā aṁsūhi tīhi katasuttagge”ti saṁyuttabhāṇakānaṁ adhippāyo.",
  "tika-s0301t10:4_0": "Anāviloti accho,",
  "tika-s0301t10:4_1": "suppasannoti attho.",
  "tika-s0301t10:4_2": "Evaṁvaṇṇappaṭibhāganti vuttappamāṇasaṇṭhānasamparicchinnaṁ.",
  "tika-s0301t10:4_3": "Kalalaṁ sampavuccatīti attabhāvo bhūtupādārūpasaṅkhāto santānavasena pavattamāno kalalaṁ nāmāti kathīyati.",
  "tika-s0301t10:5_0": "Kalalāti yathāvuttakalalarūpahetu taṁ nissāya paccayaṁ katvā.",
  "tika-s0301t10:5_1": "Maṁsadhovanaudakavaṇṇanti vaṇṇato maṁsadhovanaudakavaṇṇaṁ,",
  "tika-s0301t10:5_2": "saṇṭhānato pana vilīnatipusadisaṁ.",
  "tika-s0301t10:6_0": "Paripakkanti paripākakalalabhāvato paripākaṁ gataṁ suparipākaṁ gataṁ.",
  "tika-s0301t10:6_1": "Samūhatanti samūhabhūtaṁ saṅgataṁ.",
  "tika-s0301t10:6_2": "Vivaṭṭamānanti pariṇamantaṁ.",
  "tika-s0301t10:6_3": "Tabbhāvanti karaṇe etaṁ upayogavacanaṁ,",
  "tika-s0301t10:6_4": "tabbhāvena pariṇamantanti attho.",
  "tika-s0301t10:6_5": "Nissakke vā upayogavacanaṁ,",
  "tika-s0301t10:6_6": "tabbhāvato kalalabhāvato kalalaṁ vipariṇamantaṁ.",
  "tika-s0301t10:6_7": "Abbudaṁ nāma jāyati,",
  "tika-s0301t10:6_8": "abbudaṁ nāma sampajjatīti attho.",
  "tika-s0301t10:7_0": "Vilīnatipusadisā saṇṭhānavasena,",
  "tika-s0301t10:7_1": "vaṇṇavasena pana sitā arattāva hotīti vadanti.",
  "tika-s0301t10:7_2": "Maṇḍanti dārikānaṁ tathā pīḷanato nibbattamaricapakkassa sārabhūtaṁ rasaṁ.",
  "tika-s0301t10:7_3": "Sabbabhāgehi muccatīti so maṇḍo kapāle alaggo hutvā tassa sabbabhāgehi mucchitvā piṇḍito hutvā tiṭṭhati.",
  "tika-s0301t10:7_4": "Evarūpā pesi hotīti sā pesi gabbhāsaye katthaci alaggā yathāvuttamaṇḍo viya piṇḍito hutvā tiṭṭhati.",
  "tika-s0301t10:7_5": "Tenāha “vilīnatipusadisā”ti.",
  "tika-s0301t10:8_0": "Pesi nibbattatīti ettha pesīti nissakke paccattavacananti āha “tato pesito”ti.",
  "tika-s0301t10:9_0": "Ghanassa saṇṭhānaṁ.",
  "tika-s0301t10:9_1": "Nibbattaṁ kammapaccayāti taṁsaṇṭhānaṁ rūpadhammanibbattiyā jāyati.",
  "tika-s0301t10:9_2": "“Jarāmaraṇaṁ aniccaṁ saṅkhataṁ paṭiccasamuppanna”nti hi vuttaṁ.",
  "tika-s0301t10:10_0": "Pīḷakāti pīḷakasadisā maṁsapiṇḍā jāyanti.",
  "tika-s0301t10:11_0": "Sattamādīnīti ādi-",
  "tika-s0301t10:11_1": "saddena aṭṭhamasattāhato paṭṭhāya yāva ekacattālīsā catuttiṁsa sattāhāni saṅgaṇhāti.",
  "tika-s0301t10:11_2": "Pariṇatakālanti gabbhassa pariṇatakālaṁ.",
  "tika-s0301t10:11_3": "Navamāsato bahi paripakko nāma hoti kesalomādinibbattito.",
  "tika-s0301t10:11_4": "Tenāha “dvācattālīse sattāhe etāni jāyantī”ti.",
  "tika-s0301t10:12_0": "Tassāti gabbhaseyyakasattassa.",
  "tika-s0301t10:12_1": "Mātuudarapaṭalena ekābaddho hoti yato mātarā paribhuttaāhāro āmāsaye patiṭṭhite gabbhassa nābhināḷānusārena",
  "tika-s0301t10:12_2": "gabbhagatassa sarīraṁ sampatvā āhārakiccaṁ karoti.",
  "tika-s0301t10:12_3": "Āhārasamuṭṭhānarūpaṁ samuṭṭhāpetīti gabbhagatassa kāye ojāya paccayo hoti.",
  "tika-s0301t10:12_4": "Sā ca taṁ paccayaṁ labhitvā ojaṭṭhamakaṁ rūpaṁ samuṭṭhāpeti.",
  "tika-s0301t10:12_5": "Evaṁ mātarā paribhuttaāhārapaccayena gabbhagato dasa māse yāpeti attano nābhināḷānusāragateneva tena yāva āhārasamuṭṭhānasattāho,",
  "tika-s0301t10:12_6": "tato paṭṭhāya āharaṇato.",
  "tika-s0301t10:12_7": "Keci pana “mātarā paribhuttaāhāro bāhiravaggo viya tassa kāyaṁ abhisanneti parisanneti,",
  "tika-s0301t10:12_8": "tena so yāpetī”ti vadanti.",
  "tika-s0301t10:12_9": "Kucchigataṁ udarapaṭalena tirohitattā bahi ṭhitanti vattabbataṁ na arahatīti “kucchiyā abbhantaragato”ti āha.",
  "tika-s0301t10:12_10": "Mātukucchigato naroti mātu tirokucchigato.",
  "tika-s0301t10:12_11": "Evaṁ khoti iminā yathāvuttākārena ayaṁ satto…pe…",
  "tika-s0301t10:12_12": "nibbattati,",
  "tika-s0301t10:12_13": "tasmā rūpaṁ na jīvo.",
  "tika-s0301t10:12_14": "Na hi diṭṭhigatassa sattāhakkamena vuḍḍhippatto icchito aniccatāpattito.",
  "tika-s0301t10:13_0": "Indakasuttavaṇṇanā niṭṭhitā.",
  "tika-s0301t10:14_0": "2. Sakkanāmasuttavaṇṇanā",
  "tika-s0301t10:15_0": "236.Sakkanāmakoti baliputto viya sakkassa vasena gahitanāmo.",
  "tika-s0301t10:15_1": "“Eso kirā”ti pāṭho.",
  "tika-s0301t10:15_2": "“Eko kirā”tipi likhanti.",
  "tika-s0301t10:15_3": "Mārassa pakkhe gato mārapakkhiko.",
  "tika-s0301t10:15_4": "Yadaññanti ettha yanti kiriyāparāmasanaṁ,",
  "tika-s0301t10:15_5": "tasmā yaṁ aññassa anusāsanaṁ,",
  "tika-s0301t10:15_6": "taṁ samaṇassa na sādhūti yojanā.",
  "tika-s0301t10:15_7": "Kāraṇenāti kāraṇamattena saṁvāso jāyati.",
  "tika-s0301t10:15_8": "Yena kenaci gahaṭṭhena vā pabbajitena vā.",
  "tika-s0301t10:15_9": "Taṁ kāraṇantaraṁ samāgataṁ purisaṁ sappañño sambuddho anukampituṁ nārahati visesādhigamābhāvā,",
  "tika-s0301t10:15_10": "sati pana tasmiṁ savisesaṁ pasādo hotīti.",
  "tika-s0301t10:15_11": "Manasā ce…pe…",
  "tika-s0301t10:15_12": "na tena hoti saṁyutto sinehavasena anukampā anuddayā tassā asaṁkiliṭṭhasabhāvattā.",
  "tika-s0301t10:16_0": "Sakkanāmasuttavaṇṇanā niṭṭhitā.",
  "tika-s0301t10:17_0": "3. Sūcilomasuttavaṇṇanā",
  "tika-s0301t10:18_0": "237.",
  "tika-s0301t10:18_1": "Gayāya avidūre bhavo gāmo “gayā”ti vuttoti āha “gayāya”nti,",
  "tika-s0301t10:18_2": "tenāha “gayāya avidūre niviṭṭhagāmaṁ upanisāyāti attho”ti.",
  "tika-s0301t10:18_3": "Gocaragāmanidassanaṁ hetaṁ.",
  "tika-s0301t10:18_4": "Idaṁ upari idaṁ heṭṭhāti natthi uppaṭipāṭiyo mañcapādānaṁ dvīsu passesu dīghabhāvena.",
  "tika-s0301t10:18_5": "Balikammatthāya kataṁ devatādhiṭṭhānanti adhippāyena devaṭṭhāne ṭhapenti.",
  "tika-s0301t10:18_6": "Aṭṭhapādamañcasadiso kira so heṭṭhupariparivattetabbato.",
  "tika-s0301t10:18_7": "Kathinasibbanasūci kathinasūci.",
  "tika-s0301t10:18_8": "Apaccattharitvāti kiñci saṅghikasenāsanassa upari paṭicchadanaṁ apaccattharitvā.",
  "tika-s0301t10:18_9": "Gavacchivijjhitaṁ viyāti tehi sūcilomehi gavacchijālaṁ viya gataṁ sabbaso samohataṁ.",
  "tika-s0301t10:19_0": "Idhāpi “kharasarīro”ti vatvā kharasarīraṁ kathinasūcisadisatāya lomassāti tassa tathābhāvassa kāraṇaṁ dassento “so kirā”tiādimāha.",
  "tika-s0301t10:19_1": "Attano hatthehīti saṅghikatelasammakkhitehi attano sarīraṁ makkhesi.",
  "tika-s0301t10:19_2": "Itīti vuttākārena.",
  "tika-s0301t10:20_0": "Samāgamaṭṭhānanti yakkhasannipātaṭṭhānaṁ. Soti sūcilomo yakkho. Manti ca tameva vadati.",
  "tika-s0301t10:21_0": "Uṭṭhāpetvāti uddhaggā katvā.",
  "tika-s0301t10:21_1": "Apanāmesīti yathā so attano kāyaṁ upanetuṁ na sakkoti,",
  "tika-s0301t10:21_2": "tathā karonto thokaṁ apanāmesi.",
  "tika-s0301t10:21_3": "Amanuññoti pharusatikkhatāya na manuñño.",
  "tika-s0301t10:21_4": "Cittaṁ vā te khipissāmīti mayhaṁ ānubhāvena tava cittavikkhepaṁ vā karissāmi.",
  "tika-s0301t10:21_5": "Yathā pana so cittavikkhepaṁ kareyya,",
  "tika-s0301t10:21_6": "taṁ dassetuṁ “yesañhī”tiādi vuttaṁ.",
  "tika-s0301t10:21_7": "Bheravaṁ vāti vuttākārena aññathā vā bhayānakaṁ dassanamatteneva sattānaṁ bhayaṁ chambhitattaṁ lomahaṁsaṁ uppādetuṁ samatthaṁ.",
  "tika-s0301t10:21_8": "“Kathentānaṁyevā”ti vā pāṭho.",
  "tika-s0301t10:21_9": "Taṁ dvīsu pādesu gahetvā pāraṁ gaṅgāya khipissāmīti yojanā.",
  "tika-s0301t10:22_0": "Kutonidānāti kasmā kāraṇā?",
  "tika-s0301t10:22_1": "Aṭṭhakathāyaṁ pana samāsapadametaṁ,",
  "tika-s0301t10:22_2": "vibhattialopena niddesoti dassetuṁ “kiṁnidānā kiṁpaccayā”ti?",
  "tika-s0301t10:22_3": "Attho vutto.",
  "tika-s0301t10:22_4": "Cittaṁ ossajantīti kusalacittaṁ pavattituṁ appadānavasena purato khipanti.",
  "tika-s0301t10:22_5": "Kuto samuṭṭhāyāti micchāvitakkānaṁ samuṭṭhānaṁ pucchati?",
  "tika-s0301t10:23_0": "Kāmarāgādayo subhanimittādīsu ayonisomanasikārahetū.",
  "tika-s0301t10:23_1": "Kāmo pana ayonisomanasikāro ca niyakajjhattapariyāpannoti āha “ayaṁ attabhāvo nidānaṁ etesanti itonidānā”tiādi.",
  "tika-s0301t10:23_2": "Evamevāti aṭṭhakathāyaṁ kīḷāpasutakumārakā viya micchāvitakkā daṭṭhabbā,",
  "tika-s0301t10:23_3": "tesaṁ uppattiṭṭhānabhūto loko viya ayaṁ attabhāvaloko.",
  "tika-s0301t10:23_4": "Tehi ossajiyamānaṁ dhaṅkaṁ viya cittaṁ,",
  "tika-s0301t10:23_5": "tassa pāde baddhadīghasuttakaṁ viya taṁ dūrānubandhaṁ saṁyojananti evaṁ upamāya saṁsandanaṁ daṭṭhabbaṁ.",
  "tika-s0301t10:24_0": "Pāpavitakkānaṁ taṁsampayuttakilesānañca taṇhā visesapaccayo tadabhāvena tesaṁ abhāvatoti āha “taṇhāsinehato jātā”ti.",
  "tika-s0301t10:24_1": "Attabhāvapariyāpannattā “attani sambhūtā”ti vuttaṁ.",
  "tika-s0301t10:24_2": "Tena nesaṁ anaññahetukataṁ dasseti,",
  "tika-s0301t10:24_3": "nigrodhasseva khandhajātīti iminā pana puthubhāvañca,",
  "tika-s0301t10:24_4": "visattātiādinā dubbinissaṭatañca.",
  "tika-s0301t10:24_5": "Vatthukāmesu rūpārammaṇādīsu puthūsu.",
  "tika-s0301t10:24_6": "Puthū kilesakāmā kāmarūpataṇhādayo.",
  "tika-s0301t10:24_7": "Tehi kilesakāmehi karaṇabhūtehi.",
  "tika-s0301t10:24_8": "Attabhāvaṁ khandhapañcakaṁ.",
  "tika-s0301t10:24_9": "Ye vipassanāya yuttapayuttā yāthāvato jānanti.",
  "tika-s0301t10:25_0": "Yatoti paccatte nissakkavacananti āha “yaṁ nidānamassā”ti.",
  "tika-s0301t10:25_1": "“Vinodentī”ti kattuniddesena yena na vinodenti,",
  "tika-s0301t10:25_2": "taṁ kāraṇaṁ bādhitamevāti āha “maggasaccena vinodentī”ti.",
  "tika-s0301t10:25_3": "Vinodanañcettha santānato nīharaṇaṁ bahikaraṇaṁ sabbaso pahānaṁ,",
  "tika-s0301t10:25_4": "pahīne ca tasmiṁ kilese oghaṁ tarantīti dassento “duttara”ntiādimāha.",
  "tika-s0301t10:25_5": "Etasmiṁ adhigate na puna bhavoti apunabbhavo,",
  "tika-s0301t10:25_6": "nibbānanti āha “apunabbhavasaṅkhātassā”tiādi.",
  "tika-s0301t10:25_7": "Yasmā ettha “ye naṁ pajānanti,",
  "tika-s0301t10:25_8": "yatonidāna”nti padadvayena dukkhasamudayasaccāni,",
  "tika-s0301t10:25_9": "vinodanaggahaṇena maggasaccaṁ,",
  "tika-s0301t10:25_10": "apunabbhavaggahaṇena nirodhasaccaṁ pakāsitaṁ,",
  "tika-s0301t10:25_11": "tasmā vuttaṁ “cattāri saccāni pakāsento”ti.",
  "tika-s0301t10:26_0": "Tasmiṁyevāti yattha ṭhito “rāgo ca doso cā”tiādinā pañhaṁ pucchi,",
  "tika-s0301t10:26_1": "tasmiṁyeva padese ṭhito.",
  "tika-s0301t10:26_2": "Desanānusārenāti satthu sāmukkaṁsikadhammadesanāya anussaraṇena.",
  "tika-s0301t10:26_3": "Ñāṇaṁ pesetvāti vipassanāpaṭipāṭiyā nibbānaṁ pati anubodhañāṇaṁ pesetvā pavattetvā.",
  "tika-s0301t10:26_4": "Sotāpattiphale patiṭṭhitoti sahassanayapaṭimaṇḍitassa paṭhamamaggassa adhigamena paṭhamaphale patiṭṭhito paṭilabhatīti yojanā.",
  "tika-s0301t10:26_5": "Na kiliṭṭhattabhāve tiṭṭhanti mahānubhāvattā ariyadhammassa.",
  "tika-s0301t10:26_6": "Setakaṇḍupīḷakasūciyoti setabhāvaṁ patvā kaṇḍupīḷakā lomasūciyo sabbā anavasesā patitā paribhaṭṭhā apagatā.",
  "tika-s0301t10:26_7": "Bhummadevatāparihāranti bhummadevattabhāvanti.",
  "tika-s0301t10:27_0": "Sūcilomasuttavaṇṇanā niṭṭhitā.",
  "tika-s0301t10:28_0": "4. Maṇibhaddasuttavaṇṇanā",
  "tika-s0301t10:29_0": "238.Sukhaṁ paṭilabhatīti diṭṭhadhammikādibhedaṁ sukhaṁ adhigacchati.",
  "tika-s0301t10:29_1": "Niccameva seyyo satimato āyatiṁ hitacaraṇato.",
  "tika-s0301t10:29_2": "Maṇibhaddo “satimāpuggalo satokārī sampati veraṁ nappasavatī”ti adhippāyena “verā ca parimuccatī”ti āha.",
  "tika-s0301t10:29_3": "Bhagavā pana satimantatāsiddhiyā veraparimuccanaṁ na accantikaṁ,",
  "tika-s0301t10:29_4": "nāpi ekantikaṁ paṭipakkhena parato ca appahīnattāti taṁ nisedhento “verā ca na parimuccatī”ti vatvā,",
  "tika-s0301t10:29_5": "yaṁ accantikaṁ ekantikañca parassa vasena veraparimuccanaṁ,",
  "tika-s0301t10:29_6": "taṁ dassento “yassā”ti gāthamāha.",
  "tika-s0301t10:29_7": "Karuṇāyāti appanāppattāya karuṇāya.",
  "tika-s0301t10:29_8": "Karuṇāpubbabhāgeti karuṇābhāvanāya vasena uppāditapaṭhamajjhānūpacāre.",
  "tika-s0301t10:29_9": "Soti karuṇābhāvanaṁ bhāvento puggalo.",
  "tika-s0301t10:29_10": "Mettaṁsoti mettacittaṁ aṁso eko kusalakoṭṭhāso etassāti mettaṁso.",
  "tika-s0301t10:29_11": "Tassa kenacīti tassa arahato karuṇāya mettābhāvanāya ca sātisayattā tadabhāvena kenaci puggalena saddhiṁ verappasaṅgo nāma natthi.",
  "tika-s0301t10:29_12": "Iminā khīṇāsavepi mettākaruṇābhāvanārahite koci attano cittadosena veraṁ kareyya,",
  "tika-s0301t10:29_13": "na pana tasmiṁ mettākaruṇācetovimuttisamannāgate koci veraṁ kareyya.",
  "tika-s0301t10:29_14": "Evaṁ mahiddhikā brahmavihārabhāvanāti dasseti.",
  "tika-s0301t10:30_0": "Maṇibhaddasuttavaṇṇanā niṭṭhitā.",
  "tika-s0301t10:31_0": "5. Sānusuttavaṇṇanā",
  "tika-s0301t10:32_0": "239.Yakkhenagahito hotīti yakkhena anupaviṭṭho hoti.",
  "tika-s0301t10:32_1": "Tassa yakkhagahaṇassa kāraṇaṁ mūlato pabhuti vitthārato dassetuṁ “so”tiādimāha.",
  "tika-s0301t10:32_2": "Tassa antimabhavikattā ādito paṭṭhāya adhisīlasikkhāya sakkaccaṁ pūraṇanti dasseti “so pabbajitakālato”tiādinā.",
  "tika-s0301t10:32_3": "Paccāhāranti paṭikkhepaṁ.",
  "tika-s0301t10:32_4": "Imasmiṁ sarabhaññeti imasmiṁ mama dhammabhaṇane.",
  "tika-s0301t10:32_5": "Pattinti pattidānaṁ.",
  "tika-s0301t10:32_6": "Piyā honti,",
  "tika-s0301t10:32_7": "tenāha bhagavā “ākaṅkheyya ce,",
  "tika-s0301t10:32_8": "bhikkhave,",
  "tika-s0301t10:32_9": "bhikkhu ‘sabrahmacārīnaṁ piyo ca assaṁ manāpo ca garu ca bhāvanīyo cā’ti,",
  "tika-s0301t10:32_10": "sīlesvevassa paripūrakārī”ti.",
  "tika-s0301t10:32_11": "Tathā cāha “tasmiṁ sāmaṇere”tiādi.",
  "tika-s0301t10:33_0": "Vuḍḍhimanvāyāti yobbanappattiyā aṅgapaccaṅgānaṁ parivuḍḍhimāgamma.",
  "tika-s0301t10:33_1": "Kāmasambhogasamatthatāvasena paripakkindriyo.",
  "tika-s0301t10:33_2": "Anuyojetvāvāti vissajjetvāva,",
  "tika-s0301t10:33_3": "gihibhāve vā anuyojetvāva.",
  "tika-s0301t10:33_4": "“Pubbe tuyhaṁ putto sīlavā kalyāṇadhammo lajjī kukkuccako sikkhākāmoti sambhāvito,",
  "tika-s0301t10:33_5": "idāni tato aññathā jāto”ti ghosanāvasena devatānaṁ antare māheva me lajjaṁ uppādeyya.",
  "tika-s0301t10:34_0": "Pāṭihāriyapakkhañcāti cātuddasīpañcadasīaṭṭhamīnaṁ yathākkamaṁ ādito antato ādiantato ca pavesananikkhamanavasena",
  "tika-s0301t10:34_1": "uposathasīlassa paṭi paṭi abhimukhaṁ paccāvahitabbapakkhañca.",
  "tika-s0301t10:34_2": "Terasiyāpīti paraṁ sattamīnavamīsupīti attho.",
  "tika-s0301t10:34_3": "Pavesabhūtañhi uposathasīlassa sattamīsu samādinnaṁ sīlaṁ paṭipadaṁ,",
  "tika-s0301t10:34_4": "navamīsu nikkhamabhūtanti ācariyā.",
  "tika-s0301t10:34_5": "Porāṇaṭṭhakathāyaṁ pana paccuggamanānugamanapariyāyena vuttanti āha “manussā”tiādi.",
  "tika-s0301t10:34_6": "Aḍḍhamāsanti sakalakālapakkhaṁ.",
  "tika-s0301t10:34_7": "Evañhi vassavāsassa anugamanaṁ gataṁ hoti.",
  "tika-s0301t10:34_8": "Suṭṭhu samāgatanti suparisuddhaṁ sampannaṁ katvā attano santānaṁ āgataṁ.",
  "tika-s0301t10:34_9": "Taṁ pana attano cittena samaṁ pakārehi yuttaṁ hotīti āha “sampayutta”nti.",
  "tika-s0301t10:34_10": "Arahantānaṁ anukaraṇena seṭṭhacariyaṁ.",
  "tika-s0301t10:34_11": "“Na te hi yakkhā kīḷantī”ti attano puttassa kāye adhimuccanaṁ attano kīḷanaṁ viya hotīti katvā āha.",
  "tika-s0301t10:35_0": "Upāsikā yathāvuttauposathasīlena sīlavatī,",
  "tika-s0301t10:35_1": "sāmaṇero pana attano sāmaṇerasīlena sīlavā.",
  "tika-s0301t10:35_2": "Uppatitvāti ākāse uppatitvā.",
  "tika-s0301t10:35_3": "Mokkho natthi dukkhāvahassa kammassa katūpacitattā.",
  "tika-s0301t10:36_0": "Duvidhepi kāmeti vatthukāmakilesakāme.",
  "tika-s0301t10:36_1": "Kilesakāmaṁ pariccajanto eva hi vatthukāme pariccajati nāma.",
  "tika-s0301t10:36_2": "Vibbhamanavasena āgacchati bhikkhāya āhiṇḍanādipabbajitakiccato.",
  "tika-s0301t10:36_3": "Uppabbajitvā vigatasīlassa jīvato ānāpānamattena jīvantopi so matakova.",
  "tika-s0301t10:36_4": "Vuttañhetaṁ “maraṇañhetaṁ,",
  "tika-s0301t10:36_5": "sunakkhatta,",
  "tika-s0301t10:36_6": "ariyassa vinaye,",
  "tika-s0301t10:36_7": "yo sikkhaṁ paccakkhāya hīnāyāvattatī”ti.",
  "tika-s0301t10:37_0": "Uṇhaṭṭhenāti sapariḷāhaṭṭhena.",
  "tika-s0301t10:37_1": "Abhidhāvathāti abhidhāvatīti imasmiṁ abhidhāvanakicce bhaddaṁ te hotūti vatvā gihibhāvāya abhidhāvatha.",
  "tika-s0301t10:37_2": "Nīharitvāti nikkhāmetvā.",
  "tika-s0301t10:37_3": "Ekādasahi aggīhi ādittattā mahāḍāhasadise.",
  "tika-s0301t10:37_4": "Sallakkhetvāti gihibhāve ādīnavaṁ,",
  "tika-s0301t10:37_5": "pabbajjāya ānisaṁsañca sallakkhetvā.",
  "tika-s0301t10:37_6": "Hirottappaṁ paṭilabhitvā “mama uppabbajitukāmataṁ sabrahmacārino jānissantī”ti.",
  "tika-s0301t10:37_7": "Catunnaṁ parisānaṁ cittasaṅkhobhavasena sakalajambudīpaṁ khobhetvā.",
  "tika-s0301t10:38_0": "Sānusuttavaṇṇanā niṭṭhitā.",
  "tika-s0301t10:39_0": "6. Piyaṅkarasuttavaṇṇanā",
  "tika-s0301t10:40_0": "240.Paccanteti pariyante.",
  "tika-s0301t10:40_1": "Pāṭiyekkanti saṅgītikāle visuṁ.",
  "tika-s0301t10:40_2": "Yamakavaggādikā brāhmaṇavaggapariyosānā chabbīsati vaggā etissāti chabbīsativaggā,",
  "tika-s0301t10:40_3": "tantīti pāḷi.",
  "tika-s0301t10:40_4": "Uccārapassāvādi evarūpaṁ dubbhojanaṁ,",
  "tika-s0301t10:40_5": "“asucijegucchabhāvena duṭṭhu bhojana”nti katvā,",
  "tika-s0301t10:40_6": "dubbhojanaggahaṇena vā vantagabbhamalādīni atidisati.",
  "tika-s0301t10:40_7": "Chaviādīni chetvāti chaviādīni ativijjha ativiya pavisitvā.",
  "tika-s0301t10:40_8": "Aṭṭhimiñjaṁ āhacca aṭṭhāsi pītisamuṭṭhānauḷāroḷārarūpappavattiyā.",
  "tika-s0301t10:40_9": "Tenāha “hadayaṅgamanīyo hutvā”ti.",
  "tika-s0301t10:41_0": "Dhammatāyasamādiṇṇanti kassaci santike aggahetvā sayameva tasmiṁ khaṇe saṁyatā homāti yathāsaṁyatā.",
  "tika-s0301t10:41_1": "Tatiyapadenāti “sikkhema susīlya”nti iminā padena.",
  "tika-s0301t10:41_2": "Sesāti vuttāvasesā.",
  "tika-s0301t10:41_3": "Tisso adinnādānamicchācārasurāpānaviratiyo.",
  "tika-s0301t10:41_4": "Gahitā gobalībaddañāyena.",
  "tika-s0301t10:41_5": "Chātakaṁ dubbhikkhañca etthāti chātakadubbhikkhā,",
  "tika-s0301t10:41_6": "jighacchādubbhikkhābahulāyāti attho.",
  "tika-s0301t10:41_7": "Pisācayakkhayoniyāti pettivisayasadisayakkhayoniyā api nāma muccemāti yojanā.",
  "tika-s0301t10:42_0": "Piyaṅkarasuttavaṇṇanā niṭṭhitā.",
  "tika-s0301t10:43_0": "7. Punabbasusuttavaṇṇanā",
  "tika-s0301t10:44_0": "241.",
  "tika-s0301t10:44_1": "Vasanaṭṭhānaggahaṇena rattiṭṭhānadivāṭṭhānādayo saṅgaṇhāti.",
  "tika-s0301t10:44_2": "Dvādasahatthamattameva gaṇhāti pakatisañcaraṇūpacāramattabyāpanato.",
  "tika-s0301t10:44_3": "Yathāparisanti parisānurūpaṁ,",
  "tika-s0301t10:44_4": "yattha yattha parisā tiṭṭhati,",
  "tika-s0301t10:44_5": "taṁ taṁ ṭhānaṁ gacchati parisapariyantikattā.",
  "tika-s0301t10:44_6": "Satthu mukhavikārābhāvato pavesānuññaṁ sallakkhentī “nūna ayaṁ katādhikārā bhavissatī”ti anumānasiddhaṁ upanissayaṁ disvā.",
  "tika-s0301t10:44_7": "Ekībhāvagamanenāti hatthapāsūpagamanena parisāya missībhāvappattiyā.",
  "tika-s0301t10:44_8": "Puttakāti puttaputtiyo.",
  "tika-s0301t10:44_9": "Anukampāyañhi ka- saddo.",
  "tika-s0301t10:45_0": "Nibbānārammaṇena ariyamaggena muñciyamānā ganthā “nibbānaṁ āgamma pamuccantī”ti vuttā.",
  "tika-s0301t10:45_1": "Velātikkantāti pamāṇato paricchindituṁ na sakkāti āha “pamāṇātikkantā”ti.",
  "tika-s0301t10:45_2": "Piyāyanāti āsīsanā.",
  "tika-s0301t10:45_3": "Āsīsanaṁ pemavasena pemavatthuno esanā patthanāva hotīti āha “magganā patthanā”ti.",
  "tika-s0301t10:45_4": "Tatoti piyaputtādito.",
  "tika-s0301t10:45_5": "Pāṇīnanti sāmiatthe puthuvacanaṁ dukkhasaddāpekkhaṁ.",
  "tika-s0301t10:45_6": "Ke mocetīti mocanakiriyāya kammaṁ pucchati?",
  "tika-s0301t10:45_7": "Ibharo pana atthavasena vibhattivipariṇāmoti “pāṇineti āharitvā vattabba”nti āha.",
  "tika-s0301t10:45_8": "Abhisambudhanti abhisambudhanto.",
  "tika-s0301t10:45_9": "Tenāha “abhisambuddho”ti.",
  "tika-s0301t10:45_10": "Saddhammassāti upayogatthe sāmivacananti āha “saddhammameva ajānitvā”ti.",
  "tika-s0301t10:46_0": "Puttassa anumodanaṁ karontīti puttassa paṭipattianumodanaṁ karontī.",
  "tika-s0301t10:46_1": "Uggatāti ettha kalale vaṭṭadukkhe nimujjamānā tato sīsaṁ ukkhipituṁ asakkonti ajja buddhānubhāvena paññāsīsaṁ ukkhipitā uggatā.",
  "tika-s0301t10:46_2": "Puna vinipātābhāvato sammadeva uggatattā samuggatā.",
  "tika-s0301t10:46_3": "Tathābhūtā sāsanepi uggatā samuggatā jātā.",
  "tika-s0301t10:46_4": "Catusaccapaṭivedhabhāvanti catusaccapaṭivedhassa atthibhāvaṁ.",
  "tika-s0301t10:46_5": "Kaṇḍukacchuādīti ādi-",
  "tika-s0301t10:46_6": "saddena jegucchaasātādiṁ saṅgaṇhāti.",
  "tika-s0301t10:46_7": "Dibbasampattiṁ paṭilabhati pavattiyaṁ sampattidāyino kammassa katokāsattā.",
  "tika-s0301t10:46_8": "Tuṇhī uttarike hohīti mātu-",
  "tika-s0301t10:46_9": "vacanaṁ sampaṭicchitvā tassa visesādhigamassa avibandhakaraṇasammāpayogena yathāladdhavisesāya mātuyā vasena yasmā dhītā diṭṭhadhammikasampattilābhī,",
  "tika-s0301t10:46_10": "tasmā vuttaṁ “mātu ānubhāvenevā”ti.",
  "tika-s0301t10:47_0": "Punabbasusuttavaṇṇanā niṭṭhitā.",
  "tika-s0301t10:48_0": "8. Sudattasuttavaṇṇanā",
  "tika-s0301t10:49_0": "242.Karaṇīyenāti ettha karaṇīyanti vāṇijjakammaṁ adhippetanti taṁ vivaranto “anāthapiṇḍiko cā”tiādimāha.",
  "tika-s0301t10:49_1": "Vikkīyatīti vikkayaṁ gacchati.",
  "tika-s0301t10:49_2": "Tatheva karotīti yathā rājagahaseṭṭhinā sāvatthiṁ gantvā kataṁ,",
  "tika-s0301t10:49_3": "tatheva rājagahaṁ gantvā karoti.",
  "tika-s0301t10:49_4": "Svāyanti anāthapiṇḍiko.",
  "tika-s0301t10:50_0": "Taṁ divasanti yaṁ divasaṁ anāthapiṇḍiko, gahapati,",
  "tika-s0301t10:50_1": "rājagahasamīpaṁ upagato,",
  "tika-s0301t10:50_2": "taṁ divasaṁ.",
  "tika-s0301t10:50_3": "Paṇṇanti sāsanaṁ.",
  "tika-s0301t10:50_4": "Na suṇīti asuṇanto “paṇṇaṁ na suṇī”ti vutto.",
  "tika-s0301t10:50_5": "Dhammagāravena hi so seṭṭhi aññaṁ kiccaṁ tiṇāyapi na maññi.",
  "tika-s0301t10:50_6": "Tenāha “dhammassavanatthāyā”tiādi.",
  "tika-s0301t10:50_7": "Dārakarūpānanti dārakānaṁ.",
  "tika-s0301t10:50_8": "Anatthantarakaro hi rūpa-",
  "tika-s0301t10:50_9": "saddo yathā “gorūpāna”nti.",
  "tika-s0301t10:50_10": "Pañcavaṇṇanti khuddikādibhedaṁ pañcappakāraṁ pītiṁ paṭilabhi.",
  "tika-s0301t10:50_11": "Anukkamena hi tā etassa sambhavanti.",
  "tika-s0301t10:50_12": "“Sīsena uṭṭhāya…pe…",
  "tika-s0301t10:50_13": "gacchatī”ti padaṁ pītisamuṭṭhānarūpavasena lakkhetvā vuttaṁ.",
  "tika-s0301t10:51_0": "Sivathikāya vasatīti sivathikāya samīpe vasati.",
  "tika-s0301t10:51_1": "Susānassāsannaṭṭhāne hi so vihāro.",
  "tika-s0301t10:51_2": "Athassāti athassa anāthapiṇḍikassa “akālo…pe…",
  "tika-s0301t10:51_3": "upasaṅkamissāmī”ti etaṁ ahosi.",
  "tika-s0301t10:51_4": "Buddhagatāya satiyāti aññaṁ kiñci acintetvā buddhagatāya eva satiyā sayanavaragato nipajji.",
  "tika-s0301t10:51_5": "Tena vuttaṁ “taṁ divasa”ntiādi.",
  "tika-s0301t10:52_0": "Balavappasādoti buddhārammaṇā balavatī saddhā.",
  "tika-s0301t10:52_1": "Pītiālokoti purimabuddhesu cirakālaṁ paricayaṁ gatassa balavato pasādassa vasena “buddho”ti nāmaṁ savanamattena",
  "tika-s0301t10:52_2": "uppannāya uḷārāya pītiyā samuṭṭhāpito vipassanobhāsasadiso sātisayo āloko hoti cittapaccayautusamuṭṭhāno.",
  "tika-s0301t10:52_3": "Tenāha “sabbatamaṁ vigacchī”tiādi.",
  "tika-s0301t10:52_4": "“Devatā hi katā”tipi vadanti,",
  "tika-s0301t10:52_5": "purimo evettha yutto.",
  "tika-s0301t10:53_0": "Amanussāti adhigatavisesā devatā.",
  "tika-s0301t10:53_1": "Tā hi seṭṭhissa sampattiṁ paccakkhato passiṁsu.",
  "tika-s0301t10:53_2": "Tenāha “ayaṁ mahāseṭṭhī”tiādi.",
  "tika-s0301t10:53_3": "Allasarīranti tāvadeva chaḍḍitaṁ acchinnaṁ vā kaḷevaraṁ.",
  "tika-s0301t10:53_4": "Aparampīti mataṁ kuthitakuṇapaṁ.",
  "tika-s0301t10:53_5": "Parikiriṁsūti samantato osaritā ahesuṁ.",
  "tika-s0301t10:53_6": "Āloko antaradhāyipītivegassa mandabhāvena taṁsamuṭṭhānarūpānaṁ dubbalabhāvato.",
  "tika-s0301t10:54_0": "Imināvāti adhikārena sahassapadena eva sambandhitabbāni.",
  "tika-s0301t10:54_1": "Padaṁ vītiharati etthāti padavītihāro,",
  "tika-s0301t10:54_2": "padavītihāraṭṭhānaṁ.",
  "tika-s0301t10:54_3": "Samagamaneti dutavilambitaṁ akatvā samagamane.",
  "tika-s0301t10:54_4": "Tatoti tesu soḷasabhāgesu.",
  "tika-s0301t10:54_5": "Eko koṭṭhāsoti yathāvuttaṁ padavītihārapadesaṁ soḷasadhā bhinnassa eko bhāgo.",
  "tika-s0301t10:54_6": "Pavattacetanāti yathāvuttakalāsaṅkhātassa padesassa laṅghanadhāvanapavattacetanā.",
  "tika-s0301t10:54_7": "Padaṁ vā vītiharati etenāti padavītihāro,",
  "tika-s0301t10:54_8": "tathāpavattā kusalacetanā.",
  "tika-s0301t10:54_9": "“Tassā phalaṁ soḷasadhā katvā”ti vadanti.",
  "tika-s0301t10:54_10": "Patiṭṭhahantassa vasena gahitanti yojanā.",
  "tika-s0301t10:54_11": "Vivaṭṭanissitāya eva ratanattayapūjāya dhammassavanassa sikkhāpadasamādānassa saraṇagamanassa ca atthāya gacchatopi vasena vaṭṭati.",
  "tika-s0301t10:54_12": "Paṭhamaṁ vuttagamanaṁ lokuttaravisesādhigamassa ekantikaṁ,",
  "tika-s0301t10:54_13": "dutiyaṁ anekantikanti “vaṭṭatiyevā”ti sāsaṅkavacanaṁ.",
  "tika-s0301t10:55_0": "Soti anāthapiṇḍiko seṭṭhi.",
  "tika-s0301t10:55_1": "Anuyuttāti anugāmino sahāyā.",
  "tika-s0301t10:55_2": "Teva sandhāya vadati.",
  "tika-s0301t10:55_3": "“Sivako amanusso”ti apare.",
  "tika-s0301t10:55_4": "Na kevalaṁ “anuyuttāpi me atthi,",
  "tika-s0301t10:55_5": "kasmā bhāyāmī”ti evaṁ sūro ahosi?",
  "tika-s0301t10:55_6": "Atha kho buddhagatāya tikkhavisadasabhāvena sabbaṁ parissayaṁ madditvāpi agamāsīti dassetuṁ “apicā”tiādi vuttaṁ.",
  "tika-s0301t10:55_7": "Pakkhandanalakkhaṇā hi saddhā,",
  "tika-s0301t10:55_8": "tāya yuttako sappurisopi saddhammaguṇavasena sabbaṁ parissayaṁ madditvā pakkhandatīti daṭṭhabbaṁ.",
  "tika-s0301t10:56_0": "Sabbakāmasamiddhatā pariccāgasīlatā uḷārajjhāsayatā paradukkhāpanayakāmatā paresaṁ hitesitā parasampattipamodanāti",
  "tika-s0301t10:56_1": "evamādīnaṁ mahāguṇānaṁ vasena niccakālaṁ anāthānaṁ piṇḍadāyakattā “anāthapiṇḍiko”ti evaṁ uppannaṁ nāmaṁ.",
  "tika-s0301t10:56_2": "Evamāhāti “ehi sudattā”ti evaṁ āha.",
  "tika-s0301t10:57_0": "Kilesaparinibbānenāti sabbaso rāgādikilesavūpasamena.",
  "tika-s0301t10:57_1": "Kilesavūpasamanti sabbaso sabbesaṁ kilesānaṁ vūpasamaṁ aggamaggena patvā.",
  "tika-s0301t10:57_2": "Anupubbikathanti dānādikathaṁ.",
  "tika-s0301t10:57_3": "Sā hi anupubbena kathetabbattā “anupubbikathā”ti vuccati.",
  "tika-s0301t10:57_4": "Taṁ sandhāya vuttaṁ –",
  "tika-s0301t10:57_5": "“atha kho bhagavā anupubbiṁ kathaṁ kathesi.",
  "tika-s0301t10:57_6": "Seyyathidaṁ –",
  "tika-s0301t10:57_7": "dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṁkilesaṁ nekkhamme ānisaṁsaṁ pakāsesī”ti.",
  "tika-s0301t10:57_8": "Matthaketi anupubbikathāya upari parato.",
  "tika-s0301t10:57_9": "Cattāri saccāni pakāsesīti yathā mahāseṭṭhi sahassanayapaṭimaṇḍite sotāpattiphale patiṭṭhāti,",
  "tika-s0301t10:57_10": "evaṁ pavattinivattiyo saha hetunā vibhajanto cattāri ariyasaccāni pakāsesīti.",
  "tika-s0301t10:58_0": "Sudattasuttavaṇṇanā niṭṭhitā.",
  "tika-s0301t10:59_0": "9. Paṭhamasukkāsuttavaṇṇanā",
  "tika-s0301t10:60_0": "243.Rathikanti racchaṁ.",
  "tika-s0301t10:60_1": "Gahetvāti gantvā.",
  "tika-s0301t10:60_2": "Siṅghāṭakanti aññattha tikoṇā racchā vuccati.",
  "tika-s0301t10:60_3": "Idha pana “catukka”nti vuttaṁ.",
  "tika-s0301t10:60_4": "“Madhupīkā”ti ettha madhu-",
  "tika-s0301t10:60_5": "saddena madhuviseso vuccatīti āha “gandhamadhupānaṁ pītā viyā”ti.",
  "tika-s0301t10:60_6": "Sāmaññajotanā hi visese tiṭṭhatīti gandhamadhūti ca ativiya madhuro madaniyo eko madhuviseso.",
  "tika-s0301t10:60_7": "Tenāha “asaññī hutvā sayatevā”ti.",
  "tika-s0301t10:61_0": "Na paṭivānīyaṁ na apanetabbanti appaṭivānīyaṁ.",
  "tika-s0301t10:61_1": "Tenāha “bāhirakañhī”tiādi.",
  "tika-s0301t10:61_2": "Yaṁ kiñci santapaṇītabhāvāvahaṁ na secananti asecanakaṁ.",
  "tika-s0301t10:61_3": "Tato eva anāsittakaṁ.",
  "tika-s0301t10:61_4": "Ojavantanti bahusammataojavantasadisatāya ojavantaṁ.",
  "tika-s0301t10:61_5": "Tenāha “yathā hī”tiādi.",
  "tika-s0301t10:61_6": "Dhammatāyāti attano sabhāveneva.",
  "tika-s0301t10:61_7": "Madhuro iṭṭho.",
  "tika-s0301t10:61_8": "Pivantī viyāti sukkāya bhikkhuniyā upanīyamānaṁ saddhammāmatarasaṁ attano sotañjaliṁ pūretvā odahantīva.",
  "tika-s0301t10:61_9": "Valāhakato āgataṁ valāhakaṁ.",
  "tika-s0301t10:62_0": "Paṭhamasukkāsuttavaṇṇanā niṭṭhitā.",
  "tika-s0301t10:63_0": "10. Dutiyasukkāsuttavaṇṇanā",
  "tika-s0301t10:64_0": "244.Bahuṁ vata puññaṁ pasavati sabbaganthavimuttiyā sīlasamannāgatena aggadakkhiṇeyyāya sukkāya theriyā bhojanassa dinnattā.",
  "tika-s0301t10:65_0": "Dutiyasukkāsuttavaṇṇanā niṭṭhitā.",
  "tika-s0301t10:66_0": "11. Cīrāsuttavaṇṇanā",
  "tika-s0301t10:67_0": "245.Ekādasamaṁ uttānameva dasamena sadisattā.",
  "tika-s0301t10:67_1": "Tattha hi bhojanaṁ upāsakassa ābhataṁ,",
  "tika-s0301t10:67_2": "idha cīvaradānanti ayameva viseso.",
  "tika-s0301t10:68_0": "Cīrāsuttavaṇṇanā niṭṭhitā.",
  "tika-s0301t10:69_0": "12. Āḷavakasuttavaṇṇanā",
  "tika-s0301t10:70_0": "246.Āḷaviyanti itthiliṅgavasena taṁ raṭṭhampi nagarampi vuccati.",
  "tika-s0301t10:70_1": "Raṭṭhe adhippetepi na ettha bahuvacanaṁ tathāruḷhiyā abhāvato.",
  "tika-s0301t10:70_2": "Tañca bhavananti tañca āḷavakassa yakkhassa bhavanaṁ.",
  "tika-s0301t10:70_3": "Tatthāti āḷavakassa bhavane.",
  "tika-s0301t10:70_4": "“Atha kho āḷavako yakkho yena bhagavā tenupasaṅkamī”ti ettha tasmiṁ pāṭhapadese.",
  "tika-s0301t10:70_5": "Ayamanupubbikathāti ayaṁ idāni vuccamānā anupubbato āgatā kathā.",
  "tika-s0301t10:70_6": "Āḷaviyā issaroti āḷavo,",
  "tika-s0301t10:70_7": "āḷavakoti ca rājā vutto.",
  "tika-s0301t10:70_8": "Kadāci corapaṭibāhanatthaṁ,",
  "tika-s0301t10:70_9": "kadāci ussāhasattivibhāvanavasena paṭirājanisedhanatthaṁ,",
  "tika-s0301t10:70_10": "kadāci lakkhayogyaviniyogavasena byāyāmakaraṇatthañca.",
  "tika-s0301t10:70_11": "Migānaṁ vananato vasanato vānato vā “migavā”ti laddhasamaññaṁ migavaṁ.",
  "tika-s0301t10:70_12": "Tassevāti rañño eva.",
  "tika-s0301t10:70_13": "Migoti eko eṇimigo.",
  "tika-s0301t10:70_14": "Tiyojananti accantasaṁyoge upayogavacanaṁ.",
  "tika-s0301t10:70_15": "Udakaṁ viya pavisitvā ṭhitanti yathā parissamappatto udakaṁ pavisitvā ṭhito nirassāso hoti,",
  "tika-s0301t10:70_16": "evaṁ viya ṭhitaṁ.",
  "tika-s0301t10:70_17": "Mūlanti samīpaṁ.",
  "tika-s0301t10:70_18": "Yakkhaṁ disvāva rañño bhayaṁ chambhitattaṁ ūrutthambhaṁ ahosi,",
  "tika-s0301t10:70_19": "tasmā rājā palāyituṁ nāsakkhi.",
  "tika-s0301t10:70_20": "Tena vuttaṁ “khādituṁ upagato”ti.",
  "tika-s0301t10:70_21": "Atha rājā dvidhā chinnaṁ migaṁ datvā attānaṁ mocetukāmo ahosi.",
  "tika-s0301t10:70_22": "Yakkho “nanu mama hatthagatakālato paṭṭhāya migopi mama santako,",
  "tika-s0301t10:70_23": "tattha kinnāma te kerāṭiyamidaṁ datvā attano mocana”nti rājānaṁ na muñci.",
  "tika-s0301t10:70_24": "Atha rājā tassa tādisaṁ paṭiññātaṁ akāsi.",
  "tika-s0301t10:70_25": "Tena vuttaṁ “rājā tena saddhi”ntiādi.",
  "tika-s0301t10:70_26": "Bhavanaṁ anupagatanti idaṁ mama bhavanaṁ anupagataṁ.",
  "tika-s0301t10:70_27": "Ananuññātanti upagatena sāmibhūtena ananuññātañca.",
  "tika-s0301t10:70_28": "Etena upagataṁ taṁ,",
  "tika-s0301t10:70_29": "idāni tādisena anuññātañca khādituṁ labhāmīti dasseti.",
  "tika-s0301t10:71_0": "Maccupatheti maccugocare. Āsannamaraṇatāya evamāhaṁsu.",
  "tika-s0301t10:72_0": "Taṁ āḷavakakumāraṁ ādāya pakkamiṁsūti yojanā.",
  "tika-s0301t10:72_1": "Tassa rañño mahesī āḷavakakumārassa mātāti vuttā.",
  "tika-s0301t10:72_2": "Devisahassānaṁ vippalapantīnanti vacanaṁ pariṇāmetabbaṁ.",
  "tika-s0301t10:73_0": "Desanāpariyosāneti yakkhaṁ dametvā paccāgantvā nagaradvārasamīpe rukkhamūle nisinnena bhagavatā sarājikāya",
  "tika-s0301t10:73_1": "mahatiyā parisāya desitadesanāya pariyosāne.",
  "tika-s0301t10:73_2": "Soti bhagavā.",
  "tika-s0301t10:73_3": "Bhavane evāti vimāne eva.",
  "tika-s0301t10:73_4": "Bhagavāpi passati pakaticakkhunāva nigrodhassa upari nibbattattā.",
  "tika-s0301t10:74_0": "Tatrāti tasmiṁ “rosetukāmatāyā”ti vacane.",
  "tika-s0301t10:74_1": "Tesanti sātāgirihemavatānaṁ.",
  "tika-s0301t10:74_2": "Kāladīpadesakulajanettiāyuppamāṇavisayaṁ pañcamahāvilokitaṁ.",
  "tika-s0301t10:74_3": "“Sītaṁ byapagataṁ hoti,",
  "tika-s0301t10:74_4": "uṇhañca upasammatī”tiādinā āgatāni dvattiṁsa pubbanimittāni.",
  "tika-s0301t10:74_5": "Kaṭippadesavatthikosakaṇṇato tidhā.",
  "tika-s0301t10:74_6": "Saddoti āḷavakassa ugghositasaddo.",
  "tika-s0301t10:75_0": "Iminā pasaṅgena sakalajambudīpaṁ byāpetvā pavatte aparepi tayo sadde yathā ete,",
  "tika-s0301t10:75_1": "evaṁ āḷavakassa ugghositasaddopīti dassetuṁ “cattāro”tiādi vuttaṁ.",
  "tika-s0301t10:75_2": "Osakkanteti parihāyamāne.",
  "tika-s0301t10:76_0": "Cuṇṇentāti cuṇṇetuṁ samatthataṁ sandhāya vuttaṁ,",
  "tika-s0301t10:76_1": "na pana cuṇṇanavasena vuttaṁ.",
  "tika-s0301t10:76_2": "Tenāha “mā kassacī”tiādi.",
  "tika-s0301t10:76_3": "Ussāvabindumattampīti ussāvapatanamattampi.",
  "tika-s0301t10:76_4": "Khurappaṁ sallaṁ.",
  "tika-s0301t10:77_0": "Seṭṭhānīti ajeyyena appaṭihatabhāvena uttamāni.",
  "tika-s0301t10:77_1": "Dussāvudhanti āvudhakiccakaraṁ uttariyaṁ dussaṁ.",
  "tika-s0301t10:77_2": "Imāni kira sakkādīnaṁ puññānubhāvena nibbattāni appaṭihatappabhāvāni paṭipakkhavidhamanayuttāni avajjhāni āvudhāni.",
  "tika-s0301t10:77_3": "Tenāha “yadi hī”tiādi.",
  "tika-s0301t10:78_0": "Asanivicakkaṁ viyāti asanimaṇḍalaṁ viya.",
  "tika-s0301t10:79_0": "Pittanti alagaddapittaṁ.",
  "tika-s0301t10:79_1": "Bhindeyyāti āsiñceyya.",
  "tika-s0301t10:79_2": "Sukhanti sukaraṁ.",
  "tika-s0301t10:79_3": "Mudubhūtacittavavatthānakaraṇatthanti mudubhūtaṁ attano citte vavatthānassa karaṇatthaṁ.",
  "tika-s0301t10:80_0": "Evaṁ vutteti “na khvāha”nti evaṁ vutte.",
  "tika-s0301t10:80_1": "Bhagavato sāsane ṭhite payirupāsitvā uggahitaṁ bhagavantaṁ payirūpāsitvā uggahitameva nāmāti āha “kassapaṁ…pe...",
  "tika-s0301t10:80_2": "uggahesu”nti.",
  "tika-s0301t10:80_3": "Puṭṭhapañhāti sammāsambuddhena puṭṭhapañhā.",
  "tika-s0301t10:80_4": "Yasmā buddhavisaye puṭṭhapañhā,",
  "tika-s0301t10:80_5": "tasmā buddhavisayāva honti.",
  "tika-s0301t10:81_0": "Paṭisedhetvāti vācāya asakkuṇeyyabhāveneva paṭisedhetvā.",
  "tika-s0301t10:81_1": "“Yadākaṅkhasī”ti padasandhivasena niddesoti āha “yadi ākaṅkhasī”ti.",
  "tika-s0301t10:81_2": "Tena tuyhaṁ pucchaṁ tāva sutvā vissajjessanti dasseti.",
  "tika-s0301t10:81_3": "Tenāha “na me”tiādi.",
  "tika-s0301t10:81_4": "Dutiyavikappe da-",
  "tika-s0301t10:81_5": "kāro padasandhikaroti āha “yaṁ ākaṅkhasī”ti. “Puccha, āvuso,",
  "tika-s0301t10:81_6": "sutvā jānissāmī”ti avatvā sabbaññubuddhassa aniyametvā vacanaṁ sabbavisayaṁ hotīti āha “sabbaṁ te”tiādi.",
  "tika-s0301t10:82_0": "Kiṁsūti ettha kinti pucchāyaṁ,",
  "tika-s0301t10:82_1": "sūti saṁsaye,",
  "tika-s0301t10:82_2": "kiṁ nūti attho?",
  "tika-s0301t10:82_3": "Idhāti imasmiṁ loke.",
  "tika-s0301t10:82_4": "Tasmā vittanti yasmā vittikaraṇato vittaṁ.",
  "tika-s0301t10:82_5": "Sukatanti suṭṭhu sakkaccaṁ kataṁ.",
  "tika-s0301t10:82_6": "Sukhanti iṭṭhaphalaṁ.",
  "tika-s0301t10:82_7": "Tattha yaṁ padhānaṁ,",
  "tika-s0301t10:82_8": "taṁ dassetuṁ “kāyikacetasikaṁ sāta”ntiādi vuttaṁ.",
  "tika-s0301t10:82_9": "Nissandaphalañhi taggahaṇena gahitameva hoti.",
  "tika-s0301t10:82_10": "Appetīti pāpeti.",
  "tika-s0301t10:82_11": "Atisayatthajotano tara-",
  "tika-s0301t10:82_12": "saddoti āha “atisayena sādū”ti.",
  "tika-s0301t10:82_13": "Rasasaññitāya iṭṭhānaṁ rāgādidhammānaṁ.",
  "tika-s0301t10:82_14": "Kena pakārenāti kathaṁ-",
  "tika-s0301t10:82_15": "saddassa atthamāha.",
  "tika-s0301t10:82_16": "Kathaṁjīvinti yadi samāsapadametaṁ,",
  "tika-s0301t10:82_17": "“katha”nti sānunāsikā katāti āha “gāthābandhasukhattha”ntiādi.",
  "tika-s0301t10:83_0": "Saddhīdha vittanti ekadesena samudāyadassanaṁ samuddapabbatanidassanaṁ viya. Iti-",
  "tika-s0301t10:83_1": "saddo ādiattho daṭṭhabbo.",
  "tika-s0301t10:83_2": "“Vittikaraṇato vitta”nti vuttamatthaṁ sandhāya hetūpamāhi yojetvā dassetuṁ “yathā hī”tiādi vuttaṁ.",
  "tika-s0301t10:83_3": "Tena sukhāvahanato,",
  "tika-s0301t10:83_4": "dukkhapaṭibāhanato,",
  "tika-s0301t10:83_5": "dāliddiyūpasamanato,",
  "tika-s0301t10:83_6": "ratanapaṭilābhahetuto,",
  "tika-s0301t10:83_7": "lokasantatiāvahanato ca saddhā vittaṁ yathā taṁ hiraññasuvaṇṇādīni.",
  "tika-s0301t10:83_8": "Tenāha “eva”ntiādi.",
  "tika-s0301t10:83_9": "Nanu cetanā sammādiṭṭhiādayo ca sātisayaṁ vipākasukhaṁ āvahanti,",
  "tika-s0301t10:83_10": "taṁ kathaṁ saddhā āvahatīti?",
  "tika-s0301t10:83_11": "Saddhādhurabhāvasabhāvato.",
  "tika-s0301t10:83_12": "Tenāha “saddhādhurena paṭipannāna”nti.",
  "tika-s0301t10:83_13": "Tassa ca sesapadesupi yojetabbaṁ.",
  "tika-s0301t10:84_0": "Idāni yaṁ hiraññasuvaṇṇādi saddhāvittassa opammaṁ,",
  "tika-s0301t10:84_1": "taṁ hīnaṁ,",
  "tika-s0301t10:84_2": "saddhāvittameva uttamanti pāḷiyaṁ seṭṭhaggahaṇaṁ katanti dassetuṁ “yasmā panā”tiādi vuttaṁ.",
  "tika-s0301t10:84_3": "Paralokaṁ gataṁ anugacchatīti anugāmikaṁ.",
  "tika-s0301t10:84_4": "Aññehi na sādhāraṇanti anaññasādhāraṇaṁ.",
  "tika-s0301t10:84_5": "Sabbasampattihetūti sabbāsaṁ sīlasampadādīnaṁ lokiyalokuttarānaṁ sampattīnaṁ hetu.",
  "tika-s0301t10:84_6": "Anatthāya hoti anupāyapaṭipattito.",
  "tika-s0301t10:84_7": "Tasmā anugāmikattā.",
  "tika-s0301t10:84_8": "Anaññasādhāraṇattā sabbasampattihetubhāvato hiraññādivittanidānattā ca saddhāvittameva seṭṭhaṁ.",
  "tika-s0301t10:84_9": "Ukkaṭṭhaparicchedadesanā yathā “satthā devamanussāna”nti.",
  "tika-s0301t10:85_0": "“Dasakusaladhammo”ti iminā ekaccānaṁyeva dānādidhammānaṁ saṅgaho,",
  "tika-s0301t10:85_1": "na sabbesanti asaṅgahitasaṅgaṇhanatthaṁ “dānasīlabhāvanādhammo vā”ti vuttaṁ.",
  "tika-s0301t10:85_2": "“Sukha”nti tividhassapi sukhassa sādhāraṇaggahaṇametanti taṁ savisesaladdhaṁ puggalavasena dassento “soṇaseṭṭhi…pe…",
  "tika-s0301t10:85_3": "āvahatī”ti āha.",
  "tika-s0301t10:85_4": "Yo so padumavatiyā deviyā putto mahāpadumo nāma rājā dibbasukhasadisaṁ rajjasukhamanubhavitvā pacchā paccekabuddho hutvā nibbānasukhamanubhavi,",
  "tika-s0301t10:85_5": "taṁ nidassanabhāvena gahetvā āha “mahāpadumādīnaṁ viya nibbānasukhañca āvahatī”ti.",
  "tika-s0301t10:86_0": "Atthuddhāranayena saccasaddaṁ saṁvaṇṇento “anekesu atthesu dissatī”ti āha.",
  "tika-s0301t10:86_1": "Vācāsacce dissati saccasaddo “bhaṇe”ti vuttattāti adhippāyo.",
  "tika-s0301t10:86_2": "Viratisacce dissati.",
  "tika-s0301t10:86_3": "Veramaṇīsu hi patiṭṭhitā samaṇabrāhmaṇā “sacce ṭhitā”ti vuccanti.",
  "tika-s0301t10:86_4": "Attākārampi vatthuṁ idameva saccaṁ moghamaññanti pavattiyākāraṁ upādāya diṭṭhi eva saccanti diṭṭhisaccaṁ,",
  "tika-s0301t10:86_5": "tasmiṁ diṭṭhisacce dissatīti yojanā.",
  "tika-s0301t10:86_6": "Brāhmaṇasaccānīti paramatthabrahmānaṁ saccāni,",
  "tika-s0301t10:86_7": "yāni “sabbe pāṇā avajjhā,",
  "tika-s0301t10:86_8": "sabbe kāmā aniccā,",
  "tika-s0301t10:86_9": "sabbe bhavā aniccā,",
  "tika-s0301t10:86_10": "nāhaṁ kvacani kassaci kiñcanatasmi”ntiādinā catukkanipāte āgatāni.",
  "tika-s0301t10:86_11": "Paramatthabhūtaṁ saccaṁ nibbānaṁ.",
  "tika-s0301t10:86_12": "Abbhantaraṁ katvāti antogadhameva katvā,",
  "tika-s0301t10:86_13": "tehi saddhinti attho paramatthasaccānampi sādutarattā.",
  "tika-s0301t10:86_14": "Yassānubhāvenāti yassa vācāsaccassa ānubhāvena.",
  "tika-s0301t10:87_0": "Udakamhi dhāvatīti udakapiṭṭhiyaṁ abhijjamānāyaṁ pathaviyā viya dhāvati gacchati mahākappinarājā viya.",
  "tika-s0301t10:87_1": "Visampi saccena hananti paṇḍitāti kaṇhadīpāyanādayo viya.",
  "tika-s0301t10:87_2": "Saccenāti macchajātake bodhisattassa viya saccena devo thanayaṁ pavassati.",
  "tika-s0301t10:87_3": "Sacce ṭhitāti viratisacce vācāsacce ca ṭhitā tayopi bodhisattā.",
  "tika-s0301t10:87_4": "Nibbutinti nibbānaṁ patthayanti.",
  "tika-s0301t10:87_5": "Sādutaranti sātataraṁ iṭṭhataravipākadānato.",
  "tika-s0301t10:88_0": "Rasānanti niddhāraṇatthe sāmivacanaṁ.",
  "tika-s0301t10:88_1": "Niddhāraṇañca koci kutoci kenaci imanti kassaci vacanaṁ na sādhetīti dassento “ye ime”tiādimāha.",
  "tika-s0301t10:88_2": "Tena hi nibbānaṁ rasasamudāyato sādutaratāvisesena niddhārīyati.",
  "tika-s0301t10:88_3": "Tattha ye ime vuccantīti yojanā.",
  "tika-s0301t10:88_4": "Sāyanīyadhammāti jivhāya sāyitabbā dhammā.",
  "tika-s0301t10:88_5": "Rasāyatanaṁ rasoti āha “mūlaraso khandharaso”tiādi.",
  "tika-s0301t10:88_6": "Phalarasanti phalassa rasaṁ,",
  "tika-s0301t10:88_7": "phalaṁ pīḷetvā tāpetvā gahetabbarasanti attho.",
  "tika-s0301t10:88_8": "Arasarūpoti ācārarahitasabhāvo.",
  "tika-s0301t10:88_9": "Rūpassa assādanavasena uppajjanakasukhadhammā rūparasā.",
  "tika-s0301t10:88_10": "Esa nayo saddarasādīsu.",
  "tika-s0301t10:88_11": "Saddarasoti byañjanasambhūto raso.",
  "tika-s0301t10:88_12": "Vimuttirasoti vimuttisampattiko raso.",
  "tika-s0301t10:88_13": "Attharasoti atthassa paṭivijjhanavasena uppajjanakasukhaṁ attharaso,",
  "tika-s0301t10:88_14": "tathā dhammaraso veditabbo.",
  "tika-s0301t10:88_15": "Rūpācārātiādīsu rasaggahaṇena phalarasaṁ vadati.",
  "tika-s0301t10:88_16": "So hi phalassa rūpo ca,",
  "tika-s0301t10:88_17": "rasitabbato āsādetabbato raso cāti “rūparaso”ti vuccati.",
  "tika-s0301t10:88_18": "Ācāro pana sāmaggīrasahetutāya “raso”ti vutto.",
  "tika-s0301t10:88_19": "Saccaṁ haveti ettha haveti ekaṁsatthe nipāto,",
  "tika-s0301t10:88_20": "ekaṁsattho ca avadhāraṇamevāti āha “saccameva sādutara”ntiādi.",
  "tika-s0301t10:88_21": "Sarīramupabrūhenti,",
  "tika-s0301t10:88_22": "na cittaṁ.",
  "tika-s0301t10:88_23": "Nanu ca sukhuppattipayojanattā cittampi upabrūhentīti? Na,",
  "tika-s0301t10:88_24": "sukhassa sarīrabrūhanaṁ paṭicca uppannattā.",
  "tika-s0301t10:88_25": "Viratisaccavācāti saccavisesena sampajjanaṁ vadati.",
  "tika-s0301t10:88_26": "Cittamupabrūheti padālikāya virativācāya saccarase sati samathavipassanādīhi cittaparibrūhanassa sambhavato maggaphalānisaṁsaṁ gaṇhāti.",
  "tika-s0301t10:88_27": "Asaṁkilesikañca sukhamāvahati vivaṭṭasannissitattā.",
  "tika-s0301t10:88_28": "Vimuttirasoti phalasukhaṁ vadati nibbānasukhampi vā.",
  "tika-s0301t10:88_29": "Paramatthasaccaraso nāma nibbānaraso.",
  "tika-s0301t10:88_30": "Tathā hi taṁ “accutirasaṁ assāsakaraṇarasa”ntipi vuccati.",
  "tika-s0301t10:88_31": "Tena paribhāvitattāti vimuttirasassa sādutarabhāvadassanatthaṁ.",
  "tika-s0301t10:88_32": "Evaṁ santepi “vimuttirasaparibhāvitattā”ti etena kāmaṁ vimuttiraso vā paramatthasaccaraso vā sādutararasāti dasseti.",
  "tika-s0301t10:88_33": "Tadadhigamūpāyabhūtanti tassa paramatthasaccassa adhigamūpāyabhūtaṁ.",
  "tika-s0301t10:88_34": "Atthañca dhammañcāti phalañca kāraṇañca nissāya pavattito attharasā dhammarasā ca sādū,",
  "tika-s0301t10:88_35": "tatopi paramatthasaccameva sādurasanti adhippāyo.",
  "tika-s0301t10:89_0": "Lokuttaraṁ lokiyañca atthaṁ ajānanto andho,",
  "tika-s0301t10:89_1": "lokiyatthameva jānanto ekacakkhu,",
  "tika-s0301t10:89_2": "ubhayaṁ jānanto dvicakkhu.",
  "tika-s0301t10:89_3": "Parahitaṁ attahitañca ajānanto andho,",
  "tika-s0301t10:89_4": "attahitameva jānanto ekacakkhu,",
  "tika-s0301t10:89_5": "ubhayatthaṁ jānanto dvicakkhu.",
  "tika-s0301t10:89_6": "So dvicakkhupuggalo paññājīvī.",
  "tika-s0301t10:89_7": "Taṁ pana gahaṭṭhapabbajitavasena vibhajitvā dassetuṁ “gahaṭṭho vā”tiādi vuttaṁ.",
  "tika-s0301t10:89_8": "Gahaṭṭhapaṭipadaṁ ārādhetvā cāti yojanā.",
  "tika-s0301t10:89_9": "Ārādhetvāti ca sādhetvāti attho.",
  "tika-s0301t10:90_0": "Purimanayenevāti kassapasammāsambuddhavissajjitanayeneva.",
  "tika-s0301t10:90_1": "Kiñcāpīti anujānanasandassanatthe nipāto.",
  "tika-s0301t10:90_2": "Kiṁ anujānātīti?",
  "tika-s0301t10:90_3": "Gāthāya catūhi padehi vuttesu atthesu ekassa atthassa siddhiyaṁ itaresampi siddhiṁ anujānāti.",
  "tika-s0301t10:90_4": "Tenāha “yo catubbidhamoghaṁ…pe…",
  "tika-s0301t10:90_5": "parisujjhatī”ti.",
  "tika-s0301t10:90_6": "Kiṁ sandassetīti?",
  "tika-s0301t10:90_7": "Yesaṁ pāpadhammānaṁ balavabhāvena oghataraṇādi na sijjhati,",
  "tika-s0301t10:90_8": "tesaṁ paṭipakkhānaṁ nissandehavasena sandassanaṁ.",
  "tika-s0301t10:90_9": "Tenāha “evaṁ santepī”tiādi.",
  "tika-s0301t10:90_10": "Oghataraṇanti oghataraṇapaṭipattiṁ.",
  "tika-s0301t10:90_11": "Asaddahantoti evaṁ paṭipajjanto imāya paṭipattiyā oghaṁ taratīti na saddahanto.",
  "tika-s0301t10:90_12": "Na pakkhandatīti pakkhandanalakkhaṇāya saddhāya na ugghāṭīyatīti na otarati.",
  "tika-s0301t10:90_13": "Cittavossaggenāti yathākāmācāravasena cittassa vossajjanena.",
  "tika-s0301t10:90_14": "Pamatto pamādaṁ āpanno.",
  "tika-s0301t10:90_15": "Tatthevāti kāmesu eva.",
  "tika-s0301t10:90_16": "Visattattā laggattā.",
  "tika-s0301t10:90_17": "Vokiṇṇoti visevito.",
  "tika-s0301t10:90_18": "Tasmāti vuttassa catubbidhassapi atthassa hetubhāvena paccāmasanaṁ.",
  "tika-s0301t10:90_19": "Tappaṭipakkhanti assaddhiyādīnaṁ paṭipakkhaṁ saddhādīnaṁ okāsattā.",
  "tika-s0301t10:91_0": "Etāyāti gāthāyaṁ iminā padenāti sambandho.",
  "tika-s0301t10:91_1": "Sappurisasaṁsevo saddhammassavanaṁ yonisomanasikāro dhammānudhammapaṭipattīti imesaṁ sotāpattimaggādhigamassa",
  "tika-s0301t10:91_2": "aṅgānaṁ āsannakāraṇaṁ saddhindriyanti āha “sotāpattiyaṅgapadaṭṭhānaṁ saddhindriya”nti.",
  "tika-s0301t10:91_3": "Vuttañhetaṁ –",
  "tika-s0301t10:91_4": "“saddhājāto upasaṅkamati,",
  "tika-s0301t10:91_5": "upasaṅkamanto payirupāsati,",
  "tika-s0301t10:91_6": "payirupāsanto sotaṁ odahati,",
  "tika-s0301t10:91_7": "ohitasoto dhammaṁ suṇātī”tiādi.",
  "tika-s0301t10:91_8": "Diṭṭhoghaṁ tarati etenāti diṭṭhoghataraṇaṁ,",
  "tika-s0301t10:91_9": "diṭṭhoghassa taraṇaṁ.",
  "tika-s0301t10:91_10": "Kāmañcettha “tarati ogha”nti vuttaṁ,",
  "tika-s0301t10:91_11": "vattamānasamīpepi pana vattamānaṁ viya voharaṇaṁ yuttaṁ diṭṭhoghassa tiṇṇabhāvassa ekantikattāti “sotāpannañca pakāsetī”ti vuttaṁ.",
  "tika-s0301t10:91_12": "Esa nayo sesesupi.",
  "tika-s0301t10:91_13": "Diṭṭhivicikicchādipaṭipattantarāyakarānaṁ pāpadhammānaṁ samucchinnattā sotāpanno…pe…",
  "tika-s0301t10:91_14": "appamādena samannāgato.",
  "tika-s0301t10:91_15": "“Sotāpatti…pe…",
  "tika-s0301t10:91_16": "taratī”ti ettake vutte sakideva imassa lokassa āgamanampi gahitaṁ siyāti tannivattanatthaṁ “ārādhetvā…pe…",
  "tika-s0301t10:91_17": "avasesa”nti vuttaṁ.",
  "tika-s0301t10:91_18": "Nanu “avasesa”nti vuttattā sotāpattimaggena atiṇṇaṁ anavasesaṁ bhavoghavatthu gahitameva siyāti? Na,",
  "tika-s0301t10:91_19": "upari dvīhi maggehi taritabbānaṁ tesaṁ parato dvinnaṁ pahānavasena vuccamānattā.",
  "tika-s0301t10:91_20": "Apavādavisayampi pariharati –",
  "tika-s0301t10:91_21": "“evaṁ esā codanā attano visaye na patiṭṭhātī”ti.",
  "tika-s0301t10:91_22": "Anādikālabhāvattā kāmasaññāya kāmoghataraṇaṁ mahatā eva vīriyena sādhetabbanti āha “vīriyenā”ti.",
  "tika-s0301t10:91_23": "Tatiyaṁ maggaṁ ārādhetvā.",
  "tika-s0301t10:91_24": "Kāmoghassa vatthu kāmoghavatthu,",
  "tika-s0301t10:91_25": "kāmaguṇehi saddhiṁ sabbo kāmabhavo.",
  "tika-s0301t10:91_26": "Kāmoghasaññitanti kāmoghasaṅkhātaṁ.",
  "tika-s0301t10:91_27": "Kāmanaṭṭhena kāmo ca so dukkho cāti kāmadukkhaṁ.",
  "tika-s0301t10:91_28": "Assādanaṭṭhena kāmo eva saññāti kāmasaññā,",
  "tika-s0301t10:91_29": "sabbaso samucchinnattā vigatā kāmasaññā etissāti vigatakāmasaññā.",
  "tika-s0301t10:91_30": "Sabbesaṁ rāgādimalānaṁ mūlabhūtattā sattasantānassa visesato malīnasabhāvāpādanato paramaṁ ukkaṁsagataṁ malanti paramamalaṁ, avijjā.",
  "tika-s0301t10:91_31": "Tenāha bhagavā –",
  "tika-s0301t10:91_32": "“avijjāparamaṁ mala”nti.",
  "tika-s0301t10:92_0": "Paññāpadaṁ gahetvāti yathāvuttaṁ paññāpadaṁ hadaye ṭhapetvā.",
  "tika-s0301t10:92_1": "Tappasaṅgena attano paṭibhānena sabbehi viya uggahitaniyāmena.",
  "tika-s0301t10:92_2": "Sabbatthevāti pañcasupi ṭhānesu.",
  "tika-s0301t10:92_3": "Atthayuttipucchāti paññādiatthasamadhigamassa yuttiyā kāraṇassa pucchā.",
  "tika-s0301t10:92_4": "Tenāha “ayaṁ hī”tiādi.",
  "tika-s0301t10:92_5": "Paññādiatthaṁ ñatvāti paññādhana- kitti- mitta-",
  "tika-s0301t10:92_6": "abhisamparāyasaṅkhātaṁ atthaṁ sarūpato saccapaṭivedhanipphādanena ñāṇena jānitvā.",
  "tika-s0301t10:92_7": "Nanu esa lokuttaraṁ sotāpattimaggaphalapaññaṁ tadadhigamūpāyaṁ lokiyapaññañca abhibhavitvā ṭhito,",
  "tika-s0301t10:92_8": "so kasmā tattha atthayuttiṁ pucchatīti?",
  "tika-s0301t10:92_9": "Saccametaṁ,",
  "tika-s0301t10:92_10": "upari pana samādhissa yuttiṁ pucchitukāmo paññāya seṭṭhabhāvato,",
  "tika-s0301t10:92_11": "tassa ca ekadeseneva adhigatattā tameva ādiṁ katvā pucchati.",
  "tika-s0301t10:92_12": "“Kāya yuttiyā”tiādi atthavaṇṇanaṁ atidissati “esa nayo dhanādīsū”ti.",
  "tika-s0301t10:92_13": "Tatthāpi atthayuttipucchābhāvo pana “sabbatthevā”ti iminā vibhāvitoti.",
  "tika-s0301t10:93_0": "Saddhāsussūsāappamādauṭṭhānasaṅkhātehi catūhi kāraṇehi.",
  "tika-s0301t10:93_1": "Kāyasucaritādibhedena ājīvaṭṭhamakasīlabhūtena.",
  "tika-s0301t10:93_2": "Samathavipassanābhūtena nippariyāyena bodhipakkhiye eva gaṇhanto “aparabhāge”ti āha.",
  "tika-s0301t10:93_3": "Pariyāyabodhipakkhiyā pana visesato vuṭṭhānagāminivipassanākālepi labbhanti.",
  "tika-s0301t10:93_4": "Pubbabhāgeti vā taruṇavipassanākālaṁ.",
  "tika-s0301t10:93_5": "Tato pubbasādhanañca sandhāya “aparabhāge”ti punāha,",
  "tika-s0301t10:93_6": "tato paranti attho.",
  "tika-s0301t10:93_7": "Dhammanti paṭipattidhammaṁ.",
  "tika-s0301t10:93_8": "Na saddhāmattakeneva paññaṁ labhatīti yojanā.",
  "tika-s0301t10:93_9": "Yadi evaṁ kasmā “saddahāno”ti vuttanti āha “yasmā panā”tiādi.",
  "tika-s0301t10:93_10": "Kiṁ vuttaṁ hotītiādinā vuttameva atthaṁ vivarati.",
  "tika-s0301t10:93_11": "Na kevalaṁ sussūsāmattena paññāpaṭilābho,",
  "tika-s0301t10:93_12": "atha kho appamādena paññaṁ labhatīti dassetuṁ pāḷiyaṁ “appamatto vicakkhaṇo”ti vuttanti tadatthaṁ dassento “eva”ntiādimāha.",
  "tika-s0301t10:94_0": "Idāni saddhādīnaṁ paññāpaṭilābhassa taṁtaṁvisesapaccayāni nīharitvā dassetuṁ “eva”nti vuttaṁ.",
  "tika-s0301t10:94_1": "Sussūsāyāti sotukāmatāya.",
  "tika-s0301t10:94_2": "Sā atthato upasaṅkamanādi.",
  "tika-s0301t10:94_3": "Paññādhigamūpāyanti pariyattidhammamāha.",
  "tika-s0301t10:94_4": "Tenāha “suṇātī”ti.",
  "tika-s0301t10:94_5": "Gahitaṁ na pamussati,",
  "tika-s0301t10:94_6": "satiavippavāsalakkhaṇo hi appamādoti.",
  "tika-s0301t10:94_7": "Na kevalaṁ yāthāvato gahaṇakosallameva vicakkhaṇatā,",
  "tika-s0301t10:94_8": "atha kho yāthāvato paññāsampavedhanañcāti āha “vitthārikaṁ karotī”ti.",
  "tika-s0301t10:94_9": "Idāni paññāpaṭilābhahetuṁ matthakaṁ pāpetvā dassetuṁ “sussūsāya vā”tiādi vuttaṁ.",
  "tika-s0301t10:94_10": "Atthamupaparikkhatīti sutakatānaṁ dhammānaṁ pāḷiatthūpaparikkhāpubbakaṁ rūpārūpavibhāgaṁ paramatthaṁ",
  "tika-s0301t10:94_11": "salakkhaṇato sāmaññalakkhaṇato ca upaparikkhati vīmaṁsati.",
  "tika-s0301t10:94_12": "Anupubbenāti evaṁ ñātapariññaṁ patvā tīraṇapariññāya tato anukkamena tīraṇapariññaṁ pahānapariññañca",
  "tika-s0301t10:94_13": "matthakaṁ pāpento maggappaṭipāṭiyā paramatthasaccabhūtaṁ nibbānaṁ sacchikaroti.",
  "tika-s0301t10:95_0": "Imāni saddhādīni cattāri kāraṇāni matthakaṁ pāpetvā dassento āha “desakālādīni ahāpetvā”ti.",
  "tika-s0301t10:95_1": "Yasmiṁ dese yasmiṁ kāle ye ca sahāyake nissāya yaṁ kiccaṁ tiretabbaṁ,",
  "tika-s0301t10:95_2": "tāni desakālādīni anatikkamitvā attano abhivuḍḍhiṁ icchantena “ayaṁ nāma deso,",
  "tika-s0301t10:95_3": "yatthāhaṁ etarahi vasāmi,",
  "tika-s0301t10:95_4": "ayaṁ kālo,",
  "tika-s0301t10:95_5": "ime mittā,",
  "tika-s0301t10:95_6": "ime amittā,",
  "tika-s0301t10:95_7": "ime āyavayā,",
  "tika-s0301t10:95_8": "ahañca ediso jāti- kula- padesa-",
  "tika-s0301t10:95_9": "balabhoga-",
  "tika-s0301t10:95_10": "parivārādīhi,",
  "tika-s0301t10:95_11": "taṁ kiccaṁ idāni āraddhabbaṁ,",
  "tika-s0301t10:95_12": "idāni nāraddhabba”nti sabbaṁ upaparikkhitvā paṭipajjitabbaṁ.",
  "tika-s0301t10:95_13": "Evaṁ paṭipajjanto hi lokiyassa dhanassa paṭirūpādhigamūpāyaṁ karoti nāma.",
  "tika-s0301t10:95_14": "Lokuttarassa pana sīlavisodhanādivasena veditabbaṁ.",
  "tika-s0301t10:95_15": "Vahitabbabhāvena dhuro viyāti dhuro, bhāro.",
  "tika-s0301t10:95_16": "Idha pana dhurasampaggaho uttarapadalopena dhuro, vīriyaṁ.",
  "tika-s0301t10:95_17": "So sātisayo etassa atthīti dhuravā.",
  "tika-s0301t10:95_18": "“Uṭṭhātā”ti padena kāyikavīriyassa vakkhamānattā “cetasikavīriyavasenā”ti visesitaṁ.",
  "tika-s0301t10:95_19": "Anikkhittadhuro dhorayhabhāvato.",
  "tika-s0301t10:95_20": "Tiṇā bhiyyo na maññatīti tiṇaṁ viya paribhavanto atibhuyya vattatīti attho.",
  "tika-s0301t10:95_21": "Ādinā nayenāti ettha ādi- saddena –",
  "tika-s0301t10:96_0": "“Karaṁ purisakiccāni, so sukhā na vihāyati; ;",
  "tika-s0301t10:97_0": "“Na divā soppasīlena, rattimuṭṭhānadessinā;",
  "tika-s0301t10:98_0": "Niccaṁ mattena soṇḍena, sakkā āvasituṁ ghara”nti ca. ; –",
  "tika-s0301t10:99_0": "Evamādīnaṁ saṅgaho.",
  "tika-s0301t10:99_1": "Asithilaparakkamo analasabhāvato.",
  "tika-s0301t10:99_2": "Ekamūsikāyāti ekāya matamūsikāya.",
  "tika-s0301t10:99_3": "Nacirassevāti catumāsabbhantareyeva.",
  "tika-s0301t10:99_4": "Catusatasahassasaṅkhaṁ cūḷantevāsī viyāti kākaṇikaḍḍhakahāpaṇa- soḷasa- kahāpaṇa-",
  "tika-s0301t10:99_5": "catuvīsati- kahāpaṇa-",
  "tika-s0301t10:99_6": "sataharaṇakkamena dve satasahassāni,",
  "tika-s0301t10:99_7": "cūḷakamahāseṭṭhino dhītulābhavasena dve satasahassānīti evaṁ catusatasahassasaṅkhaṁ dhanaṁ ekamūlena yathā cūḷantevāsī vindi,",
  "tika-s0301t10:99_8": "evaṁ aññopi patirūpakārī dhuravā uṭṭhātā vindate dhanaṁ.",
  "tika-s0301t10:99_9": "Ayañca attho cūḷakaseṭṭhijātakena dīpetabbo.",
  "tika-s0301t10:99_10": "Vuttañhetaṁ –",
  "tika-s0301t10:100_0": "“Appakenapi medhāvī, pābhatena vicakkhaṇo;",
  "tika-s0301t10:101_0": "Samuṭṭhāpeti attānaṁ, aṇuṁ aggiṁva sandhama”nti. ;",
  "tika-s0301t10:102_0": "Vattaṁ katvāti adhiṭṭhānavattaṁ katvā.",
  "tika-s0301t10:102_1": "“Saccavādī bhūtavādī”ti kittiṁ pappotīti yojanā.",
  "tika-s0301t10:102_2": "Icchitapatthitanti yehi mittaṁ icchati,",
  "tika-s0301t10:102_3": "tehi itaraṁ patthitaṁ.",
  "tika-s0301t10:102_4": "Mittāni ganthatīti mittabhāvaṁ ghaṭeti.",
  "tika-s0301t10:102_5": "Dānassa piyabhāvakaraṇato “dadaṁ piyo hotī”ti vuttaṁ.",
  "tika-s0301t10:102_6": "Yaṁ dānaṁ ekantato mittabhāvāvahaṁ,",
  "tika-s0301t10:102_7": "taṁ dassento “duddadaṁ vā dadaṁ taṁ ganthatī”ti āha.",
  "tika-s0301t10:102_8": "Dadanti ca lakkhaṇavacanametanti āha “dānamukhena vā”tiādi.",
  "tika-s0301t10:103_0": "Āḷavakassa ajjhāsayānurūpaṁ gahaṭṭhavasena vissajjento.",
  "tika-s0301t10:103_1": "Saddhā etassa atthīti saddho,",
  "tika-s0301t10:103_2": "tassa saddhassa.",
  "tika-s0301t10:103_3": "Gharamesinoti gharāvāsasaṅkhātaṁ gharaṁ esantassa.",
  "tika-s0301t10:103_4": "Gharāvāsasannissitattā “ghara”nti kāmaguṇā vuccantīti āha “pañca kāmaguṇe”ti.",
  "tika-s0301t10:103_5": "“Ete caturo dhammā”tiādinā gahitā anantaragāthāya vuttadhammā evāti dassento “vuttappakāraṁ sacca”ntiādimāha.",
  "tika-s0301t10:103_6": "Tattha “ime kusalā,",
  "tika-s0301t10:103_7": "ime akusalā”tiādinā te atthe yāthāvato dhāraṇato upadhāraṇato dhammo.",
  "tika-s0301t10:103_8": "Saññā cittacetasikānaṁ dhāraṇaṁ,",
  "tika-s0301t10:103_9": "avicchedato sandhāraṇato kusalasantānaṁ dhāretīti dhiti, vīriyaṁ.",
  "tika-s0301t10:103_10": "Cajati etenāti cāgo, dānaṁ.",
  "tika-s0301t10:103_11": "Paccayavekallato phaluppādanasamatthatāvasena santi.",
  "tika-s0301t10:104_0": "Aññepīti ito yathāvuttadhammasamudāyato aññepi dhammā yadi santi,",
  "tika-s0301t10:104_1": "te dhamme pucchassūti. Kilese,",
  "tika-s0301t10:104_2": "kāyavācādike vā dametīti damo, paññā.",
  "tika-s0301t10:104_3": "Uṭṭhahati ussahati etenāti uṭṭhānaṁ, vīriyaṁ.",
  "tika-s0301t10:104_4": "Etthāti etissā pucchāya.",
  "tika-s0301t10:104_5": "Saddhinti saṅkhepato bhāvatthapadānaṁ bandhanena saha.",
  "tika-s0301t10:104_6": "Ekamekaṁ padanti paññādikamekekaṁ padaṁ.",
  "tika-s0301t10:104_7": "“Paññā imasmiṁ ṭhāne paññāti dhammoti ca āgatā”tiādinā paññādiatthassa uddharaṇaṁ atthuddhāro.",
  "tika-s0301t10:104_8": "Tassa tassa atthassa “paññā pajānanā”tiādinā vevacanapadānaṁ uddharaṇaṁ paduddhāro.",
  "tika-s0301t10:104_9": "Pajānātīti paññā,",
  "tika-s0301t10:104_10": "dhāretīti dhammo,",
  "tika-s0301t10:104_11": "dametīti damoti evaṁ padassa kathanaṁ padavaṇṇanā.",
  "tika-s0301t10:105_0": "Ajjāti vā etarahi.",
  "tika-s0301t10:105_1": "Yathāvuttena pakārenāti “saddahāno arahata”ntiādinā vuttappakārena.",
  "tika-s0301t10:105_2": "Saccasampaṭivedhāvagahaṇaṁ vā yathāvuttena pakārena diṭṭhasaccatāya idhalokaparalokatthaṁ yāthāvato jānanto.",
  "tika-s0301t10:105_3": "Evañca yakkho satthu desanānubhāvasiddhaṁ pañhaṁ pucchanena attano paṭilābhasampattiṁ vibhāvento “kathaṁsu labhate pañña”ntiādimāhāti ācariyā.",
  "tika-s0301t10:105_4": "Samparāyikoti ettha ca-",
  "tika-s0301t10:105_5": "saddo luttaniddiṭṭho,",
  "tika-s0301t10:105_6": "tena “diṭṭhadhammiko cā”ti ayamattho vutto evāti dassento “yo attho…pe…",
  "tika-s0301t10:105_7": "dassetī”ti āha.",
  "tika-s0301t10:105_8": "Arīyati phalaṁ etasmāti attho, kāraṇaṁ.",
  "tika-s0301t10:105_9": "Vicakkhaṇe sapayojanatāya.",
  "tika-s0301t10:106_0": "Tassa ñāṇassāti tassa atthassa āvibhāvanassa ñāṇassa.",
  "tika-s0301t10:106_1": "Guṇavisesehi ca sadisassapi aññassa abhāvato aggadakkhiṇeyyo buddho bhagavā. Tenāha –",
  "tika-s0301t10:107_0": "“Nayimasmiṁ loke parasmiṁ vā pana,",
  "tika-s0301t10:108_0": "Buddhena seṭṭhova samova vijjati;",
  "tika-s0301t10:109_0": "Āhuneyyānaṁ paramāhutiṁ gato,",
  "tika-s0301t10:110_0": "Puññatthikānaṁ vipulaphalesina”nti. ;",
  "tika-s0301t10:111_0": "Sahitapaṭipattinti paññāsaṅgāhikaṁ attano paṭipattiṁ.",
  "tika-s0301t10:111_1": "Sundarā bodhi subodhi,",
  "tika-s0301t10:111_2": "buddhassa subodhi buddhasubodhi,",
  "tika-s0301t10:111_3": "sā eva buddhasubodhitā.",
  "tika-s0301t10:111_4": "Dhammassavanatthaṁ sannipatitadevatāhi saṅghuṭṭhasādhukārasadduṭṭhānañca.",
  "tika-s0301t10:112_0": "Satapuññalakkhaṇanti satasahassakappe puññasambhārassa katattā tesaṁ puññānaṁ vasena satapuññalakkhaṇaṁ anekapuññanibbattalakkhaṇaṁ.",
  "tika-s0301t10:112_1": "Abhinandiyatāya sabbehi aṅgehi samupetaṁ samannāgataṁ.",
  "tika-s0301t10:112_2": "Katapuññabhāvaṁ byañjentīti byañjanāni,",
  "tika-s0301t10:112_3": "aṅgapaccaṅgāni.",
  "tika-s0301t10:112_4": "Tesaṁ paripuṇṇattā paripuṇṇabyañjanaṁ.",
  "tika-s0301t10:112_5": "Taṁ yakkho…pe…",
  "tika-s0301t10:112_6": "pūresīti gāthāpūraṇatthameva hi bhagavā tathārūpāni akāsi.",
  "tika-s0301t10:112_7": "Abyādhitāti arogā.",
  "tika-s0301t10:112_8": "“Abyathitā”ti keci paṭhanti,",
  "tika-s0301t10:112_9": "sayasantāsarahitāti attho.",
  "tika-s0301t10:113_0": "“Hatthayo”ti vattabbe “hatthako”ti vuttaṁ.",
  "tika-s0301t10:113_1": "Āḷavinagaranti āḷavinagaravāsino vadati.",
  "tika-s0301t10:113_2": "Bhavati hi tatraṭṭhatāya taṁ-",
  "tika-s0301t10:113_3": "saddo yathā “gāmo āgato,",
  "tika-s0301t10:113_4": "mañcā ukkuṭṭhiṁ karontī”ti.",
  "tika-s0301t10:113_5": "Ekakolāhalena vattamānena.",
  "tika-s0301t10:114_0": "Sampiṇḍitvāti sannipatitvā.",
  "tika-s0301t10:114_1": "Kāmaṁ sambhāro tena katoti natthi,",
  "tika-s0301t10:114_2": "yuddhatthaṁ pana bahuso ussāhassa katattā “yuddhamādiṁ katvā”ti vuttaṁ.",
  "tika-s0301t10:114_3": "Tameva āḷavakasuttaṁ kathesi tassā eva desanāya sannipatitaparisāya sappāyattā.",
  "tika-s0301t10:114_4": "Tenāha “kathāpari…pe… ahosī”ti.",
  "tika-s0301t10:114_5": "Catūhi vatthūhīti catūhi saṅgahavatthūhi.",
  "tika-s0301t10:114_6": "Parisanti attano parisaṁ.",
  "tika-s0301t10:114_7": "“Itarañcā”tipi vadanti.",
  "tika-s0301t10:115_0": "Āḷavakasuttavaṇṇanā niṭṭhitā.",
  "tika-s0301t10:116_0": "Sāratthappakāsiniyā saṁyuttanikāya-aṭṭhakathāya",
  "tika-s0301t10:117_0": "Yakkhasaṁyuttavaṇṇanāya līnatthappakāsanā samattā."
}