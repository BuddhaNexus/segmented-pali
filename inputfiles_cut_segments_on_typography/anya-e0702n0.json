{
  "anya-e0702n0:0_0": "Namo tassa bhagavato arahato sammāsambuddhassa",
  "anya-e0702n0:1_0": "Sāsanavaṃsappadīpikā",
  "anya-e0702n0:2_0": "Buddhaṃ sumālī dvipaduttamo tamo,",
  "anya-e0702n0:3_0": "Hantvāna bodhesidha paṅkajaṃ kajaṃ;",
  "anya-e0702n0:4_0": "Maggaggaselamhi suñaṭṭhito ṭhito,",
  "anya-e0702n0:5_0": "So maṃ ciraṃ pātu sukhaṃ sadā sadā.",
  "anya-e0702n0:6_0": "Sīhaḷaddīpatoyeva,",
  "anya-e0702n0:7_0": "Āgatehi disantare;",
  "anya-e0702n0:8_0": "Bhikkhūhi yācito kassaṃ,",
  "anya-e0702n0:9_0": "Sāsnavaṃsappadīpikaṃ.",
  "anya-e0702n0:10_0": "Kāmañca porāṇehi yā,",
  "anya-e0702n0:11_0": "Sāsnavaṃsappadipikā;",
  "anya-e0702n0:12_0": "Vitthāra vācanāmaggā,",
  "anya-e0702n0:13_0": "Viracitā vinicchayā.",
  "anya-e0702n0:14_0": "Sā pana mrammasāsāya,",
  "anya-e0702n0:15_0": "Katattāyeva etesaṃ;",
  "anya-e0702n0:16_0": "Dīpantaranivāsinaṃ,",
  "anya-e0702n0:17_0": "Vahāti suṭṭhunātthaṃ.",
  "anya-e0702n0:18_0": "Tasmā hi mūlabhāsāya,",
  "anya-e0702n0:19_0": "Karissāmi ahaṃ have;",
  "anya-e0702n0:20_0": "Saṃsanditvāna ganthehi,",
  "anya-e0702n0:21_0": "Taṃ sallakkhentu sādhavoti.",
  "anya-e0702n0:22_0": "Tatrāyaṃmātikā –",
  "anya-e0702n0:23_0": "1. Navaṭṭhānāgatasāsanavaṃsakathāmaggo,",
  "anya-e0702n0:24_0": "2. Sīhaḷadīpikasāsanavaṃsakathāmaggo,",
  "anya-e0702n0:25_0": "3. Suvaṇṇabhūmisāsanavaṃsakathāmaggo,",
  "anya-e0702n0:26_0": "4. Yonakaraṭṭhasāsanavaṃsakathāmaggo,",
  "anya-e0702n0:27_0": "5. Vanavāsīraṭṭhasāsanavaṃsakathāmaggo,",
  "anya-e0702n0:28_0": "6. Aparantaraṭṭhasāsanavaṃsakathāmaggo,",
  "anya-e0702n0:29_0": "7. Kasmīragandhāraraṭṭhasāsanavaṃsakathāmaggo,",
  "anya-e0702n0:30_0": "8. Mahiṃsakaraṭṭhasāsanavaṃsakathāmaggo,",
  "anya-e0702n0:31_0": "9. Mahāraṭṭhasāsanavaṃsavathāmaggo,",
  "anya-e0702n0:32_0": "10. Cinaraṭṭhasāsanavaṃsakathāmaggocāti.",
  "anya-e0702n0:33_0": "1. Navaṭṭhānāgatasāsanavaṃsakathāmaggo",
  "anya-e0702n0:34_0": "1.",
  "anya-e0702n0:34_1": "Tattha ca navaṭṭhānāgatasāsanavaṃsakathāmaggo evaṃ veditabbo.",
  "anya-e0702n0:34_2": "Amhākañhi bhagavā sammāsambuddho veneyyānaṃ hitatthāya hatthagataṃ sukhaṃ anādiyitvā dīpaṅkarassa bhagavato",
  "anya-e0702n0:34_3": "pādamūle byākaraṇaṃ nāma mañjūsaka pupphaṃ pilandhitvā kappasatasahassādhikāni cattāri asakhye yāni anekāsu",
  "anya-e0702n0:34_4": "jātīsu attano khedaṃ anapekkhitvā samatiṃsapāramiyo pūretvā vessantarattabhāvato cavitvā tusitapure devasukhaṃ anubhavi.",
  "anya-e0702n0:35_0": "Tadā devehi uyyojiyamāno hutvā kapilavatthumhi hosamataraññā pabhuti asambhinnāttiyavaṃsikassa suddho",
  "anya-e0702n0:35_1": "dhanassanāma mahārañño aggamahesiyā asambhinnāttiyavaṃ sikāya māyāya kucchīsmiṃ āsāḷimāsassa puṇṇamiyaṃ",
  "anya-e0702n0:35_2": "guruvāre paṭisandhiṃ gahetvā asamāsaccayena vesākhamāsassa puṇṇamiyaṃ sukkavāre vijāyitvā soḷasavassikakāle",
  "anya-e0702n0:35_3": "rajjasampattiṃ patvā ekūnatiṃsavassāni atikkamitvā maṅgalauyyānaṃ nikkhamanakāle devehi dassitāni cattāri",
  "anya-e0702n0:35_4": "nimittāni passitvā saṃvegaṃ āpajjitvā mahābhinikkhamanaṃ nikkhamitvā anomāyanāma nadiyā tīre bhamara",
  "anya-e0702n0:35_5": "vaṇṇasannibhāni kesāni chinditvā devadattiyakāsāvaṃ paṭicchādetvā ne rañjarāyanāma nadiyā tīre vesākhamāsassa",
  "anya-e0702n0:35_6": "puṇṇamiyaṃ paccūsakāle sujātāyanāma seṭṭhidhītāya dinnaṃ pāyāsaṃ ekūnapaṇṇāsavārena paribhuñjitvā purimikānaṃ",
  "anya-e0702n0:35_7": "sammāsambuddhānaṃ dhammatāya suvaṇṇapātiṃ nadiyaṃ otāretvā mahābodhimaṇḍaṃ upasaṅkamitvā aparājitapallaṅke",
  "anya-e0702n0:35_8": "nisīditvā anamataggasaṃ sārato paṭṭhāya attānaṃ chāyā viya anuyantānaṃ anekasatakilesaverīnaṃ sīsaṃ catūhi",
  "anya-e0702n0:35_9": "maggasatthehi chinditvā tilokaggamahādhammarājattaṃ patvā pañcatālīsavassānaṃ tesu tesu ṭhānesu tesaṃ",
  "anya-e0702n0:35_10": "tesaṃ sattānaṃ mahākaruṇāsamāpattijālaṃ patthāretvā desanāñāṇaṃ vijambhetvā dhammaṃ desetvā sāsanaṃ patiṭṭhāpesi.",
  "anya-e0702n0:35_11": "Patiṭṭhāpetvā ca pana asītivassāyukakāle vijjotayitvā nibbāyanappa dāpajālaṃ viya anupādisesanibbānadhātuyā parinibbāyi.",
  "anya-e0702n0:35_12": "Maccu dhammassa ca nāma tīsu lokesu atimamāyitabbo esa,",
  "anya-e0702n0:35_13": "atigarukātabbo esa,",
  "anya-e0702n0:35_14": "atibhāyitabbo esāti vijānanasabhāvo natthi.",
  "anya-e0702n0:35_15": "Bhagavantaṃyeva tāva tilokaggapuggalaṃ ādāya gacchati,",
  "anya-e0702n0:35_16": "kiṃmaṅgaṃ pana amhe yevā tevā,",
  "anya-e0702n0:35_17": "ahovataacchariyā saṅkhāradhammoti.",
  "anya-e0702n0:35_18": "Honti cettha–",
  "anya-e0702n0:36_0": "Maccudhammo ca nāmesa,",
  "anya-e0702n0:37_0": "Nillajjo ca anottappī;",
  "anya-e0702n0:38_0": "Tilokaggaṃva ādāya,",
  "anya-e0702n0:39_0": "Gacchī pageva aññesu.",
  "anya-e0702n0:40_0": "Yathā goghātako coro,",
  "anya-e0702n0:41_0": "Māretuṃyeva ārabhi;",
  "anya-e0702n0:42_0": "Goṇaṃ laddhāna lokamhi,",
  "anya-e0702n0:43_0": "Payojanaṃva ettakaṃ.",
  "anya-e0702n0:44_0": "Tatheva maccurājā ca,",
  "anya-e0702n0:45_0": "Hindagūnaṃ guṇaṃ idha;",
  "anya-e0702n0:46_0": "Na vijānāti eso hi,",
  "anya-e0702n0:47_0": "Māretuṃyeva ārabhīti.",
  "anya-e0702n0:48_0": "Sattāhaparinibbute ca bhagavati āyasmā mahākassapo tiyaḍḍhasatādhikehi sahassamattehi bhikkhūhi saddhi",
  "anya-e0702n0:48_1": "pāvāto kusīnārāyaṃ āgacchanto antarāmagge bhagavā sammāsambuddho parinibbutoti sutvā avītasoka bhikkhū",
  "anya-e0702n0:48_2": "rodante disvā vuddhapabbajito subhaddānāma bhikkhu evaṃ vadati–",
  "anya-e0702n0:48_3": "mā āvuso paridevittha,",
  "anya-e0702n0:48_4": "natthettha socitabbonāmakoci,",
  "anya-e0702n0:48_5": "pubbe mayaṃ bhavāma samaṇena ge,bhamena upaddutā–",
  "anya-e0702n0:48_6": "idaṃ karotha idaṃ tumhākaṃ kappati,",
  "anya-e0702n0:48_7": "mā idaṃ karittha na idaṃ tumhākaṃ kappatīti,",
  "anya-e0702n0:48_8": "seyyathāpi iṇasādhikena dāsoti,",
  "anya-e0702n0:48_9": "idāni pana mayaṃ yaṃ yaṃ icchāma,",
  "anya-e0702n0:48_10": "taṃ taṃ sakkā kātuṃ,",
  "anya-e0702n0:48_11": "yaṃ yaṃ pana na icchāma,taṃ taṃ sakkā akātunti.",
  "anya-e0702n0:48_12": "Taṃ sutvā īdisaṃ pana verīpuggalaṃ paṭicca sammāsambuddhassa bhagavato sāsanaṃ khippaṃ antaradhāreyya,",
  "anya-e0702n0:48_13": "idāni suvaṇṇakkhandhasadiso sarīro saṃvijjamāno yeva dukkhena nipphādite sāsane mahābhayaṃ uppajji ca,",
  "anya-e0702n0:48_14": "īdiso puggalo aññaṃ īdisaṃ puggalaṃ sahāyaṃ labhitvā vuddhimāpajjanto hāpetuṃ sakkuṇeyya maññeti cittakkhedaṃ",
  "anya-e0702n0:48_15": "patvā dhammasaṃvegaṃ labhitvā imaṃ bhikkhuṃ idheva setavatthaṃ nivāsāpetvā sarīre bhasmena vikiritvā",
  "anya-e0702n0:48_16": "bahiddhā karissāmīti cintesi.",
  "anya-e0702n0:49_0": "Tadā āyasmato mahākassapattherassa etadahosi,–",
  "anya-e0702n0:49_1": "idāni samaṇassa gotamassa sarīraṃ saṃvijjamānaṃyeva parisā vivādaṃ karontīti manussā upavadissantiti.",
  "anya-e0702n0:49_2": "Tato pacchā imaṃ vitakkaṃ vūpasametvā khamitvā sammāsambuddho bhagavā parinibbāyamānopi tena pana desito dhammo saṃvijjati,",
  "anya-e0702n0:49_3": "tena desitassa dhammassa thiraṃ patiṭṭhāpanatthāya saṅgāyiyamānaṃ īdisehi puggalehi sāsanaṃ na antaradhāyissati,",
  "anya-e0702n0:49_4": "ciraṃ ṭhassati yevāti manasikaritvā bhagavato dinnapaṃsu kūlacīvarādivasena dhammānuggahaṃ anussaritvā",
  "anya-e0702n0:49_5": "bhagavato parinibbānato tatiye māse āsāḷimāsassa puṇṇamito pañcame divase rājagahe sattapaṇṇiguhāyaṃ",
  "anya-e0702n0:49_6": "ājātasattuṃnāma rājānaṃ nissāya pañcahi arahanta satehi saddhiṃ sattamāsehi paṭhamaṃ saṅgāyanaṃ akāsi.",
  "anya-e0702n0:50_0": "Tadā aṭṭhacattālīsādhikasatakaliyugaṃ anavasesato apanetvā kaliyugena sāsanaṃ samaṃ katvā ṭhapesi.",
  "anya-e0702n0:50_1": "Yadā pana ajātasattu rañño rajjaṃ patvā aṭṭhavassāni ahesuṃ,",
  "anya-e0702n0:50_2": "tadā marammaraṭṭhe taṅkosaṅgatvapure jambudīpadhajassanāma rañño rajjaṃ patvā atirekapañcavassāni ahesunti.",
  "anya-e0702n0:51_0": "Imissañca paṭhamasaṅgītiyaṃ āyasmā mahākassapo āyasmā upāli āyasmā ānando āyasmā anuruddho cāti evamādayo",
  "anya-e0702n0:51_1": "pañcasatappamāṇā mahātherā paṭhamaṃ saṅgāyitvā sāsanaṃ anuggahesuṃ.",
  "anya-e0702n0:51_2": "Evaṃ subhaddassa duṭṭhapabbajitassa duṭṭhavacanaṃ sāsanassa anuggahe kāraṇaṃnāma ahosi.",
  "anya-e0702n0:51_3": "Subhaddo ca nāma duṭṭhapabbajito ātumānagaravāsī ahosi kappakakuliko.",
  "anya-e0702n0:51_4": "So yadā bhagavā ātumānagaraṃ gacchati,",
  "anya-e0702n0:51_5": "tadā atteno putte dve sāmaṇere kappakakammaṃ kārāpetvā laddhehi taṇḍulatelādīhi vatthūhi yāguṃ pacitvā sasaṅghassa buddhassa adāsi.",
  "anya-e0702n0:51_6": "Bhagavā pana tāni appaṭiggahetvā kāraṇaṃ pucchitvā vigarahitvā akappiyasamādānadukkaṭāpattiṃ kappakapubbassa",
  "anya-e0702n0:51_7": "bhikkhussa khuradhāraṇadukkaṭāpattiñca paññāpesi.",
  "anya-e0702n0:51_8": "Taṃ kāraṇaṃ paṭicca veraṃ bandhitvā sāsanaṃ viddhaṃsitukāmatāya tattakaayoguḷaṃ gilitvā uggīranto viya īdisaduṭṭhavacanaṃ vadīti.",
  "anya-e0702n0:52_0": "Ajātasatturājā ca tumhākaṃ dhammacakkaṃ hotu,",
  "anya-e0702n0:52_1": "mama āṇācakkaṃ pavattissāmi,",
  "anya-e0702n0:52_2": "vissaṭṭhā hutvā saṅgāyantūti anuggahesi.",
  "anya-e0702n0:52_3": "Tenesa paṭhamaṃ sāsanānuggaho rājāti veditabbo,",
  "anya-e0702n0:52_4": "mahākassapādīnañca arahantānaṃ pañcasatānaṃ sisāparamparā anekā honti,",
  "anya-e0702n0:52_5": "gaṇanapathaṃ vītivattā.",
  "anya-e0702n0:52_6": "Yamettha ito paraṃ vattabbaṃ,",
  "anya-e0702n0:52_7": "taṃ aṭṭhakathāyaṃ vuttanayena veditabbaṃ.",
  "anya-e0702n0:52_8": "Te pana mahātherā saṅgāyitvā parinibbāyiṃsūti.",
  "anya-e0702n0:52_9": "Honti cettha–",
  "anya-e0702n0:53_0": "Iddhimanto ca ye therā,",
  "anya-e0702n0:54_0": "Paṭhamassaṅgītiṃ katvā;",
  "anya-e0702n0:55_0": "Sāsanaṃ paggahitvāna,",
  "anya-e0702n0:56_0": "Maccūvasaṃva sampattā.",
  "anya-e0702n0:57_0": "Kiñcāpi iddhiyo santi,",
  "anya-e0702n0:58_0": "Tathāpi tā jahitvāna;",
  "anya-e0702n0:59_0": "Nibbāyiṃsu vasaṃ maccu,",
  "anya-e0702n0:60_0": "Patvā te chinnapakkhāva.",
  "anya-e0702n0:61_0": "Kā kathāva ca amhākaṃ,",
  "anya-e0702n0:62_0": "Amhākaṃ gahaṇe pana;",
  "anya-e0702n0:63_0": "Maccuno natthi sāro ca,",
  "anya-e0702n0:64_0": "Evaṃ dhāreyya paṇḍitoti.",
  "anya-e0702n0:65_0": "Ayaṃ paṭhamasaṅgītikathā saṅkhepo.",
  "anya-e0702n0:66_0": "Tato paraṃ vassasataṃ tesaṃ sissaparamparā sāsanaṃ dhāretvā āgamaṃsu.",
  "anya-e0702n0:66_1": "Athānukkamena gacchantesu rattidivesu vassasataparinibbute bhagavati vesālikā vajjiputtakā bhikkhū vesāliyaṃ kappati siṅgiloṇakappā,",
  "anya-e0702n0:66_2": "kappati dvaṅgulakappo,",
  "anya-e0702n0:66_3": "kappati gāmantarakappo,",
  "anya-e0702n0:66_4": "kappati āvāsakappo,",
  "anya-e0702n0:66_5": "kappati anumatikappo,",
  "anya-e0702n0:66_6": "kappati āciṇṇakappo,",
  "anya-e0702n0:66_7": "kappati āmathitakappo,",
  "anya-e0702n0:66_8": "kappati jaḷogiṃ pātuṃ,",
  "anya-e0702n0:66_9": "kappati adasakaṃ nisīdanaṃ,",
  "anya-e0702n0:66_10": "kappati jātarūparajatanti imāni dasavatthūni dīpesuṃ.",
  "anya-e0702n0:67_0": "Tesaṃ susunāgaputto kāḷāsokonāma rājā pakkho ahosi.",
  "anya-e0702n0:67_1": "Tena kho pana samayena āyasmā yaso kākaṇḍakaputto vajjīsu cārikaṃ caramāno vesālikā kira vajjiputtakā",
  "anya-e0702n0:67_2": "bhikkhū vesāliyaṃ dasavatthūni dipentīti sutvā na kho panetaṃ ppatirūpaṃ,",
  "anya-e0702n0:67_3": "yvāhaṃ dasabalassa sāsanavipattiṃ sutvā appossukko bhaveyyaṃ,",
  "anya-e0702n0:67_4": "sandhāhaṃ adhammavādino niggahetvā dhammaṃ dīpessāmīti cintayanto yena vesālī,",
  "anya-e0702n0:67_5": "tadavasari.",
  "anya-e0702n0:67_6": "Tadā āyasmā mahāyaso revatasabbakāmiādīhi sattasatehi arahantehi saddhiṃ saṅgāyissāmīti vesāliyaṃ vālukārāmaṃ āgacchi.",
  "anya-e0702n0:67_7": "Vajjiputtakāca bhikkhū upārambhacittā kāḷāsokaṃnāma rājānaṃ upasaṅkamitvā mayaṃ kho mahārāja imasmiṃ mahāvanārāme gandhakuṭiṃ rakkhitvā vassāma,",
  "anya-e0702n0:67_8": "idāni mahārāja adhammavādino aññe bhikkhū vilumpitukāmā viddhaṃsitukāmā āgatāti ārocesuṃ.",
  "anya-e0702n0:67_9": "Kāḷāsoko ca mahārājā āgantukānaṃ bhikkhūnaṃ appavisanatthāya nivārethāti amacce pesesi.",
  "anya-e0702n0:67_10": "Amaccāca nivāretuṃ gacchantā devatānaṃ ānubhāvena bhikkhū na passanti.",
  "anya-e0702n0:67_11": "Tadaheva ca rattibhāge kāḷāsokamahārājā lohakumbhīniraye patanākārena supinaṃ passi.",
  "anya-e0702n0:67_12": "Tassa rañño bhagini nandānāma therī ākāsena āgacchanti dhammavādino mahāthere niggaṇhitvā adhammavādīnaṃ",
  "anya-e0702n0:67_13": "bhikkhūnaṃ paggahaṇe dosabahulataṃ pakāsetvā sāsanassa paggahaṇatthāya ovādaṃ akāsi.",
  "anya-e0702n0:68_0": "Kāḷāsokarājā ca saṃvegappatto hutvā āyasmantānaṃ mahāyasattherādīnaṃ khamāpetvā ajātasatturājā viya saṅgāyane paggahaṃ akāsi.",
  "anya-e0702n0:69_0": "Mahāyasattherādayo ca kāḷāsokaṃ rājānaṃ nissāya vālukārāme vajjiputtakānaṃ bhikkhūnaṃ pakāsitāni adhammavatthūni",
  "anya-e0702n0:69_1": "bhinditvā aṭṭhati māsehi dutiyasaṅgāyanaṃ akaṃsu.",
  "anya-e0702n0:70_0": "Tadā ca majjhimadese pātaliputtanagare susunāgarañño puttabhūtassa kāḷāsokarañño atisekaṃ patvā dasavassāni ahesuṃ.",
  "anya-e0702n0:70_1": "Parammaraṭṭhe pana sirikhettanagare dvattagoṅkassanāma rañño abhisittakālato pure ekavassaṃ ahosi.",
  "anya-e0702n0:70_2": "Jinasāsanaṃ pana vassasataṃ ahosi.",
  "anya-e0702n0:71_0": "Imissañca dutiyasaṅgītiyaṃ mahāyasa revata sabbakāmippamukhā sattasatappamāṇā mahātherā dutiyaṃ saṅkhāyitvā dutiyaṃ sāsanaṃ paggahesuṃ.",
  "anya-e0702n0:72_0": "Āyasmā mahāyasattherocanāma pañcahi etadaggaḷāne hi bhagavatā thomitassa ānandattherassa saddhivihāriko ahosi.",
  "anya-e0702n0:72_1": "Vajjiputtakānaṃ bhikkhūnaṃ adhammavatthudīpanaṃ dutiyasaṅgītiyaṃ kāraṇameva.",
  "anya-e0702n0:72_2": "Kāḷāsokarājāca pageva adhammavādībhikkhūnaṃ sahāyopi samāno puna dhammavādibhikkhūnaṃ sahāyo hutvā anuggahaṃ akāsi.",
  "anya-e0702n0:72_3": "Tasmā dutiyasāsanapaggaho rājāti veditabbo.",
  "anya-e0702n0:73_0": "Dutiyasaṅgītiyaṃ pana mahāyasatthera revata sabbakāmippamukhānaṃ sattasatānaṃ mahātherānaṃ sissaparamparā anekā honti,",
  "anya-e0702n0:73_1": "gaṇanapathaṃ vītivattā.",
  "anya-e0702n0:73_2": "Yamettha ito paraṃ vattabba,",
  "anya-e0702n0:73_3": "taṃ aṭṭhakathāyaṃ vuttanayena veditabbaṃ.",
  "anya-e0702n0:73_4": "Te pana mahātherā dutiyaṃ saṅgāyitvā parinibbāyiṃsūti.",
  "anya-e0702n0:73_5": "Honti cettha–",
  "anya-e0702n0:74_0": "Buddhimanto ca ye therā,",
  "anya-e0702n0:75_0": "Dutiyassaṅgitiṃ katvā;",
  "anya-e0702n0:76_0": "Sāsanaṃ paggahitvāna,",
  "anya-e0702n0:77_0": "Maccūvasaṃva sampattā.",
  "anya-e0702n0:78_0": "Iddhimantopi ye therā,",
  "anya-e0702n0:79_0": "Maccuno tāva vasaṃ gamuṃ;",
  "anya-e0702n0:80_0": "Kathaṃyeva mayaṃ muttā,",
  "anya-e0702n0:81_0": "Tato āraka muccanāti;",
  "anya-e0702n0:82_0": "Ayaṃ dutiyasaṅgītikathāsaṅkhepo.",
  "anya-e0702n0:83_0": "Tato paraṃ aṭṭhatiṃsādhikāni dvevassasatāni sammāsabbuddhassa bhagavato sāsanaṃ nirākulaṃ ahosi nirabbudaṃ.",
  "anya-e0702n0:83_1": "Aṭṭhatiṃsādhike pana dvivassasate sampatte pāṭaliputta nagare siridhammāsokassanāma rañño kāle nigrodhasāmaṇeraṃ",
  "anya-e0702n0:83_2": "paṭicca buddhasāsane pasīditvā bhikkhusaṅghassa lābhasakkāraṃ bāhullaṃ ahosi.",
  "anya-e0702n0:83_3": "Tadā saṭṭhisahassamattā titthiyā lābhasakkāraṃ apekkhitvā apabbajitāpi pabbajitāviya hutvā upāsathapavāraṇādikammesu pavisanti,",
  "anya-e0702n0:83_4": "seyyathāpināma haṃsānaṃ majjhe bakā,",
  "anya-e0702n0:83_5": "yathā ca gunnaṃ majjhe gavajā,",
  "anya-e0702n0:83_6": "yathā ca sindhavānaṃ majjhe gadrabhāti.",
  "anya-e0702n0:84_0": "Tadā bhikkhusaṅgho idāni aparisuddhā parisāti manasi karitvā uposathaṃ na akāsi.",
  "anya-e0702n0:84_1": "Sāsane abbudaṃ hutvā sattavassāni uposathapavāraṇāni chijjanti.",
  "anya-e0702n0:84_2": "Siridhammāso ko ca rājā taṃ sutvā taṃ adhikaraṇaṃ vūpasamehi uposathaṃ kārāpehīti ekaṃ amaccaṃ pesesi.",
  "anya-e0702n0:84_3": "Amacco ca bhikkhū uposathaṃ akattukāme kiṃ karissāmīti rājānaṃ paṭipucchituṃ avisahatāya sayaṃ mūḷo hutvā",
  "anya-e0702n0:84_4": "aññena mūḷena manthetvā sace bhikkhusaṅgho uposathaṃ na kareyya,",
  "anya-e0702n0:84_5": "bhikkhusaṅghaṃ ghātetukāmo mahārājāti sayaṃ mūḷo hutvā mūḷassa santikā mūḷavacanaṃ sutvā vihāraṃ gantvā uposathaṃ akattukāmaṃ bhikkhusaṅghaṃ ghātesi.",
  "anya-e0702n0:85_0": "Rājā ca taṃ sutvā ayaṃ bālo mayā anāṇattova hutvā īdisaṃ luddakammaṃ akāsi,",
  "anya-e0702n0:85_1": "ahaṃ pāpakammato muccissāmivā māvāti dvaḷakajāto hutvā mahāmoggaliputta tissattheraṃ gaṅgāya patisotato ānetvā taṃ kāraṇaṃ theraṃ pucchi.",
  "anya-e0702n0:85_2": "Thero ca dīpakatittirajātakena acetanatāya pāpakammato mocessasiti vissajjesi,",
  "anya-e0702n0:85_3": "sattāhampi titthiyānaṃ vādaṃ siridhammāsokarañño sikkhāpesi,",
  "anya-e0702n0:85_4": "vādena vādaṃ tulayitvā saṭṭhisahassamatte titthiye sāsanabāhiraṃ akāsi.",
  "anya-e0702n0:85_5": "Tadā pana uposathaṃ akāsi.",
  "anya-e0702n0:85_6": "Bhagavatā vuttaniyāmeneva kathāvatthuñca bhikkhusaṅghamajjhe byākāsi.",
  "anya-e0702n0:85_7": "Asokārāme ca sahassamattā mahātherā navahi māsehi saṅgāyiṃsuṃ.",
  "anya-e0702n0:86_0": "Tadā majjhimadese pāṭaliputtanagare siridhammāsokarañño rajjaṃ patvā aṭṭhārasavassāni ahesuṃ.",
  "anya-e0702n0:86_1": "Marammaraṭṭhe pana sirikhettanagare ramboṅkassanāma rañño rajjaṃ patvā dvādasa vassāni ahesunti.",
  "anya-e0702n0:87_0": "Imissañca tatiyasaṅgītiyaṃ mahāmoggaliputtatissattheronāma dutiyasaṅgāyakehi mahātherehi brahmalo kaṃ",
  "anya-e0702n0:87_1": "gantvā sāsanassa paggahaṇatthaṃ tissanāma mahābrahmānaṃ āyācita niyāmena tato cavitvā idha moggaliyānāma",
  "anya-e0702n0:87_2": "brāhmaṇiyā kucchimhi nibbattasatto.",
  "anya-e0702n0:88_0": "Lābhasakkāraṃ apekkhitvā saṭṭhisahassamatānaṃ titthiyānaṃ samaṇālayaṃ katvā uposathapavāraṇādīsu kammesu",
  "anya-e0702n0:88_1": "pavesanaṃ parisāya asuddhattā sattavassāni uposathassa akaraṇañca sāsanassa paggahaṇe kāraṇameva.",
  "anya-e0702n0:88_2": "Mahāmoggaliputtatissa majjhantika mahārevappamukhā mahātherā tatiyaṃ saṅgāyitvā tatiyaṃ sāsanaṃ paggahesuṃ.",
  "anya-e0702n0:89_0": "Siridhammāsokarājā ca titthiyānaṃ vādaṃ sallakkhetvā titthiye bahisāsanakaraṇādīhi sāsanassa paggaho rājāti veditabbo.",
  "anya-e0702n0:89_1": "Mahāmoggaliputtatissa majjhintika mahārevappamukhānaṃ sahassamattānaṃ mahātherānaṃ sissaparamparā anekā honti,",
  "anya-e0702n0:89_2": "gaṇanapathaṃ vītivattā.",
  "anya-e0702n0:89_3": "Yamettha ito paraṃ vattabbaṃ,",
  "anya-e0702n0:89_4": "taṃ aṭṭhakathāyaṃ vuttanayena veditabbaṃ.",
  "anya-e0702n0:89_5": "Te pana mahātherā tatiyaṃ saṅgāyitvā parinibbāyiṃsūti.",
  "anya-e0702n0:89_6": "Honti cettha–",
  "anya-e0702n0:90_0": "Mahiddhikāpi ye therā,",
  "anya-e0702n0:91_0": "Saṅgāyitvāna sāsane;",
  "anya-e0702n0:92_0": "Maccūvasaṃva gacchiṃsu,",
  "anya-e0702n0:93_0": "Abbhagabbhaṃva bhākaro.",
  "anya-e0702n0:94_0": "Yathā eteca gacchanti,",
  "anya-e0702n0:95_0": "Tathā mayampi gacchāma;",
  "anya-e0702n0:96_0": "Konāma maccunā mucce,",
  "anya-e0702n0:97_0": "Maccūparāyanā sattā.",
  "anya-e0702n0:98_0": "Tasmā hi paṇḍito poso,",
  "anya-e0702n0:99_0": "Nibbānaṃ pana accutaṃ;",
  "anya-e0702n0:100_0": "Tasseva sacchikatthāya,",
  "anya-e0702n0:101_0": "Puññaṃ kareyya sabbadāti.",
  "anya-e0702n0:102_0": "Ayaṃ tatiyasaṅgītikathāsaṅkhepo.",
  "anya-e0702n0:103_0": "Tato paraṃ kattha sammāsambuddhassa bhagavato sāsanaṃ suṭṭhu patiṭṭhahissatīti vimaṃsitvā mahāmoggaliputtatissatthero",
  "anya-e0702n0:103_1": "paccantadese jinasāsanassa suppatiṭṭhiyamānabhāvaṃ passitvā navaṭṭhānāni jinasāsanassa patiṭṭhāpanatthāya",
  "anya-e0702n0:103_2": "visuṃ visuṃ mahāthere pesesi.",
  "anya-e0702n0:103_3": "Seyyathidaṃ.",
  "anya-e0702n0:103_4": "Mahāmahindattheraṃ sīhaḷadīpaṃ pesesi-",
  "anya-e0702n0:103_5": "tvaṃ etaṃ dīpaṃ gantvā tattha sāsanaṃ patiṭṭhapehīti,",
  "anya-e0702n0:103_6": "soṇattheraṃ uttarattherañcasuvaṇṇabhūmiṃ,",
  "anya-e0702n0:103_7": "mahārakkhitattheraṃ yonakalokaṃ,",
  "anya-e0702n0:103_8": "rakkhitattheraṃ vanavāsīraṭṭhaṃ,",
  "anya-e0702n0:103_9": "yonakadhammarakkhitattheraṃ aparantaraṭṭhaṃ,",
  "anya-e0702n0:103_10": "majjhanti kattheraṃ kasmīragandhā raraṭṭhaṃ,",
  "anya-e0702n0:103_11": "mahārevattheraṃ mahiṃsakamaṇḍalaṃ,",
  "anya-e0702n0:103_12": "mahādhammarakkhitattheraṃ mahāraṭṭhaṃ,",
  "anya-e0702n0:103_13": "majjhimattheraṃ cīnaraṭṭhanti.",
  "anya-e0702n0:103_14": "Tattha ca upasampadapahonakena saṅghena saddhiṃ pesesi.",
  "anya-e0702n0:103_15": "Te ca mahātherā visuṃ visuṃ gantvā sāsanaṃ tattha tattha patiṭṭhāpesuṃ.",
  "anya-e0702n0:103_16": "Patiṭṭhāpetvā ca tesu tesu ṭhānesu bhikkhūnaṃ kāsāvapajjotena vijjotamānā abbhahimadhūrajorāhusaṅkhātehi",
  "anya-e0702n0:103_17": "vimatto viya nisānātho jinasāsanaṃ anantarāyaṃ hutvā patiṭṭhāsi.",
  "anya-e0702n0:104_0": "Tesu pana navasu ṭhānesu suvaṇṇabhūmināma adhunā sudhammanagarameva.",
  "anya-e0702n0:104_1": "Kasmā panetaṃ viññāyatīti ce.",
  "anya-e0702n0:104_2": "Maggānumānato ṭhānānumānato vā.",
  "anya-e0702n0:104_3": "Kathaṃ maggānumānato.",
  "anya-e0702n0:104_4": "Ito kira suvaṇṇabhūmi sattamattāni yojanasatāni honti,",
  "anya-e0702n0:104_5": "ekena vāte na gacchantī nāvā sattahi ahorattehi gacchati,",
  "anya-e0702n0:104_6": "athekasmiṃ samaye evaṃ gacchanti nāvā sattāhampi nadiyā vaṭṭamaccha piṭṭhe neva gatāti aṭṭhakathāyaṃ",
  "anya-e0702n0:104_7": "vuttena sīhaḷadīpato suvaṇṇabhūmiṃ gatamaggappamāṇena sukhammapurato sīhaḷadīpaṃ gatamaggappamāṇaṃ sameti.",
  "anya-e0702n0:104_8": "Sudhamme purato kira hi hiṃsaḷadīpaṃ sattamattāni yojanasatāni honti,",
  "anya-e0702n0:104_9": "ujuṃ vāyuāgamanakāle gacchanti vāyunāvā sattahi ahorattehi sampāpuṇāti.",
  "anya-e0702n0:104_10": "Evaṃmaggānumānato viññāyati.",
  "anya-e0702n0:105_0": "Kathaṃ ṭhānānumānato.",
  "anya-e0702n0:105_1": "Suvaṇṇabhūmi kira mahāsamuddasamīpe tiṭṭhati,",
  "anya-e0702n0:105_2": "nānāverajjakānampi vāṇijānaṃ upasaṅkamanaṭṭhānabhūtaṃ mahātitthaṃ hoti.",
  "anya-e0702n0:105_3": "Teneva mahājanakakumārādayo campānagarādito saṃvohāratthāya nāvāya suvaṇṇabhūmiṃ āgamaṃsūti.",
  "anya-e0702n0:105_4": "Sudhammapurampi adhunā mahāsamuddasamīpeyeva tiṭṭhati.",
  "anya-e0702n0:105_5": "Evaṃ ṭhānānumāsato viññāyatīti.",
  "anya-e0702n0:106_0": "Apare pana suvaṇṇabhūmināma haribhuñjaraṭṭhaṃyeva,",
  "anya-e0702n0:106_1": "tattha su vaṇṇassa bāhullattāti vadanti.",
  "anya-e0702n0:106_2": "Aññe pana siyāmaraṭṭhaṃyevāti vadanti.",
  "anya-e0702n0:106_3": "Taṃ sabbaṃ vimaṃsitabbaṃ.",
  "anya-e0702n0:107_0": "Aparantaṃ nāma visuṃ ekaraṭṭhamevāti apare vadanti.",
  "anya-e0702n0:107_1": "Aññe pana aparantaṃnāma sunāparantaraṭṭhamevāti vadanti.",
  "anya-e0702n0:107_2": "Taṃ yuttameva.",
  "anya-e0702n0:107_3": "Kasmā aparantaṃ nāma sunāparantaraṭṭhamevāti viññāyatīti ce.",
  "anya-e0702n0:107_4": "Aṭṭhakathāsu dvīhi nāmehi vuttattā.",
  "anya-e0702n0:107_5": "Uparipaṇṇāsaaṭṭhakathāyañhi saḷāyatanasaṃyuttaṭṭhakathāyañca aṭṭhakathācariyehi sunāparantaraṭṭhe koṇḍadhānattherena",
  "anya-e0702n0:107_6": "salākādānādhikāre laddhetadaggaṭṭhānataṃ dassantehi aparantaraṭṭhaṃ suna saddena yojetvā vuttaṃ.",
  "anya-e0702n0:107_7": "Dhammapadaṭṭhakathāyaṃ pana aṅguttaraṭṭhakathāyañca tameva raṭṭhaṃ vinā sunasaddena vuttaṃ.",
  "anya-e0702n0:107_8": "Sunasaddo cettha puttapariyāyo.",
  "anya-e0702n0:107_9": "Mandhāturañño jeṭṭhaputto catuddīpavāsi no pakkositvā tesaṃ visuṃ visuṃ nivāsaṭṭhānaṃ niyyādesi.",
  "anya-e0702n0:107_10": "Tattha uttaradīpavāsīnaṃ ṭhānaṃ kururaṭṭhaṃnāma,",
  "anya-e0702n0:107_11": "pubbadīpavāsīnaṃ pana vedeharaṭṭhaṃnāma,",
  "anya-e0702n0:107_12": "pacchimadīpavāsīnaṃ aparantaṃ nāma.",
  "anya-e0702n0:107_13": "Bhattapacchimadīpe jātattā te sunasaddena vuttā.",
  "anya-e0702n0:107_14": "Tatra jātāpi hi tesaṃ puttātivā sunātivā vuttā,",
  "anya-e0702n0:107_15": "yathā vajjiputtakā bhikkhūti.",
  "anya-e0702n0:107_16": "Vatticchāvasena vā vācāsiliṭṭhavasena ca idameva sunasaddena visesetvā voharantīti daṭṭhabbaṃ.",
  "anya-e0702n0:108_0": "Yonakaraṭṭhaṃnāma yavanamanussānaṃ nivāsaṭṭhānameva, yaṃjaṅgamaṅghaiti vuccati.",
  "anya-e0702n0:109_0": "Vanavāsīraṭṭhaṃnāma sirikhettanagaraṭṭhānamo.",
  "anya-e0702n0:109_1": "Keci pana vanavāsīraṭṭhaṃnāma ekaṃ raṭṭhameva,",
  "anya-e0702n0:109_2": "na sirikhettanagaraṭṭhānanti vadanti.",
  "anya-e0702n0:109_3": "Taṃ na sundaraṃ.",
  "anya-e0702n0:109_4": "Sirikhettanagaraṭṭhānameva hi vanavāsīraṭṭhaṃ nāma.",
  "anya-e0702n0:109_5": "Kasmā panetaṃ viññāyatītice.",
  "anya-e0702n0:109_6": "Imassa amhākaṃ rañño bhātikarañño kāle sirikhettanagare gumbhehi paṭicchādite ekasmiṃ pathavipuñje anto",
  "anya-e0702n0:109_7": "nimmujjitvā ṭhitaṃ porāṇikaṃ ekaṃ lohamayabuddhapaṭipibbaṃ paṭilabhi,",
  "anya-e0702n0:109_8": "tassa ca pallaṅke idaṃ vanavāsīraṭṭhavāsīnaṃ pūjanatthāyātiādinā porāṇalekhanaṃ dissati,",
  "anya-e0702n0:109_9": "tasmā yevetaṃ viññāyatīti.",
  "anya-e0702n0:110_0": "Kasmīragandhāraraṭṭhaṃnāma kasmīraraṭṭhaṃ gandhāraraṭṭhañca.",
  "anya-e0702n0:110_1": "Tāni pana raṭṭhāni ekābaddhāni hutvā tiṭṭhanti.",
  "anya-e0702n0:110_2": "Teneva majjhanti kattheraṃ ekaṃ dvīsu raṭṭhesu pesesi.",
  "anya-e0702n0:110_3": "Janapadattā pana napuṃsakekattaṃ bhavati.",
  "anya-e0702n0:110_4": "Tadā pana ekassa rañño āṇāya patiṭṭhānavisayattā ekattavacanena aṭṭhakathāyaṃ vuttantipi vadanti.",
  "anya-e0702n0:111_0": "Mahiṃsakamaṇḍalaṃnāma andhakaraṭṭhaṃ, yaṃ yakkhapuraraṭṭhanti vuccati.",
  "anya-e0702n0:112_0": "Mahāraṭṭhaṃnāma mahānagararaṭṭhaṃ.",
  "anya-e0702n0:112_1": "Ādhunā hi mahāraṭṭhameva na garasaddena yojetvā mahānagararaṭṭhanti voharantīti.",
  "anya-e0702n0:112_2": "Siyāmaraṭṭhantipi vadanti ācariyā.",
  "anya-e0702n0:113_0": "Cinaraṭṭhaṃnāma himavantena ekābaddhaṃ hutvā ṭhitaṃ cīnaraṭṭhaṃ ye vāti.",
  "anya-e0702n0:114_0": "Idaṃ sāsanassa navasu ṭhānesu visuṃ visuṃ patiṭṭhānaṃ.",
  "anya-e0702n0:115_0": "Idāni ādito paṭṭhāya theraparamparakathā vattabbā.",
  "anya-e0702n0:115_1": "Sammāsambuddhassa hi bhagavato saddhivihāriko upālitthe ro,tassa sisso dāsakatthero,",
  "anya-e0702n0:115_2": "tassa sisso soṇakatthero,",
  "anya-e0702n0:115_3": "tassa sisso siggavatthero candavajjitthe ro ca,",
  "anya-e0702n0:115_4": "tesaṃ sisso moggaliputtatissattheroti ime pañcamahātherā sāsanavaṃse ādibhūtā ācariyaparamparānāma.",
  "anya-e0702n0:115_5": "Tesañhi sissaparamparabhūtā theraparamparā yāvajjatanā na upacchindhanti.",
  "anya-e0702n0:115_6": "Ācariyaparamparāya ca lajjibhikkhū yeva pavesetvā kathetabbā no alajjibhikkhū.",
  "anya-e0702n0:115_7": "Alajjībhikkhū nāma hi bahussutāpi samānā lābhagarulokagaruādihi dhammatanti nāsetvā sāsanavare mahābhayaṃ uppādentīti.",
  "anya-e0702n0:115_8": "Sāsanarakkhanakammaṃnāma hi lajjīnaṃyeva visayo no alajjīnaṃ.",
  "anya-e0702n0:115_9": "Tenāhu porāṇā therā,",
  "anya-e0702n0:115_10": "anāgate sāsanaṃ ko nāma rakkhissatīti anupekkhitvā anāgate sāsanaṃ lajjino rakkhissanti,",
  "anya-e0702n0:115_11": "lajjino rakkhissanti,",
  "anya-e0702n0:115_12": "lajjino rakkhissantīti tikkhāttuṃ vācaṃ nicchāresuṃ.",
  "anya-e0702n0:115_13": "Evaṃ majjhimadesepi alajjīpuggalā bahu santīti veditabbā.",
  "anya-e0702n0:116_0": "Parinibbānato hi bhagavato vassasatānaṃ upari pubbe vuttanayeneva vajjiputtakā bhikkhū adhammavatthūni",
  "anya-e0702n0:116_1": "dīpetvā paṭhamasaṅgītikāle bahikatehi pāpabhikkhūhi saddhiṃ mantetvā sahāyaṃ gavesetvā mahāsaṅgītivohārena",
  "anya-e0702n0:116_2": "mahātherā viya saṅgītiṃ akaṃsu.",
  "anya-e0702n0:116_3": "Katvā ca visuṃ gaṇā ahesuṃ.",
  "anya-e0702n0:116_4": "Ahovata idaṃ hāsitabbakammaṃ,",
  "anya-e0702n0:116_5": "seyyathāpi nāma jarasiṅgālo catupadasāmaññena mānaṃ jappetvā attānaṃ sīhaṃ viya maññitvā sīho viya sīhanādaṃ nadīti.",
  "anya-e0702n0:116_6": "Te pāvacanaṃ yathā bhūtaṃ ajānitvā saddacchāyāmattena yathābhūtaṃ atthaṃ nāma siṃsu.",
  "anya-e0702n0:116_7": "Kiñci pāvacanampī apanesuṃ.",
  "anya-e0702n0:116_8": "Tañca sakagaṇeyeva hoti,",
  "anya-e0702n0:116_9": "na dhammavādīgaṇe.",
  "anya-e0702n0:116_10": "Dhammavinayaṃ vikopetvā yathicchita vaseneva cariṃsu.",
  "anya-e0702n0:116_11": "Ayaṃ pana mahāsaṅgītināma eko adhammavādīgaṇo.",
  "anya-e0702n0:117_0": "Tato pacchā kālaṃ atikkante tatoyeva aññamaññaṃ vādato bhijjitvā gokulikonāma eko gaṇo ekabyohāronāma ekoti dve gaṇā bhijjiṃsu.",
  "anya-e0702n0:117_1": "Tato pacchā gokulikagaṇagaṇatoyeva aññamaññaṃ bhijjitvā bahussutikonāma eko gaṇo paññattivādonāma ekoti dve gaṇā bhijjiṃsu.",
  "anya-e0702n0:117_2": "Punapi tehiyeva gaṇehi cetiyavādonāma eko gaṇo bhijji.",
  "anya-e0702n0:118_0": "Tato pacchā cirakālaṃ atikkante dhammavādīgaṇehi visabhāgagaṇaṃ pavisitvā mahiṃsāsakonāma ekogaṇo vajjiputtakonāma ekoti dve gaṇā bhijjiṃsu.",
  "anya-e0702n0:118_1": "Tato pacchāpi vajjiputtakagaṇatoyeva aññamaññaṃ bhijjitvā dhammuttarikonāma eko gaṇo,",
  "anya-e0702n0:118_2": "bhaddayānikonāma eko,",
  "anya-e0702n0:118_3": "channāgārikonāma eko,",
  "anya-e0702n0:118_4": "samutikonāma ekoti cattāro gaṇā bhijjiṃsu.",
  "anya-e0702n0:119_0": "Punapi mahiṃsāsakagaṇato aññamaññaṃ bhijjitvā sabbatthivādonāma eko gaṇo,",
  "anya-e0702n0:119_1": "dhammaguttikonāma eko,",
  "anya-e0702n0:119_2": "kassapiyonāma eko,",
  "anya-e0702n0:119_3": "saṅkantikonāma eko,",
  "anya-e0702n0:119_4": "suttavādo nāma ekoti pañca gaṇā bhijjiṃsu.",
  "anya-e0702n0:120_0": "Evaṃ majjhimadese dutiyasaṅgītiṃ saṅgāyantānaṃ mahātherānaṃ dhammavādītheravādagaṇato visuṃ visuṃ bhijjamānā adhammavādīgaṇā sattarasa ahesuṃ.",
  "anya-e0702n0:120_1": "Te ca adhammavādīgaṇā sāsane theraparamparāya ananto gadhā.",
  "anya-e0702n0:120_2": "Te hi sāsane upakārā na honti,",
  "anya-e0702n0:120_3": "theraparamparāya ca pavesetvā gaṇhituṃ na sakkā,",
  "anya-e0702n0:120_4": "yathā haṃsagaṇe bako,",
  "anya-e0702n0:120_5": "yathā ca go gaṇe gavajo,",
  "anya-e0702n0:120_6": "yathā ca suvaṇṇagaṇe hārakuṭoti.",
  "anya-e0702n0:121_0": "Mahākassapattherādito pana āgatā theraparamparā upāli dāsako cevātiādinā parivārakhandhake samantapāsādikaṭṭhakathāyañca āgatanayeneva veditabbā.",
  "anya-e0702n0:122_0": "Upālittherādīnaṃ parisuddhācārādīni anumānetvā yāva moggaliputtatissattherā,",
  "anya-e0702n0:122_1": "tāva tesaṃ therānaṃ parisuddhā cārādīnīti sakkā ñātuṃ,",
  "anya-e0702n0:122_2": "seyyathāpi nadiyā uparisote meghavassāni anumānetvā adhosote nadiyā udakassa bāhullabhāvo viññātuṃ sakkāti ayaṃ kāraṇānumānanayo nāma.",
  "anya-e0702n0:123_0": "Yāva pana moggaliputtatissattherā,",
  "anya-e0702n0:123_1": "tāva therānaṃ parisuddhācārādīni anumānetvā upālittherassa parisuddhācārādīnīti sakkā ñātuṃ,",
  "anya-e0702n0:123_2": "seyyathāpi nāma uparidhūmaṃ passitvā anumānetvā aggi atthīti sakkā ñātunti ayaṃ phalānumānana yo nāma.",
  "anya-e0702n0:124_0": "Adibhūtassa pana upālittherassa avasānabhūtassa ca moggaliputtatissattherassa parisuddhācārādīni anumānetvā",
  "anya-e0702n0:124_1": "majjhe dāsakasoṇasiggavādīnaṃ therānaṃ parisuddhācārādīniti sakkā ñātuṃ,",
  "anya-e0702n0:124_2": "seyyathāpi nāma silāpaṭṭassa orabhāge pārabhāge ca migapadavaḷañjanaṃ disvā anumānetvā majjhe apākaṭaṃ",
  "anya-e0702n0:124_3": "padavaḷañcanaṃ atthīti sakkā ñātunti ayaṃ migapadavaḷañjana nayo nāma.",
  "anya-e0702n0:125_0": "Evaṃ tīhi nayehi ayaṃ theravādagaṇo dhammavādīlajjipesaloti veditabbo.",
  "anya-e0702n0:125_1": "Evamuparipi nayo netabbo.",
  "anya-e0702n0:125_2": "Theraparamparā ca yāva potthakāruḷā parivārakhandhake samanta pāsādikāyañca tato mahindo iṭṭiyotiādinā vutta nayena veditabbāti.",
  "anya-e0702n0:126_0": "Iti sāsanavaṃse navaṭṭhānāgatasāsanavaṃsakathāmaggo",
  "anya-e0702n0:127_0": "Nāma paṭhamo paricchedo.",
  "anya-e0702n0:128_0": "2. Sīhaḷadīpikasāsanavaṃsakathāmaggo",
  "anya-e0702n0:129_0": "2. Idāni sīhaḷadīpasāsanakathāmaggaṃ vattuṃ okāso anuppatto, tasmā taṃ vakkhāmi.",
  "anya-e0702n0:130_0": "Sīhaḷadīpañhi sāsanassa patiṭṭhānabhūtattā cetiyagabbhasadisaṃ hoti.",
  "anya-e0702n0:130_1": "Sammāsambuddho kira sīhaḷadīpaṃ dharamānakālepi tikkhattuṃ agamāsi.",
  "anya-e0702n0:130_2": "Paṭhamaṃ yakkhānaṃ damanatthaṃ ekakova gantvā yakkhe dametvā mayi parinibbute sīhaḷadīpe sāsanaṃ patiṭṭhahissatīti",
  "anya-e0702n0:130_3": "tambapaṇṇidīpe ārakkhaṃ karonto tikkhattuṃ dīpaṃ āviñchi.",
  "anya-e0702n0:130_4": "Dutiyaṃ mātulabhāgineyyānaṃ nāgarā jūnaṃ damanatthāya ekakova gantvā te dametvā agamāsi.",
  "anya-e0702n0:130_5": "Tatiyaṃ pañcabhikkhusataparivāro gantvā mahācetiyaṭṭhāne ca thūpārāmacetiyaṭṭhāne ca mahābodhipatiṭṭhitaṭṭhāne",
  "anya-e0702n0:130_6": "ca mahiyaṅgaṇacetiyaṭṭhāne ca mudiṅgaṇacetiyaṭṭhāne ca dīghavāpi cetiyaṭṭhāne ca kalyāṇiyacetiyaṭṭhāne",
  "anya-e0702n0:130_7": "ca nirodhasamāpattiṃ samāpajjitvā nisīdi.",
  "anya-e0702n0:131_0": "Tadā ca pana sāsanaṃ ogāhetvāna tāva tiṭṭhati.",
  "anya-e0702n0:131_1": "Pacchā pana yathāvuttattheraparamparāya samabhiniviṭṭhena mahāmoggaliputtatissattherena pesito mahindatthero",
  "anya-e0702n0:131_2": "jinacakke pañcatiṃsādhike dvisate sampatte dutiyakattikamāse iṭṭiyena uttiyena sambulena bhaddasālena",
  "anya-e0702n0:131_3": "cāti etehi therehi saddhiṃ sīhaḷadīpaṃ agamāsi.",
  "anya-e0702n0:131_4": "Soṇuttarattherādayo jinacakke pañcatiṃsādhike dvisate sampatte dutiyakattikamāseyeva sāsanassa patiṭṭhāpanatthāya",
  "anya-e0702n0:131_5": "attano attano sampattabhārabhūtaṃ taṃ taṃ ṭhānaṃ agamaṃsu.",
  "anya-e0702n0:132_0": "Mahāmahindatthero pana sattamāsāni āgametvā jinacakke chattiṃsādhike dvisate sampatte jeṭṭhamāsassa puṇṇamiyaṃ",
  "anya-e0702n0:132_1": "sīhaḷadīpaṃ sāsanassa patiṭṭhāpanatthāya agamāsi.",
  "anya-e0702n0:132_2": "Teneva tesu navasu ṭhānesu sīhaḷadīpaṃ chattiṃsādhike dvisa te agamāsi.",
  "anya-e0702n0:132_3": "Aññāni pana aṭṭha ṭhānāni pañcatiṃsādhikadvisateyeva agamāsīti visuṃva vatthapetabbo.",
  "anya-e0702n0:133_0": "Kasmā pana mahāmahindatthero sattamāsāni āgametvā sabbapacchā sīhaḷadīpaṃ gacchatīti.",
  "anya-e0702n0:133_1": "Sīhaḷadīpe muṭabhivo nāma rājā jarādubbalo ahoti,",
  "anya-e0702n0:133_2": "sāsanaṃ paggahetuṃ asamattho,",
  "anya-e0702n0:133_3": "tassa pana putto devānaṃ piya tisso nāma rājakumāro daharo sāsanaṃ paggahetuṃ samattho bhavissati,",
  "anya-e0702n0:133_4": "so ca devānaṃ viyatisso rajjaṃ tāva labhatu vedissakagirinagare mātuyā saddhiṃ ñātake tāva passāmīti",
  "anya-e0702n0:133_5": "apekkhitvā sattamāsāni āgametvā chattiṃsādhikadvisateyeva jinacakke mahāmahindatthero sīhaḷadīpaṃ gacchatīti",
  "anya-e0702n0:133_6": "veditabbaṃ.",
  "anya-e0702n0:134_0": "Mahāmahindatthero ca iṭṭiyādīhi therehi catūhi bhāgineyyena sumanasāmaṇerena bhaṇḍukena nāma upāsake",
  "anya-e0702n0:134_1": "na cāti etehi saddhiṃ chattiṃsādhike dvisate jinacakke jeṭṭhamāsapuṇṇamiyaṃ suvaṇṇahaṃsā viya jeṭṭhamāse",
  "anya-e0702n0:134_2": "nabhaṃ uggantvā ākāsamaggena anurādhapurassa puratthimadisābhāge missa kapabbatakūṭe patiṭṭhāsi.",
  "anya-e0702n0:135_0": "Jeṭṭhamāsassa ca puṇṇamiyaṃ laṅkādīpe jeṭṭhamūlanakkhattasabhā hutvā manussā chaṇaṃ akaṃsu.",
  "anya-e0702n0:135_1": "Tenevāha sāratthadīpaniyaṃ nāma vinayaḍīkāyaṃ,",
  "anya-e0702n0:135_2": "jeṭṭhamāsassa puṇṇamiyaṃ jeṭṭhanakkhattaṃ mūlanakkhattaṃ vā hotīti.",
  "anya-e0702n0:135_3": "Tattha ca puṇṇaminakkhattaṃ rājamattante puṇṇaminakkhattavicāraṇanayena vuttanti daṭṭhabbaṃ.",
  "anya-e0702n0:136_0": "Devānaṃ piya tisso ca rājā nakkhattaṃ nāma ghosāpetvā chaṇaṃ kārethāti amacce āṇāpetvā cattālī sapurisasahassaparivāro",
  "anya-e0702n0:136_1": "nagaramhā nikkhamitvā yena missa kapabbato,",
  "anya-e0702n0:136_2": "tena pāyāsi migavaṃ kīḷitukāmo.",
  "anya-e0702n0:136_3": "Atha tasmiṃ pabbate adhivatthā ekā devatā migarūpena rājānaṃ phalobhetvā pakkositvā therassa abhimukhaṃ akāsi.",
  "anya-e0702n0:137_0": "Thero rājānaṃ āgacchantaṃ disvā mamaṃyeva rājā passatu mā itareti adhiṭṭhahitvā tissa tissa ito ehīti āha.",
  "anya-e0702n0:137_1": "Rājā taṃ sutvā cintesi,",
  "anya-e0702n0:137_2": "imasmiṃ dīpe jāto sakalopi manusso maṃ tissoti nāmaṃ gahetvā ālapituṃ samattho nāma natthi,",
  "anya-e0702n0:137_3": "ayaṃ pana bhinnabhinnapaṭadharo bhaṇḍukāsāva vasano maṃ nāmena ālapati,",
  "anya-e0702n0:137_4": "ko nukho ayaṃ bhavissati,",
  "anya-e0702n0:137_5": "manusso vā amanusso vāti.",
  "anya-e0702n0:137_6": "Thero āha,–",
  "anya-e0702n0:138_0": "Samaṇā mayaṃ mahārāja, dhammarājassa sāvakā;",
  "anya-e0702n0:139_0": "Taveva anukampāya, jambudīpā idhāgatāti.",
  "anya-e0702n0:140_0": "Tadā ca devānaṃ piyatisso rājā asokaraññā pesitena abhisekena ekamāsābhisitto ahosi.",
  "anya-e0702n0:140_1": "Visākhapuṇṇamāyaṃ hissa abhisekamakaṃsu.",
  "anya-e0702n0:140_2": "So ca asokaraññā pesite dhammapaṇṇākāre ratanattayaguṇappaṭisaṃyuttaṃ sāsanappavattiṃ acirasutaṃ anussaramāno taṃ therassa samaṇā mayaṃ mahārāja,",
  "anya-e0702n0:140_3": "dhammarājassa sāvakāti vacanaṃ sutvā ayyā nukho āgatāti tāvadeva āvudhaṃ nikkhipitvā ekamantaṃ nisīdi sammodanīyaṃ kathaṃ kathayamāno. Yathāha,–",
  "anya-e0702n0:141_0": "Āvudhaṃ nikkhipitvāna, ekamantaṃ upāvisi;",
  "anya-e0702n0:142_0": "Nisajja rājā sammodi, bahuṃ atthūpasañhitanti.",
  "anya-e0702n0:143_0": "Sammodanīyaṃ kathañca kurumāneyeva tasmiṃ tānipi cattālīsapurisasahassāni āgantvā samparivāresuṃ.",
  "anya-e0702n0:143_1": "Tadāthero itarepi cha jane dassesi.",
  "anya-e0702n0:143_2": "Rājā disvā ime kadā āgatāti āha.",
  "anya-e0702n0:143_3": "Mayā saddhiṃyeva mahārājāti.",
  "anya-e0702n0:143_4": "Idāni pana jambudīpe aññepi evarūpā samaṇā santīti.",
  "anya-e0702n0:143_5": "Santi mahārāja etarahijambudīpo kālāvapajjoto isivātapaṭivāto, tasmiṃ–",
  "anya-e0702n0:144_0": "Tevijjā iddhipattā ca, cetopariyakovidā;",
  "anya-e0702n0:145_0": "Khīṇāsavā arahanto, bahū buddhassa sāvakāti.",
  "anya-e0702n0:146_0": "Bhante kena āgatatthāti.",
  "anya-e0702n0:146_1": "Neva mahārāja udakena,",
  "anya-e0702n0:146_2": "na thalenāti.",
  "anya-e0702n0:146_3": "Rājā ākāsena āgatāti aññāsi.",
  "anya-e0702n0:146_4": "Thero atthi nukho rañño passāveyyattikanti vīmaṃsanatthāya āsannaṃ ambarukkhaṃ ārabbha pañhaṃ pucchi, –",
  "anya-e0702n0:147_0": "Kinnāmo mahārāja ayaṃ rukkhoti.",
  "anya-e0702n0:147_1": "Ambarukkho nāma bhanteti.",
  "anya-e0702n0:147_2": "Imaṃ pana mahārāja ambaṃ muñcitvā añño ambo atthi vā natthi vāti.",
  "anya-e0702n0:147_3": "Atthi bhante aññepi bahū ambarukkhāti.",
  "anya-e0702n0:147_4": "Imañca ambaṃ te ca ambe muñcitvā atthi nukho mahārāja aññe rukkhāti.",
  "anya-e0702n0:147_5": "Atthi bhante,",
  "anya-e0702n0:147_6": "te pana na ambarukkhāti.",
  "anya-e0702n0:147_7": "Aññe ca ambe anambe ca muñcitvā atthi pana añño rukkhoti.",
  "anya-e0702n0:147_8": "Ayameva bhante amba rukkhoti.",
  "anya-e0702n0:147_9": "Sādhu mahārāja paṇḍitosīti.",
  "anya-e0702n0:148_0": "Atthi pana mahārāja te ñātakāti.",
  "anya-e0702n0:148_1": "Atthi bhante bahūjanāti.",
  "anya-e0702n0:148_2": "Te muñcitvā keci aññātakāpi atthi mahārājāti.",
  "anya-e0702n0:148_3": "Aññātakā bhante ñātakehi bahutarāti.",
  "anya-e0702n0:148_4": "Tavañātake ca aññātake ca muñcitvā atthañño koci mahārājāti.",
  "anya-e0702n0:148_5": "Ahameva bhanteti.",
  "anya-e0702n0:148_6": "Sādhu mahārāja attā nāma attano neva ñātako na aññātakoti.",
  "anya-e0702n0:149_0": "Atha thero paṇḍito rājā sakkhissati dhammaṃ aññātunti cūḷahatthipadopamasuttaṃ kathesi.",
  "anya-e0702n0:149_1": "Kathāpariyosāne rājā tīsu saraṇesu patiṭṭhahi saddhiṃ cattālīsāya pāṇasahassehīti.",
  "anya-e0702n0:149_2": "Tato paraṃ yaṃ yaṃ vattabbaṃ,",
  "anya-e0702n0:149_3": "taṃ taṃ samantapāsādikādīsu vuttanayena veditabbaṃ.",
  "anya-e0702n0:150_0": "Iccevaṃ sīhaḷadīpe sāsanānuggahaṇa mahindattherato āgatā sissaparamparā bahū honti,",
  "anya-e0702n0:150_1": "gaṇanapathaṃ vīti vattā. Kathaṃ.",
  "anya-e0702n0:150_2": "Mahāmahindattherassa sisso ariṭṭho nāma thero,",
  "anya-e0702n0:150_3": "tassa sisso tissadatto,",
  "anya-e0702n0:150_4": "tassa sisso kāḷasumano,",
  "anya-e0702n0:150_5": "tassa sisso dīgho,",
  "anya-e0702n0:150_6": "tassa sisso dīgha sumano,",
  "anya-e0702n0:150_7": "tassa sisso kāḷasumano,",
  "anya-e0702n0:150_8": "tassa sisso nāgo,",
  "anya-e0702n0:150_9": "tassa sisso buddharakkhito,",
  "anya-e0702n0:150_10": "tassa sisso tisso,",
  "anya-e0702n0:150_11": "tassa sisso revo,",
  "anya-e0702n0:150_12": "tassa sisso sumano,",
  "anya-e0702n0:150_13": "tassa sisso cūḷanāgo,",
  "anya-e0702n0:150_14": "tassa sisso dhammapāli etā,",
  "anya-e0702n0:150_15": "tassa sisso khemo,",
  "anya-e0702n0:150_16": "tassa sisso upalisso,",
  "anya-e0702n0:150_17": "tassa sisso phussadevo,",
  "anya-e0702n0:150_18": "tassa sisso sumano,",
  "anya-e0702n0:150_19": "tassa sisso mahāpadumo,",
  "anya-e0702n0:150_20": "tassa sisso mahāsīvo,",
  "anya-e0702n0:150_21": "tassa sisso upāli,",
  "anya-e0702n0:150_22": "tassa sisso mahānāgo,",
  "anya-e0702n0:150_23": "tassa sisso abhayo,",
  "anya-e0702n0:150_24": "tassa sisso tisso,",
  "anya-e0702n0:150_25": "tassa sisso sumano,",
  "anya-e0702n0:150_26": "tassa sisso cūḷābhayo,",
  "anya-e0702n0:150_27": "tassa sisso tisso,",
  "anya-e0702n0:150_28": "tassa sisso cūḷadevo,",
  "anya-e0702n0:150_29": "tassa sisso sīvoti.",
  "anya-e0702n0:150_30": "Ayaṃ yāva potthakāruḷasaṅkhātā catutthasaṅgītikā,",
  "anya-e0702n0:150_31": "tāva theraparamparāti daṭṭhabbā.",
  "anya-e0702n0:151_0": "Vuttañhetaṃ aṭṭhakathāyaṃ,–",
  "anya-e0702n0:151_1": "yāvajjabhanā tesaṃyeva antevāsikaparamparabhūtāya ācariyaparamparāya ābhatantiti veditabbanti.",
  "anya-e0702n0:152_0": "Evaṃ tesaṃ sissaparamparabhūtā ācariyaparamparā yāvajjatanā sāsane pākaṭā hutvā āgacchantīti veditabba.",
  "anya-e0702n0:153_0": "Sāsane vinayadharehi nāma tilakkhaṇasampannehi bhavitabbaṃ.",
  "anya-e0702n0:153_1": "Tīṇi hi vinayadharassa lakkhaṇāni icchi tabbāni.",
  "anya-e0702n0:153_2": "Katamāni tīṇi.",
  "anya-e0702n0:153_3": "Suttañcassa svāgataṃ hoti suppavatti suvinicchitaṃ suttato anubyañjanatoti idamekaṃ lakkhaṇaṃ,",
  "anya-e0702n0:153_4": "vinaye kho pana ṭhito hoti asaṃhīroti idaṃ dutiyaṃ,",
  "anya-e0702n0:153_5": "ācariyaparamparā kho panassa suggahitā hoti sumanasikatā supadhāritāti idaṃ tatiyaṃ.",
  "anya-e0702n0:154_0": "Tattha ācariyaparamparā kho panassa suggahitā hotīti theraparamparā vaṃsaparamparā cassa suṭṭhugahitā hoti.",
  "anya-e0702n0:154_1": "Sumanasikatāti suṭṭhu manasikatā,",
  "anya-e0702n0:154_2": "āvajjitamatte ñajjali tappadīpo viya hoti.",
  "anya-e0702n0:155_0": "Supadhāritāti suṭṭhu upadhāritā,",
  "anya-e0702n0:155_1": "pubbāparānusandhito atthato kāraṇato ca upa dhāritā.",
  "anya-e0702n0:155_2": "Attano matiṃ pahāya ācariyasuddhiyā vattā hoti,",
  "anya-e0702n0:155_3": "mayhaṃ ācariyo asukācariyassa santike uggaṇhi,",
  "anya-e0702n0:155_4": "so asukassāti evaṃ sabbaṃ ācariyaparamparaṃ thera vādaṅgaṃ āharitvā yāva upālitthero sammāsambuddhassa santike uggaṇhīti pāpetvā ṭhapeti.",
  "anya-e0702n0:155_5": "Tatopi āharitvā upālitthero sammāsambuddhassa santike uggaṇhi,",
  "anya-e0702n0:155_6": "dāsakatthero attano upajjhāyassa upālittherassa,",
  "anya-e0702n0:155_7": "soṇakatthero attano upajjhāyassa dosakattherassa,",
  "anya-e0702n0:155_8": "siggavatthero attano upajjhāyassa soṇakattherassa,",
  "anya-e0702n0:155_9": "moggaliputtatissatthero attano upajjhāyassa siggavattherassa caṇḍa vajjittherassa cāti evaṃ sabbaṃ ācariyaparamparaṃ",
  "anya-e0702n0:155_10": "theravādaṅgaṃ āharitvā attano ācariyaṃ pāpetvā ṭhapeti.",
  "anya-e0702n0:155_11": "Evaṃ uggahitā hi ācariyaparamparā suggahitā hoti.",
  "anya-e0702n0:156_0": "Evaṃ asakkontena pana dve tayo parivaṭṭā uggahetabbā.",
  "anya-e0702n0:156_1": "Sabbapacchimena hi nayena yathā ācariyo ca ācariyācariyo ca pāḷiñca paripuñchañca vadanti,",
  "anya-e0702n0:156_2": "tathā ñātuṃ vattatīti.",
  "anya-e0702n0:157_0": "Yathā vuttattheraparamparā pana bhagavato dharamānakālato paṭṭhāya yāva potthakāruḷā mukhapāṭheneva piṭakattayaṃ dhāresuṃ,",
  "anya-e0702n0:157_1": "paripuṇṇaṃ pana katvā potthake likhitvā na ṭhapenti.",
  "anya-e0702n0:157_2": "Evaṃ mahātherā dukkarakammaṃ katvā sāsanaṃ paggaṇhiṃsu.",
  "anya-e0702n0:157_3": "Tatridaṃ vatthu,–",
  "anya-e0702n0:158_0": "Sīhaḷadīpe kira caṇḍālatissabhayena saṅkhubbhitvā devo ca avassitvā dubbhikkhabhayaṃ uppajji.",
  "anya-e0702n0:158_1": "Tadā akko devānamindo āgantvā tumhe bhante piṭakaṃ dhāretuṃ na sakkhissatha,",
  "anya-e0702n0:158_2": "nāvaṃ pana ārūhitvā jambudīpaṃ gacchatha,",
  "anya-e0702n0:158_3": "sace nāvā appahonakā bhaveyya,",
  "anya-e0702n0:158_4": "kaṭṭhena vā veḷunā vā taratha,",
  "anya-e0702n0:158_5": "abhayatthāya pana mayaṃ rakkhissāmāti āha.",
  "anya-e0702n0:159_0": "Tadā saṭṭhimattā bhikkhū samuddatīraṃ gantvā puna etadahosi,–",
  "anya-e0702n0:159_1": "mayaṃ jambudīpaṃ na gacchissāma,",
  "anya-e0702n0:159_2": "idheva vasitvā tepiṭakaṃ dhārissāmāti.",
  "anya-e0702n0:159_3": "Tato pacchā nāvā titthato nivattitvā sīhaḷadīpekadesaṃ malayajanapadaṃ gantvā mūlaphalādīhiyeva yāpetvā sajjhāyaṃ akaṃsu.",
  "anya-e0702n0:159_4": "Chātakabhayena atipīḷitā hutvā evampi kātuṃ asakkonto vāḷukatale uraṃ ṭhapetvā sīsena sīsaṃ abhimukhaṃ katvā vācaṃ anicchāretvā manasāyeva akaṃsu.",
  "anya-e0702n0:159_5": "Evaṃ dvādasavassāni saddhiṃ aṭṭhakathāya tepiṭakaṃ rakkhitvā sāsanaṃ anuggahesuṃ.",
  "anya-e0702n0:160_0": "Dvādasavassesu pana atikkantesu taṃ bhayaṃ vūpasamitvā pubbe jambudīpaṃ gacchantā sattabhikkhusatā āgantvā",
  "anya-e0702n0:160_1": "sīhaḷadīpekadesaṃ rāmajanapade maṇḍalārāmavihāraṃ āpajjiṃsu.",
  "anya-e0702n0:160_2": "Tepi saṭṭhimattā bhikkhū tameva vihāraṃ gantvā aññamaññaṃ sammantetvā sajjhāyiṃsu.",
  "anya-e0702n0:160_3": "Tadā aññamaññaṃ samenti,",
  "anya-e0702n0:160_4": "na virujjhanti,",
  "anya-e0702n0:160_5": "gaṅgādakena viya yamunodakaṃ saṃsandenti.",
  "anya-e0702n0:160_6": "Evaṃ piṭakattayaṃ mukhapāṭheneva dhāretvā mahātherā dukkarakammaṃ karontīti veditabbā.",
  "anya-e0702n0:161_0": "Yampi pariyattiṃ ekapadamattampi avirajjhitvā dhārenti, taṃ dukkarakammameva.",
  "anya-e0702n0:162_0": "Sīhaḷadīpe kira punabbasukassa nāma kuṭumbikassa putto tissatthero buddhavacanaṃ uggaṇhitvā imaṃ jambudīpaṃ",
  "anya-e0702n0:162_1": "āgantvā yonakadhammarakkhitattherassa santike buddhavacanaṃ uggaṇhitvā gacchanto nāvaṃ abhirūhanatitthe",
  "anya-e0702n0:162_2": "ekasmiṃ pade uppannakaṅkho yojanasatamaggaṃ nivattitvā ācariyassa santikaṃ āgacchanto antarāmagge ekassa",
  "anya-e0702n0:162_3": "kuṭumbikassa pañhaṃ kathesi.",
  "anya-e0702n0:162_4": "So pasīditvā satasahassagghanakaṃ kampalaṃ adāsi.",
  "anya-e0702n0:162_5": "Sopi taṃ āharitvā ācariyassa adāsi.",
  "anya-e0702n0:162_6": "Thero vā siyā koṭṭetvā nisīdanaṭṭhāne paribhaṇḍaṃ kāresi.",
  "anya-e0702n0:162_7": "Kimatthāyāti.",
  "anya-e0702n0:162_8": "Pacchimāya janatāya anuggahatthāya.",
  "anya-e0702n0:162_9": "Evaṃ kirassa ahosi,–",
  "anya-e0702n0:162_10": "amhākaṃ gatamaggaṃ āvajjitvā anāgate sabrahmacārino paṭipattiṃ pūretabbaṃ maññissantīti.",
  "anya-e0702n0:162_11": "Tissattheropi ācariyassa santike kaṅkhaṃ chinditvā sīhaḷadīpameva sakaṭṭhānaṃ āgamāsīti.",
  "anya-e0702n0:162_12": "Iccevaṃ pariyattiṃ ekapadamattampi avirajjhitvā dhāraṇampi dukkarakammamevāti daṭṭhabbaṃ.",
  "anya-e0702n0:163_0": "Yampi yebhuyyena paguṇaṃ na karonti,",
  "anya-e0702n0:163_1": "tassa anantaradhānatthāya asammosatthāya uggahadhāraṇādivasena rakkhanampi karonti,",
  "anya-e0702n0:163_2": "taṃ dukkarakammameva.",
  "anya-e0702n0:164_0": "Sīhaḷadīpeyeva kira mahābhaye ekasseva bhikkhuno mahāniddeso paguṇo ahosi.",
  "anya-e0702n0:164_1": "Atha catunikāyikatissattherassa upajjhāyo mahātipiṭakatthero nāma mahārakkhitattheraṃāha,–",
  "anya-e0702n0:164_2": "āvuso mahārakkhita asukassa santike mahāniddesaṃ gaṇhāhīti.",
  "anya-e0702n0:164_3": "Pāpokirāyaṃ bhante na gaṇhāmīti.",
  "anya-e0702n0:164_4": "Gaṇhāvuso ahaṃ te santike nisīdissāmīti.",
  "anya-e0702n0:164_5": "Sādhu bhante tumhesu nisinnesu gaṇhissāmīti paṭṭhapatvā rattindivaṃ nirantaraṃ pariyāpuṇanto osānadivase",
  "anya-e0702n0:164_6": "heṭṭhāmañce itthiṃ disvā bhante sutaṃyeva me pubbe,",
  "anya-e0702n0:164_7": "sacāhaṃ evaṃ jāneyyaṃ,",
  "anya-e0702n0:164_8": "na īdisassa santike dhammaṃ pariyāpuṇeyyanti āha.",
  "anya-e0702n0:164_9": "Tassa pana santike bahū mahātherā uggaṇhitvā mahāniddesaṃ patiṭṭhāpesuṃ.",
  "anya-e0702n0:164_10": "Evaṃ yaṃ yebhuyyena paguṇaṃ na karonti,",
  "anya-e0702n0:164_11": "tassa anantaradhānatthāya asammosattāya uggahadhāraṇādivasena rakkhanampi dukkarakammaṃ yevāti daṭṭhabbaṃ.",
  "anya-e0702n0:165_0": "Iccevaṃ bhagavato dharamānakālato pabhuti cirakālaṃ yathāvuttamahātheraparamparā pariyattiṃ mukhapāṭheneva dhāresuṃ.",
  "anya-e0702n0:165_1": "Ahovata porāṇikānaṃ mahātherānaṃ satipaññāsamādhivepullatāya hi te mukhapāṭheneva dhāretu sakkāti.",
  "anya-e0702n0:165_2": "Mukhapāṭheneva porāṇakattherānaṃ pariyattidhāraṇaṃ pañcanavutādhikāni catusatāni ahosi.",
  "anya-e0702n0:166_0": "Bhagavato parinibbānato mahāvaṃsasāratthasaṅgahesu āgatanayena jinacakke paṇṇāssādhike catusate sampatte",
  "anya-e0702n0:166_1": "tambapaṇṇidīpe rājūnaṃ aṭṭhārasamako’saddhātissassa nāma rañño putto vaṭṭagāmaṇi nāma rājā rajjaṃ patvā",
  "anya-e0702n0:166_2": "chavassakāle anāgate sattā hīnasatipaññāsamādhikā hutvā na sakkhissanti mukhapāṭhena dhāretunti upaparikkhitvā",
  "anya-e0702n0:166_3": "pubbe vuttehi mahātherehi anupubbena āgatā pañcamattā mahātherasatā vaṭṭagāmaṇirājānaṃ nissāya tambapaṇṇidīpekadese",
  "anya-e0702n0:166_4": "malayajanapade ālokaleṇe aṭṭhakathāya sahapiṭakattayaṃ potthake āropesuṃ.",
  "anya-e0702n0:167_0": "Tañca yathāvuttasaṅgītiyo upanidhāya catutthasaṅgītiyeva nāmāti veditabbā.",
  "anya-e0702n0:167_1": "Vuttañhetaṃ sāratthadīpaniyaṃ nāma vinayaṭīkāyaṃ,–",
  "anya-e0702n0:167_2": "catutthasaṅgītisadisā hi potthakārohasaṅgītīti.",
  "anya-e0702n0:168_0": "Sīhaḷadīpe pana vaṭṭagāmaṇirājā marammaraṭṭhe sirikhettanagare eko nāma kukkuṭasīsarājā ca ekakālena rajjaṃ kāresi.",
  "anya-e0702n0:168_1": "Amarapuramāpakassa rañño kāle sīhaḷadīpabhikkhuhi idha pesitasandesakathāyaṃ pana tettiṃsādhikacatusate sampatte potthakāruḷaṃ akaṃsūti āgataṃ.",
  "anya-e0702n0:168_2": "Vuttañhetaṃ tattha,–",
  "anya-e0702n0:168_3": "tettiṃsādhikacatuvassasataparimāṇakālanti.",
  "anya-e0702n0:169_0": "Idaṃ sīhaḷadīpe yāva potthakāruḷhā",
  "anya-e0702n0:170_0": "Sāsanassa patiṭṭhānaṃ.",
  "anya-e0702n0:171_0": "Athāparaṃ jambudīpe sīhaḷadīpe ca bhikkhū visuṃ visuṃ gaṇavasena bhijjiṃsu,",
  "anya-e0702n0:171_1": "yathā anotattadahato nikkhamananadiyā gaṅgāyamunādivasena bhijjantīti.",
  "anya-e0702n0:171_2": "Tattha jambudīpe gaṇānaṃ bhijjamānataṃ upariyeva vakkhāma.",
  "anya-e0702n0:172_0": "Sīhaḷadīpe pana gaṇānaṃ bhijjamānatā evaṃ daṭṭhabbā. Kathaṃ.",
  "anya-e0702n0:172_1": "Sīhaḷadīpe hi sāsanassa patiṭṭhamānakālato aṭṭhārasādhi kadvivassasate sampatte vaṭṭagāmaṇiraññā kārāvite",
  "anya-e0702n0:172_2": "abhayagirivihāre parivārakhandhakaṃ pāṭhato ca atthato ca vipallāsaṃ katvā mahāvihāravāsigaṇato puthu",
  "anya-e0702n0:172_3": "hutvā eko gaṇo bhijji,",
  "anya-e0702n0:172_4": "so abhayagirivāsigaṇo nāma,",
  "anya-e0702n0:172_5": "dhammarucigaṇoti ca tasseva nāmaṃ.",
  "anya-e0702n0:173_0": "Abhayagirivāsigaṇassa bhijjamānato dvecattālīsādhikativassasate sampatte mahāsenena nāma raññā kārāpite",
  "anya-e0702n0:173_1": "jetavanavihāre bhikkhū ubhatovisaṅgapāṭhe viparītavasena abhisaṅkharitvā abhayagirivāsigaṇato visuṃ eko",
  "anya-e0702n0:173_2": "gaṇo ahosi,",
  "anya-e0702n0:173_3": "so jetavanavāsigaṇo nāma,",
  "anya-e0702n0:173_4": "sāgaliyagaṇoti ca tasseva nāmaṃ.",
  "anya-e0702n0:174_0": "Jetavana vāsigaṇassa bhijjamānakālato ekapaññāsavassādhikānaṃ tiṇṇaṃ vassasatānaṃ upari kurundavāsino",
  "anya-e0702n0:174_1": "ca kolambavāsino ca bhikkhū bhāgineyyaṃ dāṭhāpatiṃ nāma rājānaṃ nissāya ubhatovibhaṅgaparivārakhandhakapāṭhe",
  "anya-e0702n0:174_2": "viparītavasena abhisaṅkharitvā vuttehi dvīhi gaṇehi visuṃ hutvā mahāvihāra vāsigaṇhattamaṃ tulayitvā",
  "anya-e0702n0:174_3": "upadhāretvā mahāvihāranāmaṃ gahetvā eko gaṇo bhijji.",
  "anya-e0702n0:174_4": "Evaṃ sīhaḷadīpe mahāmahindattherādīnaṃ vaṃsabhūtena mahāvihāravāsi gaṇena saddhiṃ cattāro gaṇā bhijjiṃsu.",
  "anya-e0702n0:175_0": "Tattha mahāvihāravāsi gaṇoyeva eko dhammavādī ahosi,",
  "anya-e0702n0:175_1": "sesā pana adhammavādino.",
  "anya-e0702n0:175_2": "Te ca tayo adhammavādino gaṇā bhūtatthaṃ pahāya abhūtatthena dhammaṃ agaruṃ katvā cariṃsūti vacanato",
  "anya-e0702n0:175_3": "sīhaḷadīpe adhammavādino tayopi alajjino gaṇā parimaṇḍalasuppaṭicchannādisikkhāpadāni anādiyitvā vicariṃsu.",
  "anya-e0702n0:175_4": "Tato paṭṭhāya sāsane ekaccānaṃ bhikkhūnaṃ nānappakāravasena nivāsanapārupanādīni dissantiti veditabbaṃ.",
  "anya-e0702n0:176_0": "Adhammavādigaṇānaṃ bhijjamānakālato sattavīsādhikānaṃ pañcasatānaṃ vassānañca upari sirisaṅghabodhi nāma",
  "anya-e0702n0:176_1": "rājā mahāvihāra gaṇassa pakkho hutvā adhammavādinā tayo gaṇe niggahitvā jinasāsanaṃ paggahesi.",
  "anya-e0702n0:176_2": "So ca sirisaṅgha bodhirājā amhākaṃ marammaraṭṭhe arimandananagare anuruddhena nāma raññā samakālavasena rajjasampattiṃ anubhavi.",
  "anya-e0702n0:177_0": "Tato pacchā sīhaḷadīpe vohārakatissassa nāma rañño kāle kapilena nāma amaccena saddhiṃ mantetvā mahāvihāra",
  "anya-e0702n0:177_1": "vāsino bhikkhū nissāya adhammavādigaṇe niggaṇhitvā jinasāsanaṃ paggaṇhāti.",
  "anya-e0702n0:178_0": "Tato pacchā ca goṭṭhābhayassa nāma rañño kāle abhayagiri vāsino bhikkhū parasamuddaṃ pabbājetvā mahāvihāra vāsino bhikkhū nissāya sāsanaṃ visodhayi.",
  "anya-e0702n0:179_0": "Tato pacchāpi goṭṭhābhayarañño puttabhūtassa mahāsenassa nāma rañño kāle abhayagirivāsīnaṃ bhikkhūnaṃ",
  "anya-e0702n0:179_1": "abbhantare saṅghamitto nāma eko bhikkhu rañño padhānācariyo hutvā mahāmahindattherādīnaṃ arahantānaṃ",
  "anya-e0702n0:179_2": "nivāsaṭṭhānabhūtaṃ mahāvihārārāmaṃ vinassituṃ mahāsenaraññā mantetvā ārabhi.",
  "anya-e0702n0:179_3": "Tadā navavassāni mahāvihāre bhikkhu sañño ahosi.",
  "anya-e0702n0:179_4": "Ahovata mahātherānaṃ mahiddhikānaṃ nivāsaṭṭhānaṃ alajjino bhikkhū vinassāpesuṃ,",
  "anya-e0702n0:179_5": "suvaṇṇahaṃssānaṃ nivāsaṭṭhānaṃ kākā viyāti.",
  "anya-e0702n0:180_0": "Jetavanavāsīnañca bhikkhūnaṃ abbhantare eko tisso nāma bhikkhu teneva raññā mantetvā mahāvihāre sīmaṃ samūhani.",
  "anya-e0702n0:180_1": "Achekattā pana tesaṃ sīmasamūhanakammaṃ na sampajjīti.",
  "anya-e0702n0:180_2": "Ahovata dussīlānaṃ pāpakānaṃ kammaṃ acchariyaṃ,",
  "anya-e0702n0:180_3": "seyyathāpi nāma sākhamigo aggaggho kāsivatthaṃ mahagghaṃ bhinnati,",
  "anya-e0702n0:180_4": "evameva bhinditabbavatthunā bhedakapuggalo ativiya dūro ahosīti.",
  "anya-e0702n0:180_5": "Bhavanti cettha, –",
  "anya-e0702n0:181_0": "Yathā sākhamigo pāpo, appagghoyeva kāsikaṃ;",
  "anya-e0702n0:182_0": "Mahagghaṃ kacca bhinnaṃbhinnaṃ, mahussāhena chindati.",
  "anya-e0702n0:183_0": "Evaṃ adhammavādī pāpo, dhammavādigaṇaṃ subhaṃ;",
  "anya-e0702n0:184_0": "Mahussāhena bhindayi, aho acchariyo ayaṃ.",
  "anya-e0702n0:185_0": "Ārakā dūrato āsuṃ, bhinditabbehi bhedakā;",
  "anya-e0702n0:186_0": "Bhūmitova bhavagganto, aho kammaṃ ajānatanti.",
  "anya-e0702n0:187_0": "Iccevaṃ adhammavādigaṇānaṃ balavatāya dhammavādigaṇo parihāyati.",
  "anya-e0702n0:187_1": "Yathā hi gijjhasakuṇassa pakkhavātena suvaṇṇahaṃsā pakatiyā ṭhātuṃ na sakkonti,",
  "anya-e0702n0:187_2": "evameva adhammavādīnaṃ balavatāya dhammavādī parihāyati.",
  "anya-e0702n0:187_3": "Byagghavane viya suvaṇṇamigo nillayitvā gocaraṃ gaṇhāti,",
  "anya-e0702n0:187_4": "yathārucivasena dhammaṃ carituṃ okāsaṃ na labhi.",
  "anya-e0702n0:188_0": "Sīhaḷadīpe sāsanassa patiṭṭhānato dvisattatādhikānaṃ catusatānaṃ vassasahassānañca upari sammāsambuddhassa",
  "anya-e0702n0:188_1": "parinibbānato aṭṭhasattasatādhikānaṃ vassasahassānaṃ upari mahārājā nāma bhūpālo rajjaṃ kāresi.",
  "anya-e0702n0:188_2": "So pana rājā ñadumbaragirivāsikassapattheraggamukhā mahāvihāravāsino bhikkhū tameva rājānaṃ nissāya sāsane malaṃ visodhesuṃ,",
  "anya-e0702n0:188_3": "yathā heraññiko hiraññe malanti.",
  "anya-e0702n0:189_0": "Mahāvihāravāsigaṇato aññe adhammavādinā uppabbā jetvā visodhesuṃ.",
  "anya-e0702n0:189_1": "So ca mahārājā amhākaṃ marammaraṭṭhe arimaddananagare narapaticaññisūnā nāma raññā samakāla vasena rajjaṃ kāresīti veditabbo.",
  "anya-e0702n0:190_0": "Tato pacchā vi vijayabāhurājānaṃ parakkamabāhurājānañca nissāya mahāvihāra vāsino bhikkhū sāsanaṃ parisuddhaṃ akaṃsu,",
  "anya-e0702n0:190_1": "adhammavādino sabbepi uppabbājetvā mahāvihāravāsigaṇoyeva eko patiṭṭhahi,",
  "anya-e0702n0:190_2": "yathā abbhādiupakkilesamalehi vimutto nisānāthoti.",
  "anya-e0702n0:191_0": "Sirisaṅghabodhirājā vohārikatissarājā goṭṭhābhayarājāti ete rājāno sāsanaṃ visodhentopi sabbena sabbaṃ",
  "anya-e0702n0:191_1": "adhammavādigaṇānaṃ avinassanato sāsanaṃ parisuddhaṃ na tāva ahosi.",
  "anya-e0702n0:191_2": "Sirisaṅghabodhirañño mahārañño vijayabāhurañño parakkamabāhuraññoti etesaṃyeva rājūnaṃ kāle sabbena sabbaṃ",
  "anya-e0702n0:191_3": "adhammavādīnaṃ vinassanato sāsanaṃ parisuddhaṃ ahosi.",
  "anya-e0702n0:191_4": "Tadā pana adhammavādinā sīsampi uṭṭhahituṃ na sakkā,",
  "anya-e0702n0:191_5": "yathā aruṇugge kosiyāti.",
  "anya-e0702n0:192_0": "Aparabhāge pana ciraṃ kālaṃ atikkante micchādiṭṭhikānaṃ vijātiyānaṃ bhayena laṅkādīpe sāsanaṃ osakkitvā",
  "anya-e0702n0:192_1": "gaṇapūraṇamattassapi bhikkhusaṅghassa avijjamānatāya mahāvijayabāhurañño kāle rāmaññadesato saṅghaṃ ānetvā",
  "anya-e0702n0:192_2": "sāsanaṃ patiṭṭhāpesi.",
  "anya-e0702n0:193_0": "Tato pacchā ca vimaladhammasūriyassa nāma rañño kāle rakkhāpuraraṭṭhato saṅghaṃ ānetvā sāsanaṃ patiṭṭhāpesi.",
  "anya-e0702n0:193_1": "Tato pacchā ca vimalassa nāma rañño kāle tatoyeva saṅghaṃ ānetvā sāsanaṃ patiṭṭhāpesi.",
  "anya-e0702n0:193_2": "Tato pacchā ca kittissirirājasīhassa nāma rañño kāle syāmaraṭṭhato saṅghaṃ ānetvā tatheva akāsīti.",
  "anya-e0702n0:194_0": "Ayaṃ sīhaḷadīpe sāsanassa osakkanakathā.",
  "anya-e0702n0:195_0": "Tato pacchā jinasāsane navutādhike aṭṭhavassasate sampatte buddhadāsassa nāma rañño kāle eko dhamma kathikatthero",
  "anya-e0702n0:195_1": "ṭhapetvā vinayapiṭakaṃ abhidhammapiṭakañca avasesaṃ suttantapiṭakaṃ sīhaḷabhāsāya parivattitvā abhisaṅkharitvā ṭhapesi.",
  "anya-e0702n0:195_2": "Tañca kāraṇaṃ cūḷavaṃse vuttaṃ.",
  "anya-e0702n0:196_0": "Tassa kira buddhadāsassa rañño puttā asītimattā asītimahāsāvakānaṃ nāmeneva vohāritā ahesuṃ.",
  "anya-e0702n0:196_1": "Tesu puttesu sāriputtattherassa nāmena vohārito eko upatisso nāma rājakumāro pitari devaṅgate dvecattālīsavassāni rajjaṃ karesi.",
  "anya-e0702n0:197_0": "Tato pacchā kaniṭṭho mahānāmo nāma rājakumāro dvāvīsavassāni rajjaṃ kāresi.",
  "anya-e0702n0:197_1": "Tassa rañño kāle jina cakke tettiṃsādhikanavasatavasse sīhaḷadīpe chasaṭṭhimattānaṃ rājūnaṃ pūraṇakāle",
  "anya-e0702n0:197_2": "buddhaghoso nāma thero sīhaḷadīpaṃ gantvā sīhaḷabhāsāya likhite aṭṭhakathāganthe māgadhabhāsāya parivattitvā likhi.",
  "anya-e0702n0:198_0": "So pana mahānāma rājā amhākaṃ marammaraṭṭhe siripaccayanagare savilaññikrovi nāmakena raññā samakālo hutvā rajjaṃ kāresi.",
  "anya-e0702n0:198_1": "Parittaniddāne pana brūmavi?Thī?",
  "anya-e0702n0:198_2": "Nāmakena raññā samakālo hutvā rajjaṃ kāresīti vuttaṃ.",
  "anya-e0702n0:198_3": "Taṃ na yujjatiyeva.",
  "anya-e0702n0:199_0": "Sīhaḷadīpe pana kittissirimegho nāma rājā hutvā navame vasse tasmiṃyeva dīpe rājūnaṃ dvāsaṭṭhimattānaṃ",
  "anya-e0702n0:199_1": "pūraṇakāle jinacakke tiṃsādhike aṭṭhasatavasse jambudīpe kaliṅgapurato kuhasivassa nāma rañño jāmātā",
  "anya-e0702n0:199_2": "dantakumāro hemamālaṃ nāma rājadhītaṃ gahetvā dāṭhādhātuṃ thenetvā navāya taritvā sīhaḷadīpaṃ agamāsi.",
  "anya-e0702n0:199_3": "Jinacakke tiṃsādhikaaṭṭhavassasate jeṭṭhatissarājā navavassāni rajjaṃ kāresi.",
  "anya-e0702n0:200_0": "Buddhadāsarājā ekūnatiṃsati vassāni upalissarājā cadvicattālīsavassāni mahānāmarājā dvāvīsavassānīti",
  "anya-e0702n0:200_1": "sabbāni sampiṇḍitvā jinasāsanaṃ dvattiṃsādhikanavavassasatappamāṇaṃ hoti.",
  "anya-e0702n0:201_0": "Tasmiñca kāle yadā dvīhi vassehi ūnaṃ ahosi,",
  "anya-e0702n0:201_1": "tadā mahānāmarañño kāle tiṃsādhikanavavassasatamatte sāsane buddhaghoso nāma thero laṅkādīpaṃ agamāsi.",
  "anya-e0702n0:202_0": "Amarapuramāpakassa rañño kāle sīhaḷadīpikehi bhikkhūhi pesitasannesapaṇṇe pana chapaṇṇāsādhikanavavassasatātikkante sūti vuttaṃ.",
  "anya-e0702n0:203_0": "Ettha ṭhatvā buddhaghosattherassa aṭṭhuppattiṃsaṅkhepamattaṃ vakkhāma. Kathaṃ.",
  "anya-e0702n0:203_1": "Sīhaḷabhāsakkharehi parivattitaṃ pariyattisāsanaṃ māgadhasāsakkharena ko nāma puggalo parivattituṃ sakkhissatīti",
  "anya-e0702n0:203_2": "mahātherā nimantayitvā tāvatiṃsabhavanaṃ gantvā ghosaṃ devaputtaṃ disvā saddhiṃ sakkena devānamindena",
  "anya-e0702n0:203_3": "taṃ yācitvā bodhirukkhasamīpe ghosagāme kesassa nāma brāhmaṇassa kesiyā nāma brāhmaṇiyā kucchimhi paṭisandhiṃ",
  "anya-e0702n0:203_4": "gaṇhāpesuṃ.",
  "anya-e0702n0:203_5": "Khādatha bhonto pivatha bhontotiādinā brāhmaṇānaṃ aññamaññaṃ ghosakāle vijāyanattā ghosoti nāmaṃ akāsi.",
  "anya-e0702n0:203_6": "Sattavassikakāle so tiṇṇaṃ vedānaṃ pāragū ahosi.",
  "anya-e0702n0:204_0": "Atha kho ekena arahantena saddhiṃ vedakathaṃ sallapanto taṃ kathaṃ niṭṭhāpetvā kusalā dhammā akusalā",
  "anya-e0702n0:204_1": "dhammā abyākatā dhammātiādinā paramatthavedaṃ nāma buddhamantaṃ pucchi.",
  "anya-e0702n0:204_2": "Tadā so sutvā uggaṇhitukāmo hutvā tassa arahantassa santike pabbajitvā devasikaṃ devasikaṃ piṭakattayaṃ saṭṭhimattehi padasahassehi sajjhāyaṃ akāsi,",
  "anya-e0702n0:204_3": "vācuggataṃ akāsi.",
  "anya-e0702n0:204_4": "Ekamāseneva tiṇṇaṃ piṭakānaṃ pāragū ahosi.",
  "anya-e0702n0:205_0": "Tato paccā raho ekakova nisinnassa etadahosi,–",
  "anya-e0702n0:205_1": "buddhabhāsite piṭakattaye mama vā paññā adhikā,",
  "anya-e0702n0:205_2": "udāhu upajjhāyassa vāti.",
  "anya-e0702n0:205_3": "Taṃ kāraṇaṃ ñatvā upajjhācariyo niggahaṃ katvā ovadi.",
  "anya-e0702n0:205_4": "So saṃvegappatto hutvā khamāpetuṃ vandi.",
  "anya-e0702n0:205_5": "Upajjhācariyo tvaṃ āvuso sīhaḷadīpaṃ gantvā piṭakattayaṃ sīhaḷassāsakkharena likhitaṃ māgadhabhāsakkharena likhāhi,",
  "anya-e0702n0:205_6": "evaṃ sati ahaṃ khamissāmīti āha.",
  "anya-e0702n0:206_0": "Buddhaghoso ca pitaraṃ micchādiṭṭhibhāvato mocetvā ācariyassa vacanaṃ sirasā paṭiggahetvā piṭakattayaṃ likhituṃ sīhaḷadīpaṃ nāvāya agamāsi.",
  "anya-e0702n0:206_1": "Tadā samuddamajjhe tīhi divasehi tarante buddhadattatthero ca sīhaḷadīpato nāvāya āgacchanto antarāmagge",
  "anya-e0702n0:206_2": "devāna ānubhāvena aññamaññaṃ passitvā kāraṇaṃ pucchitvā jāni.",
  "anya-e0702n0:206_3": "Jānitvā ca buddhadattatthero evamāha,-",
  "anya-e0702n0:206_4": "mayā āvuso kato jinālaṅkāro appassāroti maññitvā piṭakattayaṃ parivattituṃ likhituṃ okāsaṃ nādāsuṃ,",
  "anya-e0702n0:206_5": "tvaṃ pana piṭakattayaṃ saṃvaṇṇehīti vatvā attano sakkena devānamindena dinnaṃ haritakiphalaṃ ayomayalekhana",
  "anya-e0702n0:206_6": "daṇḍaṃ nisitasilañca buddhaghosattherassa adāsi.",
  "anya-e0702n0:206_7": "Evaṃ tesaṃ dvinnaṃ therānaṃ aññamaññaṃ sallapantānaṃyeva nāvā sayameva apanetvā gacchiṃsu.",
  "anya-e0702n0:207_0": "Buddhaghosatthero ca sīhaḷadīpaṃ patvā paṭhamaṃ saṅghapālattheraṃ passitvā piṭakattayaṃ māgadhabhāsakkharena",
  "anya-e0702n0:207_1": "parivattetuṃ āgatomhīti kāraṇaṃ ārocetvā sīhaḷabhikkhū ca sīle patiṭṭhāyātiādigāthaṃ niyyādetvā imissā",
  "anya-e0702n0:207_2": "gāthāya atthaṃ piṭakattayaṃ āloletvā saṃvaṇṇehīti uyyojesuṃ,",
  "anya-e0702n0:207_3": "tasmiṃyeva divase sāyanhakālato paṭṭhāya yathāvuttagāthaṃ pamukhaṃ katvā visuddhimaggaṃ akāsi.",
  "anya-e0702n0:207_4": "Katvā taṃ kammaṃ nipphādetvā tassa ñāṇappabhavaṃ vīmaṃsetukāmo devānamindo tañca ganthaṃ antaradhāpesi.",
  "anya-e0702n0:207_5": "Punāpi thero akāsi.",
  "anya-e0702n0:207_6": "Tatheva devānamindo antaradhāpesi.",
  "anya-e0702n0:207_7": "Punāpi thero akāsi.",
  "anya-e0702n0:207_8": "Evaṃ tikkhattuṃ kārāpetvā pubbaganthepi dassesi.",
  "anya-e0702n0:207_9": "Tiṇṇampi ganthānaṃ aññamaññaṃ ekapadamattenapi visesatā natthi saṅghapālatthero ca taṃ ārādhayitvā piṭakattayaṃ niyyādesi.",
  "anya-e0702n0:207_10": "Evaṃ visuddhimagge saṅghapālattherassa yācanaṃ ārabbha visuddhimaggo katoti āgataṃ.",
  "anya-e0702n0:207_11": "Buddhaghosuppattikathāyaṃ pana saṅgharājattherassa āyācanaṃ ārabbhāti āgataṃ.",
  "anya-e0702n0:208_0": "Ayaṃ buddhaghosuppattikathāyaṃ āgatanayena dassitabuddhaghosuppattikathāsaṅkhepo.",
  "anya-e0702n0:209_0": "Cūḷavaṃse panevaṃ āgato.",
  "anya-e0702n0:209_1": "Buddhaghosatthero nāma mahābodhirukkhasamīpe ekasmiṃ brāhmaṇagāme vijāto tiṇṇampi vedānaṃ pāragū ahosi tesu tesu vādesu ca aticheko.",
  "anya-e0702n0:209_2": "So aññehi ca saddhiṃ pucchābyākaraṇakammaṃ kattukāmo jambunīpatale āhiṇḍanto ekaṃ vihāraṃ patvā tasmiṃ vā āgantukabhāvena nisīdi.",
  "anya-e0702n0:209_3": "Tasmiñca vihāre revato nāma thero vasi.",
  "anya-e0702n0:209_4": "Tena therena saddhiṃ bhallapanto so brāhmaṇamāṇavo tīsu vedesu aloletvā pañhaṃ pucchi.",
  "anya-e0702n0:209_5": "Pucchitaṃ pucchitaṃ thero byākāsi.",
  "anya-e0702n0:209_6": "Therassa pana pucchitaṃ pañhaṃ māṇavo na sakkā byākātuṃ.",
  "anya-e0702n0:209_7": "Atha māṇavo pucchi,–ko nāmāyaṃ bhante mantoti.",
  "anya-e0702n0:209_8": "Buddhamanto nāmāyanti vutte uggaṇhitukāmo hutvā therassa santike pabbajitvā piṭakattayaṃ uggaṇhi.",
  "anya-e0702n0:209_9": "Aciraneva tiṇṇampi piṭakānaṃ pāragū ahosi.",
  "anya-e0702n0:209_10": "Buddhasseva ghoso yassa atthīti buddhaghosoti nāmena pākaṭo ahosi.",
  "anya-e0702n0:210_0": "Buddhaghoso ca āyasmato revatassa santike nisīdanto ñāṇodayaṃ nāma ganthaṃ aṭṭhassāliniñca nāma ganthaṃ akāsi.",
  "anya-e0702n0:210_1": "Tato pacchā parittaṭṭhakathaṃ kattukāmo hutvā ārabhi.",
  "anya-e0702n0:210_2": "Tadā ācariyo evamāha,–",
  "anya-e0702n0:210_3": "jambudīpe pana āvuso pāḷimattaṃyeva atthi,",
  "anya-e0702n0:210_4": "aṭṭhakathā pana natthi,",
  "anya-e0702n0:210_5": "ācariyavādo ca bhinno hutvā atthi,",
  "anya-e0702n0:210_6": "teneva mahāmahindhattherena ānitā aṭṭhakathā tīsu ca saṅgītīsu āruḷo pāḷiyo sāriputtattherādīhi desito kathāmaggo sīhaḷadīpe atthi,",
  "anya-e0702n0:210_7": "tvaṃ gantvā māgadhabhāsakkharena likhehīti uyyojiyamāno buddhaghosatthero sīhaḷadīpaṃ gantvā anurādhapure",
  "anya-e0702n0:210_8": "mahāvihāraṃ pavisitvā saṅghapālattherassa santike saddhiṃ sīhaḷaṭṭhakathāya theravāde sutvā aṭṭhakathaṃ",
  "anya-e0702n0:210_9": "karissamīti ārocesi.",
  "anya-e0702n0:210_10": "Sīhaḷabhikkhū ca pubbe vuttanayeneva sīle patiṭṭhāyātiādi gāthā niyyādesuṃ.",
  "anya-e0702n0:210_11": "Buddhaghoso ca saddhiṃ aṭṭhakathāya piṭakattayaṃ saṅkhipitvā visuddhimaggaṃ akāsi.",
  "anya-e0702n0:211_0": "Pubbe vuttanayeneva sakko antaradhāpetvā tikkhattuṃ kārāpesi.",
  "anya-e0702n0:211_1": "Saṅghapālattheropi arādhayitvā piṭakattayaṃ niyyādesīti.",
  "anya-e0702n0:212_0": "Kiñcāpi nānā ganthesu nānākārehi buddhaghosuppatti āgatā,",
  "anya-e0702n0:212_1": "tathāpi buddhaghosattherassa sīhaḷadīpaṃ gantvā piṭakattayassa likhanaṃ aṭṭhakathānañca karaṇameva pamāṇanti manokiliṭṭhaṃ na uppādetabbanti.",
  "anya-e0702n0:212_2": "Buddhaghosatthero vikaṭattayaṃ likhitvā jambudīpaṃ paccāgamāsi.",
  "anya-e0702n0:213_0": "Iccevaṃ pāḷibhāsāya pariyattiṃ parivattitvā pacchā ācariyaparamparasissānusissavasena sīhaḷadīpe jinacakkaṃ majjhanti kaṃsumāsī viya atidibbati,",
  "anya-e0702n0:213_1": "anekakoṭippamāṇehi sotāpannasakadāgāmianāgāmiarahantehi laṅkādīpaṃ atisobhati,",
  "anya-e0702n0:213_2": "sabbapāliphullena tiyojanikapāricchattakarukkhena tāvatiṃsabhavanaṃ viya satapattapadumādīhi mahāpokkharaṇī",
  "anya-e0702n0:213_3": "viya tesu tesu ṭhānesu maggamahāmaggaāpakagharadvāratitthavanapabbataguhamandiravihārasālādīsu aladdhamaggaphalaṭṭhānaṃ",
  "anya-e0702n0:213_4": "nāma kiñci natthi,",
  "anya-e0702n0:213_5": "thokaṃ āgametvā piṇḍāya patiṭṭhamānapadesepi maggaphalāni labhiṃsuyeva.",
  "anya-e0702n0:214_0": "Maggaphalāni sacchikarontānaṃ puggalānaṃ bāhullatāya ayaṃ puthujjano ayaṃ puthujjanoti aṅguliṃ pasāretvā dassetabbo hoti.",
  "anya-e0702n0:214_1": "Ekasmiṃ kāle sīhaḷadīpe puthujjana bhikkhu nāma natthi.",
  "anya-e0702n0:214_2": "Tathā hi vuttaṃ vibhaṅgaṭṭhakathāyaṃ,",
  "anya-e0702n0:214_3": "ekavāraṃ puthujjanabhikkhu nāma natthīti.",
  "anya-e0702n0:215_0": "Abhiññālābhīnaṃ kira mahiddhikānaṃ gamanāgamanavasena sūriyossāsaṃ alabhitvā dhaññakoṭṭakā mātugāmā dhaññakoṭṭituṃ okāsaṃ na labhiṃsu.",
  "anya-e0702n0:216_0": "Devalokato sumanasāmaṇero dakkhiṇakkhakaṃ sīhaḷadīpaṃ anetvā tassa pāṭihāriyaṃ dassanavasena uddhakabindhūhi",
  "anya-e0702n0:216_1": "tiyojanasataṃ sakalampi laṅkādīpaṃ byāpatvā bhagavatā paribhuttacetiyaṅgaṇaṃ viya hutvā navāya gacchantā",
  "anya-e0702n0:216_2": "mahāsamudde udakato nāḷikeramattampi disvā sakalaṅkādīpaṃ pūjenti,",
  "anya-e0702n0:216_3": "mahāmahindattherassa santike ariṭṭhattherena saddhiṃ pañcamattā bhikkhusatā paṭhamaṃ tāva vinayapiṭakaṃ",
  "anya-e0702n0:216_4": "uggaṇhiṃsūti imehi kāraṇehi laṅkādīpaṃ jinacakkassa patiṭṭhānaṃ hutvā varadīpanti nāmaṃ paṭilabhi.",
  "anya-e0702n0:217_0": "Sīhaḷadīpeyeva piṭakattayaṃ potthakāruḷavasena patiṭṭhāpetvā tato pacchā coranāgassa nāma rañño kāle",
  "anya-e0702n0:217_1": "sakalalaṅkādīpaṃ dubbhikkhabhayena pīḷetvā piṭakattayaṃ dhārentā bhikkhū jambudīpaṃ āgamaṃsu.",
  "anya-e0702n0:217_2": "Anāgantvā tattheva ṭhitāpi bhikkhū chātakabhayena pīḷetvā udarapaṭalaṃ bandhitvā kucchiṃ vālukarāsimhi ṭhapetvā piṭakattayaṃ dhāresuṃ.",
  "anya-e0702n0:218_0": "Kuṭa kaṇṇatissassa rañño kāleyeva dubbhikkhabhayaṃ vūpasamitvā jambudīpato bhikkhū puna gantvā sīhaḷadīpe",
  "anya-e0702n0:218_1": "ṭhitehi bhikkhūhi saddhiṃ mahāvihāre piṭakattayaṃ avirodhāpetvā samasamaṃ katvā ṭhapesuṃ.",
  "anya-e0702n0:218_2": "Ṭhapetvā ca pana sīhaḷadīpeyeva suṭṭhu dhāresuṃ.",
  "anya-e0702n0:219_0": "Tattheva aṭṭhakathāyo buddhaghosatthero māgadhabhāsāya parivattetvā viraci.",
  "anya-e0702n0:219_1": "Pacchā ca yebhuyyena tattheva aṭṭhakathāṭīkāanumadhulakkhaṇagaṇṭhiganthantarāni akaṃsu.",
  "anya-e0702n0:219_2": "Puna sāsanaṃ nabhe ravinduva pākaṭanti.",
  "anya-e0702n0:220_0": "Tattha buddhavaṃsaṭṭhakathaṃ buddhadattatthere akāsi.",
  "anya-e0702n0:220_1": "Itivuttodānacariyāpiṭakatherātherīvimānavatthupetavatthunettiaṭṭhakathāyo ācariyadhammapālatthero akāsi.",
  "anya-e0702n0:220_2": "So ca ācariyadhammapālatthero sīhaḷadīpassa samīpe damilaraṭṭhe badaratitthamhi nivāsitattā sīhaḷadīpeyeva saṅgahetvā vattabbo.",
  "anya-e0702n0:221_0": "Paṭisambhidāmaggaṭṭhakathaṃ mahānāmo nāma thero ākāsi.",
  "anya-e0702n0:221_1": "Mahāniddesaṭṭhakathaṃ upaseno nāma thero akāsi.",
  "anya-e0702n0:221_2": "Abhidhammaṭīkaṃ pana ānandatthero akāsi.",
  "anya-e0702n0:221_3": "Sā ca sabbāsaṃ ṭīkānaṃ ādibhūtattā mūlaṭīkāti pākaṭā.",
  "anya-e0702n0:222_0": "Visuddhimaggassa mahāṭīkaṃ dīghanikāyaṭṭhakathāya ṭīkaṃ majjhimanikāyaṭṭhakathāya ṭīkaṃ saṃyuttanikāyaṭṭhakathāya",
  "anya-e0702n0:222_1": "ṭīkañhāti imāyo ācariyadhammapālatthero akāsi.",
  "anya-e0702n0:223_0": "Sāratthadīpaniṃ nāma vinayaṭīkaṃ aṅguttaranikāyaṭīkañca parakkamabāhuraññā yācito sāriputtatthero akāsi.",
  "anya-e0702n0:223_1": "Vimativinodaniṃ nāma vinayaṭīkaṃ damilaraṭṭhavāsikassapatthero akāsi.",
  "anya-e0702n0:224_0": "Anuṭīkaṃ pana ācariyadhammapālatthero.",
  "anya-e0702n0:224_1": "Sā ca mūlaṭīkāya anuttānatthāni uttānāni saṃvaṇṇitattā anuṭīkā tivuccati.",
  "anya-e0702n0:225_0": "Visuddhimaggassa cūḷaṭīkaṃ makhudīpaniñca aññetarā therā akaṃsu.",
  "anya-e0702n0:225_1": "Sā ca mūlaṭīkāya atthāvasesāti ca anuttānatthāti ca katvā mūlaṭīkāya saddhiṃ saṃsanditvā katattā madhura sattā ca madhudīpaninti vuccati.",
  "anya-e0702n0:225_2": "Mohavicchedaniṃ pana lakkhaṇaganthaṃ kassapatthero akāsi.",
  "anya-e0702n0:226_0": "Ābhidhammāvatāraṃ pana rupārūpavibhāgaṃ vinayavinicchayañca buddha dattatthero.",
  "anya-e0702n0:226_1": "Vinayasaṅgahaṃ sāriputtatthero.",
  "anya-e0702n0:226_2": "Khuddasikkhaṃ dhammasiritthero.",
  "anya-e0702n0:226_3": "Paramatthavinicchayaṃ nāmarūpaparicchedaṃ abhidhammatthasaṅgañca anuruddhatthero.",
  "anya-e0702n0:226_4": "Saccasaṅkhepaṃ dhammapālatthero.",
  "anya-e0702n0:226_5": "Khemaṃ khematthero.",
  "anya-e0702n0:226_6": "Te ca saṅkhepato saṃvaṇṇitattā sukhena ca lakkhaṇiyattā lakkhaṇaganthāti vuccanti.",
  "anya-e0702n0:227_0": "Tesaṃ pana saṃvaṇṇanāsu abhidhammatthasaṅgahassa porāṇaṭīkaṃ navavimalabuddhitthero akāsi.",
  "anya-e0702n0:227_1": "Saccaṃsaṅkhepanāmarūpaparicchedakhemāabhidhammāvatārānaṃ porāṇaṭīkaṃ vācissaramahāsāmitthero.",
  "anya-e0702n0:227_2": "Paramatthavinicchayassa porāṇaṭīkaṃ mahābodhitthero.",
  "anya-e0702n0:228_0": "Abhidhamatthasaṅgahābhidhammāvatārābhinava ṭīkāyo sumaṅgalasāmitthero.",
  "anya-e0702n0:228_1": "Saccasaṅkhepābhinavaṭīkaṃ araññavāsitthero.",
  "anya-e0702n0:228_2": "Nāmarūpaparicchedābhinavaṭīkaṃ mahāsāmitthero.",
  "anya-e0702n0:228_3": "Paramatthavinicchayābhinavaṭīkaṃ aññataratthero.",
  "anya-e0702n0:228_4": "Vinayavinicchayaṭīkaṃ revatatthero.",
  "anya-e0702n0:228_5": "Khuddasikkhāya purāṇaṭīkaṃ mahāyasatthero.",
  "anya-e0702n0:228_6": "Tāyayeva abhinavaṭīkaṃ saṅgharakkhitattheroti.",
  "anya-e0702n0:229_0": "Vajirabuddhiṃ nāma vinayagaṇṭhipadatthaṃ vajirabuddhitthero.",
  "anya-e0702n0:229_1": "Cūḷagaṇṭhiṃ majjhimagaṇṭhiṃ mahāgaṇṭhiñca sīhaḷadīpavāsino therā.",
  "anya-e0702n0:229_2": "Te ca padakkamena asaṃvaṇṇetvā anuttānatthāyeva saṃvaṇṇitattā gaṇṭhipadatthāti vuccanti.",
  "anya-e0702n0:230_0": "Abhidhānappadīpikaṃ pana mahāmoggalānatthero.",
  "anya-e0702n0:230_1": "Atthabyakkhānaṃ cūḷabuddhatthero.",
  "anya-e0702n0:230_2": "Vuttodayaṃ sambandhacintanaṃ subodhālaṅkārañca saṅgharakkhitatthero.",
  "anya-e0702n0:230_3": "Byākaraṇaṃ moggalānatthero.",
  "anya-e0702n0:231_0": "Mahāvaṃsaṃ cūḷavaṃsaṃ dīpavaṃsaṃ thūpavaṃsaṃ bodhivaṃsaṃ dhātuvaṃ sañca sīhaḷadīpavāsino therā.",
  "anya-e0702n0:231_1": "Dāṭhādhātuvaṃsaṃ pana dhammakittitthero akāsi.",
  "anya-e0702n0:231_2": "Ete ca pāḷimuttakavasena vuttattā ganthantarāti vuccanti.",
  "anya-e0702n0:232_0": "Iccevaṃ buddhaghosādayo thera varā yathābalaṃ yathāsattiṃ pariyattiṃ sāsanaṃ upatthambhetvā bahūhi mūlehi",
  "anya-e0702n0:232_1": "bahuhisākhāhi bahūhi ca viṭapehi upatthambhiyamāno vepullamā pajjamāno mahānigrodharukkho viya thiraṃ",
  "anya-e0702n0:232_2": "hutvā cirakālaṃ tiṭṭhatīti veditabbaṃ.",
  "anya-e0702n0:233_0": "Idaṃ sīhaḷadīpe potthakāruḷhato pacchā sāsanassa patiṭṭhānaṃ.",
  "anya-e0702n0:234_0": "Etepi ca mahāthero, yathāsattiṃ yathābalaṃ;",
  "anya-e0702n0:235_0": "Aṭṭhakathādayo katvā, maccumukhaṃ upāgamuṃ.",
  "anya-e0702n0:236_0": "Seyyathāpi ca lokasmiṃ, obhāsitvāna candimā;",
  "anya-e0702n0:237_0": "Āvahitvāna sattānaṃ, hitaṃ atthaṃva gacchati.",
  "anya-e0702n0:238_0": "Evameva mahātherā, ñāṇobhāsehi bhāsiya;",
  "anya-e0702n0:239_0": "Āvahitvāna sattānaṃ, hitaṃ atthaṃva gacchati.",
  "anya-e0702n0:240_0": "Iti sāsanavaṃse sīhaḷadīpikasāsanavaṃsakathāmaggo",
  "anya-e0702n0:241_0": "Nāma dutiyo paricchedo.",
  "anya-e0702n0:242_0": "3. Suvaṇṇabhūmisāsanavaṃsakathāmaggo",
  "anya-e0702n0:243_0": "3.",
  "anya-e0702n0:243_1": "Idāni yathāṭhapitamātikāvasena suvaṇṇabhūmi raṭṭhe sāsanavaṃsakathāmaggassa vatthuṃ okāso anuppattho,",
  "anya-e0702n0:243_2": "tasmā suvaṇṇabhūmiraṭṭhasāsanavaṃsakathāmaggaṃ ārabhissāmi.",
  "anya-e0702n0:244_0": "Tattha suvaṇṇabhūmīti tīsu rāmaññaraṭṭhesu ekassa nāmaṃ.",
  "anya-e0702n0:244_1": "Tīṇihi rāmaññaraṭṭhāni honti haṃsāvatīmuttimasuvaṇṇabhūmivasena ekadesena sabbampi rāmaññaraṭṭhaṃ gahetabbaṃ.",
  "anya-e0702n0:244_2": "Tattha pana ukkalāpajanapade tapussabhallike ādiṃ katvā bhagavato abhisambujjhitvā sattasattāhesu atikkantesuyeva",
  "anya-e0702n0:244_3": "āsāḷhimāsassa juṇhapakkhapañcamadivasato paṭṭhāya rāmaññaraṭṭhe sāsanaṃ patiṭṭhati.",
  "anya-e0702n0:245_0": "Idaṃ rāmaññaraṭṭhe paṭhamaṃ sāsanassa patiṭṭhānaṃ.",
  "anya-e0702n0:246_0": "Bhagavato abhisambuddhakālato pubbeyeva aparaṇṇakaraṭṭhe subhinnanagare tissarañño kāle ekassa amaccassa tisso jayo cāti dveputtā ahesuṃ.",
  "anya-e0702n0:246_1": "Te gihibhāve saṃvegaṃ labhitvā mahāsamuddassa samīpe gajjagirimhi nāma pabbate itthusipabbaṃ pabbajitvā nisīdisuṃ.",
  "anya-e0702n0:246_2": "Tadā nāgiyā vijjādharo santavaṃ katvā dve aṇḍāni vijāyitvā sā nāgī lajjāya tāni vijahitvā gacchi.",
  "anya-e0702n0:247_0": "Tadā jeṭṭho tissakumāro tāni labhitvā kaniṭṭhena saddhiṃ vibhajitvā ekaṃ ekassa santike ṭhapesi.",
  "anya-e0702n0:247_1": "Kāle atikkante tehi aṇḍehi dve manussā vijāyiṃsu.",
  "anya-e0702n0:247_2": "Te dasa vassavaye sampatte kaniṭṭhassa aṇḍato vijāyanadaharo kālaṃ katvā majjhimadese mithilanagare gavaṃpati nāma kumāro upajji.",
  "anya-e0702n0:247_3": "So sattavassikakāle buddhassa bhagavato santike niyyādetvā pabbājetvā acireneva arahā ahosi.",
  "anya-e0702n0:248_0": "Jeṭṭhassa pana aṇḍato vijāyanadaharo dvādasavassikakāle sakko devānamindo āgantvā rāmaññaraṭṭhe sudhammapuraṃ",
  "anya-e0702n0:248_1": "nāma nagaraṃ māpetvā sīharājāti nāmena tattha rajjaṃ kārāpesi.",
  "anya-e0702n0:248_2": "Silālone pana sirimāsokoti nāmenāti vuttaṃ.",
  "anya-e0702n0:248_3": "Gavaṃpatitthero ca attanā mātaraṃ daṭṭhukāmo mithilanagarato āgantuṃ ārabhi.",
  "anya-e0702n0:248_4": "Tadā dibbacakkhunā mātuyā kālaṅkatabhāvaṃ ñatvā idāni me mātā kuhiṃ uppajjatīti āvajjanto bāhullena nesādakevaṭṭānaṃ",
  "anya-e0702n0:248_5": "nivāsanaṭṭhānabhūte dese uppajjatīti ñatvā sacāhaṃ gantvā na ovādeyyaṃ,",
  "anya-e0702n0:248_6": "mātā me apāyagamaniyaṃ apuññaṃ vicinitvā catūsu apāyesu uppajjeyyāti cintetvā bhagavantaṃ yācitvā rāmaññaraṭṭhaṃ vehāsamaggena āgacchi.",
  "anya-e0702n0:248_7": "Rāmaññaraṭṭhe sudhammaparaṃ patvā attano bhātunā sīharājena saddhiṃ raṭṭhavāsīnaṃ dhammaṃ desetvā pañcasu sīlesu patiṭṭhāpesi.",
  "anya-e0702n0:249_0": "Atha sīharājā āha,",
  "anya-e0702n0:249_1": "lokesu bhante tvamasi aggataro puggaloti.",
  "anya-e0702n0:249_2": "Na mahārāja ahaṃ aggataro,",
  "anya-e0702n0:249_3": "tīsu pana bhavesu sabbesaṃ sattānaṃ makuṭasaṅkāso gotamo nāma mayhaṃ satthā atthi,",
  "anya-e0702n0:249_4": "idāni majjhimadesaṃ rājagahaṃ paṭivasatīti.",
  "anya-e0702n0:249_5": "Evaṃ pana bhante sati tumhākaṃ ācariyaṃ mayaṃ daṭṭhuṃ arahāma vā no vāti pucchi.",
  "anya-e0702n0:249_6": "Gavaṃpatittheroca āma mahārāja arahatha bhagavantaṃ daṭṭhuṃ,",
  "anya-e0702n0:249_7": "ahaṃ yācitvā āgacchāmīti vatvā bhagavantaṃ yāci.",
  "anya-e0702n0:249_8": "Bhagavā ca abhisambujjhitvā aṭṭhame vasse saddhiṃ anekasatabhikkhūhi rāmaññaraṭṭhe sukhammapuraṃ ākāsena āgamāsi.",
  "anya-e0702n0:249_9": "Rājavaṃse pañcahi bhikkhusatehi āgamāsīti vuttaṃ.",
  "anya-e0702n0:249_10": "Silālekhane pana vīsatisahassamattehi bhikkhūhīti vuttaṃ.",
  "anya-e0702n0:249_11": "Ettha ca yasmā bhagavā saparisoyeva āgacchi,",
  "anya-e0702n0:249_12": "na ekakoti ettakameva icchitabbaṃ,",
  "anya-e0702n0:249_13": "tasmā nānā vādataṃ paṭicca cittassākulitā na uppādetabbāti.",
  "anya-e0702n0:250_0": "Atha āgantvā ratanamaṇḍape nisīditvā sarājikānaṃ raṭṭhavāsīnaṃ amatarasaṃ adāsi.",
  "anya-e0702n0:250_1": "Tīsu saraṇesu pañcasu ca sīlesu patiṭṭhāpesi.",
  "anya-e0702n0:250_2": "Atha bhagavā dassanatthāya āgatānaṃ channaṃ tāpasānaṃ cha kesadhātuyo pūjanatthāya adāsi.",
  "anya-e0702n0:250_3": "Tato pacchāsattatiṃsavassāni pūretvā parinibbānakālepi bhagavato adhiṭṭhānānurūpena citakaṭṭhānato tettiṃsa",
  "anya-e0702n0:250_4": "dante gahetvā gavaṃpatitthero sudhammapuraṃ ānetvā sīharañño datvā tettiṃsacetiyāni patiṭṭhāpesi.",
  "anya-e0702n0:250_5": "Evaṃ bhagavato parinibbānato aṭṭhameyeva vasse gavaṃpatitthero rāmañña raṭṭhe sudhammapure sāsanaṃ patiṭṭhāpesi.",
  "anya-e0702n0:251_0": "Idaṃ rāmaññaraṭṭhe dutiyaṃ sāsanassa patiṭṭhānaṃ.",
  "anya-e0702n0:252_0": "Bhagavato parinibbutapañcatiṃsādhikānaṃ dvinnaṃ satānaṃ uparisuvaṇṇabhūmiṃ nāma rāmaññaraṭṭhaṃ āgantvā",
  "anya-e0702n0:252_1": "soṇatthero uttarattherocāti dve therā pañcavaggakammārahehi bhikkhūhi saddhiṃ sāsanaṃ patiṭṭhāpesuṃ.",
  "anya-e0702n0:252_2": "Te ca therā mahāmoggaliputtatissattherassa saddhivihārikāti aṭṭhakathāyaṃ āgatā.",
  "anya-e0702n0:253_0": "Tapussabhallike gavaṃpatittherañca paṭicca sāsanaṃ tāva patiṭṭhahi.",
  "anya-e0702n0:253_1": "Tañca na sabbena sabbaṃ ogāhetvā ye ye pana saddhā pasannā,",
  "anya-e0702n0:253_2": "te te attano icchāvaseneva sāsanaṃ pasīdiṃsu.",
  "anya-e0702n0:253_3": "Pacchā pana soṇuttarattherā mahussāhena ācariya āṇattiyā sāsanassa patiṭṭhāpanatthāya ussukkaṃ āpannā patiṭṭhāpesuṃ.",
  "anya-e0702n0:253_4": "Tena aṭṭhakathāyaṃ etaṃ raṭṭhaṃ gantvā ettha sāsanaṃ patiṭṭhāpehīti kāritapaccayavasena āṇattivibhattivasenaca vuttaṃ.",
  "anya-e0702n0:254_0": "Tadā pana suvaṇṇabhūmiraṭṭhe sudhammapure sirimāsoko nāma rājā rajjaṃ kāresi.",
  "anya-e0702n0:254_1": "Tañca sudhammapuraṃ nāma kelāsapabbatamuddhani dakkhiṇāya anudisāya pubbaḍḍhabhāgena pabbatamuddhani aparaḍḍhabhāgena bhūmitale tiṭṭhati.",
  "anya-e0702n0:254_2": "Taṃyeva guḷapācakānaṃ massānaṃ gehasadisāni gehāni yebhuyyena,",
  "anya-e0702n0:254_3": "teneva goḷamittika nāmenāpi vohāriyati.",
  "anya-e0702n0:254_4": "Tassa pana nagarassa mahāsamuddasamīpe ṭhitattā dakayakkhinī sabbadā āgantvā rājagehe jāte jāte kumāre khādi.",
  "anya-e0702n0:255_0": "Soṇuttarattherānaṃ sampattadivasayeva rājagehe ekaṃ puttaṃ vijāyi.",
  "anya-e0702n0:255_1": "Dakayakkhinīca khādissāmīti saha pañcahi yakkhinisatehi āgatā.",
  "anya-e0702n0:255_2": "Taṃ disvā manussā bhāyitvā mahāviravaṃ ravanti.",
  "anya-e0702n0:255_3": "Tadā therā bhayānakaṃ sīhasīsavasena ekasīsasarīradvayasambandhasaṇṭhānaṃ manusīharūpaṃ māpetvā dassetvā taṃ yakkhiniṃ saparisaṃ palāpesuṃ.",
  "anya-e0702n0:256_0": "Therā ca puna yakkhiniyā anāgamanatthāya parittaṃ akaṃsutasmiñca samāgame āgatānaṃ manussānaṃ brahmajālasuttaṃ adesayyuṃ.",
  "anya-e0702n0:256_1": "Saṭṭhimattasahassā sotāpannādiparāyanā ahesuṃ.",
  "anya-e0702n0:256_2": "Kuladārakānaṃ aḍḍhuḍḍhāni sahassāni pabbajiṃsu.",
  "anya-e0702n0:256_3": "Kuladhītānaṃ pana dighaḍḍhasahassaṃ.",
  "anya-e0702n0:256_4": "Rājakumārānaṃ pañcasatādhikasahassamattaṃ pabbajiṃsu.",
  "anya-e0702n0:256_5": "Avasesāpi manussā saraṇe patiṭṭhahiṃsu.",
  "anya-e0702n0:256_6": "Evaṃ so tattha sāsanaṃ patiṭṭhāpesītii.",
  "anya-e0702n0:256_7": "Vuttañca aṭṭhakathāyaṃ,–",
  "anya-e0702n0:257_0": "Suvaṇṇabhūmiṃ gantvāna, soṇuttarā mahiddhikā;",
  "anya-e0702n0:258_0": "Pisāce niddhamitvāna, brahmajāle madesisunti.",
  "anya-e0702n0:259_0": "Tato paṭṭhāya rājakumārānaṃ soṇuttaranāmehiyeva nāmaṃ akaṃsu.",
  "anya-e0702n0:259_1": "Avasesadvārakānampi rakkhasabhayato vimocanatthaṃ tālapattabhujapattesu therehi māpitaṃ manusīharūpaṃ dassetvā matthake ṭhapesuṃ.",
  "anya-e0702n0:259_2": "Manussāca silāmayaṃ manusīharūpaṃ katvā sudhammapurassa esanne padese ṭhapesuṃ.",
  "anya-e0702n0:259_3": "Taṃ yāvajjatanā atthīti.",
  "anya-e0702n0:259_4": "Iccevaṃ bhagavato parinibbānato pañcatiṃsādhike dvivassasate sampatte soṇuttarattherā āgantvā sāsanaṃ",
  "anya-e0702n0:259_5": "patiṭṭhāpetvā sāsanaṃ patiṭṭhāpetvā anuggahaṃ akaṃsūti.",
  "anya-e0702n0:260_0": "Idaṃ rāmaññaraṭṭhe tatiyaṃ sāsanassa patiṭṭhānaṃ.",
  "anya-e0702n0:261_0": "Tato pacchā chasatādhike sahasse sampatte pubbe vuttehi tīhi kāraṇehi sāsanassa uppattiṭṭhānabhūtaṃ rāmaññaraṭṭhaṃ",
  "anya-e0702n0:261_1": "dāmarikacorabhayena pajjararogabhayena sāsanapaccatthikabhayenacāti tīhi bhayehi ākulitaṃ ahosi.",
  "anya-e0702n0:261_2": "Tadā ca tattha sāsanaṃ dubbalaṃ ahosi,",
  "anya-e0702n0:261_3": "yathā udake mande tatrajātaṃ uppalaṃ uppalaṃ dubbalanti.",
  "anya-e0702n0:261_4": "Tattha bhikkhūpi sāsanaṃ yathā kāmaṃ pūretuṃ na sakkā.",
  "anya-e0702n0:262_0": "Sūriyakumārassa nāma manoharirañño pana kāle sāsanaṃ ativiya dubbalaṃ ahosi.",
  "anya-e0702n0:262_1": "Jinacakke ekachasatādhike vassasahasse sampatte kaliyugeca ekūnavīsatādhike catuvassasate sampatte arimaddananagare",
  "anya-e0702n0:262_2": "anuruddhā nāma rājā tato saha piṭakena bhikkhusaṅghaṃ ānesi.",
  "anya-e0702n0:263_0": "Tato pacchā jinacakke navādhike sattasate sahasse ca sampatte laṅkādīpe sirisaṅghabodhiparakkamabāhumahārājā sāsanaṃ sodhesi.",
  "anya-e0702n0:264_0": "Tato channaṃ vassānaṃ upari kaliyuge dvattiṃsādhike pañcasate sampatte uttarājīvo nāma thero sāsane pākaṭo ahosi.",
  "anya-e0702n0:265_0": "So pana rāmaññaraṭṭhavāsino ariyāvaṃsattherassa saddhivihāriko.",
  "anya-e0702n0:265_1": "Ariyāvaṃsatthero pana kappuṅganagaravāsino mahākāḷattherassa saddhivihāriko.",
  "anya-e0702n0:265_2": "Mahākāḷatthero pana sudhammapuravāsino prānadassittherassa saddhivihāriko.",
  "anya-e0702n0:265_3": "Ayaṃ pana uttarājīvachappadattherānaṃ vaṃsadīpanatthaṃ vuttā.",
  "anya-e0702n0:266_0": "So pana prānadassitthero lokiyābhiññāyo labhitvā niccaṃ abhiṇhaṃ pātova magadharaṭṭhe uruvelanigame mahābodhiṃ",
  "anya-e0702n0:266_1": "gantvā mahābodhiyaṅgaṇaṃ sammajjitvā puna āgantvā sudhammapure piṇḍāya cari.",
  "anya-e0702n0:266_2": "Idaṃ therassa nibaddhavattuṃ.",
  "anya-e0702n0:266_3": "Ayañca attho sudhammapurato magadharaṭṭhaṃ gantvā uruvelanigame vāṇijakammaṃ karontā tadākāraṃ passitvā",
  "anya-e0702n0:266_4": "paccāgamanakāle sudhammapura vāsīnaṃ kathesuṃ,",
  "anya-e0702n0:266_5": "tasmā viññāyati.",
  "anya-e0702n0:267_0": "Tasmiñca kāle uttarājīvatthero paripuṇṇavīsativassena chappadena nāma sāmaṇerena saddhiṃ sīhaḷadīpaṃ gacchi.",
  "anya-e0702n0:267_1": "Sīhaḷadīpavāsino ca bhikkhū mayaṃ mahāmahindattherassa vaṃsikā bhavāma,",
  "anya-e0702n0:267_2": "tumhepi soṇuttarattherānaṃ vaṃsikā bhavatha,",
  "anya-e0702n0:267_3": "tasmā mayaṃ ekavaṃsikā bhavāma samāna vādikāti vatvā chappadasāmaṇerassa upasampadakammaṃ akaṃsu.",
  "anya-e0702n0:267_4": "Tato pacchā cetiya vandanādīni kammāni niṭṭhāpetvā uttarājīvatthero saddhiṃ bhikkhusaṅkhena arimaddananagaraṃ paccāgamāhi.",
  "anya-e0702n0:268_0": "Chappadassa pana etadahosi,-",
  "anya-e0702n0:268_1": "sacāhaṃ ācariyena saha jambudīpaṃ gaccheyyaṃ,",
  "anya-e0702n0:268_2": "bahūhi ñātibalibodhehi pariyattuggahaṇe antarāyo bhaveyya,",
  "anya-e0702n0:268_3": "tena hi sīhaḷadīpeyeva vasitvā pariyattimuggahetvā paccāgamissāmīti.",
  "anya-e0702n0:269_0": "Tato ācariyassa okāsaṃ yācitvā sīhaḷadīpeyeva paṭivasi.",
  "anya-e0702n0:269_1": "Sīhaḷadīpe vasitvā yāva laddhattherasammutikā pariyattiṃ pariyāpuṇitvā puna jambudīpaṃ paccāgantukāmo ahosi.",
  "anya-e0702n0:269_2": "Atha tassa etadahosi,–",
  "anya-e0702n0:269_3": "ahaṃ ekakova gacchanto sace mama ācariyo natthi,",
  "anya-e0702n0:269_4": "sacepi jambudīpavāsinā bhikkhusaṅghena saddhiṃ vinayakammaṃ kātuṃ na iccheyyaṃ,",
  "anya-e0702n0:269_5": "evaṃ sati visuṃ kammaṃ kātuṃ na sakkūṇeyyaṃ,",
  "anya-e0702n0:269_6": "tasmā piṭakadharehi catūhi therehi saddhiṃ gacceyyaṃ,",
  "anya-e0702n0:269_7": "iccetaṃ kusalanti.",
  "anya-e0702n0:270_0": "Evaṃ pana cintetvā tāmalittigāmavāsinā sivalittherena kambojarañño puttabhūtena tāmalindattherena kiñcipuravāsinā",
  "anya-e0702n0:270_1": "ānandattherena rāhulattherenacāti imehi catūhi therehi saddhiṃ nāvāya paccāgacchi.",
  "anya-e0702n0:270_2": "Te ca therā piṭakadharā ahesuṃ dakkhā thāmasampannā ca.",
  "anya-e0702n0:270_3": "Tesu visesato rāhulatthero thāmasampanno.",
  "anya-e0702n0:270_4": "Kusimanagaraṃ sampattakāle upakaṭṭhavassūpagamanakālo hutvā arimaddananagare ācariyassa santikaṃ asampāpuṇitvā kusimanagarayeva vassaṃ upagamiṃsu.",
  "anya-e0702n0:270_5": "Tesaṃ vassūpagamanavihāravatthu ārāmapākāro ca kusimanagarassa dakkhiṇadisāsāge yāvajjatanā atthi.",
  "anya-e0702n0:271_0": "Vassaṃvuṭṭhakāle pana mahāpavāraṇāya pavāretvā te pañca therā arimaddananagaraṃ agamaṃsu.",
  "anya-e0702n0:271_1": "Uttarājīvattheroca arimaddananagara vāsīhi bhikkhūhi visuṃ hutvā saṅghakammāni akāsi.",
  "anya-e0702n0:271_2": "Kiñcāpi cettha uttarājīvattherādayo sīhaḷadīpato paccāgantvā arimaddananagare vasitvā sāsanaṃ anuggahesuṃ,",
  "anya-e0702n0:271_3": "rāmaññaraṭṭhe pana jātattā pubbe ca tattha nivāsattā idha dassitāti daṭṭhabbā.",
  "anya-e0702n0:272_0": "Tasmiñca kāle dalanagare padīpajeyyagāme jāto sāriputto nāma mahallakassamaṇero eko arimaddananagaraṃ",
  "anya-e0702n0:272_1": "gantvā ānandattherassa santike upasampajjitvā pariyatti pariyapuṇi.",
  "anya-e0702n0:272_2": "So bahussuto ahosi dakkho thāmasampanno ca.",
  "anya-e0702n0:272_3": "Tamatthaṃ sutvā narapaticaññisūrājā cintesi,-",
  "anya-e0702n0:272_4": "saceso aṅgapaccaṅgasampanno bhaveyya,",
  "anya-e0702n0:272_5": "ācariyaṃ katvā ṭhapessāmi anuggahessāmīti.",
  "anya-e0702n0:272_6": "Rājā evaṃ cintetvā rājapurise pesetvā vīmaṃsāpesi.",
  "anya-e0702n0:272_7": "Rājapurisā ca tassa chinnapādaṅguṭṭhaggataṃ passitvā tamatthaṃ rañño ārocesuṃ.",
  "anya-e0702n0:272_8": "Rājā taṃ sutvā evaṃ vikalaṅgapaccaṅgo bhaveyya,",
  "anya-e0702n0:272_9": "padhānācariyaṭṭhāne ṭhapetuṃ na yuttoti katvā padhānācariyabhāvaṃ na akāsi.",
  "anya-e0702n0:272_10": "Pūjāsakkā ramatteneva anuggahaṃ akāsi.",
  "anya-e0702n0:272_11": "Ekasmiñca kāle dhammavilāsoti lañchaṃ datvā rāmaññaraṭṭhe sāsanaṃ sodhetvā parisuddhaṃ karohīti rāmaññaraṭṭhaṃ pesesi.",
  "anya-e0702n0:273_0": "Soca rāmaññaraṭṭhaṃ gantvā dalanagare bahunaṃ bhikkhūnaṃ dhamma vinayaṃ vācetvā sāsanaṃ paggahesi.",
  "anya-e0702n0:273_1": "Tattha ca rāmaññamanussā tassa dhammavilāsattherassa sissānusissā sīhaḷabhikkhu gaṇāti vohāranti.",
  "anya-e0702n0:273_2": "Iccevaṃ sīhaḷadīpikassa ānandattherassa sissaṃ dhammavilāsaṃ paṭicca rāmaññaraṭṭhe sīhaḷadīpato sāsanassa āgatamaggoti.",
  "anya-e0702n0:274_0": "Idaṃ rāmaññaraṭṭhe catutthaṃ sāsanassa patiṭṭhānaṃ.",
  "anya-e0702n0:275_0": "Tasmiñca kāle muttimanagare aggamahesiyā ācariyā buddhavaṃsattheramahānāgattherā sīhaḷadīpaṃ gantvā mahāhāravāsigaṇavaṃsabhūtānaṃ",
  "anya-e0702n0:275_1": "bhikkhūnaṃ santike puna sikkhaṃ gaṇhitvā muttimanagaraṃ paccāgantvā muttimanagaravāsīti bhikkhūhi visuṃ",
  "anya-e0702n0:275_2": "hutvā saṅghakammāni katvā sāsanaṃ paggahesuṃ.",
  "anya-e0702n0:275_3": "Teca there paṭicca rāmaññaraṭṭhe puna sīhaḷadīpato sāsanaṃ āgatanti.",
  "anya-e0702n0:276_0": "Idaṃ rāmaññaraṭṭhe pañcamaṃ sāsanassa patiṭṭhānaṃ.",
  "anya-e0702n0:277_0": "Tato pacchāca muttimanagare setibhindassa rañño mātuyā ācariyo medhaṅkaro nāma thero sīhaḷadīpaṃ gantvā",
  "anya-e0702n0:277_1": "sīhaḷadīpe araññavāsīnaṃ mahātherānaṃ santike puna sikkhaṃ gahetvā pariyattiṃ pariyāpuṇitvā suvaṇṇarajatamaye",
  "anya-e0702n0:277_2": "tipusīsacchanne setibhindassa rañño mātuyā kārāvite vihāre nisiditvā sāsanaṃ anuggahesi.",
  "anya-e0702n0:277_3": "Lokadīpakasārañca nāma ganthaṃ akāsi.",
  "anya-e0702n0:277_4": "Athāparimpi muttimanagareyeva suvaṇṇasobhaṇo nāma thero sīhaḷadīpaṃ gantvā mahāvihāravāsigaṇavaṃsabhūtānaṃ",
  "anya-e0702n0:277_5": "therānaṃ santike puna sikkhaṃ gahetvā muttimanagarameva paccāgacchi.",
  "anya-e0702n0:278_0": "So pana thero araññeyeva vasi.",
  "anya-e0702n0:278_1": "Dhutaṅgadharo ca ahosi appiccho santuṭṭho lajjī kukkuccako sikkhā kāmo dakkho thāmasampanno ca.",
  "anya-e0702n0:278_2": "Sīhaḷadīpe kalambumhi nāma jātassare udakukkhepasīmāyaṃ atirekapañcavaggena vanaratanaṃ nāma saṅgharājaṃ",
  "anya-e0702n0:278_3": "upajjhāyaṃ katvā rāhulabhaddaṃ nāma vijayabāhurañño ācariyabhūtaṃ theraṃ kammavācācariyaṃ katvā upasampajji.",
  "anya-e0702n0:278_4": "Soca thero punāgantvā muttimanagareyeva vasitvā gaṇaṃ vaḍḍhetvā sāsanaṃ anuggahesi.",
  "anya-e0702n0:278_5": "Ete ca dve there paṭicca rāmaññaraṭṭhe sīhaḷadīpato sāsanaṃ āgataṃ.",
  "anya-e0702n0:279_0": "Idaṃ rāmaññaraṭṭhe chaṭṭhaṃ sāsanassa patiṭṭhānaṃ.",
  "anya-e0702n0:280_0": "Tato pacchā sāsanavasena dvivassādhike dvisahasse kaliyugato ekāsītike sampatte haṃsāvatīnagare siriparamamahādhammarājāti",
  "anya-e0702n0:280_1": "laddhanāmo dhammacetiyarājā kusimamaṇḍale haṃsāvatīmaṇḍale muttimamaṇḍale ca raṭṭhavāsino sapajaṃviya",
  "anya-e0702n0:280_2": "dhammena samena rakkhitvā rajjaṃ kāresi.",
  "anya-e0702n0:280_3": "So ca rājā tīsu piṭakesu catūsu ca vedesu byākaraṇacchandālaṅkārādīsu ca cheko sikkhitanānāsippo nānābhāsāsu",
  "anya-e0702n0:280_4": "ca pasuto saddhāsīlādiguṇopeto kumudakundasaradacandikāsamānasitapajapatibhūto ca sāsane ca atippasanno ahosi.",
  "anya-e0702n0:281_0": "Ekasmiṃ kāle so cintesi,",
  "anya-e0702n0:281_1": "bhagavato sāsanaṃ nāma pabbajjaupasampadatāvena sambandhaṃ,",
  "anya-e0702n0:281_2": "upasampadabhāvo ca sīmaparisavatthu ñattikammavācāsampattīhi sambandhoti.",
  "anya-e0702n0:281_3": "Evañca pana cintetvā sīmavinicchayaṃ tassaṃ vaṇṇanaṃ vinayasaṅgahaṃ tassaṃvaṇṇanaṃ sīmālaṅkāra sīmasaṅgahañca",
  "anya-e0702n0:281_4": "saddato atthato ca punappunaṃ upaparikkhitvā aññamaññaṃ saṃsanditvā pubbāparaṃ tulayitvā bhagavato adhippāyo",
  "anya-e0702n0:281_5": "īdiso ganthakārānaṃ adhippāyo īdisoti passitvā amhākaṃ rāmaññaraṭṭhe baddhanadīsamuddajātessarādayo sīmāyo",
  "anya-e0702n0:281_6": "bahukāpi samānā ayaṃ parisuddhāti vavatthapetuṃ dukkaraṃ,",
  "anya-e0702n0:281_7": "evaṃ sati sīmaparisāparisuddhā bhavituṃ dukkarāti paṭibhāti.",
  "anya-e0702n0:282_0": "Tato pacchā rāmaññaraṭṭhe tipiṭakadharabyattappaṭibalattherehi mantetvā rañño paṭibhānānurūpaṃ sīmaparisā",
  "anya-e0702n0:282_1": "parisuddhā bhavituṃ dukkarāti therā vinicchaniṃsu.",
  "anya-e0702n0:283_0": "Atha rājā evampi cintesi,–",
  "anya-e0702n0:283_1": "ahovata sammāsambuddhassa sāsanaṃ pañcavassasahassāni patiṭṭhatissatīti ganthesu vuttopi samāno abhisambuddhato",
  "anya-e0702n0:283_2": "catusaṭṭhādhikadvisahassamatteneva kālena sāsane malaṃ hutvā upasampadakamme kaṅkhāṭṭhānaṃ tāva uppajji,",
  "anya-e0702n0:283_3": "kathaṃ pana pañcavassasahassāni sāsanassa patiṭṭhānaṃ bhavissatīti.",
  "anya-e0702n0:283_4": "Evaṃ dhammasaṃvegaṃ uppādetvā punāpi evaṃ cintesi,-",
  "anya-e0702n0:283_5": "evaṃ ettakaṃ sāsane malaṃ dissamānopi samāno upasampadakamme kaṅkhāṭṭhānaṃ dissamānopi samāno parisuddhatthāya",
  "anya-e0702n0:283_6": "anārabhitvā mādiso appossukko majjhatto nisīdituṃ ayutto,",
  "anya-e0702n0:283_7": "evañhi sati bhagavati saddho pasannomhīti vattabbataṃ anāpajjeyyaṃ,",
  "anya-e0702n0:283_8": "tasmā sāsanaṃ nimmalaṃ kātuṃ ārabhissāmīti.",
  "anya-e0702n0:284_0": "Kuto nukho dāni sāsanaṃ āharitvā thiraṃ patiṭṭhā peyyanti āvajjanto evaṃ cintesi,-",
  "anya-e0702n0:284_1": "bhagavato kira parinibbānato chattiṃsādhike dvisate sampatte mahāmoggali puttatissatthero mahāmahindattheraṃ pesetvā sīhaḷadīpe sāsanaṃ patiṭṭhāpesi,",
  "anya-e0702n0:284_2": "tadā devānaṃ piyatissarājā mahāvihāraṃ kārāpetvā adāsi,",
  "anya-e0702n0:284_3": "sāsanavarañca ekāsitādhikāni dvivassasatāni vimalaṃ hutvā patiṭṭhahi,",
  "anya-e0702n0:284_4": "bhikkhusaṅghopi mahāvihāra vāsigaṇavasena ekatova aṭṭhāsi,",
  "anya-e0702n0:284_5": "tato pacchā abhayagirivāsije tavanavāsivasena dvedhā hutvā bhijji,",
  "anya-e0702n0:284_6": "jinacakke aṭṭhasattasatādhike sahasse sampatte sirisaṅghabodhiparakkamabāhumahārājā udumbaragirivāsi",
  "anya-e0702n0:284_7": "mahākassapattherappamukhaṃ mahāvihāra vāsigaṇaṃ anuggahetvā yathāvutte dvegaṇe visodhesi,",
  "anya-e0702n0:284_8": "sāsanaṃ nimmalaṃ akāsi,",
  "anya-e0702n0:284_9": "tato pacchā vijayabāhuparakkamabāhurājūnaṃ dvinnaṃ kālepi sāsanaṃ nimmalaṃ hutvāyeva aṭṭhāsi,",
  "anya-e0702n0:284_10": "teneva byattappaṭibalabhikkhū āyācitvā sīhaḷadīpaṃ gantvā puna sikkhaṃ gaṇhā pessāmi,",
  "anya-e0702n0:284_11": "tesaṃ pana paramparavasena pavattānaṃ bhikkhūnaṃ vasena amhākaṃ rāmaññaraṭṭhe sāsanaṃ nimmalaṃ hutvā patiṭṭhahissatīti.",
  "anya-e0702n0:284_12": "Evaṃ pana cintetvā moggalānattheraṃ somattherañca sīhaḷadīpaṃ gamanatthāya yāci.",
  "anya-e0702n0:284_13": "Therāca sāsanappaṭiyattakammamidanti manasikaritvā paṭiññaṃ akaṃsu.",
  "anya-e0702n0:285_0": "Rājā ca dāṭhādhātupūjanatthāya bhikkhusaṅghassa pūjanatthāya bhūvanekabāhurañño paṇṇākāratthāya deyyadhammapaṇṇākāravatthūni",
  "anya-e0702n0:285_1": "paṭiyādetvā citradūtaṃ rāmadūtanti ime dve amacce dvīsu nāvāsu nāyakaṭṭhāne ṭhapetvā kaliyuge sattatiṃsādhike",
  "anya-e0702n0:285_2": "aṭṭhavassasate sampatte māghamāsassa puṇṇamito ekādasamiyaṃ sūravāre citradūtaṃ saddhiṃ moggalānattherappamukhehi",
  "anya-e0702n0:285_3": "bhikkhūhi ekāya nāvāya gamāpesi.",
  "anya-e0702n0:285_4": "Phagguṇamāsassa aṭṭhamiyaṃ sīhaḷadīpe kalambutitthaṃ pāyāsi.",
  "anya-e0702n0:286_0": "Rāmadūtaṃ pana tasmiṃyeva vasse māghamāsassa puṇṇamito dvādasamiyaṃ candavāre saddhiṃ somattherappamukhehi bhikkhūhi ekāya nāvāya gamāpesi.",
  "anya-e0702n0:286_1": "Ujukaṃ pana vātaṃ alabhitvā citramāsassa juṇhapakkhanavamiyaṃ sīhaḷadīpe valligāmaṃ pāyāsi.",
  "anya-e0702n0:287_0": "Tato pacchā tepi dve amaccā dvīsu nāvāsu ābhatāni dātabbapaṇṇākāravatthūni sandesapaṇṇāni ca bhūvanekabāhurañño bhikkhūsaṅghassa ca adāsi.",
  "anya-e0702n0:287_1": "Raññā pesitabhikkhūnañca sandesapaṇṇe kathitaniyāmeneva kalyāṇiyaṃ nāma nadiyaṃ udakukkhepasīmāyaṃ sāmaṇerabhūmiyaṃ",
  "anya-e0702n0:287_2": "patiṭṭhāpetvā puna upasampadakammaṃ akaṃsu.",
  "anya-e0702n0:288_0": "Upasampajjitvā ca bhūvanekabāhurājā nānāppakāre bhikkhūnaṃ sāruppe parikkhāre datvā idaṃ pana āmisadānaṃ",
  "anya-e0702n0:288_1": "yāva jīvitapariyosānāyeva paribhuñjitabbaṃ bhavissati,",
  "anya-e0702n0:288_2": "nāmalañchaṃ pana na jīrissatīti katvā rāmadūtassa nāvāya pakhānabhūtassa somattherassa sirisaṅghabodhisāmīti nāmaṃ adāsi.",
  "anya-e0702n0:288_3": "Avasesānaṃ pana dasannaṃ therānaṃ kittisirimeghasāmi parakkamabāhusāmi buddhaghosasāmi sīhaḷadīpavisuddhasāmi",
  "anya-e0702n0:288_4": "guṇaratanadharasāmī jinālaṅkārasāmi ratanamālisāmi saddhammatejasāmi dhammarāmasāmi bhūvanekabāhusāmīti",
  "anya-e0702n0:288_5": "nāmāni adāsi.",
  "anya-e0702n0:289_0": "Citradūtassa nāvāya pakhānabhūtassa moggalānattherassa dhammakittilokagarusāmīti nāmaṃ adāsi.",
  "anya-e0702n0:289_1": "Avasesānaṃ pana sirivanaratanasāmi maṅgalattherassāmi kalyāṇatissassāmi candagirisāmi siridantadhātusāmi",
  "anya-e0702n0:289_2": "vanavāsitissasāmi ratanalaṅkārasāmi mahādevasāmi udumbaragirisāmi cūḷābhayatissasāmīti nāmāni adāsi.",
  "anya-e0702n0:289_3": "Bāvīsatiyā pana pacchā samaṇānaṃ nāmaṃ na adāsi.",
  "anya-e0702n0:289_4": "Abhinavasikkhaṃ pana sabbesaṃyeva adāsi.",
  "anya-e0702n0:290_0": "Tato pacchā cetiyapūjanādīni katvā taṃtaṃkiccaṃ nipphādetvā puna āgamaṃsu.",
  "anya-e0702n0:290_1": "Bhūvanekabāhurājā citradūtaṃ evamāha,",
  "anya-e0702n0:290_2": "rāmādhipatirañño paṇṇākāraṃ paṭidātuṃ icchāmi,",
  "anya-e0702n0:290_3": "paṭidūtañca pesetuṃ tāva tvaṃ āgamehīti.",
  "anya-e0702n0:290_4": "Evaṃ pana vatvā pacchā āgamanakāle caṇḍavātabhayena mahāsamuddamajjhe nāvā avagacchati.",
  "anya-e0702n0:290_5": "Tena sīhaḷaraññā pesitanāvāya sabbe sannipatitvā āruhitvā āgacchantā tīṇi divasāni atikkamitvā puna caṇḍavātabhayena",
  "anya-e0702n0:290_6": "agambhīraṭṭhāne silāya ghaṭṭetvā laggitvā gantuṃ asakkuṇitvā ekaṃ uḷumpaṃ bandhitvā jaṅgheneva agamaṃsu.",
  "anya-e0702n0:290_7": "Sīhaḷarañño ca dūto paṇṇākāraṃ datvā paccāgamāsi.",
  "anya-e0702n0:290_8": "Bhikkhūsu ca bhikkhū antarāmaggeyeva maccu ādāya gacchati.",
  "anya-e0702n0:290_9": "Aho aniccā vata saṅkhārāti.",
  "anya-e0702n0:290_10": "Honti cettha,–",
  "anya-e0702n0:291_0": "Imesaṃ pana āraddhaṃ, na kiccaṃ yāva niṭṭhitaṃ;",
  "anya-e0702n0:292_0": "Na tāva ādiyissanti, maccu natthi āpekkhanā.",
  "anya-e0702n0:293_0": "Nikkāruṇiko hi esa, balakkārena ādiya;",
  "anya-e0702n0:294_0": "Rodamānaṃva ñātīnaṃ anicchantaṃva gacchatīti.",
  "anya-e0702n0:295_0": "Rāmādhipatirājāca tesaṃ bhikkhūnaṃ pattakāle haṃsāvatīnagarassa pacchimasmiṃ disābhāge narasūrena nāma",
  "anya-e0702n0:295_1": "amaccena paribhutte gāmakhette pāḷiaṭṭhakathāḷīkādayo punappunaṃ passitvā upaparikkhitvā sīmasamūhanasīmasammutikammāni kārapesi.",
  "anya-e0702n0:295_2": "Sīhaḷadīpe bhagavatā nhāyitapubbāya kalyāṇiyā nāma nadiyaṃ udakukkhepasīmaṃ katvā tattha mahāvihāravāsīnaṃ",
  "anya-e0702n0:295_3": "bhikkhūnaṃ santike upaladdhaupasampadabhāvehi bhikkhūhi katattā kalyāṇīsīmāti samaññaṃ akāsi.",
  "anya-e0702n0:295_4": "Iccevaṃ rāmādhipatirājā pattalaṅke bhikkhū nissāya sāsanaṃ suṭṭhu patiṭṭhitaṃ akāsi.",
  "anya-e0702n0:295_5": "Kaliyugassa aṭṭhatiṃsādhikaaṭṭhavassasatakālato yāva ekacattālīsādhikaaṭṭhavassasatā tesaṃ bhikkhūnaṃ vaṃse asītimattā gaṇapāmokkhattherā ahesuṃ.",
  "anya-e0702n0:295_6": "Tesaṃ sissajātāni pana chabbisādhikāni dvisatāni catusahassāni dasasahassāni ahesuṃ.",
  "anya-e0702n0:295_7": "Evaṃ bhagavato sāsanaṃ rāmaññaraṭṭhe vuḍḍhiṃ rāmaññaraṭṭhe vuḍḍhiṃ virūḷiṃ vepullamāpajjiti.",
  "anya-e0702n0:296_0": "Idaṃ rāmaññaraṭṭhe sattamaṃ sāsanassa patiṭṭhānaṃ.",
  "anya-e0702n0:297_0": "Yadā pana arimaddananagare anuruddho nāma rājā sudhammapuraṃ sarājikaṃ abhibhavitvā viddhaṃsi,",
  "anya-e0702n0:297_1": "tadā rāmaññaraṭṭhaṃ rājasuññaṃ hutvā patiṭṭhahi.",
  "anya-e0702n0:297_2": "Rāmaññaraṭṭhe muttimanagare soṇuttaravaṃso eko gaṇo,",
  "anya-e0702n0:297_3": "sivalivaṃso eko,",
  "anya-e0702n0:297_4": "tāmalindavaṃso eko,",
  "anya-e0702n0:297_5": "ānandavaṃso eko,",
  "anya-e0702n0:297_6": "buddhavaṃso eko,",
  "anya-e0702n0:297_7": "mahānāgavaṃso ekoti chaggaṇā visuṃ visuṃ hutvā aṭṭhaṃsu nānāsaṃvāsakā nānānikāyā.",
  "anya-e0702n0:298_0": "Dhammacetiyaraññā pana kārāpitasāsanampi abhijjamānaṃ hutvā aṭṭhāsi.",
  "anya-e0702n0:298_1": "Samānasaṃvāso ekanikāyoyeva ahosi.",
  "anya-e0702n0:298_2": "Haṃsāvatīmuttimasuvasena tīṇipi rāmaññaraṭṭhāni sunāparanta saṅkhātena ekābaddhāni hutvā tiṭṭhanti.",
  "anya-e0702n0:298_3": "Pubbeca marammaraṭṭhindarājūnaṃ āṇāpavattanaṭṭhānāni ahesuṃ.",
  "anya-e0702n0:298_4": "Tasmā marammaraṭṭhato ekacce bhikkhū rāmaññaraṭṭhaṃ gantvā kalyāṇīsīmāyaṃ puna sikkhaṃ gaṇhiṃsu.",
  "anya-e0702n0:298_5": "Dhammacetiyaraññākārāvitasāsanaṃ sakalaṃ marammaraṭṭhampi byāpetvā ogāhetvā tiṭṭhati.",
  "anya-e0702n0:299_0": "Rāmaññaraṭṭhe soṇuttarattherānaṃ sāsanaṃ patiṭṭhāpitakālato paṭṭhāya yāva sudhammapure manohariraññā arahantānaṃ saṃvijjamānatā veditabbā.",
  "anya-e0702n0:299_1": "Tato pacchā pana uttarā jīvāriyāvaṃsamahākāḷaprānadassittherānaṃ kāle lokiyajjhānābhiññālābhiyoyeva saṃvijjaṃsūti.",
  "anya-e0702n0:299_2": "Adhunā pana tīsupi rāmaññaraṭṭhesu dhammacetiyaraññā kārāvitasāsanaṃyeva tiṭṭhati.",
  "anya-e0702n0:299_3": "Etthaca hetuphalasambandhavasena ādiantavasene ca sāsanavaṃsaṃ paññāya tulayitvā āditova dassitehi tīhi nayehi yathāpaveṇī ghaṭṭiyati,",
  "anya-e0702n0:299_4": "tathā gaṇheyyāti.",
  "anya-e0702n0:299_5": "Ayañca sāsanavaṃso lajjipesalasikkhākāmānaṃyeva vasena vutto,",
  "anya-e0702n0:299_6": "nālajjīnaṃ vasenāti daṭṭhabbo.",
  "anya-e0702n0:300_0": "Tāya ca theraparamparāya muttimanagaravāsimedhaṅkaratthero lokadīpakasāraṃ nāma ganthaṃ akāsi.",
  "anya-e0702n0:300_1": "Haṃsāvatīnagaravāsī pana ānandatthero madhusāratthadīpaniṃ nāma abhidhammaṭīkāya saṃvaṇṇanaṃ,",
  "anya-e0702n0:300_2": "haṃsāvatīnagaravāsīyeva dhammabuddhatthero kavissāraṃ nāma chandovaṇṇanaṃ,",
  "anya-e0702n0:300_3": "haṃsāvatīnagaravāsīyeva saddhammālaṅkāratthero paṭṭhānasāradīpaniṃ nāma pakaraṇaṃ,",
  "anya-e0702n0:300_4": "tatheva aññataro thero apheggusāraṃ nāma ganthaṃ akāsi.",
  "anya-e0702n0:300_5": "Evaṃ anekappakārānaṃ ganthakārānaṃ mahātherānaṃ vasanaṭṭhānaṃ hutvā sāsanaṃ ogāhetvā virūḷaṭṭhānaṃahosīti.",
  "anya-e0702n0:301_0": "Iti sāsanavaṃse suvaṇṇabhūmisāsanavaṃsakathāmaggā nāma",
  "anya-e0702n0:302_0": "Tatiyo paricchedo.",
  "anya-e0702n0:303_0": "4. Yonakaraṭṭhasāsanavaṃsakathāmaggo",
  "anya-e0702n0:304_0": "4.",
  "anya-e0702n0:304_1": "Idāni pana yonakaraṭṭhe sāsanassuppattiṃ kathessāmi.",
  "anya-e0702n0:304_2": "Bhagavā hi veneyyahitāvaho yonakaraṭṭhe mamasāsanaṃ cirakālaṃ pabhiṭṭhahissatīti āpekkhitvā saddhiṃ bhikkhu",
  "anya-e0702n0:304_3": "saṅghena desacārikaṃ āhiṇḍanto labhuñjaṃ nāma nagaraṃ agamāsi.",
  "anya-e0702n0:304_4": "Tadā eko nesādo hariphalaṃ datvā taṃ paribhuñjitvā haribīje khipite pathaviyaṃ apatitvā ākāseyeva patiṭṭhāsi.",
  "anya-e0702n0:304_5": "Taṃ disvā sitaṃ patvākāsi.",
  "anya-e0702n0:304_6": "Tamatthaṃ disvā ānandatthero pucchi.",
  "anya-e0702n0:304_7": "Anāgate kho ānanda imasmiṃ ṭhāne mama dhātucetiyaṃ patiṭṭhahissati,",
  "anya-e0702n0:304_8": "sāsanaṃ virūḷamāpajjissatīti byākāsi.",
  "anya-e0702n0:304_9": "Bhagavatā pana hariphalassa bhuñjitaṭṭhānattāharibhuñjoti tassa raṭṭhassa nāmaṃ ahosi.",
  "anya-e0702n0:304_10": "Dvinnaṃ tāpasānaṃ ṭhapitaṃ jalasuttikaṃ paṭicca yonakānaṃ bhāsāya labhuñjoti nāmaṃ ahosi.",
  "anya-e0702n0:305_0": "Tadā tattha mapinnāya nāma ekissā mātikāya samīpe nisinno eko lavakulikajeṭṭhako attano puttaṃ sattavassikaṃ bhagavato niyyādetvā pabbājesi.",
  "anya-e0702n0:305_1": "Kammaṭṭhānānuyogavasena acireneva arahattaṃ pāpuṇi.",
  "anya-e0702n0:305_2": "Sattavassi kassaca sāmaṇerassa arahattaṃ sacchikataṭṭhānataṃ paṭicca yonakabhāsāya etaṃ ṭhānaṃ caṅgamaṅgha iti vuccati.",
  "anya-e0702n0:305_3": "Cirakāla vasena jaṅgamaṅgha iti vuccati.",
  "anya-e0702n0:305_4": "Tato paṭṭhāyayeva yonakaraṭṭhe sāsanaṃ patiṭṭhātīti.",
  "anya-e0702n0:306_0": "Idaṃ yonakaraṭṭhe paṭhamaṃ sāsanassa patiṭṭhānaṃ.",
  "anya-e0702n0:307_0": "Sāsane pana pañcatiṃsādhike dvivassasate sampatte mahārakkhitatthero yonakaraṭṭhaṃ gantvā kambojakhemāvara",
  "anya-e0702n0:307_1": "haribhuñjāyuddhayādīsu anekesu raṭṭhesu sāsanaṃ patiṭṭhāpeti.",
  "anya-e0702n0:307_2": "Tāni hi sabbāni raṭṭhāni saṅgahetvā dassentehi aṭṭhakathācariyehi yonakalokanti okāsakālokavācakena sāmaññasaddena vuttaṃ.",
  "anya-e0702n0:307_3": "Pakati hesā ganthakārānaṃ yena kenacākārena atthantarassa viññāpanāti.",
  "anya-e0702n0:308_0": "Mahārakkhitatthero ca saddhiṃ pañcahi bhikkhūhi pāṭaliputtato anilapathamaggena yonakalokaṃ āgantvā kāḷakārāmasuttena yonake pasādesi.",
  "anya-e0702n0:308_1": "Sattatisahassādhikapāṇasatasahassaṃ maggaphalālaṅkāraṃ adāsi.",
  "anya-e0702n0:308_2": "Santike cassa dasasahassāni pabbajiṃsu.",
  "anya-e0702n0:308_3": "Evaṃ so tatthasāsanaṃ patiṭṭhāpesi.",
  "anya-e0702n0:308_4": "Tathā ca vuttaṃ aṭṭhakathāyaṃ,–",
  "anya-e0702n0:309_0": "Yonakaraṭṭhaṃ tadā gantvā, so mahārakkhito isi;",
  "anya-e0702n0:310_0": "Kāḷakārāmasuttena, te pasādesi yonaketi.",
  "anya-e0702n0:311_0": "Tato paṭṭhāya tesaṃ sissaparamparā bahū honti, gaṇanapathaṃ vītivattā.",
  "anya-e0702n0:312_0": "Idaṃ yonakaraṭṭhe mahārakkhitattherādayo paṭicca",
  "anya-e0702n0:313_0": "Dutiyaṃ sāsanassa patiṭṭhānaṃ.",
  "anya-e0702n0:314_0": "Yonakaraṭṭhe lakunnanagare jinacakke pañcavassasate maṇimayaṃ buddhappaṭimaṃ māpetvā visukammadevaputto nāgasenattherassa adāsi.",
  "anya-e0702n0:314_1": "Nāgesenatthero ca tasmiṃ paṭimamhi dhātu āgantvā patiṭṭhātūti adhiṭṭhāsi.",
  "anya-e0702n0:314_2": "Adhiṭṭhānavaseneva sattadhātuyo āgantvā tattha patiṭṭhahitvā pāṭihāriyaṃ dassesunti rājavaṃse vuttaṃ.",
  "anya-e0702n0:315_0": "Tañca vacanaṃ mama parinibbānato pañcavassasate atikkante ete uppajjissantīti milindapañhāyaṃ vuttavacanena kālaparimāṇavasena ca sameti.",
  "anya-e0702n0:315_1": "Yonakaraṭṭhe milindarañño kāle jinacakke pañcavassasateyeva nāgasenattheraṃ paṭissa jinacakkaṃ virūḷaṃ hutvā patiṭṭhāsi.",
  "anya-e0702n0:316_0": "Idaṃ yonakaraṭṭhe nāgasenattheraṃ paṭicca tatiyaṃ",
  "anya-e0702n0:317_0": "Sāsanassa patiṭṭhānaṃ.",
  "anya-e0702n0:318_0": "Kaliyuge pañcasaṭṭhivasselabhuñjanagarato saṅkamitvā kyuṅgaranagare māpikassa baññācomaṅgara nāmakassa",
  "anya-e0702n0:318_1": "rañño kāle majjhimadesato kassapatthero pañcahi therehi saddhiṃ āgacchi.",
  "anya-e0702n0:319_0": "Tadā so rājā vihāraṃ katvā tesaṃ adāsi.",
  "anya-e0702n0:319_1": "Sīhaḷadīpato ca dhātuyo ānetvā eko thero āgacchi.",
  "anya-e0702n0:319_2": "Dhātuto pāṭihāriyaṃ disvā pasīditvā labhuñjacetiya nidhānaṃ akāsi.",
  "anya-e0702n0:319_3": "Te ca there paṭicca yonakaraṭṭhe sāsana vaṃso āgato.",
  "anya-e0702n0:320_0": "Idaṃ yonakaraṭṭhe catutthaṃ sāsanassa patiṭṭhānaṃ.",
  "anya-e0702n0:321_0": "Kaliyuge dvāsaṭṭhādhike sattasate sampatthe cinaraṭṭhindo rājā abhibhavitvā sakalampi yonakaraṭṭhaṃ saṅkhubtitaṃ hoti.",
  "anya-e0702n0:321_1": "Tadā mahādhammagambhīratthero mahāmedhaṅkaratthe rocāti dve thero yonakaraṭṭhato saddhiṃ bahūhi bhikkhūhi sīhaḷadīpaṃ agamaṃsu.",
  "anya-e0702n0:321_2": "Tadā ca sīhaḷadīpe dubbhikkhabhayena abhibhūto hutvā tato syāmaraṭṭhe sokkatayanagaraṃ puna agamaṃsu.",
  "anya-e0702n0:322_0": "Tato pacchā lakunnanagaraṃ gantvā sāsanaṃ paggaṇhantānaṃ lajjipesalānaṃ bhikkhūnaṃ santike puna sikkhaṃ gaṇhiṃsu.",
  "anya-e0702n0:322_1": "Te ca thero syāmaraṭṭhe yonakaraṭṭhe ca sabbattha sāsanaṃ patiṭṭhāpesunti.",
  "anya-e0702n0:323_0": "Idaṃ yonakaraṭṭhe pattalaṅke dve there paṭicca pañcamaṃ",
  "anya-e0702n0:324_0": "Sāsanassa patiṭṭhānaṃ.",
  "anya-e0702n0:325_0": "Kaliyuge pañcavīsādhike aṭṭhavassasate sampatte sirisaddhammalokapaticakkavattirājā labhuñjacetiyaṃ puna",
  "anya-e0702n0:325_1": "mahantaṃ katvā tassa cetiyassa samīpe cattāro vihāre kārāpetvā mahāmedhaṅkarattherassa sāriputtattherassa ca adāsi.",
  "anya-e0702n0:325_2": "Tadāpi te dve therā sāsanaṃ parisuddhaṃ katvā patiṭṭhāpesunti.",
  "anya-e0702n0:326_0": "Idaṃ yonakaraṭṭhe mahāmedhaṅkarasāriputtatthere",
  "anya-e0702n0:327_0": "Paṭicca chaṭṭhaṃ sāsanassa patiṭṭhānaṃ.",
  "anya-e0702n0:328_0": "Kaliyuge tecattālīsādhike navavassasate sampatte haṃsāvatīnagare anekasetibhindo nāma rājā yonakaraṭṭhaṃ",
  "anya-e0702n0:328_1": "abhibhavitvā attano hatthagataṃ katvā bali bhuñjanatthāya jeṭṭhaputtassa anuruddhassa nāma rājakumārassa",
  "anya-e0702n0:328_2": "datvā bahūhi amaccehi saddhiṃ tattha gantvā anurājatāvena rajjaṃ kārāpesi.",
  "anya-e0702n0:328_3": "Sāsanañca visodhāpetuṃ saddhammacakkasāmittheraṃ tena saddhiṃ pahiṇi.",
  "anya-e0702n0:329_0": "Anekasetibhinno kira rājā yonakaraṭṭhaṃ vijayakāle paṭhamaṃ sāsanassa patiṭṭhānabhūtamidanti katvā taṃraṭṭhavāsino karamarānītabhāvena na aggahesīti.",
  "anya-e0702n0:330_0": "Yathāvuttattheravaṃsesu ca eko lakunnanagare araññavāsī thero tattha nagare ajja asukasmiṃ ṭhāne eko",
  "anya-e0702n0:330_1": "matoti gihīnaṃ kathetvā yathākathitaṃ bhūtaṃ hutvā ayaṃ abhiññālābhīti pākaṭo ahosi.",
  "anya-e0702n0:331_0": "Tasmiṃyeva ca nagare mahāmaṅgalo nāma thero anekasetibhindassa rañño yujjhituṃ āgatakāle anekasetibhindo rājā maṃ pakkosissati,",
  "anya-e0702n0:331_1": "samānajātikaṃ dūtaṃ pessessatīti pakkositakālato paṭhamamevavadi.",
  "anya-e0702n0:331_2": "Yathāvuttaniyāmeneva pakkosanato ayaṃ abhiññā lābhīti kitti ghoso ahosi.",
  "anya-e0702n0:332_0": "Tattha nagare ñāṇavilāsatthero saṅkhyāpakāsakaṃ nāma pakaraṇaṃ akāsi.",
  "anya-e0702n0:332_1": "Taṃḷīkaṃ pana pattalaṅkattherassa vihāre vasanto sirimaṅgalonāma thero akāsi.",
  "anya-e0702n0:333_0": "Visuddhimaggadīpaniṃ pana saṃññvattaaraññavāsī uttarārāmo nāma eko thero.",
  "anya-e0702n0:333_1": "Maṅgaladīpaniṃ sirimaṅgalatthero.",
  "anya-e0702n0:333_2": "Uppātasantiṃ aññataro thero.",
  "anya-e0702n0:333_3": "Taṃ kira uppātasantiṃ sajjhāyitvā cīnarañño senaṃ ajinīti.",
  "anya-e0702n0:333_4": "Iccevaṃ yonakaraṭṭhe abhiññālābhīnaṃ ganthakārānañca therānaṃ ānubhāvena jinasāsanaṃ parisuddhaṃ hutvā patiṭṭhāti.",
  "anya-e0702n0:333_5": "Evaṃ hetuphalasambandhavasena ādi anta sambandhavasena ca yathāvuttehi tīhi nayehi theraparamparā ghaṭṭetvā gahetabbā.",
  "anya-e0702n0:334_0": "Iti sāsanavaṃse yonakaraṭṭhasāsanavaṃsakathā",
  "anya-e0702n0:335_0": "Maggo nāma catuttho paricchedo.",
  "anya-e0702n0:336_0": "5. Navavāsīraṭṭhasāsanavaṃsakathāmaggo",
  "anya-e0702n0:337_0": "5.",
  "anya-e0702n0:337_1": "Idāni vanavāsīraṭṭhe sirikhettanagarasāsanavaṃsaṃ vakkhāmi.",
  "anya-e0702n0:337_2": "Jinacakke hi ekādhike vassasate sampatte jaṭilo sakko nāgo garuḷo kumbhaṇḍo candī paramīsvarocāti ime satta sirikhettaṃ nāma nagaraṃ māpesuṃ.",
  "anya-e0702n0:337_3": "Tattha dvattapoṅko nāma rājā rajjaṃ kāresi.",
  "anya-e0702n0:337_4": "Tassa kira tīṇi akkhīni santīti.",
  "anya-e0702n0:337_5": "Tadā bhagavato sāvakā arahantā tisahassamattā tattha vasiṃsu.",
  "anya-e0702n0:337_6": "So rājā tesaṃ arahantānaṃ devasikaṃ catūhi paccayehi upatthambhi.",
  "anya-e0702n0:337_7": "Cha sarīradhātuyo ca ekekaṃ ekekasmiṃ nidahitvā cha cetiiyāni kārāpesi.",
  "anya-e0702n0:337_8": "Dakkhiṇabāhuṃ pana nidahitvā ekampi cetiyaṃ kārāpesi.",
  "anya-e0702n0:338_0": "Uṇhīsadhātuṃ pana kaṅgarannagarato ānetvā ekampi cetiyaṃ kārāpesi.",
  "anya-e0702n0:338_1": "Taṃ pana tāva na niṭṭhitaṃ.",
  "anya-e0702n0:338_2": "Pacchā anuruddharājā gahetvā arimaddananagaraṃ ānetvā caññiṅkhu nāma cetiye nidhānaṃ akāsi.",
  "anya-e0702n0:338_3": "Tasmā rakkhitattherassa āgamanato pubbepi sāsanaṃ patiṭṭhāsīti daṭṭhabbaṃ.",
  "anya-e0702n0:338_4": "Tato pacchā sāsanaṃ dubbalaṃ hutvā aṭṭhāsi.",
  "anya-e0702n0:339_0": "Idaṃ vanavāsīraṭṭhe paṭhamaṃ sāsanassa patiṭṭhānaṃ.",
  "anya-e0702n0:340_0": "Mahāmoggaliputtatissattherena pana pesito rakkhitatthero vanavāsīraṭṭhaṃ gantvā ākāse ṭhatvā anamataggapariyāyakathāya vanavāsike pasādesi.",
  "anya-e0702n0:340_1": "Kathāpariyosāne panassa saṭṭhisahassānaṃ dhammābhisamayo ahosi.",
  "anya-e0702n0:340_2": "Sattatisahassamattā pabbajiṃsu.",
  "anya-e0702n0:340_3": "Pañcavihārasatāni patiṭṭhāpesuṃ.",
  "anya-e0702n0:340_4": "Evaṃ so tattha sāsanaṃ patiṭṭhāpesi.",
  "anya-e0702n0:340_5": "Teneva aṭṭha kathāyaṃ –",
  "anya-e0702n0:341_0": "Gantvāna rakkhitatthero,",
  "anya-e0702n0:342_0": "Vanavāsiṃ mahiddhiko;",
  "anya-e0702n0:343_0": "Antalikkhe ṭhito tattha,",
  "anya-e0702n0:344_0": "Desesi anamataggiyanti vuttaṃ.",
  "anya-e0702n0:345_0": "Evaṃ vanavāsīraṭṭhe pubbeyeva sāsanaṃ ogāhetvā patiṭṭhahi. Na pana tāva sakalaṃ byāpetvā patiṭṭhahi.",
  "anya-e0702n0:346_0": "Idaṃ tāva vanavāsīraṭṭhe sirikhettanagare dutiyaṃ",
  "anya-e0702n0:347_0": "Sāsanassa patiṭṭhānaṃ.",
  "anya-e0702n0:348_0": "Jinacakke pana tettiṃsādhike catuvassasate kukkuṭa sīso nāma eko rājā rajjaṃ kāresi.",
  "anya-e0702n0:348_1": "Tassa rañño kāle bhagavato sāvakā arahantā pañcasatamattā ahesuṃ.",
  "anya-e0702n0:348_2": "Tesampi so rājā devasikaṃ catūhi paccayehi upatthambhesi.",
  "anya-e0702n0:348_3": "Sotāpannasakadāgāmianāgāmino pana gaṇanapathaṃ vītivattā ahesuṃ.",
  "anya-e0702n0:349_0": "Idaṃ vanavāsīraṭṭhe sirikhettanagare paramparābhatavasena",
  "anya-e0702n0:350_0": "Tatiyaṃ sāsanassa patiṭṭhānaṃ.",
  "anya-e0702n0:351_0": "Iccevaṃ vanavāsīraṭṭhe anekasatehi arahantattherehi sāsanaṃ puṇṇindusaṅkāsaṃ hutvā ativiya vijjotesi.",
  "anya-e0702n0:351_1": "Sāsanika ganthakārā pana mahātherā tattha na sandissanti.",
  "anya-e0702n0:351_2": "Arahantattherā pana rājūnaṃ āyācanaṃ ārabbha dhammasatthaṃ ekaṃ viracayiṃsūti porāṇā vadantīti. Iccevaṃ–",
  "anya-e0702n0:352_0": "Teca therā mahāpaññā,",
  "anya-e0702n0:353_0": "Paggahetvāna sāsanaṃ;",
  "anya-e0702n0:354_0": "Sūriyo viya atthaṅgo,",
  "anya-e0702n0:355_0": "Upagā maccusantikaṃ.",
  "anya-e0702n0:356_0": "Tasmā hi paṇḍito poso,",
  "anya-e0702n0:357_0": "Yāva maccu nacāgato;",
  "anya-e0702n0:358_0": "Tāva puññaṃ kare niccaṃ,",
  "anya-e0702n0:359_0": "Mā pamajjeyya sabbadāti.",
  "anya-e0702n0:360_0": "Iti sāsanavaṃse vanavāsīraṭṭhasāsanavaṃsakathāmaggo",
  "anya-e0702n0:361_0": "Nāma pañcamo paricchedo.",
  "anya-e0702n0:362_0": "6. Aparantaraṭṭhasāsanavaṃsakathāmaggo",
  "anya-e0702n0:363_0": "6.",
  "anya-e0702n0:363_1": "Idāni pana marammamaṇḍale aparantaraṭṭhe sāsanavaṃsaṃ vakkhāmi.",
  "anya-e0702n0:363_2": "Amhākañhi marammaraṭṭhe suppādakatitthe vāṇijagāme vasante cūḷapuṇṇa mahāpuṇṇedve bhātike paṭicca bhagavato",
  "anya-e0702n0:363_3": "dharamānasseva atirekavīsativassakālato pabhuti sāsanaṃ patiṭṭhāsi.",
  "anya-e0702n0:363_4": "Na pana tāva byāpetvā patiṭṭhāsi.",
  "anya-e0702n0:363_5": "Teneva puna sāsanassa patiṭṭhāpanatthāya mahāmoggaliputtatissatthero yonakadhammarakkhitattheraṃ pesesīti.",
  "anya-e0702n0:364_0": "Bhagavā pana lohitacandanavihāraṃ paṭiggahetvā sattasattāhāni nisīditvā samāgatānaṃ devamanussānaṃ dhammarasaṃ adāsi.",
  "anya-e0702n0:364_1": "Sattāhesu ca ekasmiṃ ahu caturāsītipāṇasahassānaṃ dhammābhisamayo ahosi.",
  "anya-e0702n0:364_2": "Pañcasatamattehi ca pāsādehi āgacchanto antarāmagge saccabandhapabbate nisinnassa saccabandhassa nāma",
  "anya-e0702n0:364_3": "isino dhammaṃ desetvā chahi abhiññāhi saddhiṃ arahattaṃ pāpesi.",
  "anya-e0702n0:364_4": "Vāṇijagāme ca isidinnaseṭṭhi ādīnampi dhammarasaṃ pāyesi.",
  "anya-e0702n0:364_5": "Iccevaṃ saccabandhaisidinnamahāpuṇṇādayo paṭicca amhākaṃ marammamaṇḍale sāsanaṃ patiṭṭhāsi.",
  "anya-e0702n0:365_0": "Idaṃ marammamaṇḍale aparantaraṭṭhe paṭhamaṃ sāsanassa",
  "anya-e0702n0:366_0": "Patiṭṭhānaṃ.",
  "anya-e0702n0:367_0": "Bhagavato parinibbutato pañcatiṃsādhike dvivassasate sampatte tatiyasaṅgītiṃ saṅgāyitvā avasāne mahāmoggaliputtatissatthero",
  "anya-e0702n0:367_1": "attano saddhivihārikaṃ yonakadhammarakkhitattheraṃ saddhiṃ catūhi bhikkhūhi aparantaraṭṭhaṃ pesesi.",
  "anya-e0702n0:367_2": "Aparantaraṭṭhañca nāma amhākaṃ marammamaṇḍale sunāparantaraṭṭhameva.",
  "anya-e0702n0:367_3": "Tamatthaṃ pana heṭṭhā avocumhā.",
  "anya-e0702n0:368_0": "Yonakadhammarakkhitattheropi aparantaraṭṭhaṃ āgantvā aggikkhandhopamasuttena raṭṭhavāsīnaṃ pasādesi.",
  "anya-e0702n0:368_1": "Sattatimattānaṃ pāṇasahassānaṃ dhammarasaṃ pāyesi.",
  "anya-e0702n0:368_2": "Raṭṭhavāsino ca bahavo sāsane pabbajiṃsu.",
  "anya-e0702n0:368_3": "Rājakulatopi sahassamattā pabbajiṃsu.",
  "anya-e0702n0:368_4": "Itthīnaṃ pana atirekasaṭṭhisahassamattā pabbajiṃsu.",
  "anya-e0702n0:368_5": "Tañca na aggikkhandhopamasuttantaṃ sutvā pabbajantīnaṃ itthīnaṃ vasena vuttaṃ,",
  "anya-e0702n0:368_6": "atha kho ādito paṭṭhāya yāvacirakālā sāsanaṃ pasīditvā pabbajantīnaṃ itthīnaṃ vasena vuttanti daṭṭhabbaṃ.",
  "anya-e0702n0:368_7": "Kasmāti ce,",
  "anya-e0702n0:368_8": "itthīnaṃ bhikkhunīnaṃ santikeyeva pabbajituṃ yuttattā yonakadhammarakkhitattherena ca saddhiṃ bhikkhunīnaṃ anāgatattā.",
  "anya-e0702n0:368_9": "Evaṃ cirakālaṃ atikkamitvā pacchā bhikkhuniyo āgantvā tāsaṃ santike pabbajitānaṃ vasena vuttanti daṭṭhabbaṃ.",
  "anya-e0702n0:368_10": "Sīhaḷadīpe anuḷādeviyo pabbajitakāle mahāmahindattherassa saṅghamittātheriyā pakkosanatā idha ñāpakāti.",
  "anya-e0702n0:368_11": "Evaṃ yonakadhammarakkhitattheraṃ paṭicca aparantaraṭṭhe sattānaṃ bahupakāro ahosi.",
  "anya-e0702n0:368_12": "Tenevaṭṭhakathāyaṃ–",
  "anya-e0702n0:369_0": "Aparantaṃ vigāhitvā, yonako dhammarakkhito;",
  "anya-e0702n0:370_0": "Aggikkhandhūpamenettha, pasādesi jane bahūti.",
  "anya-e0702n0:371_0": "Tatthāyaṃ adhippāya viseso gahetabbo. Kathaṃ.",
  "anya-e0702n0:371_1": "Aggikkhandhopamasuttantaṃ nāma bhikkhūnaṃ paṭipattivasena vuttaṃ,",
  "anya-e0702n0:371_2": "taṃ bhikkhūnaṃyeva desetuṃ vaṭṭati,",
  "anya-e0702n0:371_3": "theropi tattha taṃ desesi,",
  "anya-e0702n0:371_4": "tasmā puṇṇasaccabandhādayo paṭicca bhagavato dharamānassa vīsativassakāleyeva sāsanaṃ aparantaraṭṭhe",
  "anya-e0702n0:371_5": "patiṭṭhahitvā kasmiñci kasmiñci ṭhāne bhikkhūnaṃ saṃvijjamānattā tesaṃ bhikkhūnaṃ saṅgahetvā desetuṃ",
  "anya-e0702n0:371_6": "pacchā āgatānañca bhikkhūnaṃ parisuddhācārataṃ viññāpetuṃ aggikkhandhopamasuttaṃ thero desesīti.",
  "anya-e0702n0:371_7": "Evañca sati arimaddananagare samaṇakuttakānaṃ saṃvijjamānabhāvaṃ vakkhamānena vacanena sameti.",
  "anya-e0702n0:372_0": "Idaṃ marammamaṇḍale aparantaraṭṭhe dutiyaṃ",
  "anya-e0702n0:373_0": "Sāsanassa patiṭṭhānaṃ.",
  "anya-e0702n0:374_0": "Yasmā pana buddhe,",
  "anya-e0702n0:374_1": "bhagavā puṇṇattherassa yācanamārabbha aparantaraṭṭhaṃ āgantvā vāṇije hi kārite candanavihāre vasitvā",
  "anya-e0702n0:374_2": "ekasmiṃ samaye ānandena pacchāsamaṇena tambadīparaṭṭhampi desacārikaṃ āhiṇḍi.",
  "anya-e0702n0:374_3": "Āhiṇḍitvā arimaddananagaraṭṭhānasamīpaṃ patvā pabbatamuddhani ṭhatvā anāgate kho ānanda imasmiṃ padese",
  "anya-e0702n0:374_4": "sammuti nāma rājā arimaddanaṃ nāma nagaraṃ māpessati,",
  "anya-e0702n0:374_5": "tasmiñca nagare mama sāsanaṃ virūḷaṃ hutvā patiṭṭhahissatīti byākāsi.",
  "anya-e0702n0:374_6": "Ayamattho porāṇavedapātthakesu vutto.",
  "anya-e0702n0:375_0": "Yonakadhammarakkhitatthero ca aparantaraṭṭhaṃ āgantvā tambadīparaṭṭhampi āhiṇḍitvā tambadīparaṭṭhavāsīnampi dhammarasaṃ pāyesiyeva.",
  "anya-e0702n0:375_1": "Ayamattho khattiyakulato eva purisasahassāni pabbajiṃsūti aṭṭhakathāyaṃ vuttattā viññāyati.",
  "anya-e0702n0:375_2": "Tadā hi aparantaraṭṭhe khattiyo natthi,",
  "anya-e0702n0:375_3": "tambadīparaṭṭhindoyeva taṃ anusāsetvā ati vasati,",
  "anya-e0702n0:375_4": "khattiye ca āsante kuto khattiyakulāni bhavissanti,",
  "anya-e0702n0:375_5": "teneva tambadīparaṭṭhato purisasahassāni pabbajiṃsūti viññātabbaṃ.",
  "anya-e0702n0:375_6": "Tasmā tambadīpikasāsanavaṃsampi idha vattuṃ yujjati.",
  "anya-e0702n0:376_0": "Tenidāni tambadīpikāsāsanavaṃsaṃ pavakkhāmi.",
  "anya-e0702n0:376_1": "Amhākañhi marammamaṇḍale tambadīparaṭṭhe arimaddananagare sammutirājā nāma bhūpālo rajjaṃ karesi.",
  "anya-e0702n0:376_2": "Tato paṭṭhāya yāva anuruddharaññā samathi nāmake dese nisinnānaṃ tiṃsamattānaṃ samaṇakuttakānaṃ saṭṭhisahassamattānaṃ sissānaṃ ovādaṃ datvā cariṃsu.",
  "anya-e0702n0:377_0": "Tesaṃ pana samaṇakuttakānaṃ ayaṃ vādo,-",
  "anya-e0702n0:377_1": "sace yo pāṇātipātaṃ kareyya,",
  "anya-e0702n0:377_2": "so īdisaṃ parittaṃ bhaṇanto tamhā pāpakammā parimucceyya,",
  "anya-e0702n0:377_3": "sace pana yo mātāpitaraṃ hantvā anantariyakammato parimuccitukāmo bhaveyya,",
  "anya-e0702n0:377_4": "īdisaṃ parittaṃ bhaṇeyya,",
  "anya-e0702n0:377_5": "sacepi puttadhitānaṃ āvāhavivāhakammaṃ kattukāmo bhaveyya,",
  "anya-e0702n0:377_6": "ācariyānaṃ paṭhamaṃ niyyādetvā āvāhavivāhakammaṃ kātabbaṃ,",
  "anya-e0702n0:377_7": "yo idaṃ cārittaṃ atikkameyya,",
  "anya-e0702n0:377_8": "bahu apuññaṃ pasaveyyāti evamādīhi micchāvādehi attano attano upagatānaṃ ovādaṃ adaṃsu.",
  "anya-e0702n0:377_9": "Tamatthaṃ sutvā anuruddharājā paricitapuñño tesaṃ vādaṃ na ruci.",
  "anya-e0702n0:377_10": "Ayaṃ tesaṃ micchāvādoti.",
  "anya-e0702n0:378_0": "Tadā ca arimaddananagare arahanto nāma thero āgantvā sāsanaṃ patiṭṭhāpesi.",
  "anya-e0702n0:378_1": "Ayaṃ arahantattherassa aṭṭhuppatti,–",
  "anya-e0702n0:378_2": "rājavaṃsāgataparittanidānāgatasāsanappaveṇiyāgatavasena tividhā hoti.",
  "anya-e0702n0:379_0": "Tatthāyaṃ rājavaṃsāgataṭṭhuppatti,–",
  "anya-e0702n0:379_1": "tadā hi sunāparantatambadīparaṭṭhesu sabbena sabbaṃ sabbadā thiraṃ sāsanaṃ na tāva patiṭṭhāsi.",
  "anya-e0702n0:379_2": "Teneva bhagavato byākataniyāmena sāsanaṃ patiṭṭhāpessāmāti cintetvā mahātherā sakkassa devānamindassa",
  "anya-e0702n0:379_3": "santikaṃ gantvā sāsanaṃ anuggahituṃ samatthaṃ puggalaṃ dehīti yāciṃsu.",
  "anya-e0702n0:379_4": "Sakkoca devānamindo tāvatiṃsabhavane ekaṃ devaputtaṃ yācitvā ekissā brāhmaṇiyā kucchimhi paṭisandhiṃ gaṇhāpesi.",
  "anya-e0702n0:379_5": "Dasamāsaccayena vijāyanakāle sīlabuddhi nāma thero anurakkhitvā vaye sampatte pabbājesi.",
  "anya-e0702n0:379_6": "Tīsu piṭakesu ativiya cheko hutvā arahattaṃ pāpuṇi.",
  "anya-e0702n0:379_7": "Arahantoti nāmena pākaṭo ahosi.",
  "anya-e0702n0:380_0": "Soca thero marammamaṇḍale jinasāsanaṃ vijjotāpetuṃ arimaddananagaraṃ āgantvā nagarato avidūre ekasmiṃ araññe nisīdi.",
  "anya-e0702n0:380_1": "Tadā sakko devānamindo ekaṃ nesādaṃ palobhetvā tassa theraṃ dassesi.",
  "anya-e0702n0:380_2": "Atha nesādassa etadahosi,–",
  "anya-e0702n0:380_3": "ayaṃ pana amanusso yakkho bhaveyya,",
  "anya-e0702n0:380_4": "sace pana manusso bhaveyya,",
  "anya-e0702n0:380_5": "evaṃ sati milakkhujātiko bhaveyyāti.",
  "anya-e0702n0:380_6": "Evaṃ pana cintetvā rañño dassanatthāya nagaraṃ ānesi.",
  "anya-e0702n0:380_7": "Thero ca aṭṭhaparikkhāre gahetvā anugacchi.",
  "anya-e0702n0:380_8": "Nesādā ca theraṃ ānetvā rañño dassesi.",
  "anya-e0702n0:381_0": "Rājā disvā santindriyo ayaṃ,",
  "anya-e0702n0:381_1": "na milakkhujātiko,",
  "anya-e0702n0:381_2": "imassa abbhantare sāradhammo atthi maññeti laddhasūriyobhāsaṃviya padumaṃ phullacittaṃ hutvā vīmaṃsetukāmo theraṃ āha,–",
  "anya-e0702n0:381_3": "attano sāruppaṃ āsanaṃ ñatvā nisīdāhīti.",
  "anya-e0702n0:382_0": "Thero ca rājapallaṅkaṃ āruhitvā nasīdi.",
  "anya-e0702n0:382_1": "Rājā ca ayaṃ aggāsane nisīdi,",
  "anya-e0702n0:382_2": "avassaṃ aggapuggalo bhaveyyāti cintetvā tvaṃ kassa ñāti,",
  "anya-e0702n0:382_3": "kassa bhisso,",
  "anya-e0702n0:382_4": "kuto āgatosīti pucchi.",
  "anya-e0702n0:382_5": "Thero ca evamāha,–",
  "anya-e0702n0:382_6": "lokasmiṃ yo navaguṇasampanno bhagavā sammāsambuddho,",
  "anya-e0702n0:382_7": "tassāhaṃ ñāti,",
  "anya-e0702n0:382_8": "sobhagavāyeva mamācariyo,",
  "anya-e0702n0:382_9": "bhikkhusaṅghassa nisinnaṭṭhānato āgatomhīti.",
  "anya-e0702n0:383_0": "Rājā ca somanassappatto hutvā āha,",
  "anya-e0702n0:383_1": "tava ācariyena desitaṃ dhammaṃ ekadesato desehīti.",
  "anya-e0702n0:383_2": "Atha yathā siridhammāsokarañño nigrodhasāmaṇerena appamādadhammo desito,",
  "anya-e0702n0:383_3": "evaṃ appamādadhammaṃyeva thero desesi.",
  "anya-e0702n0:384_0": "Rājā ca puna āha,–",
  "anya-e0702n0:384_1": "kuhiṃ dāni sammāsambuddho nisīdati,",
  "anya-e0702n0:384_2": "tena pana desito dhammo katippamāṇo,",
  "anya-e0702n0:384_3": "tassa sāvakā pana katippamāṇā,",
  "anya-e0702n0:384_4": "tumhādisā aññe atthi vā mā vāti.",
  "anya-e0702n0:384_5": "Idāni amhākaṃ ācariyo sammāsambuddho parinibbuto,",
  "anya-e0702n0:384_6": "dhātuyoyeva idāni atthi,",
  "anya-e0702n0:384_7": "tena pana desito dhammo caturāsītidhammakkhandhasahassappamāṇo,",
  "anya-e0702n0:384_8": "sudhammapure piṭakattayaṃ yugaḷavasena tiṃsavidhā atthi,",
  "anya-e0702n0:384_9": "mayā añño paramattha sammutivasena duvidhopi saṅgho atthīti.",
  "anya-e0702n0:385_0": "Taṃ sutvā rājā bhiyyosomattāya pasanno hutvā puna ārocesi,–",
  "anya-e0702n0:385_1": "mama bhante imasmiṃ paccakkhe natthi tayā añño nātho,",
  "anya-e0702n0:385_2": "ajjabhagge pāṇupetaṃ maṃ upāsakoti dhārehi,",
  "anya-e0702n0:385_3": "tava ovādaṃ ahaṃ sirasā paṭiggaṇhissāmīti.",
  "anya-e0702n0:386_0": "Tato pacchā araññakaṅgārahe ṭhāne vihāraṃ kārāpetvā adāsi.",
  "anya-e0702n0:386_1": "Samaṇakuttakānampii vādaṃ bhindi,",
  "anya-e0702n0:386_2": "yathā pana suvaṇṇapātiṃ labhitvā suvaṇṇabhājanaṃ labhitvā mattikābhājananti.",
  "anya-e0702n0:386_3": "Sakalepi ca raṭṭhe samaṇakuttakānaṃ vādaṃ jahāpesi.",
  "anya-e0702n0:386_4": "Tasmiñca kāle samaṇakuttakā hīnalābhā hutvā therassa upanāhaṃ bandhiṃsu.",
  "anya-e0702n0:386_5": "Te pana samaṇakuttakā araññe nissāmikāviya koleyakā sunakhā anāthā hutvā kāyikacetasikadukkhaṃ labhiṃsu.",
  "anya-e0702n0:387_0": "Rājā ca tamatthaṃ ñatvā yathā samaṇakuttakā nābhibhavanti,",
  "anya-e0702n0:387_1": "tathā ārakkhaṃ ṭhapesi.",
  "anya-e0702n0:387_2": "Te ca samaṇakuttake setavatthaṃ nivāsāpetvā āvudhagāhayodhabhāvena rājakamme niyojāpesi.",
  "anya-e0702n0:387_3": "Thero ca sāsane pasanne jane pabbājetvā upasampādetvā sāsanaṃ visodhāpesi.",
  "anya-e0702n0:387_4": "Rājā ca imasmiṃ raṭṭhe porāṇikā rājāno samaṇakuttakānaṃ vādaṃ gahetvā rajjaṃ kāresuṃ,",
  "anya-e0702n0:387_5": "sace hi pana tesaṃ anatthakarajjaṃ puna gaṇhāpetuṃ sakkuṇeyyaṃ,",
  "anya-e0702n0:387_6": "evaṃ sati ahaṃ tesaṃ anatthakarajjaṃ apanetvā sātthakarajjaṃ gaṇhāpetumicchāmīti anusocīti.",
  "anya-e0702n0:388_0": "Ayaṃ pana parittanidānāgataṭṭhuppatti, –",
  "anya-e0702n0:389_0": "Sīhaḷadīpe kira vippavāsīnagare nisinno eko bhikkhuupadvārāvatīnagaraṃ gantvā pariyattiṃ uggaṇhi.",
  "anya-e0702n0:389_1": "Tato pacchā sudhamma puraṃ gantvā pariyattiṃ uggaṇhi.",
  "anya-e0702n0:389_2": "Tasmiñca kāle sirikhettanagare pāṭalirukkhe eko gantho atthīti sutvā sudhammapurato sirikhettanagaraṃ agamāsi.",
  "anya-e0702n0:389_3": "Antarāmagge luddhako theraṃ passitvā ayaṃ yakkhoti maññitvā gahetvā anuruddharañño dassesi.",
  "anya-e0702n0:390_0": "Tadā rājā theraṃ pucchi,–",
  "anya-e0702n0:390_1": "ko pana tvanti.",
  "anya-e0702n0:390_2": "Ahaṃ mahārāja gobhamassa sāvakoti.",
  "anya-e0702n0:390_3": "Puna rājā pucchi,–tiṇṇaṃ pana ratanānaṃ kīdisoti.",
  "anya-e0702n0:390_4": "Thero āha,–",
  "anya-e0702n0:390_5": "mahosadhapaṇḍitoviya mahārāja buddho daṭṭhabbo,",
  "anya-e0702n0:390_6": "umaṅgoviya dhammo,",
  "anya-e0702n0:390_7": "videhasenā viya saṅghoti.",
  "anya-e0702n0:390_8": "Evaṃ upamāhi pakāsito rājā puna pucchi,–kiṃ nukho ime gotamassa sāvakāti.",
  "anya-e0702n0:390_9": "Na kho mahārāja ime gotamassa sāvakā,",
  "anya-e0702n0:390_10": "ime pana amhehi visabhāgā samaṇakuttakāye vāti.",
  "anya-e0702n0:390_11": "Evaṃ vutte tato paṭṭhāya te samaṇakuttake vijahi,",
  "anya-e0702n0:390_12": "tiṇaṃ viya nātimaññi.",
  "anya-e0702n0:390_13": "Pāṭalirukkhasu siratopi laddhaṃ tesaṃ ganthaṃ laddhaṭṭhāneyeva agginā jhāpesi.",
  "anya-e0702n0:390_14": "Tampi ṭhānaṃ yāvajjatanā aggijhāpanathalanti pākaṭanti.",
  "anya-e0702n0:391_0": "Thero ca vimāna vatthuṃ rañño desesi.",
  "anya-e0702n0:391_1": "Rājā ca pasīditvā sirikhettanagarato arimaddananagaraṃ paccāgamanakāle ānesi.",
  "anya-e0702n0:392_0": "Idaṃ pana pāṭalisusire laddhaganthassa kāraṇaṃ,-",
  "anya-e0702n0:392_1": "tesañhi samaṇakuttakānaṃ abbhantare eko upāyaccheko samaṇakuttako attano vādānurūpaṃ ganthaṃ katvā sirikhettanagare",
  "anya-e0702n0:392_2": "dvattiṃsaratanakkhandhassa pāṭalirukkhassa susire pavesetvā punappunaṃ udakena temetvā mattikāya limpetvā",
  "anya-e0702n0:392_3": "puna tacaṃ uppādetvā uṭṭhāpesi.",
  "anya-e0702n0:392_4": "Tadā mayaṃ supine pāṭalirukkhe sāragantho atthabyañjanasampanno eko atthītii passāmāti kolāhalaṃ uppādesuṃ.",
  "anya-e0702n0:392_5": "Taṃ sutvā rājā sirikhettanagaraṃ gantvā taṃ pāṭalirukkhaṃ bhinditvā gavesento taṃ ganthaṃ labhi.",
  "anya-e0702n0:392_6": "Ganthe pana sakavādavasena samaṇakuttakasāmaññatā īdisāyeva,",
  "anya-e0702n0:392_7": "ete gotamāsāvakā hontii,",
  "anya-e0702n0:392_8": "etesaṃyeva ācāro saggamaggapathabhūtoti evamādīhi kāraṇehi vuttaṃ.",
  "anya-e0702n0:392_9": "Rājā ca pasīditvā samaṇakuttakānaṃ bahūni dātabbāni adāsi.",
  "anya-e0702n0:392_10": "Tato pacchā therassa dhammakathaṃ sutvā taṃ agginā jhāpesīti evaṃ samaṇakuttakānaṃ vacanaṃ sutvā sirikhettanagaraṃ",
  "anya-e0702n0:392_11": "gantvā arimaddananagaraṃ paccāgacchanto theraṃ ānesīti daṭṭhabbaṃ.",
  "anya-e0702n0:392_12": "Arimaddananagaraṃ sampattakāle jetavanaṃ nāma vihāraṃ kārāpetvā adāsi.",
  "anya-e0702n0:392_13": "Thero ca tattha sāsānaṃ visodhetvā nisīdi.",
  "anya-e0702n0:392_14": "Rājā devasikaṃ udakaṃ ānetvā aggamahesī pana devasikaṃyeva piṇḍapātaṃ ānetvā bhojesi.",
  "anya-e0702n0:392_15": "Uppannakaṅkhā kālepi taṃtaṃkaṅkhāṭṭhānaṃ pucchīti.",
  "anya-e0702n0:393_0": "Ayaṃ pana sāsanappaveṇiyāgataṭṭhuppatti,–",
  "anya-e0702n0:394_0": "Sudhammapure hi samāpattilābhī anomadassī nāma thero soṇuttarattherānaṃ vaṃsānurukkhaṇavasena saddhiṃ pañcahi bhikkhu satehi nisīdi.",
  "anya-e0702n0:394_1": "Tassa pana padhānasisso adhisīlonāma,",
  "anya-e0702n0:394_2": "tassa padhānasisso prānadassī nāma,",
  "anya-e0702n0:394_3": "tassa padhānasisso kāḷo nāma,",
  "anya-e0702n0:394_4": "tassa padhānasisso arahanto nāma,",
  "anya-e0702n0:394_5": "tassa padhānasisso ariyavaṃso nāmāti.",
  "anya-e0702n0:395_0": "Idañca vacanaṃ-",
  "anya-e0702n0:395_1": "ko panesa uttarājīvamahātheroti.",
  "anya-e0702n0:395_2": "Ayañhi thero rāmaññadesiyaputto ariyavaṃsattherassa sisso.",
  "anya-e0702n0:395_3": "Ariyavaṃsatthero pana kappuṅganagaravāsī mahākāḷattherassa sisso.",
  "anya-e0702n0:395_4": "So pana sudhammanagaravāsino prānadassī mahātherassa sissoti kalyāṇī silālekhane vuttavacanena na sameti.",
  "anya-e0702n0:395_5": "Evampi sati yathicchita adhippāyo na nassatīti daṭṭhabbaṃ.",
  "anya-e0702n0:396_0": "Evaṃ nānācariyānaṃ vādo nānākārena dissamānopi arahantattherassa arimaddananagare sāsanaṃ anuggahetvā",
  "anya-e0702n0:396_1": "patiṭṭhānatāyevettha pamāṇanti katvā nāvamaññitabbo.",
  "anya-e0702n0:396_2": "Sabbesañhi ācariyānaṃ vādepi arahantatthero arimaddananagaraṃ āgantvā sāsanaṃ patiṭṭhāpesīti attho icchitabboyevāti.",
  "anya-e0702n0:397_0": "Arahantatthero pana mūlanāmena dhammadassīti pākaṭo sudhammapuravāsī sīlabuddhittherassa sissoti daṭṭhabbo.",
  "anya-e0702n0:397_1": "So ca thero pubbeva pabbajjakālato catūsu vedesu sikkhitasippo.",
  "anya-e0702n0:397_2": "Pabbajitvā pana sāḷakathaṃ piṭakattayaṃ uggaṇhitvā pāraṃ gantvā sabbattha pākaṭo.",
  "anya-e0702n0:397_3": "Sokkatayanagaraṃ anetvā manussā pūjenti.",
  "anya-e0702n0:397_4": "Tattha dasavassāni vasitvā puna sudhammapuraṃ āgantvā araññavāsaṃ samādiyi.",
  "anya-e0702n0:398_0": "Tato pacchā jinacakke ekasaṭṭhādhike pañcasate sahasseca sampatte kaliyuge ekūnāsītādhike tisate sampatte anuruddharājā rajjaṃ pāpuṇi.",
  "anya-e0702n0:398_1": "Tadā arimaddananagare samaṇakuttakā mayaṃ gotamasāvakāti vatvā tiṃsatiṃsavaggā hutvā nisīdiṃsu.",
  "anya-e0702n0:398_2": "Vaggavasena kira sahassamattāti.",
  "anya-e0702n0:398_3": "Anuruddharājā ca tesaṃ samaṇakuttakānaṃ āgāriyābrahmacariyādīni sutvā na pasīdi.",
  "anya-e0702n0:398_4": "Evampi paveṇiyā āgabhattā na pajahi.",
  "anya-e0702n0:398_5": "Arahantaṃ pana theraṃ passitvā tato paṭṭhāya tesaṃ samaṇakuttakānaṃ nibaddhavattāni bhinditvā sāsane pasīdi.",
  "anya-e0702n0:399_0": "Idaṃ marammamaṇḍale tambadīparaṭṭhe arimaddananagare arahantaṃ.",
  "anya-e0702n0:400_0": "Nāma theraṃ paṭicca tatiyaṃ sāsanassa patiṭṭhānaṃ.",
  "anya-e0702n0:401_0": "Tasmiñca kāle arahantatthero anuruddharājānaṃ āha,-",
  "anya-e0702n0:401_1": "tīsu sāsanesu pariyattisāsane tiṭṭhanteyeva paṭipatti sāsanaṃ tiṭṭhati,",
  "anya-e0702n0:401_2": "paṭipattisāsane tiṭṭhanteyeva paṭivedhasāsanaṃ tiṭṭhati,",
  "anya-e0702n0:401_3": "yathā hi gunnaṃ satepi sahassepi vijjamāne paveṇipa,likāya dhenuyā asati so vaṃso sāpaveṇī na ghaḷīyatii,",
  "anya-e0702n0:401_4": "evamevaṃ dhutaṅgadharānaṃ bhikkhūnaṃ satepi sahassepi vijjamāne pariyattiyā antarahitāya paṭivedho nāma na hoti,",
  "anya-e0702n0:401_5": "yathā pana nimikumbhiyo jānanatthāya pāsāṇa piṭṭhe akkharesu ṭhapitesu yāva akkharāni dharanti,",
  "anya-e0702n0:401_6": "tāva nidhikumbhiyo naṭṭhā nāma na honti,",
  "anya-e0702n0:401_7": "evamevaṃ pariyattiyā dharamānāya sāsanaṃ anantarahitaṃ nāma hoti,",
  "anya-e0702n0:401_8": "yathā ca mahato taḷākassa pāḷiyā thirāya udakaṃ na ṭhassatīti na vattabbaṃ,",
  "anya-e0702n0:401_9": "udake sati padumādīni pupphāni na pupphissantīti na vattabbaṃ,",
  "anya-e0702n0:401_10": "evamevaṃ mahātaḷākassa thirapāḷisadise tepiṭake buddhavacane sati udakasadisā paṭipattipūrakā kulaputtā natthīti na vattabbaṃ,",
  "anya-e0702n0:401_11": "tesu sati padumādipupphasadiso paṭivedho natthīti na vattabbaṃ,",
  "anya-e0702n0:401_12": "evaṃ ekantato pariyattimeva pamāṇaṃ,",
  "anya-e0702n0:401_13": "tasmā antamaso dvīsu pātimokkhasu vattamānesupi sāsanaṃ anantarahitameva,",
  "anya-e0702n0:401_14": "pariyattiyā antarahitāya suppaṭipannassāpi dhammābhisamayo natthi,",
  "anya-e0702n0:401_15": "anantarahitāya eva dhammābhisamayo atthi,",
  "anya-e0702n0:401_16": "idānipi amhākaṃ pariyattisāsanaṃ paripuṇṇaṃ natthi,",
  "anya-e0702n0:401_17": "sarīradhātuyo ca natthi,",
  "anya-e0702n0:401_18": "tasmā yattha pariyattisāsanaṃ sarīradhātuyo ca atthi,",
  "anya-e0702n0:401_19": "tattha paṇṇākārena saddhiṃ dūtaṃ pesetvā ānetabbā,",
  "anya-e0702n0:401_20": "evaṃ sati amhākaṃ raṭṭhe jinasāsanaṃ cirakālaṃ patiṭṭhahissatīti.",
  "anya-e0702n0:402_0": "Evaṃ pana bhante sati kattha yācissāmāti.",
  "anya-e0702n0:402_1": "Suvaṇṇabhūmiraṭṭhe mahārāja sudhammapure tīhi vārehi piṭakattayaṃ likhitvā ṭhapesi,",
  "anya-e0702n0:402_2": "sarīradhātuyo ca bahū tattha atthīti.",
  "anya-e0702n0:402_3": "Rājā evaṃ bhanteti paṭiggaṇhitvā bahū paṇṇākāre paṭiyādetvā rājalekhanaṃ likhitvā aṭṭhaṅgasamannāgataṃ ekaṃ amaccaṃ dūtaṃ katvā pesesi.",
  "anya-e0702n0:403_0": "Sudhammapurindo manohari nāma rājāpi maccheracitto hutvā tumhādisānaṃ micchādiṭṭhīnaṃ ṭhāne piṭakattayaṃ sarīradhātuyo ca pahiṇituṃ na yuttā,",
  "anya-e0702n0:403_1": "tilokaggassa hi sammāsambuddhassa sāsanaṃ sammādiṭṭhīnaṃ ṭhāneyeva patiṭṭhahissati,",
  "anya-e0702n0:403_2": "yathā nāma kesarasīharājassa vasā suvaṇṇapātiyaṃyeva,",
  "anya-e0702n0:403_3": "na mattikābhājaneti.",
  "anya-e0702n0:404_0": "Dūtā paccāgantvā anuruddharañño tamatthaṃ ārocesuṃ.",
  "anya-e0702n0:404_1": "Taṃ sutvā anuruddharājā kujjhi,",
  "anya-e0702n0:404_2": "tattakakapāle pakkhittatilaṃviya taṭa taṭāyi.",
  "anya-e0702n0:405_0": "Atha rājā nadīmaggena nāvānaṃ asītisatasahassehi nāvikānaṃ yodhānaṃ aṭṭhakoṭīhi senaṃ byūhitvā thalamaggena",
  "anya-e0702n0:405_1": "saddhiṃ catūhi mahāyodhanāyakehi hatthīnaṃ asīti sahassehi assānaṃ navutiisatasahassehi yodhānaṃ asītikoṭiyā",
  "anya-e0702n0:405_2": "senaṃ byūhitvā sayameva yujjhituṃ sudhammaparaṃ gacchi.",
  "anya-e0702n0:406_0": "Taṃ sutvā manoharirājā sītatasito hutvā attano bahū yodhe saṃvidahitvā sudhammapurayeva paṭisenaṃ katvā nisīdi.",
  "anya-e0702n0:407_0": "Atha athabbaṇavede āgatappayogavasena punappunaṃ vāyamantāpi nagaramūlaṃ upasaṅkamituṃ na sakkā.",
  "anya-e0702n0:407_1": "Tadā rājā vedaññuno pucchi,–kasmā panettha nagaramūlaṃ upasaṅkamituṃ na sakkomāti.",
  "anya-e0702n0:407_2": "Vedaññuno āhaṃsu,-",
  "anya-e0702n0:407_3": "athabbaṇavedavidhānaṃ mahārāja atthi maññeti.",
  "anya-e0702n0:407_4": "Atha rājā pathaviyaṃ nidahitvā matakaḷevaraṃ uddharitvā mahāsamudde khipesi.",
  "anya-e0702n0:408_0": "Ekaṃ kira manussaṃ hindukulaṃ jeṅgunāmakaṃ kīṭaṃ khādāpetvā taṃ māretvā hatthapādādīni aṅgapaccaṅgāni",
  "anya-e0702n0:408_1": "gahetvā chinnachinnāni katvā nagarassa sāmantā pathaviyaṃ nadahitvā ṭhapesi.",
  "anya-e0702n0:408_2": "Tadā pana nagaraṃ upasaṅkamituṃ sakkā.",
  "anya-e0702n0:408_3": "Nagarañca pavisitvā anuruddharājā manoharirājānaṃ jīvaggāhaṃ gaṇhi.",
  "anya-e0702n0:408_4": "Sudhammapure porāṇikānaṃ rājūnaṃ paveṇīāgatavasena ratanamayamañjūsāyaṃ ṭhapetvā pūjitaṃ sahadhātūhi",
  "anya-e0702n0:408_5": "piṭakattayaṃ gahetvā manoharirañño santakānaṃ dvattiṃsahatthīnaṃ piṭṭhiyaṃ āropetvā ānesi.",
  "anya-e0702n0:409_0": "Arimaddananagaraṃ pana patvā dhātuyo ratanamayamañjūsāyaṃ ṭhapetvā sirisayanagabbhe ratanamañce sīsopadesassa samīpe ṭhapesi.",
  "anya-e0702n0:409_1": "Piṭakattayampi ratanamaye pāsāde ṭhapetvā bhikkhusaṅghassa uggahadhāraṇādiatthāya niyyādesi.",
  "anya-e0702n0:409_2": "Tato kira ānītaṃ piṭakattayaṃ uggaṇhantānaṃ ariyānaṃ sahassamattaṃ ahosīti.",
  "anya-e0702n0:410_0": "Sudhammanagaraṃ vijayitvā piṭakena saddhiṃ bhikkhusaṅghaṃ ānetvā sāsanassa patiṭṭhāpanaṃ jinacakke ekādhike",
  "anya-e0702n0:410_1": "chasate vassasahasse kaliyuge ca soḷasādhike catusate sampatteti silālekhanesu vuttaṃ.",
  "anya-e0702n0:411_0": "Anuruddharañño kāle puññānubhāvena tiiṇṇaṃ ratanānaṃ paripuṇṇattā puṇṇagāmotii samaññā ahosi.",
  "anya-e0702n0:411_1": "Cirakālaṃ atikkante ṇṇakāraṃ lopavasena makārassa ca niggahita vasena pugamīti marammabhāsāya vohārīyatīti anāgatavaṃsarājavaṃsesu vuttaṃ.",
  "anya-e0702n0:412_0": "Anuruddharājāyeva cattāro mahāyodhe sīhaḷadīpaṃ pesetvā tatopi piṭakattayaṃ ānesi.",
  "anya-e0702n0:412_1": "Sīhaḷadīpato ānītapiṭakattayena sudhammapurato ānītapiṭakattayaṃ aññamaññaṃ yojetvā saṃsandetvā arahantatthero vīmaṃsesi.",
  "anya-e0702n0:412_2": "Tadā gaṅgādakenaviya yamunodakaṃ aññamaññaṃ anūnaṃ anadhikaṃ ahosi.",
  "anya-e0702n0:412_3": "Tehi piṭakehi aññānipi vaḍḍhetvā tipiṭakagabbhe ṭhapetvā pūjesi.",
  "anya-e0702n0:412_4": "Tesu tesu ṭhānesupi patiṭṭhāpesi.",
  "anya-e0702n0:413_0": "Manoharirājānampi mraṅkapā nāma dese upaṭṭhākehi saha ṭhapesi.",
  "anya-e0702n0:413_1": "Tassa ca kira rañño mukhaṃ viravitvā kathaṃ sallāpentassa mukhato obhāso pajjalitvā nikkhami.",
  "anya-e0702n0:413_2": "So kadāci kadāci anuruddharañño santikaṃ āgantvā gāravavasena vandanādīni akāsi.",
  "anya-e0702n0:413_3": "Tadā anuruddharañño lomahaṃso uppajji ubbiggo ca.",
  "anya-e0702n0:413_4": "Tasmā tassa rañño nitthejatthāya buddharūpassa cetiyassa bhattaṃ pūjetvā taṃ gahetvā manoharirañño bhājesi.",
  "anya-e0702n0:413_5": "Tadā tassa tadānubhāvo antaradhāyi.",
  "anya-e0702n0:413_6": "Manoharirājā saṃvegaṃ āpajjitvā saṃsāre saṃsaranto yāva nibbānaṃ na pāpuṇāmi,",
  "anya-e0702n0:413_7": "tāva paravase nānuvatteyyanti patthanaṃ akāsi.",
  "anya-e0702n0:413_8": "Sudhammapurato ābhataṃ attano santakaṃ manomaya maṇiṃ ekassa seṭṭhino santike vikkiṇitvā laddhamūlena",
  "anya-e0702n0:413_9": "pañcavāharajatena abhujitapallaṅkavasena ekaṃ mahantaṃ buddha bimbaṃ parinibbānākārena ekanti dve buddhappaṭibimbāni kārāpesi.",
  "anya-e0702n0:413_10": "Yāvajjatanā tāni santīti.",
  "anya-e0702n0:413_11": "Iccevaṃ anuruddharājā sudhammapurato sīhaḷadīpato ca sāsanaṃ ānetvā arimaddananagare patiṭṭhāpesīti.",
  "anya-e0702n0:414_0": "Idaṃ amhākaṃ marammamaṇḍale tambadīparaṭṭhe arimaddananagare",
  "anya-e0702n0:415_0": "Anuruddharājānaṃ paṭicca catutthaṃ sāsanassa patiṭṭhānaṃ.",
  "anya-e0702n0:416_0": "Uttarājīvattheropi soṇuttarānaṃ vaṃsato sāsanaṃ gahetvā sudhammapurato arimaddananagaraṃ āgantvā sāsanaṃ patiṭṭhāpesi.",
  "anya-e0702n0:417_0": "Idaṃ amhākaṃ marammamaṇḍale tambadīparaṭṭhe arimaddananagare uttarājīvattheraṃ paṭicca pañcamaṃ sāsanassa patiṭṭhānaṃ.",
  "anya-e0702n0:418_0": "Uttarājīvattherassa sīhaḷadīpaṃ gatakāle tena saddhiṃ gataṃ chappadaṃ nāma sāmaṇeraṃ sīhaḷadīpeyeva sīhaḷadīpikā pabbajiṃsu.",
  "anya-e0702n0:418_1": "Pabbajitvā ca chappadasāmaṇero pariyattiṃ uggaṇhitvā dasavassaṃ tattha vasitvā arimaddananagaraṃ paccāgacchi.",
  "anya-e0702n0:418_2": "Sivalittherañca tāmalindattherañca ānandattherañca rāhulatthe rañca anesi.",
  "anya-e0702n0:418_3": "Te pana therā tipiṭakadharā honti byattā dakkhā ca.",
  "anya-e0702n0:418_4": "Ayañcattho vitthārena heṭṭhā vutto.",
  "anya-e0702n0:419_0": "Arimaddananagaraṃ patvā arimaddana vāsīhi bhikkhūhi saddhiṃ vinayakammāni akatvā puthu hutvā nisīdiṃsu.",
  "anya-e0702n0:419_1": "Narapatirājā ca tesu theresu ativiya pasīdi.",
  "anya-e0702n0:419_2": "Erāvatīnadiyaṃ uḷumpaṃ bandhitvā tattheva upasampadakammaṃ kārāpesi.",
  "anya-e0702n0:419_3": "Cirakālaṃ atikkamitvā so gaṇo vuḍḍhi hutvā uppajji.",
  "anya-e0702n0:420_0": "Narapatirājā ca te there saddhiṃ saṅghena nimantetvā mahādānaṃ adāsi.",
  "anya-e0702n0:420_1": "Tadā chaṇe ākappasampannaṃ rūpasobhaggappakkaṃ ekaṃ nāṭakittiṃ disvā rāhulatthero paṭibaddhacitto lepe",
  "anya-e0702n0:420_2": "laggitavānaroviya kaddame laggitamātaṅgoviya ca kāma guṇalepakaddamesu laggito sāsane viramitvā hī nāyāvattītuṃ ārabhi.",
  "anya-e0702n0:420_3": "Maraṇanti karogena abhibhūto viya atekiccho hutvā sesattheresu ovādaṃ dinnesu pinādiyi.",
  "anya-e0702n0:420_4": "Tadā sesattherā taṃ evamāhaṃsu,-",
  "anya-e0702n0:420_5": "mā tvaṃ ekaṃ taṃ paṭicca sabbepi amhe lajjāpetuṃ na arahasi,",
  "anya-e0702n0:420_6": "mā idha hīnāyā vattehi,",
  "anya-e0702n0:420_7": "mallārudīpaṃ gantvā yathāruciṃ karohīti pesesuṃ.",
  "anya-e0702n0:420_8": "Rāhulatthero ca kusimatitthato nāvaṃ āruyha mallārudīpaṃ agamāsi.",
  "anya-e0702n0:420_9": "Mallārudīpaṃ pattakāle mallārurājā vinayaṃ jānitukāmo saha ṭīkāya khuddasikkhāpakaraṇaṃ tassa santike uggaṇhitvā ekapattamattaṃ maṇiṃ adāsi.",
  "anya-e0702n0:420_10": "Soca taṃ labhitvā hīnāyāvattīti.",
  "anya-e0702n0:420_11": "Honti cettha,-",
  "anya-e0702n0:421_0": "Atidūreva hotabbaṃ, bhikkhunā nāma itthibhi;",
  "anya-e0702n0:422_0": "Itthiyo nāma bhikkhūnaṃ, bhavanti idha verino.",
  "anya-e0702n0:423_0": "Tāva tiṭṭhantu duppaññā, mayaṃ porāṇikāpi ca;",
  "anya-e0702n0:424_0": "Mahāpaññā vināsaṃ, pattā haritacādayo.",
  "anya-e0702n0:425_0": "Tasmā hi paṇḍito bhikkhu, antamasova itthibhi;",
  "anya-e0702n0:426_0": "Vissāsaṃ na kare loke, rāgo ca duppavāritoti.",
  "anya-e0702n0:427_0": "Sesesu ca theresu chappado nāma thero paṭhamaṃ kālaṅkato.",
  "anya-e0702n0:427_1": "Sivalitāmalindānandattherāyeva tayo pariyattiuggahaṇadhāraṇādivasena sāsanaṃ upatthambhetvā arimaddananagare nisīdiṃsu.",
  "anya-e0702n0:427_2": "Ekasmiñca kāle rājā tesaṃ tiṇṇaṃ therānaṃ ekekaṃ hatthiṃ adāsi.",
  "anya-e0702n0:427_3": "Sivalitāmalindattherā paṭiggahetvā vane vissajjāpesuṃ.",
  "anya-e0702n0:427_4": "Ānandatthero pana kiñcipuranagaraṃ pahiṇitvā ñātakānaṃ dehīti kusimatitthaṃ gantvā nāvaṃ āropesi.",
  "anya-e0702n0:427_5": "Taṃ kāraṇaṃ ñatvā sivalitāmalindattherātaṃ evamāhaṃsu,–",
  "anya-e0702n0:427_6": "mayaṃ pana āvuso hatthīnaṃ sukhatthāya vane vissajjema,tvaṃ pana adhammikaṃ karosīti.",
  "anya-e0702n0:427_7": "Kinnāma bhante ñābhakānaṃ saṅgaho na vaṭṭati,",
  "anya-e0702n0:427_8": "nanu ñātakānañca saṅgahoti bhagavatā vuttanti.",
  "anya-e0702n0:428_0": "Therā āhaṃsu,-",
  "anya-e0702n0:428_1": "sace tvaṃ amhākaṃ vacanaṃ nakareyyāsi,bhava icchānurūpaṃ karohi,",
  "anya-e0702n0:428_2": "mayaṃ pana tayā saddhiṃ saṃvāsaṃ na karissāmāti visuṃ nisīdiṃsu.",
  "anya-e0702n0:429_0": "Tato paṭṭhāya dve gaṇā bhijjiṃsu.",
  "anya-e0702n0:429_1": "Tato pacchākāle atikkante tāmalindatthero bahussutānaṃ byattibalānaṃ sissānaṃ anuggahatthāya gahaṭṭhānaṃ",
  "anya-e0702n0:429_2": "santike ayaṃ bahussuto ayaṃ mahāpaññoti evamādinā vacīviññattiṃ samuṭṭhāpeti,",
  "anya-e0702n0:429_3": "evaṃ kate kulaputtā sulabhapaccayavasena sāsanassa hitaṃ āvahibhuṃsakkhissantīti katvā.",
  "anya-e0702n0:429_4": "Taṃ kāraṇaṃ sutvā sivalitthero evamāha,-",
  "anya-e0702n0:429_5": "kasmā tvaṃ vacīviññattiṃ samuṭṭhāpetvā buddhappaṭikucchitaṃ kammaṃ karosīti.",
  "anya-e0702n0:429_6": "Bhagavatā attano atthāyayeva vacīviññattiṃ paṭikkhittā,",
  "anya-e0702n0:429_7": "ahaṃ pana paresaṃyeva atthāya vacīviññattiṃsamuṭṭhāpemi,",
  "anya-e0702n0:429_8": "nāttano atthāya,",
  "anya-e0702n0:429_9": "sāsanassa hi vepullatthāya evaṃ vacīviññattiṃsamuṭṭhāpemi.",
  "anya-e0702n0:429_10": "Sivalittheropi na tvaṃ mama vacanaṃ karosi,",
  "anya-e0702n0:429_11": "yaṃ yaṃ tvaṃ icchasi,",
  "anya-e0702n0:429_12": "taṃ taṃ karohi,",
  "anya-e0702n0:429_13": "ahaṃ pana tayā saddhiṃ saṃvāsaṃ nakarissāmīti visuṃ hutvā saddhiṃ sakapakkhena nisīdi.",
  "anya-e0702n0:429_14": "Tato paṭṭhāya tayo gaṇā bhijjiṃsu.",
  "anya-e0702n0:430_0": "Evaṃ arimaddananagare arahantattherassa eko vaṃso,",
  "anya-e0702n0:430_1": "sivalittherassa eko,",
  "anya-e0702n0:430_2": "tāmalindattherassa eko,",
  "anya-e0702n0:430_3": "ānandattherassa ekoti cattāro gaṇā ahesuṃ.",
  "anya-e0702n0:431_0": "Tesu arahantattheragaṇo sudhammapurato paṭhamaṃ āgatattā purimagaṇoti vohāriyati,",
  "anya-e0702n0:431_1": "aññe pana pacchā āgatattā pacchāgaṇāti.",
  "anya-e0702n0:432_0": "Sivalitthero arimaddananagare yāvījīvaṃ sāsanaṃ paggaṇhitvā kaliyuge navutādhike pañcavassasate kāle kālamakāsi.",
  "anya-e0702n0:433_0": "Ānandatthero pana arimaddananagareyeva catucattālīsa vassāni sāsanaṃ paggaṇhitvā chanavutādhike pañcavassasate kāle kālamakāsi.",
  "anya-e0702n0:434_0": "Tāmalindattheropi yāvajīvaṃ sāsanaṃ paggaṇhitvā aṭṭhana vutādhike pañcavassasate kāle kālamakāsīti.",
  "anya-e0702n0:434_1": "Aho saṅkhārasabhāvoti.",
  "anya-e0702n0:435_0": "Seyyathājagarasseva, nābhiyā cakkamaṇḍale;",
  "anya-e0702n0:436_0": "Laggo saso samitvāpi, disaṃ gacchati taṃ mukhaṃ.",
  "anya-e0702n0:437_0": "Tatheva sabbasattāpi, maccucakkesu laggitā;",
  "anya-e0702n0:438_0": "Yāvajīvampi dhāvitvā, maccumukhaṃ upāgamunti.",
  "anya-e0702n0:439_0": "Iccevaṃ arimaddanapure arahantehi ca ganthakārehi ca puthujjanehi jinasāsanaṃ nabhe candoviya vijjotati.",
  "anya-e0702n0:440_0": "Tattha hi yadā anuruddharājā sudhammapurato sāsanaṃ ānesi,",
  "anya-e0702n0:440_1": "tadā arahantā chasatasahassamattā āgatā,",
  "anya-e0702n0:440_2": "sotāpannasakadāgāmianāgāmino pana gaṇanapathaṃ vīti vattāti.",
  "anya-e0702n0:441_0": "Chattaguhindassa nāma rañño kālepi himavante gandhamādanapabbatato aṭṭha arahantā piṇḍāya rājagehaṃ āgamaṃsu.",
  "anya-e0702n0:441_1": "Rājā ca pattaṃ gahetvā piṇḍapātena bhojetvā idāni kuto āgatatthābhi pucchi.",
  "anya-e0702n0:441_2": "Himavante mahārāja gandha mādanapabbatatoti.",
  "anya-e0702n0:441_3": "Atha rājā atippasanno hutvā idha temāsaṃ vassaṃ upagacchathāti yācitvā vihāraṃ kārāpetvā adāsi.",
  "anya-e0702n0:441_4": "Temāsampi antogehe nimantetvā piṇḍapātena bhojesi.",
  "anya-e0702n0:442_0": "Ekaṃ samayaṃ arahantānaṃ gandhamādanapabbate nandamūlaguhaṃ viya ekaṃ guhaṃ māpetvā dassehīti yāci.",
  "anya-e0702n0:442_1": "Te ca arahantā nandamūlaguhaṃviya ekaṃ guhaṃ iddhiyā māpetvā dassesuṃ.",
  "anya-e0702n0:442_2": "Rājā ca tāya guhāya sadisaṃ ekaṃ guhaṃ kārāpesi.",
  "anya-e0702n0:442_3": "Nandamūlaguhākārena pana katattā nandāti nāmampi akāsi.",
  "anya-e0702n0:442_4": "Iccevaṃ chattaguhindassa rañño kāle gandhamādanapabbate nandamūlaguhato āgantvā arahantā sāsanaṃ patiṭṭhāpesuṃ.",
  "anya-e0702n0:443_0": "Arahantabhāvo ca nāmesa yathābhūtaṃ jānituṃ dukkaro,",
  "anya-e0702n0:443_1": "anupasampannānaṃ uttarimanussadhammadassanassa paṭikkhittattā,",
  "anya-e0702n0:443_2": "arahattaṃ vā patvāpi vāsanāya appajahitattā.",
  "anya-e0702n0:443_3": "Arahāpi hi samāno ahaṃ arahāti anupasampannānaṃ kathetuṃ na vaṭṭati,",
  "anya-e0702n0:443_4": "arahattaṃ patvāpi ekacco vāsanaṃ pajahituṃ na sakkā,",
  "anya-e0702n0:443_5": "pilindavacchattheravatthucettha ñāpakaṃ.",
  "anya-e0702n0:443_6": "Evaṃ loke arahanta bhāvo jānituṃ dukkaro.",
  "anya-e0702n0:443_7": "Teneva mahākassapattherassa upaṭṭhāko eko bhikkhu attano upajjhāyassa mahākassapattherassa santike vasitvāpi tassa arahanta bhāvaṃ na jāni.",
  "anya-e0702n0:444_0": "Mahākassapattherañhi ekena saddhivihārikena saddhiṃ araññavihārato gāmaṃ piṇḍāya carantaṃ antarāmagge",
  "anya-e0702n0:444_1": "pattā diparikkhāre gahetvā pacchā gacchantoyeva ekosaddhi vihāriko evamāha,–lokasmiṃ bhante arahā arahāti pākaṭo,",
  "anya-e0702n0:444_2": "sutamattovāhaṃ bhavāmi,",
  "anya-e0702n0:444_3": "na kadāci diṭṭhapubboti.",
  "anya-e0702n0:444_4": "Taṃ sutvā thero pacchā parivattatvā olokento parikkhāre āvuso gahetvā arahantassa pacchāgacchantoyeva arahantabhāvaṃ na jānātīti āhāti.",
  "anya-e0702n0:445_0": "Arimaddananagarepi sīlabuddhipolloṅkasumedhattherādayopi arahantāyeva ahesuṃ.",
  "anya-e0702n0:445_1": "Narapatirājā hi khaṇitti pādapabbataṃ gantvā paccāgamanakāle antarāmagge ekissā mātikāya maṇobhāsaṃ disvā",
  "anya-e0702n0:445_2": "idha puññaṃ kāretukāmo sakko dasseti maññeti manasikaritvā cetiyaṃ kārāpessāmīti tattha raṭṭhavāsīti",
  "anya-e0702n0:445_3": "samaṃ bhūmibhāgaṃ kārāpesi.",
  "anya-e0702n0:446_0": "Atha eko sīlabuddhi nāma thero evamāha,–",
  "anya-e0702n0:446_1": "puññaṃ mahārāja karissamīti idaṃ bhūmiparikammaṃ kārāpesi,",
  "anya-e0702n0:446_2": "evaṃ kārāpentassa te apuññaṃyeva bhavati,",
  "anya-e0702n0:446_3": "nopuññanti vatvā bahū sattā mā kilamantūti manasikatvā rañño daṇḍakammena tajjanatthāya raññā dinnaṃ piṇḍapātaṃ nabhuñji.",
  "anya-e0702n0:446_4": "Rājā ca sace tvaṃ mayā dinnaṃ piṇḍapātaṃ abhuñjitukāmo bhaveyyāsi,",
  "anya-e0702n0:446_5": "mama vijite vasantoyeva tvaṃ mama piṇḍapātā na mucceyyāsi,",
  "anya-e0702n0:446_6": "raṭṭhavāsīhipi dinnapiṇḍapāto mayhameva santako,",
  "anya-e0702n0:446_7": "nanu nāma mama piṇḍapātaṃyeva tvaṃ bhuñjasīti āha.",
  "anya-e0702n0:447_0": "Sīlabuddhittheropi sace ahaṃ evaṃ bhaveyyāmi, sīhaḷadīpaṃ gantvā vasissāmīti cintetvā araññe vasi.",
  "anya-e0702n0:448_0": "Atha tamatthaṃ jānitvā nagaradvāre ārakkho eko yakkho rañño āgatakāle abhimukhaṃ ṭhitova bhayānakarūpaṃ nisīdi.",
  "anya-e0702n0:448_1": "Atha nānāvijjākammehi apanentopi na sakkā apanetuṃ.",
  "anya-e0702n0:449_0": "Atha rājā nimittapāṭhake pakkosāpetvā pucchi,-",
  "anya-e0702n0:449_1": "kena kāraṇena ayaṃ yakkho idha nisinnoti.",
  "anya-e0702n0:449_2": "Tvaṃ mahārāja sīlabuddhittheraṃ agāravavasena pubbe kathesi,",
  "anya-e0702n0:449_3": "yakkhāpi there ativiya pasannāti amhehi sutapubbā,",
  "anya-e0702n0:449_4": "taṃ paṭicca yakkho bhayānakarūpaṃ dassetvā nisinno bhavissatīti āha.",
  "anya-e0702n0:450_0": "Rājāpi amacce āṇāpesi theraṃ pakkāsathāti.",
  "anya-e0702n0:450_1": "Thero nāgacchi.",
  "anya-e0702n0:450_2": "Sīhaḷadīpaṃyeva gamissāmīti ārabhi.",
  "anya-e0702n0:450_3": "Tamatthaṃ sutvā rājā ekaṃ caturaṅgapaccayaṃ nāma amaccaṃ pakkosāpetvā tvaṃ gantvā theraṃ pakkosāhīti pesesi.",
  "anya-e0702n0:450_4": "Caturaṅgapaccayo ca chekatāya ekaṃ suvaṇṇamayaṃ buddhappaṭibimbaṃ nāvāya ṭhapetvā mahāsamuddatitthaṃ agamāsi.",
  "anya-e0702n0:450_5": "Atha theraṃ sampāpuṇitvā idāni idha bhagavā sammāsambuddho agamāsi,",
  "anya-e0702n0:450_6": "sīlabuddhitthero bhagavato sammāsambuddhassa dassanatthāya āgacchatūti dūtaṃ pesesi.",
  "anya-e0702n0:450_7": "Theropi bhagavato sammāsambuddhassa dassanatthāya āgacchatūti vacanaṃ paṭikkhipituṃ buddhagāravavasena avisahatāya āgacchīti.",
  "anya-e0702n0:451_0": "Porāṇikānaṃva therānaṃ, buddhe sagāravaṃ idha;",
  "anya-e0702n0:452_0": "Paṇḍito gāravaṃ buddhe, kare pasannacetasāti.",
  "anya-e0702n0:453_0": "Nāvaṃ abhirūhitvā thero bhagavato sammāsambuddhassa vandanāmānapūjāsakkāradīni akāsi.",
  "anya-e0702n0:453_1": "Therassa evaṃ vandanāmānapūjāsakkārādīni karontasseva vegena nāvaṃ ānetvā gacchi.",
  "anya-e0702n0:453_2": "Atha caturaṅgapaccayo evamāha,–",
  "anya-e0702n0:453_3": "idāni bhante tumhākaṃ ācariyassa sammāsambuddhassa sāsanaṃ paggaṇhituṃ yuttoti.",
  "anya-e0702n0:453_4": "Rājā ca amaccehi parivārito paccuggacchi.",
  "anya-e0702n0:453_5": "Nāvāya therassa hatthe gahetvā rājagehaṃ ānesi.",
  "anya-e0702n0:453_6": "Dvāraṃ pattakāle yakkho pathaviyaṃ nisīditvā theraṃ vandi.",
  "anya-e0702n0:454_0": "Rājā rājagehaṃ patvā theraṃ nānābhojanehi bhojesi.",
  "anya-e0702n0:454_1": "Evañca avoca,–ajjatagge bhante tvamasi mamācariyo,",
  "anya-e0702n0:454_2": "bhagavatova ovādaṃ sirasā paṭiggahetvā anuvattissāmāti attano pañcaputtepi therassa adāsi.",
  "anya-e0702n0:454_3": "Te ca pañcakumārā therena saddhiṃ anuvattiṃsu.",
  "anya-e0702n0:454_4": "Thero te pakkosetvā vihāraṃ agamāsi.",
  "anya-e0702n0:454_5": "Antarāmagge kappiyapathaviyaṃ pañca parimaṇḍalākārāni likhitvā tesaṃ rājakumārānaṃ dassetvā nivattāpesi.",
  "anya-e0702n0:454_6": "Rājakumārā paṭinivattitvā taṃ kāraṇaṃ rañño ārocesuṃ.",
  "anya-e0702n0:454_7": "Rājā ca tumhākaṃ puññaṃ kārāpanatthāya dassetīti vatvā tulāvasena tehi rājakumārehi suvaṇṇaṃ samaṃ katvā",
  "anya-e0702n0:454_8": "tena suvaṇṇena mūlaṃ katvā bhagavato dharamānakāle passenadikosalaraññā kārāpitaṃ candanappaṭibimbaṃviya",
  "anya-e0702n0:454_9": "visuṃ visuṃ paṭibimbaṃ kārāpesi.",
  "anya-e0702n0:455_0": "Tesaṃ nidhānaṭṭhānabhūtāni pañca cetiyānipi sakko kamma vidhāyako hutvā patiṭṭhāpesi.",
  "anya-e0702n0:455_1": "Ettha ca pubbe raññā pasīditvā therassa rājakumārā dinnā,",
  "anya-e0702n0:455_2": "mūlaṃ ratanattayassa datvā puna rājakumāre bhūjisse kāretukāmatāya thero evaṃ saññaṃ adāsīti daṭṭhabbaṃ.",
  "anya-e0702n0:456_0": "So ca sīlabuddhitthero arahantagaṇavaṃsoti daṭṭhabbo.",
  "anya-e0702n0:457_0": "Arimaddananagareyeva narapati rañño kāle kassapo nāma thero desacārikaṃ caramāno polloṅkanāmakaṃ desaṃ,",
  "anya-e0702n0:457_1": "tadavasari.",
  "anya-e0702n0:457_2": "Atha dve mahallakapolloṅkā manussā there atippasannatāya dve putte upaṭṭhākatthāya niyyādesuṃ.",
  "anya-e0702n0:458_0": "Polloṅkamanussānaṃ atippasannataṃ paṭicca theropi polloṅkattheroti vohāriyati.",
  "anya-e0702n0:458_1": "Yadā ca pana so thero sīhaḷadīpaṃ gantukāmo ahosi,",
  "anya-e0702n0:458_2": "tadā sakko devānamindo byaggharūpaṃ māpetvā piṭṭhiyā yāva mahāsamuddatīraṃ ānesi.",
  "anya-e0702n0:458_3": "Mahāsamuddatīraṃ pana patvā nāvaṃ abhirūhitvā vāṇijehi saddhiṃ tari.",
  "anya-e0702n0:459_0": "Mahāsamuddamajjhe pana patvā sā nāvā na gacchi,",
  "anya-e0702n0:459_1": "niccalāva aṭṭhāsi.",
  "anya-e0702n0:459_2": "Atha vāṇijā mantesuṃ,-",
  "anya-e0702n0:459_3": "amhākaṃ nāvāya alakkhī pāpajano atthi maññeti.",
  "anya-e0702n0:459_4": "Evaṃ pana mantetvā salākādānaṃ akaṃsu.",
  "anya-e0702n0:459_5": "Yāva tatiyampi therasseva hatthe salākā pubbe katakammavipākavasena nipati.",
  "anya-e0702n0:459_6": "Idaṃ pana therassa pubbe katakammaṃ,-",
  "anya-e0702n0:459_7": "thero hi tato attabhāvato sattame bhave ekasmiṃ gāme kuladārako hutvā kīḷanatthāya ekaṃ sunakhaṃ nadiyaṃ otāretvā udake kīḷamāpesi.",
  "anya-e0702n0:459_8": "Evaṃ kīḷamantaṃ sunakhaṃ sayameva urena uggahetvā tīraṃ ānesīti evaṃ pubbe katakammavipākavasena therasseva hatthe salākā nipati.",
  "anya-e0702n0:460_0": "Tadā vāṇijā udakapiṭṭhe khipiṃsu.",
  "anya-e0702n0:460_1": "Atha sakko devānamindo kumbhīlarūpaṃ māpetvā piṭṭhiyaṃ āropetvā ānesi.",
  "anya-e0702n0:460_2": "Thero yakkhadīpaṃ patvā andhacakkhukānaṃ yakkhānaṃ mettānubhāvena cakkhuṃ labhāpesi.",
  "anya-e0702n0:460_3": "Yakkhā ca therassa guṇaṃ ñatvā dve yakkhabhātike adaṃsu.",
  "anya-e0702n0:460_4": "Thero ca sīhaḷadīpaṃ gantvā mahācetiyarūpaṃ lohapāsādarūpaṃ sarīradhātuṃ mahābodhibijāni ca ānetvā paccāgamāsīti.",
  "anya-e0702n0:461_0": "Sumedhatthero ca halaṅkassa nāma nagarassa dakkhiṇadisābhāge mhattipāme puratthimāya anudisāya dinnanāmike vihāre vasi.",
  "anya-e0702n0:461_1": "Ṭhānassa pana nāmavasena therassopi dinnavihāro tveva nāmaṃ ahosi.",
  "anya-e0702n0:461_2": "Sopi thero paṃsukūliko lajjīpesalo sikkhākāmo jhānalābhī arahāyeva.",
  "anya-e0702n0:461_3": "So hi devasikaṃ devasikaṃ aṭṭhanavayojanappamāṇe pādacetiyaṃ gantvā vandi.",
  "anya-e0702n0:461_4": "Cetiyaṅgaṇavattañca akāsi.",
  "anya-e0702n0:461_5": "Tato āgantvā mhattigāme piṇḍāya cari.",
  "anya-e0702n0:461_6": "Idaṃ therassa nibaddhavattaṃ.",
  "anya-e0702n0:462_0": "Aparānipi vatthūni bahūni santi,",
  "anya-e0702n0:462_1": "sabbāni pana tāni vitthāretvā vattabbānipi ganthapāravabhayena na vakkhāma.",
  "anya-e0702n0:462_2": "Sabbānipi hi vuccamānāni ayaṃ sāsanavaṃsappadīpikā atippapañcā bhavissati.",
  "anya-e0702n0:463_0": "Sammāsambuddhassa hi parinibbānato yāvajjatanā therānaṃ paramparavasena saṅghaṭṭetvā ānayanamevettha adhippetaṃ.",
  "anya-e0702n0:463_1": "Yathāvuttāni pana vatthūni adhunā abhiññālābhīnaṃ puggalānaṃ akhettabhāvena pasaṅgañāṇappaṭibāhaṇatthaṃ",
  "anya-e0702n0:463_2": "arimaddananagare ca bahūnaṃ abhiññālābhīnaṃ puggalānaṃ nivāsaṭṭhānatā dassanatthaṃ vuttāni.",
  "anya-e0702n0:463_3": "Vuttañcetaṃ bhikkhunīkhandhakaṭṭhakathāyaṃ,–",
  "anya-e0702n0:464_0": "Paṭisambhidāpattehi vassasahassaṃ sukkhavipassakehi vassasahassaṃ anāgāmīhi vassasahassaṃ sakadāgāmīhi",
  "anya-e0702n0:464_1": "vassasahassaṃ sotāpannehi vassasahassanti evaṃ pañcavassasahassāni paṭivedhadhammo ṭhassatīti.",
  "anya-e0702n0:465_0": "Dīghanikāyaṭṭhakathāyaṃ pana saṃyuttanikāyaṭṭhakathāyañca paṭisambhidāpattehi vassasahassaṃ chaḷābhiññehi",
  "anya-e0702n0:465_1": "vassasahassaṃ tevijjehi vassasahassaṃ sukkhavipassakehi vassasahassaṃ pātimokkhena vassasahassanti vuttaṃ.",
  "anya-e0702n0:466_0": "Aṅguttaranikāyaṭṭhakathāyaṃ pana vibhaṅgakathāyañca buddhānaṃ parinibbānato vassasahassameva paṭisambhidā nibbattetuṃ sakkonti,",
  "anya-e0702n0:466_1": "tato paraṃ cha abhiññā,",
  "anya-e0702n0:466_2": "tatopi asakkontā tisso vijjā nibbattiṃsu.",
  "anya-e0702n0:466_3": "Gacchante kāle tāpi nibbattetuṃ asakkontā sukkhavipassakā honti.",
  "anya-e0702n0:466_4": "Eteneva nayena anāgāmino sakadāgāmino sotāpannāti vuttaṃ.",
  "anya-e0702n0:467_0": "Evaṃ nānānayehi aṭṭhakathāyapi āgatattā adhunā loke ariyapuggalā bhavituṃ na sakkāti na vattabbaṃ.",
  "anya-e0702n0:467_1": "Ariyānameva khettassa adhunāpi sambhavato,",
  "anya-e0702n0:467_2": "sace āraddhavipassako bhaveyya so arahā bhavituṃ sakkāyevāti niṭṭhametthāvagantabbaṃ.",
  "anya-e0702n0:467_3": "Aṭṭhakathāsu pana nānābhāṇakattherānaṃ nānāvādavasena vuttanti daṭṭhabbaṃ.",
  "anya-e0702n0:467_4": "Ettakeneva pana nānākārena vādo bhinnopi sāsanaṃ bhijjatiyeva.",
  "anya-e0702n0:467_5": "Sāsanassa abhinnaṃyeva hi ettha pamāṇanti.",
  "anya-e0702n0:468_0": "Evaṃ marammamaṇḍale arimaddananagare anekehi arahantasatehi sāsanaṃ vijjotati.",
  "anya-e0702n0:468_1": "Bhagavato pana parinibbānato tiṃsādhikānaṃ navavassasatānaṃ upari parammaraṭṭhe señilaññikrodhināmena",
  "anya-e0702n0:468_2": "raññā samakālavasena sīhaḷadīpe rajjaṃ pattassa mahānāmarañño kāle buddhaghosabuddhadattattherehi pabhuti",
  "anya-e0702n0:468_3": "tetemahātherā teteganthe akaṃsu.",
  "anya-e0702n0:469_0": "Tato pacchā satisamādhipaññāmandavasena sukhāvabodhanatthaṃ ṭīkāyo akaṃsu.",
  "anya-e0702n0:469_1": "Arimaddananagare jinacakkesattanavutādhike chasate sahasse ca sampatte tiṇṇaṃ piṭakānaṃ mūlabhūtesu saddanayesu",
  "anya-e0702n0:469_2": "sotārānaṃ chekatthāya mahāsamuddeviya ānando nāma mahāmaccho tīsu piṭakesu sāṭṭhakathesu viloletvā aggavaṃso",
  "anya-e0702n0:469_3": "nāma thero saddanītippakaraṇaṃ akāsi.",
  "anya-e0702n0:469_4": "Arimaddananagare hi uttarājīvattherādīnaṃ sīhaḷadīpaṃ gamanato pubbeyeva tayo mahātherā pariyattivisāradā,",
  "anya-e0702n0:469_5": "mahāaggapaṇḍito,",
  "anya-e0702n0:469_6": "tassa saddhivihāriko dutiyaaggapaṇḍito,",
  "anya-e0702n0:469_7": "tassa bhāgineyyo tatiyaaggapaṇḍitoti.",
  "anya-e0702n0:469_8": "Tatiyaaggapaṇḍito pana aggavaṃsotipi vohāriyati.",
  "anya-e0702n0:470_0": "Tasmiñca kāle arimaddananagaravāsino saddakovidā bahavo santīti yāva laṅkādīpā kittighoso patthari.",
  "anya-e0702n0:470_1": "Tasmā sīhaḷadīpikā saddakovidā vīmaṃsetukāmā hutvā arimaddananagaraṃ āgamaṃsu.",
  "anya-e0702n0:470_2": "Tadā arimaddananagaravāsino bhikkhū saddanītippakaraṇaṃ dassesu.",
  "anya-e0702n0:471_0": "Sīhaḷadīpikā ca taṃ disvā upadhārentā saddavisaye ayaṃ ganthoviya sīhaḷadīpe gantho itthi,",
  "anya-e0702n0:471_1": "imasmiṃ pakaraṇe āgatavinicchayampi sakalaṃ na jānimhāti nānāppakārehi thomesunti yāvajjabhanā kathāmaggo na upacchinnoti.",
  "anya-e0702n0:472_0": "Arimaddananagare sīhaḷadīpaṃ gantvā paccāgato chappado nāma saddhammajotipālatthero saddanaye chekatāya suttaniddesaṃ akāsi.",
  "anya-e0702n0:472_1": "Paramatthadhamme ca chekatāya saṅkhepavaṇṇanaṃ nāmacāradīpakañca.",
  "anya-e0702n0:472_2": "Vinaye chekatāya vinayagūḷatthadīpaniṃ sīmālaṅkārañca akāsi.",
  "anya-e0702n0:472_3": "Attanā kathānaṃ ganthānaṃ nigame saddhamma jotipāloti mūlanāmena vuttaṃ.",
  "anya-e0702n0:472_4": "Kusimanagare pana chappada gāme jātattā ṭhānassa nāmena chappadoti pākaṭo.",
  "anya-e0702n0:473_0": "Kukhananagare pana chappadoti vohāritopi eko thero atthi.",
  "anya-e0702n0:473_1": "So alajjī dussīlo.",
  "anya-e0702n0:473_2": "Ekacce pana nāmasāmaññalesamattena pattalaṅkaṃ sīlavantaṃ pesalaṃ sikkhākāmaṃ chappadattheraṃ alajjidussīlabhāvena upavadanti,",
  "anya-e0702n0:473_3": "yathā nāma sāmaññalesamattena mallaputtaṃ āyasmantaṃ dabbaṃ asamācārenāti.",
  "anya-e0702n0:474_0": "Arimaddananagarayeva aloṅgacaññisūnāmakassa rañño kāle mahāvimalabuddhitthero cūḷavimalabuddhittheroti dve therā pariyattivisāradā ahesuṃ.",
  "anya-e0702n0:474_1": "Tesu mahāvimalabuddhitthero kaccāyanassa saṃvaṇṇanaṃ nyāsaganthamakāsi.",
  "anya-e0702n0:475_0": "Keci pana sīhaḷadīpavāsī vimalabuddhitthero tamakāsīti vadanti.",
  "anya-e0702n0:475_1": "Cūḷavimalabuddhitthero pana vuttodayassa porāṇaṭīkamakāsi.",
  "anya-e0702n0:475_2": "Chandosāratthavikāsiniṃ saddhammañāṇatthero akāsi.",
  "anya-e0702n0:475_3": "Vacanatthajotiṃ pana vepullatthero akāsi.",
  "anya-e0702n0:475_4": "Nyāsaganthassaporāṇaṭīkaṃ narapatirañño kāle eko amacco akāsi.",
  "anya-e0702n0:476_0": "So hi rañño ekaṃ orodhaṃ paṭicca jātaṃ ekaṃ dhītaraṃ disvā vānaroviya lepe laggito tissaṃ paṭibandhacitto hutvā laggi.",
  "anya-e0702n0:476_1": "Tamatthaṃ jānitvā rājā evamāha,–",
  "anya-e0702n0:476_2": "sace etaṃ iccheyyāsi,",
  "anya-e0702n0:476_3": "ekaṃ ganthaṃ paripuṇṇavinicchayaṃ gūḷatthaṃ karohi,",
  "anya-e0702n0:476_4": "sace tvaṃ tādisaṃ ganthaṃ kātuṃ sakkuṇeyyāsi,",
  "anya-e0702n0:476_5": "etaṃ labhissasīti.",
  "anya-e0702n0:476_6": "Atha so nyāsassa saṃvaṇṇanaṃ porāṇaṭīkaṃ akāsi.",
  "anya-e0702n0:477_0": "Tato pacchā hīnāyāvattitvā dhītaraṃ datvā rajjuggāhāmaccaṭṭhāne ṭhapesi,",
  "anya-e0702n0:477_1": "yaṃ marammavohārena saṃpyaṅgaiti vuccati.",
  "anya-e0702n0:477_2": "Tena pana katattā sopi gantho taṃ nāmena vuccati.",
  "anya-e0702n0:477_3": "Kārikaṃ tassā ca saṃvaṇṇanaṃ chattaguhindassa nāma rañño kāledhammasenāpatitthero akāsi.",
  "anya-e0702n0:477_4": "Tena kira kārapite nandaguhāya samīpe nandavihāre nisīditvā akāsi.",
  "anya-e0702n0:478_0": "Tasmiñcakāle ganthamādanapabbate nandamūlaguhato arahantā āgantvā tasmiṃ vihāre vassaṃ upagacchiṃsu.",
  "anya-e0702n0:478_1": "Tesaṃ sammukhe katattā te ca ganthā paṇḍitehi sārato paccetabbāti ācariyā vadanti.",
  "anya-e0702n0:479_0": "Vāccavācakaṃ pana dhammadassī nāma sāmaṇero akāsi.",
  "anya-e0702n0:480_0": "Saddatthabhedacintaṃ pana arimaddananagarasamīpe ṭhitassa khaṇittipādapabbatassa samīpe ekasmiṃ gāme vasanto saddhammasiri nāma thero akāsi.",
  "anya-e0702n0:480_1": "Soyeva thero brahajaṃ nāma vedasatthampi marammabhāsāya parivattesi.",
  "anya-e0702n0:481_0": "Ekakkharakosaṃ pana saddhammakittitthero akāsi.",
  "anya-e0702n0:481_1": "So hi kaliyuge sattāsītādhike aṭṭhasate sampatte micchā diṭṭhikānaṃ jalumasaññitānaṃ kulānaṃ bhayena sakalepi tambadīparaṭṭhe sāsanobhāso milāyati.",
  "anya-e0702n0:481_2": "Bahūnipi potthakāni aggibhayena nassesuṃ.",
  "anya-e0702n0:482_0": "Tadā taṃ pavattiṃ passitvā sace pariyattidhammovinasseyya,",
  "anya-e0702n0:482_1": "paṭipattidhammopi nassissati,",
  "anya-e0702n0:482_2": "paṭipattidhamme nassante kuto paṭivedhadhammo bhavissatīti saṃvegaṃ apajjitvā imaṃ ganthaṃ akāsīti taṭṭikāyaṃ vuttaṃ.",
  "anya-e0702n0:483_0": "Mukhamattasāraṃ sāgaratthero akāsi.",
  "anya-e0702n0:484_0": "Kaliyuge ekāsītādhike pañcasate sampatte ekaṃ daharaputtaṃ kālaṅkataṃ paṭicca saṃvegaṃ āpajjitvā paccekabuddhattaṃ",
  "anya-e0702n0:484_1": "patthayantassa jeyyasiṅkhanāmakassa rañño putto kyacvānāmako rājā rajjaṃ kāresi.",
  "anya-e0702n0:484_2": "Dhammarājātipi nāmalañchaṃ paṭiggaṇhi.",
  "anya-e0702n0:484_3": "Tīsu pana piṭakesu yathābhūtaṃ vijānakatāya marammavohārena kyacvāti vohāriyati.",
  "anya-e0702n0:485_0": "So ca kira rājā pāḷiaṭṭhakathāṭīkāganthantaresu atichekatāya piṭakattaye sākacchamattampi kātuṃ samattho",
  "anya-e0702n0:485_1": "nāma natthīti uggahitatipiṭako hutvā bhikkhusaṅghampi divase sattahi vārehi ganthaṃ vāceti.",
  "anya-e0702n0:486_0": "Khaṇittipādapabbatassa samīpepi ekaṃ taḷākaṃ kārāpetvā tattha rājāgāraṃ kārāpetvā tattha nisīditvā ganthaṃ vāceti.",
  "anya-e0702n0:486_1": "Sabbāni pana rājūnaṃ kiccāni puttasseva uparājassa niyyādesi.",
  "anya-e0702n0:486_2": "Ganthaṃ uggaṇhantānaṃ orodhānamatthāya saṅkhepato saddabinduṃ nāma pakaraṇaṃ paramatthabinduñca nāma pakaraṇaṃ akāsi.",
  "anya-e0702n0:486_3": "Tassa hi cittaṃ pariyattiyaṃyeva ramati.",
  "anya-e0702n0:486_4": "Aññaṃ pana rājakiccaṃ suṇitumpi na icchi.",
  "anya-e0702n0:486_5": "Anuruddharājā anāgate ahaṃ rājā bhaveyyāmi,",
  "anya-e0702n0:486_6": "tadāyeva imāni tāḷibījāni uṭṭhahantūti adhiṭṭhahitvā ropesi.",
  "anya-e0702n0:486_7": "Tāni tassa rañño kāle uṭṭhahiṃsu.",
  "anya-e0702n0:486_8": "Teneva anuruddharājāyevāyanti raṭṭhavāsino sañjāniṃsu.",
  "anya-e0702n0:486_9": "Sammutirājā hi anuruddharājā kyacvārājāti ime tayo ekasantānāti vadanti.",
  "anya-e0702n0:487_0": "So rājā ekampi cetiyaṃ akāsi,",
  "anya-e0702n0:487_1": "na taṃ niṭṭhaṃ agamāsi,",
  "anya-e0702n0:487_2": "pariyattiyaṃyeva paricārakattāti rājavaṃse āgataṃ.",
  "anya-e0702n0:487_3": "Lokasammutivasena kakkhaḷadine iṭṭhakāni kārāpetvā tasmiṃyeva dine bhūmisamaṃ katvā tasmiṃyeva dine aññampi sabbaṃ kārāpesi.",
  "anya-e0702n0:487_4": "Tena marammavohārena prassadā cetiyanti yāvajjabhanā pākaṭaṃ.",
  "anya-e0702n0:488_0": "Tassa rañño ekā dhibhā vibhatyatthaṃ nāma ganthaṃ akāsīti.",
  "anya-e0702n0:489_0": "Pubbe kira arimaddananagare uggahadhāraṇādivasena sāsanaṃ ativiya virūḷamāpajji.",
  "anya-e0702n0:489_1": "Arimaddananagareyeva hi eko vuḍḍhapabbajito bhikkhu ganthaṃ likhituṃ silālekhanadaṇḍena icchanto rājagehaṃ pāvisi.",
  "anya-e0702n0:489_2": "Rājā kena āgatosīti pucchi.",
  "anya-e0702n0:489_3": "Ganthaṃ likhituṃ silālekhanadaṇḍena icchanto āgato mhīti.",
  "anya-e0702n0:489_4": "Evaṃ mahallako tvaṃ ganthaṃ mahussāhena pariyāpuṇantopi ganthesu chekassa okāsaṃ na passāmi,",
  "anya-e0702n0:489_5": "sace himusalo aṅkuraṃ uṭṭhāpetvā rūheyya,",
  "anya-e0702n0:489_6": "evaṃ sati tvaṃ ganthesu chekataṃ āpajjeyyāsīti āha.",
  "anya-e0702n0:490_0": "Tato pacchā vihāraṃ gantvā devasikaṃ devasikaṃ ekadantakaṭṭhappamāṇattaṃ lekhanaṃ uggahetvā kaccāyanaabhidhammetthasaṅgahappakaraṇaṃ",
  "anya-e0702n0:490_1": "ādiṃ katvā ācariyassa santike uggaṇhi.",
  "anya-e0702n0:490_2": "So acireneva ganthesu chekataṃ patvā musale jamburukkhaṅkuraṃ bandhitvā ussāpetvā rājagehaṃ pāvisi.",
  "anya-e0702n0:491_0": "Atha taṃ rājā pucchi,-",
  "anya-e0702n0:491_1": "kenaāgatosīti.",
  "anya-e0702n0:491_2": "Ayaṃ mahāraja musalo aṅkuraṃ uṭṭhāpetvā rūhatīti ācikkhituṃ āgatomhīti vutte rājā etassa ganthesu chekataṃ pattomhīti vuttaṃ hotīti jānāsi.",
  "anya-e0702n0:491_3": "Taṃ saccaṃ vā alikaṃ vāti vīmaṃsanatthāya mahātherānaṃ santikaṃ pahiṇi.",
  "anya-e0702n0:491_4": "Mahātherāpi gūḷaṭṭhānaṃ pucchiṃsu.",
  "anya-e0702n0:491_5": "Sopi pucchitaṃ pucchitaṃ byākāsi.",
  "anya-e0702n0:492_0": "Aatha so bhikkhu mahāthere evamāha,-",
  "anya-e0702n0:492_1": "tumhe bhante maṃ bahū pucchatha,",
  "anya-e0702n0:492_2": "ahampi tumhe pucchituṃ icchāmi,",
  "anya-e0702n0:492_3": "okāsaṃ dethāti yācitvā aññasamānacetasikanti ettha aññasaddassa avadhyāpekkhattā avadhipadaṃ uddharitvā dassethāti pucchi.",
  "anya-e0702n0:492_4": "Mahātherāpi pubbe amanasikatattā sīghaṃ vissajjituṃ na sakkhiṃsu.",
  "anya-e0702n0:492_5": "Rājā tamatthaṃ sutvā tuṭṭhacitto hutvā disā pāmokkhanamena ācariyaṭṭhāne ṭhapesi.",
  "anya-e0702n0:492_6": "So pana bhikkhu aganthakārakopi ganthakārakoviya pacchimānaṃ janatānaṃ dinnopadesavasena upakāraṃ katvā sāsane uppajjīti.",
  "anya-e0702n0:492_7": "Honti cettha,–",
  "anya-e0702n0:493_0": "Ahaṃ mahallako homi, duppañño pariyattikaṃ;",
  "anya-e0702n0:494_0": "Uggahaṃ mahussāhena, na sakkhissāmi jānituṃ.",
  "anya-e0702n0:495_0": "Evañca nātimaññeyya,",
  "anya-e0702n0:496_0": "Nāppossukkatamāpajje;",
  "anya-e0702n0:497_0": "Saddhamme chekakāmova,",
  "anya-e0702n0:498_0": "Ussāhaṃva kare poso.",
  "anya-e0702n0:499_0": "Vuḍḍhapabbajito bhikkhu,",
  "anya-e0702n0:500_0": "Mahallakopi duppañño;",
  "anya-e0702n0:501_0": "Āpajji chekataṃ dhamme,",
  "anya-e0702n0:502_0": "Tamapekkhantu sotāroti.",
  "anya-e0702n0:503_0": "Pubbe kira arimaddananagare mātugāmāpi ganthaṃ uggaṇhiṃsu.",
  "anya-e0702n0:503_1": "Yebhuyyena uggahadhāraṇādivasena pariyattisāsanaṃ paggahesuṃ.",
  "anya-e0702n0:503_2": "Mātugāmā hi aññamaññaṃ passantā tumhe kittakaṃ ganthaṃ uggaṇhatha,",
  "anya-e0702n0:503_3": "kittakaṃ ganthaṃ vācuggataṃ karothāti pucchi sunti.",
  "anya-e0702n0:504_0": "Eko kira mātugāmo ekaṃ mātugā,maṃ pucchi,-",
  "anya-e0702n0:504_1": "tvaṃ idāni kittakaṃ ganthaṃ vācuggataṃ karosīti.",
  "anya-e0702n0:504_2": "Ahaṃ pana idāni daharaputtehi balibodhattā byākulaṃ patvā bahuṃ ganthaṃ vācuggataṃ kātuṃ nasakkā,samantamahāpaṭṭhāne",
  "anya-e0702n0:504_3": "pana kusalattikamattaṃva vācuggataṃ karomīti āhāti.",
  "anya-e0702n0:505_0": "Idampi arimaddananagaravāsīnaṃ mātugāmānampi pariyattuggahaṇe ekaṃ vatthu,–",
  "anya-e0702n0:506_0": "Ekaṃ kira bhikkhuṃ piṇḍāya carantaṃ ekā dvādasavassikā daharitthī pucchi,-",
  "anya-e0702n0:506_1": "kinnāmosi tvaṃ bhanteti.",
  "anya-e0702n0:506_2": "Khemānāmāhanti.",
  "anya-e0702n0:506_3": "Kathañhi bhante pumāva samāno itthiliṅgena nāmaṃ akāsīti āha.",
  "anya-e0702n0:506_4": "Atha antogehe nisinnā mātā sutvā dhītaraṃ āha,-",
  "anya-e0702n0:506_5": "tvaṃ rājādigaṇassa lakkhaṇaṃ na jānāsīti.",
  "anya-e0702n0:506_6": "Āma jānāmi,",
  "anya-e0702n0:506_7": "ayaṃ pana khemasaddo na rājādigaṇapakkhaṃ bhajatīti.",
  "anya-e0702n0:506_8": "Atha mātā evamāha,-",
  "anya-e0702n0:506_9": "ayaṃ pana khemasaddo ekadeseneva rājādigaṇapakkhaṃ bhajatīti.",
  "anya-e0702n0:507_0": "Ayaṃ panettha dhītu adhippāyo,-",
  "anya-e0702n0:507_1": "na rājādisaddo kadāci rājoti paccattavacanavasena okāranto dissati vinā devarājotiādisamāsavisayaṃ,",
  "anya-e0702n0:507_2": "khemasaddo pana katthaci khemoti ca khemanti ca liṅgantaravasena rūpantaraṃ dissati,",
  "anya-e0702n0:507_3": "teneva khemasaddo na rājādigaṇoti veditabboti.",
  "anya-e0702n0:508_0": "Ayaṃ pana mātu adhippāyo,-",
  "anya-e0702n0:508_1": "khemasaddo abhidheyyaliṅgattā tiliṅgako,yadā pana saññāsaddādhikāre paccattavacanavasena khemāti ākāranto dissati,",
  "anya-e0702n0:508_2": "tadā ekadesena khemasaddo rājādigaṇapakkhaṃ bhajatīti.",
  "anya-e0702n0:509_0": "Idampi ekaṃ vatthu,–",
  "anya-e0702n0:510_0": "Arimaddananagare kira ekassa kuṭumbikassa eko putto dve dhītaro ahesuṃ.",
  "anya-e0702n0:510_1": "Ekasmiñca kāle ghammābhibhūtattā gehassa uparitale nahāyitvā nisīdi.",
  "anya-e0702n0:510_2": "Atha ekā dāsī gehassa heṭṭhā ṭhatvā kiñci kammaṃ karontī tassa kuṭumbikassa guyhaṭṭhānaṃ olokesi.",
  "anya-e0702n0:510_3": "Tamatthaṃ jānitvā kuṭumbiko sākhaṃ olokesīti ekaṃ vākyaṃ bandhitvā puttassa dassesi,imassa atthayojanaṃ karohīti.",
  "anya-e0702n0:510_4": "Atha putto atthayojanaṃ akāsi,-",
  "anya-e0702n0:510_5": "sākhaṃ rukkhasākhaṃ olekesi udikkhatīti.",
  "anya-e0702n0:510_6": "Atha pacchā ekāya dhītuyā dassesi,",
  "anya-e0702n0:510_7": "imassa atthayojanaṃ karohīti.",
  "anya-e0702n0:510_8": "Sāpi atthayojanaṃ akāsi,-",
  "anya-e0702n0:510_9": "sā sunakho khaṃ ākāsaṃ olokesi udikkhatīti.",
  "anya-e0702n0:510_10": "Atha pacchā ekāya dhītuyā dassesi,",
  "anya-e0702n0:510_11": "imassa attha yojanaṃ karohīti.",
  "anya-e0702n0:510_12": "Sāpi atthayojanaṃ akāsi,-",
  "anya-e0702n0:510_13": "sā itthī khaṃ aṅgajātaṃ olokesi mukhaṃ uddhaṃ katvā olokesīti.",
  "anya-e0702n0:511_0": "Idampi ekaṃ vatthu,–",
  "anya-e0702n0:512_0": "Eko kira sāmaṇero ratanapūravāsī arimaddananagare mātugāmāpi saddanayesu atikovidāti sutvā ahaṃ tattha gantvā jānissāmīti arimaddananagaraṃ gato.",
  "anya-e0702n0:512_1": "Atha antarāmagge arimaddananagarassa samīpe ekaṃ daharitthiṃ kappāsavatthuṃ rakkhitvā nisinnaṃ passi.",
  "anya-e0702n0:512_2": "Atha sāmaṇero tassā santikaṃ maggapucchanatthāya gacchi.",
  "anya-e0702n0:512_3": "Atha daharitthī sāmaṇeraṃ pucchi,-",
  "anya-e0702n0:512_4": "kuto āgatosīti.",
  "anya-e0702n0:513_0": "Sāmaṇero āha,-",
  "anya-e0702n0:513_1": "ratanapūrato ahaṃ āgacchatīti.",
  "anya-e0702n0:513_2": "Kuhiṃ gatosīti vutte arimaddananagaraṃ gacchatīti āha.",
  "anya-e0702n0:513_3": "Atha daharitthī evamāha,-",
  "anya-e0702n0:513_4": "tvaṃ bhante saddayogavinicchayaṃ anupadhāretvā kathesi,",
  "anya-e0702n0:513_5": "amhayogaṭṭhāne hi tvaṃ nāma yogasaddena yojetvā kathesi,",
  "anya-e0702n0:513_6": "nanu paṇḍitānaṃ vacanena nāma paripuṇṇatthena aviruddhasaddanayena puṇṇindusaṅkāsena bhavitabbanti.",
  "anya-e0702n0:513_7": "Atha sāmaṇero khettavatthūni rakkhantī duggatā daharitthīpi tāva saddanayakovidā hoti,",
  "anya-e0702n0:513_8": "kimaṅgaṃ pana bhogasampannā mahallakitthiyoti lajjitvā tatoyeva paṭinivattitvā paccāgamāsīti.",
  "anya-e0702n0:514_0": "Idaṃ marammamaṇḍale tambadīparaṭṭhe arimaddananagare theraparamparavasena sāsanassa patiṭṭhānaṃ.",
  "anya-e0702n0:515_0": "Idāni marammamaṇḍaleyeva jeyyavaḍḍhanaraṭṭhe ketumatīnagare sāsanavaṃsaṃ vakkhāmi.",
  "anya-e0702n0:516_0": "Kaliyuge hi dvisattatādhike aṭṭhavassasate sampatte jeyyavaḍḍhanaraṭṭhe ketumatīnagare mahāsirijeyyasūro nāma rājā rajjaṃ kāresi.",
  "anya-e0702n0:516_1": "Ekaṃ atichekaṃ devanāga nāmakaṃ ekaṃ hatthiṃ nissāya vijitaṃ vitthāramakāsi.",
  "anya-e0702n0:516_2": "Tassa pana rañño kāle kaliyuge dvinavutādhike aṭṭhavassasate sampatte mahāparakkamo nāma thero sīhaḷadīpato nāvāya āgantvā ketumatīnagaraṃ sampatto.",
  "anya-e0702n0:516_3": "Rājā ca dvārā vatīnagarassa dakkhiṇadisābhāge mahāvihāraṃ kārāpetvā tassa adāsi niccabhattampi.",
  "anya-e0702n0:516_4": "Tasmiñca vihāre sīmaṃ sammannitvā tissaṃ sīmāyaṃ tulāvasena attanā samaṃ katvā lohamayabuddhappaṭibimbaṃ kārāpesi.",
  "anya-e0702n0:516_5": "Tañca buddhappaṭibimbiṃ sampattalaṅkādīpanti nāmena pākaṭaṃ ahosi.",
  "anya-e0702n0:517_0": "Tassa rañño kāle surāmerayasikkhāpadaṃ paṭicca vipādo ahosi. Kathaṃ.",
  "anya-e0702n0:517_1": "Bījato paṭṭhāyāti sambhāre paṭiyā detvā cāṭiyaṃ pakkhittakālato paṭṭhāya tālanālikerādīnaṃ puppharaso",
  "anya-e0702n0:517_2": "pupphato galitābhinavakālato paṭṭhāya ca na pātabboti kaṅkhāvitaraṇīṭīkādīsu vuttavacane adhippāyaṃ vipallāsato",
  "anya-e0702n0:517_3": "gahetvā tālanālikerādīnaṃ raso galitābhinavato paṭṭhāya pivituṃ na vaṭṭatīti ekacce vadanti.",
  "anya-e0702n0:517_4": "Ekacce pana evaṃ vadanti,–tālanālikerādīnaṃ raso galitābhinavakāle pivituṃ vaṭṭatīti.",
  "anya-e0702n0:518_0": "Tattha pubbapakkhe ācariyānaṃ ayamadhippāyo,–",
  "anya-e0702n0:519_0": "Bījato paṭṭhāyāti ettha sambhāre paṭiyādetvā cāṭiyaṃ pakkhittakālato paṭṭhāya na pātabbo.",
  "anya-e0702n0:519_1": "Tālanālikerādīnaṃ puppharaso ca galitābhinavakālatoyeva na pātabboti.",
  "anya-e0702n0:520_0": "Ayaṃ pana aparapakkhe ācariyānamadhippāyo,–",
  "anya-e0702n0:521_0": "Bījato paṭṭhāyāti ettha sambhāre paṭiyādetvā cāṭiyaṃ pakkhittakālato paṭṭhāya na pātabbo.",
  "anya-e0702n0:521_1": "Tālanālikerādīnaṃ sambhārehi paṭiyādito puppharaso pupphato galitābhinavakālato na pātabboti.",
  "anya-e0702n0:522_0": "Evaṃ tālanālikerādīnaṃ raso galitābhinavakālato paṭṭhāya pātuṃ vaṭṭati na vaṭṭatīti vivādaṃ karontānaṃ",
  "anya-e0702n0:522_1": "majjhe nisīditvā sampattalaṅko mahāparakkamatthero tādiso pivituṃ vaṭṭatīti vinicchindi,",
  "anya-e0702n0:522_2": "surāvinicchayañca nāma ganthaṃ akāsi.",
  "anya-e0702n0:522_3": "Evaṃ ketumatīnagaraṃ māpentaṃ mahāsirijeyyasūraṃ nāma rājānaṃ nissāya ketumatiyaṃ sāsanaṃ patiṭṭhahi.",
  "anya-e0702n0:523_0": "Idaṃ marammamaṇḍaleyeva ketumatīnagare",
  "anya-e0702n0:524_0": "Sāsanassa patiṭṭhānaṃ.",
  "anya-e0702n0:525_0": "Idāni marammamaṇḍale tambadīparaṭṭheyeva khandhapurasāsanavaṃsaṃ vakkhāmi.",
  "anya-e0702n0:526_0": "Kaliyuge hi catusaṭṭhādhike chavassasate tayo bhātikā kittitaranāmakaṃ rājānaṃ rajjato cāvetvā khandhapuranagare rajjaṃ kāresuṃ.",
  "anya-e0702n0:526_1": "Tadā kittitaranāmakassa rañño eko putto cīnaraṭṭhindarājānaṃ yācitvā bahūhi senaṅgehi khandhapuranagaraṃ samparivāretvā aṭṭhāsi.",
  "anya-e0702n0:526_2": "Atha tīsu piṭakesu chekaṃ ekaṃ mahātheraṃ pakkosetvā mantesuṃ.",
  "anya-e0702n0:526_3": "Thero evamāha,–",
  "anya-e0702n0:526_4": "janapadāyattamidaṃ kammaṃ samaṇānaṃ na kappati vicāretuṃ,",
  "anya-e0702n0:526_5": "ahampi samaṇo,",
  "anya-e0702n0:526_6": "nāṭakehi pana saddhiṃ mantethāti.",
  "anya-e0702n0:526_7": "Atha nāṭake pakkosetvā mantesuṃ.",
  "anya-e0702n0:526_8": "Nāṭakāpi sace kāraṇaṃ natthi,",
  "anya-e0702n0:526_9": "evaṃ sati phalaṃ na bhaveyya,",
  "anya-e0702n0:526_10": "sace pūti natthi,",
  "anya-e0702n0:526_11": "makkhikā na sannipateyyunti gītaṃ gāyitvā udake kīḷanti.",
  "anya-e0702n0:527_0": "Atha teca tayo bhātikā taṃ sutvā kittitaranāmakaṃ rājānaṃ bandhanāgārato gahetvā māretvā idāni yaṃ rajje ṭhapayissāmāti cintetvā tumhe gacchatha,",
  "anya-e0702n0:527_1": "ayaṃ tassa sīso,",
  "anya-e0702n0:527_2": "idāni esa paralokaṃ gatoti sīsaṃ dassesuṃ.",
  "anya-e0702n0:527_3": "Atha cīnaraṭṭhasenāyopi idāni rājavaṃsiko natthi,",
  "anya-e0702n0:527_4": "te nahi yujjhituṃ na icchāma,",
  "anya-e0702n0:527_5": "yaṃ rajje ṭhapayissāmāti katvā mayaṃ āgatā,",
  "anya-e0702n0:527_6": "idāni so natthīti vatvā nivattetvā agamaṃsu.",
  "anya-e0702n0:528_0": "So ca thero nāṭakehi saddhiṃ mantethāti ettakameva vuttattā bhikkhubhāvato na mocetīti daṭṭhabbaṃ.",
  "anya-e0702n0:528_1": "Vuttañcetaṃ,–",
  "anya-e0702n0:529_0": "Pariyāyoca āṇatti, tatiye dutiye pana;",
  "anya-e0702n0:530_0": "Āṇattiyeva sesesu, dvayametaṃ na labbhatīti.",
  "anya-e0702n0:531_0": "Tasmiṃ pana khandhapure arimaddananagare arahantagaṇavaṃsikā chappadagaṇavaṃsikā ānanda gaṇavaṃsikā ca therā bahavo vasanti.",
  "anya-e0702n0:531_1": "Tehi pana katagantho nāma koci natthīti.",
  "anya-e0702n0:532_0": "Idaṃ khandhapure sāsanassa patiṭṭhānaṃ.",
  "anya-e0702n0:533_0": "Idāni marammamaṇḍale tambadīpareṭṭheyeva vijayapure sāsanavaṃsaṃ vakkhāmi.",
  "anya-e0702n0:534_0": "Kaliyuge hi catusattatādhike chavassasate sīhasūro nāma rājā vijayapuraṃ māpesi.",
  "anya-e0702n0:534_1": "Tato pacchā dvīsu saṃvaccharesu atikkantesu camuṃnadiyaṃ matasetibhaṃ ekaṃ labhitvā ekasetibhinnoti tassa nāmaṃ pākaṭaṃ ahosi.",
  "anya-e0702n0:534_2": "Tassa rañño kāle vijayapure sīlavantā lajjīpesalā bhikkhū bahavo natthi.",
  "anya-e0702n0:534_3": "Arimaddananagarato anuruddharājakāle rājabhayena nilīyitvā avasesā samaṇakuttakāyeva bahavo atthi.",
  "anya-e0702n0:534_4": "Pacchā cūḷaarahantattheradibbacakkhuttherānaṃ āgatakāleyeva lajjīpesalā bhikkhū balavantā hutvā gaṇaṃ vaḍḍhāpesuṃ.",
  "anya-e0702n0:534_5": "Rājā ca dibbacakkhuttheraṃ antepuraṃ pavesetvā devasikaṃ piṇḍapātena bhojesi.",
  "anya-e0702n0:534_6": "Anuruddharaññā tambulamañjūsāyaṃ ṭhapetvā pūjitā satta dhātuyo labhitvā tāsaṃ pañcadhātuyo caññiṅkhucetiye nidhānaṃ akāsi.",
  "anya-e0702n0:534_7": "Avasesā pana dve dhātuyo puññassa nāma amaccassa pūjanatthāya niyyādesi.",
  "anya-e0702n0:534_8": "Soca amacco jeyyapure puññacetiye nidhānaṃ akāsi.",
  "anya-e0702n0:535_0": "Tadā ca kira samaṇakuttakā gahaṭṭhāviya rājarājamahāmattānaṃ santike upaṭṭhānaṃ akaṃsu.",
  "anya-e0702n0:535_1": "Kaliyuge catuasītādhike chavassasate sampatte sīsasūrarañño jeṭṭha putto ujano nāma rājā rajjaṃ kāresi.",
  "anya-e0702n0:535_2": "So pana avapaṅkyā nāmake dese campakakaṭṭhamaye sattavihāre kārāpesi.",
  "anya-e0702n0:535_3": "Dvi vassādhike sattavassasate kāle te vihārā niṭṭhaṃ agamaṃsu.",
  "anya-e0702n0:536_0": "Tesu vihāresu campakaṃ nāma padhānavihāraṃ amaccaputtassa sudhammamahāsāmittherassa adāsi.",
  "anya-e0702n0:536_1": "So pana thero arimaddananagare arahantattherassa vaṃsikoti daṭṭhabbo.",
  "anya-e0702n0:537_0": "Veḷūvanaṃ nāma parivāravihāraṃ pana ābhidhammikassa ñāṇadhajassa nāma therassa adāsi.",
  "anya-e0702n0:537_1": "Sopi arahantattherassa vaṃsiko.",
  "anya-e0702n0:538_0": "Jetavanaṃ nāma parivāravihāraṃ pana sakalavinayapiṭakaṃ vācuggataṃ karontassa guṇārāmattherassa adāsi.",
  "anya-e0702n0:538_1": "So pana thero arimaddananagareyeva ānandattherassa vaṃsiko.",
  "anya-e0702n0:539_0": "Kulavihāraṃ nāma parivāravihāraṃ ādiccaraṃsino nāma therassa adāsi.",
  "anya-e0702n0:539_1": "Sopi ānandattherassa vaṃsikoyeva.",
  "anya-e0702n0:540_0": "Suvaṇṇavihāraṃ nāma parivāravihāraṃ sudhammālaṅkārassa nāma therassa adāsi.",
  "anya-e0702n0:540_1": "Sopi ānandattheravaṃsikoyeva.",
  "anya-e0702n0:541_0": "Nīcagehaṃ nāma parivāravihāraṃ varapattassa nāma therassa adāsi.",
  "anya-e0702n0:541_1": "So pana sudhammamahāsāmittherassa antevāsiko.",
  "anya-e0702n0:542_0": "Dakkhiṇakoṭiṃ nāma parivāravihāraṃ siripuññavāsino nāma therassa adāsi.",
  "anya-e0702n0:542_1": "Sopi sudhammamahāsāmittherassa antevāsikoti.",
  "anya-e0702n0:543_0": "Tesaṃ vihārānaṃ esannaṭṭhāne rājā sayameva hatthena gahetvā mahābodhirukkhaṃ ropesi.",
  "anya-e0702n0:543_1": "Tesaṃ vihārānaṃ paṭi jagganatthāya bahūnipi khettavatthūni adāsi ārāmagopaka kulāni ca.",
  "anya-e0702n0:544_0": "Tesaṃ pana therānaṃ sudhammapurārimaddanapurabhikkhuvaṃsikattālajjipesalatā viññātabbā.",
  "anya-e0702n0:544_1": "Teneva vijayapure sāsanaṃ ativiya parisuddhaṃ ahosīti daṭṭhabbaṃ.",
  "anya-e0702n0:545_0": "Tesampi sissaparamparā anekasahassappamāṇā ahesuṃ.",
  "anya-e0702n0:545_1": "Evaṃ lajjīpesalānaṃyo bhikkhūnaṃ santikā keci saddhivihārikā kīṭāgirimhi assajipunabbasukāviya alajjī dussīlā uppajjiṃsu,",
  "anya-e0702n0:545_2": "seyyathāpi nāma madhurambarukkhato ambilaphalanti.",
  "anya-e0702n0:545_3": "Te pana bahuanācāraṃ cariṃsuyeva.",
  "anya-e0702n0:545_4": "Idaṃ pana tesaṃ mūlauppatti dassanaṃ.",
  "anya-e0702n0:546_0": "Rājā hi tadā tesaṃ vihārānaṃ paṭijagganatthāya bahūni khettavatthūni adāsi.",
  "anya-e0702n0:546_1": "Tesu khettavatthūsu balivicāraṇatthāya sudhammamahāsāmitthero ekacce bhikkhū ārakkhaṇaṭṭhāne ṭhapesi.",
  "anya-e0702n0:546_2": "Ārakkhaṇabhikkhū pana dhammānulomavasena kassakānaṃ ovādāpesi,",
  "anya-e0702n0:546_3": "khettavatthusāmibhāgampi paṭiggaṇhāpesi.",
  "anya-e0702n0:546_4": "Tasmiñca kāle khettavatthūni paṭicca bhikkhū vivādaṃ akaṃsu.",
  "anya-e0702n0:546_5": "Atha taṃ vivādaṃ sutvā sāsanadharatthero ca dve parakkamattherā ca tato nikkhamiṃsu.",
  "anya-e0702n0:546_6": "Nikkhamitvā sāsanadharatthero khaṇitti pādapabbate nisīdi.",
  "anya-e0702n0:546_7": "Dve parakkamattherā ca caṅgakiṅgapabbatakandare nisīdiṃsu.",
  "anya-e0702n0:546_8": "Tesañhi nivāsaṭṭhānattā yāvajjatanā taṃ ṭhānaṃ parakkamaṭṭhānanti pākaṭaṃ ahosi.",
  "anya-e0702n0:546_9": "Te pana therā ekacārāti vohāriṃsu.",
  "anya-e0702n0:546_10": "Avasesā pana bhikkhū gāmavāsībahucārāti vohāriṃsu.",
  "anya-e0702n0:546_11": "Tato paṭṭhāya araññavāsīgāmavāsīvasena visuṃ gaṇā honti.",
  "anya-e0702n0:546_12": "Vihārassa ninnānaṃ khettavatthūnaṃ balippaṭiggāhakabhikkhūnampi saṅghajātisamaññā ahosi.",
  "anya-e0702n0:547_0": "Kaliyuge catuvassādhike sattasate ujanassa rañño dharamānasseva kaniṭṭhabhātiko kyecvā nāma rājā kumāro rajjaṃ gaṇhi.",
  "anya-e0702n0:548_0": "Ayaṃ pana tassa aṭṭhuppatti,–",
  "anya-e0702n0:548_1": "ujano nāma rājā tvaṃ samuddamajjhaṃ nāma gāmaṃ gantvā tattha nisīditvā tatruppādabaliṃ bhuñjāhīti niyyādesi.",
  "anya-e0702n0:548_2": "So pana rājakumāro luddakammesuyeva abhirammaṇasīlo.",
  "anya-e0702n0:548_3": "Ekasmiṃ samaye pigavaṃ gantvā paccāgatakāle rattiyaṃ supinaṃ passi,–",
  "anya-e0702n0:548_4": "sakko devānamindo āgantvā uposathasīlaṃ samādiyāhi,",
  "anya-e0702n0:548_5": "evaṃ sati acireneva setibhe labhissasatīti vatvā tāvatiṃsabhavanaṃ puna gatoti.",
  "anya-e0702n0:549_0": "Soca rājakumāro tato paṭṭhāya uposathasīlaṃ samādiyi.",
  "anya-e0702n0:549_1": "Pacchā kālepi attano hatthe guthena kilinnaṃ bhavatīti puna supinaṃ passi.",
  "anya-e0702n0:549_2": "So acireneva pañca setibhe labhi.",
  "anya-e0702n0:549_3": "Atha eko amacco gantvā rañño tamatthaṃ ārocesi.",
  "anya-e0702n0:549_4": "Rājā tuṭṭhacitto hutvā mama kira bhonto kaniṭṭhabhātiko pañca setibhe labhīti rājapurisānaṃ majjhe saṃvaṇṇesi.",
  "anya-e0702n0:549_5": "Amacco puna rājakumārassa santikaṃ gantvā tamatthaṃ ārocesi.",
  "anya-e0702n0:549_6": "Rājakumāropi mama bhātiko rājā akathitapubbaṃ vācāpeyyaṃ vadatīti ārādhayitvā puna gantvā tamatthaṃ rañño ārocāpesi.",
  "anya-e0702n0:549_7": "Rājāpi tatheva vadatīti.",
  "anya-e0702n0:549_8": "Taṃ sutvā rājakumāro bhiyyoso pasīdi.",
  "anya-e0702n0:550_0": "Kasmā pana ujano rājā kittitaraṃ nāma rājakumāraṃ kaniṭṭhavohārena na vadatīti.",
  "anya-e0702n0:550_1": "Ekasetibhindo hi rājā aparassa rañño deviṃ gabbhiniṃ ānetvā aggamahesiṭṭhāne ṭhapesi,",
  "anya-e0702n0:550_2": "ṭhapetvā acireneva ujanaṃ vijāyi,",
  "anya-e0702n0:550_3": "teneva na ujano ekasetibhindassa putto,",
  "anya-e0702n0:550_4": "kittitaro nāma rājakumāroyeva ekasetibhindassa putto,",
  "anya-e0702n0:550_5": "tasmā taṃ kāraṇaṃ paṭicca so taṃ kaniṭṭhavohārena na vadatīti.",
  "anya-e0702n0:551_0": "Kaniṭṭho pañcasetibhe labhatīti sutvā rājā bhāyitvā kaniṭṭhassa rajjaṃ upaniyyādesi.",
  "anya-e0702n0:551_1": "Rājā rājagehassa pacchimadvārena nikkhami.",
  "anya-e0702n0:551_2": "Kaniṭṭho purimadvārena pāvisi.",
  "anya-e0702n0:551_3": "Pañcannaṃ pana setibhānaṃ laddhattā pañcasetibhindoti pākaṭo.",
  "anya-e0702n0:551_4": "Mūlanāmaṃ panassa sīhasūroti daṭṭhabbaṃ.",
  "anya-e0702n0:551_5": "Tassa rañño kāle bahū alajjino gāmasāmanta vihāre vasitvā anekavidhaṃ ānācāraṃ cariṃsu.",
  "anya-e0702n0:551_6": "Sudhammapuraarimaddanapurato paramparavasena āgatā bhikkhūpi bahū lajjino sikkhākāmā santi.",
  "anya-e0702n0:552_0": "Atha tassa rañño bhattaṃ paribhuñjanakāle eko samaṇakuttako aṭṭha parikkhāre gahetvā āgantvā rañño sammukhe aṭṭhāsi.",
  "anya-e0702n0:552_1": "Kimatthāya āgatosīti pucchite piṇḍapātatthāya āgatomhīti āha.",
  "anya-e0702n0:552_2": "Atha rājā sayaṃ bhuñjissāmīti ārabhitvāpi atippasannatāya pana suvaṇṇapātiyā paṭiyāditaṃ sakalampi bhattaṃ adāsi.",
  "anya-e0702n0:552_3": "Atha rājā evaṃ cintesi,–",
  "anya-e0702n0:552_4": "ayaṃ bhikkhu piṇḍapātatthāya upamajjhanti kayeva āgantvā aṭṭhāsi,",
  "anya-e0702n0:552_5": "na so puthujjanabhikkhu,",
  "anya-e0702n0:552_6": "atha kho abhiññālābhī arahā bhaveyya,",
  "anya-e0702n0:552_7": "mama puññatthāya āgato bhaveyya maṃ anukampaṃ upādāyāti.",
  "anya-e0702n0:553_0": "Evaṃ pana cintetvā ekaṃ rājapurisaṃ āṇāpesi tassa pacchā anugantvā oloketuṃ.",
  "anya-e0702n0:553_1": "So pana samaṇakuttako sayaṃ alajjibhūtattāva attano bhariyā paccuggantvā pattaṃ gaṇhi.",
  "anya-e0702n0:553_2": "Taṃ disvā rājapuriso rañño santikaṃ gantvā paṭhamameva evaṃ cintesi,–",
  "anya-e0702n0:553_3": "sace yathābhūtaṃ āroceyyaṃ,",
  "anya-e0702n0:553_4": "rañño pasādo vinasseyya,",
  "anya-e0702n0:553_5": "evaṃ pana anārocetvā yathā rañño passādo bhiyyosomattāya bhaveyya,",
  "anya-e0702n0:553_6": "mayhampi lābho uppajjeyya,",
  "anya-e0702n0:553_7": "samaṇakuttakopi rājaparādhato vimucceyya,",
  "anya-e0702n0:553_8": "evaṃ ārocessāmīti.",
  "anya-e0702n0:553_9": "Evaṃ pana cintetvā ahaṃ mahārāja taṃ anugantvā olokesi,",
  "anya-e0702n0:553_10": "atha mama evaṃ olokentassava antaradhāyīti ārocesi.",
  "anya-e0702n0:553_11": "Rājā bhiyyosomattāya pasīditvā hatthaṃ pasāretvā yathāhaṃ maññami,",
  "anya-e0702n0:553_12": "tathā avirajjhanamevatanti tikkhattuṃ vācaṃ nicchāresi,",
  "anya-e0702n0:553_13": "rājapurisassa ca dātabbaṃ adāsi.",
  "anya-e0702n0:554_0": "Tasmiṃyeva divase eko amacco rañño paṇṇākāratthāya velāhakaṃ nāma ekaṃ turaṅgamaṃ adāsi.",
  "anya-e0702n0:554_1": "Atha rājā mama puññānubhāvena esa laddhoti sampahaṃsi.",
  "anya-e0702n0:554_2": "Taṃ pana turaṅgamaṃ ārohitvā ekaṃ hatthārohaṃ pājāpesi.",
  "anya-e0702n0:554_3": "Atha mahājanassa olokentassa hatthārohassa sīseveṭṭhanadussaṃyeva passitvā ākāse pakkhandho bakoviya paññāyati.",
  "anya-e0702n0:554_4": "So pana turaṅgamo pātova vijayapurato gacchanto pabbatabbhantaranagaraṃ sāyanhasamaye pāpuṇi.",
  "anya-e0702n0:554_5": "Abbha vijabbhanaassotipi nāmaṃ akāsi.",
  "anya-e0702n0:555_0": "Iccevaṃ samaṇakuttakā dārampi posesuṃ,",
  "anya-e0702n0:555_1": "pageva itaraṃ anācāraṃ.",
  "anya-e0702n0:555_2": "Teneva te samaṇakuttakā rañño mallaraṅgampi pavisitvā mallaṃ yujjhesuṃ.",
  "anya-e0702n0:555_3": "Tesu pana samaṇakuttakesu ovicaṅgākhuṃsaṅghajo nāma samaṇakuttako mallakamme ativiya cheko adhiko.",
  "anya-e0702n0:555_4": "So kira saṃvacchare saṃvacchare rañño mallaraṅge jayitvā pannarasa vā vīsati vā asse paṭilabhīti.",
  "anya-e0702n0:556_0": "Ratanapūranagare mallakamme aticheko adhiko eko kambojakulo atthi.",
  "anya-e0702n0:556_1": "So ratanapūranagare jeyyapuranagara ca attanā samathāmaṃ mallapurisaṃ asabhitvā vijaya puraṃ āgantvā",
  "anya-e0702n0:556_2": "campakavihārassa dvārasamīpe mallasabhāmaṇḍape pavisitvā mallakammaṃ kātuṃ icchāmīti rañño ārocesi.",
  "anya-e0702n0:556_3": "Atha rājā taṃ saṅghajaṃ āmantetvā evamāha,-",
  "anya-e0702n0:556_4": "idāni bho tvaṃ iminā saddhiṃ mallayuddhaṃ kātuṃ sakkhissasīti.",
  "anya-e0702n0:556_5": "Āmamahārāja pubbe ahaṃ dahare hutvā kīḷanatthāyayeva mallakammaṃ akāsiṃ,",
  "anya-e0702n0:556_6": "idāni pana ekūnasattativasso ahaṃ ito pacchā mallayuddhaṃ kātuṃ sakkhissāmi vā mā vāti na jānāmi,",
  "anya-e0702n0:556_7": "idāni parapakkhaṃ mallapurisaṃ mallakammena māressāmīti vadati.",
  "anya-e0702n0:557_0": "Atha rājūnaṃ mallakammaṃ nāma kīḷanatthāyayeva bhavati,",
  "anya-e0702n0:557_1": "mā māretuṃ ussāhaṃ karohīti vatvā aññamaññaṃ mallayuddhaṃ kārāpesi.",
  "anya-e0702n0:557_2": "Saparisassa rañño olokentasseva te mallākārena naccitvā aññamaññaṃ samīpaṃ upagacchiṃsu.",
  "anya-e0702n0:557_3": "Atha saṅghajo mallo kambojamallassa pādena paharaṇākāraṃ dassetvā dakkhiṇahatthamuṭṭhinā kapāle pahāraṃ adāsi.",
  "anya-e0702n0:557_4": "Atha kambojamallassa mukhaṃ pacchato ahosi.",
  "anya-e0702n0:557_5": "Tadā sapariso rājā īdisā pana vimukhato maraṇameva seyyo idāni pana imaṃ passituṃ na visahāmīti vadati.",
  "anya-e0702n0:557_6": "Puna saṅghajo vāmahattha muṭṭhinā pahāraṃ adāsi.",
  "anya-e0702n0:557_7": "Atha kambojamallassa mukhaṃ parivaṭṭetvā yathā pubbe,",
  "anya-e0702n0:557_8": "tathā patiṭṭhāsi.",
  "anya-e0702n0:558_0": "Tasmiñca kāle sapariso khattiyo taṃ acchariyaṃ disvā dve asse tiṃsamattāni vattāni satakahāpaṇañca adāsīti.",
  "anya-e0702n0:558_1": "Idañca vacanaṃ porāṇapotthakesu āgatattā sādhujanānañca saṃvejaniyaṭṭhānattā vuttaṃ.",
  "anya-e0702n0:558_2": "Ṭhapetvā hi saṃvegalābhaṃ natthi aññaṃ kiñci payojananti.",
  "anya-e0702n0:559_0": "Kaliyuge terasādhike sattavassasate vijayapureyeva tassa putto kittitaranāmako rājā rajjaṃ kāresi.",
  "anya-e0702n0:559_1": "Vitarā sadisanāmavaseneva sīhasūroti nāmaṃ paṭiggaṇhi.",
  "anya-e0702n0:559_2": "Pitu rañño kāle laddhesu pañcasu setihesu catunnaṃyeva avasesattā catusetibhindoti nāmaṃ pākaṭaṃ.",
  "anya-e0702n0:559_3": "Tene vāha abhidhānappadīpikāṭīkāyaṃ catusetibhindoti.",
  "anya-e0702n0:559_4": "Tassa rañño kāle caturaṅgabalo nāma mahāamacco ganthakovido abhidhānappadīpikāsaṃ vaṇṇanaṃ akāsi.",
  "anya-e0702n0:559_5": "So pana sakalabyākaraṇavanāsaṅgañāṇācārī ahosi.",
  "anya-e0702n0:560_0": "Ekasmiñca samaye rājā ekaṃ mahantaṃ vihāraṃ kārāpetvā asukaraññā ayaṃ vihāro kārāpito,",
  "anya-e0702n0:560_1": "imasmiṃ vihāre sīlavantāyeva nisīdantūti kolāhalaṃ uppādesi.",
  "anya-e0702n0:560_2": "Atha sācaññināmagāmavāsī eko thero āgantvā nisīdi.",
  "anya-e0702n0:561_0": "Ayaṃ pana tassa therassa aṭṭhuppatti,–",
  "anya-e0702n0:562_0": "Sācaññigāme kira eko gahapati attano puttaṃ sippuggahaṇatthāya vihāre ekassa bhikkhussa santike niyyādesi.",
  "anya-e0702n0:562_1": "Puttassa pana vihāraṃ agantukāmassa tajjanatthāya sakaṇṭakagacchassa upari khipati.",
  "anya-e0702n0:562_2": "So ca daharo nikkhamitvā gehaṃ anāgatvā vihāreyeva nisīdi.",
  "anya-e0702n0:562_3": "Mātāpitūnaṃ santikaṃ anāgantvā thokaṃ thokaṃ dūraṃ gantvā sāmaṇera bhūmito upasampadabhūmiṃ patvā arimaddananagaraṃ gacchi.",
  "anya-e0702n0:562_4": "Atipaññavantatāya pana pattappattaṭṭhāne mahāthero saṅgaṇhiṃsu.",
  "anya-e0702n0:562_5": "Tenevesa sakalamarammaraṭṭhe pākaṭo ahosi.",
  "anya-e0702n0:562_6": "Atha mātāpitaro puttassa āgamanaṃ apekkhitvāyeva nisīdiṃsu.",
  "anya-e0702n0:562_7": "Tamatthaṃ pana sutvā esa amhākaṃ putto bhavissati vā no vāti vīmaṃsitukāmo pitā anugacchi.",
  "anya-e0702n0:562_8": "Arimaddananagare taṃ sampāpuṇitvā upaṭṭhapetvā nisīdi.",
  "anya-e0702n0:562_9": "Sopi bhikkhu yathāupaṭṭhāneneva santappetvā ganthaṃ uggaṇhi.",
  "anya-e0702n0:562_10": "Aparasmiṃ pana kāleso bhikkhu ajja sūpo appaloṇotiādinā punappunaṃ bhaṇati.",
  "anya-e0702n0:563_0": "Atha pitā evamāha,-",
  "anya-e0702n0:563_1": "na pubbe piyaputtaka tayā īdisaṃ vacanaṃ kathitaṃ,",
  "anya-e0702n0:563_2": "idāni pana tvaṃ abhiṇhaṃ īdisaṃ vacanaṃ chaṇasi,",
  "anya-e0702n0:563_3": "kāraṇamettha kinti pucchi.",
  "anya-e0702n0:563_4": "Pubbe ganthesu chekattaṃ appatvā ganthesu chekatthaṃ byāpannacittatāya na vuttaṃ,",
  "anya-e0702n0:563_5": "idāni pana mayā icchito attho matthakaṃ patto,",
  "anya-e0702n0:563_6": "tasmā kāyabalapariggahaṇatthāya mayā īdisaṃ vacanaṃ vuttanti vadati.",
  "anya-e0702n0:563_7": "Taṃ vacanaṃ sutvā pitā mātuyā santikaṃ gamanatthāya okāsaṃ yācitvā pitarā saddhiṃ sakaṭṭhānaṃ āgacchanto vijayapuraṃ cetiyavandanatthāya pāvisi.",
  "anya-e0702n0:564_0": "Tadā raññā vuttavacanaṃ sutvā tasmiṃ vihāre aruhitvā nisīdi.",
  "anya-e0702n0:564_1": "Ārakkhapurisā ca taṃ bhikkhuṃ vihāre nisinnaṃ disvā tamatthaṃ rañño ārocesuṃ.",
  "anya-e0702n0:564_2": "Rājā ca caturaṅgabalaṃ amaccaṃ āṇepesi,-",
  "anya-e0702n0:564_3": "gantvā tassa bhikkhussa ñāṇathāmaṃ upadhārehīti.",
  "anya-e0702n0:564_4": "Caturaṅgabalo ca gantvā taṃ bhikkhuṃ gūḷagūḷaṭṭhānaṃ pucchi.",
  "anya-e0702n0:564_5": "Sopi pucchitaṃ pucchitaṃ vissajjesi.",
  "anya-e0702n0:564_6": "Caturaṅgabalo ca tamatthaṃ rañño ārocesi.",
  "anya-e0702n0:564_7": "Rājā tuṭṭhacitto hutvā taṃ vihāraṃ tassa bhikkhussa adāsi.",
  "anya-e0702n0:564_8": "Tassa pana bhikkhussa daharakāle sakaṇṭakagacche pituno khipanaṃ paṭicca kaṇḍakakhipattheroti samaññā ahosi,",
  "anya-e0702n0:564_9": "mūlanāmaṃ panassa nāgitoti.",
  "anya-e0702n0:564_10": "Sotasmiṃ vihāre nisīditvā saddasāratthajaliniṃ nāma ganthaṃ akāsi.",
  "anya-e0702n0:564_11": "Tassa kira therassa kāle tasmiṃ nagare āraddha vipassanādhurā mahallakā bhikkhū sahassamattā ahesuṃ.",
  "anya-e0702n0:564_12": "Āraddhaganthadhurā pana daharabhikkhū gaṇanapathaṃ vītivattā.",
  "anya-e0702n0:565_0": "Tassa pana pitarampi seṭṭhiṭṭhāne ṭhapesi. Teneva taṃ gāmaṃ seṭṭhigāmoti nāmena vohariṃsu.",
  "anya-e0702n0:566_0": "Kaccāyanavaṇṇanaṃ pana vijayapureyeva abhayagiripabbate nisinno mahāvijitāpī nāma thero akāsi.",
  "anya-e0702n0:566_1": "Vācako padesampi soyeva akāsi.",
  "anya-e0702n0:566_2": "Saddavuttiṃ pana saddhammagurutthero akāsi.",
  "anya-e0702n0:567_0": "Iccevaṃ vijayapure anekehi ganthakārehi sāsanaṃ vipulaṃ ahosi.",
  "anya-e0702n0:568_0": "Kaliyuge pana pañcāsītādhike chavassasate sampatte asaṅkhayācoyonnāmako rājā jeyyapuranagaraṃ māpetvā tattha rajjaṃ kāresi.",
  "anya-e0702n0:568_1": "Tattha pana rājūnaṃ kāle therehi katagantho nāma natthi.",
  "anya-e0702n0:569_0": "Kaliyuge chabbisādhike sattavassasate vesākhamāse jeyyapuranagaraṃ vinassi.",
  "anya-e0702n0:569_1": "Tasmiṃyeva saṃvacchare jeṭṭhamāse vijayapuraṃ vinassi.",
  "anya-e0702n0:569_2": "Tasmiṃyeva saṃvacchare phaggunamāse satvivarājā ratanapūraṃ nāma nagaraṃ māpetvā rajjaṃ kāresīti.",
  "anya-e0702n0:570_0": "Idaṃ vijayapurajeyyapuresu sāsanassa patiṭṭhānaṃ.",
  "anya-e0702n0:571_0": "Idāni marammamaṇḍale tambanīparaṭṭheyeva ratanapūranagare sāsanavaṃsaṃ vakkhāmi.",
  "anya-e0702n0:572_0": "Kaliyuge hi aṭṭhāsītādhike sattavassasate narapatirañño dhitāya saddhiṃ aloṅgacaññisūrañño putto ānandasūriyo",
  "anya-e0702n0:572_1": "nāma santhavaṃ katvā ekaṃ (siddhikaṃ nāma puttaṃ vijāyi.",
  "anya-e0702n0:572_2": "So vaye sampatte rajjasampattiṃ labhi.",
  "anya-e0702n0:572_3": "Tato pabhuti yāva mrenacodighā raññā arimaddananagare rajjaṃ akaṃsu).",
  "anya-e0702n0:572_4": "Tato pacchā sirisudhammarājādhipatīti laddhanāmo satvivarājā ratanapūranagare rajjaṃ kāresi.",
  "anya-e0702n0:572_5": "Tassa rañño kāle kaliyuge ekanavutādhike sattavassasate sampatte laṅkādīpato sirisaddhammālaṅkāratthero",
  "anya-e0702n0:572_6": "sīhaḷamahāsāmittherocāti ime dve therā pañca sarīradhātuyo ānetvā nāvāya kusimatitthaṃ pāpuṇitvā rāmaññaraṭṭhe",
  "anya-e0702n0:572_7": "baññārani nāmena raññā nivāritā anisīdisvā tato soyeva rājā there yāva sirikhettanagarā pahiṇi.",
  "anya-e0702n0:572_8": "Tamatthaṃ ñatvā ratanapūrindo rājā cattālīsāya nāvāhi yāva sirikhettanagaraṃ paccuggantvā ānesi.",
  "anya-e0702n0:572_9": "Ānetvā ca mahānavagāmaṃ pattakāle saha orodhehi amaccehi ca sayameva rājā paccuggacchi.",
  "anya-e0702n0:572_10": "Ratanapūraṃ ppana pattakāle mahāpathavī cali,",
  "anya-e0702n0:572_11": "paṭinādañca nadi.",
  "anya-e0702n0:572_12": "Tadā rājā sammāsambuddhassa tilokaggassa sāsanaṃ paggaṇhissāmīti cintetvā sarīradhātuṃ ānetvā idha pattakāle ayaṃ mahāpathavī calati,",
  "anya-e0702n0:572_13": "paṭinādañca nadati,",
  "anya-e0702n0:572_14": "idaṃ amhākaṃ raṭṭhe jinasāsanassa cirakālaṃ patiṭṭhānabhāve pubbanimittanti sayameva nimittapāṭhaṃ akāsi.",
  "anya-e0702n0:573_0": "Tāva tiṭṭhatu jīvamānassa sammāsambuddhassa ānubhāvo,",
  "anya-e0702n0:573_1": "ahovata sarīradhātuyāyeva anubhāvoti bahuraṭṭha vāsino pasidiṃsu.",
  "anya-e0702n0:573_2": "Honti cettha, –",
  "anya-e0702n0:574_0": "Sarīradhātuyā tāva, mahantocchariyo hoti;",
  "anya-e0702n0:575_0": "Kā kathā pana buddhassa, jīvamānassa seṭṭhassa.",
  "anya-e0702n0:576_0": "Evaṃ anussaritvāna, uppādeyya pasādakaṃ;",
  "anya-e0702n0:577_0": "Buddhaguṇesu bāhullaṃ, gāravañcaṃ kare janoti.",
  "anya-e0702n0:578_0": "Kaliyuge dvenavutādhike sattavassasate tā pañca dhātuyo nidahitvā jeyyapuranagarato pacchimadisābhāge samabhūmibhāge cetiyaṃ patiṭṭhāpesi.",
  "anya-e0702n0:578_1": "Tañca cetiyaṃ ratanacetiyanti paññāpesi,",
  "anya-e0702n0:578_2": "hatthirūpabāhullatāya pana anekibhindoti pākaṭaṃ hoti.",
  "anya-e0702n0:578_3": "Tīhi sirigabbhehi sattahi dvārehī ca alaṅkataṃ nāma mahāvihāraṃ kārāpetvā dvinnaṃ sīhaḷadīpikattherānaṃ adāsi.",
  "anya-e0702n0:578_4": "Tato pacchā tesu mahantatthero sakavihārasamīpe pabbatamuddhani attano sissepi appavesetvā lajjīpesalabahussutasikkhākāmehi",
  "anya-e0702n0:578_5": "sabbehi tīhi therehi saddhiṃ sīmaṃ sammannati.",
  "anya-e0702n0:578_6": "Iccevaṃ sīmasammutipariyattivācanādikammehi marammaraṭṭhe sāsanaṃ virūḷaṃ katvā patiṭṭhāpesi.",
  "anya-e0702n0:579_0": "Idaṃ marammamaṇḍale ratanapūranagare sīhaḷadīpike",
  "anya-e0702n0:580_0": "Dve there paṭicca paṭhamaṃ sāsanassa patiṭṭhānaṃ.",
  "anya-e0702n0:581_0": "Kaliyuge chabbīsādhike sattavassasate sampatte phaggunamāse satvavarājā ratanapūranagaraṃ māpesi.",
  "anya-e0702n0:581_1": "Tassa rañño kāle jeyyapuranagare ekā pūpikā itthī alajjino ekassa bhikkhussa santike dhanaṃ upanidahi.",
  "anya-e0702n0:581_2": "Aparabhāgesā taṃ dhanaṃ yāci.",
  "anya-e0702n0:581_3": "Atha so bhikkhu tava dhanaṃ ahaṃ na paṭiggaṇhāmīti musā bhaṇati.",
  "anya-e0702n0:581_4": "Evaṃ vivādaṃ katvā taṃ kāraṇaṃ rañño ārocesi.",
  "anya-e0702n0:581_5": "Rājā pakkosāpetvā sayameva taṃ bhikkhuṃ pucchi,-",
  "anya-e0702n0:581_6": "tvaṃ bhante tassā itthiyā dhanaṃ paṭiggaṇhāsi vā mā vāti.",
  "anya-e0702n0:581_7": "Ahaṃ mahārāja samaṇo alikaṃ bhaṇituṃ na vaṭṭati,",
  "anya-e0702n0:581_8": "na paṭiggaṇhāmīti vadati.",
  "anya-e0702n0:581_9": "Taṃ kāraṇaṃ rājā ca punappunaṃ pucchitvā vīmaṃsanto bhikkhussa kerāṭikabhāvaṃ jānitvā taṃ samaṇo samāno",
  "anya-e0702n0:581_10": "bhagavato paññattaṃ sikkhāpadaṃ akkamitvā musā bhaṇatīti kujjhitvā sayameva aparādhānurūpaṃ sīyaṃ chinditvā",
  "anya-e0702n0:581_11": "rājagehato heṭṭhā khipi.",
  "anya-e0702n0:582_0": "Tañca kāraṇaṃ sakalamarammaraṭṭhe pākaṭaṃ.",
  "anya-e0702n0:582_1": "Alajjībhikkhūpi aññe pāpakammaṃ kātuṃ na visahiṃsu.",
  "anya-e0702n0:582_2": "Raññā bhāyitvāyeva sikkhāpadaṃ na akkamesuṃ.",
  "anya-e0702n0:583_0": "Kaliyuge tiṃsādhike sattavassasate sampatte maṅgakricvācoṅka nāma rājā rajjaṃ kāresi.",
  "anya-e0702n0:583_1": "So pana rājā raṭṭhavāsīnaṃ sukhatthāya nimittaṃ gahetvā tālavaṇṭaṃ gahetvā rājagehaṃ paṭiggaṇhi.",
  "anya-e0702n0:583_2": "So ca rājā sakkarāje pañcacattālīsādhike sattavassasate sampatte caññiṅkhuṃ nāma cetiyaṃ patiṭṭhāpesi.",
  "anya-e0702n0:583_3": "Yaṅgaranāmakassa silāpabbatassa samīpe porāṇikaṃ ekaṃ cetiyaṃ nadīudakaṃ bhindi.",
  "anya-e0702n0:583_4": "Tadā sakaraṇḍakā pañca dhātuyo udake nimmujjantiyo erāpatho nāma nāgo gahetvā pacchā caññiṅkhuṃ nāma",
  "anya-e0702n0:583_5": "cetiyaṃ patiṭṭhāpessāmīti raññā āraddhakāleyeva dāṭhānāgassa nāma therassa saha karaṇḍakena pañca dhātuyo",
  "anya-e0702n0:583_6": "niyyādesi.",
  "anya-e0702n0:583_7": "So ca thero rañño adāsi.",
  "anya-e0702n0:583_8": "Rājā dve dhātuyo muṭṭhocetiye nidhānaṃ akāsi.",
  "anya-e0702n0:583_9": "Tisso pana caññiṅkhuṃ cetiyeti porāṇapotthakesu vuttaṃ.",
  "anya-e0702n0:584_0": "So rājā kumārakāle sikkhāpakassa ācariyassa setacchattaṃ datvā saṅghanāyakaṭṭhānaṃ niyyādesi.",
  "anya-e0702n0:584_1": "Khemācāro nāma eko thero rattibhāge majjhantikakāle cetiyaṅgaṇe olambetvā ṭhapitaṃ bheriṃ anekavāraṃ pahari.",
  "anya-e0702n0:584_2": "Atha rājā rājagehatoyeva sutvā yathāṭhapitantiyāmavasena vihāre koci bhikkhu kālaṃ kato bhaveyyāti maññitvā vihāraṃ gantvā pucchāhīti dūtaṃ pesesi.",
  "anya-e0702n0:584_3": "Dūto vihāraṃ gantvā kāraṇaṃ pucchi.",
  "anya-e0702n0:584_4": "Bhikkhū ca evamāhaṃsu,-",
  "anya-e0702n0:584_5": "na amhesu kālaṅkatabhikkhu nāma atthi,",
  "anya-e0702n0:584_6": "atha kho sakko devānamindo idāni kālaṅkatoti bahūnaṃ manussānaṃ ñāpanatthāya bheriṃ paharimhāti.",
  "anya-e0702n0:584_7": "Puna rājā bhikkhū pakkosāpetvā pucchi,-",
  "anya-e0702n0:584_8": "kasmā pana bhante tumhe sakkassa devānamindassa kālaṅkatabhāvaṃ jānāthāti.",
  "anya-e0702n0:584_9": "Atha bhikkhū evamāhaṃsu,-",
  "anya-e0702n0:584_10": "bhagalato parinibbānakāle sāsanaṃ rakkhissāmīti sakko devānamindo paṭiññaṃ katvāpi idāni sāsane vasantānaṃ",
  "anya-e0702n0:584_11": "amhākaṃ anupālanakammaṃ nāma kiñci na akāsi,",
  "anya-e0702n0:584_12": "sace pana sakko devānamindo jīvamāno bhaveyya,",
  "anya-e0702n0:584_13": "sammāsambuddhassa santike paṭiññaṃ daḷaṃ katvā idāni appossukko na bhaveyya.",
  "anya-e0702n0:584_14": "Idāni pana sakkassa devānamindassa ārakkhaṇakammaṃ nāma kiñci na dissati,",
  "anya-e0702n0:584_15": "tasmā idāni sakko devānamindo kālaṅkatoti jānimhāti.",
  "anya-e0702n0:585_0": "Rājā taṃ sutvā khemācārattherassa pasīditvā vihāraṃ kārāpetvā adāsi.",
  "anya-e0702n0:585_1": "So ca thero sudhammapuravāsīnaṃ sīhaḷavaṃsikānaṃ mahātherānaṃ vaṃse bhavati lajjī pesalo hotīti.",
  "anya-e0702n0:586_0": "Ratanapūranagareyeva adhikarañño kāle ratanapūranagarassa dakkhiṇadisābhāge mahāsetuṃ kārāpesi.",
  "anya-e0702n0:586_1": "Tassa pana ācariyo saṅgharājā lajjīpakkhaṃ na bhajati.",
  "anya-e0702n0:586_2": "Teneva theraparamparāya esa na saṅgahitabbo.",
  "anya-e0702n0:587_0": "Tassa rañño kāle chasaṭṭhādhike sattavassasate kaliyuge rājādhirājā nāma rāmaññaraṭṭhindo bhūpāloti sahassappamāṇāsu",
  "anya-e0702n0:587_1": "nāvāsu saṭṭhisatasahassehi yodhehi saddhiṃ nadīmaggena yujjhanatthāya ratanapūrābhimukhaṃ āgato.",
  "anya-e0702n0:588_0": "Atha adhikarājā bahavo amacceca bhikkhū ca sannipātāpetvā mantesi,-",
  "anya-e0702n0:588_1": "idāni rāmaññaraṭṭhino rājā yujjhanatthāya idha āgacchati,",
  "anya-e0702n0:588_2": "yuddhaṃ akatvā kenupāyena taṃ paṭinivattāpetuṃ sakkhissāmāti.",
  "anya-e0702n0:588_3": "Atha sabbe kiñci akathetvā tuṇhībhāveneva nisīdiṃsu.",
  "anya-e0702n0:589_0": "Atha jātavassena ekattiṃsavassiko upasampadāvasena pana ekādasavassiko eko bhikkhu evamāha,-",
  "anya-e0702n0:589_1": "eko pana rāmaññaraṭṭhindo rājādhirājā tāva tiṭṭhatu,",
  "anya-e0702n0:589_2": "sace sakalepi jambudīpe sabbe rājāno āgaccheyyuṃ,",
  "anya-e0702n0:589_3": "evampi kathāsallāpeneva yuddhaṃ akatvā paṭinivattāpesuṃ sakkomīti.",
  "anya-e0702n0:590_0": "Atha adhikarājā tuṭṭhacitto hutvā āha,-",
  "anya-e0702n0:590_1": "yathā bhante tvaṃ sakkosi rājādhirājaṃ yathāsallāpena paṭini vatthāpetuṃ,",
  "anya-e0702n0:590_2": "tathā karohīti.",
  "anya-e0702n0:591_0": "Atha so bhikkhu mettāsandesapaṇṇaṃ pesetvā okāsaṃ yāci tassa rājādhirājassa santikaṃ pavisitukāmo.",
  "anya-e0702n0:591_1": "Rājādhirājā ca tassa bhikkhussa mettāsandesapaṇṇaṃ passitvā taṃ bhikkhuṃ sīṅghaṃ ānethāti dūtaṃ pesesi.",
  "anya-e0702n0:591_2": "Dūto ānetvā rañño dassesi.",
  "anya-e0702n0:591_3": "Atha so bhikkhu rājādhirājaṃ dhammadesanāya ovādaṃ datvā sakaṭṭhānaṃ paṭinivattāpesi.",
  "anya-e0702n0:591_4": "Ayañca bhikkhu arimaddananagare catūsu gaṇesu arahantagaṇavaṃso sikkhākāmo lajjī pesalo.",
  "anya-e0702n0:591_5": "Arimaddananagare cāgahe nāma dese pana jātattā cāgruhi bhikkhūti vohāriyati.",
  "anya-e0702n0:592_0": "Kaliyuge aṭṭhāsītādhike sattavassasate sampatte miññhaṅga dhammarājā ratanapūreyeva rajjaṃ sampatto.",
  "anya-e0702n0:592_1": "Tassa rañño kāle sīhaḷadīpato dve mahātherā ratanapūraṃ āgantvā sāsanaṃ anuggahetvā nisīdiṃsu.",
  "anya-e0702n0:593_0": "Tadā kaliyuge aṭṭhasate sampuṇṇe porāṇakaṃ kaliyugaṃ apanetvā abhinavaṃ ṭhapetuṃ okāso anuppatto.",
  "anya-e0702n0:593_1": "Atha cāgrihi thero ca rājavihāravāsitthero ca evamāhaṃsu,-",
  "anya-e0702n0:593_2": "apanītabbakāle mahārāja sampatte anapanetuṃ na vaṭṭatīti.",
  "anya-e0702n0:594_0": "Atha rājā puna evamāha,-",
  "anya-e0702n0:594_1": "apanītabbe sampatte anapanetvā ajjhupekkhitvā vasantassa ko dosoti.",
  "anya-e0702n0:594_2": "Sace apanītabbe sampatte anapanetvā ajjhupekkhitvā nisīdeyya,",
  "anya-e0702n0:594_3": "raṭṭhavāsīnaṃ dukkhaṃ bhavissatīti vedasatthesu āgataṃ,",
  "anya-e0702n0:594_4": "sakkarājaṃ apanentopi rājā tasmiṃyeva vasse divaṅgato bhaveyyāti āhaṃsu.",
  "anya-e0702n0:595_0": "Atha rājā sattānaṃ sukhaṃ labhīyamānataṃ jānantoyeva mādiso attano bhayaṃ apekkhitvā apanītabbaṃ anapanetvā nisīdituṃ na vaṭṭati,",
  "anya-e0702n0:595_1": "kammaṃ khīyitvāpi mama aguṇaṃ loke pattharitvā patiṭṭhahissatīti manasikaritvā sakkarāje aṭṭhavassasate",
  "anya-e0702n0:595_2": "sampuṇṇe basyuchidramunisakhyaṃ apanetvā cammāvasesaṃ ṭhapesi.",
  "anya-e0702n0:595_3": "Atha mahāmaṇḍapaṃ kārāpetvā mahāchaṇaṃ katvā mahādānampi adāsi.",
  "anya-e0702n0:596_0": "Cāgrihithero rājavihāra vāsittherocāti arimaddana nagare arahantagaṇāṃsiko lajjī pesalo sikkhākāmo.",
  "anya-e0702n0:597_0": "Īdisaṃ pana vacanaṃ sāsanappaṭiyattattā ca raṭṭhavāsikāyattattā ca dhammānulomavasena vuttaṃ.",
  "anya-e0702n0:598_0": "Kaliyuge catuvassādhike aṭṭhasate mahānarapati rājā ratanapūranagare rajjaṃ kāresi.",
  "anya-e0702n0:598_1": "So ca rājā thūpārāmacetiyaṃ kārāpesi.",
  "anya-e0702n0:598_2": "Tassa pana ācariyo mahāsāmitthero nāma.",
  "anya-e0702n0:598_3": "So pana thero sīhaḷadīpaṃ gantvā sīhaḷindassa rañño ācariyassa sāriputtattherassa santike sikkhaṃ gahetvā paccāgatattheravaṃsikoti daṭṭhabbo.",
  "anya-e0702n0:598_4": "Tassa rañño kāle ratanapūranagare mahāariyavaṃso nāma eko thero atthi.",
  "anya-e0702n0:598_5": "So pana pariyattivisārado arimaddananagare chapppadagaṇato āgatavaṃsiko.",
  "anya-e0702n0:599_0": "Ekasmiṃ samaye jeyyapuranagaraṃ gantvā reṅga iti pākaṭassa mahātherassa santike saddanayaṃ uggaṇhitvā nisīdi.",
  "anya-e0702n0:599_1": "So pana kira mahāthero aññehi saddhiṃ yaṃvā taṃvā kathaṃ asallapitukāmatāya mukhe udakaṃ ṭhapetvā yebhuyyena nisīdati.",
  "anya-e0702n0:599_2": "Tenevesa marammavohārena reṅgu iti pākaṭo ahosi.",
  "anya-e0702n0:600_0": "So kira ariyavaṃsatthero reṅguṃ therassa santikaṃ ganthaṃ vācāpetu okāsaṃ yācissāmīti upagacchantopi",
  "anya-e0702n0:600_1": "kathāsallāpaṃ akatvā dve ahāni vattaṃ paripūretvāyeva paccāgacchi.",
  "anya-e0702n0:600_2": "Tatiyadivase pana cammakhaṇḍaṃ ākoṭunattā saddaṃ sutvā mukhato udakaṃ uggiritvā kāraṇaṃ pucchi.",
  "anya-e0702n0:600_3": "Ganthaṃ uggahaṇatthāya āgatabhāvaṃ ārocesi.",
  "anya-e0702n0:601_0": "Atha thero evamāha,-",
  "anya-e0702n0:601_1": "ahaṃ āvuso divase divavase tikkhattuṃ ganthaṃ vācemi,",
  "anya-e0702n0:601_2": "majjhanti kātikkamakālepi paññacetiyaṃ gantvā cetiyaṅgaṇe sammajjanakiccaṃ karomi,",
  "anya-e0702n0:601_3": "okāsaṃ na labhāmi,",
  "anya-e0702n0:601_4": "evampi tvaṃ bahūganthe uggahetvāpi ācariyehi dinnopadesaṃ alabhitvā puna mama santikaṃ āgacchasi,",
  "anya-e0702n0:601_5": "tasmāyaṅgaṇe sammajjanavattaṃ tāvakālikaṃ vikopetvā ganthuggahaṇatthāya okāsaṃ dassāmīti vatvā abhidhammatthavisāviniṃ nāma lakkhaṇaṭīkaṃ uggaṇhāpesi.",
  "anya-e0702n0:601_6": "Nānānayehi upadesaṃ datvā vācesi.",
  "anya-e0702n0:601_7": "Vācetvā ca tatiyadivase ācariyassa santikaṃ nāgacchi.",
  "anya-e0702n0:601_8": "Mahātheropi kāraṇaṃ akallatāya anāgato bhaveyyāti maññitvā pucchanatthāya bhikkhū pesesi.",
  "anya-e0702n0:602_0": "Ariyavaṃsattheroca ācariyassa santikaṃ gamissāmīti āgato,",
  "anya-e0702n0:602_1": "antarāmaggeyeva dūtabhikkhū passitvā tehi saddhiṃ mahātherassa santikaṃ āgamaṃsu.",
  "anya-e0702n0:602_2": "Ācariyassa santikaṃ patvā ācariyā ariyavaṃsattheraṃ pucchi,-",
  "anya-e0702n0:602_3": "kasmā pana tvaṃ na uggahaṇatthāya āgatosīti.",
  "anya-e0702n0:602_4": "Ahaṃ bhante tumhehi dinnopadesaṃ nissāya idāni sabbaṃ nayaṃ jānāmīti.",
  "anya-e0702n0:602_5": "Atha ācariyo āha,",
  "anya-e0702n0:602_6": "yaṃ pana ganthaṃ nissāya tvaṃ chekataṃ pattosi,",
  "anya-e0702n0:602_7": "tassa saṃvaṇṇanaṃ katvā upakāraṃ karohīti.",
  "anya-e0702n0:602_8": "Atha ariyavaṃsatthero ācariyassa vacanaṃ sirasā paṭiggahetvā abhidhammatthavibhāviniyā maṇisāramañjūsaṃ nāma anusaṃvaṇṇanaṃ akāsi.",
  "anya-e0702n0:602_9": "Niṭṭhitaniṭṭhitapāḷaṃ uposathadivase uposathadivase puññacetiyassa cetiyaṅgaṇe bhikkhusaṅghaṃ sannipātāpetvā",
  "anya-e0702n0:602_10": "bhikkhusaṅghassa majjhe vācāpetvā suṇāpesi,-",
  "anya-e0702n0:602_11": "sace koci doso atthi,",
  "anya-e0702n0:602_12": "taṃ vadathāti.",
  "anya-e0702n0:603_0": "Atha arimaddananagarato cetiyavandanatthāya eko bhikkhu āgantvā parisakoṭiyaṃ suṇitvā nisīdi.",
  "anya-e0702n0:603_1": "Atha so bhikkhu dve vāraṃ eeiti saddaṃ akāsi.",
  "anya-e0702n0:603_2": "Taṃ ṭhānaṃ sallakkhetvā ṭhapesi.",
  "anya-e0702n0:603_3": "Nivāsanaṭṭhānañca pucchi.",
  "anya-e0702n0:603_4": "Ariyavaṃsattheropi sakavihāraṃ patvā tasmiṃ ṭhāne upadhāronto ekasmiṃ ṭhāne ekassa atthassa dvikkhattuṃ vuttattā punaruttidoso dissati,",
  "anya-e0702n0:603_5": "ekasmiṃ ṭhāne imaṃ ganthanti pulliṅgarūpena vattabbaṭṭhāne idaṃ ganthanti napuṃsakaliṅgena vuttattā liṅgavirodhidoso dissati.",
  "anya-e0702n0:604_0": "Atha taṃ puggalaṃ pakkosāpetvā evamāha,-",
  "anya-e0702n0:604_1": "ahaṃ āvuso imaṃ ganthaṃ mahussāhena karomi,",
  "anya-e0702n0:604_2": "tañca vivekakāle rattibhāgeyeva potthakaṃ pattharitvā likhāmi,",
  "anya-e0702n0:604_3": "evaṃ mahussāhena karontampi tvaṃ aruccanākārena saddaṃ karosi,",
  "anya-e0702n0:604_4": "kīdisaṃ pana dosaṃ sutvā evaṃ karosīti pucchi.",
  "anya-e0702n0:604_5": "Atha so bhikkhu evamāha,-",
  "anya-e0702n0:604_6": "tayo bhante mahussāhena kate ganthe dosavasena bahuvattabbaṭṭhānaṃ natthi,",
  "anya-e0702n0:604_7": "saddatoceva atthato ca paripuṇṇoyevesa gantho,",
  "anya-e0702n0:604_8": "atha kho pana ekasmiṃ ṭhāne ekassa atthassa dvikkhattuṃ vuttattā puranuttidoso dissati,",
  "anya-e0702n0:604_9": "ekasmiṃ pana imaṃ ganthanti pulliṅgena vattabbaṭṭhāne idaṃ ganthanti napuṃsakaliṅgena vuttattā liṅgavirodhidoso dissati,",
  "anya-e0702n0:604_10": "evaṃ ettakaṃyeva dosaṃ disvā īdisaṃ aruccanākāraṃ dassemīti.",
  "anya-e0702n0:605_0": "Atha ariyavaṃsatthero tuṭṭhacitto hutvā attano sarīrapārupitaṃ dupaṭṭacīvaraṃ imināhaṃ tava ñāṇaṃ pūjemīti vatvā adāsi.",
  "anya-e0702n0:605_1": "Pacchākāle adhikarājā tamatthaṃ sutvā nāma lañchaṃ adāsi.",
  "anya-e0702n0:606_0": "So ca ariyavaṃsatthero maṇidīpaṃ nāma ganthaṃ ganthā bharaṇañceva jātakavisodhanañca pāḷibhāsāya akāsi.",
  "anya-e0702n0:606_1": "Anuṭīkāya pana atthayojanaṃ marammabhāsāya akāsi.",
  "anya-e0702n0:607_0": "Ekaṃ samayaṃ adhikarājā vihāraṃ gantvā dhammaṃ suṇi.",
  "anya-e0702n0:607_1": "Thero dhammaṃ desetvā niṭṭhitakāle yānabaliṃ sukhatthāya yāci.",
  "anya-e0702n0:607_2": "Rājā adatvā nāvaṃ abhirūhitvā paccāgacchi.",
  "anya-e0702n0:607_3": "Antarāmagge nāvāya phiyaṃ eko saṃsumāro mukhena gaṇhitvā niccalaṃ katvā ṭhapesi.",
  "anya-e0702n0:607_4": "Therena yācitaṃ yānabaliṃ dadāmīti mahāsaddaṃ katvā rājapurise tikkhattuṃ nicchāresi.",
  "anya-e0702n0:607_5": "Atha saṃsumāro nāvaṃ muñcitvā gacchi.",
  "anya-e0702n0:607_6": "Ekasmiñca kāle rājā vihāraṃ nikkhami.",
  "anya-e0702n0:607_7": "Atha eko hatthinī vihārasamīpe bandhitvā ṭhapesi.",
  "anya-e0702n0:607_8": "Sā bodhirukkhasākhaṃ chinditvā khādi.",
  "anya-e0702n0:607_9": "Sā tattheva bhūmiyaṃ pati.",
  "anya-e0702n0:607_10": "Atha thero saccakiriyaṃ katvā mettābhāvanaṃ bhāvetvā mettodakena bhiñci.",
  "anya-e0702n0:607_11": "Taṃ khaṇaññeva sā uṭṭhahi.",
  "anya-e0702n0:607_12": "Rājā ca taṃ acchariyaṃ disvā tassā agghanakamūlaṃ datvā vihārato nadī titthaṃ gamanamagge silāpaṭṭaṃ cinitvā setuṃ akāsīti.",
  "anya-e0702n0:608_0": "Saddhammakittitthero pana ariyavaṃsattherassa saddhivihāriko jetavanavihāravāsī.",
  "anya-e0702n0:608_1": "Te pana therā chappadagaṇavaṃsikāti daṭṭhabbā.",
  "anya-e0702n0:609_0": "Kaliyuge dvecattālīsādhike aṭṭhavassasate sampatte ratanapūranagareyeva sirisudhammarājādhipati nāma dutiyādhikarājā rajjaṃ kāresi.",
  "anya-e0702n0:609_1": "Tasmiñca kāle pabbatabbhantaranagarato mahāsīlavaṃso nāma thero pañcacattālīsādhike aṭṭhavassasate sampatte",
  "anya-e0702n0:609_2": "sumedhakathaṃ kabyālaṅkāravasena bandhitvā buddhālaṅkārañca nāma kabyālaṅkāraṃ pabbatabbhantarappaṭisaṃyuttañceva",
  "anya-e0702n0:609_3": "kabyālaṅkāraṃ bandhitvā te gahetvā ratanapūranagaraṃ āgacchi.",
  "anya-e0702n0:610_0": "Atha rājā thūpārāmacetiyassa esannaṭṭhāne ratanavimānavihāre nisīdāpesi.",
  "anya-e0702n0:610_1": "So ca thero tattha sotārānaṃ pariyattiṃ vācetvā nisīdi.",
  "anya-e0702n0:610_2": "So ca thero tattha nisinnānaṃ therānaṃ aṭṭhamako hoti.",
  "anya-e0702n0:610_3": "So ca mahāsīlavaṃsatthero kaliyugassa pannarasādhike aṭṭhavassasate jāto.",
  "anya-e0702n0:610_4": "Tiṃsavassakāle ratanapūranagaraṃ āgatoti porāṇapotthakesu vuttaṃ.",
  "anya-e0702n0:610_5": "So pana thero nettipāḷiyā attha yojanaṃ marammabhāsāya akāsi pārāyanavatthuñca.",
  "anya-e0702n0:611_0": "Ratanapūranagareyeva raṭṭhasāro nāma eko thero atthi,",
  "anya-e0702n0:611_1": "mahāsīlavaṃsattherena samaññāṇathāmo.",
  "anya-e0702n0:611_2": "So pana ratanapūranagareyeva kaliyugassa tiṃsādhike aṭṭhavassasate kāle jāto.",
  "anya-e0702n0:611_3": "Bhūridattajātakaṃ hatthipālajātakaṃ saṃvarajātakañca kabyālaṅkāravasena bandhi aññañca anekavidhaṃ kabyālaṅkāraṃ.",
  "anya-e0702n0:611_4": "Te pana dve therā kabyālaṅkārakā rakāti theraparamparāya pavesetvā na gaṇenti porāṇā.",
  "anya-e0702n0:612_0": "Ettha ca kiñcāpi samaṇānaṃ uposathikānañca kabyālaṅkāraṃ bandhituṃ vācetuṃ vā kappākappavicāraṇaṃ vattuṃ okāso laddho,",
  "anya-e0702n0:612_1": "sāsanavaṃsaṃ pana vattuṃ okāsassa ativitthārovasesattā taṃ avatvā ajjhupekkhissāma.",
  "anya-e0702n0:612_2": "Uposathavinicchaye pana naccagītādisikkhāpadassa visaye vitthārena mayaṃ avocumhā.",
  "anya-e0702n0:613_0": "Kaliyugassa gate tesaṭṭhādhike aṭṭhavassasate ratanapūranagareyeva siritribhavanādityanarapatipavaramahādhamma rājādhipatirājā rajjaṃ kāresi.",
  "anya-e0702n0:613_1": "Tassa rañño kāletisāsanadhajo nāma bhikkhu saddhammakittittherassa santike ganthaṃ uggaṇhi.",
  "anya-e0702n0:613_2": "Atha arimaddananagarato eko mahātherosotunaṃ vācitvā ratanapūranagare nisīdissāmīti āgato.",
  "anya-e0702n0:613_3": "Atha saddhammakittittherassa ganthaṃ vācentasseva vihārassa heṭṭhā nisīditvā so mahāthero saddaṃ suṇitvā evaṃ cintesi,-",
  "anya-e0702n0:613_4": "etassa santike ahaṃ navakaṭṭhāne ṭhatvā thokaṃ ganthaṃ uggaṇhissāmīti.",
  "anya-e0702n0:613_5": "Atha so mahāthero saddhammakittittherassa santikaṃ pavisitvā ganthaṃ vācāpetuṃ okāsaṃ yāci.",
  "anya-e0702n0:613_6": "Atha saddhammakittitthero vassapamāṇaṃ pucchitvā tvaṃ bhante mayā vuḍḍhatarosīti āha.",
  "anya-e0702n0:613_7": "Ahaṃ tayā vuḍḍhataropi samāno navakaṭṭhāne ṭhatvā ganthaṃ uggaṇhissāmīti āha.",
  "anya-e0702n0:613_8": "Atha saddhammakittitthero tassa ganthaṃ vācesi.",
  "anya-e0702n0:613_9": "Atipasīditvā pana taṃ mahātheraṃ mahāsādhujjanoti nāmena vohārati.",
  "anya-e0702n0:614_0": "Atha pacchā marammaraṭṭhaṃ kaliyugassa pañcāsītādhikaaṭṭhasatakālato paṭṭhāya yāva aṭṭhāsītādhikaaṭṭhasatavassakālaṃ nānābhayehi saṅkhubbhitaṃ ahosi.",
  "anya-e0702n0:614_1": "Tadā kambojaraṭṭhato sihanisvā nāma bhinnakuto āgantvā ratana pūranagare rajjaṃ gaṇhi.",
  "anya-e0702n0:614_2": "Atha so evaṃ cintesi,-",
  "anya-e0702n0:614_3": "bhikkhū adārā aputtikā hutvā puna sisse posetvā parivāraṃ gavesanti,",
  "anya-e0702n0:614_4": "sace bhikkhū parivāraṃ vicinitvā rājabhāvaṃ gaṇheyyuṃ,",
  "anya-e0702n0:614_5": "evaṃ sati rajjaṃ gahetuṃ sakkhissanti,",
  "anya-e0702n0:614_6": "idāneva bhikkhū gahetvā māretuṃ vaṭṭatīti.",
  "anya-e0702n0:614_7": "Evaṃ pana cintetvā tovisīlū nāmake khettavane bahū maṇḍape kārāpetvā gomahisakukkuṭasūkarādayo mārāpetvā",
  "anya-e0702n0:614_8": "bhikkhū bhojessāmīti vatvā jeyyapuravijayapuraratanapūranagaresu sabbe mahāthere bahūhi antevāsikehi",
  "anya-e0702n0:614_9": "saddhiṃ pakkosāpetvā tesu maṇḍapesu nisīdāpetvā hatthiassādisenaṅgehi parivāretvā māresi.",
  "anya-e0702n0:614_10": "Tadā kira tisahassappamāṇā bhikkhū mariṃsūti.",
  "anya-e0702n0:614_11": "Bhikkhū ca māretvā bahūpi potthake agginā jhāpesi,",
  "anya-e0702n0:614_12": "cetiyānipi bhedāpesi.",
  "anya-e0702n0:614_13": "Ahovata pāpajanassa pāpakammanti.",
  "anya-e0702n0:614_14": "Honti cettha,-",
  "anya-e0702n0:615_0": "Sāsanaṃ nāma rājānaṃ, nissāya tiṭṭhate idha;",
  "anya-e0702n0:616_0": "Micchādiṭṭhikarājāno, sāsanaṃ dūsenti satthuno.",
  "anya-e0702n0:617_0": "Sammādiṭṭhī ca rājāno, paggaṇhanteva sāsanaṃ;",
  "anya-e0702n0:618_0": "Evañca sati ākāse, ulūrājāva dibbatīti.",
  "anya-e0702n0:619_0": "Atha kaliyuge ekavassādhike navavassasate sampatte ākāse bahūhi tārakāhi dhūmā nikkhamiṃsu.",
  "anya-e0702n0:619_1": "Caññiṅkhucetiyepi buddhappaṭibimbassa akkhikūpato udakadhārānettajalāniviya nikkhamiṃsūti rājavaṃse vuttaṃ.",
  "anya-e0702n0:620_0": "Atha saddhammakittitthero saddhiṃ mahāsādhujjanatisāya nadhajattherehi ketumatīnagaraṃ agamāsi.",
  "anya-e0702n0:620_1": "Raṭṭhasārattheropi sirikhettanagaraṃ sayameva agamāsīti porāṇapotthakesu vuttaṃ.",
  "anya-e0702n0:620_2": "Taṃ pana rājavaṃse sirikhettanagarindo satva varājā taṃ ānesīti vuttavacanena na sameti.",
  "anya-e0702n0:621_0": "Saddhammakittittheropi ketumatīnagare kālaṅkato.",
  "anya-e0702n0:621_1": "Tato pacchā thokaṃ kālaṃ atikkamitvā mahāsādhujjanatthero tattheva kālamakāsi.",
  "anya-e0702n0:622_0": "Tisāsanadhajatthero pana kaliyuge dvādasādhike navavassasate sampatte haṃsāvatīnagare anekasetibhindassa",
  "anya-e0702n0:622_1": "rañño kāle ketumatīnagarato haṃsāvatīnagaraṃ agamāsi.",
  "anya-e0702n0:623_0": "Tato pacchā ticattālīsavassiko hutvā kaliyuge terasādhike navavassasate miṅgha brahmanarapatiraññokāle",
  "anya-e0702n0:623_1": "puna jeyyapuranagaraṃ sampatto hutvā jetavanavihārasamīpe ekissaṃ guhāyaṃ disīdi.",
  "anya-e0702n0:623_2": "Mahāariyavaṃsagaṇikassa jetavanattherassa santike upasaṅkami.",
  "anya-e0702n0:624_0": "Tasmiñca kāle jetavanatthero gilāno hutvā mayi kālaṅkate mama ṭhānaṃ adhunā haṃsāvatīnagarato āgato tisāsanadhajo",
  "anya-e0702n0:624_1": "nāma thero pariggaṇhituṃ samattho bhavissati,",
  "anya-e0702n0:624_2": "tassa niyyādessāmīti cintesi.",
  "anya-e0702n0:624_3": "Tasmiṃ khaṇe tisāsanadhajatthero purimayāme supinaṃ massi,–",
  "anya-e0702n0:624_4": "matakaḷevaraṃ samīpaṃ āgacchatīti,",
  "anya-e0702n0:624_5": "majjhimayāme pana taṃ matakaḷevaraṃ guhāyaṃ pavisatīti,",
  "anya-e0702n0:624_6": "pacchimayāme matakaḷevarassa maṃsaṃ satthena chindatīti.",
  "anya-e0702n0:624_7": "Atha supinaṃ passitabhāvaṃ attano samīpe sayantassa ekassa sāmaṇerassa ārocesi.",
  "anya-e0702n0:624_8": "Ārocetvā ca parittaṃ bhaṇetvā nisīdantasseva jetavanatthero taṃ pakkositvā jetavanavihāraṃ tassa niyyādesi.",
  "anya-e0702n0:624_9": "Tisāsanadhajatthero ca jetavanavihāre nisīditvā ganthaṃ vācetvā nisīdi.",
  "anya-e0702n0:624_10": "Miṅgha brahmanarapatirājā ca tassa anuggahitaṃ akāsi.",
  "anya-e0702n0:625_0": "Pacchā kaliyuge soḷasādhike navavassasate sampatte haṃsāvatīnagarindo anekasetibhindo nāma rājā ratanapūranagaraṃ",
  "anya-e0702n0:625_1": "vijayitvā ekaṃ vihāraṃ kārāpetvā tassa adāsi.",
  "anya-e0702n0:626_0": "So ca tisāsanadhajatthero arimaddananagare arahanta gaṇavaṃsikoti daṭṭhabbo.",
  "anya-e0702n0:627_0": "Tassa pana sissā anekasatappamāṇā lajjino ahesuṃ.",
  "anya-e0702n0:627_1": "Tesu pana sissesu varabāhutthero bhūminikhānena garavāsitthero mahāraṭṭhagāmavāsino tayo mahātherāti ime pañca therā visesato pariyattikovidāti.",
  "anya-e0702n0:628_0": "Tisāsanadhajatthero ca mahallakakāle anāpāna satikammaṭṭhānaṃ gahetvā araññaṃ pavisitvā vivekaṭṭhānaṃ gaṇhi.",
  "anya-e0702n0:628_1": "Tadā jetavanagaṇādayo arahanta gaṇavaṃsāyeva.",
  "anya-e0702n0:628_2": "Aparabhāgeyeva tesaṃ sissānusissaparamparāsu keci bhikkhū siracchādanaṃ nānāvaṇṇappaṭimaṇḍitañca tālavaṇṭaṃ gahetvā ācāravikāraṃ āpajjiṃsu.",
  "anya-e0702n0:629_0": "Kaliyuge ekavassādhike sahasse sampatte ukkaṃsiko nāma rājā vihāraṃ kārāpetvā tisāsanadhajattherassa",
  "anya-e0702n0:629_1": "sissabhūtassa varabāhuttherassa sissabhūtassa mahāratanākarassa nāma therassa adāsi.",
  "anya-e0702n0:630_0": "So ca mahāratanākaratthero ukkaṃsikarañño sirisudhammarājāmahādhipatīti nāmalañchaṃ chandālaṅkārasaddanetti",
  "anya-e0702n0:630_1": "nayehi alaṅkaritvā dassitaṃ rajindarājanāmābhidheyyādīpaniṃ nāma ganthaṃ akāsi.",
  "anya-e0702n0:631_0": "Tañca ganthaṃ parivisodhanatthāya tiropabbatābhidheyyassa mahātherassa niyyādesi.",
  "anya-e0702n0:631_1": "Tisāsanadhajattherassa sissabhūtesu mahāraṭṭhagāmavāsīsu tīsu bhātikattheresu jeṭṭho tiṃsaguhāsuvasanto pariyattiṃ vācetvā nisīdi.",
  "anya-e0702n0:631_2": "Satvavarājā ca tasmiṃ there ativiya pasanno ahosi.",
  "anya-e0702n0:631_3": "Ññoṅkarami nāmakassa rañño kālepi cūḷapitā ekaṃ vihāraṃ kārāpetvā tasseva adāsi.",
  "anya-e0702n0:631_4": "Ukkaṃsikarañño kālepi maṅgavaṃnāmake pabbate vihāraṃ kārāpetvā tasseva adāsi.",
  "anya-e0702n0:632_0": "Tesu mahāraṭṭhagāmavāsittheresu majjhimattheropi tisāsanadhajattherassa jeṭṭhabhātikattherassa ca nivāsaṭṭhānabhūte",
  "anya-e0702n0:632_1": "jetavanavihāreyeva ganthaṃ vācetvā nisīdi.",
  "anya-e0702n0:632_2": "Kaniṭṭhattheropi tesaṃ nivāsaṭṭhānabhūtesuyeva vihāresu ganthaṃ vācetvā nisīdi.",
  "anya-e0702n0:632_3": "Ettha ca tisāsanadhajatthero nāma lajjialajjivasena dubbidho.",
  "anya-e0702n0:632_4": "Yathāvuttatthero pana lajjīye vāti daṭṭhabbo.",
  "anya-e0702n0:632_5": "Alajjī pana imasmiṃ theraparamparādassane na icchi tabbo.",
  "anya-e0702n0:632_6": "Alajjībhūtassa pana tisāsanadhajattherassa vatthuṃ idha avatvā ajjhupekkhissāma,",
  "anya-e0702n0:632_7": "payojanābhāvā ganthassa ca papañcūpagamanattāti.",
  "anya-e0702n0:633_0": "Yogiraṅga nāmakassa rañño kāle jeyyapure suvaṇṇaguhavāsī mahāthero dakkhiṇārāmavihāravāsī mahāthero catubhūmikavihāravāsī",
  "anya-e0702n0:633_1": "mahāthero toṅgabhīlū vihāravāsī mahāthero ca tisāsanadhajamahātherassa saddhivihārikāyeva.",
  "anya-e0702n0:633_2": "Tesaṃ pana vatthumpi ganthavitthārabhayena na vadāma.",
  "anya-e0702n0:633_3": "Lajjigaṇavaṃsikā eteti vijānanameva hettha pamāṇanti.",
  "anya-e0702n0:634_0": "Kaliyuge ekasaṭṭhādhike navavassasate sampatte phaggunamāsassa juṇhapakkhadutiyadivase sukkavāre ratanapūranagaraṃ",
  "anya-e0702n0:634_1": "dutiyaṃ māpetvā ññogīraṅga nāma rājā rajjaṃ kāresi.",
  "anya-e0702n0:634_2": "Sīhasūradhammarājātipi nāmalañchaṃ paṭiggaṇhi.",
  "anya-e0702n0:634_3": "Tocabhīlū vihāravāsīmahātheraṃ uddissa catubhūmikavihāraṃ kārāpesi.",
  "anya-e0702n0:634_4": "Cattāri mahāmunicetiyānipi kārāpesi.",
  "anya-e0702n0:634_5": "Vihāra cetiyesu aniṭṭhitesuyeva sinnīnagaraṃ nikkhamitvā tattha veraṃ vūpasamāpetvā paccāgatakāle saṅkhārasabhāvaṃ anatikkamanato divaṅgato ahosi.",
  "anya-e0702n0:634_6": "Ahovata saṅkhāradhammāti.",
  "anya-e0702n0:634_7": "Honti cettha,–",
  "anya-e0702n0:635_0": "Seyyathā vāṇijānaṃva, gharagoḷikarūpakaṃ;",
  "anya-e0702n0:636_0": "Taṃtaṃdisaṃ bhamitvāva, sīsaṃ ṭhapeti uttaraṃ;",
  "anya-e0702n0:637_0": "Evaṃ lokamhi sattā ca, sandhicutīnamantare;",
  "anya-e0702n0:638_0": "Yathā tathā bhamitvāva, ante ṭhapenti santanunti;",
  "anya-e0702n0:639_0": "Kaliyuge sattasaṭṭhādhike navavassasate phaggunamāsassa kāḷapakkhaterasamiyaṃ tassa jeṭṭhaputto pitu santakaṃ rajjaṃ gaṇhi.",
  "anya-e0702n0:639_1": "Mahādhammarājāti nāmalañchampi paṭiggaṇhi.",
  "anya-e0702n0:639_2": "Pitu kāle aniṭṭhitāni cetiyāni puna kārāpesi.",
  "anya-e0702n0:639_3": "Catubhūmikavihārañca niṭṭhaṃ gamāpetvā tovibhīlū mahātherassa paralokaṃ gantvā avijjamānatāya catubhūmikavihāravāsī",
  "anya-e0702n0:639_4": "mahātherassa dassāmīti antepuraṃ pakkosāpesi.",
  "anya-e0702n0:639_5": "Thero dve vārāni pakkosiyamānopi nāgacchi.",
  "anya-e0702n0:639_6": "Tatiya vāre pana bahū saddhivihārikā antepuraṃ gantvā pavisatha,",
  "anya-e0702n0:639_7": "na hi sakkā raññā pakkosite paṭikkhipitunti āhaṃsu.",
  "anya-e0702n0:640_0": "Atha thero evamāha,-",
  "anya-e0702n0:640_1": "ahaṃ āvuso raṭṭhapīḷanapiṇḍapātaṃ bhuñjituṃ na icchāmi,",
  "anya-e0702n0:640_2": "evampi sace tumhe icchatha rañño santikaṃ gantuṃ,",
  "anya-e0702n0:640_3": "evaṃ sati idāni rañño santikaṃ ahaṃ gamissāmīti antepuraṃ pāvisi.",
  "anya-e0702n0:640_4": "Pavisitvā raññā saddhiṃ sallāpaṃ katvā ayaṃ vihāro araññavāsīnaṃ bhikkhūnaṃ asappāyoti paṭikkhipi.",
  "anya-e0702n0:640_5": "Evaṃ pana bhante sati tasmiṃ vihāre nisīdiyamānaṃ theraṃ upadissathāti.",
  "anya-e0702n0:640_6": "Khaṇittipādavihāravāsī mahārāja thero pariyattivissārado sikkhākāmo,",
  "anya-e0702n0:640_7": "tassa dātuṃ vaṭṭatīti.",
  "anya-e0702n0:640_8": "Atha rājā tassa vihāraṃ adāsi.",
  "anya-e0702n0:640_9": "Mahāsaṅghanāthoti nāmalañchampi adāsi.",
  "anya-e0702n0:640_10": "So tattha pariyattiṃ vācetvā nisīdi.",
  "anya-e0702n0:641_0": "Tassa pana vihārassa parivārabhūtesu cattālīsāya vihāresu uttarāya anudisāya ekasmiṃ vihāre vasanto varābhisaṅghanātho",
  "anya-e0702n0:641_1": "nāma thero maṇikuṇḍalavatthuṃ marammabhāsāya akāsi.",
  "anya-e0702n0:641_2": "Pacchimāya anudisāya ekasmiṃ vihāre vasanto eko thero sattarājadhammavatthuṃ akāsi.",
  "anya-e0702n0:642_0": "Tasmiñca kāle bhāmaaṅkyo ācāraaṅkyoti dvinnaṃ bhikkhūnañca lokadhammesu chekatāya dve vihāre katvā adāsi.",
  "anya-e0702n0:642_1": "Te pana dve therā vedasatthakovidā,",
  "anya-e0702n0:642_2": "pariyattipaṭipattīsu pana mandā,",
  "anya-e0702n0:642_3": "rāmaññaraṭṭhato āgatā.",
  "anya-e0702n0:642_4": "Te pana theraparamparāya na gaṇanti porāṇā.",
  "anya-e0702n0:643_0": "Kaliyuge tisattatādhike navavassasate sampatte mahāmunicetiyassa puratthimadisābhāge cattāro vihāre kārāpetvā catunnaṃ therānaṃ adāsi.",
  "anya-e0702n0:643_1": "Te ca therā tattha nisīditvā sāsanaṃ paggaṇhiṃsu.",
  "anya-e0702n0:644_0": "Tasmiṃyeva kāle badaravanavāsī nāma ekopi thero atthi.",
  "anya-e0702n0:644_1": "Sopi pariyattivisārado chappadavaṃsiko.",
  "anya-e0702n0:644_2": "So ca thero yāvajīvaṃ yathābalaṃ sāsanaṃ paggaṇhitvā dutiyabhave calaṅganagare ekissā itthiyā kucchimhi paṭisandhiṃ gaṇhi.",
  "anya-e0702n0:644_3": "Dasamāsaccayena kaliyuge cattālīsādhike navavassasate sampatte budhavāre vijāyitvā terasavassikakāle sāsane pabbajitvā pariyattiṃ uggaṇhi.",
  "anya-e0702n0:644_4": "Sirikhettanagarindo rājā sirikhettanagaraṃ ānetvā sirikhettanagare sāmaṇeroti nāmena pākaṭo hutvā kaliyuge",
  "anya-e0702n0:644_5": "catupaṇṇāsādhike navavassasate sampatte pannarasavassikakāle vessantarajābhakaṃ kabyālaṅkāravasena bandhi.",
  "anya-e0702n0:644_6": "Paripuṇṇavīsativassakāle sirikhettanagareyeva sirikhettanagarindo veravijayo nāma rājā anuggahetvā upasampadabhūmiyaṃ patiṭṭhāti.",
  "anya-e0702n0:644_7": "Pacchimapakkhādhiko nāma rājā sirikhettanagaraṃ attano hatthagataṃ akāsi.",
  "anya-e0702n0:644_8": "Tasmiñca kāle taṃ theraṃ ānetvā ratanapūranagare vasāpesi.",
  "anya-e0702n0:644_9": "Sūrakitti nāma rañño kaniṭṭhabhātiko erāvatīnadītīre catubhūmikavihāraṃ kārāpetvā tassa therassa adāsi.",
  "anya-e0702n0:644_10": "Rājā ca tipiṭakālaṅkāroti nāmalañchaṃ adāsi.",
  "anya-e0702n0:645_0": "Kaliyuge vassasahasse sampatte phaggunamāsassa puṇṇamiyaṃ saṭṭhivassiko hutvā tiriyapabbataṃ gantvā araññavāsaṃ vasi.",
  "anya-e0702n0:645_1": "Dve vassādhike vassasahasse rājā tasmiṃ vihāraṃ kārāpetvā tasseva therassa adāsi.",
  "anya-e0702n0:645_2": "So pana tipiṭakālaṅkāratthero sirikhettanagare navaṅgakandare pattalaṅkassa atulavaṃsattherassa vaṃsiko.",
  "anya-e0702n0:645_3": "Sirikhettanagare navaṅgakandare suvaṇṇavihāre vasantassa therassa kittighoso sabbattha patthari.",
  "anya-e0702n0:645_4": "Jeyyapure erāvatīnadītīre catubhūmikavihāre vasanakāle aṭṭhasāliniyā ādito vīsati gāthānaṃ saṃvaṇṇanaṃ akāsi.",
  "anya-e0702n0:645_5": "Sūrakittināmakassa kaniṭṭhabhātikassa yācanamārabbha yasavaḍḍhanavatthuñca akāsi.",
  "anya-e0702n0:645_6": "Tiriyapabbate vasanakāle vinayālaṅkāraṭīkaṃ akāsi.",
  "anya-e0702n0:645_7": "Pacchimapakkhādhikarañño kāle mahāsaṅghanāthattheraṃ saṅgharājabhāve ṭhapesi.",
  "anya-e0702n0:645_8": "So ca saṅgharājā ativiya pariyatti visārado.",
  "anya-e0702n0:645_9": "Tasmiñca kāle ratanapūranagarepi ariyālaṅkārattharo nāma eko atthi.",
  "anya-e0702n0:645_10": "So pana tipiṭakālaṅkārattherena samaññāṇathāmo.",
  "anya-e0702n0:645_11": "Vayasāpi samānavassikā.",
  "anya-e0702n0:646_0": "Tesu tipiṭakālaṅkāratthero ganthantarabahussutaṭṭhāne adhiko,",
  "anya-e0702n0:646_1": "ariyālaṅkāratthero pana dhātupaccayavibhāgaṭṭhāne adhikoti daṭṭhabbo.",
  "anya-e0702n0:646_2": "Pacchā pana ukkaṃsikaraññokāle tepi dve therā rañño ācariyā hutvā sāsanaṃ paggaṇhiṃsu.",
  "anya-e0702n0:646_3": "Tesu ariyālaṅkāratthero aparabhāge kālaṅkaritvā tassa therassa saddhivihārikassa dutiyāriyālaṅkārattherassa",
  "anya-e0702n0:646_4": "rājamaṇicūḷacetiyassa samīpe dakkhiṇavanārāmaṃ nāma vihāraṃ kārāpetvā adāsi.",
  "anya-e0702n0:647_0": "Ukkaṃsiko nāma rājā pana sāsane bahuppakāro.",
  "anya-e0702n0:647_1": "So ca kaliyuge chanavutādhike navavassasate rajjaṃ patto.",
  "anya-e0702n0:647_2": "Rajjaṃ pana patvā siridhammāsokarājāviya cattāri vassāni atikkamitvā muddhābhisekaṃ paṭiggahetvā sirisudhamma",
  "anya-e0702n0:647_3": "rājāmahādhipatīti nāmalañchampi paṭiggaṇhi.",
  "anya-e0702n0:647_4": "Ekasmiṃ pana samaye haṃsāvatīnagaraṃ gantvā tattha nisīdi.",
  "anya-e0702n0:647_5": "Atha rāmaññaraṭṭhavāsino evamāhaṃsu,-",
  "anya-e0702n0:647_6": "marammikabhikkhū nāma pariyattikovidā vedasatthaññuno natthīti.",
  "anya-e0702n0:647_7": "Taṃ sutvā rājā catubhūmikavihāravāsittherassa santikaṃ sāsanaṃ pesesi,-",
  "anya-e0702n0:647_8": "tiṃsavassikā cattālīsavassikā vā pariyattikovidā vedasatthaññuno bhikkhū rāmaññaraṭṭhaṃ mama santikaṃ pesethāti.",
  "anya-e0702n0:647_9": "Atha catubhūmi kavihāravāsitthero tipiṭakālaṅkāraṃ tilokālaṅkāraṃ tisāsanālaṅkārañca saddhiṃ tiṃsamatthehi bhikkhūhi pesesi.",
  "anya-e0702n0:647_10": "Haṃsāvatīnagaraṃ pana patvā modhocetiyassa puratthimabhāge vihāre kārāpetvā tesaṃ adāsi.",
  "anya-e0702n0:648_0": "Uposathadivasesu sudhammasālāyaṃ rāmaññaraṭṭhavāsino pariyattikovide vedasatthaññuno sannipātāpetvā tehi tīhi therehi saddhiṃ kathāsallāpaṃ kārāpesi.",
  "anya-e0702n0:648_1": "Atha rāmaññaraṭṭhavāsino bhikkhū evamāhaṃsu,–",
  "anya-e0702n0:648_2": "pubbe pana mayaṃ marammaraṭṭhe pariyattikovidā vedasattaññuno natthīti maññāma,",
  "anya-e0702n0:648_3": "idāni marammaraṭṭhavāsino ativiya pariyatti kovidā vedasatthaññunoti.",
  "anya-e0702n0:648_4": "Aparabhāge kaliyuge chanavutādhike navavassasate sampatte rājā ratanapūranagaraṃ paccāgacchi.",
  "anya-e0702n0:649_0": "Tepi therā paccāgantukāmā rāmaññaraṭṭhe padhānabhūtassa tilokagarūti nāmadheyyassa mahātherassa santikaṃ vandanatthāya agamaṃsu.",
  "anya-e0702n0:650_0": "Tadā tilokagaruttheropi tehi saddhiṃ sallāpaṃ katvā evamāha,-",
  "anya-e0702n0:650_1": "tumhesu pana tipiṭakālaṅkāratthero paṭhamaṃ āvāsavihāraṃ labhissatīti.",
  "anya-e0702n0:650_2": "Kasmā pana bhante evama vocāti vutte ayaṃ pana piṇḍāya carantopi antarāmagge veḷuvettādīnii labhitvā gahetvā vihāre paṭisaṅkharaṇaṃ akāsi,",
  "anya-e0702n0:650_3": "tasmāhaṃ evaṃ vadāmi,",
  "anya-e0702n0:650_4": "loke vihāre paṭisaṅkharaṇasīlā bhikkhū sīghameva āvāsavihāraṃ labhantīti hi porāṇattherā āhaṃsūti āha.",
  "anya-e0702n0:651_0": "Tepi ratanapūranagaraṃ paccāgacchiṃsu.",
  "anya-e0702n0:651_1": "Tilokagaruttherassa vacanānurūpameva tipiṭakālaṅkāratthero sabbapaṭhamaṃ āvāsavihāraṃ labhīti.",
  "anya-e0702n0:652_0": "Kaliyuge pana navavassādhike vassasahasse sampatte rañño kaniṭṭho kālamakāsi.",
  "anya-e0702n0:652_1": "Athaṃ rañño putto uccanagarabhojako bālajanehi santhavaṃ katvā tesaṃ vacanaṃ ādiyitvā paccūsakāle pitaraṃ ghātetukāmo antepuraṃ sahasā pāvisi.",
  "anya-e0702n0:653_0": "Rājāva anagghaṃ muddikaṃ gahetvā nandajeyyena nāma amaccena rājayodhena nāma amaccenaca saddhiṃ aññataravesena",
  "anya-e0702n0:653_1": "nagarato nikkhamitvā rajatavālukanadiṃ sampatto.",
  "anya-e0702n0:654_0": "Tasmiñca kāle eko sāmaṇero mātāpitūnaṃ gehe piṇḍapātaṃ ānessāmīti khuddakanāvāya nadiyaṃ āgacchi.",
  "anya-e0702n0:654_1": "Atha taṃ sāmaṇeraṃ disvā rājā evamāha,-",
  "anya-e0702n0:654_2": "amhe bhante paratīraṃ nāvāya ānehīti.",
  "anya-e0702n0:654_3": "Sāmaṇero ca āha,-",
  "anya-e0702n0:654_4": "sace upāsaka tumhe paratīraṃ āneyyaṃ,",
  "anya-e0702n0:654_5": "bhattakālaṃ atikkameyyanti.",
  "anya-e0702n0:654_6": "Atha rājā amheyeva sīghaṃ ānehi,",
  "anya-e0702n0:654_7": "imaṃ muddikaṃ dassāmīti assāsetvā ānetuṃ okāsaṃ yāci.",
  "anya-e0702n0:654_8": "Atha sāmaṇero kāruññappattaṃ vacanaṃ sutvā paratīraṃ ānesi.",
  "anya-e0702n0:655_0": "Atha catubhūmikavihāraṃ patvā tasmiṃ vihāre therassa sabbampi kāraṇaṃ ārocetvā evamāha,-",
  "anya-e0702n0:655_1": "sace bhante amhe gaṇhituṃ āgacchayya,",
  "anya-e0702n0:655_2": "te nivārethāti.",
  "anya-e0702n0:655_3": "Theroca mayaṃ mahārāja samaṇā na sakkā evaṃ nivāretuṃ,",
  "anya-e0702n0:655_4": "evampi eko upāyo atthi,-",
  "anya-e0702n0:655_5": "nisinnavihāravāsitthero pana gihikammesu ativiya cheko,",
  "anya-e0702n0:655_6": "taṃ pakkosetvā kāraṇaṃ cintetuṃ yuttanti.",
  "anya-e0702n0:655_7": "Atha taṃ pakkosetvā tamatthaṃ ārocetvā rājā idamavo ca,-",
  "anya-e0702n0:655_8": "sace bhante amhe gaṇhituṃ āgaccheyyuṃ,",
  "anya-e0702n0:655_9": "atha kenacideva upāyena te nivārethāti.",
  "anya-e0702n0:655_10": "Atha so thero evamāha,-",
  "anya-e0702n0:655_11": "tena hi mahārāja mā kiñci soci mābhāyi vihāramajjhe sirigabbhaṃ pavisitvā nisīdathāti vatvā piṇḍāya acarante",
  "anya-e0702n0:655_12": "bhikkhusāmaṇere sannipātāpetvā visuṃ visuṃ daṇḍahatthā hutvā ekassapi purisassa vihāraṃ pavisituṃ okāsaṃ",
  "anya-e0702n0:655_13": "mā dethāti vatvā senaṃviya byūhesi.",
  "anya-e0702n0:655_14": "Sāmantavihāresupi vasante bhikkhusāmaṇere pakkosi.",
  "anya-e0702n0:655_15": "Tadā kira āgantvā sannipātānaṃ bhikkhusāmaṇerānaṃ atirekasahassamattaṃ ahosi.",
  "anya-e0702n0:655_16": "Thero te vihāre dvārakoṭṭhakesu āgatamagge ca visuṃ visuṃ daṇḍahatthā hutvā ārakkhaṇatthāya ṭhapesi,",
  "anya-e0702n0:655_17": "yathā vaḍḍhakī sūkaro byagghassa nivāraṇatthāya visuṃ visuṃ sūkare saṃvidhāya ṭhapesīti.",
  "anya-e0702n0:655_18": "Atha puttassa yodhāpi rājānaṃ gahetuṃ na sakkā,",
  "anya-e0702n0:655_19": "bhikkhu sāmaṇerānaṃ gāravavasena balakkārena māretvā pavisituṃ na visahanti,",
  "anya-e0702n0:655_20": "bhikkhu sāmaṇerānaṃ bāhullatāya ca.",
  "anya-e0702n0:656_0": "Tasmiṃyeva saṃvacchare assayujamāsassa kāḷapakkhapañcamito yāva kattikamāsassa kāḷapakkhapañcamī vihāreyeva rājā nilīyitvā nisīdi.",
  "anya-e0702n0:656_1": "Atha antepuravāsikā amaccā puttaṃ apanetvā rājānaṃ ānetvā rajje ṭhapesuṃ.",
  "anya-e0702n0:656_2": "Rājā ca puna rajjaṃ patvā vihāre nisinnakāle mā bhāyi mahārāja tvaṃ jinessatīti rañño ārocentassa vedasatthaññuno",
  "anya-e0702n0:656_3": "ekassa bhikkhussa caññiṅkhucetiyassa esannaṭṭhāne ekaṃ vihāraṃ kārāpetvā adāsi.",
  "anya-e0702n0:656_4": "Dhammanandarājagurūti nāmalañchampi adāsi.",
  "anya-e0702n0:656_5": "Tassa pana vijātaṭṭhānabhūtaṃ gāmaṃ nissāya marammavohārena ‘ye ne nā se yāṃ va’ iti samaññā ahosi.",
  "anya-e0702n0:657_0": "Rājā ca puna rajjaṃ patvā tasmiṃyeva saṃvacchare kattikamāsassa kāḷapakkhacuddasamiyaṃ sabbepi mahāthere",
  "anya-e0702n0:657_1": "nimantetvā rājagehaṃ pavesetvā piṇḍapātena bhojesi.",
  "anya-e0702n0:657_2": "Atha rājā evamāha,-",
  "anya-e0702n0:657_3": "catubhūmikavihāravāsitthero samparāyikatthāvaho ācariyo,",
  "anya-e0702n0:657_4": "nisinnavihāravāsitthero pana diṭṭhadhammikatthāvahoti evaṃ rājāvaṃse vuttaṃ.",
  "anya-e0702n0:657_5": "Porāṇapotthakesu pana catubhūmikavihāra vāsitthero ekantasamaṇo ācariyo,",
  "anya-e0702n0:657_6": "nisinnavihāravāsitthero pana yodhāraho yodhakamme chekoti rājā ahāti vuttaṃ.",
  "anya-e0702n0:657_7": "Rājā kira samparāyikatthaṃ anupekkhitvā dinnakāle nisinnavihārattherassa na adāsi,",
  "anya-e0702n0:657_8": "kadāci kadāci pana diṭṭhadhammikatthaṃ anuppekkhitvā tassa visuṃ adāsīti.",
  "anya-e0702n0:657_9": "Ettha ca yasmā nisinnavihāra vāsitthero rañño bhīyehi nivāraṇatthāya ārakkhaṃ akāsi,",
  "anya-e0702n0:657_10": "na paresaṃ viheṭhanatthāya,",
  "anya-e0702n0:657_11": "āṇattikappayogā ca na dissati,",
  "anya-e0702n0:657_12": "tasmā natthi āpattidoso.",
  "anya-e0702n0:657_13": "Saddhātissarañño bhayehi nivāraṇatthaṃ arahantehi therehi katappayogoviya daṭṭhabbo.",
  "anya-e0702n0:658_0": "Catubhūmikavihāra vāsitthero pana khaṇittipādagāme jāto,",
  "anya-e0702n0:658_1": "arimaddanapure arahantattheragaṇappabhavo,",
  "anya-e0702n0:658_2": "yattha katthaci gantvā aññesaṃ bhikkhūnaṃ ācāraṃ yathābhūtaṃ jānitvā tehi catupaccayasambhogo na kabhapubbo,",
  "anya-e0702n0:658_3": "antamaso udakampi na pivitapubbo,",
  "anya-e0702n0:658_4": "taṃtaṃṭṭhānampi cammakhaṇḍaṃ gahetvāyeva gamanasīlo.",
  "anya-e0702n0:658_5": "Ukkaṃsikarājā pana sirikhettanagare dvattapoṅkaraññā kārāvitacetiyasaṇṭhānaṃ gahetvā rājamaṇicūḷaṃ nāma cetiyaṃ akāsi.",
  "anya-e0702n0:658_6": "Taṃ pana cetiyaṃ parimaṇḍalato tihatthasatappamāṇaṃ,",
  "anya-e0702n0:658_7": "ubbedhatopi ettakameva.",
  "anya-e0702n0:658_8": "Tassa pana cetiyassa catūsu passesu cattāro vihārepi kārāpesi,",
  "anya-e0702n0:658_9": "puratthimapasse pubbavanārāmo nāma vihāro,",
  "anya-e0702n0:658_10": "dakkhiṇapasse pana dakkhiṇavanārāmo nāma,",
  "anya-e0702n0:658_11": "pacchimapasse pacchimavanārāmo nāma,",
  "anya-e0702n0:658_12": "uttarapasse uttaravanārāmo nāma.",
  "anya-e0702n0:658_13": "Tesu catūsu vihāresu uttaravanārāmo nāma vihāro asanipābhagginā ḍayhitvā vinassi.",
  "anya-e0702n0:658_14": "Avasese pana tayo vihāre pariyattikovidānaṃ tiṇṇaṃ mahātherānaṃ adāsi.",
  "anya-e0702n0:658_15": "Nāma lañchampi tesaṃ adāsi.",
  "anya-e0702n0:658_16": "Pacchimassa rañño kāleyeva uttarapasse vihāraṃ kārāpesi.",
  "anya-e0702n0:659_0": "Tasmiṃ pana cetiye chattaṃ anāropetvāyeva so rājā divaṅgato.",
  "anya-e0702n0:659_1": "Tesu pana catūsu vihāresu nisinnānaṃ therānaṃ dakkhiṇavanārāmavihāravāsīmahāthero kaccāyanaganthassa",
  "anya-e0702n0:659_2": "atthaṃ chabbidhehi saṃvaṇṇanānayehi alaṅkaritvā marammabhāsāya saṃvaṇṇesi.",
  "anya-e0702n0:659_3": "Pacchimavanārāmavihāra vāsitthero pana nyāsassa saṃvaṇṇanaṃ chahi nayehi alaṅkaritvā akāsi.",
  "anya-e0702n0:660_0": "Kaliyuge pana dasavassādhike sahasse sampatte tassa rañño putto sirinandasudhammarājāpavarādhīpati rajjaṃ kāresi.",
  "anya-e0702n0:660_1": "Pituno rājagehaṃ bhinditvā vihāraṃ kārāpetvā tilokālaṅkārassa nāma mahātherassa adāsi.",
  "anya-e0702n0:660_2": "Tilokālaṅkāratthero ca nāma tipiṭakālaṅkārattherena samaññāṇathāmassa ariyālaṅkārattherassa sissoti daṭṭhabbo.",
  "anya-e0702n0:660_3": "Ayañcattho heṭṭhā dassito.",
  "anya-e0702n0:660_4": "Jeyyapure catubhūmikaatulavihāraṃ kārāpetvā dāṭṭhānāgarājaguruttherassa adāsi.",
  "anya-e0702n0:660_5": "So ca thero niruttisāramañjūsaṃ nāma nyāsasaṃvaṇṇanaṃ akāsī.",
  "anya-e0702n0:661_0": "Kaliyuge dvādasādhike vassasahasse sampatte phaggunamāse sotāpannā nāma ārakkhadevatā aññattha gamissāmāti",
  "anya-e0702n0:661_1": "āhaṃsūti nagarā supinaṃ passantā hutvā bahūsannipatitvā devapūjaṃ akaṃsu.",
  "anya-e0702n0:661_2": "Devatānaṃ pana saṅkamanaṃ nāma natthi,",
  "anya-e0702n0:661_3": "pubbanimittamevatanti daṭṭhabbaṃ.",
  "anya-e0702n0:662_0": "Tasmiñca kāle cinarañño yodhā āgantvā marammaraṭṭhaṃ dūsesuṃ.",
  "anya-e0702n0:662_1": "Sāsanaṃ abbhappaṭicchanno viya cando dubbalaṃ ahosi.",
  "anya-e0702n0:663_0": "Kaliyuge tevīsādhike vassasahasse sampatte tassa rañño kaniṭṭho mahāpavaradhammarājālokādhipati nāma rājā rajjaṃ kāresi.",
  "anya-e0702n0:663_1": "Tasmiñca kāle lokasaṅketavasena puññaṃ mandaṃ bhavissatīti vedasatthaññūhi ārocitattā lokasaṅketavaseneva",
  "anya-e0702n0:663_2": "abhinavapuññuppādanatthaṃ khandhavāragehaṃ kārāpetvā tāvakālikavasena saṅkamitvā nisīdi.",
  "anya-e0702n0:663_3": "Tato aparabhāge uttaragehaṃ bhinditvā tasmiṃyeva ṭhāne vihāraṃ kārāpetvā ekassa mahātherassa adāsi.",
  "anya-e0702n0:664_0": "Dakkhiṇagehaṃ pana nagarassa puratthimadisābhāge vihāraṃ kārāpetvā aggaṇammālaṅkārattherassa adāsi.",
  "anya-e0702n0:664_1": "So ca thero kaccāyanaganthassaceva abhidhammatthasaṅgahassa ca mātikādhātukathāyamakapaṭṭhānānañca atthaṃ marammabhāsāya yojesi.",
  "anya-e0702n0:665_0": "Uparājā ca mahāsetuno pamukhe ṭhāne sovaṇṇamayavihāraṃ kārāpetvā uttaragehavihāra vāsittherassa antevāsikassa jinārāmattherassa adāsi.",
  "anya-e0702n0:665_1": "Tasmiṃyeva ṭhāne nānāratanavicitraṃ vihāraṃ kārāpetvā tasseva therassa antevāsikassa guṇagandhattherassa adāsi.",
  "anya-e0702n0:666_0": "So pana thero ‘china vḍina’ gāme vijāto.",
  "anya-e0702n0:666_1": "Vaye pana sampatte ratanapūranagaraṃ gantvā pariyattiṃ uggaṇhitvā tato puna nivattitvā badunanagare badaragāme",
  "anya-e0702n0:666_2": "nisīditvā pacchā ‘china vḍina’ gāme catūhi paccayehi kilamatho hutvā vasati.",
  "anya-e0702n0:666_3": "Tasmiñca kāle gāme mokkhassa nāma purisassa santike ekaṃ anagghaṃ maṇiṃ rājā labhitvā ativa mamāyi.",
  "anya-e0702n0:666_4": "‘China vḍina’ mokkhamaṇīti pākaṭo ahosi.",
  "anya-e0702n0:667_0": "Atha uttaragehavihāravāsitthero āha,-",
  "anya-e0702n0:667_1": "‘china vḍina’ gāmake na maṇiyeva anagghaṃ,",
  "anya-e0702n0:667_2": "atha kho ekopi thero guṇagandho nāma pariyattikovido anagghoyevāti.",
  "anya-e0702n0:668_0": "Atha taṃ sutvā rājā taṃ pakkosetvā catūhi paccayehi upatthambhetvā pūjaṃ akāsi.",
  "anya-e0702n0:669_0": "Sahassorodhagāme guṇasāro nāma thero paliṇagāme sujāto nāma thero ca guṇagandhattherassa sissāyeva ahesuṃ.",
  "anya-e0702n0:670_0": "Ekasmiñca kāle tiriyapabbatavihāravāsīmahāthero bhikkhusaṅghamajjhe aggadhammālaṅkārattheraṃ kīḷanavasena evamāha,-",
  "anya-e0702n0:670_1": "amhesu āvuso antaradhārayamānesu tvaṃ loke eko ganthakovidatthero bhavissasi maññeti.",
  "anya-e0702n0:670_2": "Atha aggadhammālaṅkāro ca evamāha,-",
  "anya-e0702n0:670_3": "tumhesu bhante antaradhārayamānesu mayaṃ ganthakovidāna bhaveyyāmako nāma puggalo loke ganthakovido bhavissatīti.",
  "anya-e0702n0:670_4": "Porāṇapotthakesu pana ariyālaṅkāratthero nanu panidāni mayaṃ ganthakovidā na tāva bhavāmāti evamāhāti vuttaṃ.",
  "anya-e0702n0:670_5": "So aggadhammālaṅkārattheroyeva raññā yācito rājavaṃsa.",
  "anya-e0702n0:670_6": "Saṅkhepampi akāsi.",
  "anya-e0702n0:670_7": "So ppana thero amaccaputto.",
  "anya-e0702n0:671_0": "Ekasmiñca kāle hīnāyāvattako eko mahāamacco rañño santikā attanā upaladdhaparibhogaṃ sabbaṃ gahetvā vihāraṃ",
  "anya-e0702n0:671_1": "āgantvā aggadhammālaṅkārattherena saddhiṃ sallāpaṃ akāsi.",
  "anya-e0702n0:671_2": "Sallāpaṃ pana katvā sabbaṃ paribhogaṃ therassa dassetvā sace bhante tvaṃ gihi bhaveyyāsi,",
  "anya-e0702n0:671_3": "ettakaṃ paribhogaṃ labhissatīti āha.",
  "anya-e0702n0:671_4": "Theropi evamāha,-",
  "anya-e0702n0:671_5": "tumhākaṃ pana ettako paribhogo amhākaṃ samaṇānaṃ vaccakuṭiṃ asubhabhāvanaṃ bhāvetvā pavisantānaṃ puññaṃ kalaṃ nāgghati soḷasinti.",
  "anya-e0702n0:671_6": "Kiñcāpi idañca pana vacanaṃ sāsanavaṃse appadhānaṃ hoti,",
  "anya-e0702n0:671_7": "pubbācariyasīhehi pana vutta vacanaṃ yāva apāṇakoṭikā saritabbamevāti manasikarontena vuttanti.",
  "anya-e0702n0:672_0": "Kaliyuge pana catuttiṃsādhike vassasahasse sampatte tassa putto narāvaro nāma rājā rajjaṃ kāresi.",
  "anya-e0702n0:672_1": "Mahāsīhasūradhammarājāti nāmalañchaṃ paṭiggaṇhi.",
  "anya-e0702n0:672_2": "Tassa rañño kāle ‘sī khoṃ’ cetiyassa samīpe jetavanavihāre ganthaṃ uggaṇhanto eko daharabhikkhu ganthachekopi",
  "anya-e0702n0:672_3": "samāno bālakāle bālacittena ākulito hutvā vaccakūpe vātātapehi bahisukkhabhāvena paṭicchādite daṇḍena",
  "anya-e0702n0:672_4": "ālulitvā duggandhoviya cittasantāne pariyattivātātapehi bahisukkhabhāvena paṭicchādite kenacideva rūpārammaṇādinā",
  "anya-e0702n0:672_5": "ālulitvā kilesasattisaṅkhāto duggandho vāyitvā hīnāyāvattissāmīti cintetvā gihivatthāni gahetvā saddhiṃ",
  "anya-e0702n0:672_6": "sahāyabhikkhuhi nadītitthaṃ agamāsi.",
  "anya-e0702n0:672_7": "Antarāmagge tāva bhikkhubhāveneva cetiyaṃ vandissāmīti gihivatthāni sahāyakānaṃ hatthe ṭhapetvā cetiyappamukhe leṇaṃ pavisitvā vanditvā nisīdi.",
  "anya-e0702n0:672_8": "Atha ekā daharitthī cetiyaṅaṇaṃ āgantvā bahi leṇaṃ nisīdisvā udakaṃ siñcitvā patthanaṃ akāsi,-",
  "anya-e0702n0:672_9": "iminā puññakammena sabbehi apāyādinukkhehi moceyyāmi,",
  "anya-e0702n0:672_10": "bhave bhave ca hīnāyāvattakassa purisassa pādacārikā na bhaveyyāmīti.",
  "anya-e0702n0:673_0": "Atha taṃ sutvā daharabhikkhu evaṃ cintesi,-",
  "anya-e0702n0:673_1": "idāni ahaṃhīnāyāvattissāmīti cintetvā āgato,",
  "anya-e0702n0:673_2": "ayampi daharitthī hīnāyāvattakassa purisassa pādacārikā na bhaveyyā mīti patthanaṃ akāsi,",
  "anya-e0702n0:673_3": "idāni taṃ daharitthiṃ kāraṇaṃ pucchissāmīti.",
  "anya-e0702n0:673_4": "Evaṃ pana cintetvā bahi leṇaṃ nikkhamitvā taṃ daharitthiṃkāraṇaṃ pucchi,-",
  "anya-e0702n0:673_5": "kasmā pana tvaṃ hīnāyāvattakassa purisassa pādacārikā na bhaveyyāmīti patthanaṃ karosīti.",
  "anya-e0702n0:673_6": "Hīnāyāvattakassa bhante purisassa pādacārikā na bhaveyyāmīti vuttavacanaṃ bālapurisassa pādacārikā na bhaveyyāmīti vuttavacanena nānā na hoti,",
  "anya-e0702n0:673_7": "sadisatthakamevāti nanu hīnāyā vattako bāloyeva nāma,",
  "anya-e0702n0:673_8": "sace pana bhante hīnāyāvattako bālo nāma na bhaveyya,",
  "anya-e0702n0:673_9": "ko nāma loke bālo bhaveyya,",
  "anya-e0702n0:673_10": "bhikkhu nāma hi parehi dinnaṃ cīvarapiṇḍapātasenāsanaṃ paribhuñjitvā sukhaṃ vasati,",
  "anya-e0702n0:673_11": "sace ganthaṃ uggaṇhitu kāmo bhaveyya,",
  "anya-e0702n0:673_12": "yathākāmaṃyeva ganthaṃ uggaṇhituṃ okāsaṃ labhati,",
  "anya-e0702n0:673_13": "evaṃ pana ahutvā alasikoyeva bhuñjitvā sayitvā nisīdituṃ iccheyya,",
  "anya-e0702n0:673_14": "evampi yathākāmaṃ bhuñjituṃ sayituṃ okāsaṃ labhati,",
  "anya-e0702n0:673_15": "evampi samāno parassa dāso bhavissāmi,",
  "anya-e0702n0:673_16": "dārassa kiṃkaro bhavissāmīti akathentopi kathentoviya hutvā hīnāyāvatteyya,",
  "anya-e0702n0:673_17": "so loke aññehi bālehi adhiko bāloti ahaṃ maññāmi,",
  "anya-e0702n0:673_18": "sace pana bālatarassa bhariyā bhaveyya,",
  "anya-e0702n0:673_19": "ahaṃ bālatarī bhaveyyanti vutte so daharabhikkhu saṃvegaṃ āpajjitvā bahinagaradvāraṃ nikkhamitvā vānaragaṇena",
  "anya-e0702n0:673_20": "vinā jhāyantoviya vānaro jhāyitvā nisīdi.",
  "anya-e0702n0:674_0": "Atha sahāyakā āgantvā gihivatthāni gaṇhāhīti pakkosiṃsu.",
  "anya-e0702n0:674_1": "Tasmiṃ kāle so daharabhikkhu āgacchatha bhavantoti vatvā sabbaṃ kāraṇaṃ tesaṃ ācikkhitvā idāni pana bhavanto",
  "anya-e0702n0:674_2": "hīnāyāvattehīti sace yo koci āgantvā mama sīsaṃ muggarena pahāreyya,",
  "anya-e0702n0:674_3": "evaṃ santepi hīnāyāvattituṃ na icchāmi,",
  "anya-e0702n0:674_4": "ito paṭṭhāya yāva jīvitapariyantā hīnāyāvattituṃ manasāpi na cintayissāmīti vatvā erāvatīnaṃdiṃ taritvā jeyyapuraṃ agamāsi.",
  "anya-e0702n0:674_5": "Tadā kira daharitthī devalābhavayya,",
  "anya-e0702n0:674_6": "na manussitthīti vadanti paṇḍitāti.",
  "anya-e0702n0:675_0": "Jeyyapuraṃ pana patvā pariyattikovidānaṃ mahātherānaṃ santike nayaṃ gahetvā puññacetiyassa dakkhiṇadisābhāge ekasmiṃ vihāre nisīdi.",
  "anya-e0702n0:675_1": "Pariyattiṃ vācetvā atha kamena taṃtaṃdisāhi bhikkhusāmaṇerā āgantvā tassa santike pariyattiṃ uggaṇhiṃsu.",
  "anya-e0702n0:675_2": "Āvāsaṃ pana alabhitvā keci bhikkhusāmaṇerā chattānipi chāditvā nisīdiṃsu.",
  "anya-e0702n0:676_0": "Ekasmiṃ kāle rājā nikkhamitvā puññacetiyaṃ vandissāmīti cetiyaṅgaṇaṃ pāvisi.",
  "anya-e0702n0:676_1": "Atha chattāni chādetvā nisinne bhikkhū disvā guhāya saddhiṃ vihāraṃ kārāpetvā tassa bhikkhussa adāsi.",
  "anya-e0702n0:676_2": "Tilokagarūtipi nāmalañchaṃ adāsi.",
  "anya-e0702n0:676_3": "Sukhavohāratthaṃ pana kakāralopaṃ katvā tilogarūti vohariṃsu.",
  "anya-e0702n0:677_0": "Tassa pana saddhivihāriko sattavassiko tejodīpo nāma bhikkhu parittaṭīkaṃ akāsi.",
  "anya-e0702n0:677_1": "Aparabhāge pana tilokālaṅkāroti nāmalañchaṃ adāsi.",
  "anya-e0702n0:677_2": "Evaṃ tejedīpo nāma bhikkhu narāvararañño kāle parittaṭīkaṃ akāsīti daṭṭhabbaṃ.",
  "anya-e0702n0:677_3": "Keci pana pacchimapakkhādhikarañño kāleti vadanti.",
  "anya-e0702n0:678_0": "Ekasmiṃ pana kāle tiriyapabbatavihāravāsīmahāthero pādacetiyaṃ vandanatthāya gantvā paccāgatakāle kukhananagare",
  "anya-e0702n0:678_1": "suvaṇṇaguhāyaṃ jambudhajattherassa santikaṃ pavisitvā tena saddhiṃ sallāpaṃ akāsi.",
  "anya-e0702n0:678_2": "Te ca mahātherā aññamaññaṃ passitvā sallapitvā ativiya pamodiṃsu.",
  "anya-e0702n0:678_3": "Lokasmiñhi bālo bālena paṇḍito paṇḍitena saddhiṃ ativiya pamodatīti.",
  "anya-e0702n0:678_4": "Te ca dve therā samānavassikā.",
  "anya-e0702n0:678_5": "Tiriyapabbatavihāra vāsīmahāthero tena saddhiṃ sallāpaṃ katvā paccāgacchi.",
  "anya-e0702n0:678_6": "Jambudhajatthero ca maggaṃ acikkhituṃ anugacchi.",
  "anya-e0702n0:678_7": "Atha tiriyapabbatavihāravāsīmahāthero jambudhajattheraṃ āha,-",
  "anya-e0702n0:678_8": "ahaṃ bhante rājavallabho homi rājaguru,tvaṃyeva mama purato gacchāhīti.",
  "anya-e0702n0:678_9": "Atha jambudhajattheropi tiriyapabbatavihāravāsittheraṃ āha,-",
  "anya-e0702n0:678_10": "tvaṃ bhante rājavallabho bhavasirājaguru,",
  "anya-e0702n0:678_11": "loke rājaguru nāma padhānabhāve ṭhito,",
  "anya-e0702n0:678_12": "tasmā tvaṃyeva mama purato gacchāhīti.",
  "anya-e0702n0:678_13": "Ettha ca dvepi mahātherā aññamaññaṃ gāravavasena lokavattaṃ apekkhitvā evamāhaṃsūti daṭṭhabbaṃ.",
  "anya-e0702n0:678_14": "Tiriyapabbatavihāravāsīmahātheropi ratanapūranagaraṃ patvā rājavaṃsapabbataṃ gantvā araññavāsaṃ vasi.",
  "anya-e0702n0:679_0": "Atha ukkaṃsikarājā kaniṭṭhena sūrakittināmena saddhiṃ mantesi,-",
  "anya-e0702n0:679_1": "sace tvaṃ vane theraṃ paṭhamaṃ passasi,",
  "anya-e0702n0:679_2": "tvaṃyeva vihāraṃ kārāpetvā therassa dadāhi,",
  "anya-e0702n0:679_3": "sace panāhaṃ paṭhamaṃ passeyya,",
  "anya-e0702n0:679_4": "ahaṃ vihāraṃ kārāpetvā dadāmīti.",
  "anya-e0702n0:680_0": "Atha kaniṭṭhā paṭhamaṃ passitvā tiriyapabbatakandare jetavanaṃ nāma vihāraṃ kārāpetvā adāsi.",
  "anya-e0702n0:680_1": "Idañca vacanaṃ sādhujjanānaṃ guṇaṃ evakāraṃ pītisomanassaṃ uppajji,",
  "anya-e0702n0:680_2": "tena puññakammena tena pītisomanassena sattakkhattuṃ devarajjasampattiṃ sattakkhattuṃ manussarajjasampattiṃ",
  "anya-e0702n0:680_3": "paṭilabhīti vuttattā sādhujjanānaṃ guṇaṃ anussaritvā puññavisesalābhatthāya vuttaṃ.",
  "anya-e0702n0:681_0": "Tiriyapabbatavihāravāsīmahāthero ca jambudhajattherassa guṇaṃ ukkaṃsikarañño ārocesi.",
  "anya-e0702n0:681_1": "Rājā ca ativiya pasīditvā jambudhajoti mūlanāme dīpasaddena yojetvā jambudīpadhajoti nāmalañchaṃ adāsi.",
  "anya-e0702n0:682_0": "Jambudhajatthero ca nāma dhammanandattherassa saddhivihārikā.",
  "anya-e0702n0:682_1": "Dhammanandatthero ca jotipuññattherassa saddhivihāriko.",
  "anya-e0702n0:682_2": "Te ca therā arahantagaṇavaṃsikā.",
  "anya-e0702n0:683_0": "Jambudhajatthero pana vinayapāḷiyā aṭṭhakathāya ca attha yojanaṃ marammabhāsāya akāsi.",
  "anya-e0702n0:683_1": "Maṇiratano nāma pana thero aṭṭhasālinīsammohavinodanīkaṅkhāvitaraṇīaṭṭhakathānaṃ abhidhammatthavibhāvanīsaṅkhapavaṇṇanāḷīkānañca",
  "anya-e0702n0:683_2": "atthaṃ maramma bhāsāya yojesi.",
  "anya-e0702n0:684_0": "Mūlāvāsagāme ca pubbārāmavihāravāsitthero gūḷattha dīpaniṃ nāma ganthaṃ visuddhimaggagaṇṭhipadatthañca mūlabhāsāya akāsi,",
  "anya-e0702n0:684_1": "nettipāḷiyā ca atthaṃ marammabhāsāya yojesi.",
  "anya-e0702n0:684_2": "So pana thero pubbe gāmavāsī hutvā sīsaveṭhanatālapattāni gahetvā ācariyappaveṇīvasena vinayavilomācāraṃ cari.",
  "anya-e0702n0:684_3": "Pacchā pana taṃ ācāraṃ vissajjitvā araññavāsaṃ vasi.",
  "anya-e0702n0:684_4": "Sopi thero gambhīrañāṇiko saddatthanayesu ativiya cheko.",
  "anya-e0702n0:685_0": "Kaliyuge pana pañcatiṃsādhike vassasahasse sampatte kaniṭṭho siripavaramahādhammarājā nāma bhūpālo rajjaṃ kāresi.",
  "anya-e0702n0:685_1": "Dabbimukhajātassare pana gehaṃ kārāpetvā nisīdanato dabbimukhajātassaroti nāmaṃ pākaṭaṃ ahosi.",
  "anya-e0702n0:685_2": "Tasmiṃ pana jātassare jeyyabhūmikittiṃ nāma vihāraṃ kārāpetvā sirisaddhammapālattherassa adāsi.",
  "anya-e0702n0:685_3": "Bahūnampi gāmavāsī araññavāsī bhikkhūnaṃ anuggahaṃ akāsi.",
  "anya-e0702n0:685_4": "Ratanapūranagarasmiñhi dasasu ‘ñyौṃ yāṃ’ rājāṃsesu ppacchimā pañca rājāno avicinitvāyeva alajjīlajjīmissakavasena sāsanaṃ paggaṇhiṃsu.",
  "anya-e0702n0:685_5": "Tadā jinasāsanaṃ abbhantare candoviya atiparisuddhaṃ na ahosi.",
  "anya-e0702n0:685_6": "Evampi lajjino attano attano vaṃsānurakkhaṇavasena dhammaṃ pūretuṃ anivāritattā lajjīgaṇavaṃso na chijjati.",
  "anya-e0702n0:685_7": "Tathā alajjinopi attano attano ācariyappaveṇīvasena vicariṃsu,",
  "anya-e0702n0:685_8": "tena alajjīgaṇavaṃsopi na chijjatīti daṭṭhabbaṃ.",
  "anya-e0702n0:685_9": "Tassa rañño kāle devacakkobhāso nāma eko thero atthi,",
  "anya-e0702n0:685_10": "vedasatthaññū piṭakesu pana mandoti.",
  "anya-e0702n0:686_0": "Kaliyuge pana aṭṭhatiṃsādhike vassasahasse sampatte vesākhamāsassa kāḷapakkhaaṭṭhamito paṭṭhāya lokasaṅketavasena",
  "anya-e0702n0:686_1": "uppajjamānaṃ bhayaṃ nivāretuṃ navaguhāyaṃ tena devacakkobhāsattherena kathitaniyāmena paṭhamaṃ marammikabhikkhū",
  "anya-e0702n0:686_2": "paṭṭhānappakaraṇaṃ vācāpesi.",
  "anya-e0702n0:686_3": "Tato pacchā jeṭṭhamāsassa juṇhapakkhapāṭipadadivasato rāmaññaraṭṭhavāsike bhikkhū paṭṭhānappakaraṇaṃ vācāpesi.",
  "anya-e0702n0:686_4": "Mahāchaṇañca kārāpesi.",
  "anya-e0702n0:686_5": "Raṭṭhavāsinopi bahupūjāsakkāraṃ kārāpesi.",
  "anya-e0702n0:686_6": "Tassa kira rañño kāle potthakaṃ aṭṭhibhallikarukkhaniyyāsehi parimaṭṭhaṃ katvā manosilāya likhitvā suvaṇṇena limpetvā piṭakaṃ patiṭṭhāpesi.",
  "anya-e0702n0:686_7": "Tato paṭṭhāya yāvajjatanā idaṃ potthakakammaṃ marammaraṭṭhe akaṃsūti.",
  "anya-e0702n0:687_0": "Kaliyuge saṭṭhādhike vassasahasse sampatte (assayujamāsassa kāḷapakkhachaṭṭhamiyaṃ aṅgāravāre) tassa putto rajjaṃ kāresi.",
  "anya-e0702n0:687_1": "Sirihāsīhasūrasudhammarājāti nāmalañchampi paṭiggaṇhi.",
  "anya-e0702n0:687_2": "Pitu rañño gehaṭṭhāne cetiyaṃ kārāpesi.",
  "anya-e0702n0:687_3": "Tassa pana mārajeyyaratananti samaññā ahosi.",
  "anya-e0702n0:687_4": "Tassa pana rañño kāle sallāvatiyā nāma nadiyā pacchimabhāge tunnanāmake gāme guṇābhilaṅkāro nāma thero",
  "anya-e0702n0:687_5": "sāmaṇerānaṃ gāmaggavesanakāle ekaṃsaṃ uttarāsaṅgaṃ kārāpetvā sīsaveṭhanatālapattāni pana na gaṇhāpetvā",
  "anya-e0702n0:687_6": "tālavaṇṭameva gaṇhāpesi.",
  "anya-e0702n0:687_7": "Eko gaṇo hutvā saparivārena saddhiṃ tunnagāme nisīdi.",
  "anya-e0702n0:687_8": "Tunnagaṇoti tassa samaññā ahosi.",
  "anya-e0702n0:687_9": "So pana thero pāḷiaṭṭhakathāṭīkāganthantaresu adhippāyaṃ yathābhūtaṃ na jānāti,",
  "anya-e0702n0:687_10": "abhidhammapiṭakaṃyeva sissānaṃ vācetvā nisīdi.",
  "anya-e0702n0:688_0": "Tasmiñca kāle ketumatīnagare nisinnā baddhannā buddhaṅkuratthera cittattherā,",
  "anya-e0702n0:688_1": "dīpayaṅganagare uḷugāme nisinno sunandatthero,",
  "anya-e0702n0:688_2": "taluppanagare jeyyabahuandhagāme kalyāṇattheroti ime cattāro therā sāmaṇerānaṃ gāmappavesanakāle ekaṃsaṃ",
  "anya-e0702n0:688_3": "uttarāsaṅgaṃ akārāpetvā sīsaveṭhanatālapattāni aggaṇhāpetvā cīvaraṃ pārupāpetvā tālavaṇṭaṃ gaṇhāpetvā",
  "anya-e0702n0:688_4": "sakalakagaṇaṃ ovādaṃ katvā nisīdiṃsu.",
  "anya-e0702n0:688_5": "Te pana therā pāḷiaṭṭhakathāṭīkāganthantaresu adhippāyaṃ yathābhūbhaṃ jāniṃsu,",
  "anya-e0702n0:688_6": "tīsupi piṭakesu kovidā ahesuṃ.",
  "anya-e0702n0:688_7": "Iccevaṃ sirimahāsīhasūrasudhammarañño kāle pārupanabhikkhūhi nānā hutvā virūpaṃ āpajjitvā ekaṃsikagaṇo nāma visuṃ bhijji,",
  "anya-e0702n0:688_8": "yathā pana ayamalaṃ ayato uṭṭhahitvā visadisaṃ hutvā viruddhaṃ hotīti.",
  "anya-e0702n0:688_9": "Evaṃ bhijjamānāpi gaṇā rājā pamādo anussukko hutvā attano attano rucivaseneva caritvā nisīdiṃsu.",
  "anya-e0702n0:689_0": "Tesu ca dvīsu gaṇesu pārupanagaṇe therā pāḷiaṭṭhakathāṭīkāganthantaresu nītatthavasena vuttaṃ vacanaṃ nissāya nikkaṅkhā niddosāva hutvā nisīdiṃsu.",
  "anya-e0702n0:689_1": "Ekaṃsikagaṇe pana therā attano attano vādo na pāḷiyaṃ na ca aṭṭhakathāsu neva ṭīkāsu nāpi ganthanteresu dissati,",
  "anya-e0702n0:689_2": "imamatthaṃ ajānantā idameva saccaṃ moghamaññanti vatvā keci pana sakasakasissānaṃ ovādaṃ adaṃsu.",
  "anya-e0702n0:689_3": "Evarūpāpi sissā ovādaṃ paṭiggaṇhiṃsu.",
  "anya-e0702n0:690_0": "Keci pana pāḷiyādīsu sakavādassa anāgatabhāvaṃ ñatvāyeva aparisuddhacittā hutvā sammāsambuddhassa bhagavato",
  "anya-e0702n0:690_1": "mukhaṃ anoloketvā sammāsambuddhasseva bhagavato guṇaṃ anussaritvā sakavāde ākāse pasārita hatthoviya",
  "anya-e0702n0:690_2": "appatiṭṭhānoti jānitvāyeva amhākaṃ vādo sampattalaṅkassa saddhammacārittherassa vaṃsappabhavoti anissāyabhūbhampi",
  "anya-e0702n0:690_3": "nissayaṃ akaṃsu.",
  "anya-e0702n0:690_4": "Abhūtena mahātheraṃ sīlavantaṃ abbhācikkhiṃsu.",
  "anya-e0702n0:690_5": "Phyasīnāmake gāme diṭṭhadhammikasamparāyi katthaṃ anapekkhantassa hīnāyāvattakassa dussīlassa upāsakassa",
  "anya-e0702n0:690_6": "lañjaṃ datvā amhākaṃ vādānurūpaṃ ekaṃ ganthaṃ karohīti uyyojetvā anāgate anubhaviyamānadukkhato abhāyitvā",
  "anya-e0702n0:690_7": "nissayaṃ gavesiṃsūti.",
  "anya-e0702n0:691_0": "Tasmiṃñca kāle nigrodhapāḷisuvaṇṇavihāravāsitthero gāmavāsībhikkhu gaṇaṃ samitiṃ katvā tassa nāyako hutvā",
  "anya-e0702n0:691_1": "sīsaveṭhanaṃ adhārentā amaṅgalabhikkhū sāsane mātiṭṭhantūti araññavāsīnaṃ bhikkhūnaṃ ganthaṃ vikopetvā",
  "anya-e0702n0:691_2": "tato tato pabbajesuṃ.",
  "anya-e0702n0:691_3": "Atha hatthisālagāmassa puratthimāya anudisāya seṭṭhitaḷākassa dakkhiṇāya anudisāya vihāre nisinne atirekapaṇṇāsabhikkhūpi",
  "anya-e0702n0:691_4": "pabbājessāmāsi cintetvā gāmavāsībhikkhū sannahitvā agamāsi.",
  "anya-e0702n0:691_5": "Atha rājā tamatthaṃ sutvā gāmavāsīgaṇopi eko,",
  "anya-e0702n0:691_6": "araññavāsīgaṇopi eko,",
  "anya-e0702n0:691_7": "gāmavāsībhikkhū araññavāsībhikkhū viheṭhesuṃ na sakkā,",
  "anya-e0702n0:691_8": "sakasakavādavasena sakasakaṭṭhāne nisīdi tabbanti rājalekhanaṃ pesesi.",
  "anya-e0702n0:691_9": "Atha araññavāsībhikkhū sukhaṃ vasituṃ okāsaṃ labhiṃsu.",
  "anya-e0702n0:692_0": "Kaliyuge chasattatādhike vassasahasse sampatte tassa rañño putto mahāsīhasūradhammarājādhirājā nāma rajjaṃ kāresi.",
  "anya-e0702n0:692_1": "Soyeva sūrajjarājāti ca setibhindoti ca vohāriyati.",
  "anya-e0702n0:693_0": "Tassa rañño kāle suvaṇṇayānolokanagāmavāsīukkaṃsamālaṃ nāma theraṃ antoyudhanāyako eko amacco ānetvā",
  "anya-e0702n0:693_1": "ratanapūranagaraṃ patvā suvaṇṇakukkuṭācale vihāraṃ kārāpetvā ṭhapesi.",
  "anya-e0702n0:694_0": "So pāḷiaṭṭhakathāṭīkāganthantaresu ativiya cheko.",
  "anya-e0702n0:694_1": "Vaṇṇabodhanaṃ nāma likhananayañca akāsi.",
  "anya-e0702n0:694_2": "Tassa gāmassa rājūhi dinnavasena cetiyajagganakamme yuttakulattā pana rañño ācariyaṭṭhāne aṭṭhapetvā antoyudhanāya kasseva pūjanatthāya niyyādesi.",
  "anya-e0702n0:694_3": "Tassāpi rañño kāle sāmaṇerehi gāmappavasanakāle pārupetvā pavisitabbanti ekacce vadiṃsu.",
  "anya-e0702n0:694_4": "Ekacce pana ekaṃsaṃ uttarāsaṅgaṃ katvā pavisitabbanti vadiṃsu.",
  "anya-e0702n0:694_5": "Evaṃ aññamaññaṃ kalahaṃ akaṃsu.",
  "anya-e0702n0:695_0": "Tattha ukkaṃsamālānāmako thero pārupanagaṇe padhāno hutvā nānāganthesu pārupanavattameva āgatanti pakāsiṃsu.",
  "anya-e0702n0:695_1": "Ekaṃsikagaṇe pana tiriyapabbatavihāravāsīmahātherā ācariyappaveṇīdassanavasena pārupanavādaṃ paṭikkhipiṃsu.",
  "anya-e0702n0:696_0": "Atha rājā ca phalikakhacitavihāravāsittheraṃ meghuccanavihāravāsittheraṃ suhatthattheraṃ buddhaṅkurattherañcāti",
  "anya-e0702n0:696_1": "ime cattāro there vinayavinicchakaṭṭhāne ṭhapetvā dve pakkhā attano attano vādaṃ dassentūti āha.",
  "anya-e0702n0:697_0": "Te ca cattāro therā pāḷiaṭṭhakathāṭīkāganthantaresu akovidā.",
  "anya-e0702n0:697_1": "Tesañhi ṭhapetvā rājavallabhamattaṃ añño koci guṇaviseso natthi rājagurubhāvatthāya,",
  "anya-e0702n0:697_2": "yathā byagghā rukkhagacchalatādippaṭicchanne duggaṭṭhāne nisinne mige khuddakattā dubbalepi gaṇhetuṃ na sakkonti,",
  "anya-e0702n0:697_3": "evameva te ekaṃsikatthere rājānaṃ nissāya ṭhite ganthesu anāgatattā dubbalepi vādavasena abhibhavituṃ na sakkhiṃsu.",
  "anya-e0702n0:697_4": "Teneva parasenāya balavataṃ jānitvā nipaccakāraṃ dassetvā veraṃ sametvā nisinno paṇḍitayodhoviya vādaṃ niṭṭhaṃ appāpetvāyeva pārupanagaṇā nisīdiṃsūti.",
  "anya-e0702n0:698_0": "Kaliyuge pana pañcanavutādhike vassasahasse sampatte tassa putto mahārājādhipati nāma rajjaṃ kāresi.",
  "anya-e0702n0:698_1": "Pacchā pana kāle terasādhike sate vassasahasse ca sampatte rāmaññaraṭṭhino rājā taṃ abhibhavitvāva anītattā pattahaṃsāvatīti pākaṭaṃ ahosi.",
  "anya-e0702n0:699_0": "Tassa rañño kāle kukhananagare jālayutta gāmato ñāṇavaraṃ nāma theraṃ ānetvā ācariyaṭṭhāne ṭhapesi.",
  "anya-e0702n0:699_1": "So pana thero pāḷiaṭṭhakathāṭīkāganthantaresu ativiya cheko.",
  "anya-e0702n0:699_2": "Sudhammasabhāyaṃ pariyattivācakānaṃ sotārānaṃ atthāya abhidhammatthasaṅgahappakaraṇassa gaṇṭhipadatthaṃ paṭhamaṃ akāsi.",
  "anya-e0702n0:699_3": "Tato pacchā aṭṭhasāliniyaṃ gaṇṭhipadatthaṃ surāvinicchayañca akāsi.",
  "anya-e0702n0:699_4": "Tato pacchā tena raññā yācito abhidhānappaṭīpikāya atthaṃ marammabhāsāya yojesi.",
  "anya-e0702n0:699_5": "Rañño nāmalañchaṃ chandolaṅkārasaddanettividaggadaṇḍībyañjīnanayehi alaṅkaritvā rājādhirājanāmatthappakāsiniṃ nāma ganthampi akāsi.",
  "anya-e0702n0:700_0": "Rājā hatthisālanāmake dese kārāpitagehaṃ bhinditvā satappamāṇe vihāre kārāpetvā sabbesampi vihārānaṃ",
  "anya-e0702n0:700_1": "kittijeyyavāsaṭṭhāpananti nāmāni paññāpetvā tasseva therassa adāsi.",
  "anya-e0702n0:700_2": "Vihāranāmeneva ca therassāpi taṃsamaññā ahosi.",
  "anya-e0702n0:701_0": "Tasmiñca kāle akyakarañño piturañño ca kāle tesaṃ dvinnaṃ gaṇānaṃ vivādavasena avippakatavacanaṃ puna",
  "anya-e0702n0:701_1": "vivādassa vūpasamanatthāya attano attano vādaṃ kathāpesi.",
  "anya-e0702n0:701_2": "Pārupanagaṇe so thero padhāno hutvā ekaṃsikagaṇe pana pāsaṃsatthero padhāno hutvā yathāyuddhaṃ akāsi.",
  "anya-e0702n0:701_3": "Atha rājā ativiya rājavallabhaṃ jeyyabhūmisuvaṇṇavihāravāsittheraṃ tesaṃ vādassa vinicchindanatthāya vinayacareṭṭhāne ṭhapesi.",
  "anya-e0702n0:702_0": "Kiñcāpi so pana thero pāḷiaṭṭhakathāṭīkāganthantaresu thokaṃyeva jānakattā pariyattikovidesu abbohārikoyeva ahosi,",
  "anya-e0702n0:702_1": "rājavallabhattā pana rājā yathābhūtaṃ ajānitvā vinayadharaṭṭhāne ṭhapesi.",
  "anya-e0702n0:702_2": "Yathā pana ayaṃ puratthimadisā,",
  "anya-e0702n0:702_3": "ayaṃ pana pacchimadisābhi evamādinā disāvavatthānamattaṃyeva kātuṃ samatthaṃ naṅgalakoṭiyā saṃvaḍḍhantaṃ",
  "anya-e0702n0:702_4": "parisuṃ rājāgāre dhammavinicchakāmapaccaṭṭhāne ṭhapeti,",
  "anya-e0702n0:702_5": "evameva rājā ayaṃ īdiso ayaṃ īdisoti ajānitvā vinayadharaṭṭhāne ṭhapitattā so jeyyabhūmisuvaṇṇavihāravāsitthero",
  "anya-e0702n0:702_6": "tesaṃ dvinnaṃ pakkhānaṃ dvīsu vādesu ayaṃ bhūto ayaṃ abhūtoti vattuṃ na sakkā,",
  "anya-e0702n0:702_7": "advāraghare paviṭṭhakāleviya tadā ahosi.",
  "anya-e0702n0:702_8": "Seyyathāpi nāma mahiso attano samīpe ṭhatvā devagītaṃ gāyitvā devavīṇaṃ vādentassa devagandhabbassa veḷusalākaṃ",
  "anya-e0702n0:702_9": "paharantassa ca gāmadārakassa saddesu kiñci visesaṃ na jānāti,",
  "anya-e0702n0:702_10": "evamidaṃ sampadaṃ daṭṭhabbaṃ.",
  "anya-e0702n0:702_11": "Atha rājā mama vijite yeyebhikkhū yaṃyaṃicchanti,",
  "anya-e0702n0:702_12": "tetebhikkhū taṃtaṃcaritvā yathākammaṃ nisīdantūti rājalekhanaṃ ṭhapesi.",
  "anya-e0702n0:702_13": "Tesaṃ vivādo tadā na vūpasami.",
  "anya-e0702n0:703_0": "Aparabhāge terasādhike sate sahasse ca sampatte ratanapūranagaraṃ vinassi.",
  "anya-e0702n0:704_0": "Tato pacchā dutiye saṃvacchare ratanasikhanagaramāpako rājā rāmaññaraṭṭhindassa rañño senaṃ yavakhettato",
  "anya-e0702n0:704_1": "cātakasakuṇaṃviya attano puññanubhāvena marammaraṭṭhato nīharitvā sakalampi rāmaññaraṭṭhaṃ attano hatthagataṃ",
  "anya-e0702n0:704_2": "katvā rajjaṃ kāresi.",
  "anya-e0702n0:705_0": "Tasmiñca kāle sakalamarammaraṭṭhavāsīnaṃ cittaṃ pasādesi,",
  "anya-e0702n0:705_1": "yathā nāma sūriyātapena milāyantānaṃ kumudānaṃ anotattodakena siñcitvā haritattaṃ pāpeti,",
  "anya-e0702n0:705_2": "evameva rāmaññaraṭṭhindassa senābalātapehi dukkhappattānaṃ marammaraṭṭhavāsīnaṃ gahaṭṭhānañceva bhikkhūnañca",
  "anya-e0702n0:705_3": "attano puññānotattodakena chiñcitvā kāyikacetasikavasena duvidhampi sukhaṃ uppādesi.",
  "anya-e0702n0:706_0": "Sakalamarammaraṭṭhavāsino ca ayaṃ amhākaṃ rājā bodhisattoti vohāriṃsu.",
  "anya-e0702n0:706_1": "Atha ekasmiṃ māse catūsu uposathadivasesu bhikkhusaṅghaṃ nimantetvā antepure pavesetvā piṇḍapātena bhojesi.",
  "anya-e0702n0:706_2": "Rājorodhāmaccehi saddhiṃ uposathaṃ upavasi.",
  "anya-e0702n0:706_3": "Sabbesampi rājorodhāmaccānaṃ guṇattayapāṭhaṃ saha atthayojanānayena vācaggataṃ kārāpesi.",
  "anya-e0702n0:707_0": "Atha beluvagāmavāsīyasattheraṃ anetvā attano ācariyaṭṭhāne ṭhapesi.",
  "anya-e0702n0:707_1": "Mahāatulayasadhammarājagurūti nāmalañchampi adāsi.",
  "anya-e0702n0:707_2": "Tato paṭṭhāya pana atulattheroti nāmena pākaṭo ahosi.",
  "anya-e0702n0:707_3": "Tasmiñca kāle pārupanagaṇapakkhāpaliṇagāmavāsīsujātattherādayo sāmaṇerānaṃ gāmappavesanakāle cīvaraṃ",
  "anya-e0702n0:707_4": "pārupitvā pavisitabbanti akkharaṃ likhitvā rañño santikaṃ sandesapaṇṇaṃ paveseti.",
  "anya-e0702n0:708_0": "Atha ekaṃsikagaṇapakkhāpi atulattherādayo pubbesaṃ rājūnaṃ kāle adhikaraṇaṃ vūpasami,",
  "anya-e0702n0:708_1": "idāni vūpasamitakammaṃ puna na uppādetabbanti lekhanaṃ likhitvā rañño santikaṃ pesesi.",
  "anya-e0702n0:709_0": "Atha rājā dvinnaṃ pakkhānaṃ sakasakavādaṃ kathetukāmopi idāni rājappaṭisaṃyuttaṃ kammaṃ bahu atthi,",
  "anya-e0702n0:709_1": "tiṭṭhasu tāva sāsanappaṭisaṃyuttaṃ kammaṃ,",
  "anya-e0702n0:709_2": "rājappaṭisaṃyuttameva kammaṃ paṭhamaṃ ārabhissāmi,",
  "anya-e0702n0:709_3": "pacchā sāsanappaṭisaṃyuttaṃ kammaṃ karissāmīti rājalekhanaṃ ṭhapesi.",
  "anya-e0702n0:709_4": "Aparabhāge pana rājā evaṃ āṇaṃ ṭhapesi,-",
  "anya-e0702n0:709_5": "idāni mama vijite sabbepi bhikkhū mama ācariyassa matiṃ anuvattitvā carantūti.",
  "anya-e0702n0:710_0": "Atha pārupanagaṇabhikkhūpi ekaṃsikagaṇaṃ anuvattesuṃ rañño āṇāvasena.",
  "anya-e0702n0:710_1": "Sahassorodhagāme pana dve mahātherā attano parisaṃ pārupanavaseneva gāmappavesanavattaṃ paripūritabbanti ovaditvā nisīdiṃsu.",
  "anya-e0702n0:711_0": "Tadā rañño ācariyo yasatthero tamatthaṃ sutvāte pakkosāpesi.",
  "anya-e0702n0:711_1": "Te ca āgantvā nagaraṃ sampattakāle eko upāsako pasanno hutvā tesaṃ therānaṃ piṇḍapātena upaṭṭhahi.",
  "anya-e0702n0:711_2": "Atha atulatthero te mahāthere dūraṭṭhānato vālukaṃ ānetvā tassa upāsakassa gehasamīpe okirāpesi.",
  "anya-e0702n0:711_3": "Idaṃ vinayadhammassa ananulomavasena carantānaṃ daṇḍakammanti kolāhalampi uppādesi.",
  "anya-e0702n0:711_4": "Atha tesaṃ vālukaṃ āharantānaṃyeva aññamaññaṃ sallapesuṃ,-",
  "anya-e0702n0:711_5": "idāni bhante vinayadhammānulomavasena ācarantānaṃ amhākaṃ īdisaṃ kammaṃ asāruppaṃ,",
  "anya-e0702n0:711_6": "aho acchariyadhammo lokoti eko thero āha.",
  "anya-e0702n0:711_7": "Atha pana eko thero evamāha,-",
  "anya-e0702n0:711_8": "idāni āvuso lokapālā devā īdisaṃ adhammakammaṃ disvāyeva ajjhupekkhitvā appossukā nisīdituṃ na sakkā,",
  "anya-e0702n0:711_9": "idāni lokapālā devā pamajjitvā nisīdanti maññeti.",
  "anya-e0702n0:712_0": "Tasmiṃyeva khaṇe vegena megho uṭṭhahitvā atulattherassa vihāre rājagehe ca ekakkhaṇe asaniyo nipatiṃsu.",
  "anya-e0702n0:712_1": "Evaṃ samānopi so thero atimānathaddhatāya satiṃ na labhi.",
  "anya-e0702n0:713_0": "Puna rājā idāni mama vijite sabbepi bhikkhū mama ācariyassa matiṃ anuvattanti vā mā vāti amacce pucchi.",
  "anya-e0702n0:713_1": "Amaccāpi evaṃ rañño ārocesuṃ,-",
  "anya-e0702n0:713_2": "idāni mahārāja kukhananagare nīpagāme nisinno eko mahāthero munindaghoso nāma atthi,",
  "anya-e0702n0:713_3": "so pārupanavasena attano parisaṃ ovādetvā bahuguṇaṃ uppādetvā nisīdatīti.",
  "anya-e0702n0:714_0": "Atha rājā evamāha,-",
  "anya-e0702n0:714_1": "taṃ pakkosetvā sudhammasasāyaṃ mahāthere sannipābhāpetvā tassa therassa vinaya paṇṇattiṃ yathābhūtaṃ",
  "anya-e0702n0:714_2": "ajānantassa yathābhūtaṃ sabhāvaṃ dassetvā ovādentūti.",
  "anya-e0702n0:715_0": "Atha amaccā tathā akaṃsu.",
  "anya-e0702n0:715_1": "Mahātherā ca sudhammasassayaṃ sannipatitvā taṃ pakkosetvā ovadiṃsu.",
  "anya-e0702n0:715_2": "Tesu pana mahātheresu eko thero bhūpālassa saṅgharañño ca mukhaṃ oloketvā bhagavato pana sammāsambuddhassa",
  "anya-e0702n0:715_3": "mukhaṃ anoloketvā munindaghosattheraṃ evamāha,-",
  "anya-e0702n0:715_4": "idāni āvuso imasmiṃ marammaraṭṭhe sabbepi bhikkhū bhūpālassa saṅghassa rañño ca āṇaṃ anuvattitvā ekaṃsikāyeva ahesuṃ,",
  "anya-e0702n0:715_5": "tvaṃyeva eko saddhiṃ parisāya pārupanavatthaṃ caritvā nisīdasi,",
  "anya-e0702n0:715_6": "kasmā pana tvaṃ mānathaddho hutvā īdisaṃ anācāraṃ avijahitvā tiṭṭhasīti.",
  "anya-e0702n0:716_0": "Atha munindaghosatthero tassa therassa mukhaṃ ujukaṃ oloketvā evamāha,-",
  "anya-e0702n0:716_1": "tvaṃ lajjīpesalo sikkhākāmoti pubbe mayā sutapubbo,",
  "anya-e0702n0:716_2": "īdiso pana puggalo īdisaṃ vacanaṃ vattunaṃ yutto,īdisassa hi puggalassa īdisaṃ vacanaṃ assāruppaṃ,",
  "anya-e0702n0:716_3": "sace tvaṃ ayaṃ appapuñño nittejo anāthoti maṃ maññitvā agāravavasena vattuṃ iccheyyāsi,",
  "anya-e0702n0:716_4": "evaṃ santepi mamācariyassa mukhaṃ oloketvā mamācariyassa guṇaṃ jānitvā tassa sissoyanti anussaritvā īdisaṃ vacanaṃ adhammikaṃ vattuṃ na sakkāti.",
  "anya-e0702n0:717_0": "Atha so thero taṃ pucchi,-",
  "anya-e0702n0:717_1": "ko pana tavācariyoti.",
  "anya-e0702n0:717_2": "Atha sukhammasabhāyaṃ ṭhapitaṃ buddharūpaṃ vadditvā ayaṃ mamācariyoti āha.",
  "anya-e0702n0:717_3": "Mamāsariyoti vatvā pana bhikkhusaṅghamajjhe uṭṭhahitvā ekaṃsaṃ uttarāsaṅgaṃ katvā ukkuṭikaṃ nisīditvā",
  "anya-e0702n0:717_4": "añjaliṃ paggahetvā ahaṃ bhante yāva jīvitapariyosānā mama jīvitaṃyeva pariccajissāmi,",
  "anya-e0702n0:717_5": "bhagavato panati lokaggassa sikkhāpadaṃ na vijahissāmīti ārocesi.",
  "anya-e0702n0:718_0": "Atha rājā tamatthaṃ sutvā mānathaddho eso mama vijite nisīdāpetuṃ vaṭṭati,",
  "anya-e0702n0:718_1": "raṭṭhantaraṃ pabbājetabboti rājāṇāya raṭṭhantaraṃ pesesi.",
  "anya-e0702n0:719_0": "Rājapurisā ca taṃ pakkosetvā raṭṭhantaraṃ ānesi.",
  "anya-e0702n0:719_1": "Bahaṅgaṃ nāma desaṃ patvā bahaṅganāyako puriso rājapurisānaṃ lañjaṃ datvā evamāha,-",
  "anya-e0702n0:719_2": "ayaṃ pana bhonto marammaraṭṭhassa pariyantappadeso,",
  "anya-e0702n0:719_3": "idheva ṭhapetvā tumhe nivattathāti.",
  "anya-e0702n0:720_0": "Rāja purisāpi lañjaṃ gahetvā tattheva ṭhapetvā nivattiṃsu.",
  "anya-e0702n0:720_1": "Theropi catūhi disāhi āgatānaṃ bhikkhusāmaṇerānaṃ pārupanavasena ovādaṃ datvā pariyattiṃ vācetvā tattha nisīdi.",
  "anya-e0702n0:720_2": "Abhidhammatthasaṅgahaganthassa atthayojanampi marammabhāsāya akāsi.",
  "anya-e0702n0:721_0": "Aparabhāge rājā tamatthaṃ sutvā idāni so thero mama vijitapariyanteyeva nisīditvā amhehi anicchitaṃ nivāritaṃ kammaṃ katvā nisīdi,",
  "anya-e0702n0:721_1": "taṃ pakkosathāti āha.",
  "anya-e0702n0:722_0": "Rājadūtā ca tattha gantvā pakkosiṃsu.",
  "anya-e0702n0:722_1": "Thero ca idāni maṃ rājā māretukāmoti maññitvā sikkhaṃ paccakkhitvā gihivatthaṃ nivāsetvā tehi saddhiṃ āgacchi.",
  "anya-e0702n0:722_2": "Nagaraṃ pana āgantvā pattakāle rañño santikaṃ ānesi.",
  "anya-e0702n0:723_0": "Atha rājā evamāha,-",
  "anya-e0702n0:723_1": "tvaṃ bhikkhu hutvā gaṇaṃ vaḍḍhāpetvā nisīdasīti mayā sutaṃ,",
  "anya-e0702n0:723_2": "kasmā panidāni gihi bhavasīti.",
  "anya-e0702n0:723_3": "Sace tvaṃ mahārāja maṃ māretukāmo pakkoseyyāsi,",
  "anya-e0702n0:723_4": "evaṃ sati yadi sikkhaṃ appaccakkhāya ṭhitaṃ maṃ māreyyāsi,",
  "anya-e0702n0:723_5": "tava bhāriyaṃ kammaṃ bhavissatīti manasikaritvā tava kammassa abhāriyatthāya sikkhaṃ paccakkhitvā āgatomhi,",
  "anya-e0702n0:723_6": "sace maṃ māretukāmosi, mārehīhi.",
  "anya-e0702n0:723_7": "Rājā ca taṃ bandhanāgāre ṭhapetvā syāmaraṭṭhaṃ yujjhanatthāyagacchi.",
  "anya-e0702n0:723_8": "Yajjhanatthāya pana gantvā paccāgatakāle antarāmaggeva divaṅgato ahosīti.",
  "anya-e0702n0:724_0": "Kaliyuge pana dvāvīsādhike vassasate sahasse ca sampatte tassa jeṭṭhaputto siripavaramahādhammarājā nāma rajjaṃ kāresi.",
  "anya-e0702n0:724_1": "Ratanasikhanagarato saṅkametvā jeyyapuraṃ dutiyaṃ māpitattā jeyyapuramāpeko rājātipi tassa samaññā ahosi.",
  "anya-e0702n0:724_2": "Tasmiñca kāle mahāpabbatabbhantaranagaravāsiṃ ñāṇattheraṃ ānetvā ācariyaṭṭhāne ṭhapesi.",
  "anya-e0702n0:724_3": "Sokira thero gambhīrapañño ekasmiṃ divase nava vā dasa vā bhāṇavāre vācuggataṃ kātuṃ samattho ahosi.",
  "anya-e0702n0:724_4": "Abhinavopasampannakāleyeva padavibhāgaganthaṃ nyāsasaṃ vaṇṇanaṃ yamakasaṃvaṇṇanaṃ mahāpaṭṭhānasaṃvaṇṇanañca marammabhāsāya akāsi.",
  "anya-e0702n0:724_5": "Rājā mahābhūmirammaṇiyavihāraṃ nāma kārāpetvā tasseva adāsi.",
  "anya-e0702n0:724_6": "Ñāṇālaṅkāramahādhammarājagurū tipi nāmalañchaṃ adāsi.",
  "anya-e0702n0:725_0": "Tasmiñca kāle pārupanagaṇe therā evaṃ cintesuṃ,-",
  "anya-e0702n0:725_1": "idāni pana amhākaṃ pakkhiko thero rañño ācariyo ahosi,",
  "anya-e0702n0:725_2": "idāni mayaṃ patiṭṭhānaṃ labhāmāti.",
  "anya-e0702n0:725_3": "Evaṃ pana cintetvā sāmaṇerānaṃ gāmappavesanakāle cīvaraṃ pārupetvā pavisitabbanti sandesapaṇṇaṃ rañño santikaṃ pavesesi.",
  "anya-e0702n0:725_4": "Atha atulatthero pubbe vuttanayena vūpasamitaṃ kammamidanti sandesapaṇṇaṃ rañño santikaṃ pavesesi.",
  "anya-e0702n0:725_5": "Teneva aññamaññaṃ paṭivacanavasena dassetuṃ okāsaṃ na labhiṃsūti.",
  "anya-e0702n0:726_0": "Tato pacchā kaliyuge pañcavīsavassādhike sate sahasse ca sampatte tassa rañño siripavarasudhammamahārājindādhipati nāma rajjaṃ kāresi.",
  "anya-e0702n0:726_1": "Ratanapūraṃ pana tatiyaṃ māpakattā ratanapūramāpakoti ekassa pana chaddantanāgarājassa sāmibhūtattā setibhindoti ca samaññā ahosi.",
  "anya-e0702n0:726_2": "Caracca gāmavāsīcandāvaraṃ nāma theraṃ ānetvā attano ācariyaṭṭhāne ṭhapesi.",
  "anya-e0702n0:726_3": "Sūmikittiatulaṃ nāma vihāraṃ kārāpetvā tassa adāsi.",
  "anya-e0702n0:726_4": "Jambudīpaanantadhajamahādhammarājagurūtipi nāmalañchaṃ adāsi.",
  "anya-e0702n0:726_5": "Tassa rañño kāle ekacce manussā diṭṭhivipallāsā ahesuṃ,",
  "anya-e0702n0:726_6": "tepi pakkosāpetvā sammādiṭṭhiṃ gaṇhāpesi.",
  "anya-e0702n0:726_7": "Tassa pana rañño kāle ekaṃsikagaṇaṃ abhibhavituṃ okāsaṃ na labhiṃsūti.",
  "anya-e0702n0:727_0": "Tato pacchā kaliyuge aṭṭhatiṃsādhike vassasate sahasse ca sampatte tassa rañño putto mahādhamme rājādhirājā nāma rajjaṃ kāresi.",
  "anya-e0702n0:727_1": "Nagarassa dakkhiṇadisābhāge pañcabhūmikavihāraṃ kārāpetvā jeyyabhūmivāsātulanāmena paññāpetvā mārāvaṭṭanassa nāma therassa adāsi.",
  "anya-e0702n0:727_2": "Guṇamunindābhisāsanadhajamahādhammarājādhirājagurūtipi nāmalañchaṃ adāsi.",
  "anya-e0702n0:728_0": "Tasmiñca kāle nandamālo nāma thero calaṅganagarassa puratthimadisābhāge vihāre nisīditvā bahūnaṃ bhikkhusāmaṇerānaṃ ganthaṃ vācesi.",
  "anya-e0702n0:728_1": "Sāmaṇerānaṃ gāmappavesanakāle pārupanavattameva paripūretvā pavisitabbaṃ,",
  "anya-e0702n0:728_2": "ekaṃsikavattaṃ pana neva pāḷiyaṃ na aṭṭhakathāyaṃ na ca ṭīkāsu nāpi ganthantaresu dissati,",
  "anya-e0702n0:728_3": "na dhammānulomanti ovādaṃ abhiṇhaṃ adāsi.",
  "anya-e0702n0:728_4": "Pāḷiaṭṭhakathādīsu āgatavinicchayaṃ dassetvā ekampiganthaṃ akāsi.",
  "anya-e0702n0:729_0": "Atha ekaṃsikagaṇikā bhikkhū taṃ ganthaṃ rañño santikaṃ pavesiṃsu dosāvikaraṇatthāya.",
  "anya-e0702n0:729_1": "Tasmiñca kāle rājā evarūpaṃ supinaṃ passi, -",
  "anya-e0702n0:729_2": "sakko hi devarājā setavatthaṃ nivāsetvā setālaṅkārehi alaṅkaritvā setakusumāni pilanditvā rañño santikaṃ āgantvā evamāha,-",
  "anya-e0702n0:729_3": "aparantaraṭṭhehi mahārāja nampadānadītīre pādacetiye bahūni tiṇāni uṭṭhahitvā aññamaññaṃ mūlena mūlaṃ",
  "anya-e0702n0:729_4": "khandhena khandhaṃ pattena pattaṃ sampandhitvā paṭicchādetvā ṭhitāni,",
  "anya-e0702n0:729_5": "tāni pana pubbarājūhi yathābhūtaṃ ajānantehi avisodhitāni,",
  "anya-e0702n0:729_6": "idāni pana tayā yathābhūtaṃ jānantena parisuddhaṃ kattukāmena visodhitabbāni,",
  "anya-e0702n0:729_7": "tatthaca eko bhikkhu āgantvā upadesanayaṃ dassatīti.",
  "anya-e0702n0:730_0": "Evaṃ pana supinaṃ passitvā nandamālaṃ nāma theraṃ pakkosāpetvā ratanapūranagarassa esannaṭṭhāne udakakīḷanatthāya kārāpite rājagehe vasāpesi.",
  "anya-e0702n0:731_0": "Atha thero sāmaṇerānaṃ gāmappavesanakāle pārupanavasena pavisitabbanti pāḷiaṭṭhakathāṭīkāganthantarehi rājānaṃ jānāpesi,",
  "anya-e0702n0:731_1": "yathā mahāmoggaliputtatissatthero siridhammāsokarājānaṃ sammāvādanti.",
  "anya-e0702n0:731_2": "Atha rājā paricita pāramīpuññasambhāro mahāñāṇo jānāsi,-",
  "anya-e0702n0:731_3": "pārupanavādoyeva pāḷiaṭṭhakathāṭīkāganthantaresu āgato,",
  "anya-e0702n0:731_4": "ekaṃsikavādo pana tesu katthacipi na āgatoti.",
  "anya-e0702n0:731_5": "Evaṃ pana jānitvā rañño gehe dve pakkhe there sannipātāpetvā attano attano vādaṃ kathāpesi.",
  "anya-e0702n0:732_0": "Atha ekaṃsikatthero evamāhaṃsu,-",
  "anya-e0702n0:732_1": "tumhākaṃ pārupanavādo kattha āgatoti.",
  "anya-e0702n0:732_2": "Tadā pārupanattherā parimaṇḍalaṃ pārupissāmītiādinā nayena pāḷiaṭṭhakathāṭīkāganthantaresu pārupanavādo āgatoti āhaṃsu.",
  "anya-e0702n0:732_3": "Tato pacchā pārupanattherā evamāhaṃsu,-",
  "anya-e0702n0:732_4": "tumhākaṃ pana ekaṃsikavādo kattha āgatoti.",
  "anya-e0702n0:732_5": "Tadā te ekaṃsikattherā advāragharaṃ paviṭṭhakāloviya rattibhāge mahāvanamagge gamanakāloviya ca hutvā kiñci vattuṃ na sakkā.",
  "anya-e0702n0:732_6": "Mukhaṃ nāma kathanatthāya bhuñjanatthāya hotīti vuttattā yaṃ vā taṃ vā vadantāpi rājānaṃ ārādhetuṃ na sakkhiṃsu.",
  "anya-e0702n0:733_0": "Rājā ca theraṃ nissāya vinaye kosallatāya pāḷiyaṃ īdisoyeva āgato,",
  "anya-e0702n0:733_1": "aṭṭhakathādīsu īdisoyevāti vatvā tumhākaṃ ekaṃsikavādo pāḷiaṭṭhakathāṭīkāganthantaresu na dissati,",
  "anya-e0702n0:733_2": "evampi samānā kasmā īdisaṃ vattaṃ akaṃsūti pucchi.",
  "anya-e0702n0:733_3": "Atha te ekaṃsikattherā catuhatthagabbhe sahoḍḍena gahitacorāviya manussehi gatitakākāviya ca kiñci vattuṃ",
  "anya-e0702n0:733_4": "asakkuṇeyyatāya sabbadisāsu oloketvāyeva amhākaṃ cārittaṃ pāḷiādīsu na diṭṭhapubbaṃ,",
  "anya-e0702n0:733_5": "atha kho pana ācariyappaveṇīvaseneva carimhāti vatvā parājayaṃ patvā pārupanapakkheyeva pavisiṃsūti.",
  "anya-e0702n0:733_6": "Rājā ca ito paṭṭhāya bhikkhū pārupanavattameva kārāpetuṃ sāmaṇerānaṃ ovadantūti rājāṇaṃ ṭhapesi.",
  "anya-e0702n0:733_7": "Tato paṭṭhāya ekaṃsikapakkhātherā aruṇuggamanakāle kosiyāviya sīsaṃ uṭṭhahitumpi na sakkāti.",
  "anya-e0702n0:734_0": "Sokasarabhūmahācetiyassa puratthimadisābhāge dvīhi pāsādehi alaṅkataṃ catubhūmikaṃ bhūmikittivirāmaṃ nāma vihāraṃ kārāpetvā nandamālattherassa adāsi,",
  "anya-e0702n0:734_1": "narindābhidhajamahādhammarājādhirājagurūti nāmalañchampi adāsi.",
  "anya-e0702n0:734_2": "So pana thero chappadavaṃsikoti daṭṭhabbo.",
  "anya-e0702n0:734_3": "Abhinavopasampannakāleyeva vinayavinicchayassa suttasaṅgahassa mahāvaggaṭṭhakathāya ca atthayojanaṃ marammabhāsāya akāsi,",
  "anya-e0702n0:734_4": "sāsanasuddhidīpikaṃ nāma ganthampi akāsīti.",
  "anya-e0702n0:735_0": "Tato pacchā kaliyuge tecattālīsādhike vassasate sahasse ca sampatte phaggunamāsassa kāḷapakkhapanna rasamiyaṃ",
  "anya-e0702n0:735_1": "ratanasikhamāpakassa rañño majjhimaputto rajjaṃ kāresi.",
  "anya-e0702n0:736_0": "Tadā rājā evaṃ cintesi,-",
  "anya-e0702n0:736_1": "ekaṃsikapārupanavasena uppanno vivādo pubbesaṃ rājūnaṃ kāle vūpasamituṃ na sakkā,",
  "anya-e0702n0:736_2": "siripavarasudhammamahārājindādhipatino kālepi rājagehe sannipātāpetvā rañño sammukhe kathāpitattā vissaṭṭhena",
  "anya-e0702n0:736_3": "kathetuṃ okāsassa aladdhattā yathākāmaṃ vattuṃ avisahattā parājayo ahosīti lesaṃ oḍḍatuṃ okāso bhaveyyamayhaṃ",
  "anya-e0702n0:736_4": "pana kāle īdisaṃ akatvā tesaṃ tesaṃ therānaṃ vihāre dūtaṃ pesetvā sakasakavādaṃ kathā pessāmi,",
  "anya-e0702n0:736_5": "evañhi sati tetetherā vissaṭṭhā hutvā kathessantīti.",
  "anya-e0702n0:737_0": "Evaṃ pana cintetvā antoyudhanāyakaṃ amaccaṃ padhānaṃ katvā tesaṃ tesaṃ therānaṃ santikaṃ gantvā ārocāpesi,-",
  "anya-e0702n0:737_1": "sakasakavādaṃ vissaṭṭhā hutvā vadathāti.",
  "anya-e0702n0:737_2": "Atha ekaṃsikagaṇikā therā amhehi vuttavacanaṃ pāḷiādīsu na dissati,",
  "anya-e0702n0:737_3": "atha kho pana ācariyappaveṇīvaseneva mayaṃ carimhāti anujāniṃsu.",
  "anya-e0702n0:738_0": "Mahārājā ca evaṃ therānaṃ anujānane sati kiñci kattabbaṃ natthi,",
  "anya-e0702n0:738_1": "idāni parimaṇḍalasuppaṭicchannasikkhāpadāni avikopetvā sāmaṇerā gāmaṃ pavisantūti rājalekhanaṃ tattha tattha pesesi.",
  "anya-e0702n0:739_0": "Aparabhāge pana sahassorodhagāmato upasampadā vassena sattavassikaṃ ñāṇaṃ nāma bhikkhuṃ ānetvā antoyudhavihāraṃ nāma kārāpetvā tassa adāsi,",
  "anya-e0702n0:739_1": "ñāṇābhisāsanadhajamahādhammarājagurūti nāmalañchampi adāsi.",
  "anya-e0702n0:739_2": "Atha raññā yācito rājābhisekaganthaṃ parisodhetvā marammabhāsāya atthaṃ yojesi.",
  "anya-e0702n0:740_0": "Aparabhāge bhagavā dharamānoyeva āgantvā catunnaṃ yakkhānaṃ dametvā tehi dinnaṃ maṃsodanaṃ paṭiggahetvā",
  "anya-e0702n0:740_1": "pabbatasāmantadesaṃ gantvā paribhuñjitvā taṃ ṭhānaṃ oloketvā sitaṃ pātvākāsi.",
  "anya-e0702n0:740_2": "Atha ānandatthero kāraṇaṃ pucchi.",
  "anya-e0702n0:740_3": "Anāgate kho ānanda imasmiṃ dese mahānagaraṃ bhavissati,",
  "anya-e0702n0:740_4": "cattāro ca ime yakkhā tasmiṃ nagare rājāno bhavissantīti byākāsi.",
  "anya-e0702n0:741_0": "Yathābyākataniyāmeneva kaliyuge catucattālīsādhike vassasate sahasse ca sampatte māghamāsassa kāḷapakkhadvādasamiyaṃ",
  "anya-e0702n0:741_1": "aṅgāravāre uttaraphaggunīnakkhattena yoge amarapuraṃ nāma mahārājaṭṭhānīnagaraṃ māpesi.",
  "anya-e0702n0:742_0": "Siriparavijayānantayasatribhavanādityādhipatipaṇḍitamahādhammarājādhirājāti nāmalañchampi paṭiggaṇhi.",
  "anya-e0702n0:743_0": "Aggamahesiyā kārāpitaṃ jeyyabhūmivihārakittināmakaṃ vihāraṃ guṇābhilaṅkārasaddhammamahādhammarājādhirājaguruttherassa adāsi,",
  "anya-e0702n0:743_1": "yo ‘me o sayāḍo’ iti vuccati.",
  "anya-e0702n0:744_0": "Kannīnagarabhojakāya rājakaññāya kārāpitaṃ vihāraramaṇīyavirāmaṃ nāma vihāraṃ guṇamunindādhipati mahādhammarājādhirājaguruttherassa adāsi,",
  "anya-e0702n0:744_1": "yo ‘māṃ le sayāḍo’ iti vuccati.",
  "anya-e0702n0:745_0": "Uparañño deviyā kārāpitaṃ maṅgalāvirāmaṃ nāma vihāraṃ tipiṭakasaddhammasāmimahādhammarājādhirājaguruttherassa adāsi,",
  "anya-e0702n0:745_1": "yo ‘soṃ ṭhā sayāḍo’ iti vuccati.",
  "anya-e0702n0:746_0": "Majjhimagehavāsideviyā kārāpitaṃ maṅgalāvāsātulaṃ nāma vihāraṃ ñāṇajambudīpaanantadhajamahādhammarājādhirājaguruttherassa adāsi,",
  "anya-e0702n0:746_1": "yo ‘meṃ jvā sayāḍo’ iti vuccati.",
  "anya-e0702n0:747_0": "Ime ppana cattāro mahāthere saṅgharājaṭṭhāne ṭhapesi.",
  "anya-e0702n0:748_0": "Uttaragehavāsideviyā kārāpitaṃ maṅgalabhūmikittiṃ nāma vihāraṃ kavindābhisaddhammadharadhajamahādhammarājaguruttherassa adāsi,",
  "anya-e0702n0:748_1": "yo ‘ñyoṃ kāṃ sayāḍo’ iti vuccati.",
  "anya-e0702n0:749_0": "Sirikhettanagarabhojakena rājakumārena kārāpitaṃ atulabhūmivāsaṃ nāma vihāraṃ kavindābhisaddhammapavaramahādhamma rājaguruttherassa adāsi,",
  "anya-e0702n0:749_1": "yo ‘sve ṭoṃ sayāḍo’ iti vuccati.",
  "anya-e0702n0:750_0": "Antoamaccena ekena kārāpitaṃ vihāraṃ ñāṇālaṅkārasaddhammadhajamahādhammarājaguruttherassa adāsi,",
  "anya-e0702n0:750_1": "yo ‘seṃ ṭe sayāḍo’ iti vuccati.",
  "anya-e0702n0:751_0": "Vāmabalanāyakenāmaccena kārāpitaṃ vihāraṃ paramasirivaṃsadhajamahādhammarājaguruttherassa adāsi,",
  "anya-e0702n0:751_1": "yo ‘me ṭhī sayāḍo’ iti vuccati.",
  "anya-e0702n0:752_0": "Dhammavinicchakena ekenāmaccena kārāpitaṃ vihāraṃ kavinda sāradhajamahādhammarājādhirājaguruttherassa adāsi,",
  "anya-e0702n0:752_1": "yo ‘lokā mhāṃ keṃ sayāḍo’ iti vuccati.",
  "anya-e0702n0:753_0": "Iccevaṃ pariyattikovidānaṃ anekānaṃ mahātherānaṃ saddhiṃ nāmalañchena vihāraṃ datvā anuggahaṃ akāsi.",
  "anya-e0702n0:753_1": "Yasmā pana sabbesaṃ therānaṃ nāmaṃ uddharitvā visuṃ visuṃ kathite ayaṃ sāsanavaṃsappadīpikakathā atippapañcā bhavissati,",
  "anya-e0702n0:753_2": "tasmā idha ajjhupekkhitvā vattabbameva vakkhāmāti.",
  "anya-e0702n0:754_0": "Pacchābhāge cattāro mahātherā rājādubbalatāya yathākāmaṃ sāsanaṃ visodhetuṃ sakkhissantīti maññitvā puna",
  "anya-e0702n0:754_1": "aṭṭha there etehi catūhi mahātherehi saddhiṃ sāsanaṃ visodhāpetuṃ saṅghanāyakaṭṭhāne ṭhapesi.",
  "anya-e0702n0:754_2": "Seyyathidaṃ,",
  "anya-e0702n0:754_3": "kavindābhisaddhammapavaramahādhammarājagurutthero,",
  "anya-e0702n0:754_4": "tipiṭakālaṅkāradhajamahādhammarājagurutthero,",
  "anya-e0702n0:754_5": "cakkindābhidhajamahādhammarājaguruttherā,",
  "anya-e0702n0:754_6": "paramasirivaṃsadhajamahādhammarājagurutthero,",
  "anya-e0702n0:754_7": "janindābhipavaramahādhammarājagurutthero,",
  "anya-e0702n0:754_8": "mahāñāṇābhidhajamahādhammarājagurutthero,",
  "anya-e0702n0:754_9": "ñāṇālaṅkārasaddhammadhajamahādhammarājaguruthero,",
  "anya-e0702n0:754_10": "ñāṇābhisāsanadhajamahādhammarājaguruttheroti.",
  "anya-e0702n0:755_0": "Atha arahāpi samāno nissayamuccakaṅgavikalo vinānissayācariyena vasituṃ na vaṭṭatīti jānitvā nissayā",
  "anya-e0702n0:755_1": "cariyappahonakānaṃ therānaṃ nissayaṅgāni nissayamuccakārahānaṃ nissayamuccakaṅgāni paripūrāpetvā nissitakānaṃ",
  "anya-e0702n0:755_2": "nissayaṃ gaṇhitvāva nisīdāpesi.",
  "anya-e0702n0:756_0": "Tato pacchā kaliyuge paññāsādhike vassasate sahasseva sampatte ñāṇābhisāsanadhajamahādhammarājaguruttheraṃyeva ekaṃ saṅgharājaṭṭhāne ṭhapesi.",
  "anya-e0702n0:756_1": "Tato paṭṭhāya soyeva eko saṅghanāyako hutvā sāsanaṃ visodhayi.",
  "anya-e0702n0:757_0": "Tato pacchā ekapaṇṇāsādhike vassasate sahasse ca sampatte phaggunamāse mahāmunicetiyassa dakkhiṇadisābhāge",
  "anya-e0702n0:757_1": "dvīhi iṭṭhakamayehi pākārehi parikkhittaṃ pañcabhūmikaṃ asokārāme ratanabhūmikittiṃ nāma vihāraṃ atimahantaṃ",
  "anya-e0702n0:757_2": "kārāpetvā ñāṇābhisāsanadhajamahādhammarājaguruttherassa adāsi.",
  "anya-e0702n0:757_3": "Ñāṇābhivaṃsadhammasenāpatimahādhammarājādhirājagurūti nāmalañchampi puna adāsi.",
  "anya-e0702n0:757_4": "Tato aññāni jeyyabhūmivihārakittimaṅgalavirāmādayo anekepii vihāre tasseva adāsi.",
  "anya-e0702n0:758_0": "So pana tesu vihāresu vārena nisīditvā pariyattiṃ vācesi.",
  "anya-e0702n0:758_1": "Ubhatovibhaṅgānipi vācuggataṃ akāsi.",
  "anya-e0702n0:758_2": "Niccaṃyeva ekāsanikadhujaṅgaṃ samādiyi.",
  "anya-e0702n0:759_0": "So pana thero upasampadāvassena pañcavassiko hutvā pubbeva saṅgharājabhāvato peṭakālaṅkāra nāma nettisaṃvaṇṇanaṃ abhinavaṭīkaṃ akāsi.",
  "anya-e0702n0:759_1": "Aṭṭhavassiikakāle saṅgharājā ahosi.",
  "anya-e0702n0:759_2": "Saṅgharājā hutvā sādhujjanavilāsiniṃ nāma dīghanikāyaṭīkaṃ akāsi.",
  "anya-e0702n0:759_3": "Ariyavaṃsālaṅkāraṃ nāma ganthañca akāsi.",
  "anya-e0702n0:759_4": "Mahādhammaraññā yācito jātakaṭṭhakathāya atthayojanaṃ catusāmaṇeravatthuṃ rājovādavatthuṃ tigumbhathomanaṃ",
  "anya-e0702n0:759_5": "chaddantanāgarājuppattikathaṃ rājādhirāja vilāsiniṃ nāma ganthañcāti evamādayopi akāsii.",
  "anya-e0702n0:760_0": "Kaliyuge pana dvāsaṭṭhādhike vassasate sahasse ca sampatte sīhaḷadīpato ampagahapatisso,",
  "anya-e0702n0:760_1": "mahādampo,",
  "anya-e0702n0:760_2": "koccha godho,",
  "anya-e0702n0:760_3": "brāhmaṇavatto,",
  "anya-e0702n0:760_4": "bhogahavatto,",
  "anya-e0702n0:760_5": "vāturagammoti ime cha sāmaṇerā dasa dhātuyo dhammapaṇṇā kāratthāya ānetvā amarapuraṃ nāma mahārājaṭṭhānīnagaraṃ āgatā saddhiṃ ekena upāsakena.",
  "anya-e0702n0:761_0": "Atha ñāṇābhivaṃsadhammasenāpatimahādhammarājādhirājagurunā saṅgharaññā upajjhāyena kavindābhisaddhammadharadhajamahādhammarājaguruttherena",
  "anya-e0702n0:761_1": "janindābhidhajamahādhammarājaguruttherena munindaghosamahādhammarājaguruttherenāti evamādīhi rājagurutthe",
  "anya-e0702n0:761_2": "rehi kammavācariyehi hatthirajjusuvaṇṇaguhasīmāyaṃ upasampadakammaṃ kārāpesi,",
  "anya-e0702n0:761_3": "upāsakañca sāmaṇerabhūmiyaṃ patiṭṭhāpesi,",
  "anya-e0702n0:761_4": "tato pacchā ca anekavāraṃ āgatānaṃ bhikkhūnaṃ puna sikkhaṃ gaṇhāpesi,",
  "anya-e0702n0:761_5": "sāmaṇerānañca upasampadakammaṃ kārāpesi,",
  "anya-e0702n0:761_6": "upāsakānañca pabbajjakammanti.",
  "anya-e0702n0:762_0": "Aparabhāge pana kaliyuge chacattālīsādhike vassasate sahasse ca sampatte piturañño ācariyapubbo atulo",
  "anya-e0702n0:762_1": "nāma thero cīvarapaṭalaṃ uparisaṅghāṭiṃ katvā urabandhanavatthaṃ bandhitabbanti cūḷagaṇṭhipade vuttattā",
  "anya-e0702n0:762_2": "sāmaṇerānaṃ gāmappavasenakāle ekaṃsaṃ uttarāsaṅgaṃ katvā urabandhanavatthaṃ bandhitvāyeva pavisitabbanti",
  "anya-e0702n0:762_3": "daḷaṃ katvā rañño santikaṃ lekhanaṃ pavesesi.",
  "anya-e0702n0:763_0": "Atha rājā taṃ sutvā mahāthere sudhammasabhāyaṃ sannipātāpetvā atulattherena saddhiṃ sākacchaṃ kārāpesi.",
  "anya-e0702n0:763_1": "Atha atulatthero cīvarapaṭalaṃ uparisaṅghāṭiṃ katvā urabandhanavatthaṃ bandhitabbanti cūḷagaṇṭhipade",
  "anya-e0702n0:763_2": "āgatapāṭhaṃ dassetvā sāmaṇerānaṃ gāmappavesanakāle ekaṃsaṃ uttarāsaṅgaṃ katvā urabandhanavatthaṃ bandhitvā",
  "anya-e0702n0:763_3": "pavisitabbanti āha.",
  "anya-e0702n0:764_0": "Atha mahātherā taṃ pucchiṃsu,-",
  "anya-e0702n0:764_1": "īdiso adhippāyo aññattha dissati vā mā vāti.",
  "anya-e0702n0:764_2": "Atha atulatthero evamāha,-",
  "anya-e0702n0:764_3": "aññattha pana īdiso adhippāyo na dissatīti.",
  "anya-e0702n0:764_4": "Evaṃ hotu,",
  "anya-e0702n0:764_5": "ayaṃ gantho kena katoti.",
  "anya-e0702n0:764_6": "Sīhaḷadīpe anurādhapurassa dakkhiṇadisābhāge pokkanti gāme arahantena moggalānattherenāti.",
  "anya-e0702n0:764_7": "Ayamattho kathaṃ jānitabboti.",
  "anya-e0702n0:764_8": "Piṭakattayalakkhaṇaganthe āgatattāti.",
  "anya-e0702n0:764_9": "Ayañca piṭakattaya lakkhaṇagantho kuto laddhoti.",
  "anya-e0702n0:764_10": "Buddhaghosattherena kira sīhaḷadīpato ānītattā tato,",
  "anya-e0702n0:764_11": "ayañhi gantho sīhaḷadīpato attanā ānītesu ganthesu asuko gantho asukena therena katoti viññāpanatthāya buddhaghosattherena kato,",
  "anya-e0702n0:764_12": "idānāyaṃ gantho amhākaṃ hatthe saṃvijjatīti.",
  "anya-e0702n0:764_13": "Sace idānāyaṃ gantho tumhākaṃ hatthe saṃvijjati,",
  "anya-e0702n0:764_14": "amhākaṃ dassehīti.",
  "anya-e0702n0:764_15": "Passathāvuso ayamamhākaṃ hatthe ganthoti dassesi.",
  "anya-e0702n0:764_16": "Atha mahātherehi saṅgharājappamukhehi tasmiṃ ganthe passite vinayagaṇṭhipadaṃ sīhaḷadīpe parakkamabāhurañño kāle moggalānatthero akāsīti āgataṃ,",
  "anya-e0702n0:764_17": "na cūḷagaṇṭhipadaṃ sīhaḷadīpe anurādhapurassadakkhiṇadisābhāge pokkantigāme arahā moggalānatthero akāsīti.",
  "anya-e0702n0:765_0": "Atha therā evamāhaṃsu,-",
  "anya-e0702n0:765_1": "kasmā pana piṭakattayalakkhaṇaganthe anāgatampi āgataṃviya katvā musā vadatha,",
  "anya-e0702n0:765_2": "na nu tumhākampi ekaṃsikabhikkhūnaṃ musāvādasikkhāpadaṃ atthīti.",
  "anya-e0702n0:765_3": "Atha atulatthero uttariṃ vattuṃ asakkuṇeyyattā luddakassa vākure bandhamigoviya phandamāno hutvā aṭṭhāsi,",
  "anya-e0702n0:765_4": "sahoḍḍena gahitoviya coro sahamusāvādakammena so thero gahito ahosīti.",
  "anya-e0702n0:766_0": "Idaṃ imassa atthassa āvibhāvatthāya vatthu, –",
  "anya-e0702n0:767_0": "Imasmiṃ kira raṭṭhe eko janapadavāsīpuriso kenacideva karaṇīyena amarapuraṃ nāma mahārājaṭṭhānīnagaraṃ āgacchi.",
  "anya-e0702n0:767_1": "Āgantvā ca paccāgatakāle antarāmagge pātheyyaṃ khayaṃ ahosi.",
  "anya-e0702n0:767_2": "Athassa etadahosi,-",
  "anya-e0702n0:767_3": "idāni mama pātheyyaṃ khayaṃ ahosi,",
  "anya-e0702n0:767_4": "imasmiṃ kira raṭṭhe sahassorodhagāme laddhavaro nāma mahāseṭṭhi sabbattha bhūtale ativiya pākaṭo.",
  "anya-e0702n0:767_5": "Tassāhaṃ ñātīti vañcetvā kathessāmi,",
  "anya-e0702n0:767_6": "evaṃ sati tena mahāseṭṭhinā mittasanthavaṃ kātuṃ tetegāmikā manussā mama bahu lābhaṃ dassanti,",
  "anya-e0702n0:767_7": "tadā pātheyyena akiccho bhavissāmīti.",
  "anya-e0702n0:767_8": "Evaṃ pana cintetvā antarāmagge sampattasampattagāmesu mahābhogānaṃ gehaṃ vicinetvā mahābhogānaṃ santikaṃ pavisitvā kathāsallāpaṃ akāsi.",
  "anya-e0702n0:768_0": "Atha tetegāmikā tvaṃ kuto āgato,",
  "anya-e0702n0:768_1": "kuhiṃ gamissasi,",
  "anya-e0702n0:768_2": "kassa ñāti,ko vā tvanti pucchiṃsu.",
  "anya-e0702n0:768_3": "Amarapūramahārājaṭṭhānīnagarato āgato,",
  "anya-e0702n0:768_4": "sahassorodhagāmaṃ gamissāmi,",
  "anya-e0702n0:768_5": "sahassorodhagāme laddhavarassa nāma mahāseṭṭhino jāmātā dhanavaḍḍhako nāmāhanti āha.",
  "anya-e0702n0:769_0": "Atha tetegāmikā laddhavarena mahāseṭṭhinā mittasanthavaṃ kātuṃ nānābhojanehi bhojesuṃ.",
  "anya-e0702n0:769_1": "Aññehipi bahūhi paṇṇākārehi saṅgahaṃ akaṃsu.",
  "anya-e0702n0:769_2": "Imināva nayena sampatta sampattagāmesu vañcetvā attano guṇaṃ kathetvā addhāna maggaṃ tari.",
  "anya-e0702n0:769_3": "Pacchā pana sahassorodhagāmaṃ sampatto.",
  "anya-e0702n0:769_4": "So sahassorodhagāmaṃ na sampattapubbo.",
  "anya-e0702n0:769_5": "Laddhavaro mahāseṭṭhi tena na diṭṭhapubbo.",
  "anya-e0702n0:769_6": "Sahassorodhagāmaṃ sampatteyeva ayaṃ kiṃ nāma gāmoti apucchitvāyeva tasmiṃ gāme mahābhogatarassa mahāgehaṃ",
  "anya-e0702n0:769_7": "vicinanto tasseva laddhavarassa seṭṭhino mahantaṃ gehaṃ passitvā laddhavarassa seṭṭhino santikaṃ pavisitvā",
  "anya-e0702n0:769_8": "tena saddhiṃ kathāsallāpaṃ akāsi.",
  "anya-e0702n0:770_0": "Atha mahāseṭṭhi taṃ pucchi,-",
  "anya-e0702n0:770_1": "tvaṃ kuto āgato,",
  "anya-e0702n0:770_2": "kuhiṃ gamissasi,",
  "anya-e0702n0:770_3": "kassa ñāti,ko tvanti.",
  "anya-e0702n0:770_4": "Amarapuramahārājaṭṭhānīnagarato sāmi āgato,",
  "anya-e0702n0:770_5": "sahassorodhagāmaṃ gamissāmi,",
  "anya-e0702n0:770_6": "sahassorodhagāme laddhavarassa nāma mahāseṭṭhino jāmātā,",
  "anya-e0702n0:770_7": "dhanavaḍḍhako nāmāhanti āha.",
  "anya-e0702n0:771_0": "Atha mahāseṭṭhi tassa mukhaṃ ujuṃ oloketvā ayaṃ māṇava sahassorodhagāmoyeva,",
  "anya-e0702n0:771_1": "ahampi laddhavaro nāma mahāseṭṭhi,",
  "anya-e0702n0:771_2": "mama dhītaro santi,",
  "anya-e0702n0:771_3": "tāpi sassāmikāyeva honti,",
  "anya-e0702n0:771_4": "idāni tā sakasakassāmikānaṃyeva santike vasanti,",
  "anya-e0702n0:771_5": "na tvaṃ kadāci mayā diṭṭhapubbo,",
  "anya-e0702n0:771_6": "kena kāraṇena kuto āgantvā mama jāmātā bhavasīti pucchi.",
  "anya-e0702n0:772_0": "Atha so mmanussehi anubandhiyamānoviya migo sakalampi kāyaṃ phandāpetvā kiñci vattabbaṃ vacanaṃ ajānitvā aladdhappatiṭṭhānatāya evaṃ sati kuto āgato,",
  "anya-e0702n0:772_1": "kuhiṃ gamissāmi,",
  "anya-e0702n0:772_2": "kassa ñāti,",
  "anya-e0702n0:772_3": "ko vā ahanti idāni na jānāmi,",
  "anya-e0702n0:772_4": "sabbadisā sammuyhāmi,",
  "anya-e0702n0:772_5": "khamāhi mama aparādhaṃ,",
  "anya-e0702n0:772_6": "ito paṭṭhāya yāva jīvitapariyosānā na vañcessāmi,",
  "anya-e0702n0:772_7": "vañcetuṃ na visahāmi,",
  "anya-e0702n0:772_8": "idāni ativiya bhāyāmi,",
  "anya-e0702n0:772_9": "mā kiñci daṇḍakammaṃ karohīti vatvā vegena uṭṭhahitvā palāyīti.",
  "anya-e0702n0:773_0": "Iccevaṃ atulatthero dummukho hutvā yaṃvātaṃvā mukhārūḷaṃ vilapitvā saṅghamajjhe nisīdi.",
  "anya-e0702n0:774_0": "Ayaṃ atulattherassa paṭhamo parājayo.",
  "anya-e0702n0:775_0": "Tato pacchā khalitvā kaddame patitaṃ purisaṃ puna upari akkamantāviya puna mahātherā evaṃ pucchiṃsu,-",
  "anya-e0702n0:775_1": "idaṃ bhante tava cūḷagaṇṭhipadaṃ nāma tīsu vinayamahāṭīkāsu sādhakavasena dassitaṃ cūḷagaṇṭhipadaṃ udāhu aparanti.",
  "anya-e0702n0:775_2": "Tīsu vinayamahāṭīkāsu sādhakavasena dassitaṃ cūḷagaṇṭhipadaṃyeva idanti.",
  "anya-e0702n0:775_3": "Evaṃsati kasmā tava cūḷagaṇṭhipadeyeva vuttañhi vajirabuddhiṭīkāyaṃ,",
  "anya-e0702n0:775_4": "vuttañhi sāratthadīpanīṭīkāyaṃ,",
  "anya-e0702n0:775_5": "tathā hi vuttaṃ vimati vinodanīṭīkāyanti tāsaṃ vinayamahāṭīkānaṃ pacchā hutvā tisso vinayamahāṭīkāyo sādhakavasena dassitāti.",
  "anya-e0702n0:775_6": "Evaṃ pana pucchanto so mayā pubbe vuttaṃ tīsu vinayamahāṭīkāsu sādhakavasena dassitaṃ cūḷagaṇṭhipadaṃyeva",
  "anya-e0702n0:775_7": "idanti vacanaṃ saccamevāti mukhāsuññatthāya punappunaṃ vadi.",
  "anya-e0702n0:776_0": "Idañca imassa atthassa āvibhāvatthāya vatthu, –",
  "anya-e0702n0:777_0": "Eko kira puriso ekena sahāyena saddhiṃ puttadāraposanatthāya rañño bhatiṃ gahetvā yuddhakammaṃ kātuṃ saṅgāmaṃ gacchati.",
  "anya-e0702n0:777_1": "Atha parasenāya yujjhitvā parasenā abhibhavitvā sabbe manussā attano attano abhimukhaṭṭhānaṃ palāyiṃsu.",
  "anya-e0702n0:777_2": "Atha sopi puriso tena sahāyena saddhiṃ attano abhimukhaṭṭhānaṃ palāyi.",
  "anya-e0702n0:777_3": "Tokaṃ palāyitvā antarāmagge parasenāhi paharitadaṇḍena mucchito hutvā so puriso tena saddhiṃ gantuṃ na sakkā,",
  "anya-e0702n0:777_4": "antamaso nisīditumpi na sakkā.",
  "anya-e0702n0:778_0": "Atha sahāyassa etadahosi,-",
  "anya-e0702n0:778_1": "idāni ayaṃ ativiya bāḷagilāno hoti maraṇāsanno,",
  "anya-e0702n0:778_2": "sacāhaṃ tassa upaṭṭhahitvā idheva nisīdeyyaṃ,",
  "anya-e0702n0:778_3": "verino āgantvā maṃ gaṇhissantīti.",
  "anya-e0702n0:778_4": "Evaṃ pana cintetvā gilānassa santakāni kahāpaṇavatthādīni gahetvā taṃ tattheva ṭhapetvā gacchati.",
  "anya-e0702n0:778_5": "Sakaṭṭhānasamīpaṃ pana pattassa tassa etadahosi,-",
  "anya-e0702n0:778_6": "sace taṃ antarāmagge ṭhapetvā āgacchāmīti vadeyyaṃ,",
  "anya-e0702n0:778_7": "tassa ñātakā mama upari dosaṃ ropessanti,",
  "anya-e0702n0:778_8": "idāni so maritvā ahaṃ ekakova āgacchāmīti vadissāmīti.",
  "anya-e0702n0:778_9": "Sakaṭṭhānaṃ pana patvā tassa bhariyā tassa santikaṃ āgantvā mayhaṃ pana sāmiko kuhiṃ gato,",
  "anya-e0702n0:778_10": "kattha ṭhapetvā tvaṃ ekakova āgacchasīti pucchi.",
  "anya-e0702n0:778_11": "Tava ayye sāmiko paresaṃ āvudhena paharitvā kālaṅkato,",
  "anya-e0702n0:778_12": "imāni tava sāmikassa santakānīti vatvā kahāpaṇavatthādīni datvā mā soci mā paridevi,",
  "anya-e0702n0:778_13": "idāni matakabhattaṃ datvā puññabhāgaṃyeva bhājehīti samassāsesi.",
  "anya-e0702n0:778_14": "Atha sā tāni gahetvā roditvā matakabhattaṃ datvā puññabhāgaṃ bhājesi.",
  "anya-e0702n0:779_0": "Aparabhāge pana thokaṃ kālaṃ atikkante gilānā vuṭṭhito sakagehaṃ āgacchati.",
  "anya-e0702n0:779_1": "Bhariyāpi taṃ na saddahi.",
  "anya-e0702n0:779_2": "Ahaṃ na kālaṅkato,",
  "anya-e0702n0:779_3": "gilānaṃyeva maṃ ṭhapetvā so mama santakāni gahetvā gato,",
  "anya-e0702n0:779_4": "sace maṃ tvaṃ na saddahasi,",
  "anya-e0702n0:779_5": "ahaṃ antogabbhe nilīyitvā nisīdissāmi,",
  "anya-e0702n0:779_6": "taṃ pakkosetvā pucchāhīti āha.",
  "anya-e0702n0:780_0": "Atha sā taṃ pakkosetvā bahi gabbhe nisīditvā pucchi,-",
  "anya-e0702n0:780_1": "mama sāmi sāmiko kālaṅkatoti taṃ saccaṃ vā alikaṃ vāti.",
  "anya-e0702n0:780_2": "Saccamevetaṃ,",
  "anya-e0702n0:780_3": "yaṃ tava sāmiko kālaṅkatoti.",
  "anya-e0702n0:781_0": "Atha so puriso bahi gabbhaṃ nikkhamitvā aṅguliṃ pasāretvā na idāni bhosamma ahaṃ kiñci mattopi marāmi,",
  "anya-e0702n0:781_1": "kasmā pana amarantaṃyeva maṃ mato esoti vadesīti.",
  "anya-e0702n0:781_2": "Atha kiñci vattabbassa kāraṇassa adissanato mukhāsuññatthāya aṅguliṃ pasāretvā ujuṃ oloketvā idāni tvaṃ idha āgantuṃ samatthopi matoyeva,",
  "anya-e0702n0:781_3": "matoti mayā vutta vacanaṃ saccaṃyeva,",
  "anya-e0702n0:781_4": "nāhaṃ kiñci alikaṃ vadāmīti āha.",
  "anya-e0702n0:781_5": "Evaṃ so punappunaṃ vadantopi jīvamānakassa saṃvijjamānattā paccakkheyeva ca tassa ṭhitattā kocipi tassa vacanaṃ na saddahi,",
  "anya-e0702n0:781_6": "parājayaṃyeva so pattoti.",
  "anya-e0702n0:782_0": "Iccevaṃ atulatthero mukhāsuññatthāya vadantopi koci na saddahi, parājayaṃyeva so pattoti.",
  "anya-e0702n0:783_0": "Ayaṃ atulattherassa dutiyo parājayo.",
  "anya-e0702n0:784_0": "Punapi seyyathāpi luddako kuñjaraṃ disvā ekena vārena usunā vijjhitvā patantampi kuñjaraṃ puna anuṭṭhāhanatthāya katipayavārehi usūhi vijjhati,",
  "anya-e0702n0:784_1": "evameva ekavāreneva parājayaṃ pattaṃ pana vādassa anukkhipanatthāya katipayavārehi parājayaṃ pāpetuṃ pārupanavādino mahātherā evamāhaṃsu,-",
  "anya-e0702n0:784_2": "tava cūḷagaṇṭhipadeyeva sāmaṇerānaṃ parimaṇḍalasuppaṭicchannādīni vattāni abhinditvāyeva pavisitabboti",
  "anya-e0702n0:784_3": "pubbe vatvā cīvarapaṭalauparisaṅghāṭiṃ katvā urabandhanavatthaṃ bandhitabbanti pana vuttaṃ,",
  "anya-e0702n0:784_4": "kasmā pana pubbena aparaṃ asaṃsanditvā vuttaṃ,",
  "anya-e0702n0:784_5": "tumhākaṃ vāde paṭisaraṇabhūtānaṃ pāḷiaṭṭhakathāṭīkāganthantarānaṃ natthitāya amhākaṃ paṭisaraṇabhūtaṃ cūḷagaṇṭhipadanti vadatha,",
  "anya-e0702n0:784_6": "tumhākaṃ paṭisaraṇabhūtā cūḷagaṇṭhipadatoyeva bhayaṃ uppajjatīti vatvā saha nilīyanaṭṭhānena gahitaṃ coraṃ viya saha nissayena adhammavādino gaṇhiṃsu.",
  "anya-e0702n0:785_0": "Idaṃ imassa atthassa avibhāvatthāya vatthu, –",
  "anya-e0702n0:786_0": "Atīte kira bārāṇasito avidūre nadītīre gāmake pāṭali nāma naṭamacco vasati.",
  "anya-e0702n0:786_1": "So ekasmiṃ ussava divase bhariyamādāya bārāṇasiṃ pavisitvā naccitvā vīṇaṃ vāditvā gāyitvā dhanaṃ labhitvā",
  "anya-e0702n0:786_2": "ussavapariyosāne bahu surābhattaṃ gāhāpetvā attano gāmaṃ gacchanto nadītīraṃ patvā navodakaṃ āgacchantaṃ",
  "anya-e0702n0:786_3": "disvā bhattaṃ bhuñjanto suraṃ vivanto nisīditvā matto hutvā attano balaṃ ajānanto mahāvīṇaṃ gīvāya bandhitvā",
  "anya-e0702n0:786_4": "nadiṃ otaritvā gamissāmīti bhariyaṃ hatthe gahetvā nadiṃ otari.",
  "anya-e0702n0:786_5": "Vīṇāchiddehi udakaṃ pāvisi.",
  "anya-e0702n0:786_6": "Atha naṃ sā pīṇā udake osīdāpesi.",
  "anya-e0702n0:786_7": "Bhariyā panassa osīdanabhāvaṃ ñatvā taṃ vissajjitvā uttaritvā nadītīre aṭṭhāsi.",
  "anya-e0702n0:786_8": "Naṭapāṭali sakiṃ ummujjati,",
  "anya-e0702n0:786_9": "sakiṃ nimmujjati,",
  "anya-e0702n0:786_10": "udakaṃ pavisitvā uddhumātaudaro ahosi.",
  "anya-e0702n0:786_11": "Athassa bhariyā cintesi,-",
  "anya-e0702n0:786_12": "mayhaṃ sāmiko idāni marissati,",
  "anya-e0702n0:786_13": "ekaṃ gītaṃ yācitvā parisamajjhe taṃ gāyantī jīvitaṃ kappessāmīti cintetvā sāmi tvaṃ udake nimmujjasi,",
  "anya-e0702n0:786_14": "ekaṃ me gītaṃ dehi,",
  "anya-e0702n0:786_15": "tena jīvitaṃ kappessāmīti vatvā–",
  "anya-e0702n0:787_0": "Bahussutaṃ cittakathaṃ, gaṅgā vahati pāṭaliṃ;",
  "anya-e0702n0:788_0": "Vuyhamānakaṃ bhaddante, ekaṃ me dehi gāthakanti.",
  "anya-e0702n0:789_0": "Atha naṃ naṭapāṭali bhadde kathaṃ tava gītaṃ dassāmi,",
  "anya-e0702n0:789_1": "idāni mahājanassa patisaraṇabhūtaṃ udakaṃ maṃ māretīti vatvā–",
  "anya-e0702n0:790_0": "Yena siñcanti dukkhitaṃ, yena siñcanti āturaṃ;",
  "anya-e0702n0:791_0": "Tassa majjhe marissāmi, jātaṃ saraṇato bhayanti.",
  "anya-e0702n0:792_0": "Atha atulatthero attano patisaraṇabhūtā cūḷagaṇṭhipadato bhayaṃ uppajjitvā kiñci vattabbaṃ ajānitvā adhomukho hutvā parājāyaṃ pattoti.",
  "anya-e0702n0:793_0": "Ayaṃ atulattherassa tatiyo parājayo.",
  "anya-e0702n0:794_0": "Atha rājā tesaṃ dvinnaṃ pakkhānaṃ vacanaṃ sutvā cūḷagaṇṭhipadassa pubbāparavirodhidosahi ākulattā suttasuttānulomādīsu",
  "anya-e0702n0:794_1": "appaviṭṭhattā āgamasuddhiyā ca abhāvato parovassasataṃ ciraṃ ṭhitassa gehassaviya atidubbalavasena athirataṃ",
  "anya-e0702n0:794_2": "jānitvā idāni sāsanaṃ parisuddhaṃ bhavissatīti somanassappatto hutvā mama vijite sabbepi bhikkhū pārupanavasena",
  "anya-e0702n0:794_3": "samānavādikā hontūti āṇaṃ ṭhapesi.",
  "anya-e0702n0:794_4": "Tato paṭṭhāya yāvajjatanā sakalepi marammaraṭṭhe pārupanavasena samānavādikā bhavantīti.",
  "anya-e0702n0:795_0": "Ayamettha saṅkhepo,-",
  "anya-e0702n0:795_1": "tesañhi dvinnaṃ pakkhānaṃ sannipatitvā vacanappaṭivacana vasena vivādakathā vitthārena vuccamānā chapañcasāṇavāramattampi patvā niṭṭhaṃ na pāpuṇeyya.",
  "anya-e0702n0:795_2": "Yasmā pana sabbaṃ anavasesetvā vuccamānaṃ ayaṃ sāsanavaṃsappaṭīpikā atippapañcā bhavissati,",
  "anya-e0702n0:795_3": "tasmā ettha icchitamattameva dassayitvā ajjhupekkhāmāti.",
  "anya-e0702n0:796_0": "Ñāṇābhivaṃsadhammasenāpatimahādhammarājādhirāja guru pana saṅgharājā mahāthero sīhaḷadīpe amarapuranikāyikānaṃ bhikkhūnaṃ ādibhūto ācariyo bahūpakāro.",
  "anya-e0702n0:796_1": "Amarapuranikāyoti tattherappabhavoti.",
  "anya-e0702n0:797_0": "Kaliyuge pana ekāsītādhike vassasate sahasse ca sampatte tassa rañño nattā siritribhavanādityapavarapaṇḍitamahādhammarājādhirājā nāma rajjaṃ kāresi.",
  "anya-e0702n0:797_1": "So pana amarapurato saṅkamitvā ratanapūraṃ catutthaṃ māpesi.",
  "anya-e0702n0:797_2": "Tassa rañño kāle guṇamunindādhipatimahādhammarājādhirājaguruttherassa sīssaṃ sajīvagāmavāsiṃ sīlācāraṃ",
  "anya-e0702n0:797_3": "nāma theraṃ araññavāsīnaṃ bhikkhūnaṃ pāmokkhaṭṭhāne ṭhapesi.",
  "anya-e0702n0:797_4": "Rājāgāranāmake dese vihāraṃ kārāpetvā tasseva adāsi.",
  "anya-e0702n0:798_0": "Kaliyuge ekāsītādhike vassasate sahasse ca sampatte calaṅgapurato paññāsīhaṃ nāma theraṃ ānetvā asokārāme ratanabhūmikittivihāre patiṭṭhāpesi,",
  "anya-e0702n0:798_1": "munindābhisirisaddhammadhajamahādhammarājādhirājagurūti nāmalañchampi adāsi.",
  "anya-e0702n0:799_0": "Kaliyuge catūsīsādhike vassasate sahasse ca sampatte munindābhivaṃsadhammasenāpatimahādhammarājādhirājagurūti",
  "anya-e0702n0:799_1": "nāmalañchaṃ datvā mahājeyyabhūmivihārarammaṇīyaṃ nāma vihāraṃ datvā taṃyeva mahātheraṃ saṅgharājaṭṭhāne ṭhapesi.",
  "anya-e0702n0:800_0": "Ekasmiñca samaye mahāthere rājā pucchi,-",
  "anya-e0702n0:800_1": "catasso dāṭhā nāma cattālīsāya dantesu antogadhā vā,",
  "anya-e0702n0:800_2": "udāhu cattālīsāya dantehi visuṃ bhūtāti pucchi.",
  "anya-e0702n0:801_0": "Atha ekacce therā evamāhaṃsu,-",
  "anya-e0702n0:801_1": "catasso dāṭhā nāma cattālīsāya dantesu antogadhāti.",
  "anya-e0702n0:801_2": "Ekacce pana catasso dāṭhā nāma cattālīsāya dantehi visuṃ bhūtāti āhaṃsu.",
  "anya-e0702n0:801_3": "Atha rājā ganthaṃ āharathāti āha.",
  "anya-e0702n0:801_4": "Atha antogadhavādikā therā ganthaṃ āhariṃsu,-",
  "anya-e0702n0:801_5": "aññesaṃ paripuṇṇadantānampi dvattiṃsadantā honti,",
  "anya-e0702n0:801_6": "imassa pana cattālīsaṃ bhavissantīti ca.",
  "anya-e0702n0:802_0": "Dantāti paripuṇṇadantassa dvattiṃsadantaṭṭhikāni.",
  "anya-e0702n0:802_1": "Tepi vaṇṇato setā,",
  "anya-e0702n0:802_2": "saṇṭhānato anekasaṇṭhānā.",
  "anya-e0702n0:802_3": "Tesañhi heṭṭhimāya tāva dantapāḷiyā majjhe cattāro dantā mattikāpiṇḍe paṭipāṭiyā ṭhapitaālābubījasaṇṭhānā,",
  "anya-e0702n0:802_4": "tesaṃ ubhosu passesu ekeko ekamūlako ekakoṭiko mallikamakuḷasaṇṭhāno,",
  "anya-e0702n0:802_5": "tato ekeko dvimūlako dvikoṭiko yānakaupatthamphinisaṇṭhāno,",
  "anya-e0702n0:802_6": "tato dve dve timūlakā tikoṭikā,",
  "anya-e0702n0:802_7": "tato dve dve catumūlakā catukoṭikāti.",
  "anya-e0702n0:802_8": "Uparimāya dantapāḷiyāpi eseva nayoti ca.",
  "anya-e0702n0:803_0": "Tassa kira uttaroṭṭhaappakatāya tiriyaṃ phāletvā apanītaddhaṃviya khāyati,",
  "anya-e0702n0:803_1": "cattāro dante dve ca dāṭhā na chādeti,",
  "anya-e0702n0:803_2": "tena naṃ oṭṭhaddhoti voharantīti ca.",
  "anya-e0702n0:804_0": "Tattha tassāti licchavino nāma rājakumārassa,",
  "anya-e0702n0:804_1": "uttaroṭṭhaappakatāyāti upari oṭṭhassa appakatāya.",
  "anya-e0702n0:804_2": "Apanītaddhaṃ viyāti upari oṭṭhassa upaḍḍhabhāgaṃ apanītaṃ viya khāyatīti attho.",
  "anya-e0702n0:804_3": "Na chādetīti upari oṭṭhassa upaḍḍhabhāge pana na paṭicchādeti.",
  "anya-e0702n0:804_4": "Tenāhi yena cattāro dante dve ca dāṭhā na chādeti,",
  "anya-e0702n0:804_5": "tena naṃ licchavīrājakumāraṃ oṭṭhaddhoti voharantīti.",
  "anya-e0702n0:804_6": "Evaṃ antogadhavādehi therehi ganthaṃ āharitvā dassite sabbepi tasmiṃ vāde patiṭṭhahiṃsūti.",
  "anya-e0702n0:805_0": "Ekasmiñca kāle rājā mantiniṃ amaccaṃ pucchi,-",
  "anya-e0702n0:805_1": "pubbarājūhi vihārassa cetiyassa vā dinnāni khettavatthuādīni pacchimarājūnaṃ kāle yathādinnaṃ tāni patiṭṭhahanti vā mā vāti.",
  "anya-e0702n0:806_0": "Atha mantiniāmacco evaṃ kathesi,-",
  "anya-e0702n0:806_1": "saṅghikāya bhūmiyā puggalikāni bījāni ropayanti,",
  "anya-e0702n0:806_2": "bhāgaṃ datvā paribhuñjitabbānīti dasakoṭṭhāse katvā eko koṭṭhāso bhūmissāmikānaṃ dātabboti ca vinayapāḷiaṭṭhakathāsu",
  "anya-e0702n0:806_3": "vuttattā pubbe ekena raññā dinnāni khettavatthuādīni pacchā ekassa rañño kāle yathādinnaṃ ṭhitāni.",
  "anya-e0702n0:806_4": "Ettha hi saṅghikāya bhūmiyāti vuttattā lābhasīmāyaṃviya baliṃyeva adatvā saha bhūmiyā dinnattā paveṇīvasena saṅghikā bhūmi atthīti viññāyati.",
  "anya-e0702n0:806_5": "Etthaca paṭiggāhakesu matesu tadañño catuddisasaṅgho anāgatasaṅgho ca issaro,",
  "anya-e0702n0:806_6": "tassa santako,",
  "anya-e0702n0:806_7": "tena vicāretabboti.",
  "anya-e0702n0:807_0": "Cetiya padīpatthāya paṭisaṅkhāraṇatthāya vā diinnaārāmopi jaggitabbo,",
  "anya-e0702n0:807_1": "vettanaṃ atvāpi jaggāpetabboti cetiye chattaṃ vā vedikaṃ vā jiṇṇaṃ vā paṭisaṅkharontena sudhākammādīni",
  "anya-e0702n0:807_2": "vā karontena cetiyassa upanikkhepato kāretabbanti ca aṭṭhakathāyaṃ vuttattā pubbarājūhi cetiyassa dinnāni",
  "anya-e0702n0:807_3": "khettavatthuādīni pacchimarājūnaṃ kālepi cetiyasantakasāveneva ṭhitānīti veditabbāni.",
  "anya-e0702n0:808_0": "Athāparampi pucchi,-",
  "anya-e0702n0:808_1": "kadā kassa rañño kāle ādiṃ katvā khettavatthuādīni vihārassa cetyassa vā dinnānīti.",
  "anya-e0702n0:809_0": "Atha mantinamacco evamāha,-",
  "anya-e0702n0:809_1": "purimakappesu purimānaṃ rājūnaṃ kālepi vihārassa cetiyassa vā dinnānīti veditabbāni,",
  "anya-e0702n0:809_2": "teneva sujātassa nāma bhagavato amhākaṃ bodhisatto cakkavattirājā saddhiṃ sattahi ratanehi dvisahasse khuddakadīpe cattāro mahādīpe ca adāsi,",
  "anya-e0702n0:809_3": "raṭṭhavāsino ca ārāmagopakakiccaṃ kārāpesīti ganthesu āgataṃ,",
  "anya-e0702n0:809_4": "tasmā cirakālatoyeva paṭṭhāya pubbarājūhi khettavatthuādini dinnānīti veditabbāni.",
  "anya-e0702n0:810_0": "Rājavaṃsesupi bhagavato parinibbānato vassasatānaṃ upari sirikhettanagare ekāya āpūpikāya pañcakarīsa mattaṃ khettaṃ ekassa therassa dinnaṃ,",
  "anya-e0702n0:810_1": "taṃ dvattapoṅko nāma rājā vilumpitvā gaṇhi.",
  "anya-e0702n0:810_2": "Atha pahāraghaṇṭabheriyo paharitāpi saddaṃ na akaṃsu.",
  "anya-e0702n0:810_3": "Rañño kuntacakkampi yathā pubbe,",
  "anya-e0702n0:810_4": "tathā pesitaṭṭhānaṃ na gacchi.",
  "anya-e0702n0:810_5": "Atha taṃ kāraṇaṃ ñatvā āpūpikāya yathādinnameva therassa niyyādesīti.",
  "anya-e0702n0:811_0": "Kaliyuge pana navanavutādhike vassasate sahasse ca sampatte tassa kaniṭṭho siripavarādityalokāpeti vijayamahādhammarājādhirānā rajjaṃ kāresi,",
  "anya-e0702n0:811_1": "so pana rājā ratanapūrato saṅkamitvā amarapuraṃ dutiyaṃ māpesi.",
  "anya-e0702n0:811_2": "Tassa rañño rajjaṃ pattasaṃvacchareyeva jeṭṭhamāsassa juṇhapakkhapañcamiyaṃ ratanapūranagare māravijayaratanasudhammāya",
  "anya-e0702n0:811_3": "nāma piṭakasālāya sūriyavaṃsassa nāma therassa parisamajjhe rājalekhanaṃ vācāpetvā saṅgharajjaṃ niyyādesi.",
  "anya-e0702n0:811_4": "Sūriyavaṃsābhisiripavarālaṅkāradhammasenāpatimahādhammarājādhirājagurūti nā malañchampi adāsi.",
  "anya-e0702n0:812_0": "So pana thero kaliyuge pañcavīsādhike vassasate sahasse ca sampatte migasiramāsassa juṇhapakkhasattamiyaṃ",
  "anya-e0702n0:812_1": "suttavāre vālukavāpigāme paṭisandhiyā vijātotisattativayaṃ sampatte saṅgharajjaṃ patto santindriyo khantī",
  "anya-e0702n0:812_2": "dhammo sikkhākāmo pariyattivihārado tipiṭakālaṅkāramahādhammarājaguruttherassa sisso.",
  "anya-e0702n0:812_3": "So pana kaliyuge pannarasādhike dvivassasate sahasseca sampatte tassa rañño kāleyeva maccuvasaṃ patto.",
  "anya-e0702n0:813_0": "Atha rājā anekasahassehi pāsādehi abhūtapubbehi acchariyakammehi sarīrajhāpanakiccaṃ akāsi.",
  "anya-e0702n0:813_1": "Atha kaliyuge seḷasādhike vassasate sahasseca sampatte tassa mahātherassa sissaṃ ñeyyadhammaṃ nāma theraṃ puna saṅgharājaṭṭhāne ṭhapesi.",
  "anya-e0702n0:813_2": "Paṭhamaṃ ñeyyadhammālaṅkāradhamma senāpatimahādhammarājādhirājagurūti nāmalañchaṃ adāsi.",
  "anya-e0702n0:813_3": "Tato pacchā dutiyaṃ ñeyyadhammābhivaṃsasiripavarālaṅkāradhammasenāpatimahādhammarājādhirāja-",
  "anya-e0702n0:813_4": "gurūti nāmalañchaṃ adāsi.",
  "anya-e0702n0:814_0": "So pana thero kaliyuge ekasaṭṭhādhike vassasate sahasseca devasūragāme paṭisandhiyā vijāto hutvā asītādhike",
  "anya-e0702n0:814_1": "vassasate sahasseca paṭhamaāsāḷimāsassa juṇhapakkhacuddasamiyaṃ upasampadabhūmiṃ patto.",
  "anya-e0702n0:815_0": "Tassa rañño kāle kaliyuge navanavutādhike vassasate sahasseca sampatte sīhaḷadīpato paññātisso nāma thero",
  "anya-e0702n0:815_1": "saddhiṃ sunandena nāma bhikkhunā indasārena nāma sāmaṇerena ekena upāsakena ekena dārakenaca amarapuraṃ",
  "anya-e0702n0:815_2": "nāma nagaraṃ sampatto.",
  "anya-e0702n0:815_3": "Atha saṅgharājā tesaṃ paccayānuggahena dhammānuggaheca anuggahesi.",
  "anya-e0702n0:815_4": "Tesu aparabhāge kaliyuge dvivassādhike dvisate vassasahasseca sampatte paññātissatthero jararogena abhibhūtattā",
  "anya-e0702n0:815_5": "saṅkhāradhammānaṃ sabhāvaṃ anativattattā kālamakāsi.",
  "anya-e0702n0:815_6": "Tassa puna sikkhaṃ gaṇhissāmīti parivitakko matthakaṃ appatto hutvā vinassayi.",
  "anya-e0702n0:815_7": "Tenāhabhagavā, –",
  "anya-e0702n0:816_0": "Acintitampi bhavati, cinti tampi vinassati;",
  "anya-e0702n0:817_0": "Na hi cintāmayā bhogā, itthiyā purisassa vāti.",
  "anya-e0702n0:818_0": "Imasmiṃ pana loke paṇḍito puññaṃ kattukāmo abhitthareva kareyya.",
  "anya-e0702n0:818_1": "Ko nāma jaññā ajje vā suve vā parasuve vā maraṇaṃ bhavissabhīti.",
  "anya-e0702n0:818_2": "Tenāha bhagavā, –",
  "anya-e0702n0:819_0": "Abhittharetha kalyāṇe, pāpā cittaṃ nivāraye;",
  "anya-e0702n0:820_0": "Dandañhi karato puññaṃ, pāpasmiṃ ramatī manoti.",
  "anya-e0702n0:821_0": "Atha mahārājā tassa sarīrajhāpanakiccaṃ bahūhi sādhukīḷanasabhāyehi akāsi.",
  "anya-e0702n0:821_1": "Tato pacchā sunandassa nāma bhikkhussa puna sikkhaṃ adāsi.",
  "anya-e0702n0:821_2": "Sāmaṇeraṃ pana upasampadabhūmiyaṃ patiṭṭhāpesi.",
  "anya-e0702n0:821_3": "Dārakañca sāmaṇerabhūmiyanti.",
  "anya-e0702n0:822_0": "Te pana mahārājā kaliyuge tivassādhike dvisate sahasseca sampatte māghamāse bahūhi paccayehi upatthambhetvā",
  "anya-e0702n0:822_1": "tānitāni sabbāni kammāni tīretvā kusimanagarajeṭṭhassa ekassa amaccassa bhāraṃ katvā tasseva sabbāni",
  "anya-e0702n0:822_2": "kiccāni niyyādetvā sīhaḷadīpaṃ pahiṇīti.",
  "anya-e0702n0:823_0": "Saṅgharājāmahāthero pana sāsanassa ciraṭṭhitatthāya sotārānaṃ sukhappaṭibodhanatthāya nānāganthehi pāṭhaṃ",
  "anya-e0702n0:823_1": "visodhetvā saddhammappajjotikāya nāma mahāniddesaṭṭhakathāya atthayojanaṃ marammabhāsāya akāsi.",
  "anya-e0702n0:823_2": "Bahūnaṃ sissānaṃ pariyattivācanavasena jinasāsanassa anuggahaṃ akāsīti.",
  "anya-e0702n0:824_0": "Aparabhāge kaliyuge aṭṭhavassādhike dvisake sahasseca sampatte migasiramāsassa juṇhapakkhaaṭṭhamiyaṃ",
  "anya-e0702n0:824_1": "tassa putto sīripavarādityavijayānantayasamahādhammarājādhirājā nāma rajjaṃ kāresi.",
  "anya-e0702n0:824_2": "Tadā sūriyavaṃsābhisiripavarālaṅkāradhammasenāpatimahādhammarājādhirājaguru-",
  "anya-e0702n0:824_3": "mahātherassa sissaṃ paññājotābhidhajamahādhammarājādhirājaguruttheraṃ saṅgharājaṭṭhāne ṭhapesi.",
  "anya-e0702n0:825_0": "Sopi sīlavā pariyattikovido sikkhākāmo lajjīpesalo.",
  "anya-e0702n0:825_1": "Aṅguttaranikāyapāḷiyā tadaṭṭhakathāyaca attha yojanaṃ marammabhāsāya akāsi.",
  "anya-e0702n0:826_0": "Tassa rañño kāle ñeyyadhammābhivaṃsasiripavarālaṅkāradhammasenāpatimahādhammarājādhirāja-",
  "anya-e0702n0:826_1": "gurutthero saddhammavilāsiniyā nāma paṭisambhidāmaggaṭṭhakathāya atthayojanaṃ marammabhāsāya akāsi.",
  "anya-e0702n0:827_0": "Maṇijotasaddhammālaṅkāramahādhammarājādhirājaguruttherosaṃyutta-",
  "anya-e0702n0:827_1": "nikāyapāḷiyā tadaṭṭhakathāyaca atthayojanaṃ marammabhāsāya akāsi.",
  "anya-e0702n0:828_0": "Medhābhivaṃsasaddhammadhajamahādhammarājādhirājagurutthero dīghanikāyapāḷiyā tadaṭṭhakathāyaca atthayojanaṃ marammabhāsāya akāsi.",
  "anya-e0702n0:829_0": "Ñeyyadhammābhivaṃsasiripavarālaṅkāradhammasenāpatimahā dhammarājādhirājaguruttherassa sisso upasampadāvasena",
  "anya-e0702n0:829_1": "pañcavassiko paññāsāmi nāmāhaṃ saddatthabhedacintānāmakassaganthassa gaṇṭhipadatthavaṇṇanaṃ marammabhāsāya akāsiṃ.",
  "anya-e0702n0:829_2": "Dasavassikakāle pana abhidhānappadīpikāsaṃvaṇṇanāya atthayojanaṃ marammabhāsāya akāsiṃ.",
  "anya-e0702n0:829_3": "Tassāca pāṭhaṃ bahūhi ganthehi saṃsadditvā visodhesinti.",
  "anya-e0702n0:830_0": "Aparabhāge sakkarāje cuddasādhike dvisate sahasseca sampatte ayaṃ amhākaṃ dhammiko rājā anekasatajātīsu",
  "anya-e0702n0:830_1": "upacitapuññānubhāvena jinasāsanassa paggaṇhanatthāya sammādevalokapālehi uyyojiyanoviyarajjasampattiṃ",
  "anya-e0702n0:830_2": "paṭilabhi.",
  "anya-e0702n0:830_3": "Dasabalassasāsanaṃ paggaṇhitukāmassa dhammarājassa manoratho matthakaṃ patto ahosi.",
  "anya-e0702n0:830_4": "Mariyādaṃ bhinditvā dinnakatamaggaṃviya udakaṃ laddhokāsatāya saddhā mahogho avattharitvā tiṭṭhati.",
  "anya-e0702n0:830_5": "Cattārica vassāni atikkamitvā besākhamāse pañcakakudhabhaṇḍādīhi anekehi rājabhoggabhaṇḍehi parivāretvā",
  "anya-e0702n0:830_6": "udumbarabhaddapiṭṭhe saddhiṃ mahesiyā abhisekaṃ patto.",
  "anya-e0702n0:830_7": "Tenāvocumhā nāgarājuppattikathāyaṃ,-",
  "anya-e0702n0:831_0": "Mahāpuññova rājāyaṃ, kaṭṭhaṭagheva āgate;",
  "anya-e0702n0:832_0": "Sakkarāje hi sampattiṃ, patvā dāne rato vate.",
  "anya-e0702n0:833_0": "Tadā cattāri vassāni, atikkamitvā visādhike;",
  "anya-e0702n0:834_0": "Saddhiṃ mahesiyā sekaṃ, patto hutvā mahātale.",
  "anya-e0702n0:835_0": "Jinacakkañca jotesi, mahāsokādayo yathā;",
  "anya-e0702n0:836_0": "Alajjinoca niggayha, paggahetvāna lajjino.",
  "anya-e0702n0:837_0": "Raṭṭheca dānasīlesu, bhāvanāyābhiyuñcaye;",
  "anya-e0702n0:838_0": "Nimirājādayo yathāti.",
  "anya-e0702n0:839_0": "Tadā yasmā alajjino niggahitabbapuggale avīcinarake nikkhipantoviya niggahakammaṃ akāsi,",
  "anya-e0702n0:839_1": "tasmā te aladdhokāsā nilīyanti,",
  "anya-e0702n0:839_2": "yathā aruṇuggamanakāle kosiyāti.",
  "anya-e0702n0:839_3": "Tenāvocumhā nāgarājuppattikathāyaṃ,-",
  "anya-e0702n0:840_0": "Tadā pana jinacakkaṃ, nabhe candova pākaṭaṃ;",
  "anya-e0702n0:841_0": "Alajjino nilīyanti, aruṇuggeva kosiyāti.",
  "anya-e0702n0:842_0": "Yasmāca lajjino paggahitabbapuggale bhavaggeukkhipantoviya paggahakammaṃ karoti,",
  "anya-e0702n0:842_1": "tasmā te laddhokāsā uṭṭhitasīsā nirāsaṅkā hutvā tiṭṭhanti,",
  "anya-e0702n0:842_2": "yathā candimasūriyālokānaṃ paṭiladdhakāle ādikappikāti.",
  "anya-e0702n0:842_3": "Tenāvocumhā, –",
  "anya-e0702n0:843_0": "Tadāpica jinacakkaṃ, khe bhāṇumāva pākaṭaṃ;",
  "anya-e0702n0:844_0": "Lajjinopi uṭṭhahanti, obhāladdheva kappikāti.",
  "anya-e0702n0:845_0": "Tepiṭakampi navaṅgaṃ buddhavacanaṃ ciraṭṭhitikaṃ kattukāmo pariyattivissaradehi mahātherehi visodhāpetvā",
  "anya-e0702n0:845_1": "lekhakānaṃ bhatiṃ datvā kaṇṭhajamuddhajādividhānaṃ sithiladhanitādividhānañca punappunaṃ vicāretvā antamaso",
  "anya-e0702n0:845_2": "paricchedalekhamattampi avirādhetvā antepuraṃ pavisetvā suvaṇṇamayesu lohamayesuca potthakesu likhāpesi.",
  "anya-e0702n0:845_3": "Ñāṇathāmasampanneca bhikkhū vicinetvā yathābalaṃ vinayapiṭakaṃ visuṃ visuṃ dhāreti vācuggataṃ kārāpeti.",
  "anya-e0702n0:845_4": "Aggamahesiṃ ādiṃ katvā sakala orodhādayo bahū rājasevakā amaccādayo nāgarikeca yathābalaṃ suttantapiṭakaṃ",
  "anya-e0702n0:845_5": "abhidhammapiṭakañca visuṃ visuṃ ekekasuttamātikāpadabhājanīcittavārādivasena vibhājetvā dhāreti vācuggataṃ kārāpeti.",
  "anya-e0702n0:845_6": "Sayañca anattalakkhaṇādikaṃ anekavidhaṃ suttaṃ devasikaṃ sajjhāyaṃ karoti.",
  "anya-e0702n0:845_7": "Jinasāsanassa ciraṭṭhitatthāyasakalavijiteca araññavāsīnaṃ bhikkhūnaṃ assamassa samantato pañcadhanusatappamāṇe",
  "anya-e0702n0:845_8": "ṭhānethaladakacarānaṃ sabbesaṃ sattānaṃ abhayaṃ adāsi.",
  "anya-e0702n0:845_9": "Pariyatti visāradānañca therānutherānaṃ mātāpitādayo ñātake sabbarājakiccato balikammatoca mocāpetvā yathāsukhaṃ vasāpeti.",
  "anya-e0702n0:845_10": "Ekāhenevāpi sahassamatte kulaputte pabbajūpasampadabhūmīsu patiṭṭhāpetvā sāsanaṃ paggaṇhi.",
  "anya-e0702n0:845_11": "Aññānipi bahūni puññakammāni karoti.",
  "anya-e0702n0:845_12": "Katvāca vivaṭṭameva pattheti,",
  "anya-e0702n0:845_13": "no vaṭṭaṃ.",
  "anya-e0702n0:845_14": "Aññeca orodhādayo tumhe yāni kānici puññakammāni katvā vivaṭṭameva pattheta,",
  "anya-e0702n0:845_15": "mā vaṭṭanti abhiṇhaṃ ovadati.",
  "anya-e0702n0:845_16": "Aniccalakkhaṇādisaṃyuttāya dhammakathāya niccaṃ ovadati.",
  "anya-e0702n0:845_17": "Sayampi samathavipassanāsu niccāraddhaṃ akāsi.",
  "anya-e0702n0:845_18": "Rājūnaṃ pana raṭṭhasāmikānaṃ dhammatāya kiccabāhullatāya kadāci kadāci okāsaṃ na labhati kammaṭṭhānamanuyuñjituṃ,",
  "anya-e0702n0:845_19": "evampi samāno sarīramalaparijagganakālepi kammaṭṭhānamanuyuñjatiyeva,",
  "anya-e0702n0:845_20": "na moghavasena kālaṃ khepeti.",
  "anya-e0702n0:845_21": "Loke hi amaṅgalasammatānipi manussasīsakapālaṭṭhiādīni susāsanato ānetvā dantakaṭṭhādīni vā taṃsadisāni",
  "anya-e0702n0:845_22": "kārāpetvā attano samīpe ṭhapetvā aṭṭhikādibhāvanāmayapuññaṃ vicināti.",
  "anya-e0702n0:846_0": "Tadā pana amhākaṃ ācariyavaraṃ pariyattivisāradaṃ tikkha javanagacchirādiñāṇopetaṃ vicitradhammadesanākathaṃ",
  "anya-e0702n0:846_1": "sakala marammikabhikkhūnaṃ onamitaṭṭhānabhūtaṃ vuddhāpacāyiṃ rūpasobhaggapattaṃ yuttavādikaṃ ñeyyadhammābhimunivarañāṇakittisiridhajadhammasenāpati-",
  "anya-e0702n0:846_2": "mahādhammarājādhirājagurūti tatiyaṃ laddhalañchaṃ taṃ bhikkhusaṅghānaṃ sakalaraṭṭhavāsīnaṃ pāmokkhabhāve",
  "anya-e0702n0:846_3": "patiṭṭhāpesi asokamahārājāviya mahāmoggaliputtatissattheraṃ.",
  "anya-e0702n0:846_4": "Tenāvocumhā nāgarājuppattikathāyaṃ,–",
  "anya-e0702n0:847_0": "Tadāca bhikkhusaṅghānaṃ, theraṃ pāmokkhabhāvake;",
  "anya-e0702n0:848_0": "Ñeyyādiladdhalañchaṃ taṃ, patiṭṭhāpesi sādhukanti.",
  "anya-e0702n0:849_0": "Tadāca amhākaṃ dhammikamahārājā sakkarāje ekūnavīsatādhike sahasse dvisateca sampatte mantalākhyātācalassa",
  "anya-e0702n0:849_1": "samīpe subhūmilakkhaṇopetaṃ ekanipātatitthamiva bahujananayanavihaṅgānaṃ sabbanagarālaṅkārehi parikkhittaṃ",
  "anya-e0702n0:849_2": "manussānaṃ cakkhulolatājanakaṃ nānāratanehi sampuṇṇaṃ nānā verajjavāṇijānaṃ puṭabhedanaṭṭhānabhūtaṃ ratanapuṇṇanāmakaṃ",
  "anya-e0702n0:849_3": "mahārājaṭṭhānikaṃ māpesi,",
  "anya-e0702n0:849_4": "mandhātuviya rājagahaṃ,",
  "anya-e0702n0:849_5": "sudassano viyaca kusāvatīnagaranti.",
  "anya-e0702n0:849_6": "Tenāvocumhā nāgarājuppattikathāyaṃ,–",
  "anya-e0702n0:850_0": "Tadā kaṭṭhaṭajhe sampatte, mantalākhyācalassaca;",
  "anya-e0702n0:851_0": "Erāvatīti nāmāya, māpesi samīpe nagaraṃ.",
  "anya-e0702n0:852_0": "Subhūmilakkhaṇopetaṃ, ratanapuṇṇanāmakaṃ;",
  "anya-e0702n0:853_0": "Rājagahaṃva mandhātu, akirammaṇiyaṃ subhanti.",
  "anya-e0702n0:854_0": "Seyyathāpi nāma loke ālokatthikānaṃ sattānaṃ pītisomanassaṃ uppādento upakaronto udayapabbatato sahassaraṃsī divākaro uṭṭhahati,",
  "anya-e0702n0:854_1": "evamevaṃ marammaraṭṭhikānaṃ lajjīpesalānaṃ sikkhākāmānaṃ bhikkhūnaṃ gihīnañca pītisomanassaṃ uppādento",
  "anya-e0702n0:854_2": "upakāronto ayaṃ dhammikorājā imasmiṃ marammaraṭṭhe uppajjati.",
  "anya-e0702n0:855_0": "Imañca dhammikarājānaṃ nissāya marammaraṭṭhe sammāsambuddhassa sāsanaṃ ativiya joteti.",
  "anya-e0702n0:855_1": "Vuḍḍhiṃ virūḷiṃ vepullaṃ āpajjati.",
  "anya-e0702n0:856_0": "Sāsanañca nāmetaṃ rājānaṃ nissāya tiṭṭhatīti.",
  "anya-e0702n0:856_1": "Ayaṃ dhammikarājāyeva na sāsanassūpakāro dhammacārī dhammamānī,",
  "anya-e0702n0:856_2": "apica kho dhammikarājānaṃ nissitāpi sabbaraṭṭhavāsikā sāsanassūpakārāyeva dhammacārino dhammamānino rājānugatā hutvā.",
  "anya-e0702n0:856_3": "Tenevāha mahābodhijātakādīsu, –",
  "anya-e0702n0:857_0": "Gavañce taramānānaṃ, ujuṃ gacchati puṅgavo;",
  "anya-e0702n0:858_0": "Sabbā gāvī ujuṃ yanti, nette ujuṃ gate sati.",
  "anya-e0702n0:859_0": "Evameva manussesu, yo hoti seṭṭhasammato;",
  "anya-e0702n0:860_0": "So cepi dhammaṃ carati, pageva itarā pajā;",
  "anya-e0702n0:861_0": "Sabbaraṭṭhaṃ sukhaṃ seti, rājā ce hoti dhammikoti.",
  "anya-e0702n0:862_0": "Visesato pana dutiyaṃ amarapuraṃ māpentassa mahādhammarañño aggamahesiyā ajjavamaddavasohajjādiguṇayuttāya",
  "anya-e0702n0:862_1": "dhitā amhākaṃ rañño aggamahesī sammācārinī patibbatā.",
  "anya-e0702n0:862_2": "Sabbanārīnaṃ aggabhāvaṃ pattāpi samānā kāmaguṇasaṅkhātena surāmadena appamajjitvā puññakammesu appamādavasena niccāraddhavīriyā hoti.",
  "anya-e0702n0:862_3": "Niccaṃ pariyattiyā uggahaṇaṃ akāsi.",
  "anya-e0702n0:862_4": "Vedapāragūca ahosi.",
  "anya-e0702n0:862_5": "Sammāsambuddhasāsane ativiya pasannā aññāpi orodhādayo mahādhammarañño ovāde ṭhatvā dhammaṃ cariṃsu.",
  "anya-e0702n0:862_6": "Sāsanaṃ pasīdiṃsuyeva.",
  "anya-e0702n0:862_7": "Uparājāpi mahādhammarājassa ekamātāpītiko mahādhammarājicchāya avirodhetvāyeva sakalaraṭṭhavāsīnaṃ gihīnaṃ bhikkhūnañca atthahitamāvahati,",
  "anya-e0702n0:862_8": "seyyathāpi cakkavattirañño santike jeṭṭhaputto thāmajavasampanno atisūro uṭṭhānavīriyo.",
  "anya-e0702n0:862_9": "Aññepi amaccā anekasahassappamāṇā mahādhammaraññā laddhesu laddhesu ṭhānantaresu ṭhitā mahādhammarañño",
  "anya-e0702n0:862_10": "taṃ taṃ kiccamāvahanti puññakammesu abhiramanti.",
  "anya-e0702n0:862_11": "Sakalaraṭṭhavāsinoca manussā dānasīlabhāvanāsuyeva cittaṃ ṭhapenti.",
  "anya-e0702n0:862_12": "Bhikkhūca saṅgharājappamukhādayo theranavamajjhimā ganthadhuravipassanādhuresu abhiyuñjanti.",
  "anya-e0702n0:863_0": "Evamekassa sādhujjanassa guṇaṃ mahantena ussāhena kathentopi dukkaraṃtāva niṭṭhaṃ pāpetuṃ,",
  "anya-e0702n0:863_1": "bhagavato pana tilokaggassa anekasahassapāramitānubhāvena pavattaṃ guṇaṃ ko nāma puggalo sakkhissati niṭṭhaṃ pāpetvā kathetunti.",
  "anya-e0702n0:863_2": "Evaṃ mahādhammarājassaca aggamahesiyāceva uparājādīnañca guṇe vissaṭṭhena vitthārato kathiyamāne imissā",
  "anya-e0702n0:863_3": "sāsanavaṃsappadīpikāya anekasatabhāṇavāramattampi patvā pariyanto na paññāyeyya,",
  "anya-e0702n0:863_4": "yasmāca atippapañcā bhaveyya,",
  "anya-e0702n0:863_5": "tasmā saṅkhepenevāyaṃ kathitā sādhujjanānaṃ mahāpuññamayāya pītiyā anumodanatthāya.",
  "anya-e0702n0:863_6": "Idañhi suṇantehi sādhujjanehi anumoditabbaṃ,-",
  "anya-e0702n0:863_7": "asukasmiṃ kira kāle asukasmiṃ raṭṭhe asuko nāma rājā sāsanaṃ paggaṇhitvā vuḍḍhiṃ virūḷiṃ vepullamāpajji,",
  "anya-e0702n0:863_8": "seyyathāpi nāma rukkho bhūmodakānaṃ nissāya vuḍḍhiṃ virūḷiṃ vepullamāpajjīti.",
  "anya-e0702n0:864_0": "Imassa rañño kāle ñeyyadhammābhimunivaraññāṇakitti siridhajadhammasenāpatimahādhammarājādhirājaguru nāma",
  "anya-e0702n0:864_1": "saṅgharājā mahāthero raññā abhiyācito surājamaggadīpaniṃ nāma ganthaṃ akāsi.",
  "anya-e0702n0:864_2": "Majjhimanikāyaṭṭhakathāya atthaṃ sissānaṃ vācetvā yathāvācitaniyāmena atthayojanānayaṃ potthake āropāpesi.",
  "anya-e0702n0:865_0": "Medhābhivaṃsasaddhammadhajamahādhammarājādhirājaguru nāma mahāthero jātakapāḷiyā atthayojanānayaṃ marammabhāsāya akāsi.",
  "anya-e0702n0:866_0": "Saṅgharājassa sisso paññāsāmisirikavidhajamahādhammarājādhirājagurūti raññā laddhanāmalañcho soyevāhaṃ",
  "anya-e0702n0:866_1": "dhamma raññā aggamahesiyāca abhiyācito sīlakathaṃ nāma ganthaṃ upāyakathaṃ nāma ganthañca akāsiṃ.",
  "anya-e0702n0:866_2": "Rañño ācariyabhūtena disāpāmokkhena nāma upāsakena abhiyācito soyevātaṃ akkharavisodhaniṃ nāma ganthaṃ āpattivinicchayaṃ nāma ganthañca.",
  "anya-e0702n0:866_3": "Tathā saṅgharaññā codito soye vāhaṃ nāgarājuppatikathaṃ vohāratthabhedañca vivādavinicchayañca akāsiṃ.",
  "anya-e0702n0:866_4": "Tathā pañcajambugāmabhojakena lekhakāmaccena dvīhica ārocanalekhakāmaccehi abhiyācito so yevāhaṃ rājasevakadīpaniṃ nāma ganthaṃ akāsiṃ.",
  "anya-e0702n0:866_5": "Tathā dīghanāvānagarabhojakena mahāamaccena abhiyācito soyevāhaṃ nirayakathādīpakaṃ nāma ganthaṃ akāsiṃ.",
  "anya-e0702n0:866_6": "Tathā silāleḍḍukanāmakena upāsakena abhiyācito soyevāhaṃ uposathavinicchayaṃ nāma ganthaṃ akāsiṃ.",
  "anya-e0702n0:866_7": "Tathā bahūhi sotujanehi abhiyācito soyevāhaṃ saddanītiyā saṃvaṇṇanaṃ pāḷibhāsāya akāsinti.",
  "anya-e0702n0:867_0": "Ekasmiñca samaye kaliyuge vīsādhike dvisate sahasseca sampatte rañño etadahosi,-",
  "anya-e0702n0:867_1": "idāni buddhassa bhagavato sāsane kesañci bhikkhūnaṃ sāmaṇerānañca kuladūsanādiasāruppakammehi uppāditā cattāro paccayā bahū dissanti,",
  "anya-e0702n0:867_2": "kecipi alajjī puggalā jātarūpādinissaggiyavatthumpisādiyanti,",
  "anya-e0702n0:867_3": "kecipi vinā paccayaṃ vikāle tambulaṃ khādanti,",
  "anya-e0702n0:867_4": "sannidhiñca katvā dhūmānica pivanti,",
  "anya-e0702n0:867_5": "agilānā hutvā saupāhanā gāmaṃ pavisanti,",
  "anya-e0702n0:867_6": "chattaṃ dhārenti,",
  "anya-e0702n0:867_7": "aññepi avinayānulomācāre caranti,",
  "anya-e0702n0:867_8": "idāni bhikkhūnaṃ sāmaṇerānañca buddhassa sammukhe buddhaṃ sakkhiṃ katvā ime anācāre na carissāmāti paṭiññaṃ",
  "anya-e0702n0:867_9": "kārāpetvā bhagavato sikkhāpadāni rakkhāpetuṃ vaṭṭati,",
  "anya-e0702n0:867_10": "evañca sati bhikkhū sāmaṇerāca mayaṃ buddhassa sammukhe evaṃ paṭiññaṃ karoma,",
  "anya-e0702n0:867_11": "paṭiññañca katvā vikāraṃ āpajjantānaṃ amhākaṃ imasmiṃyeva attabhāve imasmiṃyeva paccakkhe kiñci bhayaṃ",
  "anya-e0702n0:867_12": "uppajjeyyāti paccakkhabhayaṃ apekkhitvā te sikkhāpadaṃ rakkhissantīti.",
  "anya-e0702n0:867_13": "Evaṃ pana cintetvā bhikkhūnaṃ sāmaṇerānañca evaṃ paṭiññaṃ kārāpetuṃ yujjati vā mā vāti mayaṃ na jānāma,",
  "anya-e0702n0:867_14": "idāni saṅgharājādayo mahāthere sannipātāpetvā pucchissāmīti puna cintesi.",
  "anya-e0702n0:868_0": "Atha sabbepi mahāthere saṅgharājassa vihāre sannipātāpetvā imaṃ kāraṇaṃ pucchathāti amacce āṇāpesi.",
  "anya-e0702n0:868_1": "Atha amaccā mahāthere sannipātāpetvā pucchiṃsu,-",
  "anya-e0702n0:868_2": "idāni bhante sāsane bhikkhūnaṃ sāmaṇerānañca avinayānulomācārāni disvā buddhassa sammukhe buddhaṃ sakkhiṃ",
  "anya-e0702n0:868_3": "katvā rājā yathā ime anācāre na carissāmāti paṭiññaṃ kārāpetvā bhagavato sikkhāpadāni rakkhāpetuṃ icchati,",
  "anya-e0702n0:868_4": "tathā kārāpetuṃ yujjati vā mā vāti.",
  "anya-e0702n0:869_0": "Atha saṅgharājappamukhādayo mahātherā evamāhaṃsu,-",
  "anya-e0702n0:869_1": "yasmā sāsanassa parisuddhabhāvaṃ icchanto evaṃ karoti,",
  "anya-e0702n0:869_2": "tasmā tathā kārāpetuṃ yujjatīti.",
  "anya-e0702n0:870_0": "Paṇḍitābhidhajamunindaghosamahādhammarājaguruttherādayo pana katipayattherā evamāhaṃsu, –",
  "anya-e0702n0:870_1": "idāni bhikkhū nāma saddhābalādīnaṃ thokatāya bhagavato āṇāsaṅkhātaṃ sacittakācittakāpattiiṃ āpajjitvā",
  "anya-e0702n0:870_2": "bhagavatāyeva anuññātehi desanāvuṭṭhānakammehi paṭikaritvā sīlaṃ parisuddhaṃ katvā lajjīpesalabhāvaṃ karonti,",
  "anya-e0702n0:870_3": "na kadāci āpattiṃ anāpajjitvā,",
  "anya-e0702n0:870_4": "tasmā bhagavatā paṭikkhittaṃ kammaṃ sañciccana vītikkamissāmāti buddhassa sammukhe paṭiññākaraṇaṃ atibhāriyaṃ hoti,",
  "anya-e0702n0:870_5": "sacepi pubbe paṭiññaṃ katvā pacchā visaṃvādeyya,",
  "anya-e0702n0:870_6": "evaṃ sati paṭissavavisaṃvāde suddhacittassa dukkaṭaṃ paṭissavakkhaṇeeva pācitti itarassacāti vacanato",
  "anya-e0702n0:870_7": "taṃ taṃ āpattiṃ paṭissavavisaṃvādanadukkapettiyā saheva āpajjeyya,",
  "anya-e0702n0:870_8": "atha paṭiññākaraṇatoyeva āpattibahulatā bhaveyya,",
  "anya-e0702n0:870_9": "yathā pana rogaṃ vūpasamituṃ asappāyabhesajjaṃ paṭisevati,",
  "anya-e0702n0:870_10": "athassa rogo avūpasamitvā atikkameyya,",
  "anya-e0702n0:870_11": "evaṃ āpattiṃ anāpajjitukāmo buddhassa sammukhe paṭiññaṃ karoti,",
  "anya-e0702n0:870_12": "athassa āpattibahulāyeva bhaveyyāti,",
  "anya-e0702n0:870_13": "kiñca bhiyyo abhayadassāvino bhikkhū anekasatabuddhassa sammukhe anekasatavārānipi paṭiññaṃ katvā sikkhāpadaṃ vītikkamituṃ visahissantiyevāti.",
  "anya-e0702n0:871_0": "Atha saṅgharājā mahāthero attano sissaṃ paññāsāmisirikavidhajamahādhammarājādhirājaguruṃ nāma maṃ uyyojesi,",
  "anya-e0702n0:871_1": "tassa therassa vacane paṭivacanaṃ dātuṃ.",
  "anya-e0702n0:872_0": "Athāhaṃ evaṃ vadāmi,-",
  "anya-e0702n0:872_1": "dve puggalā abhabbā sañcicca āpattiṃ āpajjituṃ bhikkhūca bhikkhuniyoca ariyā puggalā,",
  "anya-e0702n0:872_2": "dve puggalā sabbā sañcicca āpattiṃ āpajjituṃ bhikkhūca bhikkhuniyoca puthujjanāti parivārapāḷiyaṃ vuttattā",
  "anya-e0702n0:872_3": "ariyapuggalānaṃviya puthujjanānaṃ vissaṭṭhena paṭiññaṃ kātuṃ na vaṭṭatīti manasikaritvā puthujjanabhikkhūnaṃ",
  "anya-e0702n0:872_4": "paṭiññākaraṇaṃ atibhāriyanti vedeyyace,",
  "anya-e0702n0:872_5": "sabbehipi ariyaputhujjanehi bhikkhūhi upasampadāmāḷake āditova cattāri akaraṇīyāni ācikkhitabbānīti vuttesu",
  "anya-e0702n0:872_6": "catūsu akaraṇīyesu antamaso tiṇasalākaṃ upādāya yo bhikkhu pādaṃ vā pādārahaṃ vā atirekapādaṃ vā adinnaṃ",
  "anya-e0702n0:872_7": "theyyasaṅkhātaṃ ādiyati,",
  "anya-e0702n0:872_8": "assamaṇo hoti asakyaputtiyoti,",
  "anya-e0702n0:872_9": "antamaso kuntakipillikaṃ upādāya yo bhikkhu sañcicca manussaviggahaṃ jīvitaṃ voropesi,",
  "anya-e0702n0:872_10": "antamaso gabbhapātanaṃ upādāya assamaṇo hoti asakyaputtiyoti,",
  "anya-e0702n0:872_11": "antamaso suññāgāre abhiramāmīti yo bhikkhupāpiccho icchāpakato asantaṃ abhūtaṃ uttarimanussadhammaṃ ullapati,",
  "anya-e0702n0:872_12": "assamaṇo hoti asakyaputtiyotica upajjhācariyena ovadiyamānehi abhinavopasampannehi āma bhanteti paṭiññākathāyeva.",
  "anya-e0702n0:872_13": "Sāmaṇerehipi pabbajjakkhaṇeyeva upajjhāyassa santike pāṇātipātāveramaṇisikkhāpadaṃ samādiyāmītiādinā paṭhamaṃ paṭiññā katāyeva.",
  "anya-e0702n0:872_14": "Tathā bhikkhūhi taṃtaṃāpattiṃ āpajjitvā desanāya paṭikaraṇakāle sādhu suṭṭhu bhante saṃvarissāmīti abhiṇhaṃ paṭiññā katāyeva.",
  "anya-e0702n0:872_15": "Sāmaṇerehipi upajjhācariyassa santike sikkhāggahaṇakālepi pāṇātipātāvera maṇisikkhāpadaṃ samādiyāmītiādinā abhiṇhaṃ paṭiññā katāyeva.",
  "anya-e0702n0:872_16": "Tāhi pana paṭiññāhi abhāyitvā itoyeva bhāyāmīti vuttavacanaṃ acchariyaṃviya hutvā khāyati.",
  "anya-e0702n0:872_17": "Imāya hi paṭiññāya tāsaṃ paṭiññānaṃ visesatā na dissatīti.",
  "anya-e0702n0:873_0": "Ayaṃ panettha sanniṭṭhānattho,-",
  "anya-e0702n0:873_1": "paṭissavadukkaṭāpatti nāma sāvatthiyaṃ passenadikosalaraññā imasmiṃ vihāre vassaṃ upagacchāhīti āyācite",
  "anya-e0702n0:873_2": "sādhūti paṭijānitvā lābhabahulataṃ paṭicca antarāmagge aññasmiṃ vihāre vassaṃ upagantvā paṭissavavisaṃvādanapaccayā",
  "anya-e0702n0:873_3": "upanandaṃ nāma bhikkhuṃ ārabbha paññattā.",
  "anya-e0702n0:873_4": "Samantapāsādikañca nāma vinayaṭṭhakathāya vassūpanāyikakkhandhakavaṇṇanāyaṃ paṭissaveca āpatti dukkaṭassāti",
  "anya-e0702n0:873_5": "ettha na kevalaṃ imaṃ temāsaṃ idha vassaṃ vasathāti etasseva paṭissave āpatti,",
  "anya-e0702n0:873_6": "imaṃ temāsaṃ bhikkhaṃ gaṇhatha,",
  "anya-e0702n0:873_7": "ubhopi mayaṃ vassaṃ vasissāma,",
  "anya-e0702n0:873_8": "ekato uddissāpessāmāti evamādināpi tassa tassa paṭissave dukkaṭaṃ,",
  "anya-e0702n0:873_9": "tañca kho paṭhamaṃ suddhacittassa pacchā visaṃvādanapaccayā,",
  "anya-e0702n0:873_10": "paṭhamampi asuddha cittassa pana paṭissave pācittiyanti vuttaṃ.",
  "anya-e0702n0:874_0": "Iccevaṃ bhikkhūnaṃ aññamaññaṃ dāyakehica saddhiṃ paṭijānitvā visaṃvādanapaccayā aññesaṃ atthahitabhedeyeva dukkaṭāpatti vuttā,",
  "anya-e0702n0:874_1": "na attano icchāvasena sayameva ahaṃ bhuñjissāmi sayissāmīti evamādinā vatvā yathāvuttānurūpaṃ akatvā visaṃvādaneti.",
  "anya-e0702n0:874_2": "Sace pana bhikkhusāmaṇerānaṃ paṭhamameva āma bhantetiādinā paṭiññaṃ katvā pacchā kenacideva karaṇīyena",
  "anya-e0702n0:874_3": "taṃtaṃāpattiṃ āpajjanto saha paṭissavavisaṃvādena dukkaṭāpattiyā āpajjeyya,",
  "anya-e0702n0:874_4": "evaṃ sati tattha tattha sikkhāpadesu dve dve āpattiyo paññāpeyya,",
  "anya-e0702n0:874_5": "na ca evampi paññattā,",
  "anya-e0702n0:874_6": "teneva paṭissavadukkaṭāpatti nāma paresaṃ santike paresaṃ matiṃ gahetvā paṭijānitvā visaṃvādanaṭṭhāneyeva paññattāti daṭṭhabbā.",
  "anya-e0702n0:875_0": "Idāni rājā sāsanassa suddhiṃ icchanto iminā upāyena bhikkhusāmaṇerānaṃ sīlaṃ saṃvarāpento paccakkhasamparāyikabhayaṃ",
  "anya-e0702n0:875_1": "anupekkhitvā saṃvaraṃ āpajjeyyunti cintetvā buddhassa sammukhe paṭiññaṃ kārāpitattā na koci doso dissati.",
  "anya-e0702n0:875_2": "Bhikkhusāmaṇerānampi bhiyyosomattāyasīlaṃ saṃvaritvā sīlaparisuddhi bhaveyyāti.",
  "anya-e0702n0:875_3": "Atha rājā sabbesaṃ bhikkhusāmaṇerānaṃ buddhassa sammukhe paṭiññaṃ kārāpetvā sīlaṃ rakkhāpesīti.",
  "anya-e0702n0:876_0": "Iccevaṃ imassa rañño kāle pubbe alajjinopi samānā bhayaṃ anupekkhitvā yebhuyyena lajjinova bhavantīti.",
  "anya-e0702n0:877_0": "Buddhassa bhagavato parinibbānato tisatādhikānaṃ dvivassasahassānaṃ upari navutime saṃvacchare bahinadītīre gāmasīmato paṭṭhāya yāva antoudakukkhepā,",
  "anya-e0702n0:877_1": "tāva kammaṃ karontānaṃ bhikkhūnaṃ sukhena gamanatthāya gahaṭṭhā gāmasīmāya udakukkhepasīmaṃ sambandhitvā setuṃ akaṃsu.",
  "anya-e0702n0:878_0": "Atha tattha ñāṇālaṅkārasumanamahādhammarājagurugaṇā cariyanāmako thero upasampadādivinayakammāni katipaya vassesu akāsi.",
  "anya-e0702n0:879_0": "Dhīrānandatthero pana tattha saṅkaradoso hotīti kammaṃ kātuṃ na icchati.",
  "anya-e0702n0:879_1": "Tathā paṭṭhāya ye ye ñāṇālaṅkārasumanamahādhammarājagurugaṇācariyassa matiṃ ruccanti,",
  "anya-e0702n0:879_2": "te te tassa pakkhikā bhavanti.",
  "anya-e0702n0:879_3": "Ye ye pana dhīrānandattherassamatiṃ ruccanti,",
  "anya-e0702n0:879_4": "tete tassa pakkhikā bhavanti.",
  "anya-e0702n0:879_5": "Evaṃlaṅkādīpe amarapuranikāyikā bhikkhū.",
  "anya-e0702n0:879_6": "Dvedhā bhinditvā tiṭṭhanti.",
  "anya-e0702n0:880_0": "Atha dhīrānandapakkhe bhikkhu tappakkhikassa sīlakkhandhattherassa sisse dhammakkhandhavanaratanabhikkhū",
  "anya-e0702n0:880_1": "amhākaṃ jambudīpe ratanapuṇṇanagaraṃ pesesuṃ saṅgharājamahātherassa santike ovādassa paṭiggāhaṇatthāya.",
  "anya-e0702n0:880_2": "Te ca kaliyuge aṭṭhārasādhike dvivassasate sahasseca sampatte kattikamāsassa juṇhapakkhaaṭṭhamiyaṃ sīhaḷadīpato",
  "anya-e0702n0:880_3": "nikkhamitvā āgacchantā ekūnavīsādhike dvivassasate sahasseca sampatte phaggunamāsassa juṇhapakkhasattamiyaṃ",
  "anya-e0702n0:880_4": "ratanapuṇṇanagaraṃ sampattā.",
  "anya-e0702n0:881_0": "Atha dhammarājā saṅgharājassa ārāme catubhūmikaṃ vihāraṃ kārāpetvā tattha te vasāpesi.",
  "anya-e0702n0:881_1": "Catūhi paccayehica saṅgahaṃ akāsi.",
  "anya-e0702n0:881_2": "Saṅgharājāca tesaṃ dvinnaṃ pakkhikānaṃ vacanaṃ sutvā bahūhi ganthehi saṃsanditvā vivādaṃ vinicchindi.",
  "anya-e0702n0:881_3": "Tādise ṭhāne saṅkaradosassa atthibhāvaṃ pakāsetvā sandesapaṇṇampi tesaṃ adāsi.",
  "anya-e0702n0:882_0": "Mahādhammarājāca tesaṃ puna sikkhaṃ saṅgharājassa santike gaṇhāpetvā piṭakattayapotthakādīni dātabbavatthūni",
  "anya-e0702n0:882_1": "datvā tasmiṃyeva saṃvacchare paṭhamaāsāḷimāsassa kāḷapakkhadasamiyaṃ nāvāya te pesesi.",
  "anya-e0702n0:883_0": "Tato pacchāca ñāṇālaṅkārasumanamahādhammarājagurugaṇācariyapakkhe bhikkhūpi tappakkhikassa paññāmolittherassa",
  "anya-e0702n0:883_1": "sisse vimalajotidhammanandabhikkhū pesesuṃ saddhiṃ ariyālaṅkārena nāma sāmaṇerena catūhica upāsakehi.",
  "anya-e0702n0:883_2": "Teca kaliyuge vīsādhike dvisate sahasseca sampatte kattikamāsassa juṇhapakkhapañcamiyaṃ sampattā.",
  "anya-e0702n0:884_0": "Tadāpi saṅgharājassa ārāmeyeva ekaṃ vihāraṃ kārāpetvā te vasāpesi.",
  "anya-e0702n0:884_1": "Catūhi paccayehica saṅgahaṃ akāsi.",
  "anya-e0702n0:884_2": "Saṅgharājāpi puna vinicchayaṃ adāsi yathāvuttanayena.",
  "anya-e0702n0:884_3": "Dhammarājā tesampi bhikkhūnaṃ saṅgharājassa santike puna sikkhaṃ gaṇhāpetvā sāmaṇerañca upasampādetvā catūhi paccayehi saṅgahaṃ katvā pahiṇi.",
  "anya-e0702n0:885_0": "Tato pacchāca kaliyuge bāvīsādhike dvivassasate sahasseca sampatte māghamāsassa kāḷapakkhaekādasamiyaṃ",
  "anya-e0702n0:885_1": "sīhaḷadīpatoyeva dve bhikkhū tayo sāmaṇerā cattāro upāsakā sarajatasuvaṇṇakaraṇḍakaṃ sarajatasuvaṇṇacetiyadātuṃ",
  "anya-e0702n0:885_2": "hatthidantamayaṃ buddharūpaṃ mahābodhipattāni mahābodhitacaṃ mahābodhipatiṭṭhānasūmiṃ sīhaḷadakkhiṇasākhābodhipattāni",
  "anya-e0702n0:885_3": "dutiyasattāhaanimisaṭṭhānabhūmiñca dhammapaṇṇākāratthāya gahetvā ratanapuṇṇaṃ nāma mahārājaṭṭhānīnagaraṃ sampattā.",
  "anya-e0702n0:885_4": "Tesampi dhammarājā catūhi paccayehi saṅgahaṃ katvā saṅgharañño ārāme vasāpesi.",
  "anya-e0702n0:885_5": "Bhikkhunañca puna sikkhaṃ gaṇhāpesi.",
  "anya-e0702n0:885_6": "Sāmaṇerānañca upasampadakammaṃ gahaṭṭhānañca pabbajjakammaṃ gaṇhāpesi.",
  "anya-e0702n0:886_0": "Iccevaṃ marammaraṭṭhe bhagavato parinibbānato paṭṭhāya yāvajjatanā sāsanassa theraparamparavasena patiṭṭhānatā veditabbā.",
  "anya-e0702n0:887_0": "Iccevaṃ marammamaṇḍale arimaddanapure arahantattheragaṇo uttarājīvattherachappadattheragaṇo sivalittheragaṇo",
  "anya-e0702n0:887_1": "ānandattheragaṇo tāmalindattheragaṇoti pañca gaṇā ahesuṃ.",
  "anya-e0702n0:888_0": "Idāni arimaddananagare pañcagaṇato paṭṭhāya vijayapurajeyyapuraratanapūresu theraparamparavasena sāsanassa anukkamena āgatabhāvaṃ dassayissāmi.",
  "anya-e0702n0:888_1": "Sirikhettanagare hi ‘so yāṃ noṃ’ nāma rājā parakkamavaṃsikassa sāradassittherassa antevāsikaṃ saddhammaṭṭhitittheraṃ attano ācariyaṃ katvā pūjesi.",
  "anya-e0702n0:889_0": "Kaliyugassa catuvassādhikaaṭṭhasatakāle sirikhettanagarato āgantvā so ratanapūre rajjaṃ kāresi.",
  "anya-e0702n0:889_1": "Atha attano puttaṃ anekibhaṃ nāma rājakumāraṃ mahārāja nāmena sirikhettanagaraṃ bhuñjāpesi.",
  "anya-e0702n0:889_2": "Dakkhiṇadisābhāge ‘kū vṭhe ṭa-",
  "anya-e0702n0:889_3": "yo mo’ nagaraṃ,",
  "anya-e0702n0:889_4": "pacchimadisābhāge ‘pho khoṃ’ nāma ṭhānaṃ,",
  "anya-e0702n0:889_5": "uttaradisābhāge ‘ma loṃ’ nagaraṃ,",
  "anya-e0702n0:889_6": "puratthimadisābhāge ‘koṃ khoṃ’ nāma ṭhānaṃ,",
  "anya-e0702n0:889_7": "etthantare nisinnānaṃ gihīnaṃ mama puttassa āṇā pavattatu,",
  "anya-e0702n0:889_8": "bhikkhūnaṃ mamācariyassa saddhammaṭṭhitittherassa āṇā pavattatūti niyyādesi.",
  "anya-e0702n0:890_0": "Tassaca saddhammaṭṭhitittherassa ariyavaṃsatthero mahāsāmittheroti dve sissā ahesuṃ.",
  "anya-e0702n0:890_1": "Tesu mahāsāmitthero pubbe vuttanayena sāsanavaṃsaṃ ānessāmīti sīhaḷadīpaṃ gantvā sīhaḷadīpato saddhiṃ",
  "anya-e0702n0:890_2": "pañcahi bhikkhūhi saddhammacāriṃ nāma theraṃ ānetvā abhinavasikkhaṃ gaṇhitvā sirikhettanagare sīhaḷadīpavaṃsikaṃ",
  "anya-e0702n0:890_3": "sāsanaṃ vaḍḍhāpetvā nisīdi.",
  "anya-e0702n0:890_4": "Tassa mahāsārittherassa sisso atulavaṃso nāma thero catūsu disāsu ahiṇḍitvā pariyattiṃ uggaṇhitvā sirikhettanagareyeva",
  "anya-e0702n0:890_5": "tambulabhuñjamātikāsamīpe sāsanaṃ paggaṇhitvā nisīdi.",
  "anya-e0702n0:890_6": "Tassa atulavaṃsattherassa sisso ratanaraṃsī nāma theroca pariyattivesārajjaṃ patvā sirikhettanagareyeva sāsanaṃ paggaṇhitvā nisīdi.",
  "anya-e0702n0:890_7": "Tassaca ratanaraṃ sittherassa sisso satvavadhammarājassa ācariyo abhisaṅketo nāma thero pariyattivesārajjaṃ",
  "anya-e0702n0:890_8": "patvā sirikhettanagarayeva sāsanaṃ paggaṇhitvā nisīdi.",
  "anya-e0702n0:890_9": "Tassa pana sisso munindaghoso nāma thero atthi.",
  "anya-e0702n0:890_10": "Kaliyuge sattatādhike navasate sampatte pacchimapakkhādhikarājā sirikhettanagaraṃ abhibhavitvā nandayodhena",
  "anya-e0702n0:890_11": "nāma amaccena saddhiṃ taṃ munindaghosattheraṃ ānetvā ratanapūre patiṭṭhāpesi.",
  "anya-e0702n0:891_0": "So kira pacchimapakkhādhikarājā evaṃ kathesi,-",
  "anya-e0702n0:891_1": "ahaṃ sirikhettanagaraṃ labhitvā ekaṃyeva bhikkhuṃ ekaṃyeva gihiṃ labhāmīti.",
  "anya-e0702n0:892_0": "So pana thero sāmaṇeranāmena munindaghoso nāma.",
  "anya-e0702n0:892_1": "Upasampannakāle pana mātulabhūtassa therassa nāmena upāli nāma.",
  "anya-e0702n0:892_2": "Dinnanāmena pana tipiṭakālaṅkāro nāma.",
  "anya-e0702n0:892_3": "Tiriyapabbatavihāre pana vāsattā ṭhānanāmena tiriyapabbatatthero nāma.",
  "anya-e0702n0:893_0": "So kira erāvatīnadītīre catubhūmikavihāre paṭhamaṃ nisīditvā pacchā kaliyugassa vassasahasse kālesaṭṭhivassāyuko hutvā tiriyapabbatavihāre nisīdi.",
  "anya-e0702n0:893_1": "Sāmaṇerakāle so jalumasyāmabhayena ratanapūrato nikkhamitvā ketumatīnagaraṃ patvā tattha tisāsanadhajattherassa",
  "anya-e0702n0:893_2": "sissabhūtassa dhammarājaguruttherassa santike ganthaṃ uggaṇhiṃ.",
  "anya-e0702n0:893_3": "Pāḷiaṭṭhakathāṭīkāsu atichekatāya daharakāleyevaca vessantarajātakaṃ kabyālaṅkārena bandhitvā kathanato ativiya pākaṭo ahosi.",
  "anya-e0702n0:893_4": "Tassa pana therassa sisso uccanagaravāsī mahātissattheroti saṅgirajanapade araññavāsaṃ vasitvā pariyattiṃ vācetvā sāsanaṃ paggaṇhi.",
  "anya-e0702n0:893_5": "Tassa pana sisso reminagāme gāmavāsī candatthero nāma.",
  "anya-e0702n0:893_6": "Tassa sisso taṃgāmavāsī guṇasiritthero nāma.",
  "anya-e0702n0:893_7": "Tassa sisso taṃgāmavāsī kalyāṇadhajattharo nāma.",
  "anya-e0702n0:893_8": "So pana thero padumanagare sahassorodhabodhodadhigāmesu pariyattiṃ vācetvā nisīdi.",
  "anya-e0702n0:893_9": "Tassa sisso bodhodadhigāmavāsino indobhāsakalyāṇacakkavimalācārattherā sahassorodhagāmavāsino guṇasāracandasārattherā",
  "anya-e0702n0:893_10": "vaṃtumagāmavāsī varaesitthero kanninagare jararājagāma vāsī guṇasirittherocāti ime therā kalyāṇadhajattherassa",
  "anya-e0702n0:893_11": "santike puna sikkhaṃ gahetvā pariyattiṃ uggaṇhitvā kovidā ahesuṃ.",
  "anya-e0702n0:894_0": "Tasseva kalyāṇadhajattherassa sisso saṅgirajanapade samivanagāme nisinno dhammadharo nāma thero mahallakakāle",
  "anya-e0702n0:894_1": "padumanagare kusumamūlagāme nisīditvā ganthaṃ vācetvā sāsanaṃ paggaṇhi.",
  "anya-e0702n0:895_0": "Tesu guṇasiritthero amarapuramāpakassa rañño kāle guṇābhilaṅkārasaddhammamahārājādhirājagurūti nāmalañchaṃ",
  "anya-e0702n0:895_1": "gaṇhitvā jeyyabhūmivāsakittivihāre paṭivasi.",
  "anya-e0702n0:896_0": "Tassa pana therassa sisso ñāṇābhivaṃsadhammasenāpatimahādhammarājāguru nāma mahāthero.",
  "anya-e0702n0:896_1": "Tasseva rañño kāle saṅgharājā ahosi.",
  "anya-e0702n0:896_2": "So pana thero sīhaḷadīpe amarapuranikāyikānaṃ pabhavo.",
  "anya-e0702n0:896_3": "Guṇābhilaṅkārasaddhammamahādhammarājādhirājaguruttherasseva sisso tipiṭakālaṅkāramahādhammarājaguru nāma thero.",
  "anya-e0702n0:896_4": "Tassa sisso sūriyavaṃsābhisiripavarālaṅkāradhammasenāpati mahādhammarājādhirājaguru nāma thero amarapuradutiyamāpakassa rañño kāle saṅgharājā ahosi.",
  "anya-e0702n0:896_5": "Tassa pana sisso ñeyya dhammābhivaṃsamunivarañāṇakittisiripavarālaṅkāradhammasenāpati-",
  "anya-e0702n0:896_6": "mahādhammarājādhirājaguru mahāthero dutiyaṃ amarapuramāpakassa ratanapuṇṇamāpakassaca rañño kālesu saṅgha rājā ahosi.",
  "anya-e0702n0:896_7": "So pana ñāṇābhivaṃsadhammasenāpatimahādhammarājādhirājaguruttherassa saṅgharañño sissopi varaesittherassa sissoca ahosi.",
  "anya-e0702n0:897_0": "Ayaṃ sīhaḷadīpato sabbapacchimāgatehi saddhammacārīmahāsāmittherehi yāva amhākaṃ ācariyā theraparamparā dassanakathā.",
  "anya-e0702n0:898_0": "Ayampi aparā theraparamparā veditabbā.",
  "anya-e0702n0:898_1": "Chappadattheravaṃsiko saddhammakitti nāma thero jeyyapuraṃ āgantvā catudīpabhūmiṭṭhāne nisīditvā mahāariyavaṃsattherassa",
  "anya-e0702n0:898_2": "santike pariyattiṃ uggaṇhitvā tato pacchā jetavanavihāraṃ saṅkamitvā tattha nisīditvā pariyattiṃ vācetvā",
  "anya-e0702n0:898_3": "sāsanaṃ paggaṇhi.",
  "anya-e0702n0:899_0": "Tassa saddhammakittittherassa sisso tisāsanadhajo nāma.",
  "anya-e0702n0:899_1": "Tassa sisso dhammarājaguru nāma.",
  "anya-e0702n0:899_2": "Tassa sisso munindaghoso nāma.",
  "anya-e0702n0:899_3": "Tassa sisso mahātisso nāma.",
  "anya-e0702n0:899_4": "Tassa sisso candapañño nāma.",
  "anya-e0702n0:899_5": "Tassa sisso guṇasiri nāma.",
  "anya-e0702n0:899_6": "Tassa sisso ñāṇadhajo nāma.",
  "anya-e0702n0:899_7": "Tassa sisso dhammadharo nāma.",
  "anya-e0702n0:899_8": "Tassa sisso indobhāso nāma.",
  "anya-e0702n0:899_9": "Tato paṭṭhāya kalyāṇacakka vimalācāra guṇasāra candasāra varaesī guṇasiri ñāṇābhivaṃsa ñeyyadhammābhivaṃsattherānaṃ vasena sāsanavaṃso veditabboti.",
  "anya-e0702n0:900_0": "Ayaṃ pattalaṅkassa chappadattherassa sissabhūtā saddhammakittittherato paṭṭhāya theraparamparadassanakathā.",
  "anya-e0702n0:901_0": "Idaṃ ratanapuṇṇanagare sāsanassa patiṭṭhānaṃ.",
  "anya-e0702n0:902_0": "Evaṃ aparantaraṭṭhasaṅkhātena ekadesena sakalampi marammaraṭṭhaṃ gahetvā sāsanavaṃso dassetabbo.",
  "anya-e0702n0:902_1": "Bhagavāpi hi aparantaraṭṭhe candanavihāre vasitvā tambadīparaṭṭhe taṃtaṃdesampi iddhiyā caritvā sattānaṃ dhammaṃ desesiyevāti.",
  "anya-e0702n0:903_0": "Iti sāsanavaṃse aparantaraṭṭhasāsanavaṃsakathāmaggo",
  "anya-e0702n0:904_0": "Nāma chaṭṭho paricchedo.",
  "anya-e0702n0:905_0": "7. Kasmiragandhāraraṭṭhasāsanavaṃsakathāmaggo",
  "anya-e0702n0:906_0": "7.",
  "anya-e0702n0:906_1": "Idāni yathāvuttamātikāvasena kasmīravandhāraraṭṭhasāsanavaṃsakathāmaggaṃ vattuṃ okāso anuppatto,",
  "anya-e0702n0:906_2": "tasmā taṃ vakkhāmi.",
  "anya-e0702n0:907_0": "Tatiyasaṅgītāvasāne hi mahāmoggaliputtatissatthero majjhanti kattheraṃ kasmīragandhāraraṭṭhaṃ pesesi,-",
  "anya-e0702n0:907_1": "tvaṃ etaṃ raṭṭhaṃ gantvā ettha sāsanaṃ pabhiṭṭhāpehīti.",
  "anya-e0702n0:907_2": "Ettha ca kasmīragandhāraraṭṭhaṃ nāma cīnaraṭṭhasamīpe tiṭṭhati.",
  "anya-e0702n0:907_3": "Teneva hi adhunā kasmīragandhāraraṭṭhavāsino cinaraṭṭhavāsinoca manussā aravāḷassa nāma nāgarājassa uppajjanakālato",
  "anya-e0702n0:907_4": "paṭṭhāya yāvajjatanā nāgarūpaṃ katvā mānenti pūjenti sakkaronti,",
  "anya-e0702n0:907_5": "vatthabhājanādīsupi nāgarūpameva te yebhuyyena karontīti.",
  "anya-e0702n0:908_0": "Soca majjhantikattheropi catūhi bhikkhūhi saddhiṃ attha pañcamo hutvā pāṭaliputtato vehāsaṃ abbhuggantvā himavati aravāḷadahassa upari otari.",
  "anya-e0702n0:908_1": "Tena kho pana samayena kasmīragandhāraraṭṭhe sassapākasamaye aravāḷo nāma nāgarājā aravāḷadahe nisīditvā",
  "anya-e0702n0:908_2": "karakavassaṃ nāma vassāpetvā sassaṃ harāpetvā mahāsamuddaṃ pāpesi.",
  "anya-e0702n0:908_3": "Teroca aravāḷadahassa upari otaritvā aravāḷadahapiṭṭhikaṃ caṅkamatipi tiṭṭhatipi nisīdatipi seyyampi kappeti.",
  "anya-e0702n0:908_4": "Nāgamāṇavakā taṃ disvā aravāḷassa nāgarājassa ārocesuṃ, -",
  "anya-e0702n0:908_5": "mahārāja eko chinnabhinnapaṭadharo bhaṇḍukāsāvavasano amhākaṃ udakaṃ dūsetīti.",
  "anya-e0702n0:908_6": "Tadā pana thero attānaṃyeva nāgānaṃ dasseti.",
  "anya-e0702n0:908_7": "Nagarājā tāvadeva kodhābhibhūto nikkhamitvā theraṃ disvā makkhaṃ assahamāno antalikkhe anekāni bhiṃsanakāni nimmini.",
  "anya-e0702n0:908_8": "Tato tato bhusāvātā vāyanti,",
  "anya-e0702n0:908_9": "rukkhā chijjanti,",
  "anya-e0702n0:908_10": "pabbatakūṭā patanti meghāgajjanti,",
  "anya-e0702n0:908_11": "vijjuṃlatā niccharanti,",
  "anya-e0702n0:908_12": "asaniyo phalanti,",
  "anya-e0702n0:908_13": "bhinnaṃ viya gaganaṃ udakaṃ paggharati,",
  "anya-e0702n0:908_14": "bhayānakarūpā nāgakumārā sannipatanti,",
  "anya-e0702n0:908_15": "sayampi dhūmāyati pajjalati,",
  "anya-e0702n0:908_16": "paharaṇavuṭṭhiyo vissajjeti,",
  "anya-e0702n0:908_17": "ko ayaṃmuṇḍako chinnabhinnapaṭadharotiādīhi pharusavacanehi theraṃ santajjeti,",
  "anya-e0702n0:908_18": "etha gaṇhatha hanatha niddhamatha imaṃ samaṇanti nāgabalaṃ āṇāpesi.",
  "anya-e0702n0:909_0": "Thero sabbaṃ taṃ bhiṃsanakaṃ attano iddhibalena paṭibāhitvā nāgarājānaṃ āha,–",
  "anya-e0702n0:910_0": "Sadevakopi ce loko, āgantvā tāsayeyya maṃ;",
  "anya-e0702n0:911_0": "Na me paṭibalo assa, janetuṃ bhayabheravaṃ.",
  "anya-e0702n0:912_0": "Sacepi tvaṃ mahiṃ sabba, sasamuddaṃ sapabbataṃ;",
  "anya-e0702n0:913_0": "Ukkhipitvā mahānāga, khipeyyāsi mamūpari.",
  "anya-e0702n0:914_0": "Neva me sakkuṇeyyāsi, janetuṃ bhayabheravaṃ;",
  "anya-e0702n0:915_0": "Aññadatthu tavevassa, vighāto uragādhipāti.",
  "anya-e0702n0:916_0": "Evaṃ vutte nāgarājā vihatānubhāvo nipphalavāyāmo dukkhī dummano ahosi.",
  "anya-e0702n0:917_0": "Taṃ thero taṅkhaṇānurūpāya dhammiyā kathāya sandassetvā samādapetvā samuttejetvā sampahaṃsetvā tīsu saraṇesu",
  "anya-e0702n0:917_1": "pañcasuca sīlesu patiṭṭhāpesi saddhiṃ caturāsītiyā nāgasahassehi.",
  "anya-e0702n0:917_2": "Aññepi bahū himavantavāsino yakkhāca gandhabbāca kumbhaṇḍāca therassa dhammakathaṃ sutvā saraṇesuca sīlesuca patiṭṭhahiṃsu.",
  "anya-e0702n0:917_3": "Pañcakopi yakkho saddhiṃ bhariyāya yakkhiniyā pañcahica puttasatehi paṭhame phale patiṭṭhito.",
  "anya-e0702n0:917_4": "Athāyasmā majjhanti katthero sabbenāgayakkharakkhase āmantetvā evamāha,-",
  "anya-e0702n0:918_0": "Mādāni kodhaṃ janayittha, ito uddhaṃ yathā pure;",
  "anya-e0702n0:919_0": "Sassaghātañca mā kattha, sukhakāmā hi pāṇino;",
  "anya-e0702n0:920_0": "Karotha mettaṃ sattesu, vasantu manujā sukhanti.",
  "anya-e0702n0:921_0": "Te sabbepi sādhu bhanteti therassa vacanaṃ paṭissuṇitvā yathānusiṭṭhaṃ paṭipajjiṃsu.",
  "anya-e0702n0:921_1": "Taṃ divasameva nāgarājassa pūjāsamayo hoti.",
  "anya-e0702n0:921_2": "Atha nāgarājā attano ratanamayaṃ pallaṅkaṃ āharāpetvā therassa paññapesi.",
  "anya-e0702n0:921_3": "Nisīdi thero pallaṅke.",
  "anya-e0702n0:921_4": "Nāgarājāpi theraṃ bījayamāno samīpe aṭṭhāsi.",
  "anya-e0702n0:921_5": "Tasmiṃ khaṇe kasmīragandhāraraṭṭhavāsino āgantvā theraṃ disvā amhākaṃ nāgarājatopi thero mahiddhikataroti therameva vanditvā nisinnā.",
  "anya-e0702n0:921_6": "Thero tesaṃ āsivisopamasuttaṃ kathesi.",
  "anya-e0702n0:921_7": "Suttapariyosāne asītiyāpāṇasahassānaṃ dhammābhisamayo ahosi.",
  "anya-e0702n0:921_8": "Kulasatasahassañca pabbaji.",
  "anya-e0702n0:921_9": "Tato pabhuti ca kasmīragandhāro yāvajjetanā kāsāvapajjotā isivātapaṭivātāeva.",
  "anya-e0702n0:922_0": "Gantvā kasmīragandhāraṃ, isi majjhantiko tadā;",
  "anya-e0702n0:923_0": "Duṭṭhaṃ nāgaṃ pasādetvā, mocesi bandhanā bahūti.",
  "anya-e0702n0:924_0": "Adhunā pana kasmīragandhāraraṭṭhe sāsanassa atthaṅgatassaviya sūriyassa obhāso na paññāyati,",
  "anya-e0702n0:924_1": "tasmā tattha sāsanassa patiṭṭhāne vitthārena vattabbakiccaṃ natthīti.",
  "anya-e0702n0:925_0": "Iti sāsanavaṃse kasmīragandhāraraṭṭhasāsanavaṃsakathāmaggo",
  "anya-e0702n0:926_0": "Nāma sattamo paricchedo.",
  "anya-e0702n0:927_0": "8. Mahiṃsakaraṭṭhassāsanavaṃsakathāmaggo",
  "anya-e0702n0:928_0": "8.",
  "anya-e0702n0:928_1": "Idāni yathāvuttamātikāvasena mahiṃsakaraṭṭhasāsanavaṃsakathāmaggaṃ vattuṃ okāso anuppatto,",
  "anya-e0702n0:928_2": "tasmā taṃ vakkhāmi.",
  "anya-e0702n0:929_0": "Tatiyasaṅgītāvasāne hi mahāmoggaliputtatissatthero mahārevattheraṃ mahiṃsakamaṇḍalaṃ pesesi,-",
  "anya-e0702n0:929_1": "tvaṃ etaṃ raṭṭhaṃ gantvā ettha sāsanaṃ patiṭṭhāpehīti.",
  "anya-e0702n0:930_0": "Soca attapañcamo hutvā mahiṃsakamaṇḍalaṃ agamāsi paccantimesu janapadesu pañcavaggo gaṇo alaṃ upasampadakammāyāti maññamāno.",
  "anya-e0702n0:930_1": "Thero mahiṃsakamaṇḍalaṃ gantvā devadūtasuttaṃ kathesi.",
  "anya-e0702n0:930_2": "Suttapariyosāne cattālīsapāṇasahassāni dhammacakkhuṃ ppaṭilabhiṃsu.",
  "anya-e0702n0:930_3": "Cattālīsaṃyeva pāṇasahassāni pabbajiṃsu.",
  "anya-e0702n0:931_0": "Gantvāna raṭṭhaṃ mahiṃsaṃ, mahārevo mahiddhiko;",
  "anya-e0702n0:932_0": "Codetvā devadūtehi, mocesi bandhanā bahūti.",
  "anya-e0702n0:933_0": "Adhunā pana tattha sāsanassa abbhehiviya paṭicchannassa sūriyassa okāso dubbalo hutvā paññāyati.",
  "anya-e0702n0:934_0": "Iti sāsanavaṃse mahiṃsakaraṭṭhasāsanavaṃsakathāmaggo",
  "anya-e0702n0:935_0": "Nāma aṭṭhamo paricchedo.",
  "anya-e0702n0:936_0": "9. Mahāraṭṭhasāsanavaṃsakathāmaggo",
  "anya-e0702n0:937_0": "9. Ito paraṃ mahāraṭṭhasāsanavaṃsakathāmaggaṃ kathayissāmi yathāvuttamātikāvasena.",
  "anya-e0702n0:938_0": "Tatiyasaṅgītāvasāne hi mahāmoggaliputtatissatthero mahādhammarakkhittheraṃ mahāraṭṭhaṃ pesesi,-",
  "anya-e0702n0:938_1": "tvaṃ etaṃ raṭṭhaṃ gantvā ettha sāsanaṃ patiṭṭhāpesīti.",
  "anya-e0702n0:939_0": "Mahādhammarakkhitattheroca attapañcamo hutvā mahāraṭṭhaṃ gantvā mahānāradakassapajātakakathāya mahāraṭṭhake",
  "anya-e0702n0:939_1": "pasādetvā caturāsītipāṇasahassāni maggaphalesu patiṭṭhāpesi.",
  "anya-e0702n0:939_2": "Terasasahassāni pabbajiṃsu.",
  "anya-e0702n0:939_3": "Evaṃ so tattha sāsanaṃ patiṭṭhāpesi.",
  "anya-e0702n0:940_0": "Mahāraṭṭhaṃ isi gantvā, so mahā dhammarakkhito;",
  "anya-e0702n0:941_0": "Jātakaṃ kathayitvāna, pasādesi mahājananti.",
  "anya-e0702n0:942_0": "Tattha kira manussā pubbe aggihutādimicchākammaṃ yebhuyyena akaṃsu.",
  "anya-e0702n0:942_1": "Teneva thero mahānāradakassapajātakakathaṃ desesi.",
  "anya-e0702n0:942_2": "Tato paṭṭhāya tattha manussā jātaka kathaṃ yebhuyyena sotuṃ ativiya icchanti.",
  "anya-e0702n0:942_3": "Bhikkhūca yebhuyyena gahaṭṭhānaṃ jātakakathaṃyeva desenti.",
  "anya-e0702n0:942_4": "Visesato pana vassantarajātakakathaṃ te manussā bahūhi dātabbavatthūhi pūjetvā suṇanti.",
  "anya-e0702n0:943_0": "Tañca mahāraṭṭhaṃ nāma syāmaraṭṭhasamīpe ṭhitaṃ,",
  "anya-e0702n0:943_1": "teneva syāmaraṭṭhavāsinopi bhikkhū gahaṭṭhāca yebhuyyena sotuṃ icchantīti.",
  "anya-e0702n0:943_2": "Mahādhammarakkhitattheropi mahāraṭṭhavāsīhi saddhiṃ sakalasyāmaraṭṭhavāsīnaṃ dhammaṃ desesi,",
  "anya-e0702n0:943_3": "amatarasaṃ pāyesi,",
  "anya-e0702n0:943_4": "yathā yonakadhammarakkhitatthero aparantaraṭṭhaṃ gantvā sakalamarammaraṭṭhavāsīnanti.",
  "anya-e0702n0:944_0": "Yaṃ pana yonakaraṭṭhasāsanavaṃsakathāyaṃ vuttaṃ,",
  "anya-e0702n0:944_1": "tampi sabbaṃ etthāpi daṭṭhabbaṃyeva,",
  "anya-e0702n0:944_2": "tehi tassa ekasadisattena ṭhitattāti.",
  "anya-e0702n0:944_3": "Tathā hi nāgasenattheropi yonakaraṭṭhe vasitvā syāmaraṭṭhādīsupi sāsanaṃ patiṭṭhāpesi.",
  "anya-e0702n0:944_4": "Yonakaraṭṭhavāsino mahādhammagambhīrattheramahāmedhaṅkarattherāca saddhiṃ bahūhi bhikkhūhi sīhaḷadīpaṃ",
  "anya-e0702n0:944_5": "gantvā tato punāgantvā syāmaraṭṭhe sokkatayanagaraṃ patvā tattha nisīditvā sāsanaṃ paggaṇhitvā pacchā",
  "anya-e0702n0:944_6": "lakunnanagare nisīditvā sāsanaṃ paggaṇhi.",
  "anya-e0702n0:944_7": "Evaṃ yonakaraṭṭhe sāsanaṃ ṭhitaṃ syāmādīsupi ṭhitaṃyevāti daṭṭhabbaṃ.",
  "anya-e0702n0:945_0": "Buddhassa bhagavato parinibbānato dvisatādhikānaṃ dvinnaṃ vassasahassānaṃ upari navutime vassa sīhaḷadīpe",
  "anya-e0702n0:945_1": "rajjaṃ pattassa kittissirirājasīhamahārājassa abhisekato tatiye vasse teneva kittissirirājasīhamahāraññā",
  "anya-e0702n0:945_2": "pahitapaṇṇākārasāsanaṃ āgamma sarāmādhipatidhammikamahārājādhirājenāṇattehi laṅkādīpaṃ āgatehi upālitthe",
  "anya-e0702n0:945_3": "rādīhi patiṭṭhāpito vaṃso upālivaṃsoti pākaṭo.",
  "anya-e0702n0:945_4": "Soca duvidho pubbārāmavihāravāsīabhayagirivihāravāsīvasenāti.",
  "anya-e0702n0:945_5": "Evaṃ mahānagarayonakalyāmaraṭṭhesu sāsanaṃ thiraṃ hutvā tiṭṭhatīti veditabbanti.",
  "anya-e0702n0:946_0": "Iti sāsanavaṃse mahāraṭṭhasāsanavaṃsakathāmaggo nāma",
  "anya-e0702n0:947_0": "Navamo paricchedo.",
  "anya-e0702n0:948_0": "10. Cinaraṭṭhasāsanavaṃsakathāmaggo",
  "anya-e0702n0:949_0": "10. Tato paraṃ pavakkhāmi cīnaraṭṭhasāsanavaṃsakathāmaggaṃ yathāṭṭhavitamātikāvasena.",
  "anya-e0702n0:950_0": "Tatiyasaṅgītāvasāne hi mahāmoggaliputtatissatthero majjhimattheraṃ cinaraṭṭhaṃ pesesi,-",
  "anya-e0702n0:950_1": "tvaṃ etaṃ raṭṭhaṃ gantvā ettha sāsanaṃ patiṭṭhāpehīti.",
  "anya-e0702n0:951_0": "Majjhimattheroca kassapagottarena aḷakarevattherena dundabhiyattherena mahārevattherenaca saddhiṃ himavantappadese",
  "anya-e0702n0:951_1": "pañcacīnaraṭṭhaṃ gantvā dhammacakkappavattanasuttantakathāyataṃ desaṃ pasādetvā asītipāṇakoṭiyo maggaphalaratanāni",
  "anya-e0702n0:951_2": "paṭilābhesi.",
  "anya-e0702n0:951_3": "Pañcapica te therā pañcaraṭṭhāni pasādesuṃ.",
  "anya-e0702n0:951_4": "Ekamekassa santike sahassamattā pabbajiṃsu.",
  "anya-e0702n0:951_5": "Evaṃ te tattha sāsanaṃ patiṭṭhāpesuṃ.",
  "anya-e0702n0:952_0": "Gantvā majjhimatthero, himavantaṃ pasādayi;",
  "anya-e0702n0:953_0": "Yakkhasenaṃ pakāsento, dhammacakkappavattananti.",
  "anya-e0702n0:954_0": "Tattha kira manussā yebhuyyena candīparamīsvārānaṃ yakkhānaṃ pūjaṃ karonti.",
  "anya-e0702n0:954_1": "Teneva te pañca therā tesaṃ yakkhasenaṃ pakāsayitvā dhammaṃ desesuṃ.",
  "anya-e0702n0:954_2": "Kasmīragandhāraraṭṭhaṃ pana kadāci kadāci cīnaraṭṭhindassa vijitaṃ hoti,",
  "anya-e0702n0:954_3": "kadāci kadāci pana visuṃ hoti.",
  "anya-e0702n0:954_4": "Tadā pana visuṃyeva ahosīti daṭṭhabbaṃ.",
  "anya-e0702n0:955_0": "Cīranaṭṭhe pana bhagavato sāsanaṃ dubbalaṃyeva hutvā aṭṭhāsi,",
  "anya-e0702n0:955_1": "na thiraṃ hutvā.",
  "anya-e0702n0:955_2": "Teneva idāni tattha katthaciyeva sāsanaṃ chāyāmattaṃva paññāyati,",
  "anya-e0702n0:955_3": "vātavegena vikiṇṇaabbhaṃviya tiṭṭhatīti.",
  "anya-e0702n0:956_0": "Iti sāsanavaṃse cīnaraṭṭhasāsanavaṃsakathāmaggo nāma",
  "anya-e0702n0:957_0": "Dasamo paricchedo.",
  "anya-e0702n0:958_0": "Evaṃ sabbena sabbaṃ sāsanavaṃsakathāmaggo niṭṭhito.",
  "anya-e0702n0:959_0": "Ettāvatāca –",
  "anya-e0702n0:960_0": "Laṅkāgatena santena, citrañāṇena bhikkhunā;",
  "anya-e0702n0:961_0": "Saraṇaṅkaranāmena, saddhammaṭṭhitikāminā.",
  "anya-e0702n0:962_0": "Dūratoyeva dīpamhā, sumaṅgalena jotinā;",
  "anya-e0702n0:963_0": "Visuddhasīlināceva, dīpantaraṭṭhabhikkhunā.",
  "anya-e0702n0:964_0": "Aññehicābhiyācito, paññāsāmīti nāmako;",
  "anya-e0702n0:965_0": "Akāsiṃ suṭṭhukaṃ ganthaṃ, sāsanavaṃsappadīpikaṃ.",
  "anya-e0702n0:966_0": "Dvisateca sahasseca, tevīsādhike gate;",
  "anya-e0702n0:967_0": "Puṇṇāyaṃ migasīrassa, niṭṭhaṃ gatāva sabbaso.",
  "anya-e0702n0:968_0": "Koci ettheva doso ce, paññāyati sucittakā;",
  "anya-e0702n0:969_0": "Taṃ khamantu ca suddhiyā, gaṇhantu yuttikaṃ haveti."
}