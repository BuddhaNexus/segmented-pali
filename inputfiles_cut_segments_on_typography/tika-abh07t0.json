{
  "tika-abh07t0:0_0": "Namo tassa bhagavato arahato sammāsambuddhassa",
  "tika-abh07t0:1_0": "Abhidhammatthasaṅgaho",
  "tika-abh07t0:2_0": "Ganthārambhakathā",
  "tika-abh07t0:3_0": "1. Sammāsambuddhamatulaṃ, sasaddhammagaṇuttamaṃ.",
  "tika-abh07t0:4_0": "Abhivādiya bhāsissaṃ, abhidhammatthasaṅgahaṃ.",
  "tika-abh07t0:5_0": "Catuparamatthadhammo",
  "tika-abh07t0:6_0": "2. Tattha vuttābhidhammatthā, catudhā paramatthato.",
  "tika-abh07t0:7_0": "Cittaṃ cetasikaṃ rūpaṃ, nibbānamiti sabbathā.",
  "tika-abh07t0:8_0": "1. Cittaparicchedo",
  "tika-abh07t0:9_0": "Bhūmibhedacittaṃ",
  "tika-abh07t0:10_0": "3. Tattha cittaṃ tāva catubbidhaṃ hoti kāmāvacaraṃ rūpāvacaraṃ arūpāvacaraṃ lokuttarañceti.",
  "tika-abh07t0:11_0": "Akusalacittaṃ",
  "tika-abh07t0:12_0": "4.",
  "tika-abh07t0:12_1": "Tattha katamaṃ kāmāvacaraṃ?",
  "tika-abh07t0:12_2": "Somanassasahagataṃ diṭṭhigatasampayuttaṃ asaṅkhārikamekaṃ,",
  "tika-abh07t0:12_3": "sasaṅkhārikamekaṃ,",
  "tika-abh07t0:12_4": "somanassasahagataṃ diṭṭhigatavippayuttaṃ asaṅkhārikamekaṃ,",
  "tika-abh07t0:12_5": "sasaṅkhārikamekaṃ,",
  "tika-abh07t0:12_6": "upekkhāsahagataṃ diṭṭhigatasampayuttaṃ asaṅkhārikamekaṃ,",
  "tika-abh07t0:12_7": "sasaṅkhārikamekaṃ,",
  "tika-abh07t0:12_8": "upekkhāsahagataṃ diṭṭhigatavippayuttaṃ asaṅkhārikamekaṃ,",
  "tika-abh07t0:12_9": "sasaṅkhārikamekanti imāni aṭṭhapi lobhasahagatacittāni nāma.",
  "tika-abh07t0:13_0": "5.",
  "tika-abh07t0:13_1": "Domanassasahagataṃ paṭighasampayuttaṃ asaṅkhārikamekaṃ,",
  "tika-abh07t0:13_2": "sasaṅkhārikamekanti imāni dvepi paṭighasampayuttacittāni nāma.",
  "tika-abh07t0:14_0": "6.",
  "tika-abh07t0:14_1": "Upekkhāsahagataṃ vicikicchāsampayuttamekaṃ,",
  "tika-abh07t0:14_2": "upekkhāsahagataṃ uddhaccasampayuttamekanti imāni dvepi momūhacittāni nāma.",
  "tika-abh07t0:15_0": "7. Iccevaṃ sabbathāpi dvādasākusalacittāni samattāni.",
  "tika-abh07t0:16_0": "8. Aṭṭhadhā lobhamūlāni, dosamūlāni ca dvidhā.",
  "tika-abh07t0:17_0": "Mohamūlāni ca dveti, dvādasākusalā siyuṃ.",
  "tika-abh07t0:18_0": "Ahetukacittaṃ",
  "tika-abh07t0:19_0": "9.",
  "tika-abh07t0:19_1": "Upekkhāsahagataṃ cakkhuviññāṇaṃ,",
  "tika-abh07t0:19_2": "tathā sotaviññāṇaṃ,",
  "tika-abh07t0:19_3": "ghānaviññāṇaṃ,",
  "tika-abh07t0:19_4": "jivhāviññāṇaṃ,",
  "tika-abh07t0:19_5": "dukkhasahagataṃ kāyaviññāṇaṃ,",
  "tika-abh07t0:19_6": "upekkhāsahagataṃ sampaṭicchanacittaṃ,",
  "tika-abh07t0:19_7": "upekkhāsahagataṃ santīraṇacittañceti imāni sattapi akusalavipākacittāni nāma.",
  "tika-abh07t0:20_0": "10.",
  "tika-abh07t0:20_1": "Upekkhāsahagataṃ kusalavipākaṃ cakkhuviññāṇaṃ,",
  "tika-abh07t0:20_2": "tathā sotaviññāṇaṃ,",
  "tika-abh07t0:20_3": "ghānaviññāṇaṃ,",
  "tika-abh07t0:20_4": "jivhāviññāṇaṃ,",
  "tika-abh07t0:20_5": "sukhasahagataṃ kāyaviññāṇaṃ,",
  "tika-abh07t0:20_6": "upekkhāsahagataṃ sampaṭicchanacittaṃ,",
  "tika-abh07t0:20_7": "somanassasahagataṃ santīraṇacittaṃ,",
  "tika-abh07t0:20_8": "upekkhāsahagataṃ santīraṇacittañceti imāni aṭṭhapi kusalavipākāhetukacittāni nāma.",
  "tika-abh07t0:21_0": "11.",
  "tika-abh07t0:21_1": "Upekkhāsahagataṃ pañcadvārāvajjanacittaṃ,",
  "tika-abh07t0:21_2": "tathā manodvārāvajjanacittaṃ,",
  "tika-abh07t0:21_3": "somanassasahagataṃ hasituppādacittañceti imāni tīṇipi ahetukakiriyacittāni nāma.",
  "tika-abh07t0:22_0": "12. Icceva sabbathāpi aṭṭhārasāhetukacittāni samattāni.",
  "tika-abh07t0:23_0": "13. Sattākusalapākāni, puññapākāni aṭṭhadhā.",
  "tika-abh07t0:24_0": "Kriyacittāni tīṇīti, aṭṭhārasa ahetukā.",
  "tika-abh07t0:25_0": "Sobhanacittaṃ",
  "tika-abh07t0:26_0": "14. Pāpāhetukamuttāni, sobhanānīti vuccare.",
  "tika-abh07t0:27_0": "Ekūnasaṭṭhi cittāni, athekanavutīpi vā.",
  "tika-abh07t0:28_0": "Kāmāvacarasobhanacittaṃ",
  "tika-abh07t0:29_0": "15.",
  "tika-abh07t0:29_1": "Somanassasahagataṃ ñāṇasampayuttaṃ asaṅkhārikamekaṃ,",
  "tika-abh07t0:29_2": "sasaṅkhārikamekaṃ,",
  "tika-abh07t0:29_3": "somanassasahagataṃ ñāṇavippayuttaṃ asaṅkhārikamekaṃ,",
  "tika-abh07t0:29_4": "sasaṅkhārikamekaṃ,",
  "tika-abh07t0:29_5": "upekkhāsahagataṃ ñāṇasampayuttaṃ asaṅkhārikamekaṃ,",
  "tika-abh07t0:29_6": "sasaṅkhārikamekaṃ.",
  "tika-abh07t0:29_7": "Upekkhāsahagataṃ ñāṇavippayuttaṃ asaṅkhārikamekaṃ,",
  "tika-abh07t0:29_8": "sasaṅkhārikamekanti imāni aṭṭhapi kāmāvacarakusalacittāni nāma.",
  "tika-abh07t0:30_0": "16.",
  "tika-abh07t0:30_1": "Somanassasahagataṃ ñāṇasampayuttaṃ asaṅkhārikamekaṃ,",
  "tika-abh07t0:30_2": "sasaṅkhārikamekaṃ,",
  "tika-abh07t0:30_3": "somanassasahagataṃ ñāṇavippayuttaṃ asaṅkhārikamekaṃ,",
  "tika-abh07t0:30_4": "sasaṅkhārikamekaṃ,",
  "tika-abh07t0:30_5": "upekkhāsahagataṃ ñāṇasampayuttaṃ asaṅkhārikamekaṃ,",
  "tika-abh07t0:30_6": "sasaṅkhārikamekaṃ,",
  "tika-abh07t0:30_7": "upekkhāsahagataṃ ñāṇavippayuttaṃ asaṅkhārikamekaṃ,",
  "tika-abh07t0:30_8": "sasaṅkhārikamekanti imāni aṭṭhapi sahetukakāmāvacaravipākacittāni nāma.",
  "tika-abh07t0:31_0": "17.",
  "tika-abh07t0:31_1": "Somassasahagataṃ ñāṇasampayuttaṃ asaṅkhārikamekaṃ,",
  "tika-abh07t0:31_2": "sasaṅkhārikamekaṃ,",
  "tika-abh07t0:31_3": "somanassasahagataṃ ñāṇavippayuttaṃ asaṅkhārikamekaṃ,",
  "tika-abh07t0:31_4": "sasaṅkhārikamekaṃ,",
  "tika-abh07t0:31_5": "upekkhāsahagataṃ ñāṇasampayuttaṃ asaṅkhārikamekaṃ,",
  "tika-abh07t0:31_6": "sasaṅkhārikamekaṃ,",
  "tika-abh07t0:31_7": "upekkhāsahagataṃ ñāṇavippayuttaṃ asaṅkhārikamekaṃ,",
  "tika-abh07t0:31_8": "sasaṅkhārikamekanti imāni aṭṭhapi sahetukakāmāvacarakiriyacittāni nāma.",
  "tika-abh07t0:32_0": "18. Iccevaṃ sabbathāpi catuvīsati sahetukakāmāvacarakusalavipākakiriyacittāni samattāni.",
  "tika-abh07t0:33_0": "19. Vedanāñāṇasaṅkhārabhedena catuvīsati.",
  "tika-abh07t0:34_0": "Sahetukāmāvacarapuññapākakriyā matā.",
  "tika-abh07t0:35_0": "20. Kāme tevīsa pākāni, puññāpuññāni vīsati.",
  "tika-abh07t0:36_0": "Ekādasa kriyā ceti, catupaññāsa sabbathā.",
  "tika-abh07t0:37_0": "Rūpāvacaracittaṃ",
  "tika-abh07t0:38_0": "21.",
  "tika-abh07t0:38_1": "Vitakkavicārapītisukhekaggatāsahitaṃ paṭhamajjhānakusalacittaṃ,",
  "tika-abh07t0:38_2": "vicārapītisukhekaggatāsahitaṃ dutiyajjhānakusalacittaṃ,",
  "tika-abh07t0:38_3": "pītisukhekaggatāsahitaṃ tatiyajjhānakusalacittaṃ,",
  "tika-abh07t0:38_4": "sukhekaggatāsahitaṃ catutthajjhānakusalacittaṃ,",
  "tika-abh07t0:38_5": "upekkhekaggatāsahitaṃ pañcamajjhānakusalacittañceti imāni pañcapi rūpāvacarakusalacittāni nāma.",
  "tika-abh07t0:39_0": "22.",
  "tika-abh07t0:39_1": "Vitakkavicārapītisukhekaggatāsahitaṃ paṭhamajjhānavipākacittaṃ,",
  "tika-abh07t0:39_2": "vicārapītisukhekaggatāsahitaṃ dutiyajjhānavipākacittaṃ,",
  "tika-abh07t0:39_3": "pītisukhekaggatāsahitaṃ tatiyajjhānavipākacittaṃ,",
  "tika-abh07t0:39_4": "sukhekaggatāsahitaṃ catutthajjhānavipākacittaṃ,",
  "tika-abh07t0:39_5": "upekkhekaggatāsahitaṃ pañcamajjhānavipākacittañceti imāni pañcapi rūpāvacaravipākacittāni nāma.",
  "tika-abh07t0:40_0": "23.",
  "tika-abh07t0:40_1": "Vitakkavicārapītisukhekaggatāsahitaṃ paṭhamajjhānakiriyacittaṃ,",
  "tika-abh07t0:40_2": "vicārapītisukhekaggatāsahitaṃ dutiyajjhānakiriyacittaṃ,",
  "tika-abh07t0:40_3": "pītisukhekaggatāsahitaṃ tatiyajjhānakiriyacittaṃ,",
  "tika-abh07t0:40_4": "sukhekaggatāsahitaṃ catutthajjhānakiriyacittaṃ,",
  "tika-abh07t0:40_5": "upekkhekaggatāsahitaṃ pañcamajjhānakiriyacittañceti imāni pañcapi rūpāvacarakiriyacittāni nāma.",
  "tika-abh07t0:41_0": "24. Iccevaṃ sabbathāpi pannarasa rūpāvacarakusalavipākakiriyacittāni samattāni.",
  "tika-abh07t0:42_0": "25. Pañcadhā jhānabhedena, rūpāvacaramānasaṃ.",
  "tika-abh07t0:43_0": "Puññapākakriyābhedā, taṃ pañcadasadhā bhave.",
  "tika-abh07t0:44_0": "Arūpāvacaracittaṃ",
  "tika-abh07t0:45_0": "26.",
  "tika-abh07t0:45_1": "Ākāsānañcāyatanakusalacittaṃ,",
  "tika-abh07t0:45_2": "viññāṇañcāyatanakusalacittaṃ,",
  "tika-abh07t0:45_3": "ākiñcaññāyatanakusalacittaṃ,",
  "tika-abh07t0:45_4": "nevasaññānāsaññāyatanakusalacittañceti imāni cattāripi arūpāvacarakusalacittāni nāma.",
  "tika-abh07t0:46_0": "27.",
  "tika-abh07t0:46_1": "Ākāsānañcāyatanavipākacittaṃ,",
  "tika-abh07t0:46_2": "viññāṇañcāyatanavipākacittaṃ,",
  "tika-abh07t0:46_3": "ākiñcaññāyatanavipākacittaṃ,",
  "tika-abh07t0:46_4": "nevasaññānāsaññāyatanavipākacittañceti imāni cattāripi arūpāvacaravipākacittāni nāma.",
  "tika-abh07t0:47_0": "28.",
  "tika-abh07t0:47_1": "Ākāsānañcāyatanakiriyacittaṃ,",
  "tika-abh07t0:47_2": "viññāṇañcāyatanakiriyacittaṃ,",
  "tika-abh07t0:47_3": "ākiñcaññāyatanakiriyacittaṃ,",
  "tika-abh07t0:47_4": "nevasaññānāsaññāyatanakiriyacittañceti imāni cattāripi arūpāvacarakiriyacittāni nāma.",
  "tika-abh07t0:48_0": "29. Iccevaṃ sabbathāpi dvādasa arūpāvacarakusalavipākakiriyacittāni samattāni.",
  "tika-abh07t0:49_0": "30. Ālambaṇappabhedena, catudhāruppamānasaṃ.",
  "tika-abh07t0:50_0": "Puññapākakriyābhedā, puna dvādasadhā ṭhitaṃ.",
  "tika-abh07t0:51_0": "Lokuttaracittaṃ",
  "tika-abh07t0:52_0": "31.",
  "tika-abh07t0:52_1": "Sotāpattimaggacittaṃ,",
  "tika-abh07t0:52_2": "sakadāgāmimaggacittaṃ,",
  "tika-abh07t0:52_3": "anāgāmimaggacittaṃ,",
  "tika-abh07t0:52_4": "arahattamaggacittañceti imāni cattāripi lokuttarakusalacittāni nāma.",
  "tika-abh07t0:53_0": "32.",
  "tika-abh07t0:53_1": "Sotāpattiphalacittaṃ,",
  "tika-abh07t0:53_2": "sakadāgāmiphalacittaṃ,",
  "tika-abh07t0:53_3": "anāgāmiphalacittaṃ,",
  "tika-abh07t0:53_4": "arahattaphalacittañceti imāni cattāripi lokuttaravipākacittāni nāma.",
  "tika-abh07t0:54_0": "33. Iccevaṃ sabbathāpi aṭṭha lokuttarakusalavipākacittāni samattāni.",
  "tika-abh07t0:55_0": "34. Catumaggappabhedena, catudhā kusalaṃ tathā.",
  "tika-abh07t0:56_0": "Pākaṃ tassa phalattāti, aṭṭhadhānuttaraṃ mataṃ.",
  "tika-abh07t0:57_0": "Cittagaṇanasaṅgaho",
  "tika-abh07t0:58_0": "35. Dvādasākusalānevaṃ, kusalānekavīsati.",
  "tika-abh07t0:59_0": "Chattiṃseva vipākāni, kriyacittāni vīsati.",
  "tika-abh07t0:60_0": "36. Catupaññāsadhā kāme, rūpe pannarasīraye.",
  "tika-abh07t0:61_0": "Cittāni dvādasāruppe, aṭṭhadhānuttare tathā.",
  "tika-abh07t0:62_0": "37. Itthamekūnanavutipabhedaṃ pana mānasaṃ.",
  "tika-abh07t0:63_0": "Ekavīsasataṃ vātha, vibhajanti vicakkhaṇā.",
  "tika-abh07t0:64_0": "Vitthāragaṇanā",
  "tika-abh07t0:65_0": "38.",
  "tika-abh07t0:65_1": "Kathamekūnanavutividhaṃ cittaṃ ekavīsasataṃ hoti?",
  "tika-abh07t0:65_2": "Vitakkavicārapītisukhekaggatāsahitaṃ paṭhamajjhānasotāpattimaggacittaṃ,",
  "tika-abh07t0:65_3": "vicārapītisukhekaggatāsahitaṃ dutiyajjhānasotāpattimaggacittaṃ,",
  "tika-abh07t0:65_4": "pītisukhekaggatāsahitaṃ tatiyajjhānasotāpattimaggacittaṃ,",
  "tika-abh07t0:65_5": "sukhekaggatāsahitaṃ catutthajjhānasotāpattimaggacittaṃ,",
  "tika-abh07t0:65_6": "upekkhekaggatāsahitaṃ pañcamajjhānasotāpattimaggacittañceti imāni pañcapi sotāpattimaggacittāni nāma.",
  "tika-abh07t0:66_0": "39. Tathā sakadāgāmimaggaanāgāmimaggaarahattamaggacittañceti samavīsati maggacittāni.",
  "tika-abh07t0:67_0": "40. Tathā phalacittāni ceti samacattālīsa lokuttaracittāni bhavantīti.",
  "tika-abh07t0:68_0": "41. Jhānaṅgayogabhedena, katvekekantu pañcadhā.",
  "tika-abh07t0:69_0": "Vuccatānuttaraṃ cittaṃ, cattālīsavidhanti ca.",
  "tika-abh07t0:70_0": "42. Yathā ca rūpāvacaraṃ, gayhatānuttaraṃ tathā.",
  "tika-abh07t0:71_0": "Paṭhamādijhānabhede, āruppañcāpi pañcame.",
  "tika-abh07t0:72_0": "Ekādasavidhaṃ tasmā, paṭhamādikamīritaṃ;",
  "tika-abh07t0:73_0": "Jhānamekekamante tu, tevīsatividhaṃ bhave.",
  "tika-abh07t0:74_0": "43. Sattatiṃsavidhaṃ puññaṃ, dvipaññāsavidhaṃ tathā.",
  "tika-abh07t0:75_0": "Pākamiccāhu cittāni, ekavīsasataṃ budhā.",
  "tika-abh07t0:76_0": "Iti abhidhammatthasaṅgahe cittasaṅgahavibhāgo nāma",
  "tika-abh07t0:77_0": "Paṭhamo paricchedo.",
  "tika-abh07t0:78_0": "2. Cetasikaparicchedo",
  "tika-abh07t0:79_0": "Sampayogalakkhaṇaṃ",
  "tika-abh07t0:80_0": "1. Ekuppādanirodhā ca, ekālambaṇavatthukā.",
  "tika-abh07t0:81_0": "Cetoyuttā dvipaññāsa, dhammā cetasikā matā.",
  "tika-abh07t0:82_0": "Aññasamānacetasikaṃ",
  "tika-abh07t0:83_0": "2. Kathaṃ?",
  "tika-abh07t0:83_1": "Phasso vedanā saññā cetanā ekaggatā jīvitindriyaṃ manasikāro ceti sattime cetasikā sabbacittasādhāraṇā nāma.",
  "tika-abh07t0:84_0": "3. Vitakko vicāro adhimokkho vīriyaṃ pīti chando cāti cha ime cetasikā pakiṇṇakā nāma.",
  "tika-abh07t0:85_0": "4. Evamete terasa cetasikā aññasamānāti veditabbā.",
  "tika-abh07t0:86_0": "Akusalacetasikaṃ",
  "tika-abh07t0:87_0": "5.",
  "tika-abh07t0:87_1": "Moho ahirikaṃ anottappaṃ uddhaccaṃ lobho diṭṭhi māno doso issā macchariyaṃ kukkuccaṃ thinaṃ middhaṃ vicikicchā ceti cuddasime cetasikā akusalā nāma.",
  "tika-abh07t0:88_0": "Sobhanacetasikaṃ",
  "tika-abh07t0:89_0": "6.",
  "tika-abh07t0:89_1": "Saddhā sati hirī ottappaṃ alobho adoso tatramajjhattatā kāyapassaddhi cittapassaddhi kāyalahutā cittalahutā",
  "tika-abh07t0:89_2": "kāyamudutā cittamudutā kāyakammaññatā cittakammaññatā kāyapāguññatā cittapāguññatā kāyujukatā cittujukatā",
  "tika-abh07t0:89_3": "ceti ekūnavīsatime cetasikā sobhanasādhāraṇā nāma.",
  "tika-abh07t0:90_0": "7. Sammāvācā sammākammanto sammāājīvo ceti tisso viratiyo nāma.",
  "tika-abh07t0:91_0": "8.",
  "tika-abh07t0:91_1": "Karuṇā muditā appamaññāyo nāmāti sabbathāpi paññindriyena saddhiṃ pañcavīsatime cetasikā sobhanāti veditabbā.",
  "tika-abh07t0:92_0": "9. Ettāvatā ca –",
  "tika-abh07t0:93_0": "Terasaññasamānā ca, cuddasākusalā tathā;",
  "tika-abh07t0:94_0": "Sobhanā pañcavīsāti, dvipaññāsa pavuccare.",
  "tika-abh07t0:95_0": "Sampayoganayo",
  "tika-abh07t0:96_0": "10. Tesaṃ cittāviyuttānaṃ, yathāyogamito paraṃ.",
  "tika-abh07t0:97_0": "Cittuppādesu paccekaṃ, sampayogo pavuccati.",
  "tika-abh07t0:98_0": "11. Satta sabbattha yujjanti, yathāyogaṃ pakiṇṇakā.",
  "tika-abh07t0:99_0": "Cuddasākusalesveva, sobhanesveva sobhanā.",
  "tika-abh07t0:100_0": "Aññasamānacetasikasampayoganayo",
  "tika-abh07t0:101_0": "12. Kathaṃ? Sabbacittasādhāraṇā tāva sattime cetasikā sabbesupi ekūnanavuticittuppādesu labbhanti.",
  "tika-abh07t0:102_0": "13.",
  "tika-abh07t0:102_1": "Pakiṇṇakesu pana vitakko tāva dvipañcaviññāṇavajjitakāmāvacaracittesu ceva ekādasasu paṭhamajjhānacittesu ceti pañcapaññāsacittesu uppajjati.",
  "tika-abh07t0:103_0": "14. Vicāro pana tesu ceva ekādasasu dutiyajjhānacittesu cāti chasaṭṭhicittesu.",
  "tika-abh07t0:104_0": "15. Adhimokkho dvipañcaviññāṇavicikicchāsahagatavajjitacittesu.",
  "tika-abh07t0:105_0": "16. Vīriyaṃ pañcadvārāvajjanadvipañcaviññāṇasampaṭicchanasantīraṇavajjitacittesu.",
  "tika-abh07t0:106_0": "17. Pīti domanassupekkhāsahagatakāyaviññāṇacatutthajjhānavajjitacittesu.",
  "tika-abh07t0:107_0": "18. Chando ahetukamomūhavajjitacittesūti.",
  "tika-abh07t0:108_0": "19. Te pana cittuppādā yathākkamaṃ –",
  "tika-abh07t0:109_0": "Chasaṭṭhi pañcapaññāsa, ekādasa ca soḷasa;",
  "tika-abh07t0:110_0": "Sattati vīsati ceva, pakiṇṇakavivajjitā.",
  "tika-abh07t0:111_0": "Pañcapaññāsa chasaṭṭhiṭṭhasattati tisattati;",
  "tika-abh07t0:112_0": "Ekapaññāsa cekūnasattati sapakiṇṇakā.",
  "tika-abh07t0:113_0": "Akusalacetasikasampayoganayo",
  "tika-abh07t0:114_0": "20.",
  "tika-abh07t0:114_1": "Akusalesu pana moho ahirikaṃ anottappaṃ uddhaccañcāti cattārome cetasikā sabbākusalasādhāraṇā nāma,",
  "tika-abh07t0:114_2": "sabbesupi dvādasā kusalesu labbhanti.",
  "tika-abh07t0:115_0": "21. Lobho aṭṭhasu lobhasahagatacittesveva labbhati.",
  "tika-abh07t0:116_0": "22. Diṭṭhi catūsu diṭṭhigatasampayuttesu.",
  "tika-abh07t0:117_0": "23. Māno catūsu diṭṭhigatavippayuttesu.",
  "tika-abh07t0:118_0": "24. Doso issā macchariyaṃ kukkuccañcāti dvīsu paṭighasampayuttacittesu.",
  "tika-abh07t0:119_0": "25. Thinamiddhaṃ pañcasu sasaṅkhārikacittesu.",
  "tika-abh07t0:120_0": "26. Vicikicchā vicikicchāsahagatacitteyevāti.",
  "tika-abh07t0:121_0": "27. Sabbāpuññesu cattāro,",
  "tika-abh07t0:122_0": "Lobhamūle tayo gatā;",
  "tika-abh07t0:123_0": "Dosamūlesu cattāro,",
  "tika-abh07t0:124_0": "Sasaṅkhāre dvayaṃ tathā.",
  "tika-abh07t0:125_0": "Vicikicchā vicikicchā-citte cāti catuddasa;",
  "tika-abh07t0:126_0": "Dvādasākulesveva, sampayujjanti pañcadhā.",
  "tika-abh07t0:127_0": "Sobhanacetasikasampayoganayo",
  "tika-abh07t0:128_0": "28.",
  "tika-abh07t0:128_1": "Sobhanesu pana sobhanasādhāraṇā tāva ekūnavīsatime cetasikā sabbesupi ekūnasaṭṭhisobhanacittesu saṃvijjanti.",
  "tika-abh07t0:129_0": "29.",
  "tika-abh07t0:129_1": "Viratiyo pana tissopi lokuttaracittesu sabbathāpi niyatā ekatova labbhanti,",
  "tika-abh07t0:129_2": "lokiyesu pana kāmāvacarakusalesveva kadāci sandissanti visuṃ visuṃ.",
  "tika-abh07t0:130_0": "30.",
  "tika-abh07t0:130_1": "Appamaññāyo pana dvādasasu pañcamajjhānavajjitamahaggatacittesu ceva kāmāvacarakusalesu ca sahetukakāmāvacarakiriyacittesu",
  "tika-abh07t0:130_2": "cāti aṭṭhavīsaticittesveva kadāci nānā hutvā jāyanti,",
  "tika-abh07t0:130_3": "upekkhāsahagatesu panettha karuṇāmuditā na santīti keci vadanti.",
  "tika-abh07t0:131_0": "31.",
  "tika-abh07t0:131_1": "Paññā pana dvādasasu ñāṇasampayuttakāmāvacaracittesu ceva sabbesupi pañcatiṃsamahaggatalokuttaracittesu",
  "tika-abh07t0:131_2": "cāti sattacattālīsacittesu sampayogaṃ gacchatīti.",
  "tika-abh07t0:132_0": "32. Ekūnavīsati dhammā, jāyantekūnasaṭṭhisu.",
  "tika-abh07t0:133_0": "Tayo soḷasacittesu, aṭṭhavīsatiyaṃ dvayaṃ.",
  "tika-abh07t0:134_0": "Paññā pakāsitā, sattacattālīsavidhesupi;",
  "tika-abh07t0:135_0": "Sampayuttā catudhevaṃ, sobhanesveva sobhanā.",
  "tika-abh07t0:136_0": "33. Issāmaccherakukkucca-viratikaruṇādayo.",
  "tika-abh07t0:137_0": "Nānā kadāci māno ca, thina middhaṃ tathā saha.",
  "tika-abh07t0:138_0": "34. Yathāvuttānusārena, sesā niyatayogino.",
  "tika-abh07t0:139_0": "Saṅgahañca pavakkhāmi, tesaṃ dāni yathārahaṃ.",
  "tika-abh07t0:140_0": "Saṅgahanayo",
  "tika-abh07t0:141_0": "35. Chattiṃsānuttare dhammā, pañcatiṃsa mahaggate.",
  "tika-abh07t0:142_0": "Aṭṭhatiṃsāpi labbhanti, kāmāvacarasobhane.",
  "tika-abh07t0:143_0": "Sattavīsatipuññamhi, dvādasāhetuketi ca;",
  "tika-abh07t0:144_0": "Yathāsambhavayogena, pañcadhā tattha saṅgaho.",
  "tika-abh07t0:145_0": "Lokuttaracittasaṅgahanayo",
  "tika-abh07t0:146_0": "36. Kathaṃ?",
  "tika-abh07t0:146_1": "Lokuttaresu tāva aṭṭhasu paṭhamajjhānikacittesu aññasamānā terasa cetasikā,",
  "tika-abh07t0:146_2": "appamaññāvajjitā tevīsati sobhanacetasikā ceti chattiṃsa dhammā saṅgahaṃ gacchanti,",
  "tika-abh07t0:146_3": "tathā dutiyajjhānikacittesu vitakkavajjā,",
  "tika-abh07t0:146_4": "tatiyajjhānikacittesu vitakkavicāravajjā,",
  "tika-abh07t0:146_5": "catutthajjhānikacittesu vitakkavicārapītivajjā,",
  "tika-abh07t0:146_6": "pañcamajjhānikacittesupi upekkhāsahagatā te eva saṅgayhantīti sabbathāpi aṭṭhasu lokuttaracittesu pañcakajjhānavasena pañcadhāva saṅgaho hotīti.",
  "tika-abh07t0:147_0": "37. Chattiṃsa pañcatiṃsa ca, catuttiṃsa yathākkamaṃ.",
  "tika-abh07t0:148_0": "Tettiṃsadvayamiccevaṃ, pañcadhānuttare ṭhitā.",
  "tika-abh07t0:149_0": "Mahaggatacittasaṅgahanayo",
  "tika-abh07t0:150_0": "38.",
  "tika-abh07t0:150_1": "Mahaggatesu pana tīsu paṭhamajjhānikacittesu tāva aññasamānā terasa cetasikā,",
  "tika-abh07t0:150_2": "viratittayavajjitā dvāvīsati sobhanacetasikā ceti pañcatiṃsa dhammā saṅgahaṃ gacchanti,",
  "tika-abh07t0:150_3": "karuṇāmuditā panettha paccekameva yojetabbā,",
  "tika-abh07t0:150_4": "tathā dutiyajjhānikacittesu vitakkavajjā,",
  "tika-abh07t0:150_5": "tatiyajjhānikacittesu vitakkavicāravajjā,",
  "tika-abh07t0:150_6": "catutthajjhānikacittesu vitakkavicārapītivajjā,",
  "tika-abh07t0:150_7": "pañcamajjhānikacittesu pana pannarasasu appamaññāyo na labbhantīti sabbathāpi sattavīsatimahaggatacittesu",
  "tika-abh07t0:150_8": "pañcakajjhānavasena pañcadhāva saṅgaho hotīti.",
  "tika-abh07t0:151_0": "39. Pañcatiṃsa catuttiṃsa, tettiṃsa ca yathākkamaṃ.",
  "tika-abh07t0:152_0": "Bāttiṃsa ceva tiṃseti, pañcadhāva mahaggate.",
  "tika-abh07t0:153_0": "Kāmāvacarasobhanacittasaṅgahanayo",
  "tika-abh07t0:154_0": "40.",
  "tika-abh07t0:154_1": "Kāmāvacarasobhanesu pana kusalesu tāva paṭhamadvaye aññasamānā terasa cetasikā,",
  "tika-abh07t0:154_2": "pañcavīsati sobhanacetasikā ceti aṭṭhatiṃsa dhammā saṅgahaṃ gacchanti,",
  "tika-abh07t0:154_3": "appamaññāviratiyo panettha pañcapi paccekameva yojetabbā,",
  "tika-abh07t0:154_4": "tathā dutiyadvaye ñāṇavajjitā,",
  "tika-abh07t0:154_5": "tatiyadvaye ñāṇasampayuttā pītivajjitā,",
  "tika-abh07t0:154_6": "catutthadvaye ñāṇapītivajjitā te eva saṅgayhanti.",
  "tika-abh07t0:154_7": "Kiriyacittesupi virativajjitā tatheva catūsupi dukesu catudhāva saṅgayhanti.",
  "tika-abh07t0:154_8": "Tathā vipākesu ca appamaññāvirativajjitā te eva saṅgayhantīti sabbathāpi catuvīsatikāmāvacarasobhanacittesu dukavasena dvādasadhāva saṅgaho hotīti.",
  "tika-abh07t0:155_0": "41. Aṭṭhatiṃsa sattatiṃsa, dvayaṃ chattiṃsakaṃ subhe.",
  "tika-abh07t0:156_0": "Pañcatiṃsa catuttiṃsa, dvayaṃ tettiṃsakaṃ kriye;",
  "tika-abh07t0:157_0": "Tettiṃsa pāke bāttiṃsa, dvayekatiṃsakaṃ bhave;",
  "tika-abh07t0:158_0": "Sahetukāmāvacarapuñña-pākakriyāmane.",
  "tika-abh07t0:159_0": "42. Navijjantettha viratī, kriyesu ca mahaggate.",
  "tika-abh07t0:160_0": "Anuttare appamaññā, kāmapāke dvayaṃ tathā;",
  "tika-abh07t0:161_0": "Anuttare jhānadhammā, appamaññā ca majjhime;",
  "tika-abh07t0:162_0": "Viratī ñāṇapītī ca, parittesu visesakā.",
  "tika-abh07t0:163_0": "Akusalacittasaṅgahanayo",
  "tika-abh07t0:164_0": "43.",
  "tika-abh07t0:164_1": "Akusalesu pana lobhamūlesu tāva paṭhame asaṅkhārike aññasamānā terasa cetasikā,",
  "tika-abh07t0:164_2": "akusalasādhāraṇā cattāro cāti sattarasa lobhadiṭṭhīhi saddhiṃ ekūnavīsati dhammā saṅgahaṃ gacchanti.",
  "tika-abh07t0:165_0": "44. Tatheva dutiye asaṅkhārike lobhamānena.",
  "tika-abh07t0:166_0": "45. Tatiye tatheva pītivajjitā lobhadiṭṭhīhi saha aṭṭhārasa.",
  "tika-abh07t0:167_0": "46. Catutthe tatheva lobhamānena.",
  "tika-abh07t0:168_0": "47.",
  "tika-abh07t0:168_1": "Pañcame pana paṭighasampayutte asaṅkhārike doso issā macchariyaṃ kukkuccañcāti catūhi saddhiṃ pītivajjitā te eva vīsati dhammā saṅgayhanti,",
  "tika-abh07t0:168_2": "issāmacchariyakukkuccāni panettha paccekameva yojetabbāni.",
  "tika-abh07t0:169_0": "48. Sasaṅkhārikapañcakepi tatheva thinamiddhena visesetvā yojetabbā.",
  "tika-abh07t0:170_0": "49.",
  "tika-abh07t0:170_1": "Chandapītivajjitā pana aññasamānā ekādasa,",
  "tika-abh07t0:170_2": "akusalasādhāraṇā cattāro cāti pannarasa dhammā uddhaccasahagate sampayujjanti.",
  "tika-abh07t0:171_0": "50.",
  "tika-abh07t0:171_1": "Vicikicchāsahagatacitte ca adhimokkhavirahitā vicikicchāsahagatā tatheva pannarasa dhammā samupalabbhantīti",
  "tika-abh07t0:171_2": "sabbathāpi dvādasākusalacittuppādesu paccekaṃ yojiyamānāpi gaṇanavasena sattadhāva saṅgahitā bhavantīti.",
  "tika-abh07t0:172_0": "51. Ekūnavīsāṭṭhārasa, vīsekavīsa vīsati.",
  "tika-abh07t0:173_0": "Dvāvīsa pannaraseti, sattadhā kusaleṭhitā.",
  "tika-abh07t0:174_0": "52. Sādhāraṇā ca cattāro, samānā ca dasāpare.",
  "tika-abh07t0:175_0": "Cuddasete pavuccanti, sabbākusalayogino.",
  "tika-abh07t0:176_0": "Ahetukacittasaṅgahanayo",
  "tika-abh07t0:177_0": "53. Ahetukesu pana hasanacitte tāva chandavajjitā aññasamānā dvādasa dhammā saṅgahaṃ gacchanti.",
  "tika-abh07t0:178_0": "54. Tathā voṭṭhabbane chandapītivajjitā.",
  "tika-abh07t0:179_0": "55. Sukhasantīraṇe chandavīriyavajjitā.",
  "tika-abh07t0:180_0": "56. Manodhātuttikāhetukapaṭisandhiyugaḷe chandapītivīriyavajjitā.",
  "tika-abh07t0:181_0": "57.",
  "tika-abh07t0:181_1": "Dvipañcaviññāṇe pakiṇṇakavajjitā teyeva saṅgayhantīti sabbathāpi aṭṭhārasasu ahetukesu gaṇanavasena catudhāva saṅgaho hotīti.",
  "tika-abh07t0:182_0": "58. Dvādasekādasa dasa, satta cāti catubbidho.",
  "tika-abh07t0:183_0": "Aṭṭhārasāhetukesu, cittuppādesu saṅgaho.",
  "tika-abh07t0:184_0": "59. Ahetukesu sabbattha, satta sesā yathārahaṃ.",
  "tika-abh07t0:185_0": "Iti vitthārato vutto, tettiṃsavidhasaṅgaho.",
  "tika-abh07t0:186_0": "60. Itthaṃ cittāviyuttānaṃ, sampayogañca saṅgahaṃ.",
  "tika-abh07t0:187_0": "Ñatvā bhedaṃ yathāyogaṃ, cittena samamuddise.",
  "tika-abh07t0:188_0": "Iti abhidhammatthasaṅgahe cetasikasaṅgahavibhāgo nāma",
  "tika-abh07t0:189_0": "Dutiyo paricchedo.",
  "tika-abh07t0:190_0": "3. Pakiṇṇakaparicchedo",
  "tika-abh07t0:191_0": "1. Sampayuttā yathāyogaṃ, tepaññāsa sabhāvato.",
  "tika-abh07t0:192_0": "Cittacetasikā dhammā, tesaṃ dāni yathārahaṃ.",
  "tika-abh07t0:193_0": "2. Vedanāhetuto kiccadvārālambaṇavatthuto.",
  "tika-abh07t0:194_0": "Cittuppādavaseneva, saṅgaho nāma nīyate.",
  "tika-abh07t0:195_0": "Vedanāsaṅgaho",
  "tika-abh07t0:196_0": "3.",
  "tika-abh07t0:196_1": "Tattha vedanāsaṅgahe tāva tividhā vedanā sukhaṃ dukkhaṃ adukkhamasukhā ceti,",
  "tika-abh07t0:196_2": "sukhaṃ dukkhaṃ somanassaṃ domanassaṃ upekkhāti ca bhedena pana pañcadhā hoti.",
  "tika-abh07t0:197_0": "4. Tattha sukhasahagataṃ kusalavipākaṃ kāyaviññāṇamekameva, tathā dukkhasahagataṃ akusalavipākaṃ.",
  "tika-abh07t0:198_0": "5.",
  "tika-abh07t0:198_1": "Somanassasahagatacittāni pana lobhamūlāni cattāri,",
  "tika-abh07t0:198_2": "dvādasa kāmāvacarasobhanāni,",
  "tika-abh07t0:198_3": "sukhasantīraṇahasanāni ca dveti aṭṭhārasa kāmāvacarasomanassasahagatacittāni ceva paṭhamadutiyatatiyacatutthajjhānasaṅkhātāni",
  "tika-abh07t0:198_4": "catucattālīsa mahaggatalokuttaracittāni ceti dvāsaṭṭhividhāni bhavanti.",
  "tika-abh07t0:199_0": "6. Domanassasahagatacittāni pana dve paṭighasampayuttacittāneva.",
  "tika-abh07t0:200_0": "7. Sesāni sabbānipi pañcapaññāsa upekkhāsahagatacittānevāti.",
  "tika-abh07t0:201_0": "8. Sukhaṃ dukkhamupekkhāti, tividhā tattha vedanā.",
  "tika-abh07t0:202_0": "Somanassaṃ domanassamitibhedena pañcadhā.",
  "tika-abh07t0:203_0": "9. Sukhamekattha dukkhañca, domanassaṃ dvaye ṭhitaṃ.",
  "tika-abh07t0:204_0": "Dvāsaṭṭhīsu somanassaṃ, pañcapaññāsaketarā.",
  "tika-abh07t0:205_0": "Hetusaṅgaho",
  "tika-abh07t0:206_0": "10. Hetusaṅgahe hetū nāma lobho doso moho alobho adoso amoho cāti chabbidhā bhavanti.",
  "tika-abh07t0:207_0": "11.",
  "tika-abh07t0:207_1": "Tattha pañcadvārāvajjanadvipañcaviññāṇasampaṭicchanasantīraṇavoṭṭhabbanahasanavasena ahetukacittāni nāma.",
  "tika-abh07t0:208_0": "12. Sesāni sabbānipi ekasattati cittāni sahetukāneva.",
  "tika-abh07t0:209_0": "13. Tatthāpi dve momūhacittāni ekahetukāni.",
  "tika-abh07t0:210_0": "14.",
  "tika-abh07t0:210_1": "Sesāni dasa akusalacittāni ceva ñāṇavippayuttāni dvādasa kāmāvacarasobhanāni ceti dvāvīsati dvihetukacittāni.",
  "tika-abh07t0:211_0": "15.",
  "tika-abh07t0:211_1": "Dvādasa ñāṇasampayuttakāmāvacarasobhanāni ceva pañcatiṃsa mahaggatalokuttaracittāni ceti sattacattālīsa tihetukacittānīti.",
  "tika-abh07t0:212_0": "16. Lobho doso ca moho ca,",
  "tika-abh07t0:213_0": "Hetū akusalā tayo;",
  "tika-abh07t0:214_0": "Alobhādosāmoho ca,",
  "tika-abh07t0:215_0": "Kusalābyākatā tathā.",
  "tika-abh07t0:216_0": "17. Ahetukāṭṭhārasekahetukā dve dvāvīsati.",
  "tika-abh07t0:217_0": "Dvihetukā matā sattacattālīsatihetukā.",
  "tika-abh07t0:218_0": "Kiccasaṅgaho",
  "tika-abh07t0:219_0": "18.",
  "tika-abh07t0:219_1": "Kiccasaṅgahe kiccāni nāma paṭisandhibhavaṅgāvajjanadassanasavanaghāyanasāyanaphusanasampaṭicchanasantīraṇavoṭṭhabbanajavanatadārammaṇacutivasena",
  "tika-abh07t0:219_2": "cuddasavidhāni bhavanti.",
  "tika-abh07t0:220_0": "19. Paṭisandhibhavaṅgāvajjanapañcaviññāṇaṭhānādivasena pana tesaṃ dasadhā ṭhānabhedo veditabbo.",
  "tika-abh07t0:221_0": "20.",
  "tika-abh07t0:221_1": "Tattha dve upekkhāsahagatasantīraṇāni ceva aṭṭha mahāvipākāni ca nava rūpārūpavipākāni ceti ekūnavīsati cittāni paṭisandhibhavaṅgacutikiccāni nāma.",
  "tika-abh07t0:222_0": "21. Āvajjanakiccāni pana dve.",
  "tika-abh07t0:223_0": "22. Tathā dassanasavanaghāyanasāyanaphusanasampaṭicchanakiccāni ca.",
  "tika-abh07t0:224_0": "23. Tīṇi santīraṇakiccāni.",
  "tika-abh07t0:225_0": "24. Manodvārāvajjanameva pañcadvāre voṭṭhabbanakiccaṃ sādheti.",
  "tika-abh07t0:226_0": "25. Āvajjanadvayavajjitāni kusalākusalaphalakiriyacittāni pañcapaññāsa javanakiccāni.",
  "tika-abh07t0:227_0": "26. Aṭṭha mahāvipākāni ceva santīraṇattayañceti ekādasa tadārammaṇakiccāni.",
  "tika-abh07t0:228_0": "27.",
  "tika-abh07t0:228_1": "Tesu pana dve upekkhāsahagatasantīraṇacittāni paṭisandhibhavaṅgacutitadārammaṇasantīraṇavasena pañcakiccāni nāma.",
  "tika-abh07t0:229_0": "28. Mahāvipākāni aṭṭha paṭisandhibhavaṅgacutitadārammaṇavasena catukiccāni nāma.",
  "tika-abh07t0:230_0": "29. Mahaggatavipākāni nava paṭisandhibhavaṅgacutivasena tikiccāni nāma.",
  "tika-abh07t0:231_0": "30. Somanassasantīraṇaṃ santīraṇatadārammaṇavasena dukiccaṃ.",
  "tika-abh07t0:232_0": "31. Tathā voṭṭhabbanaṃ voṭṭhabbanāvajjanavasena.",
  "tika-abh07t0:233_0": "32. Sesāni pana sabbānipi javanamanodhātuttikadvipañcaviññāṇāni yathāsambhavamekakiccānīti.",
  "tika-abh07t0:234_0": "33. Paṭisandhādayo nāma, kiccabhedena cuddasa.",
  "tika-abh07t0:235_0": "Dasadhā ṭhānabhedena, cittuppādā pakāsitā.",
  "tika-abh07t0:236_0": "34. Aṭṭhasaṭṭhi tathā dve ca, navāṭṭha dve yathākkamaṃ.",
  "tika-abh07t0:237_0": "Ekadviticatupañcakiccaṭhānāni niddise.",
  "tika-abh07t0:238_0": "Dvārasaṅgaho",
  "tika-abh07t0:239_0": "35.",
  "tika-abh07t0:239_1": "Dvārasaṅgahe dvārāni nāma cakkhudvāraṃ sotadvāraṃ ghānadvāraṃ jivhādvāraṃ kāyadvāraṃ manodvārañceti chabbidhāni bhavanti.",
  "tika-abh07t0:240_0": "36. Tattha cakkhumeva cakkhudvāraṃ.",
  "tika-abh07t0:241_0": "37. Tathā sotādayo sotadvārādīni.",
  "tika-abh07t0:242_0": "38. Manodvāraṃ pana bhavaṅganti pavuccati.",
  "tika-abh07t0:243_0": "39.",
  "tika-abh07t0:243_1": "Tattha pañcadvārāvajjanacakkhuviññāṇasampaṭicchanasantīraṇavoṭṭhabbanakāmāvacarajavanatadārammaṇavasena",
  "tika-abh07t0:243_2": "chacattālīsa cittāni cakkhudvāre yathārahaṃ uppajjanti,",
  "tika-abh07t0:243_3": "tathā pañcadvārāvajjanasotaviññāṇādivasena sotadvārādīsupi chacattālīseva bhavantīti sabbathāpi pañcadvāre catupaññāsa cittāni kāmāvacarāneva.",
  "tika-abh07t0:244_0": "40. Manodvāre pana manodvārāvajjanapañcapaññāsajavanatadārammaṇavasena sattasaṭṭhi cittāni bhavanti.",
  "tika-abh07t0:245_0": "41. Ekūnavīsati paṭisandhibhavaṅgacutivasena dvāravimuttāni.",
  "tika-abh07t0:246_0": "42.",
  "tika-abh07t0:246_1": "Tesu pana pañcaviññāṇāni ceva mahaggatalokuttarajavanāni ceti chattiṃsa yathārahamekadvārikacittāni nāma.",
  "tika-abh07t0:247_0": "43. Manodhātuttikaṃ pana pañcadvārikaṃ.",
  "tika-abh07t0:248_0": "44. Sukhasantīraṇavoṭṭhabbanakāmāvacarajavanāni chadvārikacittāni.",
  "tika-abh07t0:249_0": "45. Upekkhāsahagatasantīraṇamahāvipākāni chadvārikāni ceva dvāravimuttāni ca.",
  "tika-abh07t0:250_0": "46. Mahaggatavipākāni dvāravimuttānevāti.",
  "tika-abh07t0:251_0": "47. Ekadvārikacittāni, pañcachadvārikāni ca.",
  "tika-abh07t0:252_0": "Chadvārikavimuttāni, vimuttāni ca sabbathā.",
  "tika-abh07t0:253_0": "Chattiṃsati tathā tīṇi, ekatiṃsa yathākkamaṃ;",
  "tika-abh07t0:254_0": "Dasadhā navadhā ceti, pañcadhā paridīpaye.",
  "tika-abh07t0:255_0": "Ālambaṇasaṅgaho",
  "tika-abh07t0:256_0": "48.",
  "tika-abh07t0:256_1": "Ālambaṇasaṅgahe ārammaṇāni nāma rūpārammaṇaṃ saddārammaṇaṃ gandhārammaṇaṃ rasārammaṇaṃ phoṭṭhabbārammaṇaṃ dhammārammaṇañceti chabbidhāni bhavanti.",
  "tika-abh07t0:257_0": "49. Tattha rūpameva rūpārammaṇaṃ, tathā saddādayo saddārammaṇādīni.",
  "tika-abh07t0:258_0": "50. Dhammārammaṇaṃ pana pasādasukhumarūpacittacetasikanibbānapaññattivasena chadhā saṅgayhati.",
  "tika-abh07t0:259_0": "51.",
  "tika-abh07t0:259_1": "Tattha cakkhudvārikacittānaṃ sabbesampi rūpameva ārammaṇaṃ,",
  "tika-abh07t0:259_2": "tañca paccuppannaṃ.",
  "tika-abh07t0:259_3": "Tathā sotadvārikacittādīnampi saddādīni,",
  "tika-abh07t0:259_4": "tāni ca paccuppannāniyeva.",
  "tika-abh07t0:260_0": "52.",
  "tika-abh07t0:260_1": "Manodvārikacittānaṃ pana chabbidhampi paccuppannamatītaṃ anāgataṃ kālavimuttañca yathārahamārammaṇaṃ hoti.",
  "tika-abh07t0:261_0": "53.",
  "tika-abh07t0:261_1": "Dvāravimuttānañca paṭisandhibhavaṅgacutisaṅkhātānaṃ chabbidhampi yathāsambhavaṃ yebhuyyena bhavantare",
  "tika-abh07t0:261_2": "chadvāraggahitaṃ paccuppannamatītaṃ paññattibhūtaṃ vā kammakammanimittagatinimittasammataṃ ārammaṇaṃ hoti.",
  "tika-abh07t0:262_0": "54. Tesu cakkhuviññāṇādīni yathākkamaṃ rūpādiekekārammaṇāneva.",
  "tika-abh07t0:263_0": "55. Manodhātuttikaṃ pana rūpādipañcārammaṇaṃ.",
  "tika-abh07t0:264_0": "56. Sesāni kāmāvacaravipākāni hasanacittañceti sabbathāpi kāmāvacarārammaṇāneva.",
  "tika-abh07t0:265_0": "57. Akusalāni ceva ñāṇavippayuttakāmāvacarajavanāni ceti lokuttaravajjitasabbārammaṇāni.",
  "tika-abh07t0:266_0": "58.",
  "tika-abh07t0:266_1": "Ñāṇasampayuttakāmāvacarakusalāni ceva pañcamajjhānasaṅkhātaṃ abhiññākusalañceti arahattamaggaphalavajjitasabbārammaṇāni.",
  "tika-abh07t0:267_0": "59. Ñāṇasampayuttakāmāvacarakiriyāni ceva kiriyābhiññāvoṭṭhabbanañceti sabbathāpi sabbārammaṇāni.",
  "tika-abh07t0:268_0": "60. Āruppesu dutiyacatutthāni mahaggatārammaṇāni.",
  "tika-abh07t0:269_0": "61. Sesāni mahaggatacittāni sabbānipi paññattārammaṇāni.",
  "tika-abh07t0:270_0": "62. Lokuttaracittāni nibbānārammaṇānīti.",
  "tika-abh07t0:271_0": "63. Pañcavīsa parittamhi, cha cittāni mahaggate.",
  "tika-abh07t0:272_0": "Ekavīsati vohāre, aṭṭha nibbānagocare.",
  "tika-abh07t0:273_0": "Vīsānuttaramuttamhi, aggamaggaphalujjhite;",
  "tika-abh07t0:274_0": "Pañca sabbattha chacceti, sattadhā tattha saṅgaho.",
  "tika-abh07t0:275_0": "Vatthusaṅgaho",
  "tika-abh07t0:276_0": "64. Vatthusaṅgahe vatthūni nāma cakkhusotaghānajivhākāyahadayavatthu ceti chabbidhāni bhavanti.",
  "tika-abh07t0:277_0": "65. Tāni kāmaloke sabbānipi labbhanti.",
  "tika-abh07t0:278_0": "66. Rūpaloke pana ghānādittayaṃ natthi.",
  "tika-abh07t0:279_0": "67. Arūpaloke pana sabbānipi na saṃvijjanti.",
  "tika-abh07t0:280_0": "68. Tattha pañcaviññāṇadhātuyo yathākkamaṃ ekantena pañca pasādavatthūni nissāyeva pavattanti.",
  "tika-abh07t0:281_0": "69. Pañcadvārāvajjanasampaṭicchanasaṅkhātā pana manodhātu ca hadayaṃ nissitāyeva pavattanti.",
  "tika-abh07t0:282_0": "70.",
  "tika-abh07t0:282_1": "Avasesā pana manoviññāṇadhātusaṅkhātā ca santīraṇamahāvipākapaṭighadvayapaṭhamamaggahasanarūpāvacaravasena hadayaṃ nissāyeva pavattanti.",
  "tika-abh07t0:283_0": "71. Avasesā kusalākusalakiriyānuttaravasena pana nissāya vā anissāya vā.",
  "tika-abh07t0:284_0": "72. Āruppavipākavasena hadayaṃ anissāyevāti.",
  "tika-abh07t0:285_0": "73. Chavatthuṃ nissitā kāme, satta rūpe catubbidhā.",
  "tika-abh07t0:286_0": "Tivatthuṃ nissitāruppe, dhātvekā nissitā matā.",
  "tika-abh07t0:287_0": "74. Tecattālīsa nissāya, dvecattālīsa jāyare.",
  "tika-abh07t0:288_0": "Nissāya ca anissāya, pākāruppā anissitā.",
  "tika-abh07t0:289_0": "Iti abhidhammatthasaṅgahe pakiṇṇakasaṅgahavibhāgo nāma",
  "tika-abh07t0:290_0": "Tatiyo paricchedo.",
  "tika-abh07t0:291_0": "4. Vīthiparicchedo",
  "tika-abh07t0:292_0": "1. Cittuppādānamiccevaṃ, katvāsaṅgahamuttaraṃ.",
  "tika-abh07t0:293_0": "Bhūmipuggalabhedena, pubbāparaniyāmitaṃ.",
  "tika-abh07t0:294_0": "Pavattisaṅgahaṃ nāma, paṭisandhipavattiyaṃ;",
  "tika-abh07t0:295_0": "Pavakkhāmi samāsena, yathāsambhavato kathaṃ.",
  "tika-abh07t0:296_0": "2.. Vīthimuttānaṃ pana kammakammanimittagatinimittavasena tividhā hoti visayappavatti.",
  "tika-abh07t0:297_0": "4. Tattha vatthudvārārammaṇāni pubbe vuttanayāneva.",
  "tika-abh07t0:298_0": "Viññāṇachakkaṃ",
  "tika-abh07t0:299_0": "5.",
  "tika-abh07t0:299_1": "Cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇañceti cha viññāṇāni.",
  "tika-abh07t0:300_0": "Vīthichakkaṃ",
  "tika-abh07t0:301_0": "6.",
  "tika-abh07t0:301_1": "Cha vīthiyo pana cakkhudvāravīthi sotadvāravīthi ghānadvāravīthi jivhādvāravīthi kāyadvāravīthi manodvāravīthi ceti dvāravasena vā,",
  "tika-abh07t0:301_2": "cakkhuviññāṇavīthi sotaviññāṇavīthi ghānaviññāṇavīthi jivhāviññāṇavīthi kāyaviññāṇavīthi manoviññāṇavīthi",
  "tika-abh07t0:301_3": "ceti viññāṇavasena vā dvārappavattā cittappavattiyo yojetabbā.",
  "tika-abh07t0:302_0": "Vīthibhedo",
  "tika-abh07t0:303_0": "7.",
  "tika-abh07t0:303_1": "Atimahantaṃ mahantaṃ parittaṃ atiparittañceti pañcadvāre manodvāre pana vibhūtamavibhūtañceti chadhā visayappavatti veditabbā.",
  "tika-abh07t0:304_0": "Pañcadvāravīthi",
  "tika-abh07t0:305_0": "8. Kathaṃ? Uppādaṭhitibhaṅgavasena khaṇattayaṃ ekacittakkhaṇaṃ nāma.",
  "tika-abh07t0:306_0": "9. Tāni pana sattarasa cittakkhaṇāni rūpadhammānamāyū.",
  "tika-abh07t0:307_0": "10.",
  "tika-abh07t0:307_1": "Ekacittakkhaṇātītāni vā bahucittakkhaṇātītāni vā ṭhitippattāneva pañcārammaṇāni pañcadvāre āpāthamāgacchanti.",
  "tika-abh07t0:307_2": "Tasmā yadi ekacittakkhaṇātītakaṃ rūpārammaṇaṃ cakkhussa āpāthamāgacchati,",
  "tika-abh07t0:307_3": "tato dvikkhattuṃ bhavaṅge calite bhavaṅgasotaṃ vocchinditvā tameva rūpārammaṇaṃ āvajjantaṃ pañcadvārāvajjanacittaṃ uppajjitvā nirujjhati,",
  "tika-abh07t0:307_4": "tato tassānantaraṃ tameva rūpaṃ passantaṃ cakkhuviññāṇaṃ,",
  "tika-abh07t0:307_5": "sampaṭicchantaṃ sampaṭicchanacittaṃ,",
  "tika-abh07t0:307_6": "santīrayamānaṃ santīraṇacittaṃ,",
  "tika-abh07t0:307_7": "vavatthapentaṃ voṭṭhabbanacittañceti yathākkamaṃ uppajjitvā nirujjhanti,",
  "tika-abh07t0:307_8": "tato paraṃ ekūnatiṃsa kāmāvacarajavanesu yaṃkiñci laddhapaccayaṃ yebhuyyena sattakkhattuṃ javati,",
  "tika-abh07t0:307_9": "javanānubandhāni ca dve tadārammaṇapākāni yathārahaṃ pavattanti,",
  "tika-abh07t0:307_10": "tato paraṃ bhavaṅgapāto.",
  "tika-abh07t0:308_0": "11.",
  "tika-abh07t0:308_1": "Ettāvatā cuddasa vīthicittuppādā,",
  "tika-abh07t0:308_2": "dve bhavaṅgacalanāni,",
  "tika-abh07t0:308_3": "pubbevātītakamekacittakkhaṇanti katvā sattarasa cittakkhaṇāni paripūrenti,",
  "tika-abh07t0:308_4": "tato paraṃ nirujjhati,",
  "tika-abh07t0:308_5": "ārammaṇametaṃ atimahantaṃ nāma gocaraṃ.",
  "tika-abh07t0:309_0": "12.",
  "tika-abh07t0:309_1": "Yāva tadārammaṇuppādā pana appahontātītakamāpāthamāgataṃ ārammaṇaṃ mahantaṃ nāma,",
  "tika-abh07t0:309_2": "tattha javanāvasāne bhavaṅgapātova hoti,",
  "tika-abh07t0:309_3": "natthi tadārammaṇuppādo.",
  "tika-abh07t0:310_0": "13.",
  "tika-abh07t0:310_1": "Yāva javanuppādāpi appahontātītakamāpāthamāgataṃ ārammaṇaṃ parittaṃ nāma,",
  "tika-abh07t0:310_2": "tattha javanampi anuppajjitvā dvattikkhattuṃ voṭṭhabbanameva pavattati,",
  "tika-abh07t0:310_3": "tato paraṃ bhavaṅgapātova hoti.",
  "tika-abh07t0:311_0": "14.",
  "tika-abh07t0:311_1": "Yāva voṭṭhabbanuppādā ca pana appahontātītakamāpāthamāgataṃ nirodhāsannamārammaṇaṃ atiparittaṃ nāma,",
  "tika-abh07t0:311_2": "tattha bhavaṅgacalanameva hoti,",
  "tika-abh07t0:311_3": "natthi vīthicittuppādo.",
  "tika-abh07t0:312_0": "15.",
  "tika-abh07t0:312_1": "Iccevaṃ cakkhudvāre,",
  "tika-abh07t0:312_2": "tathā sotadvārādīsu ceti sabbathāpi pañcadvāre tadārammaṇajavanavoṭṭhabbanamoghavārasaṅkhātānaṃ catunnaṃ",
  "tika-abh07t0:312_3": "vārānaṃ yathākkamaṃ ārammaṇabhūtā visayappavatti catudhā veditabbā.",
  "tika-abh07t0:313_0": "16. Vīthicittāni satteva, cittuppādā catuddasa.",
  "tika-abh07t0:314_0": "Catupaññāsa vitthārā, pañcadvāre yathārahaṃ.",
  "tika-abh07t0:315_0": "Ayamettha pañcadvāre vīthicittappavattinayo.",
  "tika-abh07t0:316_0": "Manodvāravīthi parittajavanavāro",
  "tika-abh07t0:317_0": "17.",
  "tika-abh07t0:317_1": "Manodvāre pana yadi vibhūtamārammaṇaṃ āpāthamāgacchati,",
  "tika-abh07t0:317_2": "tato paraṃ bhavaṅgacalanamanodvārāvajjanajavanāvasāne tadārammaṇapākāni pavattanti,",
  "tika-abh07t0:317_3": "tato paraṃ bhavaṅgapāto.",
  "tika-abh07t0:318_0": "18. Avibhūte panārammaṇe javanāvasāne bhavaṅgapātova hoti, natthi tadārammaṇuppādoti.",
  "tika-abh07t0:319_0": "19. Vīthicittāni tīṇeva, cittuppādā daseritā.",
  "tika-abh07t0:320_0": "Vitthārena panettheka-cattālīsa vibhāvaye;",
  "tika-abh07t0:321_0": "Ayamettha parittajavanavāro.",
  "tika-abh07t0:322_0": "Appanājavanavāro",
  "tika-abh07t0:323_0": "20. Appanājavanavāre pana vibhūtāvibhūtabhedo natthi, tathā tadārammaṇuppādo ca.",
  "tika-abh07t0:324_0": "21.",
  "tika-abh07t0:324_1": "Tattha hi ñāṇasampayuttakāmāvacarajavanānamaṭṭhannaṃ aññatarasmiṃ parikammopacārānulomagotrabhunāmena",
  "tika-abh07t0:324_2": "catukkhattuṃ tikkhattumeva vā yathākkamaṃ uppajjitvā niruddhānantarameva yathārahaṃ catutthaṃ,",
  "tika-abh07t0:324_3": "pañcamaṃ vā chabbīsatimahaggatalokuttarajavanesu yathābhinīhāravasena yaṃ kiñci javanaṃ appanāvīthimotarati,",
  "tika-abh07t0:324_4": "tato paraṃ appanāvasāne bhavaṅgapātova hoti.",
  "tika-abh07t0:325_0": "22.",
  "tika-abh07t0:325_1": "Tattha somanassasahagatajavanānantaraṃ appanāpi somanassasahagatāva pāṭikaṅkhitabbā,",
  "tika-abh07t0:325_2": "upekkhāsahagatajavanānantaraṃ upekkhāsahagatāva,",
  "tika-abh07t0:325_3": "tatthāpi kusalajavanānantaraṃ kusalajavanañceva heṭṭhimañca phalattayamappeti,",
  "tika-abh07t0:325_4": "kiriyajavanānantaraṃ kiriyajavanaṃ arahattaphalañcāti.",
  "tika-abh07t0:326_0": "23. Dvattiṃsa sukhapuññamhā, dvādasopekkhakā paraṃ,",
  "tika-abh07t0:327_0": "Sukhitakriyato aṭṭha, cha sambhonti upekkhakā.",
  "tika-abh07t0:328_0": "24. Puthujjanāna sekkhānaṃ, kāmapuññatihetuto.",
  "tika-abh07t0:329_0": "Tihetukāmakriyato, vītarāgānamappanā.",
  "tika-abh07t0:330_0": "Ayamettha manodvāre vīthicittappavattinayo.",
  "tika-abh07t0:331_0": "Tadārammaṇaniyamo",
  "tika-abh07t0:332_0": "25.",
  "tika-abh07t0:332_1": "Sabbatthāpi panettha aniṭṭhe ārammaṇe akusalavipākāneva pañcaviññāṇasampaṭicchanasantīraṇatadārammaṇāni.",
  "tika-abh07t0:333_0": "26. Iṭṭhe kusalavipākāni.",
  "tika-abh07t0:334_0": "27.",
  "tika-abh07t0:334_1": "Atiiṭṭhe pana somanassasahagatāneva santīraṇatadārammaṇāni,",
  "tika-abh07t0:334_2": "tatthāpi somanassasahagatakiriyajavanāvasāne somanassasahagatāneva tadārammaṇāni bhavanti,",
  "tika-abh07t0:334_3": "upekkhāsahagatakiriyajavanāvasāne ca upekkhāsahagatāneva honti.",
  "tika-abh07t0:335_0": "28.",
  "tika-abh07t0:335_1": "Domanassasahagatajavanāvasāne ca pana tadārammaṇāniceva bhavaṅgāni ca upekkhāsahagatāneva bhavanti,",
  "tika-abh07t0:335_2": "tasmā yadi somanassapaṭisandhikassa domanassasahagatajavanāvasāne tadārammaṇasambhavo natthi,",
  "tika-abh07t0:335_3": "tadā yaṃ kiñci paricitapubbaṃ parittārammaṇamārabbha upekkhāsahagatasantīraṇaṃ uppajjati,",
  "tika-abh07t0:335_4": "tamanantaritvā bhavaṅgapātova hotīti vadanti ācariyā.",
  "tika-abh07t0:336_0": "29.",
  "tika-abh07t0:336_1": "Tathā kāmāvacarajavanāvasāne kāmāvacarasattānaṃ kāmāvacaradhammesveva ārammaṇabhūtesu tadārammaṇaṃ icchantīti.",
  "tika-abh07t0:337_0": "30. Kāme javanasattālambaṇānaṃ niyame sati.",
  "tika-abh07t0:338_0": "Vibhūtetimahante ca, tadārammaṇamīritaṃ.",
  "tika-abh07t0:339_0": "Ayamettha tadārammaṇaniyamo.",
  "tika-abh07t0:340_0": "Javananiyamo",
  "tika-abh07t0:341_0": "31. Javanesu ca parittajavanavīthiyaṃ kāmāvacarajavanāni sattakkhattuṃ chakkhattumeva vā javanti.",
  "tika-abh07t0:342_0": "32. Mandappavattiyaṃ pana maraṇakālādīsu pañcavārameva.",
  "tika-abh07t0:343_0": "33.",
  "tika-abh07t0:343_1": "Bhagavato pana yamakapāṭihāriyakālādīsu lahukappavattiyaṃ cattāripañca vā paccavekkhaṇacittāni bhavantītipi vadanti.",
  "tika-abh07t0:344_0": "34.",
  "tika-abh07t0:344_1": "Ādikammikassa pana paṭhamakappanāyaṃ mahaggatajavanāniabhiññājavanāni ca sabbadāpi ekavārameva javanti,",
  "tika-abh07t0:344_2": "tato paraṃ bhavaṅgapāto.",
  "tika-abh07t0:345_0": "35.",
  "tika-abh07t0:345_1": "Cattāro pana magguppādā ekacittakkhaṇikā,",
  "tika-abh07t0:345_2": "tato paraṃ dve tīṇi phalacittāni yathārahaṃ uppajjanti,",
  "tika-abh07t0:345_3": "tato paraṃ bhavaṅgapāto.",
  "tika-abh07t0:346_0": "36. Nirodhasamāpattikāle dvikkhattuṃ catutthāruppajavanaṃ javati, tato paraṃ nirodhaṃ phusati.",
  "tika-abh07t0:347_0": "37.",
  "tika-abh07t0:347_1": "Vuṭṭhānakāle ca anāgāmiphalaṃ vā arahattaphalaṃ vā yathārahamekavāraṃ uppajjitvā niruddhe bhavaṅgapātova hoti.",
  "tika-abh07t0:348_0": "38. Sabbatthāpi samāpattivīthiyaṃ bhavaṅgasoto viya vīthiniyamo natthīti katvā bahūnipi labbhantīti.",
  "tika-abh07t0:349_0": "39. Sattakkhattuṃ parittāni, maggābhiññā sakiṃ matā.",
  "tika-abh07t0:350_0": "Avasesāni labbhanti, javanāni bahūnipi.",
  "tika-abh07t0:351_0": "Ayamettha javananiyamo.",
  "tika-abh07t0:352_0": "Puggalabhedo",
  "tika-abh07t0:353_0": "40. Duhetukānamahetukānañca panettha kiriyajavanāni ceva appanājavanāni ca labbhanti.",
  "tika-abh07t0:354_0": "41. Tathā ñāṇasampayuttavipākāni ca sugatiyaṃ.",
  "tika-abh07t0:355_0": "42. Duggatiyaṃ pana ñāṇavippayuttāni ca mahāvipākāni na labbhanti.",
  "tika-abh07t0:356_0": "43. Tihetukesu ca khīṇāsavānaṃ kusalākusalajavanāni na labbhanti.",
  "tika-abh07t0:357_0": "44. Tathā sekkhaputhujjanānaṃ kiriyajavanāni.",
  "tika-abh07t0:358_0": "45. Diṭṭhigatasampayuttavicikicchājavanāni ca sekkhānaṃ.",
  "tika-abh07t0:359_0": "46. Anāgāmipuggalānaṃ pana paṭighajavanāni ca na labbhanti.",
  "tika-abh07t0:360_0": "47. Lokuttarajavanāni ca yathārahaṃ ariyānameva samuppajjantīti.",
  "tika-abh07t0:361_0": "48. Asekkhānaṃ catucattālīsa sekkhānamuddise.",
  "tika-abh07t0:362_0": "Chappaññāsāvasesānaṃ, catupaññāsa sambhavā.",
  "tika-abh07t0:363_0": "Ayamettha puggalabhedo.",
  "tika-abh07t0:364_0": "Bhūmivibhāgo",
  "tika-abh07t0:365_0": "49. Kāmāvacarabhūmiyaṃ panetāni sabbānipi vīthicittāni yathārahamupalabbhanti.",
  "tika-abh07t0:366_0": "50. Rūpāvacarabhūmiyaṃ paṭighajavanatadārammaṇavajjitāni.",
  "tika-abh07t0:367_0": "51. Arūpāvacarabhūmiyaṃ paṭhamamaggarūpāvacarahasanaheṭṭhimāruppavajjitāni ca labbhanti.",
  "tika-abh07t0:368_0": "52. Sabbatthāpi ca taṃtaṃpasādarahitānaṃ taṃtaṃdvārikavīthicittāni na labbhanteva.",
  "tika-abh07t0:369_0": "53. Asaññasattānaṃ pana sabbathāpi cittappavatti natthevāti.",
  "tika-abh07t0:370_0": "54. Asīti vīthicittāni, kāme rūpe yathārahaṃ.",
  "tika-abh07t0:371_0": "Catusaṭṭhi tathārūpe, dvecattālīsa labbhare.",
  "tika-abh07t0:372_0": "Ayamettha bhūmivibhāgo.",
  "tika-abh07t0:373_0": "55. Iccevaṃ chadvārikacittappavatti yathāsambhavaṃ bhavaṅgantaritā yāvatāyukamabbocchinnā pavattati.",
  "tika-abh07t0:374_0": "Iti abhidhammatthasaṅgahe vīthisaṅgahavibhāgo nāma",
  "tika-abh07t0:375_0": "Catuttho paricchedo.",
  "tika-abh07t0:376_0": "5. Vīthimuttaparicchedo",
  "tika-abh07t0:377_0": "1. Vīthicittavasenevaṃ, pavattiyamudīrito.",
  "tika-abh07t0:378_0": "Pavattisaṅgaho nāma, sandhiyaṃ dāni vuccati.",
  "tika-abh07t0:379_0": "2.",
  "tika-abh07t0:379_1": "Catasso bhūmiyo,",
  "tika-abh07t0:379_2": "catubbidhā paṭisandhi,",
  "tika-abh07t0:379_3": "cattāri kammāni,",
  "tika-abh07t0:379_4": "catudhā maraṇuppatti ceti vīthimuttasaṅgahe cattāri catukkāni veditabbāni.",
  "tika-abh07t0:380_0": "Bhūmicatukkaṃ",
  "tika-abh07t0:381_0": "3. Tattha apāyabhūmi kāmasugatibhūmi rūpāvacarabhūmi arūpāvacarabhūmi ceti catasso bhūmiyo nāma.",
  "tika-abh07t0:382_0": "4. Tāsu nirayo tiracchānayoni pettivisayo asurakāyo ceti apāyabhūmi catubbidhā hoti.",
  "tika-abh07t0:383_0": "5.",
  "tika-abh07t0:383_1": "Manussā cātumahārājikā tāvatiṃsā yāmā tusitā nimmānarati paranimmitavasavattī ceti kāmasugatibhūmi sattavidhā hoti.",
  "tika-abh07t0:384_0": "6. Sā panāyamekādasavidhāpi kāmāvacarabhūmicceva saṅkhaṃ gacchati.",
  "tika-abh07t0:385_0": "7. Brahmapārisajjā brahmapurohitā mahābrahmā ceti paṭhamajjhānabhūmi.",
  "tika-abh07t0:386_0": "8. Parittābhā appamāṇābhā ābhassarā ceti dutiyajjhānabhūmi.",
  "tika-abh07t0:387_0": "9. Parittasubhā appamāṇasubhā subhakiṇhā ceti tatiyajjhānabhūmi.",
  "tika-abh07t0:388_0": "10. Vehapphalā asaññasattā suddhāvāsā ceti catutthajjhānabhūmīti rūpāvacarabhūmi soḷasavidhā hoti.",
  "tika-abh07t0:389_0": "11. Avihā atappā sudassā sudassī akaniṭṭhā ceti suddhāvāsabhūmi pañcavidhā hoti.",
  "tika-abh07t0:390_0": "12.",
  "tika-abh07t0:390_1": "Ākāsānañcāyatanabhūmi viññāṇañcāyatanabhūmi ākiñcaññāyatanabhūmi nevasaññānāsaññāyatanabhūmi ceti arūpabhūmi catubbidhā hoti.",
  "tika-abh07t0:391_0": "13. Puthujjanā na labbhanti, suddhāvāsesu sabbathā.",
  "tika-abh07t0:392_0": "Sotāpannā ca sakadāgāmino cāpi puggalā.",
  "tika-abh07t0:393_0": "14. Ariyā nopalabbhanti, asaññāpāyabhūmisu.",
  "tika-abh07t0:394_0": "Sesaṭṭhānesu labbhanti, ariyānariyāpi ca.",
  "tika-abh07t0:395_0": "Idamettha bhūmicatukkaṃ.",
  "tika-abh07t0:396_0": "Paṭisandhicatukkaṃ",
  "tika-abh07t0:397_0": "15.",
  "tika-abh07t0:397_1": "Apāyapaṭisandhi kāmasugatipaṭisandhi rūpāvacarapaṭisandhi arūpāvacarapaṭisandhi ceti catubbidhā paṭisandhi nāma.",
  "tika-abh07t0:398_0": "16.",
  "tika-abh07t0:398_1": "Tattha akusalavipākopekkhāsahagatasantīraṇaṃ apāyabhūmiyaṃ okkantikkhaṇe paṭisandhi hutvā tato paraṃ bhavaṅgaṃ pariyosāne cavanaṃ hutvā vocchijjati,",
  "tika-abh07t0:398_2": "ayamekāpāyapaṭisandhi nāma.",
  "tika-abh07t0:399_0": "17.",
  "tika-abh07t0:399_1": "Kusalavipākopekkhāsahagatasantīraṇaṃ pana kāmasugatiyaṃ manussānañceva jaccandhādīnaṃ bhummassitānañca",
  "tika-abh07t0:399_2": "vinipātikāsurānaṃ paṭisandhibhavaṅgacutivasena pavattati.",
  "tika-abh07t0:400_0": "18. Mahāvipākāni pana aṭṭha sabbatthāpi kāmasugatiyaṃ paṭisandhibhavaṅgacutivasena pavattanti.",
  "tika-abh07t0:401_0": "19. Imā nava kāmasugatipaṭisandhiyo nāma.",
  "tika-abh07t0:402_0": "20. Sā panāyaṃ dasavidhāpi kāmāvacarapaṭisandhicceva saṅkhaṃ gacchati.",
  "tika-abh07t0:403_0": "21. Tesu catunnaṃ apāyānaṃ manussānaṃ vinipātikāsurānañca āyuppamāṇagaṇanāya niyamo natthi.",
  "tika-abh07t0:404_0": "22.",
  "tika-abh07t0:404_1": "Cātumahārājikānaṃ pana devānaṃ dibbāni pañcavassasatāni āyuppamāṇaṃ,",
  "tika-abh07t0:404_2": "manussagaṇanāya navutivassasatasahassappamāṇaṃ hoti,",
  "tika-abh07t0:404_3": "tato catugguṇaṃ tāvatiṃsānaṃ,",
  "tika-abh07t0:404_4": "tato catugguṇaṃ yāmānaṃ,",
  "tika-abh07t0:404_5": "tato catugguṇaṃ tusitānaṃ,",
  "tika-abh07t0:404_6": "tato catugguṇaṃ nimmānaratīnaṃ,",
  "tika-abh07t0:404_7": "tato catugguṇaṃ paranimmitavasavattīnaṃ.",
  "tika-abh07t0:405_0": "23. Navasatañcekavīsa-vassānaṃ koṭiyo tathā.",
  "tika-abh07t0:406_0": "Vassasatasahassāni, saṭṭhi ca vasavattisu.",
  "tika-abh07t0:407_0": "24. Paṭhamajjhānavipākaṃ paṭhamajjhānabhūmiyaṃ paṭisandhibhavaṅgacutivasena pavattati.",
  "tika-abh07t0:408_0": "25. Tathā dutiyajjhānavipākaṃ tatiyajjhānavipākañca dutiyajjhānabhūmiyaṃ.",
  "tika-abh07t0:409_0": "26. Catutthajjhānavipākaṃ tatiyajjhānabhūmiyaṃ.",
  "tika-abh07t0:410_0": "27. Pañcamajjhānavipākaṃ catutthajjhānabhūmiyaṃ.",
  "tika-abh07t0:411_0": "28.",
  "tika-abh07t0:411_1": "Asaññasattānaṃ pana rūpameva paṭisandhi hoti.",
  "tika-abh07t0:411_2": "Tathā tato paraṃ pavattiyaṃ cavanakāle ca rūpameva pavattitvā nirujjhati,",
  "tika-abh07t0:411_3": "imā cha rūpāvacarapaṭisandhiyo nāma.",
  "tika-abh07t0:412_0": "29. Tesu brahmapārisajjānaṃ devānaṃ kappassa tatiyo bhāgo āyuppamāṇaṃ.",
  "tika-abh07t0:413_0": "30. Brahmapurohitānaṃ upaḍḍhakappo.",
  "tika-abh07t0:414_0": "31. Mahābrahmānaṃ eko kappo.",
  "tika-abh07t0:415_0": "32. Parittābhānaṃ dve kappāni.",
  "tika-abh07t0:416_0": "33. Appamāṇābhānaṃ cattārikappāni.",
  "tika-abh07t0:417_0": "34. Ābhassarānaṃ aṭṭha kappāni.",
  "tika-abh07t0:418_0": "35. Parittasubhānaṃ soḷasa kappāni.",
  "tika-abh07t0:419_0": "36. Appamāṇasubhānaṃ dvattiṃsa kappāni.",
  "tika-abh07t0:420_0": "37. Subhakiṇhānaṃ catusaṭṭhi kappāni.",
  "tika-abh07t0:421_0": "38. Vehapphalānaṃ asaññasattānañca pañcakappasatāni.",
  "tika-abh07t0:422_0": "39. Avihānaṃ kappasahassāni.",
  "tika-abh07t0:423_0": "40. Atappānaṃ dve kappasahassāni.",
  "tika-abh07t0:424_0": "41. Sudassānaṃ cattāri kappasahassāni.",
  "tika-abh07t0:425_0": "42. Sudassīnaṃ aṭṭha kappasahassāni.",
  "tika-abh07t0:426_0": "43. Akaniṭṭhānaṃ soḷasa kappasahassāni.",
  "tika-abh07t0:427_0": "44.",
  "tika-abh07t0:427_1": "Paṭhamāruppādivipākāni paṭhamāruppādibhūmīsu yathākkamaṃ paṭisandhibhavaṅgacutivasena pavattanti.",
  "tika-abh07t0:427_2": "Imā catasso arūpapaṭisandhiyo nāma.",
  "tika-abh07t0:428_0": "45. Tesu pana ākāsānañcāyatanūpagānaṃ devānaṃ vīsatikappasahassāni āyuppamāṇaṃ.",
  "tika-abh07t0:429_0": "46. Viññāṇañcāyatanūpagānaṃ devānaṃ cattālīsakappasahassāni.",
  "tika-abh07t0:430_0": "47. Ākiñcaññāyatanūpagānaṃ devānaṃ saṭṭhikappasahassāni.",
  "tika-abh07t0:431_0": "48. Nevasaññānāsaññāyatanūpagānaṃ devānaṃ caturāsītikappasahassāni.",
  "tika-abh07t0:432_0": "49. Paṭisandhi bhavaṅgañca, tathā cavanamānasaṃ.",
  "tika-abh07t0:433_0": "Ekameva tathevekavisayañcekajātiyaṃ.",
  "tika-abh07t0:434_0": "Idamettha paṭisandhicatukkaṃ.",
  "tika-abh07t0:435_0": "Kammacatukkaṃ",
  "tika-abh07t0:436_0": "50. Janakaṃ upatthambhakaṃ upapīḷakaṃ upaghātakañceti kiccavasena.",
  "tika-abh07t0:437_0": "51. Garukaṃ āsannaṃ āciṇṇaṃ kaṭattākammañceti pākadānapariyāyena.",
  "tika-abh07t0:438_0": "52.",
  "tika-abh07t0:438_1": "Diṭṭhadhammavedanīyaṃ upapajjavedanīyaṃ aparāpariyavedanīyaṃ ahosikammañceti pākakālavasena cattāri kammāni nāma.",
  "tika-abh07t0:439_0": "53. Tathā akusalaṃ kāmāvacarakusalaṃ rūpāvacarakusalaṃ arūpāvacarakusalañceti pākaṭhānavasena.",
  "tika-abh07t0:440_0": "54. Tattha akusalaṃ kāyakammaṃ vacīkammaṃ manokammañceti kammadvāravasena tividhaṃ hoti.",
  "tika-abh07t0:441_0": "55. Kathaṃ?",
  "tika-abh07t0:441_1": "Pāṇātipāto adinnādānaṃ kāmesumicchācāro ceti kāyaviññattisaṅkhāte kāyadvāre bāhullavuttito kāyakammaṃ nāma.",
  "tika-abh07t0:442_0": "56.",
  "tika-abh07t0:442_1": "Musāvādo pisuṇavācā pharusavācā samphappalāpo ceti vacīviññattisaṅkhāte vacīdvāre bāhullavuttito vacīkammaṃ nāma.",
  "tika-abh07t0:443_0": "57.",
  "tika-abh07t0:443_1": "Abhijjhā byāpādo micchādiṭṭhi ceti aññatrāpi viññattiyā manasmiṃyeva bāhullavuttito manokammaṃ nāma.",
  "tika-abh07t0:444_0": "58. Tesu pāṇātipāto pharusavācā byāpādo ca dosamūlena jāyanti.",
  "tika-abh07t0:445_0": "59. Kāmesumicchācāro abhijjhā micchādiṭṭhi ca lobhamūlena.",
  "tika-abh07t0:446_0": "60. Sesāni cattāripi dvīhi mūlehi sambhavanti.",
  "tika-abh07t0:447_0": "61. Cittuppādavasena panetaṃ akusalaṃ sabbathāpi dvādasavidhaṃ hoti.",
  "tika-abh07t0:448_0": "62.",
  "tika-abh07t0:448_1": "Kāmāvacarakusalampi kāyadvāre pavattaṃ kāyakammaṃ,",
  "tika-abh07t0:448_2": "vacīdvāre pavattaṃ vacīkammaṃ,",
  "tika-abh07t0:448_3": "manodvāre pavattaṃ manokammañceti kammadvāravasena tividhaṃ hoti.",
  "tika-abh07t0:449_0": "63. Tathā dānasīlabhāvanāvasena.",
  "tika-abh07t0:450_0": "64. Cittuppādavasena panetaṃ aṭṭhavidhaṃ hoti.",
  "tika-abh07t0:451_0": "65.",
  "tika-abh07t0:451_1": "Dānasīlabhāvanāpacāyanaveyyāvaccapattidānapattānumodanadhammassavanadhammadesanā diṭṭhijukammavasena dasavidhaṃ hoti.",
  "tika-abh07t0:452_0": "66. Taṃ panetaṃ vīsatividhampi kāmāvacarakammamicceva saṅkhaṃ gacchati.",
  "tika-abh07t0:453_0": "67.",
  "tika-abh07t0:453_1": "Rūpāvacarakusalaṃ pana manokammameva,",
  "tika-abh07t0:453_2": "tañca bhāvanāmayaṃ appanāppattaṃ,",
  "tika-abh07t0:453_3": "jhānaṅgabhedena pañcavidhaṃ hoti.",
  "tika-abh07t0:454_0": "68.",
  "tika-abh07t0:454_1": "Tathā arūpāvacarakusalañca manokammaṃ,",
  "tika-abh07t0:454_2": "tampi bhāvanāmayaṃ appanāppattaṃ.",
  "tika-abh07t0:454_3": "Ārammaṇabhedena catubbidhaṃ hoti.",
  "tika-abh07t0:455_0": "69.",
  "tika-abh07t0:455_1": "Etthākusalakammamuddhaccarahitaṃ apāyabhūmiyaṃ paṭisandhiṃ janeti,",
  "tika-abh07t0:455_2": "pavattiyaṃ pana sabbampi dvādasavidhaṃ sattākusalapākāni sabbatthāpi kāmaloke rūpaloke ca yathārahaṃ vipaccati.",
  "tika-abh07t0:456_0": "70.",
  "tika-abh07t0:456_1": "Kāmāvacarakusalampi kāmasugatiyameva paṭisandhiṃ janeti,",
  "tika-abh07t0:456_2": "tathā pavattiyañca mahāvipākāni,",
  "tika-abh07t0:456_3": "ahetukavipākāni pana aṭṭhapi sabbatthāpi kāmaloke rūpaloke ca yathārahaṃ vipaccati.",
  "tika-abh07t0:457_0": "71.",
  "tika-abh07t0:457_1": "Tatthāpi tihetukamukkaṭṭhaṃ kusalaṃ tihetukaṃ paṭisandhiṃ datvā pavatte soḷasa vipākāni vipaccati.",
  "tika-abh07t0:458_0": "72.",
  "tika-abh07t0:458_1": "Tihetukamomakaṃ dvihetukamukkaṭṭhañca kusalaṃ dvihetukaṃ paṭisandhiṃ datvā pavatte tihetukarahitāni dvādasa vipākāni vipaccati.",
  "tika-abh07t0:459_0": "73.",
  "tika-abh07t0:459_1": "Dvihetukamomakaṃ pana kusalaṃ ahetukameva paṭisandhiṃ deti,",
  "tika-abh07t0:459_2": "pavatte ca ahetukavipākāneva vipaccati.",
  "tika-abh07t0:460_0": "74. Asaṅkhāraṃ sasaṅkhāra-vipākāni na paccati.",
  "tika-abh07t0:461_0": "Sasaṅkhāramasaṅkhāra-vipākānīti kecana.",
  "tika-abh07t0:462_0": "Tesaṃ dvādasa pākāni, dasāṭṭha ca yathākkamaṃ;",
  "tika-abh07t0:463_0": "Yathāvuttānusārena yathāsambhavamuddise.",
  "tika-abh07t0:464_0": "75. Rūpāvacarakusalaṃ pana paṭhamajjhānaṃ parittaṃ bhāvetvā brahmapārisajjesu uppajjati.",
  "tika-abh07t0:465_0": "76. Tadeva majjhimaṃ bhāvetvā brahmapurohitesu.",
  "tika-abh07t0:466_0": "77. Paṇītaṃ bhāvetvā mahābrahmesu.",
  "tika-abh07t0:467_0": "78. Tathā dutiyajjhānaṃ tatiyajjhānañca parittaṃ bhāvetvā parittābhesu.",
  "tika-abh07t0:468_0": "79. Majjhimaṃ bhāvetvā appamāṇābhesu.",
  "tika-abh07t0:469_0": "80. Paṇītaṃ bhāvetvā ābhassaresu.",
  "tika-abh07t0:470_0": "81. Catutthajjhānaṃ parittaṃ bhāvetvā parittasubhesu.",
  "tika-abh07t0:471_0": "82. Majjhimaṃ bhāvetvā appamāṇasubhesu.",
  "tika-abh07t0:472_0": "83. Paṇītaṃ bhāvetvā subhakiṇhesu.",
  "tika-abh07t0:473_0": "84. Pañcamajjhānaṃ bhāvetvā vehapphalesu.",
  "tika-abh07t0:474_0": "85. Tadeva saññāvirāgaṃ bhāvetvā asaññasattesu.",
  "tika-abh07t0:475_0": "86. Anāgāmino pana suddhāvāsesu uppajjanti.",
  "tika-abh07t0:476_0": "87. Arūpāvacarakusalañca yathākkamaṃ bhāvetvā āruppesu uppajjantīti.",
  "tika-abh07t0:477_0": "88. Itthaṃ mahaggataṃ puññaṃ, yathābhūmivavatthitaṃ.",
  "tika-abh07t0:478_0": "Janeti sadisaṃ pākaṃ, paṭisandhipavattiyaṃ.",
  "tika-abh07t0:479_0": "Idamettha kammacatukkaṃ.",
  "tika-abh07t0:480_0": "Cutipaṭisandhikkamo",
  "tika-abh07t0:481_0": "89. Āyukkhayena kammakkhayena ubhayakkhayena upacchedakakammunā ceti catudhā maraṇuppatti nāma.",
  "tika-abh07t0:482_0": "90.",
  "tika-abh07t0:482_1": "Tathā ca marantānaṃ pana maraṇakāle yathārahaṃ abhimukhībhūtaṃ bhavantare paṭisandhijanakaṃ kammaṃ vā,",
  "tika-abh07t0:482_2": "taṃkammakaraṇakāle rūpādikamupaladdhapubbamupakaraṇabhūtañca kammanimittaṃ vā,",
  "tika-abh07t0:482_3": "anantaramuppajjamānabhave upalabhitabbamupabhogabhūtañca gatinimittaṃ vā kammabalena channaṃ dvārānaṃ aññatarasmiṃ paccupaṭṭhāti,",
  "tika-abh07t0:482_4": "tato paraṃ tameva tathopaṭṭhitaṃ ārammaṇaṃ ārabbha vipaccamānakakammānurūpaṃ parisuddhaṃ upakkiliṭṭhaṃ",
  "tika-abh07t0:482_5": "vā upalabhitabbabhavānurūpaṃ tatthoṇataṃva cittasantānaṃ abhiṇhaṃ pavattati bāhullena,",
  "tika-abh07t0:482_6": "tameva vā pana janakabhūtaṃ kammaṃ abhinavakaraṇavasena dvārappattaṃ hoti.",
  "tika-abh07t0:483_0": "91.",
  "tika-abh07t0:483_1": "Paccāsannamaraṇassa tassa vīthicittāvasāne bhavaṅgakkhaye vā cavanavasena paccuppannabhavapariyosānabhūtaṃ cuticittaṃ uppajjitvā nirujjhati,",
  "tika-abh07t0:483_2": "tasmiṃ niruddhāvasāne tassānantarameva tathāgahitaṃ ārammaṇaṃ ārabbha savatthukaṃ avatthukameva vā yathārahaṃ",
  "tika-abh07t0:483_3": "avijjānusayaparikkhittena taṇhānusayamūlakena saṅkhārena janiyamānaṃ sampayuttehi pariggayhamānaṃ sahajātānamadhiṭṭhānabhāvena",
  "tika-abh07t0:483_4": "pubbaṅgamabhūtaṃ bhavantarapaṭisandhānavasena paṭisandhisaṅkhātaṃ mānasaṃ uppajjamānameva patiṭṭhāti",
  "tika-abh07t0:483_5": "bhavantare.",
  "tika-abh07t0:484_0": "92.",
  "tika-abh07t0:484_1": "Maraṇāsannavīthiyaṃ panettha mandappavattāni pañceva javanāni pāṭikaṅkhitabbāni,",
  "tika-abh07t0:484_2": "tasmā yadi paccuppannārammaṇesu āpāthagatesu dharantesveva maraṇaṃ hoti,",
  "tika-abh07t0:484_3": "tadā paṭisandhibhavaṅgānampi paccuppannārammaṇatā labbhatīti katvā kāmāvacarapaṭisandhiyā chadvāraggahitaṃ",
  "tika-abh07t0:484_4": "kammanimittaṃ gatinimittañca paccuppannamatītārammaṇaṃ upalabbhati,",
  "tika-abh07t0:484_5": "kammaṃ pana atītameva,",
  "tika-abh07t0:484_6": "tañca manodvāraggahitaṃ,",
  "tika-abh07t0:484_7": "tāni pana sabbānipi parittadhammabhūtānevārammaṇāni.",
  "tika-abh07t0:485_0": "93. Rūpāvacarapaṭisandhiyā pana paññattibhūtaṃ kammanimittamevārammaṇaṃ hoti.",
  "tika-abh07t0:486_0": "94.",
  "tika-abh07t0:486_1": "Tathā arūpapaṭisandhiyā ca mahaggatabhūtaṃ paññattibhūtañca kammanimittameva yathārahamārammaṇaṃ hoti.",
  "tika-abh07t0:487_0": "95.",
  "tika-abh07t0:487_1": "Asaññasattānaṃ pana jīvitanavakameva paṭisandhibhāvena patiṭṭhāti,",
  "tika-abh07t0:487_2": "tasmā te rūpapaṭisandhikā nāma.",
  "tika-abh07t0:488_0": "96. Arūpā arūpapaṭisandhikā.",
  "tika-abh07t0:489_0": "97. Sesā rūpārūpapaṭisandhikā.",
  "tika-abh07t0:490_0": "98. Āruppacutiyā honti, heṭṭhimāruppavajjitā.",
  "tika-abh07t0:491_0": "Paramāruppasandhī ca, tathā kāmatihetukā.",
  "tika-abh07t0:492_0": "Rūpāvacaracutiyā, aheturahitā siyuṃ;",
  "tika-abh07t0:493_0": "Sabbā kāmatihetumhā, kāmesveva panetarā.",
  "tika-abh07t0:494_0": "Ayamettha cutipaṭisandhikkamo.",
  "tika-abh07t0:495_0": "99.",
  "tika-abh07t0:495_1": "Iccevaṃ gahitapaṭisandhikānaṃ pana paṭisandhinirodhānantarato pabhuti tamevārammaṇamārabbha tadeva cittaṃ",
  "tika-abh07t0:495_2": "yāva cuticittuppādā asati vīthicittuppāde bhavassa aṅgabhāvena bhavaṅgasantatisaṅkhātaṃ mānasaṃ abbocchinnaṃ",
  "tika-abh07t0:495_3": "nadīsoto viya pavattati.",
  "tika-abh07t0:496_0": "100. Pariyosāne ca cavanavasena cuticittaṃ hutvā nirujjhati.",
  "tika-abh07t0:497_0": "101. Tato parañca paṭisandhādayo rathacakkamiva yathākkamaṃ eva parivattantā pavattanti.",
  "tika-abh07t0:498_0": "102. Paṭisandhibhavaṅgavīthiyo, cuticeha tathā bhavantare.",
  "tika-abh07t0:499_0": "Puna sandhi bhavaṅgamiccayaṃ, parivattati cittasantati.",
  "tika-abh07t0:500_0": "Paṭisaṅkhāyapanetamaddhuvaṃ, adhigantvā padamaccutaṃ budhā;",
  "tika-abh07t0:501_0": "Susamucchinnasinehabandhanā, samamessanti cirāya subbatā.",
  "tika-abh07t0:502_0": "Iti abhidhammatthasaṅgahe vīthimuttasaṅgahavibhāgo nāma",
  "tika-abh07t0:503_0": "Pañcamo paricchedo.",
  "tika-abh07t0:504_0": "6. Rūpaparicchedo",
  "tika-abh07t0:505_0": "1. Ettāvatā vibhattā hi, sappabhedappavattikā.",
  "tika-abh07t0:506_0": "Cittacetasikā dhammā, rūpaṃ dāni pavuccati.",
  "tika-abh07t0:507_0": "2. Samuddesā vibhāgā ca, samuṭṭhānā kalāpato.",
  "tika-abh07t0:508_0": "Pavattikkamato ceti, pañcadhā tattha saṅgaho.",
  "tika-abh07t0:509_0": "Rūpasamuddeso",
  "tika-abh07t0:510_0": "3.",
  "tika-abh07t0:510_1": "Cattāri mahābhūtāni,",
  "tika-abh07t0:510_2": "catunnañca mahābhūtānaṃ upādāyarūpanti duvidhampetaṃ rūpaṃ ekādasavidhena saṅgahaṃ gacchati.",
  "tika-abh07t0:511_0": "4. Kathaṃ? Pathavīdhātu āpodhātu tejodhātu vāyodhātu bhūtarūpaṃ nāma.",
  "tika-abh07t0:512_0": "5. Cakkhu sotaṃ ghānaṃ jivhā kāyo pasādarūpaṃ nāma.",
  "tika-abh07t0:513_0": "6. Rūpaṃ saddo gandho raso āpodhātuvivajjitaṃ bhūtattayasaṅkhātaṃ phoṭṭhabbaṃ gocararūpaṃ nāma.",
  "tika-abh07t0:514_0": "7. Itthattaṃ purisattaṃ bhāvarūpaṃ nāma.",
  "tika-abh07t0:515_0": "8. Hadayavatthu hadayarūpaṃ nāma.",
  "tika-abh07t0:516_0": "9. Jīvitindriyaṃ jīvitarūpaṃ nāma.",
  "tika-abh07t0:517_0": "10. Kabaḷīkāro āhāro āhārarūpaṃ nāma.",
  "tika-abh07t0:518_0": "11.",
  "tika-abh07t0:518_1": "Iti ca aṭṭhārasavidhampetaṃ rūpaṃ sabhāvarūpaṃ salakkhaṇarūpaṃ nipphannarūpaṃ rūparūpaṃ sammasanarūpanti ca saṅgahaṃ gacchati.",
  "tika-abh07t0:519_0": "12. Ākāsadhātu paricchedarūpaṃ nāma.",
  "tika-abh07t0:520_0": "13. Kāyaviññatti vacīviññatti viññattirūpaṃ nāma.",
  "tika-abh07t0:521_0": "14. Rūpassa lahutā mudutā kammaññatā viññattidvayaṃ vikārarūpaṃ nāma.",
  "tika-abh07t0:522_0": "15. Rūpassa upacayo santati jaratā aniccatā lakkhaṇarūpaṃ nāma.",
  "tika-abh07t0:523_0": "16.",
  "tika-abh07t0:523_1": "Jātirūpameva panettha upacayasantatināmena pavuccatīti ekādasavidhampetaṃ rūpaṃ aṭṭhavīsatividhaṃ hoti sarūpavasena.",
  "tika-abh07t0:524_0": "17. Kathaṃ –",
  "tika-abh07t0:525_0": "Bhūtappasādavisayā, bhāvo hadayamiccapi;",
  "tika-abh07t0:526_0": "Jīvitāhārarūpehi, aṭṭhārasavidhaṃ tathā.",
  "tika-abh07t0:527_0": "Paricchedo ca viññatti, vikāro lakkhaṇanti ca;",
  "tika-abh07t0:528_0": "Anipphannā dasa ceti, aṭṭhavīsavidhaṃ bhave.",
  "tika-abh07t0:529_0": "Ayamettha rūpasamuddeso.",
  "tika-abh07t0:530_0": "Rūpavibhāgo",
  "tika-abh07t0:531_0": "18.",
  "tika-abh07t0:531_1": "Sabbañca panetaṃ rūpaṃ ahetukaṃ sappaccayaṃ sāsavaṃ saṅkhataṃ lokiyaṃ kāmāvacaraṃ anārammaṇaṃ appahātabbamevāti",
  "tika-abh07t0:531_2": "ekavidhampi ajjhattikabāhirādivasena bahudhā bhedaṃ gacchati.",
  "tika-abh07t0:532_0": "19. Kathaṃ? Pasādasaṅkhātaṃ pañcavidhampi ajjhattikarūpaṃ nāma, itaraṃ bāhirarūpaṃ.",
  "tika-abh07t0:533_0": "20. Pasādahadayasaṅkhātaṃ chabbidhampi vatthurūpaṃ nāma, itaraṃ avatthurūpaṃ.",
  "tika-abh07t0:534_0": "21. Pasādaviññattisaṅkhātaṃ sattavidhampi dvārarūpaṃ nāma, itaraṃ advārarūpaṃ.",
  "tika-abh07t0:535_0": "22. Pasādabhāvajīvitasaṅkhātaṃ aṭṭhavidhampi indriyarūpaṃ nāma, itaraṃ anindriyarūpaṃ.",
  "tika-abh07t0:536_0": "23.",
  "tika-abh07t0:536_1": "Pasādavisayasaṅkhātaṃ dvādasavidhampi oḷārikarūpaṃ santikerūpaṃ,",
  "tika-abh07t0:536_2": "sappaṭigharūpañca,",
  "tika-abh07t0:536_3": "itaraṃ sukhumarūpaṃ dūrerūpaṃ appaṭigharūpañca.",
  "tika-abh07t0:537_0": "24. Kammajaṃ upādinnarūpaṃ, itaraṃ anupādinnarūpaṃ.",
  "tika-abh07t0:538_0": "25. Rūpāyatanaṃ sanidassanarūpaṃ, itaraṃ anidassanarūpaṃ.",
  "tika-abh07t0:539_0": "26.",
  "tika-abh07t0:539_1": "Cakkhādidvayaṃ asampattavasena,",
  "tika-abh07t0:539_2": "ghānādittayaṃ sampattavasenāti pañcavidhampi gocaraggāhikarūpaṃ,",
  "tika-abh07t0:539_3": "itaraṃ agocaraggāhikarūpaṃ.",
  "tika-abh07t0:540_0": "27. Vaṇṇo gandho raso ojā bhūtacatukkañceti aṭṭhavidhampi avinibbhogarūpaṃ, itaraṃ vinibbhogarūpaṃ.",
  "tika-abh07t0:541_0": "28. Iccevamaṭṭhavīsati-vidhampi ca vicakkhaṇā.",
  "tika-abh07t0:542_0": "Ajjhattikādibhedena, vibhajanti yathārahaṃ.",
  "tika-abh07t0:543_0": "Ayamettha rūpavibhāgo.",
  "tika-abh07t0:544_0": "Rūpasamuṭṭhānanayo",
  "tika-abh07t0:545_0": "29. Kammaṃ cittaṃ utu āhāro ceti cattāri rūpasamuṭṭhānāni nāma.",
  "tika-abh07t0:546_0": "30.",
  "tika-abh07t0:546_1": "Tattha kāmāvacaraṃ rūpāvacarañceti pañcavīsatividhampi kusalākusalakammamabhisaṅkhataṃ ajjhattikasantāne",
  "tika-abh07t0:546_2": "kammasamuṭṭhānarūpaṃ paṭisandhimupādāya khaṇe khaṇe samuṭṭhāpeti.",
  "tika-abh07t0:547_0": "31.",
  "tika-abh07t0:547_1": "Arūpavipākadvipañcaviññāṇavajjitaṃ pañcasattatividhampi cittaṃ cittasamuṭṭhānarūpaṃ paṭhamabhavaṅgamupādāya jāyantameva samuṭṭhāpeti.",
  "tika-abh07t0:548_0": "32. Tattha appanājavanaṃ iriyāpathampi sannāmeti.",
  "tika-abh07t0:549_0": "33. Voṭṭhabbanakāmāvacarajavanābhiññā pana viññattimpi samuṭṭhāpenti.",
  "tika-abh07t0:550_0": "34. Somanassajavanāni panettha terasa hasanampi janenti.",
  "tika-abh07t0:551_0": "35.",
  "tika-abh07t0:551_1": "Sītuṇhotusamaññātā tejodhātu ṭhitippattāva utusamuṭṭhānarūpaṃ ajjhattañca bahiddhā ca yathārahaṃ samuṭṭhāpeti.",
  "tika-abh07t0:552_0": "36. Ojāsaṅkhāto āhāro āhārasamuṭṭhānarūpaṃ ajjhoharaṇakāle ṭhānappattova samuṭṭhāpeti.",
  "tika-abh07t0:553_0": "37. Tattha hadayaindriyarūpāni kammajāneva.",
  "tika-abh07t0:554_0": "38. Viññattidvayaṃ cittajameva.",
  "tika-abh07t0:555_0": "39. Saddo cittotujo.",
  "tika-abh07t0:556_0": "40. Lahutādittayaṃ utucittāhārehi sambhoti.",
  "tika-abh07t0:557_0": "41. Avinibbhogarūpāni ceva ākāsadhātu ca. Catūhi sambhūtāni.",
  "tika-abh07t0:558_0": "42. Lakkhaṇarūpāni na kutoci jāyanti.",
  "tika-abh07t0:559_0": "43. Aṭṭhārasa pannarasa, terasa dvādasāti ca.",
  "tika-abh07t0:560_0": "Kammacittotukāhāra-jāni honti yathākkamaṃ.",
  "tika-abh07t0:561_0": "44. Jāyamānādirūpānaṃ, sabhāvattā hi kevalaṃ.",
  "tika-abh07t0:562_0": "Lakkhaṇāni na jāyanti, kehicīti pakāsitaṃ.",
  "tika-abh07t0:563_0": "Ayamettha rūpasamuṭṭhānanayo.",
  "tika-abh07t0:564_0": "Kalāpayojanā",
  "tika-abh07t0:565_0": "45. Ekuppādā ekanirodhā ekanissayā sahavuttino ekavīsati rūpakalāpā nāma.",
  "tika-abh07t0:566_0": "46.",
  "tika-abh07t0:566_1": "Tattha jīvitaṃ avinibbhogarūpañca cakkhunā saha cakkhudasakanti pavuccati.",
  "tika-abh07t0:566_2": "Tathā sotādīhi saddhiṃ sotadasakaṃ ghānadasakaṃ jivhādasakaṃ kāyadasakaṃ itthibhāvadasakaṃ pumbhāvadasakaṃ vatthudasakañceti yathākkamaṃ yojetabbaṃ.",
  "tika-abh07t0:566_3": "Avinibbhogarūpameva jīvitena saha jīvitanavakanti pavuccati.",
  "tika-abh07t0:566_4": "Ime nava kammasamuṭṭhānakalāpā.",
  "tika-abh07t0:567_0": "47.",
  "tika-abh07t0:567_1": "Avinibbhogarūpaṃ pana suddhaṭṭhakaṃ,",
  "tika-abh07t0:567_2": "tadeva kāyaviññattiyā saha kāyaviññattinavakaṃ,",
  "tika-abh07t0:567_3": "vacīviññattisaddehi saha vacīviññattidasakaṃ,",
  "tika-abh07t0:567_4": "lahutādīhi saddhiṃ lahutādekādasakaṃ,",
  "tika-abh07t0:567_5": "kāyaviññattilahutādidvādasakaṃ,",
  "tika-abh07t0:567_6": "vacīviññattisaddalahutāditerasakañceti cha cittasamuṭṭhānakalāpā.",
  "tika-abh07t0:568_0": "48.",
  "tika-abh07t0:568_1": "Suddhaṭṭhakaṃ saddanavakaṃ lahutādekādasakaṃ saddalahutādidvādasakañceti cattāro utusamuṭṭhānakalāpā.",
  "tika-abh07t0:569_0": "49. Suddhaṭṭhakaṃ lahutādekādasakañceti dveāhārasamuṭṭhānakalāpā.",
  "tika-abh07t0:570_0": "50.",
  "tika-abh07t0:570_1": "Tattha suddhaṭṭhakaṃ saddanavakañceti dve utusamuṭṭhānakalāpā bahiddhāpi labbhanti,",
  "tika-abh07t0:570_2": "avasesā pana sabbepi ajjhattikamevāti.",
  "tika-abh07t0:571_0": "51. Kammacittotukāhāra-samuṭṭhānā yathākkamaṃ.",
  "tika-abh07t0:572_0": "Nava cha caturo dveti, kalāpā ekavīsati.",
  "tika-abh07t0:573_0": "Kalāpānaṃ pariccheda-lakkhaṇattā vicakkhaṇā;",
  "tika-abh07t0:574_0": "Na kalāpaṅgamiccāhu, ākāsaṃ lakkhaṇāni ca.",
  "tika-abh07t0:575_0": "Ayamettha kalāpayojanā.",
  "tika-abh07t0:576_0": "Rūpapavattikkamo",
  "tika-abh07t0:577_0": "52. Sabbānipi panetāni rūpāni kāmaloke yathārahaṃ anūnāni pavattiyaṃ upalabbhanti.",
  "tika-abh07t0:578_0": "53.",
  "tika-abh07t0:578_1": "Paṭisandhiyaṃ pana saṃsedajānañceva opapātikānañca cakkhusotaghānajivhākāyabhāvavatthudasakasaṅkhātāni satta dasakāni pātubhavanti ukkaṭṭhavasena,",
  "tika-abh07t0:578_2": "omakavasena pana cakkhusotaghānabhāvadasakāni kadācipi na labbhanti,",
  "tika-abh07t0:578_3": "tasmā tesaṃ vasena kalāpahāni veditabbā.",
  "tika-abh07t0:579_0": "54.",
  "tika-abh07t0:579_1": "Gabbhaseyyakasattānaṃ pana kāyabhāvavatthudasakasaṅkhātāni tīṇi dasakāni pātubhavanti,",
  "tika-abh07t0:579_2": "tatthāpi bhāvadasakaṃ kadāci na labbhati,",
  "tika-abh07t0:579_3": "tato paraṃ pavattikāle kamena cakkhudasakādīni ca pātubhavanti.",
  "tika-abh07t0:580_0": "55.",
  "tika-abh07t0:580_1": "Iccevaṃ paṭisandhimupādāya kammasamuṭṭhānā,",
  "tika-abh07t0:580_2": "dutiyacittamupādāya cittasamuṭṭhānā,",
  "tika-abh07t0:580_3": "ṭhitikālamupādāya utusamuṭṭhānā,",
  "tika-abh07t0:580_4": "ojāpharaṇamupādāya āhārasamuṭṭhānā ceti catusamuṭṭhānarūpakalāpasantati kāmaloke dīpajālā viya,",
  "tika-abh07t0:580_5": "nadīsoto viya ca yāvatāyukamabbocchinnā pavattati.",
  "tika-abh07t0:581_0": "56.",
  "tika-abh07t0:581_1": "Maraṇakāle pana cuticittoparisattarasamacittassa ṭhitikālamupādāya kammajarūpāni na uppajjanti,",
  "tika-abh07t0:581_2": "puretaramuppannāni ca kammajarūpāni cuticittasamakālameva pavattitvā nirujjhanti,",
  "tika-abh07t0:581_3": "tato paraṃ cittajāhārajarūpañca vocchijjati,",
  "tika-abh07t0:581_4": "tato paraṃ utusamuṭṭhānarūpaparamparā yāva matakaḷevarasaṅkhātā pavattanti.",
  "tika-abh07t0:582_0": "57. Iccevaṃ matasattānaṃ, punadeva bhavantare.",
  "tika-abh07t0:583_0": "Paṭisandhimupādāya, tathā rūpaṃ pavattati.",
  "tika-abh07t0:584_0": "58.",
  "tika-abh07t0:584_1": "Rūpaloke pana ghānajivhākāyabhāvadasakāni ca āhārajakalāpāni ca na labbhanti,",
  "tika-abh07t0:584_2": "tasmā tesaṃ paṭisandhikāle cakkhusotavatthuvasena tīṇi dasakāni jīvitanavakañceti cattāro kammasamuṭṭhānakalāpā,",
  "tika-abh07t0:584_3": "pavattiyaṃ cittotusamuṭṭhānā ca labbhanti.",
  "tika-abh07t0:585_0": "59.",
  "tika-abh07t0:585_1": "Asaññasattānaṃ pana cakkhusotavatthusaddāpi na labbhanti,",
  "tika-abh07t0:585_2": "tathā sabbānipi cittajarūpāni,",
  "tika-abh07t0:585_3": "tasmā tesaṃ paṭisandhikāle jīvitanavakameva,",
  "tika-abh07t0:585_4": "pavattiyañca saddavajjitaṃ utusamuṭṭhānarūpaṃ atiricchati.",
  "tika-abh07t0:586_0": "60.",
  "tika-abh07t0:586_1": "Iccevaṃ kāmarūpāsaññīsaṅkhātesu tīsu ṭhānesu paṭisandhipavattivasena duvidhā rūpappavatti veditabbā.",
  "tika-abh07t0:587_0": "61. Aṭṭhavīsati kāmesu, honti tevīsa rūpisu.",
  "tika-abh07t0:588_0": "Sattaraseva saññīnaṃ, arūpe natthi kiñcipi.",
  "tika-abh07t0:589_0": "Saddo vikāro jaratā, maraṇañcopapattiyaṃ;",
  "tika-abh07t0:590_0": "Na labbhanti pavatte tu, na kiñcipi na labbhati.",
  "tika-abh07t0:591_0": "Ayamettha rūpapavattikkamo.",
  "tika-abh07t0:592_0": "Nibbānabhedo",
  "tika-abh07t0:593_0": "62.",
  "tika-abh07t0:593_1": "Nibbānaṃ pana lokuttarasaṅkhātaṃ catumaggañāṇena sacchikātabbaṃ maggaphalānamārammaṇabhūtaṃ vānasaṅkhātāya taṇhāya nikkhantattā nibbānanti pavuccati.",
  "tika-abh07t0:594_0": "63.",
  "tika-abh07t0:594_1": "Tadetaṃ sabhāvato ekavidhampi saupādisesanibbānadhātu anupādisesanibbānadhātu ceti duvidhaṃ hoti kāraṇapariyāyena.",
  "tika-abh07t0:595_0": "64. Tathā suññataṃ animittaṃ appaṇihitañceti tividhaṃ hoti ākārabhedena.",
  "tika-abh07t0:596_0": "65. Padamaccutamaccantaṃ, asaṅkhatamanuttaraṃ.",
  "tika-abh07t0:597_0": "Nibbānamiti bhāsanti, vānamuttā mahesayo.",
  "tika-abh07t0:598_0": "Iti cittaṃ cetasikaṃ, rūpaṃ nibbānamiccapi;",
  "tika-abh07t0:599_0": "Paramatthaṃ pakāsenti, catudhāva tathāgatā.",
  "tika-abh07t0:600_0": "Iti abhidhammatthasaṅgahe rūpasaṅgahavibhāgo nāma",
  "tika-abh07t0:601_0": "Chaṭṭho paricchedo.",
  "tika-abh07t0:602_0": "7. Samuccayaparicchedo",
  "tika-abh07t0:603_0": "1. Dvāsattatividhā vuttā, vatthudhammā salakkhaṇā.",
  "tika-abh07t0:604_0": "Tesaṃ dāni yathāyogaṃ, pavakkhāmi samuccayaṃ.",
  "tika-abh07t0:605_0": "2.",
  "tika-abh07t0:605_1": "Akusalasaṅgaho missakasaṅgaho bodhipakkhiyasaṅgaho sabbasaṅgaho ceti samuccayasaṅgaho catubbidho veditabbo.",
  "tika-abh07t0:606_0": "Akusalasaṅgaho",
  "tika-abh07t0:607_0": "3. Kathaṃ? Akusalasaṅgahe tāva cattāro āsavā – kāmāsavo bhavāsavo diṭṭhāsavo avijjāsavo.",
  "tika-abh07t0:608_0": "4. Cattāro oghā – kāmogho bhavogho diṭṭhogho avijjogho.",
  "tika-abh07t0:609_0": "5. Cattāro yogā – kāmayogo bhavayogo diṭṭhiyogo avijjāyogo.",
  "tika-abh07t0:610_0": "6.",
  "tika-abh07t0:610_1": "Cattāro ganthā –",
  "tika-abh07t0:610_2": "abhijjhākāyagantho,",
  "tika-abh07t0:610_3": "byāpādo kāyagantho,",
  "tika-abh07t0:610_4": "sīlabbataparāmāso kāyagantho,",
  "tika-abh07t0:610_5": "idaṃsaccābhiniveso kāyagantho.",
  "tika-abh07t0:611_0": "7. Cattāro upādānā – kāmupādānaṃ diṭṭhupādānaṃ sīlabbatupādānaṃ attavādupādānaṃ.",
  "tika-abh07t0:612_0": "8.",
  "tika-abh07t0:612_1": "Cha nīvaraṇāni –",
  "tika-abh07t0:612_2": "kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ avijjānīvaraṇaṃ.",
  "tika-abh07t0:613_0": "9.",
  "tika-abh07t0:613_1": "Satta anusayā –",
  "tika-abh07t0:613_2": "kāmarāgānusayo bhavarāgānusayo paṭighānusayo mānānusayo diṭṭhānusayo vicikicchānusayo avijjānusayo.",
  "tika-abh07t0:614_0": "10.",
  "tika-abh07t0:614_1": "Dasa saṃyojanāni –",
  "tika-abh07t0:614_2": "kāmarāgasaṃyojanaṃ rūparāgasaṃyojanaṃ arūparāgasaṃyojanaṃ paṭighasaṃyojanaṃ mānasaṃyojanaṃ diṭṭhisaṃyojanaṃ",
  "tika-abh07t0:614_3": "sīlabbataparāmāsasaṃyojanaṃ vicikicchāsaṃyojanaṃ uddhaccasaṃyojanaṃ avijjāsaṃyojanaṃ suttante.",
  "tika-abh07t0:615_0": "11.",
  "tika-abh07t0:615_1": "Aparānipi dasa saṃyojanāni –",
  "tika-abh07t0:615_2": "kāmarāgasaṃyojanaṃ bhavarāgasaṃyojanaṃ paṭighasaṃyojanaṃ mānasaṃyojanaṃ diṭṭhisaṃyojanaṃ sīlabbataparāmāsasaṃyojanaṃ",
  "tika-abh07t0:615_3": "vicikicchāsaṃyojanaṃ issāsaṃyojanaṃ macchariyasaṃyojanaṃ avijjāsaṃyojanaṃ abhidhamme.",
  "tika-abh07t0:616_0": "12. Dasa kilesā – lobho doso moho māno diṭṭhi vicikicchā thinaṃ uddhaccaṃ ahirikaṃ anottappaṃ.",
  "tika-abh07t0:617_0": "13.",
  "tika-abh07t0:617_1": "Āsavādīsu panettha kāmabhavanāmena tabbatthukā taṇhā adhippetā,",
  "tika-abh07t0:617_2": "sīlabbataparāmāso idaṃsaccābhiniveso attavādupādo ca tathāpavattaṃ diṭṭhigatameva pavuccati.",
  "tika-abh07t0:618_0": "14. Āsavoghā ca yogā ca,",
  "tika-abh07t0:619_0": "Tayo ganthā ca vatthuto;",
  "tika-abh07t0:620_0": "Upādānā duve vuttā,",
  "tika-abh07t0:621_0": "Aṭṭha nīvaraṇā siyuṃ.",
  "tika-abh07t0:622_0": "Chaḷevānusayā honti, nava saṃyojanā matā;",
  "tika-abh07t0:623_0": "Kilesā dasa vuttoyaṃ, navadhā pāpasaṅgaho.",
  "tika-abh07t0:624_0": "Missakasaṅgaho",
  "tika-abh07t0:625_0": "15. Missakasaṅgahe cha hetū – lobho doso moho alobho adoso amoho.",
  "tika-abh07t0:626_0": "16. Satta jhānaṅgāni – vitakko vicāro pīti ekaggatā somanassaṃ domanassaṃ upekkhā.",
  "tika-abh07t0:627_0": "17.",
  "tika-abh07t0:627_1": "Dvādasa maggaṅgāni –",
  "tika-abh07t0:627_2": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi micchādiṭṭhi",
  "tika-abh07t0:627_3": "micchāsaṅkappo micchāvāyāmo micchāsamādhi.",
  "tika-abh07t0:628_0": "18.",
  "tika-abh07t0:628_1": "Bāvīsatindriyāni –",
  "tika-abh07t0:628_2": "cakkhundriyaṃ sotindriyaṃ ghānindriyaṃ jivhindriyaṃ kāyindriyaṃ itthindriyaṃ purisindriyaṃ jīvitindriyaṃ",
  "tika-abh07t0:628_3": "manindriyaṃ sukhindriyaṃ dukkhindriyaṃ somanassindriyaṃ domanassindriyaṃ upekkhindriyaṃ saddhindriyaṃ",
  "tika-abh07t0:628_4": "vīriyindriyaṃ satindriyaṃ samādhindriyaṃ paññindriyaṃ anaññātaññassāmītindriyaṃ aññindriyaṃ aññātāvindriyaṃ.",
  "tika-abh07t0:629_0": "19.",
  "tika-abh07t0:629_1": "Nava balāni –",
  "tika-abh07t0:629_2": "saddhābalaṃ vīriyabalaṃ satibalaṃ samādhibalaṃ paññābalaṃ hiribalaṃ ottappabalaṃ ahirikabalaṃ anottappabalaṃ.",
  "tika-abh07t0:630_0": "20. Cattāro adhipatī – chandādhipati vīriyādhipati cittādhipati vīmaṃsādhipati.",
  "tika-abh07t0:631_0": "21. Cattāro āhārā – kabaḷīkāro āhāro, phasso dutiyo, manosañcetanā tatiyā, viññāṇaṃ catutthaṃ.",
  "tika-abh07t0:632_0": "22. Indriyesu panettha sotāpattimaggañāṇaṃ anaññātaññassāmītindriyaṃ.",
  "tika-abh07t0:633_0": "23. Arahattaphalañāṇaṃ aññātāvindriyaṃ.",
  "tika-abh07t0:634_0": "24. Majjhe cha ñāṇāni aññindriyānīti pavuccanti.",
  "tika-abh07t0:635_0": "25. Jīvitindriyañca rūpārūpavasena duvidhaṃ hoti.",
  "tika-abh07t0:636_0": "26. Pañcaviññāṇesu jhānaṅgāni, avīriyesu balāni, ahetukesu maggaṅgāni na labbhanti.",
  "tika-abh07t0:637_0": "27. Tathā vicikicchācitte ekaggatā maggindriyabalabhāvaṃ na gacchati.",
  "tika-abh07t0:638_0": "28. Dvihetukatihetukajavanesveva yathāsambhavaṃ adhipati ekova labbhatīti.",
  "tika-abh07t0:639_0": "29. Cha hetū pañca jhānaṅgā, maggaṅgā nava vatthuto.",
  "tika-abh07t0:640_0": "Soḷasindriyadhammā ca, baladhammā naveritā.",
  "tika-abh07t0:641_0": "Cattārodhipati vuttā, tathāhārāti sattadhā;",
  "tika-abh07t0:642_0": "Kusalādisamākiṇṇo, vuttomissakasaṅgaho.",
  "tika-abh07t0:643_0": "Bodhipakkhiyasaṅgaho",
  "tika-abh07t0:644_0": "30.",
  "tika-abh07t0:644_1": "Bodhipakkhiyasaṅgahe cattāro satipaṭṭhānā kāyānupassanāsatipaṭṭhānaṃ vedanānupassanāsatipaṭṭhānaṃ cittānupassanāsatipaṭṭhānaṃ",
  "tika-abh07t0:644_2": "dhammānupassanāsatipaṭṭhānaṃ.",
  "tika-abh07t0:645_0": "31.",
  "tika-abh07t0:645_1": "Cattāro sammappadhānā uppannānaṃ pāpakānaṃ pahānāya vāyāmo,",
  "tika-abh07t0:645_2": "anuppannānaṃ pāpakānaṃ anuppādāya vāyāmo,",
  "tika-abh07t0:645_3": "anuppannānaṃ kusalānaṃ uppādāya vāyāmo,",
  "tika-abh07t0:645_4": "uppannānaṃ kusalānaṃ bhiyyobhāvāya vāyāmo.",
  "tika-abh07t0:646_0": "32. Cattāro iddhipādā – chandiddhipādo vīriyiddhipādo cittiddhipādo vīmaṃsiddhipādo.",
  "tika-abh07t0:647_0": "33. Pañcindriyāni – saddhindriyaṃ vīriyindriyaṃ satindriyaṃ samādhindriyaṃ paññindriyaṃ.",
  "tika-abh07t0:648_0": "34. Pañca balāni – saddhābalaṃ vīriyabalaṃ satibalaṃ samādhibalaṃ paññābalaṃ.",
  "tika-abh07t0:649_0": "35.",
  "tika-abh07t0:649_1": "Satta bojjhaṅgā –",
  "tika-abh07t0:649_2": "satisambojjhaṅgo dhammavicayasambojjhaṅgo vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo upekkhāsambojjhaṅgo.",
  "tika-abh07t0:650_0": "36.",
  "tika-abh07t0:650_1": "Aṭṭha maggaṅgāni –",
  "tika-abh07t0:650_2": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi.",
  "tika-abh07t0:651_0": "37. Ettha pana cattāro satipaṭṭhānāti sammāsati ekāva pavuccati.",
  "tika-abh07t0:652_0": "38. Tathā cattāro sammappadhānāti ca sammāvāyāmo.",
  "tika-abh07t0:653_0": "39. Chando cittamupekkhā ca, saddhāpassaddhipītiyo.",
  "tika-abh07t0:654_0": "Sammādiṭṭhi ca saṅkappo, vāyāmo viratittayaṃ.",
  "tika-abh07t0:655_0": "Sammāsati samādhīti, cuddasete sabhāvato;",
  "tika-abh07t0:656_0": "Sattatiṃsappabhedena, sattadhā tattha saṅgaho.",
  "tika-abh07t0:657_0": "40. Saṅkappapassaddhi ca pītupekkhā,",
  "tika-abh07t0:658_0": "Chando ca cittaṃ viratittayañca;",
  "tika-abh07t0:659_0": "Navekaṭhānā viriyaṃ navaṭṭha,",
  "tika-abh07t0:660_0": "Satī samādhī catu pañca paññā;",
  "tika-abh07t0:661_0": "Saddhā duṭhānuttamasattatiṃsa-",
  "tika-abh07t0:662_0": "Dhammānameso pavaro vibhāgo.",
  "tika-abh07t0:663_0": "41. Sabbe lokuttare honti, na vā saṅkappapītiyo.",
  "tika-abh07t0:664_0": "Lokiyepi yathāyogaṃ, chabbisuddhipavattiyaṃ.",
  "tika-abh07t0:665_0": "Sabbasaṅgaho",
  "tika-abh07t0:666_0": "42.",
  "tika-abh07t0:666_1": "Sabbasaṅgahe pañcakkhandhā –",
  "tika-abh07t0:666_2": "rūpakkhandho vedanākkhandho saññākkhandho saṅkhārakkhandho viññāṇakkhandho.",
  "tika-abh07t0:667_0": "43.",
  "tika-abh07t0:667_1": "Pañcupādānakkhandhā –",
  "tika-abh07t0:667_2": "rūpupādānakkhandho vedanupādānakkhandho saññupādānakkhandho saṅkhārupādānakkhandho viññāṇupādānakkhandho.",
  "tika-abh07t0:668_0": "44.",
  "tika-abh07t0:668_1": "Dvādasāyatanāni –",
  "tika-abh07t0:668_2": "cakkhāyatanaṃ sotāyatanaṃ ghānāyatanaṃ jivhāyatanaṃ kāyāyatanaṃ manāyatanaṃ rūpāyatanaṃ saddāyatanaṃ",
  "tika-abh07t0:668_3": "gandhāyatanaṃ rasāyatanaṃ phoṭṭhabbāyatanaṃ dhammāyatanaṃ.",
  "tika-abh07t0:669_0": "45.",
  "tika-abh07t0:669_1": "Aṭṭhārasa dhātuyo –",
  "tika-abh07t0:669_2": "cakkhudhātu sotadhātu ghānadhātu jivhādhātu kāyadhātu rūpadhātu saddadhātu gandhadhātu rasadhātu phoṭṭhabbadhātu",
  "tika-abh07t0:669_3": "cakkhuviññāṇadhātu sotaviññāṇadhātu ghānaviññāṇadhātu jivhāviññāṇadhātu kāyaviññāṇadhātu manodhātu dhammadhātu",
  "tika-abh07t0:669_4": "manoviññāṇadhātu.",
  "tika-abh07t0:670_0": "46.",
  "tika-abh07t0:670_1": "Cattāri ariyasaccāni –",
  "tika-abh07t0:670_2": "dukkhaṃ ariyasaccaṃ,",
  "tika-abh07t0:670_3": "dukkhasamudayo ariyasaccaṃ,",
  "tika-abh07t0:670_4": "dukkhanirodho ariyasaccaṃ,",
  "tika-abh07t0:670_5": "dukkhanirodhagāminī paṭipadā ariyasaccaṃ.",
  "tika-abh07t0:671_0": "47.",
  "tika-abh07t0:671_1": "Ettha pana cetasikasukhumarūpanibbānavasena ekūnasattati dhammā dhammāyatanadhammadhātūti saṅkhaṃ gacchanti.",
  "tika-abh07t0:672_0": "48. Manāyatanameva sattaviññāṇadhātuvasena bhijjati.",
  "tika-abh07t0:673_0": "49. Rūpañca vedanā saññā, sesacetasikā tathā.",
  "tika-abh07t0:674_0": "Viññāṇamiti pañcete, pañcakkhandhāti bhāsitā.",
  "tika-abh07t0:675_0": "50. Pañcupādānakkhandhāti, tathā tebhūmakā matā.",
  "tika-abh07t0:676_0": "Bhedābhāvena nibbānaṃ, khandhasaṅgahanissaṭaṃ.",
  "tika-abh07t0:677_0": "51. Dvārārammaṇabhedena, bhavantāyatanāni ca.",
  "tika-abh07t0:678_0": "Dvārālambataduppanna-pariyāyena dhātuyo.",
  "tika-abh07t0:679_0": "52. Dukkhaṃ tebhūmakaṃ vaṭṭaṃ, taṇhā samudayo bhave.",
  "tika-abh07t0:680_0": "Nirodho nāma nibbānaṃ, maggo lokuttaro mato.",
  "tika-abh07t0:681_0": "53. Maggayuttā phalā ceva, catusaccavinissaṭā.",
  "tika-abh07t0:682_0": "Iti pañcappabhedena, pavutto sabbasaṅgaho.",
  "tika-abh07t0:683_0": "Iti abhidhammatthasaṅgahe samuccayasaṅgahavibhāgo nāma",
  "tika-abh07t0:684_0": "Sattamo paricchedo.",
  "tika-abh07t0:685_0": "8. Paccayaparicchedo",
  "tika-abh07t0:686_0": "1. Yesaṃ saṅkhatadhammānaṃ, ye dhammā paccayā yathā.",
  "tika-abh07t0:687_0": "Taṃ vibhāgamihedāni, pavakkhāmi yathārahaṃ.",
  "tika-abh07t0:688_0": "2. Paṭiccasamuppādanayo paṭṭhānanayo ceti paccayasaṅgaho duvidho veditabbo.",
  "tika-abh07t0:689_0": "3.",
  "tika-abh07t0:689_1": "Tattha tabbhāvabhāvībhāvākāramattopalakkhito paṭiccasamuppādanayo,",
  "tika-abh07t0:689_2": "paṭṭhānanayo pana āhaccapaccayaṭṭhitimārabbha pavuccati,",
  "tika-abh07t0:689_3": "ubhayaṃ pana vomissetvā papañcenti ācariyā.",
  "tika-abh07t0:690_0": "Paṭiccasamuppādanayo",
  "tika-abh07t0:691_0": "4.",
  "tika-abh07t0:691_1": "Tattha avijjāpaccayā saṅkhārā,",
  "tika-abh07t0:691_2": "saṅkhārapaccayā viññāṇaṃ,",
  "tika-abh07t0:691_3": "viññāṇapaccayā nāmarūpaṃ,",
  "tika-abh07t0:691_4": "nāmarūpapaccayā saḷāyatanaṃ,",
  "tika-abh07t0:691_5": "saḷāyatanapaccayā phasso,",
  "tika-abh07t0:691_6": "phassapaccayā vedanā,",
  "tika-abh07t0:691_7": "vedanāpaccayā taṇhā,",
  "tika-abh07t0:691_8": "taṇhāpaccayā upādānaṃ,",
  "tika-abh07t0:691_9": "upādānapaccayā bhavo,",
  "tika-abh07t0:691_10": "bhavapaccayā jāti,",
  "tika-abh07t0:691_11": "jātipaccayā jarāmaraṇaṃ sokaparidevadukkhadomanassupāyāsā sambhavanti.",
  "tika-abh07t0:691_12": "Evametassa kevalassa dukkhakkhandhassa samudayo hotīti ayamettha paṭiccasamuppādanayo.",
  "tika-abh07t0:692_0": "5.",
  "tika-abh07t0:692_1": "Tattha tayo addhā dvādasaṅgāni vīsatākārā tisandhi catusaṅkhepā tīṇi vaṭṭāni dve mūlāni ca veditabbāni.",
  "tika-abh07t0:693_0": "6. Kathaṃ?",
  "tika-abh07t0:693_1": "Avijjāsaṅkhārā atīto addhā,",
  "tika-abh07t0:693_2": "jātijarāmaraṇaṃ anāgato addhā,",
  "tika-abh07t0:693_3": "majjhe aṭṭha paccuppanno addhāti tayo addhā.",
  "tika-abh07t0:694_0": "7.",
  "tika-abh07t0:694_1": "Avijjā saṅkhārā viññāṇaṃ nāmarūpaṃ saḷāyatanaṃ phasso vedanā taṇhā upādānaṃ bhavo jāti jarāmaraṇanti dvādasaṅgāni.",
  "tika-abh07t0:695_0": "8. Sokādivacanaṃ panettha nissandaphalanidassanaṃ.",
  "tika-abh07t0:696_0": "9.",
  "tika-abh07t0:696_1": "Avijjāsaṅkhāraggahaṇena panettha taṇhupādānabhavāpi gahitā bhavanti,",
  "tika-abh07t0:696_2": "tathā taṇhupādānabhavaggahaṇena ca avijjāsaṅkhārā,",
  "tika-abh07t0:696_3": "jātijarāmaraṇaggahaṇena ca viññāṇādiphalapañcakameva gahitanti katvā –",
  "tika-abh07t0:697_0": "10. Atīte hetavo pañca, idāni phalapañcakaṃ.",
  "tika-abh07t0:698_0": "Idāni hetavo pañca, āyatiṃ phalapañcakanti;",
  "tika-abh07t0:699_0": "Vīsatākārā tisandhi, catusaṅkhepā ca bhavanti.",
  "tika-abh07t0:700_0": "11.",
  "tika-abh07t0:700_1": "Avijjātaṇhupādānā ca kilesavaṭṭaṃ,",
  "tika-abh07t0:700_2": "kammabhavasaṅkhāto bhavekadeso saṅkhārā ca kammavaṭṭaṃ,",
  "tika-abh07t0:700_3": "upapattibhavasaṅkhāto bhavekadeso avasesā ca vipākavaṭṭanti tīṇi vaṭṭāni.",
  "tika-abh07t0:701_0": "12. Avijjātaṇhāvasena dve mūlāni ca veditabbāni.",
  "tika-abh07t0:702_0": "13. Tesameva ca mūlānaṃ, nirodhena nirujjhati.",
  "tika-abh07t0:703_0": "Jarāmaraṇamucchāya, pīḷitānamabhiṇhaso;",
  "tika-abh07t0:704_0": "Āsavānaṃ samuppādā, avijjā ca pavattati.",
  "tika-abh07t0:705_0": "Vaṭṭamābandhamiccevaṃ, tebhūmakamanādikaṃ;",
  "tika-abh07t0:706_0": "Paṭiccasamuppādoti, paṭṭhapesi mahāmuni.",
  "tika-abh07t0:707_0": "Paṭṭhānanayo",
  "tika-abh07t0:708_0": "14.",
  "tika-abh07t0:708_1": "Hetupaccayo ārammaṇapaccayo adhipatipaccayo anantarapaccayo samanantarapaccayo sahajātapaccayo aññamaññapaccayo",
  "tika-abh07t0:708_2": "nissayapaccayo upanissayapaccayo purejātapaccayo pacchājātapaccayo āsevanapaccayo kammapaccayo vipākapaccayo",
  "tika-abh07t0:708_3": "āhārapaccayo indriyapaccayo jhānapaccayo maggapaccayo sampayuttapaccayo vippayuttapaccayo atthipaccayo",
  "tika-abh07t0:708_4": "natthipaccayo vigatapaccayo avigatapaccayoti ayamettha paṭṭhānanayo.",
  "tika-abh07t0:709_0": "15. Chadhā nāmaṃ tu nāmassa, pañcadhā nāmarūpinaṃ.",
  "tika-abh07t0:710_0": "Ekadhā puna rūpassa, rūpaṃ nāmassa cekadhā.",
  "tika-abh07t0:711_0": "Paññattināmarūpāni, nāmassa duvidhā dvayaṃ;",
  "tika-abh07t0:712_0": "Dvayassa navadhā ceti, chabbidhā paccayā kathaṃ.",
  "tika-abh07t0:713_0": "16.",
  "tika-abh07t0:713_1": "Anantaraniruddhā cittacetasikā dhammā paṭuppannānaṃ cittacetasikānaṃ dhammānaṃ anantarasamanantaranatthivigatavasena,",
  "tika-abh07t0:713_2": "purimāni javanāni pacchimānaṃ javanānaṃ āsevanavasena,",
  "tika-abh07t0:713_3": "sahajātā cittacetasikā dhammā aññamaññaṃ sampayuttavaseneti ca chadhā nāmaṃ nāmassa paccayo hoti.",
  "tika-abh07t0:714_0": "17.",
  "tika-abh07t0:714_1": "Hetujhānaṅgamaggaṅgāni sahajātānaṃ nāmarūpānaṃ hetādivasena,",
  "tika-abh07t0:714_2": "sahajātā cetanā sahajātānaṃ nāmarūpānaṃ,",
  "tika-abh07t0:714_3": "nānākkhaṇikā cetanā kammābhinibbattānaṃ nāmarūpānaṃ kammavasena,",
  "tika-abh07t0:714_4": "vipākakkhandhā aññamaññaṃ sahajātānaṃ rūpānaṃ vipākavaseneti ca pañcadhā nāmaṃ nāmarūpānaṃ paccayo hoti.",
  "tika-abh07t0:715_0": "18.",
  "tika-abh07t0:715_1": "Pacchājātā cittacetasikā dhammā purejātassa imassa kāyassa pacchājātavaseneti ekadhāva nāmaṃ rūpassa paccayo hoti.",
  "tika-abh07t0:716_0": "19.",
  "tika-abh07t0:716_1": "Cha vatthūni pavattiyaṃ sattannaṃ viññāṇadhātūnaṃ pañcārammaṇāni ca pañcaviññāṇavīthiyā purejātavaseneti ekadhāva rūpaṃ nāmassa paccayo hoti.",
  "tika-abh07t0:717_0": "20. Ārammaṇavasena upanissayavaseneti ca duvidhā paññattināmarūpāni nāmasseva paccayā honti.",
  "tika-abh07t0:718_0": "21. Tattha rūpādivasena chabbidhaṃ hoti ārammaṇaṃ.",
  "tika-abh07t0:719_0": "22. Upanissayo pana tividho hoti – ārammaṇūpanissayo anantarūpanissayo pakatūpanissayo ceti.",
  "tika-abh07t0:720_0": "23. Tattha ārammaṇameva garukataṃ ārammaṇūpanissayo.",
  "tika-abh07t0:721_0": "24. Anantaraniruddhā cittacetasikā dhammā anantarūpanissayo.",
  "tika-abh07t0:722_0": "25.",
  "tika-abh07t0:722_1": "Rāgādayo pana dhammā saddhādayo ca sukhaṃ dukkhaṃ puggalo bhojanaṃ utusenāsanañca yathārahaṃ ajjhattañca bahiddhā ca kusalādidhammānaṃ,",
  "tika-abh07t0:722_2": "kammaṃ vipākānanti ca bahudhā hoti pakatūpanissayo.",
  "tika-abh07t0:723_0": "26.",
  "tika-abh07t0:723_1": "Adhipatisahajātaaññamaññanissayaāhāraindriyavippayuttaatthiavigatavaseneti yathārahaṃ navadhā nāmarūpāni nāmarūpānaṃ paccayā bhavanti.",
  "tika-abh07t0:724_0": "27.",
  "tika-abh07t0:724_1": "Tattha garukatamārammaṇaṃ ārammaṇādhipativasena nāmānaṃ,",
  "tika-abh07t0:724_2": "sahajātādhipati catubbidhopi sahajātavasena sahajātānaṃ nāmarūpānanti ca duvidho hoti adhipatipaccayo.",
  "tika-abh07t0:725_0": "28.",
  "tika-abh07t0:725_1": "Cittacetasikā dhammā aññamaññaṃ sahajātarūpānañca,",
  "tika-abh07t0:725_2": "mahābhūtā aññamaññaṃ upādārūpānañca,",
  "tika-abh07t0:725_3": "paṭisandhikkhaṇe vatthuvipākā aññamaññanti ca tividho hoti sahajātapaccayo.",
  "tika-abh07t0:726_0": "29.",
  "tika-abh07t0:726_1": "Cittacetasikā dhammā aññamaññaṃ,",
  "tika-abh07t0:726_2": "mahābhūtā aññamaññaṃ,",
  "tika-abh07t0:726_3": "paṭisandhikkhaṇe vatthuvipākā aññamaññanti ca tividho hoti aññamaññapaccayo.",
  "tika-abh07t0:727_0": "30.",
  "tika-abh07t0:727_1": "Cittacetasikā dhammā aññamaññaṃ sahajātarūpānañca,",
  "tika-abh07t0:727_2": "mahābhūtā aññamaññaṃ upādārūpānañca,",
  "tika-abh07t0:727_3": "cha vatthūni sattannaṃ viññāṇadhātūnanti ca tividho hoti nissayapaccayo.",
  "tika-abh07t0:728_0": "31.",
  "tika-abh07t0:728_1": "Kabaḷīkāro āhāro imassa kāyassa,",
  "tika-abh07t0:728_2": "arūpino āhārā sahajātānaṃ nāmarūpānanti ca duvidho hoti āhārapaccayo.",
  "tika-abh07t0:729_0": "32.",
  "tika-abh07t0:729_1": "Pañca pasādā pañcannaṃ viññāṇānaṃ,",
  "tika-abh07t0:729_2": "rūpajīvitindriyaṃ upādinnarūpānaṃ,",
  "tika-abh07t0:729_3": "arūpino indriyā sahajātānaṃ nāmarūpānanti ca tividho hoti indriyapaccayo.",
  "tika-abh07t0:730_0": "33.",
  "tika-abh07t0:730_1": "Okkantikkhaṇe vatthu vipākānaṃ,",
  "tika-abh07t0:730_2": "cittacetasikā dhammā sahajātarūpānaṃ sahajātavasena,",
  "tika-abh07t0:730_3": "pacchājātā cittacetasikā dhammā purejātassa imassa kāyassa pacchājātavasena cha vatthūni pavattiyaṃ sattannaṃ",
  "tika-abh07t0:730_4": "viññāṇadhātūnaṃ purejātavaseneti ca tividho hoti vippayuttapaccayo.",
  "tika-abh07t0:731_0": "34. Sahajātaṃ purejātaṃ, pacchājātañca sabbathā.",
  "tika-abh07t0:732_0": "Kabaḷīkāro āhāro, rūpajīvitamiccayanti. –",
  "tika-abh07t0:733_0": "Pañcavidho hoti atthipaccayo avigatapaccayo ca.",
  "tika-abh07t0:734_0": "35. Ārammaṇūpanissayakammatthipaccayesu ca sabbepi paccayā samodhānaṃ gacchanti.",
  "tika-abh07t0:735_0": "36.",
  "tika-abh07t0:735_1": "Sahajātarūpanti panettha sabbatthāpi pavatte cittasamuṭṭhānānaṃ,",
  "tika-abh07t0:735_2": "paṭisandhiyaṃ kaṭattārūpānañca vasena duvidhaṃ hotīti veditabbaṃ.",
  "tika-abh07t0:736_0": "37. Iti tekālikā dhammā, kālamuttā ca sambhavā.",
  "tika-abh07t0:737_0": "Ajjhattañca bahiddhā ca, saṅkhatāsaṅkhatā tathā;",
  "tika-abh07t0:738_0": "Paññattināmarūpānaṃ, vasena tividhā ṭhitā;",
  "tika-abh07t0:739_0": "Paccayā nāma paṭṭhāne, catuvīsati sabbathā.",
  "tika-abh07t0:740_0": "38.",
  "tika-abh07t0:740_1": "Tattha rūpadhammā rūpakkhandhova,",
  "tika-abh07t0:740_2": "cittacetasikasaṅkhātā cattāro arūpino khandhā,",
  "tika-abh07t0:740_3": "nibbānañceti pañcavidhampi arūpanti ca nāmanti ca pavuccati.",
  "tika-abh07t0:741_0": "Paññattibhedo",
  "tika-abh07t0:742_0": "39. Tato avasesā paññatti pana paññāpiyattā paññatti, paññāpanato paññattīti ca duvidhā hoti.",
  "tika-abh07t0:743_0": "40. Kathaṃ?",
  "tika-abh07t0:743_1": "Taṃtaṃbhūtavipariṇāmākāramupādāya tathā tathā paññattā bhūmipabbatādikā,",
  "tika-abh07t0:743_2": "sambhārasannivesākāramupādāya geharathasakaṭādikā,",
  "tika-abh07t0:743_3": "khandhapañcakamupādāya purisapuggalādikā,",
  "tika-abh07t0:743_4": "candāvaṭṭanādikamupādāya disākālādikā,",
  "tika-abh07t0:743_5": "asamphuṭṭhākāramupādāya kūpaguhādikā,",
  "tika-abh07t0:743_6": "taṃtaṃbhūtanimittaṃ bhāvanāvisesañca upādāya kasiṇanimittādikā ceti evamādippabhedā pana paramatthato",
  "tika-abh07t0:743_7": "avijjamānāpi atthacchāyākārena cittuppādānamārammaṇabhūtā taṃ taṃ upādāya upanidhāya kāraṇaṃ katvā tathā",
  "tika-abh07t0:743_8": "tathā parikappiyamānā saṅkhāyati samaññāyati voharīyati paññāpīyatīti paññattīti pavuccati.",
  "tika-abh07t0:743_9": "Ayaṃ paññatti paññāpiyattā paññatti nāma.",
  "tika-abh07t0:744_0": "41.",
  "tika-abh07t0:744_1": "Paññāpanato paññatti pana nāmanāmakammādināmena paridīpitā,",
  "tika-abh07t0:744_2": "sā vijjamānapaññatti avijjamānapaññatti,",
  "tika-abh07t0:744_3": "vijjamānena avijjamānapaññatti,",
  "tika-abh07t0:744_4": "avijjamānena vijjamānapaññatti,",
  "tika-abh07t0:744_5": "vijjamānena vijjamānapaññatti,",
  "tika-abh07t0:744_6": "avijjamānena avijjamānapaññatti ceti chabbidhā hoti.",
  "tika-abh07t0:745_0": "42.",
  "tika-abh07t0:745_1": "Tattha yadā pana paramatthato vijjamānaṃ rūpavedanādiṃ etāya paññāpenti,",
  "tika-abh07t0:745_2": "tadāyaṃ vijjamānapaññatti.",
  "tika-abh07t0:745_3": "Yadā pana paramatthato avijjamānaṃ bhūmipabbatādiṃ etāya paññāpenti,",
  "tika-abh07t0:745_4": "tadāyaṃ avijjamānapaññattīti pavuccati.",
  "tika-abh07t0:745_5": "Ubhinnaṃ pana vomissakavasena sesā yathākkamaṃ chaḷabhiñño,",
  "tika-abh07t0:745_6": "itthisaddo,",
  "tika-abh07t0:745_7": "cakkhuviññāṇaṃ,",
  "tika-abh07t0:745_8": "rājaputtoti ca veditabbā.",
  "tika-abh07t0:746_0": "43. Vacīghosānusārena, sotaviññāṇavīthiyā.",
  "tika-abh07t0:747_0": "Pavatthānantaruppanna-manodvārassa gocarā.",
  "tika-abh07t0:748_0": "Atthā yassānusārena, viññāyanti tato paraṃ;",
  "tika-abh07t0:749_0": "Sāyaṃ paññatti viññeyyā, lokasaṅketanimmitā.",
  "tika-abh07t0:750_0": "Iti abhidhammatthasaṅgahe paccayasaṅgahavibhāgo nāma",
  "tika-abh07t0:751_0": "Aṭṭhamo paricchedo.",
  "tika-abh07t0:752_0": "9. Kammaṭṭhānaparicchedo",
  "tika-abh07t0:753_0": "1. Samathavipassanānaṃ, bhāvanānamito paraṃ.",
  "tika-abh07t0:754_0": "Kammaṭṭhānaṃ pavakkhāmi, duvidhampi yathākkamaṃ.",
  "tika-abh07t0:755_0": "Samathakammaṭṭhānaṃ",
  "tika-abh07t0:756_0": "2.",
  "tika-abh07t0:756_1": "Tattha samathasaṅgahe tāva dasa kasiṇāni,",
  "tika-abh07t0:756_2": "dasa asubhā,",
  "tika-abh07t0:756_3": "dasa anussatiyo,",
  "tika-abh07t0:756_4": "catasso appamaññāyo,",
  "tika-abh07t0:756_5": "ekā saññā,",
  "tika-abh07t0:756_6": "ekaṃ vavatthānaṃ,",
  "tika-abh07t0:756_7": "cattāro āruppā ceti sattavidhena samathakammaṭṭhānasaṅgaho.",
  "tika-abh07t0:757_0": "Caritabhedo",
  "tika-abh07t0:758_0": "3.",
  "tika-abh07t0:758_1": "Rāgacaritā dosacaritā mohacaritā saddhācaritā buddhicaritā vitakkacaritā ceti chabbidhena caritasaṅgaho.",
  "tika-abh07t0:759_0": "Bhāvanābhedo",
  "tika-abh07t0:760_0": "4. Parikammabhāvanā upacārabhāvanā appanābhāvanā ceti tisso bhāvanā.",
  "tika-abh07t0:761_0": "Nimittabhedo",
  "tika-abh07t0:762_0": "5. Parikammanimittaṃ uggahanimittaṃ paṭibhāganimittañceti tīṇi nimittāni ca veditabbāni.",
  "tika-abh07t0:763_0": "6. Kathaṃ?",
  "tika-abh07t0:763_1": "Pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ lohitakasiṇaṃ odātakasiṇaṃ",
  "tika-abh07t0:763_2": "ākāsakasiṇaṃ ālokakasiṇañceti imāni dasa kasiṇāni nāma.",
  "tika-abh07t0:764_0": "7.",
  "tika-abh07t0:764_1": "Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ puḷavakaṃ aṭṭhikañceti ime dasa asubhā nāma.",
  "tika-abh07t0:765_0": "8.",
  "tika-abh07t0:765_1": "Buddhānussati dhammānussati saṃghānussati sīlānussati cāgānussati devatānussati upasamānussati maraṇānussati",
  "tika-abh07t0:765_2": "kāyagatāsati ānāpānassati ceti imā dasa anussatiyo nāma.",
  "tika-abh07t0:766_0": "9. Mettā karuṇā muditā upekkhā ceti imā catasso appamaññāyo nāma, brahmavihāroti ca pavuccati.",
  "tika-abh07t0:767_0": "10. Āhārepaṭikūlasaññā ekā saññā nāma.",
  "tika-abh07t0:768_0": "11. Catudhātuvavatthānaṃ ekaṃ vavatthānaṃ nāma.",
  "tika-abh07t0:769_0": "12.",
  "tika-abh07t0:769_1": "Ākāsānañcāyatanādayo cattāro āruppā nāmāti sabbathāpi samathaniddese cattālīsa kammaṭṭhānāni bhavanti.",
  "tika-abh07t0:770_0": "Sappāyabhedo",
  "tika-abh07t0:771_0": "13. Caritāsu pana dasa asubhā kāyagatāsatisaṅkhātā koṭṭhāsabhāvanā ca rāgacaritassa sappāyā.",
  "tika-abh07t0:772_0": "14. Catasso appamaññāyo nīlādīni ca cattāri kasiṇāni dosacaritassa.",
  "tika-abh07t0:773_0": "15. Ānāpānaṃ mohacaritassa vitakkacaritassa ca,",
  "tika-abh07t0:774_0": "16. Buddhānussatiādayo cha saddhācaritassa.",
  "tika-abh07t0:775_0": "17. Maraṇaupasamasaññāvavatthānāni buddhicaritassa.",
  "tika-abh07t0:776_0": "18.",
  "tika-abh07t0:776_1": "Sesāni pana sabbānipi kammaṭṭhānāni sabbesampi sappāyāni,",
  "tika-abh07t0:776_2": "tatthāpi kasiṇesu puthulaṃ mohacaritassa,",
  "tika-abh07t0:776_3": "khuddakaṃ vitakkacaritassevāti.",
  "tika-abh07t0:777_0": "Ayamettha sappāyabhedo.",
  "tika-abh07t0:778_0": "Bhāvanābhedo",
  "tika-abh07t0:779_0": "19.",
  "tika-abh07t0:779_1": "Bhāvanāsu sabbatthāpi parikammabhāvanā labbhateva,",
  "tika-abh07t0:779_2": "buddhānussatiādīsu aṭṭhasu saññāvavatthānesu cāti dasasukammaṭṭhānesu upacārabhāvanāva sampajjati,",
  "tika-abh07t0:779_3": "natthi appanā.",
  "tika-abh07t0:780_0": "20. Sesesu pana samatiṃsakammaṭṭhānesu appanābhāvanāpi sampajjati.",
  "tika-abh07t0:781_0": "21. Tatthāpi dasa kasiṇāni ānāpānañca pañcakajjhānikāni.",
  "tika-abh07t0:782_0": "22. Dasa asubhā kāyagatāsati ca paṭhamajjhānikā.",
  "tika-abh07t0:783_0": "23. Mettādayo tayo catukkajjhānikā.",
  "tika-abh07t0:784_0": "24. Upekkhā pañcamajjhānikāti chabbīsati rūpāvacarajjhānikāni kammaṭṭhānāni.",
  "tika-abh07t0:785_0": "25. Cattāro pana āruppā āruppajjhānikāti.",
  "tika-abh07t0:786_0": "Ayamettha bhāvanābhedo.",
  "tika-abh07t0:787_0": "Gocarabhedo",
  "tika-abh07t0:788_0": "26. Nimittesu pana parikammanimittaṃ uggahanimittañca sabbatthāpi yathārahaṃ pariyāyena labbhanteva.",
  "tika-abh07t0:789_0": "27.",
  "tika-abh07t0:789_1": "Paṭibhāganimittaṃ pana kasiṇāsubhakoṭṭhāsaānāpānesveva labbhati,",
  "tika-abh07t0:789_2": "tattha hi paṭibhāganimittamārabbha upacārasamādhi appanāsamādhi ca pavattanti.",
  "tika-abh07t0:790_0": "28. Kathaṃ?",
  "tika-abh07t0:790_1": "Ādikammikassa hi pathavīmaṇḍalādīsu nimittaṃ uggaṇhantassa tamārammaṇaṃ parikammanimittanti pavuccati,",
  "tika-abh07t0:790_2": "sā ca bhāvanā parikammabhāvanā nāma.",
  "tika-abh07t0:791_0": "29.",
  "tika-abh07t0:791_1": "Yadā pana taṃ nimittaṃ cittena samuggahitaṃ hoti,",
  "tika-abh07t0:791_2": "cakkhunā passantasseva manodvārassa āpāthamāgataṃ,",
  "tika-abh07t0:791_3": "tadā tamevārammaṇaṃ uggahanimittaṃ nāma,",
  "tika-abh07t0:791_4": "sā ca bhāvanā samādhiyati.",
  "tika-abh07t0:792_0": "30.",
  "tika-abh07t0:792_1": "Tathā samāhitassa panetassa tato paraṃ tasmiṃ uggahanimitte parikammasamādhinā bhāvanamanuyuñjantassa",
  "tika-abh07t0:792_2": "yadā tappaṭibhāgaṃ vatthudhammavimuccitaṃ paññattisaṅkhātaṃ bhāvanāmayamārammaṇaṃ citte sannisannaṃ samappitaṃ hoti,",
  "tika-abh07t0:792_3": "tadā taṃ paṭibhāganimittaṃ samuppannanti pavuccati.",
  "tika-abh07t0:793_0": "31. Tato paṭṭhāya paripanthavippahīnā kāmāvacarasamādhisaṅkhātā upacārabhāvanā nipphannā nāma hoti.",
  "tika-abh07t0:794_0": "32.",
  "tika-abh07t0:794_1": "Tato paraṃ tameva paribhāganimittaṃ upacārasamādhinā samāsevantassa rūpāvacarapaṭhamajjhānamappeti.",
  "tika-abh07t0:795_0": "33.",
  "tika-abh07t0:795_1": "Tato paraṃ tameva paṭhamajjhānaṃ āvajjanaṃ samāpajjanaṃ adhiṭṭhānaṃ vuṭṭhānaṃ paccavekkhaṇā ceti imāhi",
  "tika-abh07t0:795_2": "pañcahi vasitāhi vasībhūtaṃ katvā vitakkādikamoḷārikaṅgaṃ pahānāya vicārādisukhumaṅgupattiyā padahato",
  "tika-abh07t0:795_3": "yathākkamaṃ dutiyajjhānādayo yathārahamappenti.",
  "tika-abh07t0:796_0": "34. Iccevaṃ pathavīkasiṇādīsu dvāvīsatikammaṭṭhānesu paṭibhāganimittamupalabbhati.",
  "tika-abh07t0:797_0": "35. Avasesesu pana appamaññā sattapaññattiyaṃ pavattanti.",
  "tika-abh07t0:798_0": "36.",
  "tika-abh07t0:798_1": "Ākāsavajjitakasiṇesu pana yaṃ kiñci kasiṇaṃ ugghāṭetvā laddhamākāsaṃ anantavasena parikammaṃ karontassa paṭhamāruppamappeti.",
  "tika-abh07t0:799_0": "37. Tameva paṭhamāruppaviññāṇaṃ anantavasena parikammaṃ karontassa dutiyāruppamappeti.",
  "tika-abh07t0:800_0": "38. Tameva paṭhamāruppaviññāṇābhāvaṃ pana “natthi kiñcī”ti parikammaṃ karontassa tatiyāruppamappeti.",
  "tika-abh07t0:801_0": "39. Tatiyāruppaṃ “santametaṃ, paṇītameta”nti parikammaṃ karontassa catutthāruppamappeti.",
  "tika-abh07t0:802_0": "40.",
  "tika-abh07t0:802_1": "Avasesesu ca dasasu kammaṭṭhānesu buddhaguṇādikamārammaṇamārabbha parikammaṃ katvā tasmiṃ nimitte sādhukamuggahite tattheva parikammañca samādhiyati,",
  "tika-abh07t0:802_2": "upacāro ca sampajjati.",
  "tika-abh07t0:803_0": "41.",
  "tika-abh07t0:803_1": "Abhiññāvasena pavattamānaṃ pana rūpāvacarapañcamajjhānaṃ abhiññāpādakapañcamajjhānā vuṭṭhahitvā adhiṭṭheyyādikamāvajjetvā",
  "tika-abh07t0:803_2": "parikammaṃ karontassa rūpādīsu ārammaṇesu yathārahamappeti.",
  "tika-abh07t0:804_0": "42. Abhiññā ca nāma –",
  "tika-abh07t0:805_0": "Iddhividhaṃ dibbasotaṃ, paracittavijānanā;",
  "tika-abh07t0:806_0": "Pubbenivāsānussati, dibbacakkhūti pañcadhā.",
  "tika-abh07t0:807_0": "Ayamettha gocarabhedo.",
  "tika-abh07t0:808_0": "Niṭṭhito ca samathakammaṭṭhānanayo.",
  "tika-abh07t0:809_0": "Vipassanākammaṭṭhānaṃ",
  "tika-abh07t0:810_0": "Visuddhibhedo",
  "tika-abh07t0:811_0": "43.",
  "tika-abh07t0:811_1": "Vipassanākammaṭṭhāne pana sīlavisuddhi cittavisuddhi diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi",
  "tika-abh07t0:811_2": "paṭipadāñāṇadassanavisuddhi ñāṇadassanavisuddhi ceti sattavidhena visuddhisaṅgaho.",
  "tika-abh07t0:812_0": "44. Aniccalakkhaṇaṃ dukkhalakkhaṇaṃ anattalakkhaṇañceti tīṇi lakkhaṇāni.",
  "tika-abh07t0:813_0": "45. Aniccānupassanā dukkhānupassanā anattānupassanā ceti tisso anupassanā.",
  "tika-abh07t0:814_0": "46.",
  "tika-abh07t0:814_1": "Sammasanañāṇaṃ udayabbayañāṇaṃ bhaṅgañāṇaṃ bhayañāṇaṃ ādīnavañāṇaṃ nibbidāñāṇaṃ muccitukamyatāñāṇaṃ paṭisaṅkhāñāṇaṃ",
  "tika-abh07t0:814_2": "saṅkhārupekkhāñāṇaṃ anulomañāṇañceti dasa vipassanāñāṇāni.",
  "tika-abh07t0:815_0": "47. Suññato vimokkho, animitto vimokkho, appaṇihito vimokkho ceti tayo vimokkhā.",
  "tika-abh07t0:816_0": "48. Suññatānupassanā animittānupassanā appaṇihitānupassānā ceti tīṇi vimokkhamukhāni ca veditabbāni.",
  "tika-abh07t0:817_0": "49. Kathaṃ?",
  "tika-abh07t0:817_1": "Pātimokkhasaṃvarasīlaṃ indriyasaṃvarasīlaṃ ājīvapārisuddhisīlaṃ paccayasannissitasīlañceti catupārisuddhisīlaṃ sīlavisuddhi nāma.",
  "tika-abh07t0:818_0": "50. Upacārasamādhi appanāsamādhi ceti duvidhopi samādhi cittavisuddhi nāma.",
  "tika-abh07t0:819_0": "51. Lakkhaṇarasapaccupaṭṭhānapadaṭṭhānavasena nāmarūpa pariggaho diṭṭhivisuddhi nāma.",
  "tika-abh07t0:820_0": "52. Tesameva ca nāmarūpānaṃ paccayapariggaho kaṅkhāvitaraṇavisuddhi nāma.",
  "tika-abh07t0:821_0": "53.",
  "tika-abh07t0:821_1": "Tato paraṃ pana tathāpariggahitesu sappaccayesu tebhūmakasaṅkhāresu atītādibhedabhinnesu khandhādinayamārabbha",
  "tika-abh07t0:821_2": "kalāpavasena saṅkhipitvā “aniccaṃ khayaṭṭhena,",
  "tika-abh07t0:821_3": "dukkhaṃ bhayaṭṭhena,",
  "tika-abh07t0:821_4": "anattā asārakaṭṭhenā”ti addhānavasena santativasena khaṇavasena vā sammasanañāṇena lakkhaṇattayaṃ sammasantassa",
  "tika-abh07t0:821_5": "tesveva paccayavasena khaṇavasena ca udayabbayañāṇena udayabbayaṃ samanupassantassa ca –",
  "tika-abh07t0:822_0": "“Obhāso pīti passaddhi, adhimokkho ca paggaho;",
  "tika-abh07t0:823_0": "Sukhaṃ ñāṇamupaṭṭhānamupekkhā ca nikanti ce”ti. –",
  "tika-abh07t0:824_0": "Obhāsādivipassanupakkilesaparipanthapariggahavasena maggāmaggalakkhaṇavavatthānaṃ maggāmaggañāṇadassanavisuddhi nāma.",
  "tika-abh07t0:825_0": "54.",
  "tika-abh07t0:825_1": "Tathā paripanthavimuttassa pana tassa udayabbayañāṇato paṭṭhāya yā vānulomā tilakkhaṇaṃ vipassanāparamparāya",
  "tika-abh07t0:825_2": "paṭipajjantassa nava vipassanāñāṇāni paṭipadāñāṇadassanavisuddhi nāma.",
  "tika-abh07t0:826_0": "55.",
  "tika-abh07t0:826_1": "Tassevaṃ paṭipajjantassa pana vipassanāparipākamāgamma “idāni appanā uppajjissatī”ti bhavaṅgaṃ vocchijjitvā",
  "tika-abh07t0:826_2": "uppannamanodvārāvajjanānantaraṃ dve tīṇi vipassanācittāni yaṃ kiñci aniccādilakkhaṇamārabbha parikammopacārānulomanāmena",
  "tika-abh07t0:826_3": "pavattanti.",
  "tika-abh07t0:827_0": "56. Yā sikhāppattā, sā sānulomā saṅkhārupekkhā vuṭṭhānagāminivipassanāti ca pavuccati.",
  "tika-abh07t0:828_0": "57.",
  "tika-abh07t0:828_1": "Tato paraṃ gotrabhucittaṃ nibbānamālambitvā puthujjanagottamabhibhavantaṃ,",
  "tika-abh07t0:828_2": "ariyagottamabhisambhontañca pavattati.",
  "tika-abh07t0:829_0": "58.",
  "tika-abh07t0:829_1": "Tassānantarameva maggo dukkhasaccaṃ parijānanto samudayasaccaṃ pajahanto,",
  "tika-abh07t0:829_2": "nirodhasaccaṃ sacchikaronto,",
  "tika-abh07t0:829_3": "maggasaccaṃ bhāvanāvasena appanāvīthimotarati.",
  "tika-abh07t0:830_0": "59.",
  "tika-abh07t0:830_1": "Tato paraṃ dve tīṇi phalacittāni pavattitvā bhavaṅgapātova hoti,",
  "tika-abh07t0:830_2": "puna bhavaṅgaṃ vocchinditvā paccavekkhaṇañāṇāni pavattanti.",
  "tika-abh07t0:831_0": "60. Maggaṃ phalañca nibbānaṃ, paccavekkhati paṇḍito.",
  "tika-abh07t0:832_0": "Hīne kilese sese ca, paccavekkhati vāna vā.",
  "tika-abh07t0:833_0": "Chabbisuddhikamenevaṃ, bhāvetabbo catubbidho;",
  "tika-abh07t0:834_0": "Ñāṇadassanavisuddhi, nāma maggo pavuccati.",
  "tika-abh07t0:835_0": "Ayamettha visuddhibhedo.",
  "tika-abh07t0:836_0": "Vimokkhabhedo",
  "tika-abh07t0:837_0": "61. Tattha anattānupassanā attābhinivesaṃ muñcantī suññatānupassanā nāma vimokkhamukhaṃ hoti.",
  "tika-abh07t0:838_0": "62. Aniccānupassanā vipallāsanimittaṃ muñcantī animittānupassanā nāma.",
  "tika-abh07t0:839_0": "63. Dukkhānupassanā taṇhāpaṇidhiṃ muñcantī appaṇihitānupassanā nāma.",
  "tika-abh07t0:840_0": "64. Tasmā yadi vuṭṭhānagāminivipassanā anattato vipassati, suññato vimokkho nāma hoti maggo.",
  "tika-abh07t0:841_0": "65. Yadi aniccato vipassati, animitto vimokkho nāma.",
  "tika-abh07t0:842_0": "66.",
  "tika-abh07t0:842_1": "Yadi dukkhato vipassati,",
  "tika-abh07t0:842_2": "appaṇihito vimokkho nāmāti ca maggo vipassanāgamanavasena tīṇi nāmāni labhati,",
  "tika-abh07t0:842_3": "tathā phalañca maggāgamanavasena maggavīthiyaṃ.",
  "tika-abh07t0:843_0": "67.",
  "tika-abh07t0:843_1": "Phalasamāpattivīthiyaṃ pana yathāvuttanayena vipassantānaṃ yathāsakaphalamuppajjamānampi vipassanāgamanavaseneva suññatādivimokkhoti ca pavuccati,",
  "tika-abh07t0:843_2": "ārammaṇavasena pana sarasavasena ca nāmattayaṃ sabbattha sabbesampi samameva ca.",
  "tika-abh07t0:844_0": "Ayamettha vimokkhabhedo.",
  "tika-abh07t0:845_0": "Puggalabhedo",
  "tika-abh07t0:846_0": "68.",
  "tika-abh07t0:846_1": "Ettha pana sotāpattimaggaṃ bhāvetvā diṭṭhivicikicchāpahānena pahīnāpāyagamano sattakkhattuparamo sotāpanno nāma hoti.",
  "tika-abh07t0:847_0": "69.",
  "tika-abh07t0:847_1": "Sakadāgāmimaggaṃ bhāvetvā rāgadosamohānaṃ tanukarattā sakadāgāmī nāma hoti sakideva imaṃ lokaṃ āgantvā.",
  "tika-abh07t0:848_0": "70.",
  "tika-abh07t0:848_1": "Anāgāmimaggaṃ bhāvetvā kāmarāgabyāpādānamanavasesappahānena anāgāmī nāma hoti anāgantvā itthattaṃ.",
  "tika-abh07t0:849_0": "71.",
  "tika-abh07t0:849_1": "Arahattamaggaṃ bhāvetvā anavasesakilesappahānena arahā nāma hoti khīṇāsavo loke aggadakkhiṇeyyoti.",
  "tika-abh07t0:850_0": "Ayamettha puggalabhedo.",
  "tika-abh07t0:851_0": "Samāpattibhedo",
  "tika-abh07t0:852_0": "72. Phalasamāpattivīthiyaṃ panettha sabbesampi yathāsakaphalavasena sādhāraṇāva.",
  "tika-abh07t0:853_0": "73.",
  "tika-abh07t0:853_1": "Nirodhasamāpattisamāpajjanaṃ pana anāgāmīnañceva arahantānañca labbhati,",
  "tika-abh07t0:853_2": "tattha yathākkamaṃ paṭhamajjhānādimahaggatasamāpattiṃ samāpajjitvā vuṭṭhāya tattha gate saṅkhāradhamme",
  "tika-abh07t0:853_3": "tattha tattheva vipassanto yāva ākiñcaññāyatanaṃ gantvā tato paraṃ adhiṭṭheyyādikaṃ pubbakiccaṃ katvā",
  "tika-abh07t0:853_4": "nevasaññānāsaññāyatanaṃ samāpajjati,",
  "tika-abh07t0:853_5": "tassa dvinnaṃ appanājavanānaṃ parato vocchijjati cittasantati,",
  "tika-abh07t0:853_6": "tato nirodhasamāpanno nāma hoti.",
  "tika-abh07t0:854_0": "74.",
  "tika-abh07t0:854_1": "Vuṭṭhānakāle pana anāgāmino anāgāmiphalacittaṃ,",
  "tika-abh07t0:854_2": "arahato arahattaphalacittaṃ ekavārameva pavattitvā bhavaṅgapāto hoti,",
  "tika-abh07t0:854_3": "tato paraṃ paccavekkhaṇañāṇaṃ pavattati.",
  "tika-abh07t0:855_0": "Ayamettha samāpattibhedo.",
  "tika-abh07t0:856_0": "Niṭṭhito ca vipassanākammaṭṭhānanayo.",
  "tika-abh07t0:857_0": "Uyyojanaṃ",
  "tika-abh07t0:858_0": "75. Bhāvetabbaṃ paniccevaṃ, bhāvanādvayamuttamaṃ.",
  "tika-abh07t0:859_0": "Paṭipattirasassādaṃ, patthayantena sāsaneti.",
  "tika-abh07t0:860_0": "Iti abhidhammatthasaṅgahe kammaṭṭhānasaṅgahavibhāgo nāma",
  "tika-abh07t0:861_0": "Navamo paricchedo.",
  "tika-abh07t0:862_0": "Nigamanaṃ",
  "tika-abh07t0:863_0": "(Ka) cārittasobhitavisālakulodayena,",
  "tika-abh07t0:864_0": "Saddhābhivuḍḍhaparisuddhaguṇodayena;",
  "tika-abh07t0:865_0": "Nampavhayena paṇidhāya parānukampaṃ,",
  "tika-abh07t0:866_0": "Yaṃ patthitaṃ pakaraṇaṃ pariniṭṭhitaṃ taṃ.",
  "tika-abh07t0:867_0": "(Kha) puññena tena vipulena tu mūlasomaṃ;",
  "tika-abh07t0:868_0": "Dhaññādhivāsamuditoditamāyukantaṃ;",
  "tika-abh07t0:869_0": "Paññāvadātaguṇasobhitalajjibhikkhū,",
  "tika-abh07t0:870_0": "Maññantu puññavibhavodayamaṅgalāya.",
  "tika-abh07t0:871_0": "Iti anuruddhācariyena racitaṃ",
  "tika-abh07t0:872_0": "Abhidhammatthasaṅgahaṃ nāma pakaraṇaṃ.",
  "tika-abh07t0:873_0": "Namo tassa bhagavato arahato sammāsambuddhassa.",
  "tika-abh07t0:874_0": "Abhidhammatthavibhāvinīṭīkā",
  "tika-abh07t0:875_0": "Ganthārambhakathā",
  "tika-abh07t0:876_0": "(Ka) visuddhakaruṇāñāṇaṃ, buddhaṃ sambuddhapūjitaṃ;",
  "tika-abh07t0:877_0": "Dhammaṃ saddhammasambhūtaṃ, natvā saṃghaṃ niraṅgaṇaṃ.",
  "tika-abh07t0:878_0": "(Kha) sāriputtaṃ mahātheraṃ, pariyattivisāradaṃ;",
  "tika-abh07t0:879_0": "Vanditvā sirasā dhīraṃ, garuṃ gāravabhājanaṃ.",
  "tika-abh07t0:880_0": "(Ga) vaṇṇayissaṃ samāsena, abhidhammatthasaṅgahaṃ;",
  "tika-abh07t0:881_0": "Ābhidhammikabhikkhūnaṃ, paraṃ pītivivaḍḍhanaṃ.",
  "tika-abh07t0:882_0": "(Gha) porāṇehi anekāpi, katā yā pana vaṇṇanā;",
  "tika-abh07t0:883_0": "Na tāhi sakkā sabbattha, attho viññātave idha.",
  "tika-abh07t0:884_0": "(Ṅa) tasmā līnapadānettha, sādhippāyamahāpayaṃ;",
  "tika-abh07t0:885_0": "Vibhāvento samāsena, racayissāmi vaṇṇananti.",
  "tika-abh07t0:886_0": "Ganthārambhakathāvaṇṇanā",
  "tika-abh07t0:887_0": "1.",
  "tika-abh07t0:887_1": "Paramavicittanayasamannāgataṃ sakasamayasamayantaragahanaviggāhaṇasamatthaṃ suvimalavipulapaññāveyyattiyajananaṃ",
  "tika-abh07t0:887_2": "pakaraṇamidamārabhantoyamācariyo paṭhamaṃ tāva ratanattayapaṇāmābhidheyya karaṇappakārapakaraṇābhidhānapayojanāni",
  "tika-abh07t0:887_3": "dassetuṃ “sammāsambuddha”ntyādimāha.",
  "tika-abh07t0:888_0": "Ettha hi “sammāsambuddha…pe…",
  "tika-abh07t0:888_1": "abhivādiyā”ti iminā ratanattayapaṇāmo vutto,",
  "tika-abh07t0:888_2": "abhidhammatthasaṅgaha”nti etena abhidheyyakaraṇappakārapakaraṇābhidhānāni abhidhammatthānaṃ idha saṅgahetabbabhāvadassanena",
  "tika-abh07t0:888_3": "tesaṃ iminā samuditena paṭipādetabbabhāvadīpanato,",
  "tika-abh07t0:888_4": "ekattha saṅgayha kathanākāradīpanato,",
  "tika-abh07t0:888_5": "atthānugatasamaññāparidīpanato ca.",
  "tika-abh07t0:888_6": "Payojanaṃ pana saṅgahapadena sāmatthiyato dassitameva abhidhammatthānaṃ ekattha saṅgahe sati taduggahaparipucchādivasena tesaṃ sarūpāvabodhassa,",
  "tika-abh07t0:888_7": "tammūlikāya ca diṭṭhadhammikasamparāyikatthasiddhiyā anāyāsena saṃsijjhanato.",
  "tika-abh07t0:889_0": "Tattha ratanattayapaṇāmappayojanaṃ tāva bahudhā papañcenti ācariyā,",
  "tika-abh07t0:889_1": "visesato pana antarāyanivāraṇaṃ paccāsīsanti.",
  "tika-abh07t0:889_2": "Tathā hi vuttaṃ saṅgahakārehi “tassānubhāvena hatantarāyo”ti.",
  "tika-abh07t0:889_3": "Ratanattayapaṇāmo hi atthato paṇāmakiriyābhinipphādikā kusalacetanā,",
  "tika-abh07t0:889_4": "sā ca vandaneyyavandakānaṃ khettajjhāsayasampadāhi diṭṭhadhammavedanīyabhūtā yathāladdhasampattinimittakassa",
  "tika-abh07t0:889_5": "kammassa anubalappadānavasena tannibbattitavipākasantatiyā antarāyakarāni upapīḷakaupacchedakakammāni",
  "tika-abh07t0:889_6": "paṭibāhitvā tannidānānaṃ yathādhippetasiddhivibandhakānaṃ rogādiantarāyānamappavattiṃ sādheti.",
  "tika-abh07t0:889_7": "Tasmā pakaraṇārambhe ratanattayapaṇāmakaraṇaṃ yathāraddhapakaraṇassa anantarāyena parisamāpanatthañceva",
  "tika-abh07t0:889_8": "sotūnañca vandanāpubbaṅgamāya paṭipattiyā anantarāyena uggahaṇadhāraṇādisaṃsijjhanatthañca.",
  "tika-abh07t0:889_9": "Abhidheyyakathanaṃ pana viditābhidheyyasseva ganthassa viññūhi uggahaṇādivasena paṭipajjitabbabhāvato.",
  "tika-abh07t0:889_10": "Karaṇappakārappayojanasandassanāni ca sotujanasamussāhajananatthaṃ.",
  "tika-abh07t0:889_11": "Abhidhānakathanaṃ pana vohārasukhatthanti ayamettha samudāyattho.",
  "tika-abh07t0:889_12": "Ayaṃ pana avayavattho –",
  "tika-abh07t0:889_13": "sasaddhammagaṇuttamaṃ atulaṃ sammāsambuddhaṃ abhivādiya abhidhammatthasaṅgahaṃ bhāsissanti sambandho.",
  "tika-abh07t0:890_0": "Tattha sammā sāmañca sabbadhamme abhisambuddhoti sammā sambuddho, bhagavā.",
  "tika-abh07t0:890_1": "So hi saṅkhatāsaṅkhatabhedaṃ sakalampi dhammajātaṃ yāthāvasarasalakkhaṇapaṭivedhavasena sammā sayaṃ vicitopacitapāramitāsambhūtena",
  "tika-abh07t0:890_2": "sayambhūñāṇena sāmaṃ bujjhi aññāsi.",
  "tika-abh07t0:890_3": "Yathāha “sayaṃ abhiññāya kamuddiseyya”nti,",
  "tika-abh07t0:890_4": "atha vā budhadhātussa jāgaraṇavikasanatthesupi pavattanato sammā sāmañca paṭibuddho anaññapaṭibodhito",
  "tika-abh07t0:890_5": "hutvā sayameva savāsanasammohaniddāya accantaṃ vigato,",
  "tika-abh07t0:890_6": "dinakarakiraṇasamāgamena paramarucirasirisobhaggappattiyā vikasitamiva padumaṃ aggamaggañāṇasamāgamena",
  "tika-abh07t0:890_7": "aparimitaguṇagaṇālaṅkatasabbaññutaññāṇappattiyā sammā sayameva vikasito vikāsamanuppattotyattho.",
  "tika-abh07t0:890_8": "Yathāvuttavacanatthayogepi sammāsambuddhasaddassa bhagavati samaññāvasena pavattattā “atula”nti iminā viseseti.",
  "tika-abh07t0:890_9": "Tulāya sammito tulyo,",
  "tika-abh07t0:890_10": "soyeva tulo yakāralopavasena.",
  "tika-abh07t0:890_11": "Atha vā sammitatthe akārapaccayavasena tulāya sammito tulo,",
  "tika-abh07t0:890_12": "na tulo atulo,",
  "tika-abh07t0:890_13": "sīlādīhi guṇehi kenaci asadiso,",
  "tika-abh07t0:890_14": "natthi etassa vā tulo sadisoti atulo sadevake loke aggapuggalabhāvato.",
  "tika-abh07t0:890_15": "Yathāha “yāvatā,",
  "tika-abh07t0:890_16": "bhikkhave,",
  "tika-abh07t0:890_17": "sattā apadā vā dvipadā vā catuppadā vā…pe…",
  "tika-abh07t0:890_18": "tathāgato tesaṃ aggamakkhāyatī”tiādi.",
  "tika-abh07t0:891_0": "Ettāvatā ca hetuphalasattūpakārasampadāvasena tīhākārehi bhagavato thomanā katā hoti.",
  "tika-abh07t0:891_1": "Tattha hetusampadā nāma mahākaruṇāsamāyogo bodhisambhārasambharaṇañca.",
  "tika-abh07t0:891_2": "Phalasampadā pana ñāṇapahānaānubhāvarūpakāyasampadāvasena catubbidhā.",
  "tika-abh07t0:891_3": "Tattha sabbaññutaññāṇapadaṭṭhānaṃ maggañāṇaṃ,",
  "tika-abh07t0:891_4": "tammūlakāni ca dasabalādiñāṇāni ñāṇasampadā.",
  "tika-abh07t0:891_5": "Savāsanasakalasaṃkilesānamaccantamanuppādadhammatāpādanaṃ pahānasampadā.",
  "tika-abh07t0:891_6": "Yathicchitanipphādane ādhipaccaṃ ānubhāvasampadā.",
  "tika-abh07t0:891_7": "Sakalalokanayanābhisekabhūtā pana lakkhaṇānubyañjanappaṭimaṇḍitā attabhāvasampatti rūpakāyasampadā nāma.",
  "tika-abh07t0:891_8": "Sattūpakāro pana āsayapayogavasena duvidho.",
  "tika-abh07t0:891_9": "Tattha devadattādīsu virodhisattesupi niccaṃ hitajjhāsayatā,",
  "tika-abh07t0:891_10": "aparipākagatindriyānaṃ indriyaparipākakālāgamanañca āsayo nāma.",
  "tika-abh07t0:891_11": "Tadaññasattānaṃ pana lābhasakkārādinirapekkhacittassa yānattayamukhena sabbadukkhaniyyānikadhammadesanā payogo nāma.",
  "tika-abh07t0:892_0": "Tattha purimā dve phalasampadā “sammāsambuddha”nti iminā dassitā,",
  "tika-abh07t0:892_1": "itarā pana dve,",
  "tika-abh07t0:892_2": "tathā sattūpakārasampadā ca “atula”nti etena,",
  "tika-abh07t0:892_3": "tadupāyabhūtā pana hetusampadā dvīhipi sāmatthiyato dassitā tathāvidhahetubyatirekena tadubhayasampattīnamasambhavato,",
  "tika-abh07t0:892_4": "ahetukatte ca sabbattha tāsaṃ sambhavappasaṅgato.",
  "tika-abh07t0:893_0": "Tadevaṃ tividhāvatthāsaṅgahitathomanāpubbaṅgamaṃ buddharatanaṃ vanditvā idāni sesaratanānampi paṇāmamārabhanto āha “sasaddhammagaṇuttama”nti.",
  "tika-abh07t0:893_1": "Guṇībhūtānampi hi dhammasaṃghānaṃ abhivādetabbabhāvo sahayogena viññāyati yathā “saputtadāro āgatoti puttadārassāpi āgamana”nti.",
  "tika-abh07t0:894_0": "Tattha attānaṃ dhārente catūsu apāyesu,",
  "tika-abh07t0:894_1": "vaṭṭadukkhesu ca apatamāne katvā dhāretīti dhammo,",
  "tika-abh07t0:894_2": "catumaggaphalanibbānavasena navavidho,",
  "tika-abh07t0:894_3": "pariyattiyā saha dasavidho vā dhammo.",
  "tika-abh07t0:894_4": "Dhāraṇañca panetassa apāyādinibbattakakilesaviddhaṃsanaṃ,",
  "tika-abh07t0:894_5": "taṃ ariyamaggassa kilesasamucchedakabhāvato,",
  "tika-abh07t0:894_6": "nibbānassa ca ārammaṇabhāvena tassa tadatthasiddhihetutāya nippariyāyato labbhati,",
  "tika-abh07t0:894_7": "phalassa pana kilesānaṃ paṭippassambhanavasena maggānukūlappavattito,",
  "tika-abh07t0:894_8": "pariyattiyā ca tadadhigamahetutāyāti ubhinnampi pariyāyatoti daṭṭhabbaṃ.",
  "tika-abh07t0:894_9": "Sataṃ sappurisānaṃ ariyapuggalānaṃ,",
  "tika-abh07t0:894_10": "santo vā saṃvijjamāno na titthiyaparikappito attā viya paramatthato avijjamāno santo vā pasattho svākkhātatādiguṇayogato",
  "tika-abh07t0:894_11": "na bāhirakadhammo viya ekantanindito dhammoti saddhammo,",
  "tika-abh07t0:894_12": "gaṇo ca so aṭṭhannaṃ ariyapuggalānaṃ samūhabhāvato uttamo ca suppaṭipannatādiguṇavisesayogato, gaṇānaṃ,",
  "tika-abh07t0:894_13": "gaṇesu vā devamanussādi samūhesu uttamo yathāvuttaguṇavasenāti gaṇuttamo,",
  "tika-abh07t0:894_14": "saha saddhammena,",
  "tika-abh07t0:894_15": "gaṇuttamena cāti sasaddhammagaṇuttamo,",
  "tika-abh07t0:894_16": "taṃ sasaddhammagaṇuttamaṃ.",
  "tika-abh07t0:895_0": "Abhivādiyāti visesato vanditvā,",
  "tika-abh07t0:895_1": "bhayalābhakulācārādivirahena sakkaccaṃ ādarena kāyavacīmanodvārehi vanditvātyattho.",
  "tika-abh07t0:895_2": "Bhāsissanti kathessāmi.",
  "tika-abh07t0:895_3": "Nibbattitaparamatthabhāvena abhi visiṭṭhā dhammā etthātiādinā abhidhammo,",
  "tika-abh07t0:895_4": "dhammasaṅgaṇīādisattapakaraṇaṃ abhidhammapiṭakaṃ,",
  "tika-abh07t0:895_5": "tattha vuttā atthā abhidhammatthā,",
  "tika-abh07t0:895_6": "te saṅgayhanti ettha,",
  "tika-abh07t0:895_7": "etenāti vā abhidhammatthasaṅgahaṃ.",
  "tika-abh07t0:896_0": "Paramatthadhammavaṇṇanā",
  "tika-abh07t0:897_0": "2.",
  "tika-abh07t0:897_1": "Evaṃ tāva yathādhippetappayojananimittaṃ ratanattayapaṇāmādikaṃ vidhāya idāni yesaṃ abhidhammatthānaṃ saṅgahaṇavasena idaṃ pakaraṇaṃ paṭṭhapīyati,",
  "tika-abh07t0:897_2": "te tāva saṅkhepato uddisanto āha “tattha vuttā”tyādi.",
  "tika-abh07t0:897_3": "Tattha tasmiṃ abhidhamme sabbathā kusalādivasena,",
  "tika-abh07t0:897_4": "khandhādivasena ca vuttā abhidhammatthā paramatthato sammutiṃ ṭhapetvā nibbattitaparamatthavasena cittaṃ viññāṇakkhandho,",
  "tika-abh07t0:897_5": "cetasikaṃ vedanādikkhandhattayaṃ,",
  "tika-abh07t0:897_6": "rūpaṃ bhūtupādāyabhedabhinno rūpakkhandho,",
  "tika-abh07t0:897_7": "nibbānaṃ maggaphalānamārammaṇabhūto asaṅkhatadhammoti evaṃ catudhā catūhākārehi ṭhitāti yojanā.",
  "tika-abh07t0:897_8": "Tattha paramo uttamo aviparīto attho,",
  "tika-abh07t0:897_9": "paramassa vā uttamassa ñāṇassa attho gocaroti paramattho.",
  "tika-abh07t0:898_0": "Cintetīti cittaṃ,",
  "tika-abh07t0:898_1": "ārammaṇaṃ vijānātīti attho.",
  "tika-abh07t0:898_2": "Yathāha “visayavijānanalakkhaṇaṃ citta”nti.",
  "tika-abh07t0:898_3": "Satipi hi nissayasamanantarādipaccayena vinā ārammaṇena cittamuppajjatīti tassa taṃlakkhaṇatā vuttā,",
  "tika-abh07t0:898_4": "etena nirārammaṇavādimataṃ paṭikkhittaṃ hoti.",
  "tika-abh07t0:898_5": "Cintenti vā etena karaṇabhūtena sampayuttadhammāti cittaṃ.",
  "tika-abh07t0:898_6": "Atha vā cintanamattaṃ cittaṃ.",
  "tika-abh07t0:898_7": "Yathāpaccayaṃ hi pavattimattameva yadidaṃ sabhāvadhammo nāma.",
  "tika-abh07t0:898_8": "Evañca katvā sabbesampi paramatthadhammānaṃ bhāvasādhanameva nippariyāyato labbhati,",
  "tika-abh07t0:898_9": "kattukaraṇavasena pana nibbacanaṃ pariyāyakathāti daṭṭhabbaṃ.",
  "tika-abh07t0:898_10": "Sakasakakiccesu hi dhammānaṃ attappadhānatāsamāropanena kattubhāvo ca,",
  "tika-abh07t0:898_11": "tadanukūlabhāvena sahajātadhammasamūhe kattubhāvasamāropanena paṭipādetabbadhammassa karaṇattañca pariyāyatova labbhati,",
  "tika-abh07t0:898_12": "tathānidassanaṃ pana dhammasabhāvavinimuttassa kattādino abhāvaparidīpanatthanti veditabbaṃ.",
  "tika-abh07t0:898_13": "Vicittakaraṇāditopi cittasaddatthaṃ papañcenti.",
  "tika-abh07t0:898_14": "Ayaṃ panettha saṅgaho –",
  "tika-abh07t0:899_0": "“Vicittakaraṇā cittaṃ, attano cittatāya vā;",
  "tika-abh07t0:900_0": "Citaṃ kammakilesehi, citaṃ tāyati vā tathā;",
  "tika-abh07t0:901_0": "Cinoti attasantānaṃ, vicittārammaṇanti cā”ti.",
  "tika-abh07t0:902_0": "Cetasi bhavaṃ tadāyattavuttitāyāti cetasikaṃ.",
  "tika-abh07t0:902_1": "Na hi taṃ cittena vinā ārammaṇaggahaṇasamatthaṃ asati citte sabbena sabbaṃ anuppajjanato,",
  "tika-abh07t0:902_2": "cittaṃ pana kenaci cetasikena vināpi ārammaṇe pavattatīti taṃ cetasikameva cittāyattavuttikaṃ nāma.",
  "tika-abh07t0:902_3": "Tenāha bhagavā “manopubbaṅgamā dhammā”ti,",
  "tika-abh07t0:902_4": "etena sukhādīnaṃ acetanattaniccattādayo vippaṭipattiyopi paṭikkhittā honti.",
  "tika-abh07t0:902_5": "Cetasi niyuttaṃ vā cetasikaṃ.",
  "tika-abh07t0:903_0": "Ruppatīti rūpaṃ,",
  "tika-abh07t0:903_1": "sītuṇhādivirodhipaccayehi vikāramāpajjati,",
  "tika-abh07t0:903_2": "āpādīyatīti vā attho.",
  "tika-abh07t0:903_3": "Tenāha bhagavā “sītenapi ruppati,",
  "tika-abh07t0:903_4": "uṇhenapi ruppatī”tyādi,",
  "tika-abh07t0:903_5": "ruppanañcettha sītādivirodhipaccayasamavāye visadisuppattiyeva.",
  "tika-abh07t0:903_6": "Yadi evaṃ arūpadhammānampi rūpavohāro āpajjatīti?",
  "tika-abh07t0:903_7": "Nāpajjati sītādiggahaṇasāmatthiyato vibhūtatarasseva ruppanassādhippetattā.",
  "tika-abh07t0:903_8": "Itarathā hi “ruppatī”ti avisesavacaneneva pariyattanti kiṃ sītādiggahaṇena,",
  "tika-abh07t0:903_9": "taṃ pana sītādinā phuṭṭhassa ruppanaṃ vibhūtataraṃ,",
  "tika-abh07t0:903_10": "tasmā tadevetthādhippetanti ñāpanatthaṃ sītādiggahaṇaṃ kataṃ.",
  "tika-abh07t0:903_11": "Yadi evaṃ kathaṃ brahmaloke rūpavohāro,",
  "tika-abh07t0:903_12": "na hi tattha upaghātakā sītādayo atthīti?",
  "tika-abh07t0:903_13": "Kiñcāpi upaghātakā natthi,",
  "tika-abh07t0:903_14": "anuggāhakā pana atthi,",
  "tika-abh07t0:903_15": "tasmā taṃvasenettha ruppanaṃ sambhavatīti,",
  "tika-abh07t0:903_16": "atha vā taṃsabhāvānativattanato tattha rūpavohāroti alamatippapañcena.",
  "tika-abh07t0:904_0": "Bhavābhavaṃ vinanato saṃsibbanato vānasaṅkhātāya taṇhāya nikkhantaṃ,",
  "tika-abh07t0:904_1": "nibbāti vā etena rāgaggiādikoti nibbānaṃ.",
  "tika-abh07t0:905_0": "1. Cittaparicchedavaṇṇanā",
  "tika-abh07t0:906_0": "Bhūmibhedacittavaṇṇanā",
  "tika-abh07t0:907_0": "3.",
  "tika-abh07t0:907_1": "Idāni yasmā vibhāgavantānaṃ dhammānaṃ sabhāvavibhāvanaṃ vibhāgena vinā na hoti,",
  "tika-abh07t0:907_2": "tasmā yathāuddiṭṭhānaṃ abhidhammatthānaṃ uddesakkamena vibhāgaṃ dassetuṃ cittaṃ tāva bhūmijātisampayogādivasena",
  "tika-abh07t0:907_3": "vibhajitvā niddisitumārabhanto āha “tattha cittaṃ tāvā”tyādi. Tāva-",
  "tika-abh07t0:907_4": "saddo paṭhamanti etassatthe.",
  "tika-abh07t0:907_5": "Yathāuddiṭṭhesu catūsu abhidhammatthesu paṭhamaṃ cittaṃ niddisīyatīti ayañhetthattho.",
  "tika-abh07t0:907_6": "Cattāro vidhā pakārā assāti catubbidhaṃ.",
  "tika-abh07t0:907_7": "Yasmā panete catubhummakā dhammā anupubbapaṇītā,",
  "tika-abh07t0:907_8": "tasmā hīnukkaṭṭhukkaṭṭhataratamānukkamena tesaṃ niddeso kato.",
  "tika-abh07t0:907_9": "Tattha kāmetīti kāmo,",
  "tika-abh07t0:907_10": "kāmataṇhā,",
  "tika-abh07t0:907_11": "sā ettha avacarati ārammaṇakaraṇavasenāti kāmāvacaraṃ.",
  "tika-abh07t0:907_12": "Kāmīyatīti vā kāmo,",
  "tika-abh07t0:907_13": "ekādasavidho kāmabhavo,",
  "tika-abh07t0:907_14": "tasmiṃ yebhuyyena avacaratīti kāmāvacaraṃ.",
  "tika-abh07t0:907_15": "Yebhuyyena caraṇassa hi adhippetattā rūpārūpabhavesu pavattassāpi imassa kāmāvacarabhāvo upapanno hoti.",
  "tika-abh07t0:907_16": "Kāmabhavoyeva vā kāmo ettha avacaratīti kāmāvacaro,",
  "tika-abh07t0:907_17": "tattha pavattampi cittaṃ nissite nissayavohārena kāmāvacaraṃ “mañcā ukkuṭṭhiṃ karontī”tyādīsu viyāti alamativisāraṇiyā kathāya.",
  "tika-abh07t0:907_18": "Hoti cettha –",
  "tika-abh07t0:908_0": "“Kāmovacaratītyettha, kāmevacaratīti vā;",
  "tika-abh07t0:909_0": "Ṭhānūpacārato vāpi, taṃ kāmāvacaraṃ bhave”ti.",
  "tika-abh07t0:910_0": "Rūpārūpāvacaresupi eseva nayo yathārahaṃ daṭṭhabbo.",
  "tika-abh07t0:910_1": "Upādānakkhandhasaṅkhātalokato uttarati anāsavabhāvenāti lokuttaraṃ,",
  "tika-abh07t0:910_2": "maggacittaṃ.",
  "tika-abh07t0:910_3": "Phalacittaṃ pana tato uttiṇṇanti lokuttaraṃ.",
  "tika-abh07t0:910_4": "Ubhayampi vā saha nibbānena lokato uttaraṃ adhikaṃ yathāvuttaguṇavasenevāti lokuttaraṃ.",
  "tika-abh07t0:911_0": "Bhūmibhedacittavaṇṇanā niṭṭhitā.",
  "tika-abh07t0:912_0": "Akusalacittavaṇṇanā",
  "tika-abh07t0:913_0": "4.",
  "tika-abh07t0:913_1": "Imesu pana catūsu cittesu kāmāvacaracittassa kusalākusalavipākakiriyabhedena catubbidhabhāvepi pāpāhetukavajjānaṃ ekūnasaṭṭhiyā,",
  "tika-abh07t0:913_2": "ekanavutiyā vā cittānaṃ sobhananāmena vohārakaraṇatthaṃ “pāpāhetukamuttāni ‘sobhanānī’ti vuccare”ti evaṃ",
  "tika-abh07t0:913_3": "vakkhamānanayassa anurūpato pāpāhetukeyeva paṭhamaṃ dassento,",
  "tika-abh07t0:913_4": "tesu ca bhavesu gahitapaṭisandhikassa sattassa ādito vīthicittavasena lobhasahagatacittuppādānameva sambhavato",
  "tika-abh07t0:913_5": "teyeva paṭhamaṃ dassetvā tadanantaraṃ dvihetukabhāvasāmaññena domanassasahagate,",
  "tika-abh07t0:913_6": "tadanantaraṃ ekahetuke ca dassetuṃ “somanassasahagata”ntyādinā lobhamūlaṃ tāva vedanādiṭṭhisaṅkhārabhedena aṭṭhadhā vibhajitvā dasseti.",
  "tika-abh07t0:914_0": "Tattha sundaraṃ mano,",
  "tika-abh07t0:914_1": "taṃ vā etassa atthīti sumano, cittaṃ,",
  "tika-abh07t0:914_2": "taṃsamaṅgipuggalo vā,",
  "tika-abh07t0:914_3": "tassa bhāvo tasmiṃ abhidhānabuddhīnaṃ pavattihetutāyāti somanassaṃ,",
  "tika-abh07t0:914_4": "mānasikasukhavedanāyetaṃ adhivacanaṃ,",
  "tika-abh07t0:914_5": "tena sahagataṃ ekuppādādivasena saṃsaṭṭhaṃ,",
  "tika-abh07t0:914_6": "tena saha ekuppādādibhāvaṃ gatanti vā somanassasahagataṃ.",
  "tika-abh07t0:914_7": "Micchā passatīti diṭṭhi.",
  "tika-abh07t0:914_8": "Sāmaññavacanassapi hi atthappakaraṇādinā visesavisayatā hotīti idha micchādassanameva “diṭṭhī”ti vuccati.",
  "tika-abh07t0:914_9": "Diṭṭhiyeva diṭṭhigataṃ “saṅkhāragataṃ thāmagata”ntyādīsu viya gata-",
  "tika-abh07t0:914_10": "saddassa tabbhāvavuttittā.",
  "tika-abh07t0:914_11": "Dvāsaṭṭhiyā vā diṭṭhīsu gataṃ antogataṃ,",
  "tika-abh07t0:914_12": "diṭṭhiyā vā gamanamattaṃ na ettha gantabbo attādiko koci atthīti diṭṭhigataṃ,",
  "tika-abh07t0:914_13": "“idameva saccaṃ moghamañña”nti pavatto attattaniyādiabhiniveso,",
  "tika-abh07t0:914_14": "tena samaṃ ekuppādādīhi pakārehi yuttanti diṭṭhigatasampayuttaṃ.",
  "tika-abh07t0:914_15": "Saṅkharoti cittaṃ tikkhabhāvasaṅkhātamaṇḍanavisesena sajjeti,",
  "tika-abh07t0:914_16": "saṅkharīyati vā taṃ etena yathāvuttanayena sajjīyatīti saṅkhāro,",
  "tika-abh07t0:914_17": "tattha tattha kicce saṃsīdamānassa cittassa anubalappadānavasena attano vā paresaṃ vā pavattapubbappayogo,",
  "tika-abh07t0:914_18": "so pana attano pubbabhāgappavatte cittasantāne ceva parasantāne ca pavattatīti tannibbattito cittassa tikkhabhāvasaṅkhāto visesovidha saṅkhāro,",
  "tika-abh07t0:914_19": "so yassa natthi taṃ asaṅkhāraṃ,",
  "tika-abh07t0:914_20": "tadeva asaṅkhārikaṃ.",
  "tika-abh07t0:914_21": "Saṅkhārena sahitaṃ sasaṅkhārikaṃ.",
  "tika-abh07t0:914_22": "Tathā ca vadanti –",
  "tika-abh07t0:915_0": "“Pubbappayogasambhūto, viseso cittasambhavī;",
  "tika-abh07t0:916_0": "Saṅkhāro taṃvasenettha, hotyāsaṅkhārikāditā”ti.",
  "tika-abh07t0:917_0": "Atha vā “sasaṅkhārikaṃ asaṅkhārika”nti cetaṃ kevalaṃ saṅkhārassa bhāvābhāvaṃ sandhāya vuttaṃ,",
  "tika-abh07t0:917_1": "na tassa sahappavattisabbhāvābhāvatoti bhinnasantānappavattinopi saṅkhārassa idamatthitāya taṃvasena",
  "tika-abh07t0:917_2": "nibbattaṃ cittaṃ saṅkhāro assa atthīti sasaṅkhārikaṃ “salomako sapakkhako”tyādīsu viya saha-",
  "tika-abh07t0:917_3": "saddassa vijjamānatthaparidīpanato.",
  "tika-abh07t0:917_4": "Tabbiparītaṃ pana tadabhāvato vuttanayena asaṅkhārikaṃ.",
  "tika-abh07t0:917_5": "Diṭṭhigatena vippayuttaṃ visaṃsaṭṭhanti diṭṭhigatavippayuttaṃ.",
  "tika-abh07t0:917_6": "Upapattito yuttito ikkhati anubhavati vedayamānāpi majjhattākārasaṇṭhitiyāti upekkhā.",
  "tika-abh07t0:917_7": "Sukhadukkhānaṃ vā upetā yuttā aviruddhā ikkhā anubhavananti upekkhā.",
  "tika-abh07t0:917_8": "Sukhadukkhāvirodhitāya hesā tesaṃ anantarampi pavattati.",
  "tika-abh07t0:917_9": "Upekkhāsahagatanti idaṃ vuttanayameva.",
  "tika-abh07t0:918_0": "Kasmā panettha aññesupi phassādīsu sampayuttadhammesu vijjamānesu somanassasahagatādibhāvova vuttoti?",
  "tika-abh07t0:918_1": "Somanassādīnameva asādhāraṇabhāvato.",
  "tika-abh07t0:918_2": "Phassādayo hi keci sabbacittasādhāraṇā,",
  "tika-abh07t0:918_3": "keci kusalādisādhāraṇā,",
  "tika-abh07t0:918_4": "mohādayo ca sabbākusalasādhāraṇāti na tehi sakkā cittaṃ visesetuṃ,",
  "tika-abh07t0:918_5": "somanassādayo pana katthaci citte honti,",
  "tika-abh07t0:918_6": "katthaci na hontīti pākaṭova taṃvasena cittassa viseso.",
  "tika-abh07t0:918_7": "Kasmā panete katthaci honti,",
  "tika-abh07t0:918_8": "katthaci na hontīti?",
  "tika-abh07t0:918_9": "Kāraṇassa sannihitāsannihitabhāvato.",
  "tika-abh07t0:918_10": "Kiṃ pana nesaṃ kāraṇanti?",
  "tika-abh07t0:918_11": "Vuccatesabhāvato,",
  "tika-abh07t0:918_12": "parikappato vā hi iṭṭhārammaṇaṃ,",
  "tika-abh07t0:918_13": "somanassapaṭisandhikatā,",
  "tika-abh07t0:918_14": "agambhīrasabhāvatā ca idha somanassassa kāraṇaṃ,",
  "tika-abh07t0:918_15": "iṭṭhamajjhattārammaṇaṃ,",
  "tika-abh07t0:918_16": "upekkhāpaṭisandhikatā,",
  "tika-abh07t0:918_17": "gambhīrasabhāvatā ca upekkhāya,",
  "tika-abh07t0:918_18": "diṭṭhivipannapuggalasevanā,",
  "tika-abh07t0:918_19": "sassatucchedāsayatā ca diṭṭhiyā,",
  "tika-abh07t0:918_20": "balavautubhojanādayo pana paccayā asaṅkhārikabhāvassāti.",
  "tika-abh07t0:918_21": "Tasmā attano anurūpakāraṇavasena nesaṃ uppajjanato katthaci citteyeva sambhavoti sakkā etehi cittassa viseso paññāpetunti.",
  "tika-abh07t0:918_22": "Evañca katvā nesaṃ satipi mohahetukabhāve lobhasahagatabhāvova nigamane vutto.",
  "tika-abh07t0:919_0": "Imesaṃ pana aṭṭhannampi ayamuppattikkamo veditabbo.",
  "tika-abh07t0:919_1": "Yadā hi “natthi kāmesu ādīnavo”tyādinā nayena micchādiṭṭhiṃ purakkhatvā haṭṭhatuṭṭho kāme vā paribhuñjati,",
  "tika-abh07t0:919_2": "diṭṭhamaṅgalādīni vā sārato pacceti sabhāvatikkheneva anussāhitena cittena,",
  "tika-abh07t0:919_3": "tadā paṭhamaṃ akusalacittamuppajjati.",
  "tika-abh07t0:919_4": "Yadā pana mandena samussāhitena cittena,",
  "tika-abh07t0:919_5": "tadā dutiyaṃ.",
  "tika-abh07t0:919_6": "Yadā pana micchādiṭṭhiṃ apurakkhatvā kevalaṃ haṭṭhatuṭṭho methunaṃ vā sevati,",
  "tika-abh07t0:919_7": "parasampattiṃ vā abhijjhāyati,",
  "tika-abh07t0:919_8": "parabhaṇḍaṃ vā harati sabhāvatikkheneva anussāhitena cittena,",
  "tika-abh07t0:919_9": "tadā tatiyaṃ.",
  "tika-abh07t0:919_10": "Yadā pana mandena samussāhitena cittena,",
  "tika-abh07t0:919_11": "tadā catutthaṃ.",
  "tika-abh07t0:919_12": "Yadā pana kāmānaṃ vā asampattiṃ āgamma,",
  "tika-abh07t0:919_13": "aññesaṃ vā somanassahetūnaṃ abhāvena catūsupi vikappesu somanassarahitā honti,",
  "tika-abh07t0:919_14": "tadā sesāni cattāri upekkhāsahagatāni uppajjantīti.",
  "tika-abh07t0:919_15": "Aṭṭhapīti pi-",
  "tika-abh07t0:919_16": "saddo sampiṇḍanattho,",
  "tika-abh07t0:919_17": "tena vakkhamānanayena akusalakammapathesu nesaṃ labbhamānakammapathānurūpato pavattibhedaṃ kāladesasantānārammaṇādibhedena anekavidhatampi saṅgaṇhāti.",
  "tika-abh07t0:920_0": "5.",
  "tika-abh07t0:920_1": "Duṭṭhu mano,",
  "tika-abh07t0:920_2": "taṃ vā etassāti dummano,",
  "tika-abh07t0:920_3": "tassa bhāvo domanassaṃ,",
  "tika-abh07t0:920_4": "mānasikadukkhavedanāyetaṃ adhivacanaṃ,",
  "tika-abh07t0:920_5": "tena sahagatanti domanassasahagataṃ.",
  "tika-abh07t0:920_6": "Ārammaṇe paṭihaññatīti paṭigho, doso.",
  "tika-abh07t0:920_7": "Caṇḍikkasabhāvatāya hesa ārammaṇaṃ paṭihananto viya pavattati.",
  "tika-abh07t0:920_8": "Domanassasahagatassa vedanāvasena abhedepi asādhāraṇadhammavasena cittassa upalakkhaṇatthaṃ domanassaggahaṇaṃ,",
  "tika-abh07t0:920_9": "paṭighasampayuttabhāvo pana ubhinnaṃ ekantasahacāritā dassanatthaṃ vuttoti daṭṭhabbaṃ.",
  "tika-abh07t0:920_10": "Domanassañcettha aniṭṭhārammaṇānubhavanalakkhaṇo vedanākkhandhapariyāpanno eko dhammo,",
  "tika-abh07t0:920_11": "paṭigho caṇḍikkasabhāvo saṅkhārakkhandhapariyāpanno eko dhammoti ayametesaṃ viseso.",
  "tika-abh07t0:920_12": "Ettha ca yaṃ kiñci aniṭṭhārammaṇaṃ,",
  "tika-abh07t0:920_13": "navavidhaāghātavatthūni ca domanassassa kāraṇaṃ,",
  "tika-abh07t0:920_14": "paṭighassa kāraṇañcāti daṭṭhabbaṃ.",
  "tika-abh07t0:920_15": "Dvinnaṃ pana nesaṃ cittānaṃ pāṇātipātādīsu tikkhamandappavattikāle uppatti veditabbā.",
  "tika-abh07t0:920_16": "Etthāpi nigamane pi-",
  "tika-abh07t0:920_17": "saddassa attho vuttanayānusārena daṭṭhabbo.",
  "tika-abh07t0:921_0": "6.",
  "tika-abh07t0:921_1": "Sabhāvaṃ vicinanto tāya kicchati kilamatīti vicikicchā.",
  "tika-abh07t0:921_2": "Atha vā cikicchituṃ dukkaratāya vigatā cikicchā ñāṇappaṭikāro imissāti vicikicchā,",
  "tika-abh07t0:921_3": "tāya sampayuttaṃ vicikicchāsampayuttaṃ.",
  "tika-abh07t0:921_4": "Uddhatassa bhāvo uddhaccaṃ.",
  "tika-abh07t0:921_5": "Uddhaccassa sabbākusalasādhāraṇabhāvepi idha sampayuttadhammesu padhānaṃ hutvā pavattatīti idameva tena visesetvā vuttaṃ.",
  "tika-abh07t0:921_6": "Evañca katvā dhammuddesapāḷiyaṃ sesākusalesu uddhaccaṃ yevāpanakavasena vuttaṃ,",
  "tika-abh07t0:921_7": "idha pana “uddhaccaṃ uppajjatī”ti sarūpeneva desitaṃ.",
  "tika-abh07t0:921_8": "Honti cettha –",
  "tika-abh07t0:922_0": "“Sabbākusalayuttampi, uddhaccaṃ antamānase;",
  "tika-abh07t0:923_0": "Balavaṃ iti taṃyeva, vuttamuddhaccayogato.",
  "tika-abh07t0:924_0": "“Teneva hi munindena, yevāpanakanāmato;",
  "tika-abh07t0:925_0": "Vatvā sesesu ettheva, taṃ sarūpena desita”nti.",
  "tika-abh07t0:926_0": "Imāni pana dve cittāni mūlantaravirahato atisammūḷhatāya,",
  "tika-abh07t0:926_1": "saṃsappanavikkhipanavasena pavattavicikicchuddhaccasamāyogena cañcalatāya ca sabbatthāpi rajjanadussanarahitāni upekkhāsahagatāneva pavattanti,",
  "tika-abh07t0:926_2": "tatoyeva ca sabhāvatikkhatāya ussāhetabbatāya abhāvato saṅkhārabhedopi nesaṃ natthi.",
  "tika-abh07t0:926_3": "Honti cettha –",
  "tika-abh07t0:927_0": "“Mūḷhattā ceva saṃsappa-vikkhepā cekahetukaṃ;",
  "tika-abh07t0:928_0": "Sopekkhaṃ sabbadā no ca, bhinnaṃ saṅkhārabhedato.",
  "tika-abh07t0:929_0": "“Na hi tassa sabhāvena, tikkhatussāhanīyatā;",
  "tika-abh07t0:930_0": "Atthi saṃsappamānassa, vikkhipantassa sabbadā”ti.",
  "tika-abh07t0:931_0": "Mohena muyhanti atisayena muyhanti mūlantaravirahatoti momūhāni.",
  "tika-abh07t0:932_0": "7.",
  "tika-abh07t0:932_1": "Iccevantyādi yathāvuttānaṃ dvādasākusalacittānaṃ nigamanaṃ.",
  "tika-abh07t0:932_2": "Tattha iti-",
  "tika-abh07t0:932_3": "saddo vacanavacanīyasamudāyanidassanattho. Evaṃ-",
  "tika-abh07t0:932_4": "saddo vacanavacanīyapaṭipāṭisandassanattho.",
  "tika-abh07t0:932_5": "Nipātasamudāyo vā esa vacanavacanīyanigamanārambhe.",
  "tika-abh07t0:932_6": "Iccevaṃ yathāvuttanayena sabbathāpi somanassupekkhādiṭṭhisampayogādinā paṭighasampayogādinā vicikicchuddhaccayogenāti",
  "tika-abh07t0:932_7": "sabbenāpi sampayogādiākārena dvādasa akusalacittāni samattāni pariniṭṭhitāni,",
  "tika-abh07t0:932_8": "saṅgahetvā vā attāni gahitāni,",
  "tika-abh07t0:932_9": "vuttānītyattho.",
  "tika-abh07t0:932_10": "Tattha kusalapaṭipakkhāni akusalāni mittappaṭipakkho amitto viya,",
  "tika-abh07t0:932_11": "paṭipakkhabhāvo ca kusalākusalānaṃ yathākkamaṃ pahāyakapahātabbabhāvena veditabbo.",
  "tika-abh07t0:933_0": "8.",
  "tika-abh07t0:933_1": "Aṭṭhadhātyādi saṅgahagāthā.",
  "tika-abh07t0:933_2": "Lobho ca so suppatiṭṭhitabhāvasādhanena mūlasadisattā mūlañca,",
  "tika-abh07t0:933_3": "kaṃ etesanti lobhamūlāni cittāni vedanādibhedato aṭṭhadhā siyuṃ.",
  "tika-abh07t0:933_4": "Tathā dosamūlāni saṅkhārabhedato dvidhā.",
  "tika-abh07t0:933_5": "Mohamūlāni suddho mohoyeva mūlametesanti mohamūlasaṅkhātāni sampayogabhedato dve cāti akusalā dvādasa siyuntyattho.",
  "tika-abh07t0:934_0": "Akusalacittavaṇṇanā niṭṭhitā.",
  "tika-abh07t0:935_0": "Ahetukacittavaṇṇanā",
  "tika-abh07t0:936_0": "9.",
  "tika-abh07t0:936_1": "Evaṃ mūlabhedato tividhampi akusalaṃ sampayogādibhedato dvādasadhā vibhajitvā idāni ahetukacittāni niddisanto",
  "tika-abh07t0:936_2": "tesaṃ akusalavipākādivasena tividhabhāvepi akusalānantaraṃ akusalavipākeyeva cakkhādinissayasampaṭicchanādikiccabhedena",
  "tika-abh07t0:936_3": "sattadhā vibhajituṃ “upekkhāsahagataṃ cakkhuviññāṇa”ntyādimāha.",
  "tika-abh07t0:936_4": "Tattha cakkhati viññāṇādhiṭṭhitaṃ hutvā samavisamaṃ ācikkhantaṃ viya hotīti cakkhu.",
  "tika-abh07t0:936_5": "Atha vā cakkhati rūpaṃ assādentaṃ viya hotīti cakkhu.",
  "tika-abh07t0:936_6": "Cakkhatīti hi ayaṃ saddo “madhuṃ cakkhati,",
  "tika-abh07t0:936_7": "byañjanaṃ cakkhatī”tyādīsu viya assādanattho hoti.",
  "tika-abh07t0:936_8": "Tenāha bhagavā –",
  "tika-abh07t0:936_9": "“cakkhuṃ kho pana,",
  "tika-abh07t0:936_10": "māgaṇḍiya,",
  "tika-abh07t0:936_11": "rūpārāmaṃ rūparataṃ rūpasammudita”ntyādi.",
  "tika-abh07t0:936_12": "Yadi evaṃ “sotaṃ kho,",
  "tika-abh07t0:936_13": "māgaṇḍiya,",
  "tika-abh07t0:936_14": "saddārāmaṃ saddarataṃ saddasammudita”ntyādivacanato sotādīnampi saddādiassādanaṃ atthīti tesampi cakkhusaddābhidheyyatā āpajjeyyāti?",
  "tika-abh07t0:936_15": "Nāpajjati niruḷhattā,",
  "tika-abh07t0:936_16": "niruḷho hesa cakkhu-",
  "tika-abh07t0:936_17": "saddo daṭṭhukāmatānidānakammajabhūtappasādalakkhaṇe cakkhuppasādeyeva mayūrādisaddā viya sakuṇavisesādīsu,",
  "tika-abh07t0:936_18": "cakkhunā sahavuttiyā pana bhamukaṭṭhiparicchinno maṃsapiṇḍopi “cakkhū”ti vuccati.",
  "tika-abh07t0:936_19": "Aṭṭhakathāyaṃ pana anekatthattā dhātūnaṃ cakkhati-",
  "tika-abh07t0:936_20": "saddassa vibhāvanatthatāpi sambhavatīti “cakkhati rūpaṃ vibhāvetīti cakkhū”ti vuttaṃ.",
  "tika-abh07t0:936_21": "Cakkhusmiṃ viññāṇaṃ tannissitatthāti cakkhuviññāṇaṃ.",
  "tika-abh07t0:936_22": "Tathā hetaṃ “cakkhusannissitarūpavijānanalakkhaṇa”nti vuttaṃ.",
  "tika-abh07t0:937_0": "Evaṃ sotaviññāṇādīsupi yathārahaṃ daṭṭhabbaṃ.",
  "tika-abh07t0:937_1": "“Tathā”ti iminā upekkhāsahagatabhāvaṃ atidisati.",
  "tika-abh07t0:937_2": "Viññāṇādhiṭṭhitaṃ hutvā suṇātīti sotaṃ.",
  "tika-abh07t0:937_3": "Ghāyati gandhopādānaṃ karotīti ghānaṃ.",
  "tika-abh07t0:937_4": "Jīvitanimittaṃ raso jīvitaṃ,",
  "tika-abh07t0:937_5": "taṃ avhāyati tasmiṃ ninnatāyāti jivhā niruttinayena.",
  "tika-abh07t0:937_6": "Kucchitānaṃ pāpadhammānaṃ āyo pavattiṭṭhānanti kāyo.",
  "tika-abh07t0:937_7": "Kāyindriyañhi phoṭṭhabbaggahaṇasabhāvattā tadassādavasappavattānaṃ,",
  "tika-abh07t0:937_8": "tammūlakānañca pāpadhammānaṃ visesakāraṇanti tesaṃ pavattiṭṭhānaṃ viya gayhati.",
  "tika-abh07t0:937_9": "Sasambhārakāyo vā kucchitānaṃ kesādīnaṃ āyoti kāyo.",
  "tika-abh07t0:937_10": "Taṃsahacaritattā pana pasādakāyopi tathā vuccati.",
  "tika-abh07t0:937_11": "Du kucchitaṃ hutvā khanati kāyikasukhaṃ,",
  "tika-abh07t0:937_12": "dukkhamanti vā dukkhaṃ.",
  "tika-abh07t0:937_13": "Dukkaramokāsadānaṃ etassāti dukkha”ntipi apare.",
  "tika-abh07t0:937_14": "Pañcaviññāṇaggahitaṃ rūpādiārammaṇaṃ sampaṭicchati tadākārappavattiyāti sampaṭicchanaṃ.",
  "tika-abh07t0:937_15": "Sammā tīreti yathāsampaṭicchitaṃ rūpādiārammaṇaṃ vīmaṃsatīti santīraṇaṃ.",
  "tika-abh07t0:937_16": "Aññamaññaviruddhānaṃ kusalākusalānaṃ pākāti vipākā,",
  "tika-abh07t0:937_17": "vipakkabhāvamāpannānaṃ arūpadhammānametaṃ adhivacanaṃ.",
  "tika-abh07t0:937_18": "Evañca katvā kusalākusalakammasamuṭṭhānānampi kaṭattārūpānaṃ natthi vipākavohāro.",
  "tika-abh07t0:937_19": "Akusalassa vipākacittāni akusalavipākacittāni.",
  "tika-abh07t0:938_0": "10.",
  "tika-abh07t0:938_1": "Sukhayati kāyacittaṃ,",
  "tika-abh07t0:938_2": "suṭṭhu vā khanati kāyacittābādhaṃ,",
  "tika-abh07t0:938_3": "sukhena khamitabbanti vā sukhaṃ.",
  "tika-abh07t0:938_4": "“Sukaramokāsadānaṃ etassāti sukha”nti apare.",
  "tika-abh07t0:938_5": "Kasmā pana yathā akusalavipākasantīraṇaṃ ekameva vuttaṃ,",
  "tika-abh07t0:938_6": "evamavatvā kusalavipākasantīraṇaṃ dvidhā vuttanti?",
  "tika-abh07t0:938_7": "Iṭṭhaiṭṭhamajjhattārammaṇavasena vedanābhedasambhavato.",
  "tika-abh07t0:938_8": "Yadi evaṃ tatthāpi aniṭṭhaaniṭṭhamajjhattārammaṇavasena vedanābhedena bhavitabbanti?",
  "tika-abh07t0:938_9": "Nayidamevaṃ aniṭṭhārammaṇe uppajjitabbassapi domanassassa paṭighena vinā anuppajjanato,",
  "tika-abh07t0:938_10": "paṭighassa ca ekantākusalasabhāvassa abyākatesu asambhavato.",
  "tika-abh07t0:938_11": "Na hi bhinnajātiko dhammo bhinnajātikesu upalabbhati,",
  "tika-abh07t0:938_12": "tasmā attanā samānayogakkhamassa asambhavato akusalavipākesu domanassaṃ na sambhavatīti tassa taṃsahagatatā na vuttā.",
  "tika-abh07t0:938_13": "Atha vā yathā koci balavatā pothiyamāno dubbalapuriso tassa paṭippaharituṃ asakkonto tasmiṃ upekkhakova hoti,",
  "tika-abh07t0:938_14": "evameva akusalavipākānaṃ paridubbalabhāvato aniṭṭhārammaṇepi domanassuppādo natthīti santīraṇaṃ upekkhāsahagatameva.",
  "tika-abh07t0:939_0": "Cakkhuviññāṇādīni pana cattāri ubhayavipākānipi vatthārammaṇaghaṭṭanāya dubbalabhāvato aniṭṭhe iṭṭhepi ca ārammaṇe upekkhāsahagatāneva.",
  "tika-abh07t0:939_1": "Tesañhi catunnampi vatthubhūtāni cakkhādīni upādārūpāneva,",
  "tika-abh07t0:939_2": "tathā ārammaṇabhūtānipi rūpādīni,",
  "tika-abh07t0:939_3": "upādārūpakena ca upādārūpakassa saṅghaṭṭanaṃ atidubbalaṃ picupiṇḍakena picupiṇḍakassa phusanaṃ viya,",
  "tika-abh07t0:939_4": "tasmā tāni sabbathāpi upekkhāsahagatāneva.",
  "tika-abh07t0:939_5": "Kāyaviññāṇassa pana phoṭṭhabbasaṅkhātabhūtattayameva ārammaṇanti taṃ kāyappasāde saṅghaṭṭitampi taṃ atikkamitvā tannissayesu mahābhūtesu paṭihaññati.",
  "tika-abh07t0:939_6": "Bhūtarūpehi ca bhūtarūpānaṃ saṅghaṭṭanaṃ balavataraṃ adhikaraṇimatthake picupiṇḍakaṃ ṭhapetvā kūṭena",
  "tika-abh07t0:939_7": "pahaṭakāle kūṭassa picupiṇḍakaṃ atikkamitvā adhikaraṇiggahaṇaṃ viya,",
  "tika-abh07t0:939_8": "tasmā vatthārammaṇaghaṭṭanāya balavabhāvato kāyaviññāṇaṃ aniṭṭhe dukkhasahagataṃ,",
  "tika-abh07t0:939_9": "iṭṭhe sukhasahagatanti.",
  "tika-abh07t0:939_10": "Sampaṭicchanayugaḷhaṃ pana attanā asamānanissayānaṃ cakkhuviññāṇādīnamanantaraṃ uppajjatīti samānanissayato",
  "tika-abh07t0:939_11": "aladdhānantarapaccayatāya sabhāgūpatthambharahito viya puriso nātibalavaṃ sabbathāpi visayarasamanubhavituṃ",
  "tika-abh07t0:939_12": "na sakkotīti sabbathāpi upekkhāsahagatameva.",
  "tika-abh07t0:939_13": "Vuttavipariyāyato kusalavipākasantīraṇaṃ iṭṭhaiṭṭhamajjhattārammaṇesu sukhopekkhāsahagatanti.",
  "tika-abh07t0:939_14": "Yadi evaṃ āvajjanadvayassa upekkhāsampayogaṃ kasmā vakkhati,",
  "tika-abh07t0:939_15": "nanu tampi samānanissayānantaraṃ pavattatīti? Saccaṃ,",
  "tika-abh07t0:939_16": "tattha pana purimaṃ pubbe kenaci aggahiteyeva ārammaṇe ekavārameva pavattati,",
  "tika-abh07t0:939_17": "pacchimampi visadisacittasantānaparāvattanavasena byāpārantarasāpekkhanti na sabbathāpi visayarasamanubhavituṃ sakkoti,",
  "tika-abh07t0:939_18": "tasmā majjhattavedanāsampayuttamevāti.",
  "tika-abh07t0:939_19": "Honti cettha –",
  "tika-abh07t0:940_0": "“Vatthālambasabhāvānaṃ, bhūtikānañhi ghaṭṭanaṃ;",
  "tika-abh07t0:941_0": "Dubbalaṃ iti cakkhādi-catucittamupekkhakaṃ.",
  "tika-abh07t0:942_0": "“Kāyanissayaphoṭṭhabba-bhūtānaṃ ghaṭṭanāya tu;",
  "tika-abh07t0:943_0": "Balavattā na viññāṇaṃ, kāyika majjhavedanaṃ.",
  "tika-abh07t0:944_0": "“Samānanissayo yasmā, natthānantarapaccayo;",
  "tika-abh07t0:945_0": "Tasmā dubbalamālambe, sopekkhaṃ sampaṭicchana”nti.",
  "tika-abh07t0:946_0": "Kusalassa vipākāni,",
  "tika-abh07t0:946_1": "sampayuttahetuvirahato ahetukacittāni cāti kusalavipākāhetukacittāni.",
  "tika-abh07t0:946_2": "Nibbattakahetuvasena nipphannānipi hetāni sampayuttahetuvaseneva ahetukavohāraṃ labhanti,",
  "tika-abh07t0:946_3": "itarathā mahāvipākehi imesaṃ nānattāsambhavato.",
  "tika-abh07t0:946_4": "Kiṃ panettha kāraṇaṃ yathā idhevaṃ akusalavipākanigamane ahetukaggahaṇaṃ na katanti?",
  "tika-abh07t0:946_5": "Byabhicārābhāvato.",
  "tika-abh07t0:946_6": "Sati hi sambhave,",
  "tika-abh07t0:946_7": "byabhicāre ca visesanaṃ sātthakaṃ siyā.",
  "tika-abh07t0:946_8": "Akusalavipākānaṃ pana lobhādisāvajjadhammavipākabhāvena tabbidhurehi,",
  "tika-abh07t0:946_9": "alobhādīhi sampayogāyogato,",
  "tika-abh07t0:946_10": "sayaṃ abyākataniravajjasabhāvānaṃ lobhādiakusaladhammasampayogavirodhato ca natthi kadācipi sahetukatāya",
  "tika-abh07t0:946_11": "sambhavoti ahetukabhāvābyabhicārato na tāni ahetukasaddena visesitabbāni.",
  "tika-abh07t0:947_0": "11.",
  "tika-abh07t0:947_1": "Idāni ahetukādhikāre ahetukakiriyacittānipi kiccabhedena tidhā dassetuṃ “upekkhāsahagata”ntyādi vuttaṃ.",
  "tika-abh07t0:947_2": "Cakkhādipañcadvāre ghaṭṭitamārammaṇaṃ āvajjeti tattha ābhogaṃ karoti,",
  "tika-abh07t0:947_3": "cittasantānaṃ vā bhavaṅgavasena pavattituṃ adatvā vīthicittabhāvāya pariṇāmetīti pañcadvārāvajjanaṃ,",
  "tika-abh07t0:947_4": "kiriyāhetukamanodhātucittaṃ.",
  "tika-abh07t0:947_5": "Āvajjanassa anantarapaccayabhūtaṃ bhavaṅgacittaṃ manodvāraṃ vīthicittānaṃ pavattimukhabhāvato.",
  "tika-abh07t0:947_6": "Tasmiṃ diṭṭhasutamutādivasena āpāthamāgatamārammaṇaṃ āvajjeti,",
  "tika-abh07t0:947_7": "vuttanayena vā cittasantānaṃ pariṇāmetīti manodvārāvajjanaṃ,",
  "tika-abh07t0:947_8": "kiriyāhetukamanoviññāṇadhātuupekkhāsahagatacittaṃ.",
  "tika-abh07t0:947_9": "Idameva ca pañcadvāre yathāsantīritaṃ ārammaṇaṃ vavatthapetīti voṭṭhabbananti ca vuccati.",
  "tika-abh07t0:947_10": "Hasitaṃ uppādetīti hasituppādaṃ,",
  "tika-abh07t0:947_11": "khīṇāsavānaṃ anoḷārikārammaṇesu pahaṭṭhākāramattahetukaṃ kiriyāhetukamanoviññāṇadhātusomanassasahagatacittaṃ.",
  "tika-abh07t0:948_0": "12.",
  "tika-abh07t0:948_1": "Sabbathāpīti akusalavipākakusalavipākakiriyabhedena.",
  "tika-abh07t0:948_2": "Aṭṭhārasāti gaṇanaparicchedo.",
  "tika-abh07t0:948_3": "Ahetukacittānīti paricchinnadhammanidassanaṃ.",
  "tika-abh07t0:949_0": "Ahetukacittavaṇṇanā niṭṭhitā.",
  "tika-abh07t0:950_0": "Sobhanacittavaṇṇanā",
  "tika-abh07t0:951_0": "14.",
  "tika-abh07t0:951_1": "Evaṃ dvādasākusalaahetukāṭṭhārasavasena samatiṃsa cittāni dassetvā idāni tabbinimuttānaṃ sobhanavohāraṃ ṭhapetuṃ “pāpāhetukamuttānī”tyādi vuttaṃ.",
  "tika-abh07t0:951_2": "Attanā adhisayitassa apāyādidukkhassa pāpanato pāpehi,",
  "tika-abh07t0:951_3": "hetusampayogābhāvato ahetukehi ca muttāni catuvīsatikāmāvacarapañcatiṃsamahaggatalokuttaravasena ekūnasaṭṭhiparimāṇāni,",
  "tika-abh07t0:951_4": "atha vā aṭṭha lokuttarāni jhānaṅgayogabhedena paccekaṃ pañcadhā katvā ekanavutipi cittāni sobhanaguṇāvahanato,",
  "tika-abh07t0:951_5": "alobhādianavajjahetusampayogato ca sobhanānīti vuccare kathīyanti.",
  "tika-abh07t0:952_0": "Kāmāvacarasobhanacittavaṇṇanā",
  "tika-abh07t0:953_0": "15.",
  "tika-abh07t0:953_1": "Idāni sobhanesu kāmāvacarānameva paṭhamaṃ uddiṭṭhattā tesupi abyākatānaṃ kusalapubbakattā paṭhamaṃ kāmāvacarakusalaṃ,",
  "tika-abh07t0:953_2": "tato tabbipākaṃ,",
  "tika-abh07t0:953_3": "tadanantaraṃ tadekabhūmipariyāpannaṃ kiriyacittañca paccekaṃ vedanāñāṇasaṅkhārabhedena aṭṭhadhā dassetuṃ “somanassasahagata”ntyādi vuttaṃ.",
  "tika-abh07t0:953_4": "Tattha jānāti yathāsabhāvaṃ paṭivijjhatīti ñāṇaṃ.",
  "tika-abh07t0:953_5": "Sesaṃ vuttanayameva.",
  "tika-abh07t0:953_6": "Ettha ca balavasaddhāya dassanasampattiyā paccayapaṭiggāhakādisampattiyāti evamādīhi kāraṇehi somanassasahagatatā,",
  "tika-abh07t0:953_7": "paññāsaṃvattanikakammato,",
  "tika-abh07t0:953_8": "abyāpajjalokūpapattito,",
  "tika-abh07t0:953_9": "indriyaparipākato,",
  "tika-abh07t0:953_10": "kilesadūrībhāvato ca ñāṇasampayuttatā,",
  "tika-abh07t0:953_11": "tabbipariyāyena upekkhāsahagatatā ceva ñāṇavippayuttatā ca,",
  "tika-abh07t0:953_12": "āvāsasappāyādivasena kāyacittānaṃ kallabhāvato,",
  "tika-abh07t0:953_13": "pubbe dānādīsu kataparicayatādīhi ca asaṅkhārikatā,",
  "tika-abh07t0:953_14": "tabbipariyāyena sasaṅkhārikatā ca veditabbā.",
  "tika-abh07t0:954_0": "Tattha yadā pana yo deyyadhammapaṭiggāhakādisampattiṃ,",
  "tika-abh07t0:954_1": "aññaṃ vā somanassahetuṃ āgamma haṭṭhapahaṭṭho “atthi dinna”ntyādinayappavattaṃ sammādiṭṭhiṃ purakkhatvā",
  "tika-abh07t0:954_2": "muttacāgatādivasena asaṃsīdanto anussāhito parehi dānādīni puññāni karoti,",
  "tika-abh07t0:954_3": "tadāssa cittaṃ somanassasahagataṃ ñāṇasampayuttaṃ asaṅkhārikaṃ hoti.",
  "tika-abh07t0:954_4": "Yadā pana vuttanayeneva haṭṭhatuṭṭho sammādiṭṭhiṃ purakkhatvāpi amuttacāgatādivasena saṃsīdamāno parehi vā ussāhito karoti,",
  "tika-abh07t0:954_5": "tadāssa tadeva cittaṃ sasaṅkhārikaṃ hoti.",
  "tika-abh07t0:954_6": "Yadā pana ñātijanassa paṭipattidassanena jātaparicayā bāladārakā bhikkhū disvā somanassajātā sahasā kiñcideva hatthagataṃ dadanti vā vandanti vā,",
  "tika-abh07t0:954_7": "tadā tesaṃ tatiyaṃ cittaṃ uppajjati.",
  "tika-abh07t0:954_8": "Yadā pana “detha,",
  "tika-abh07t0:954_9": "vandathā”ti ñātīhi ussāhitā evaṃ paṭipajjanti,",
  "tika-abh07t0:954_10": "tadā catutthaṃ cittaṃ uppajjati.",
  "tika-abh07t0:954_11": "Yadā pana deyyadhammapaṭiggāhakādīnaṃ asampattiṃ,",
  "tika-abh07t0:954_12": "aññesaṃ vā somanassahetūnaṃ abhāvaṃ āgamma catūsupi vikappesu somanassarahitā honti,",
  "tika-abh07t0:954_13": "tadā sesāni cattāri upekkhāsahagatāni uppajjantīti.",
  "tika-abh07t0:954_14": "Aṭṭhapīti pi-",
  "tika-abh07t0:954_15": "saddena dasapuññakiriyādivasena anekavidhataṃ sampiṇḍeti.",
  "tika-abh07t0:954_16": "Tathā hi vadanti –",
  "tika-abh07t0:955_0": "“Kamena puññavatthūhi, gocarādhipatīhi ca;",
  "tika-abh07t0:956_0": "Kammahīnādito ceva, gaṇeyya nayakovido”ti.",
  "tika-abh07t0:957_0": "Imāni hi aṭṭha cittāni dasapuññakiriyavatthuvasena pavattanato paccekaṃ dasa dasāti katvā asīti cittāni honti,",
  "tika-abh07t0:957_1": "tāni ca chasu ārammaṇesu pavattanato paccekaṃ chagguṇitāni sāsītikāni cattāri satāni honti,",
  "tika-abh07t0:957_2": "adhipatibhedena pana ñāṇavippayuttānaṃ cattālīsādhikadvisataparimāṇānaṃ vīmaṃsādhipatisampayogābhāvato",
  "tika-abh07t0:957_3": "tāni tiṇṇaṃ adhipatīnaṃ vasena tiguṇitāni vīsādhikāni sattasatāni,",
  "tika-abh07t0:957_4": "tathā ñāṇasampayuttāni ca catunnaṃ adhipatīnaṃ vasena catugguṇitāni sasaṭṭhikāni nava satānīti evaṃ adhipativasena",
  "tika-abh07t0:957_5": "sahassaṃ sāsītikāni ca cha satāni honti,",
  "tika-abh07t0:957_6": "tāni kāyavacīmanokammasaṅkhātakammattikavasena tiguṇitāni cattālīsādhikāni pañca sahassāni honti,",
  "tika-abh07t0:957_7": "tāni ca hīnamajjhimapaṇītabhedato tiguṇitāni vīsasatādhikapannarasasahassāni honti.",
  "tika-abh07t0:957_8": "Yaṃ pana vuttaṃ ācariyabuddhadattattherena –",
  "tika-abh07t0:958_0": "“Sattarasa sahassāni, dve satāni asīti ca;",
  "tika-abh07t0:959_0": "Kāmāvacarapuññāni, bhavantīti viniddise”ti.",
  "tika-abh07t0:960_0": "Taṃ adhipativasena gaṇanaparihāniṃ anādiyitvā sotapatitavasena vuttanti daṭṭhabbaṃ,",
  "tika-abh07t0:960_1": "kāladesādibhedena pana nesaṃ bhedo appameyyova.",
  "tika-abh07t0:961_0": "Kucchite pāpadhamme salayanti kampenti viddhaṃsenti apagamentīti vā kusalāni.",
  "tika-abh07t0:961_1": "Atha vā kucchitākārena santāne sayanato pavattanato kusasaṅkhāte pāpadhamme lunanti chindantīti kusalāni.",
  "tika-abh07t0:961_2": "Atha vā kucchite pāpadhamme sānato tanukaraṇato osānakaraṇato vā kusasaṅkhātena ñāṇena,",
  "tika-abh07t0:961_3": "saddhādidhammajātena vā lātabbāni sahajātaupanissayabhāvena yathārahaṃ pavattetabbānīti kusalāni,",
  "tika-abh07t0:961_4": "tāneva yathāvuttatthena kāmāvacarāni kusalacittāni cāti kāmāvacarakusalacittāni.",
  "tika-abh07t0:962_0": "16.",
  "tika-abh07t0:962_1": "Yathā panetāni puññakiriyavasena,",
  "tika-abh07t0:962_2": "kammadvāravasena,",
  "tika-abh07t0:962_3": "kammavasena,",
  "tika-abh07t0:962_4": "adhipativasena ca pavattanti,",
  "tika-abh07t0:962_5": "nevaṃ vipākāni dānādivasena appavattanato,",
  "tika-abh07t0:962_6": "viññattisamuṭṭhāpanābhāvato,",
  "tika-abh07t0:962_7": "avipākasabhāvato,",
  "tika-abh07t0:962_8": "chandādīni purakkhatvā appavattito ca,",
  "tika-abh07t0:962_9": "tasmā taṃvasena parihāpetvā yathārahaṃ gaṇanabhedo yojetabbo.",
  "tika-abh07t0:962_10": "Imānipi iṭṭhaiṭṭhamajjhattārammaṇavasena yathākkamaṃ somanassupekkhāsahitāni.",
  "tika-abh07t0:962_11": "Paṭisandhādivasappavattiyaṃ kammassa balavābalavabhāvato,",
  "tika-abh07t0:962_12": "tadārammaṇappavattiyaṃ yebhuyyena javanānurūpato,",
  "tika-abh07t0:962_13": "kadāci tatthāpi kammānurūpato ca ñāṇasampayuttāni,",
  "tika-abh07t0:962_14": "ñāṇavippayuttāni ca honti.",
  "tika-abh07t0:962_15": "Yathāpayogaṃ vinā sappayogañca yathāupaṭṭhitehi kammādipaccayehi utubhojanādisappāyāsappāyavasena asaṅkhārikasasaṅkhārikāni.",
  "tika-abh07t0:963_0": "17. Kiriyacittānampi kusale vuttanayena yathārahaṃ somanassasahagatāditā veditabbā.",
  "tika-abh07t0:964_0": "18.",
  "tika-abh07t0:964_1": "Sahetukakāmāvacarakusalavipākakiriyacittānīti ettha sahetukaggahaṇaṃ vipākakiriyāpekkhaṃ visesanaṃ kusalassa ekantasahetukattā.",
  "tika-abh07t0:964_2": "Hoti hi yathālābhayojanā,",
  "tika-abh07t0:964_3": "“sakkharakathalampi macchagumbampi carantampi tiṭṭhantampī”tyādīsu viya sakkharakathalassa caraṇāyogato macchagumbāpekkhāya caraṇakiriyā yojīyatīti.",
  "tika-abh07t0:965_0": "19.",
  "tika-abh07t0:965_1": "Sahetukāmāvacarapuññapākakiriyā vedanāñāṇasaṅkhārabhedena paccekaṃ vedanābhedato duvidhattā,",
  "tika-abh07t0:965_2": "ñāṇabhedato catubbidhattā,",
  "tika-abh07t0:965_3": "saṅkhārabhedato aṭṭhavidhattā ca sampiṇḍetvā catuvīsati matāti yojanā.",
  "tika-abh07t0:965_4": "Nanu ca vedanābhedo tāva yutto tāsaṃ bhinnasabhāvattā.",
  "tika-abh07t0:965_5": "Ñāṇasaṅkhārabhedo pana kathanti?",
  "tika-abh07t0:965_6": "Ñāṇasaṅkhārānaṃ bhāvābhāvakatopi bhedo ñāṇasaṅkhārakatova yathā vassakato subhikkho dubbhikkhoti,",
  "tika-abh07t0:965_7": "tasmā ñāṇasaṅkhārakato bhedo ñāṇasaṅkhārabhedoti na ettha koci virodhoti.",
  "tika-abh07t0:966_0": "20.",
  "tika-abh07t0:966_1": "Idāni sabbānipi kāmāvacaracittāni sampiṇḍetvā dassetuṃ “kāme tevīsā”tyādi vuttaṃ.",
  "tika-abh07t0:966_2": "Kāme bhave satta akusalavipākāni,",
  "tika-abh07t0:966_3": "sahetukāhetukāni soḷasa kusalavipākānīti evaṃ tevīsati vipākāni dvādasa akusalāni,",
  "tika-abh07t0:966_4": "aṭṭha kusalānīti puññāpuññāni vīsati ahetukā tisso sahetukā aṭṭhāti ekādasa kiriyā cāti sabbathāpi kusalākusalavipākakiriyānaṃ",
  "tika-abh07t0:966_5": "antogadhabhedena catupaññāseva kāladesasantānādibhedena anekavidhabhāvepītyattho.",
  "tika-abh07t0:967_0": "Kāmāvacarasobhanacittavaṇṇanā niṭṭhitā.",
  "tika-abh07t0:968_0": "Rūpāvacaracittavaṇṇanā",
  "tika-abh07t0:969_0": "21.",
  "tika-abh07t0:969_1": "Idāni tadanantaruddiṭṭhassa rūpāvacarassa niddesakkamo anuppattoti tassa jhānaṅgayogabhedena pañcadhā vibhāgaṃ dassetuṃ “vitakka…pe…",
  "tika-abh07t0:969_2": "sahita”ntyādimāha.",
  "tika-abh07t0:969_3": "Vitakko ca vicāro ca pīti ca sukhañca ekaggatā cāti imehi sahitaṃ vitakkavicārapītisukhekaggatāsahitaṃ.",
  "tika-abh07t0:969_4": "Tattha ārammaṇaṃ vitakketi sampayuttadhamme abhiniropetīti vitakko,",
  "tika-abh07t0:969_5": "so sahajātānaṃ ārammaṇābhiniropanalakkhaṇo,",
  "tika-abh07t0:969_6": "yathā hi koci gāmavāsī puriso rājavallabhaṃ sambandhinaṃ mittaṃ vā nissāya rājagehaṃ anupavisati,",
  "tika-abh07t0:969_7": "evaṃ vitakkaṃ nissāya cittaṃ ārammaṇaṃ ārohati.",
  "tika-abh07t0:969_8": "Yadi evaṃ kathaṃ avitakkaṃ cittaṃ ārammaṇaṃ ārohatīti?",
  "tika-abh07t0:969_9": "Tampi vitakkabaleneva abhinirohati.",
  "tika-abh07t0:969_10": "Yathā hi so puriso paricayena tena vināpi nirāsaṅko rājagehaṃ pavisati,",
  "tika-abh07t0:969_11": "evaṃ paricayena vitakkena vināpi avitakkaṃ cittaṃ ārammaṇaṃ abhinirohati.",
  "tika-abh07t0:969_12": "Paricayoti cettha savitakkacittassa santāne abhiṇhappavattivasena nibbattā cittabhāvanā.",
  "tika-abh07t0:969_13": "Api cettha pañcaviññāṇaṃ avitakkampi vatthārammaṇasaṅghaṭṭanabalena,",
  "tika-abh07t0:969_14": "dutiyajjhānādīni ca heṭṭhimabhāvanābalena abhirohanti.",
  "tika-abh07t0:970_0": "Ārammaṇe tena cittaṃ vicaratīti vicāro.",
  "tika-abh07t0:970_1": "So āraṇanumajjanalakkhaṇo.",
  "tika-abh07t0:970_2": "Tathā hesa “anusandhānatā”ti niddiṭṭho.",
  "tika-abh07t0:970_3": "Ettha ca vicārato oḷārikaṭṭhena,",
  "tika-abh07t0:970_4": "tasseva pubbaṅgamaṭṭhena ca paṭhamaghaṇṭābhighāto viya cetaso paṭhamābhinipāto vitakko,",
  "tika-abh07t0:970_5": "anuravo viya anusañcaraṇaṃ vicāro.",
  "tika-abh07t0:970_6": "Vipphāravācettha vitakko cittassa paripphandanabhūto,",
  "tika-abh07t0:970_7": "ākāse uppatitukāmassa sakuṇassa pakkhavikkhepo viya,",
  "tika-abh07t0:970_8": "padumābhimukhapāto viya ca gandhānubandhacetasā bhamarassa,",
  "tika-abh07t0:970_9": "santavutti vicāro cittassa nātiparipphandanabhūto,",
  "tika-abh07t0:970_10": "ākāse uppatitassa sakuṇassa pakkhappasāraṇaṃ viya,",
  "tika-abh07t0:970_11": "padumassa uparibhāge paribbhamanaṃ viya ca padumābhimukhapatitassa bhamarassa.",
  "tika-abh07t0:971_0": "Pinayati kāyacittaṃ tappeti,",
  "tika-abh07t0:971_1": "vaḍḍhetīti vā pīti,",
  "tika-abh07t0:971_2": "sā sampiyāyanalakkhaṇā,",
  "tika-abh07t0:971_3": "ārammaṇaṃ kallato gahaṇalakkhaṇāti vuttaṃ hoti,",
  "tika-abh07t0:971_4": "sampayuttadhamme sukhayatīti sukhaṃ,",
  "tika-abh07t0:971_5": "taṃ iṭṭhānubhavanalakkhaṇaṃ subhojanarasassādako rājā viya.",
  "tika-abh07t0:971_6": "Tattha ārammaṇappaṭilābhe pītiyā viseso pākaṭo kantārakhinnassa vanantodakadassane viya,",
  "tika-abh07t0:971_7": "yathāladdhassa anubhavane sukhassa viseso pākaṭo yathādiṭṭhaudakassa pānādīsu viyāti.",
  "tika-abh07t0:971_8": "Nānārammaṇavikkhepābhāvena ekaṃ ārammaṇaṃ aggaṃ imassāti ekaggaṃ, cittaṃ,",
  "tika-abh07t0:971_9": "tassa bhāvo ekaggatā, samādhi.",
  "tika-abh07t0:971_10": "So avikkhepalakkhaṇo.",
  "tika-abh07t0:971_11": "Tassa hi vasena sasampayuttaṃ cittaṃ avikkhittaṃ hoti.",
  "tika-abh07t0:972_0": "Paṭhamañca desanākkamato ceva uppattikkamato ca ādibhūtattā taṃ jhānañca ārammaṇūpanijjhānato,",
  "tika-abh07t0:972_1": "paccanīkajhāpanato cāti paṭhamajjhānaṃ,",
  "tika-abh07t0:972_2": "vitakkādipañcakaṃ.",
  "tika-abh07t0:972_3": "Jhānaṅgasamudāye yeva hi jhānavohāro nemiādiaṅgasamudāye rathavohāro viya,",
  "tika-abh07t0:972_4": "tathā hi vuttaṃ vibhaṅge “jhānanti vitakko vicāro pīti sukhaṃ cittassekaggatā”ti.",
  "tika-abh07t0:972_5": "Paṭhamajjhānena sampayuttaṃ kusalacittaṃ paṭhamajjhānakusalacittaṃ.",
  "tika-abh07t0:973_0": "Kasmā pana aññesu phassādīsu sampayuttadhammesu vijjamānesu imeyeva pañca jhānaṅgavasena vuttāti? Vuccate –",
  "tika-abh07t0:973_1": "upanijjhānakiccavantatāya,",
  "tika-abh07t0:973_2": "kāmacchandādīnaṃ ujupaṭipakkhabhāvato ca.",
  "tika-abh07t0:973_3": "Vitakko hi ārammaṇe cittaṃ abhiniropeti.",
  "tika-abh07t0:973_4": "Vicāro anuppabandheti,",
  "tika-abh07t0:973_5": "pīti cassa pīnanaṃ,",
  "tika-abh07t0:973_6": "sukhañca upabrūhanaṃ karoti,",
  "tika-abh07t0:973_7": "atha naṃ sasampayuttadhammaṃ etehi abhiniropanānuppabandhanapīnanaupabrūhanehi anuggahitā ekaggatā samādhānakiccena",
  "tika-abh07t0:973_8": "attānaṃ anuvattāpentī ekattārammaṇe samaṃ,",
  "tika-abh07t0:973_9": "sammā ca ādhiyati.",
  "tika-abh07t0:973_10": "Indriyasamatāvasena samaṃ paṭipakkhadhammānaṃ dūrībhāvena līnuddhaccābhāvena sammā ca ṭhapetīti evamete sameva upanijjhānakiccaṃ āveṇikaṃ.",
  "tika-abh07t0:973_11": "Kāmacchandādipaṭipakkhabhāve pana samādhi kāmacchandassa paṭipakkho rāgappaṇidhiyā ujupaccanīkabhāvato.",
  "tika-abh07t0:973_12": "Kāmacchandavasena hi nānārammaṇehi palobhitassa paribbhamantassa cittassa samādhānaṃ ekaggatāya hoti.",
  "tika-abh07t0:973_13": "Pīti byāpādassa pāmojjasabhāvattā.",
  "tika-abh07t0:973_14": "Vitakko thinamiddhassa yoniso saṅkappanavasena savipphārappavattito sukhaṃ avūpasamānutāpasabhāvassa uddhaccakukkuccassa vūpasantasītalasabhāvattā.",
  "tika-abh07t0:973_15": "Vicāro vicikicchāya ārammaṇe anumajjanavasena paññāpatirūpasabhāvattā.",
  "tika-abh07t0:973_16": "Evaṃ upanijjhānakiccavantatāya,",
  "tika-abh07t0:973_17": "kāmacchandādīnaṃ ujupaṭipakkhabhāvato ca imeyeva pañca jhānaṅgabhāvena vavatthitāti. Yathāhu –",
  "tika-abh07t0:974_0": "“Upanijjhānakiccattā, kāmādipaṭipakkhato;",
  "tika-abh07t0:975_0": "Santesupi ca aññesu, pañceva jhānasaññitā”ti.",
  "tika-abh07t0:976_0": "Upekkhā panetta santavuttisabhāvattā sukheva antogadhāti daṭṭhabbaṃ. Tenāhu –",
  "tika-abh07t0:977_0": "“Upekkhā santavuttittā, sukhamicceva bhāsitā”ti. ;",
  "tika-abh07t0:978_0": "Pahānaṅgādivasena panassa viseso upari āvi bhavissati,",
  "tika-abh07t0:978_1": "tathā arūpāvacaralokuttaresupi labbhamānakaviseso.",
  "tika-abh07t0:978_2": "Athettha kāmāvacarakusalesu viya saṅkhārabhedo kasmā na gahito.",
  "tika-abh07t0:978_3": "Idampi hi kevalaṃ samathānuyogavasena paṭiladdhaṃ sasaṅkhārikaṃ,",
  "tika-abh07t0:978_4": "maggādhigamavasena paṭiladdhaṃ asaṅkhārikanti sakkā vattunti?",
  "tika-abh07t0:978_5": "Nayidamevaṃ maggādhigamavasenasattito paṭiladdhassāpi aparabhāge parikammavaseneva uppajjanato,",
  "tika-abh07t0:978_6": "tasmā sabbassapi jhānassa parikammasaṅkhātapubbābhisaṅkhārena vinā kevalaṃ adhikāravasena anuppajjanato “asaṅkhārika”ntipi,",
  "tika-abh07t0:978_7": "adhikārena ca vinā kevalaṃ parikammābhisaṅkhāreneva anuppajjanato “sasaṅkhārika”ntipi na sakkā vattunti.",
  "tika-abh07t0:978_8": "Atha vā pubbābhisaṅkhāravaseneva uppajjamānassa na kadāci asaṅkhārikabhāvo sambhavatīti “asaṅkhārika”nti",
  "tika-abh07t0:978_9": "ca byabhicārābhāvato “sasaṅkhārika”nti ca na vuttanti.",
  "tika-abh07t0:979_0": "Pi-",
  "tika-abh07t0:979_1": "saddena cettha catukkapañcakanayavasena suddhikanavako,",
  "tika-abh07t0:979_2": "tañca dukkhappaṭipadādandhābhiññādukkhappaṭipadākhippābhiññāsukhappaṭipadādandhābhiññāsukhappaṭipadākhippābhiññāvasena",
  "tika-abh07t0:979_3": "paṭipadācatukkena yojetvā desitattā cattāro navakā,",
  "tika-abh07t0:979_4": "parittaṃ parittārammaṇaṃ,",
  "tika-abh07t0:979_5": "parittaṃ appamāṇārammaṇaṃ,",
  "tika-abh07t0:979_6": "appamāṇaṃ parittārammaṇaṃ,",
  "tika-abh07t0:979_7": "appamāṇaṃ appamāṇārammaṇanti ārammaṇacatukkena yojitattā cattāro navakā,",
  "tika-abh07t0:979_8": "“dukkhappaṭipadaṃ dandhābhiññaṃ parittaṃ parittārammaṇaṃ,",
  "tika-abh07t0:979_9": "dukkhappaṭipadaṃ dandhābhiññaṃ parittaṃ appamāṇārammaṇa”ntyādinā ārammaṇappaṭipadāmissakanayavasena soḷasa",
  "tika-abh07t0:979_10": "navakāti pañcavīsati navakāti evamādibhedaṃ saṅgaṇhāti.",
  "tika-abh07t0:980_0": "22.",
  "tika-abh07t0:980_1": "Jhānavisesena nibbattitavipāko ekantato taṃtaṃjhānasadisovāti vipākaṃ jhānasadisameva vibhattaṃ.",
  "tika-abh07t0:980_2": "Imameva hi atthaṃ dīpetuṃ bhagavatā vipākaniddesepi kusalaṃ uddisitvāva tadanantaraṃ mahaggatalokuttaravipākā vibhattā.",
  "tika-abh07t0:981_0": "25.",
  "tika-abh07t0:981_1": "Rūpāvacaramānasaṃ jhānabhedena pañcahi catūhi tīhi dvīhi puna dvīhi jhānaṅgehi sampayogabhedena pañcadhā",
  "tika-abh07t0:981_2": "pañcaṅgikaṃ caturaṅgikaṃ tivaṅgikaṃ duvaṅgikaṃ puna duvaṅgikanti pañcavidhaṃ hoti avisesena,",
  "tika-abh07t0:981_3": "puna taṃ puññapākakiriyānaṃ paccekaṃ pañcannaṃ pañcannaṃ bhedā pañcadasadhā bhavetyattho.",
  "tika-abh07t0:982_0": "Rūpāvacaracittavaṇṇanā niṭṭhitā.",
  "tika-abh07t0:983_0": "Arūpāvacaracittavaṇṇanā",
  "tika-abh07t0:984_0": "26.",
  "tika-abh07t0:984_1": "Idāni arūpāvacaraṃ ārammaṇabhedena catudhā vibhajitvā dassento āha “ākāsānañcāyatanā”tiādi.",
  "tika-abh07t0:984_2": "Tattha uppādādiantarahitatāya nāssa antoti anantaṃ,",
  "tika-abh07t0:984_3": "ākāsañca taṃ anantañcāti ākāsānantaṃ,",
  "tika-abh07t0:984_4": "kasiṇugghāṭimākāso.",
  "tika-abh07t0:984_5": "“Anantākāsa”nti ca vattabbe “agyāhito”tyādīsu viya visesanassa paranipātavasena “ākāsānanta”nti vuttaṃ.",
  "tika-abh07t0:984_6": "Ākāsānantameva ākāsānañcaṃ sakatthe bhāvapaccayavasena.",
  "tika-abh07t0:984_7": "Ākāsānañcameva āyatanaṃ sasampayuttadhammassa jhānassa adhiṭṭhānaṭṭhena devānaṃ devāyatanaṃ viyāti ākāsānañcāyatanaṃ.",
  "tika-abh07t0:984_8": "Tasmiṃ appanāppattaṃ paṭhamāruppajjhānampi idha “ākāsānañcāyatana”nti vuttaṃ yathā pathavīkasiṇārammaṇaṃ jhānaṃ “pathavīkasiṇa”nti.",
  "tika-abh07t0:984_9": "Atha vā ākāsānañcaṃ āyatanaṃ assāti ākāsānañcāyatanaṃ, jhānaṃ,",
  "tika-abh07t0:984_10": "tena sampayuttaṃ kusalacittaṃ ākāsānañcāyatanakusalacittaṃ.",
  "tika-abh07t0:985_0": "Viññāṇameva anantaṃ viññāṇānantaṃ,",
  "tika-abh07t0:985_1": "paṭhamāruppaviññāṇaṃ.",
  "tika-abh07t0:985_2": "Tañhi uppādādiantavantampi anantākāse pavattanato attānaṃ ārabbha pavattāya bhāvanāya uppādādiantaṃ aggahetvā",
  "tika-abh07t0:985_3": "anantato pharaṇavasena pavattanato ca “ananta”nti vuccati.",
  "tika-abh07t0:985_4": "Viññāṇānantameva viññāṇañcaṃ ākārassa rassattaṃ, na-",
  "tika-abh07t0:985_5": "kārassa lopañca katvā.",
  "tika-abh07t0:985_6": "Dutiyāruppaviññāṇena vā añcitabbaṃ pāpuṇitabbanti viññāṇañcaṃ,",
  "tika-abh07t0:985_7": "tadeva āyatanaṃ dutiyāruppassa adhiṭṭhānattāti viññāṇañcāyatanaṃ.",
  "tika-abh07t0:985_8": "Sesaṃ purimasamaṃ.",
  "tika-abh07t0:986_0": "Nāssa paṭhamāruppassa kiñcanaṃ appamattakaṃ antamaso bhaṅgamattampi avasiṭṭhaṃ atthīti akiñcanaṃ,",
  "tika-abh07t0:986_1": "tassa bhāvo ākiñcaññaṃ,",
  "tika-abh07t0:986_2": "paṭhamāruppaviññāṇābhāvo.",
  "tika-abh07t0:986_3": "Tadeva āyatanantyādi purimasadisaṃ.",
  "tika-abh07t0:987_0": "Oḷārikāya saññāya abhāvato,",
  "tika-abh07t0:987_1": "sukhumāya ca saññāya atthitāya nevassa sasampayuttadhammassa saññā atthi,",
  "tika-abh07t0:987_2": "nāpi asaññaṃ avijjamānasaññanti nevasaññānāsaññaṃ,",
  "tika-abh07t0:987_3": "catutthāruppajjhānaṃ.",
  "tika-abh07t0:987_4": "Dīghaṃ katvā pana “nevasaññānāsañña”nti vuttaṃ.",
  "tika-abh07t0:987_5": "Nevasaññānāsaññameva āyatanaṃ manāyatanadhammāyatanapariyāpannattāti nevasaññānāsaññāyatanaṃ.",
  "tika-abh07t0:987_6": "Atha vā saññāva vipassanāya gocarabhāvaṃ gantvā nibbedajananasaṅkhātassa paṭusaññākiccassa abhāvato nevasaññā",
  "tika-abh07t0:987_7": "ca uṇhodake tejodhātu viya saṅkhārāvasesasukhumabhāvena vijjamānattā na asaññāti nevasaññānāsaññā,",
  "tika-abh07t0:987_8": "sā eva āyatanaṃ imassa sasampayuttadhammassa jhānassa nissayādibhāvatoti nevasaññānāsaññāyatanaṃ.",
  "tika-abh07t0:987_9": "Saññāvasena cettha jhānūpalakkhaṇaṃ nidassanamattaṃ.",
  "tika-abh07t0:987_10": "Vedanādayopi hi tasmiṃ jhāne nevavedanānāvedanādikāyevāti.",
  "tika-abh07t0:987_11": "Nevasaññānāsaññāyatanena sampayuttaṃ kusalacittaṃ nevasaññānāsaññāyatanakusalacittaṃ. Pi-",
  "tika-abh07t0:987_12": "saddena cettha ārammaṇappaṭipadāmissakanayavasena soḷasakkhattukadesanaṃ,",
  "tika-abh07t0:987_13": "aññampi ca pāḷiyaṃ āgatanayabhedaṃ saṅgaṇhāti.",
  "tika-abh07t0:988_0": "30.",
  "tika-abh07t0:988_1": "Ārammaṇānaṃ atikkamitabbānaṃ,",
  "tika-abh07t0:988_2": "kasiṇākāsaviññāṇatadabhāvasaṅkhātānaṃ ālambitabbānañca ākāsādicatunnaṃ gocarānaṃ pabhedena āruppamānasaṃ catubbidhaṃ hoti.",
  "tika-abh07t0:988_3": "Tañhi yathākkamaṃ pañcamajjhānārammaṇaṃ kasiṇanimittaṃ atikkamma tadugghāṭena laddhaṃ ākāsamālambitvā",
  "tika-abh07t0:988_4": "tampi atikkamma tattha pavattaṃ viññāṇamālambitvā tampi atikkamma tadabhāvabhūtaṃ akiñcanabhāvamālambitvā",
  "tika-abh07t0:988_5": "tampi atikkamma tattha pavattaṃ tatiyāruppaviññāṇamālambitvā pavattati,",
  "tika-abh07t0:988_6": "na pana rūpāvacarakusalaṃ viya purimapurimaaṅgātikkamavasena purimapurimassāpi ārammaṇaṃ gahetvā.",
  "tika-abh07t0:988_7": "Tenāhu ācariyā –",
  "tika-abh07t0:989_0": "“Ārammaṇātikkamato, catassopi bhavantimā;",
  "tika-abh07t0:990_0": "Aṅgātikkamametāsaṃ, na icchanti vibhāvino”ti; ;",
  "tika-abh07t0:991_0": "Arūpāvacaracittavaṇṇanā niṭṭhitā.",
  "tika-abh07t0:992_0": "Sobhanacittavaṇṇanā niṭṭhitā.",
  "tika-abh07t0:993_0": "Lokuttaracittavaṇṇanā",
  "tika-abh07t0:994_0": "31.",
  "tika-abh07t0:994_1": "Idāni lokuttarakusalaṃ catumaggayogato,",
  "tika-abh07t0:994_2": "phalañca tadanurūpappavattiyā catudhā vibhajitvā dassetuṃ “sotāpattimaggacitta”ntyādi vuttaṃ.",
  "tika-abh07t0:994_3": "Nibbānaṃ patisavanato upagamanato,",
  "tika-abh07t0:994_4": "nibbānamahāsamuddaninnatāya sotasadisattā vā “soto”ti vuccati ariyo aṭṭhaṅgiko maggo,",
  "tika-abh07t0:994_5": "tassa āpatti ādito pajjanaṃ pāpuṇanaṃ paṭhamasamannāgamo sotāpatti ā-",
  "tika-abh07t0:994_6": "upasaggassa ādikammani pavattanato.",
  "tika-abh07t0:994_7": "Nibbānaṃ maggeti,",
  "tika-abh07t0:994_8": "nibbānatthikehi vā maggīyati,",
  "tika-abh07t0:994_9": "kilese mārento gacchatīti vā maggo,",
  "tika-abh07t0:994_10": "tena sampayuttaṃ cittaṃ maggacittaṃ,",
  "tika-abh07t0:994_11": "sotāpattiyā laddhaṃ maggacittaṃ sotāpattimaggacittaṃ.",
  "tika-abh07t0:994_12": "Atha vā ariyamaggasotassa ādito pajjanaṃ etassāti sotāpatti, puggalo,",
  "tika-abh07t0:994_13": "tassa maggo sotāpattimaggo,",
  "tika-abh07t0:994_14": "tena sampayuttaṃ cittaṃ sotāpattimaggacittaṃ.",
  "tika-abh07t0:995_0": "Sakiṃ ekavāraṃ paṭisandhivasena imaṃ manussalokaṃ āgacchatīti sakadāgāmī,",
  "tika-abh07t0:995_1": "idha patvā idha parinibbāyī,",
  "tika-abh07t0:995_2": "tattha patvā tattha parinibbāyī,",
  "tika-abh07t0:995_3": "idha patvā tattha parinibbāyī,",
  "tika-abh07t0:995_4": "tattha patvā idha parinibbāyī,",
  "tika-abh07t0:995_5": "idha patvā tattha nibbattitvā idha parinibbāyīti pañcasu sakadāgāmīsu pañcamako idhādhippeto.",
  "tika-abh07t0:995_6": "So hi ito gantvā puna sakiṃ idha āgacchatīti.",
  "tika-abh07t0:995_7": "Tassa maggo sakadāgāmimaggo.",
  "tika-abh07t0:995_8": "Kiñcāpi maggasamaṅgino tathāgamanāsambhavato phalaṭṭhoyeva sakadāgāmī nāma,",
  "tika-abh07t0:995_9": "tassa pana kāraṇabhūto purimuppanno maggo maggantarāvacchedanatthaṃ phalaṭṭhena visesetvā vuccati “sakadāgāmimaggo”ti.",
  "tika-abh07t0:995_10": "Evaṃ anāgāmimaggoti.",
  "tika-abh07t0:995_11": "Sakadāgāmimaggena sampayuttaṃ cittaṃ sakadāgāmimaggacittaṃ.",
  "tika-abh07t0:996_0": "Paṭisandhivasena imaṃ kāmadhātuṃ na āgacchatīti anāgāmī,",
  "tika-abh07t0:996_1": "tassa maggo anāgāmimaggo,",
  "tika-abh07t0:996_2": "tena sampayuttaṃ cittaṃ anāgāmimaggacittaṃ.",
  "tika-abh07t0:996_3": "Aggadakkhiṇeyyabhāvena pūjāvisesaṃ arahatīti arahā,",
  "tika-abh07t0:996_4": "atha vā kilesasaṅkhātā arayo,",
  "tika-abh07t0:996_5": "saṃsāracakkassa vā arā kilesā hatā anenāti arahā,",
  "tika-abh07t0:996_6": "pāpakaraṇe rahābhāvato vā arahā,",
  "tika-abh07t0:996_7": "aṭṭhamako ariyapuggalo,",
  "tika-abh07t0:996_8": "tassa bhāvo arahattaṃ,",
  "tika-abh07t0:996_9": "catutthaphalassetaṃ adhivacanaṃ,",
  "tika-abh07t0:996_10": "tassa āgamanabhūto maggo arahattamaggo,",
  "tika-abh07t0:996_11": "tena sampayuttaṃ cittaṃ arahattamaggacittaṃ.",
  "tika-abh07t0:997_0": "Pi-",
  "tika-abh07t0:997_1": "saddena ekekassa maggassa nayasahassavasena catunnaṃ catusahassabhedaṃ saccavibhaṅge āgataṃ saṭṭhisahassabhedaṃ",
  "tika-abh07t0:997_2": "nayaṃ heṭṭhā vuttanayena anekavidhattampi saṅgaṇhāti.",
  "tika-abh07t0:997_3": "Tatthāyaṃ nayasahassamattaparidīpanā, kathaṃ?",
  "tika-abh07t0:997_4": "Sotāpattimaggo tāva jhānanāmena paṭipadābhedaṃ anāmasitvā kevalaṃ suññato appaṇihitoti dvidhā vibhatto,",
  "tika-abh07t0:997_5": "puna paṭipadācatukkena yojetvā paccekaṃ catudhā vibhattoti evaṃ jhānanāmena dasadhā vibhatto.",
  "tika-abh07t0:997_6": "Tathā maggasatipaṭṭhānasammappadhānaiddhipādaindriyabalabojjhaṅgasaccasamathadhammakhandhaāyatanadhātuāhāraphassavedanāsaññācetanācittanāmehipi",
  "tika-abh07t0:997_7": "paccekaṃ dasadasākārehi vibhatto tathā tathā bujjhanakānaṃ puggalānaṃ vasena.",
  "tika-abh07t0:997_8": "Tasmā jhānavasena dasamaggādīnaṃ ekūnavīsatiyā vasena dasa dasāti vīsatiyā ṭhānesu dve nayasatāni honti.",
  "tika-abh07t0:997_9": "Puna tāni catūhi adhipatīhi yojetvā paccekaṃ catudhā vibhattānīti evaṃ adhipatīhi amissetvā dve satāni,",
  "tika-abh07t0:997_10": "missetvā aṭṭha satānīti sotāpattimagge nayasahassaṃ hoti,",
  "tika-abh07t0:997_11": "tathā sakadāgāmimaggādīsupi.",
  "tika-abh07t0:998_0": "32.",
  "tika-abh07t0:998_1": "Sotāpattiyā laddhaṃ,",
  "tika-abh07t0:998_2": "sotāpattissa vā phalacittaṃ vipākabhūtaṃ cittaṃ sotāpattiphalacittaṃ.",
  "tika-abh07t0:998_3": "Arahattañca taṃ phalacittañcāti arahattaphalacittaṃ.",
  "tika-abh07t0:999_0": "34.",
  "tika-abh07t0:999_1": "Catumaggappabhedenāti indriyānaṃ apāṭavapāṭavataratamabhedena bhinnasāmatthiyatāya sakkāyadiṭṭhivicikicchāsīlabbataparāmāsānaṃ",
  "tika-abh07t0:999_2": "niravasesappahānaṃ kāmarāgabyāpādānaṃ tanubhāvāpādanaṃ tesameva niravasesappahānaṃ rūpārūparāgamānuddhaccāvijjānaṃ",
  "tika-abh07t0:999_3": "anavasesappahānanti evaṃ saṃyojanappahānavasena catubbidhānaṃ sotāpattimaggādīnaṃ aṭṭhaṅgikamaggānaṃ",
  "tika-abh07t0:999_4": "sampayogabhedena catumaggasaṅkhātaṃ lokuttarakusalaṃ catudhā hoti,",
  "tika-abh07t0:999_5": "vipākaṃ pana tasseva kusalassa phalattā tadanurūpato tathā catudhāti evaṃ anuttaraṃ attano uttaritarābhāvena",
  "tika-abh07t0:999_6": "anuttarasaṅkhātaṃ lokuttaraṃ cittaṃ aṭṭhadhā matanti yojanā.",
  "tika-abh07t0:1000_0": "Kiriyānuttarassa pana asambhavato dvādasavidhatā na vuttā.",
  "tika-abh07t0:1000_1": "Kasmā pana tassa asambhavoti?",
  "tika-abh07t0:1000_2": "Maggassa ekacittakkhaṇikattā.",
  "tika-abh07t0:1000_3": "Yadi hi maggacittaṃ punappunaṃ uppajjeyya,",
  "tika-abh07t0:1000_4": "taduppattiyā kiriyabhāvo sakkā vattuṃ.",
  "tika-abh07t0:1000_5": "Taṃ pana kilesasamucchedakavaseneva upalabhitabbato ekavārappavatteneva ca tena asanisampātena viya taruādīnaṃ",
  "tika-abh07t0:1000_6": "samūlaviddhaṃsanassa taṃtaṃkilesānaṃ accantaṃ appavattiyā sādhitattā puna uppajjamānepi kātabbābhāvato",
  "tika-abh07t0:1000_7": "diṭṭhadhammasukhavihāratthañca phalasamāpattiyā eva nibbānārammaṇavasena pavattanato na kadāci sekkhānaṃ",
  "tika-abh07t0:1000_8": "asekkhānaṃ vā uppajjati.",
  "tika-abh07t0:1000_9": "Tasmā natthi sabbathāpi lokuttarakiriyacittanti.",
  "tika-abh07t0:1001_0": "Lokuttaracittavaṇṇanā niṭṭhitā.",
  "tika-abh07t0:1002_0": "Cittagaṇanasaṅgahavaṇṇanā",
  "tika-abh07t0:1003_0": "35. “Dvādasākusalāneva”ntyādi yathāvuttānaṃ catubhūmikacittānaṃ gaṇanasaṅgaho.",
  "tika-abh07t0:1004_0": "36.",
  "tika-abh07t0:1004_1": "Evaṃ jātivasena saṅgahaṃ dassetvā puna bhūmivasena dassetuṃ “catupaññāsadhā kāme”tyādi vuttaṃ.",
  "tika-abh07t0:1004_2": "Kāme bhave cittāni catupaññāsadhā īraye,",
  "tika-abh07t0:1004_3": "rūpe bhave pannarasa īraye,",
  "tika-abh07t0:1004_4": "āruppe bhave dvādasa īraye,",
  "tika-abh07t0:1004_5": "anuttare pana navavidhe dhammasamudāye cittāni aṭṭhadhā īraye,",
  "tika-abh07t0:1004_6": "katheyyātyattho.",
  "tika-abh07t0:1004_7": "Ettha ca kāmataṇhādivisayabhāvena kāmabhavādipariyāpannāni cittāni sakasakabhūmito aññattha pavattamānānipi kāmabhavādīsu cittānīti vuttāni,",
  "tika-abh07t0:1004_8": "yathā manussitthiyā kucchismiṃ nibbattopi tiracchānagato tiracchānayonipariyāpannattā tiracchānesveva saṅgayhati.",
  "tika-abh07t0:1004_9": "Katthaci apariyāpannāni navavidhalokuttaradhammasamūhekadesabhūtāni “rukkhe sākhā”tyādīsu viya anuttare cittānīti vuttāni.",
  "tika-abh07t0:1004_10": "Atha vā “kāme,",
  "tika-abh07t0:1004_11": "rūpe”ti ca uttarapadalopaniddeso.",
  "tika-abh07t0:1004_12": "Arūpe bhavāni āruppāni.",
  "tika-abh07t0:1004_13": "Natthi etesaṃ uttaraṃ cittanti anuttarānīti upayogabahuvacanavasena kāme kāmāvacarāni cittāni catupaññāsadhā īraye,",
  "tika-abh07t0:1004_14": "rūpe rūpāvacarāni cittāni pannarasa īraye,",
  "tika-abh07t0:1004_15": "āruppe āruppāni cittāni dvādasa īraye.",
  "tika-abh07t0:1004_16": "Anuttare lokuttarāni cittāni aṭṭhadhā īrayeti evamettha sambandho daṭṭhabbo.",
  "tika-abh07t0:1005_0": "37.",
  "tika-abh07t0:1005_1": "Itthaṃ yathāvuttena jātibhedabhinnacatubhūmikacittabhedavasena ekūnanavutippabhedaṃ katvā mānasaṃ cittaṃ",
  "tika-abh07t0:1005_2": "vicakkhaṇā visesena atthacakkhaṇasabhāvā paṇḍitā vibhajanti.",
  "tika-abh07t0:1005_3": "Atha vā ekavīsasataṃ ekuttaravīsādhikaṃ sataṃ vibhajanti.",
  "tika-abh07t0:1006_0": "Cittagaṇanasaṅgahavaṇṇanā niṭṭhitā.",
  "tika-abh07t0:1007_0": "Vitthāragaṇanavaṇṇanā",
  "tika-abh07t0:1008_0": "38.",
  "tika-abh07t0:1008_1": "Jhānaṅgavasena paṭhamajjhānasadisattā paṭhamajjhānañca taṃ sotāpattimaggacittañceti paṭhamajjhānasotāpattimaggacittaṃ.",
  "tika-abh07t0:1008_2": "Pādakajjhānasammasitajjhānapuggalajjhāsayesupi,",
  "tika-abh07t0:1008_3": "hi aññataravasena taṃtaṃjhānasadisattā vitakkādiaṅgapātubhāvena cattāropi maggā paṭhamajjhānādivohāraṃ labhantā paccekaṃ pañcadhā vibhajanti.",
  "tika-abh07t0:1008_4": "Tenāha “jhānaṅgayogabhedenā”tyādi,",
  "tika-abh07t0:1008_5": "tattha paṭhamajjhānādīsu yaṃ yaṃ jhānaṃ samāpajjitvā tato tato vuṭṭhāya saṅkhāre sammasantassa vuṭṭhānagāminivipassanā pavattā,",
  "tika-abh07t0:1008_6": "taṃ pādakajjhānaṃ vuṭṭhānagāminivipassanāya padaṭṭhānabhāvato.",
  "tika-abh07t0:1008_7": "Yaṃ yaṃ jhānaṃ sammasantassa sā pavattā,",
  "tika-abh07t0:1008_8": "taṃ sammasitajjhānaṃ.",
  "tika-abh07t0:1008_9": "“Aho vata me paṭhamajjhānasadiso maggo pañcaṅgiko,",
  "tika-abh07t0:1008_10": "dutiyajjhānādīsu vā aññatarasadiso caturaṅgādibhedo maggo bhaveyyā”ti evaṃ yogāvacarassa uppannajjhāsayo puggalajjhāsayo nāma.",
  "tika-abh07t0:1009_0": "Tattha yena paṭhamajjhānādīsu aññataraṃ jhānaṃ samāpajjitvā tato vuṭṭhāya pakiṇṇakasaṅkhāre sammasitvā maggo uppādito hoti,",
  "tika-abh07t0:1009_1": "tassa so maggo paṭhamajjhānādīsu taṃtaṃpādakajjhānasadiso hoti.",
  "tika-abh07t0:1009_2": "Sace pana vipassanāpādakaṃ kiñci jhānaṃ natthi,",
  "tika-abh07t0:1009_3": "kevalaṃ paṭhamajjhānādīsu aññataraṃ jhānaṃ sammasitvā maggo uppādito hoti,",
  "tika-abh07t0:1009_4": "tassa so sammasitajjhānasadiso hoti.",
  "tika-abh07t0:1009_5": "Yadā pana yaṃ kiñci jhānaṃ samāpajjitvā tato vuṭṭhāya aññataraṃ sammasitvā maggo uppādito hoti,",
  "tika-abh07t0:1009_6": "tadā puggalajjhāsayavasena dvīsu aññatarasadiso hoti.",
  "tika-abh07t0:1009_7": "Sace pana puggalassa tathāvidho ajjhāsayo natthi,",
  "tika-abh07t0:1009_8": "heṭṭhimaheṭṭhimajjhānato vuṭṭhāya uparūparijhānadhamme sammasitvā uppāditamaggo pādakajjhānaṃ anapekkhitvā sammasitajjhānasadiso hoti.",
  "tika-abh07t0:1009_9": "Uparūparijhānato pana vuṭṭhāya heṭṭhimaheṭṭhimajjhānadhamme sammasitvā uppāditamaggo sammasitajjhānaṃ anapekkhitvā pādakajjhānasadiso hoti.",
  "tika-abh07t0:1009_10": "Heṭṭhimaheṭṭhimajjhānato hi uparūparijhānaṃ balavataranti.",
  "tika-abh07t0:1009_11": "Vedanāniyamo pana sabbatthāpi vuṭṭhānagāminivipassanāniyamena hoti.",
  "tika-abh07t0:1009_12": "Tathā sukkhavipassakassa sakalajjhānaṅganiyamo.",
  "tika-abh07t0:1009_13": "Tassa hi pādakajjhānādīnaṃ abhāvena tesaṃ vasena niyamābhāvato vipassanāniyamena pañcaṅgikova maggo hotīti.",
  "tika-abh07t0:1009_14": "Apica samāpattilābhinopi jhānaṃ pādakaṃ akatvā pakiṇṇakasaṅkhāre sammasitvā uppāditamaggopi vipassanāniyameneva",
  "tika-abh07t0:1009_15": "pañcaṅgikova hotīti ayamettha aṭṭhakathādito uddhaṭo vinicchayasāro.",
  "tika-abh07t0:1009_16": "Theravādadassanādivasappavatto pana papañco aṭṭhakathādīsu vuttanayena veditabbo.",
  "tika-abh07t0:1009_17": "Yathā cettha,",
  "tika-abh07t0:1009_18": "evaṃ sabbatthāpi vitthāranayo tattha tattha vuttanayena gahetabbo.",
  "tika-abh07t0:1009_19": "Ganthabhīrukajanānuggahatthaṃ panettha saṅkhepakathā adhippetā.",
  "tika-abh07t0:1010_0": "42.",
  "tika-abh07t0:1010_1": "Yathā rūpāvacaraṃ cittaṃ paṭhamādipañcavidhajhānabhedena gayhati “paṭhamajjhāna”ntyādinā vuccati,",
  "tika-abh07t0:1010_2": "tathā anuttarampi cittaṃ “paṭhamajjhānasotāpattimaggacitta”ntyādinā gayhati.",
  "tika-abh07t0:1010_3": "Āruppañcāpi upekkhekaggatāyogena aṅgasamatāya pañcamajjhāne gayhati,",
  "tika-abh07t0:1010_4": "pañcamajjhānavohāraṃ labhatītyattho.",
  "tika-abh07t0:1010_5": "Atha vā rūpāvacaraṃ cittaṃ anuttarañca paṭhamādijhānabhede “paṭhamajjhānakusalacittaṃ,",
  "tika-abh07t0:1010_6": "paṭhamajjhānasotāpattimaggacittantyādinā yathā gayhati,",
  "tika-abh07t0:1010_7": "tathā āruppañcāpi pañcame jhāne gayhatīti yojanā.",
  "tika-abh07t0:1010_8": "Ācariyassāpi hi ayameva yojanā adhippetāti dissati nāmarūpaparicchede ujukameva tathā vuttattā.",
  "tika-abh07t0:1010_9": "Vuttañhi tattha –",
  "tika-abh07t0:1011_0": "“Rūpāvacaracittāni, gayhantānuttarāni ca;",
  "tika-abh07t0:1012_0": "Paṭhamādijhānabhede, āruppañcāpi pañcame”ti. ;",
  "tika-abh07t0:1013_0": "Tasmāti yasmā rūpāvacaraṃ viya anuttarampi paṭhamādijhānabhede gayhati,",
  "tika-abh07t0:1013_1": "āruppañcāpi pañcame gayhati,",
  "tika-abh07t0:1013_2": "yasmā vā jhānaṅgayogabhedena ekekaṃ pañcadhā katvā anuttaraṃ cittaṃ cattālīsavidhanti vuccati,",
  "tika-abh07t0:1013_3": "rūpāvacaralokuttarāni viya ca paṭhamādijhānabhede,",
  "tika-abh07t0:1013_4": "tathā āruppañcāpi pañcame gayhati,",
  "tika-abh07t0:1013_5": "tasmā paṭhamādikamekekaṃ jhānaṃ lokiyaṃ tividhaṃ,",
  "tika-abh07t0:1013_6": "lokuttaraṃ aṭṭhavidhanti ekādasavidhaṃ.",
  "tika-abh07t0:1013_7": "Ante tu jhānaṃ tevīsatividhaṃ tividharūpāvacaradvādasavidhaarūpāvacaraaṭṭhalokuttaravasenātyattho.",
  "tika-abh07t0:1014_0": "43.",
  "tika-abh07t0:1014_1": "Pādakajjhānādivasena gaṇanavuḍḍhi kusalavipākesveva sambhavatīti tesameva gaṇanaṃ ekavīsasatagaṇanāya aṅgabhāvena dassento āha “sattatiṃsā”tyādi.",
  "tika-abh07t0:1015_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1016_0": "Cittaparicchedavaṇṇanā niṭṭhitā.",
  "tika-abh07t0:1017_0": "2. Cetasikaparicchedavaṇṇanā",
  "tika-abh07t0:1018_0": "Sampayogalakkhaṇavaṇṇanā",
  "tika-abh07t0:1019_0": "1.",
  "tika-abh07t0:1019_1": "Evaṃ tāva cittaṃ bhūmijātisampayogasaṅkhārajhānārammaṇamaggabhedena yathārahaṃ vibhajitvā idāni cetasikavibhāgassa",
  "tika-abh07t0:1019_2": "anuppattattā paṭhamaṃ tāva catubbidhasampayogalakkhaṇasandassanavasena cetasikalakkhaṇaṃ ṭhapetvā,",
  "tika-abh07t0:1019_3": "tadanantaraṃ aññasamānaakusalasobhanavasena tīhi rāsīhi cetasikadhamme uddisitvā,",
  "tika-abh07t0:1019_4": "tesaṃ soḷasahākārehi sampayogaṃ,",
  "tika-abh07t0:1019_5": "tettiṃsavidhena saṅgahañca dassetuṃ “ekuppādanirodhā cā”tyādi āraddhaṃ.",
  "tika-abh07t0:1019_6": "Cittena saha ekato uppādo ca nirodho ca yesaṃ te ekuppādanirodhā.",
  "tika-abh07t0:1019_7": "Ekaṃ ālambaṇañca vatthu ca yesaṃ te ekālambaṇavatthukā.",
  "tika-abh07t0:1019_8": "Evaṃ catūhi lakkhaṇehi cetoyuttā cittena sampayuttā dvipaññāsa lakkhaṇā dhāraṇato dhammā niyatayogino,",
  "tika-abh07t0:1019_9": "aniyatayogino ca cetasikā matā.",
  "tika-abh07t0:1020_0": "Tattha yadi ekuppādamatteneva cetoyuttāti adhippetā,",
  "tika-abh07t0:1020_1": "tadā cittena saha uppajjamānānaṃ rūpadhammānampi cetoyuttatā āpajjeyyāti ekanirodhaggahaṇaṃ.",
  "tika-abh07t0:1020_2": "Evampi cittānuparivattino viññattidvayassa pasaṅgo nasakkā nivāretuṃ,",
  "tika-abh07t0:1020_3": "tathā “ekato uppādo vā nirodho vā etesanti ekuppādanirodhā”ti parikappentassa puretaramuppajjitvā cittassa",
  "tika-abh07t0:1020_4": "bhaṅgakkhaṇe nirujjhamānānampi rūpadhammānanti ekālambaṇaggahaṇaṃ.",
  "tika-abh07t0:1020_5": "Ye evaṃ tividhalakkhaṇā,",
  "tika-abh07t0:1020_6": "te niyamato ekavatthuyevātidassanatthaṃ ekavatthukaggahaṇanti alamatippapañcena.",
  "tika-abh07t0:1021_0": "Sampayogalakkhaṇavaṇṇanā niṭṭhitā.",
  "tika-abh07t0:1022_0": "Aññasamānacetasikavaṇṇanā",
  "tika-abh07t0:1023_0": "2.",
  "tika-abh07t0:1023_1": "Kathanti sarūpasampayogākārānaṃ kathetukamyatāpucchā.",
  "tika-abh07t0:1023_2": "Phusatīti phasso,",
  "tika-abh07t0:1023_3": "svāyaṃ phusanalakkhaṇo.",
  "tika-abh07t0:1023_4": "Ayañhi arūpadhammopi samāno ārammaṇe phusanākāreneva pavattati,",
  "tika-abh07t0:1023_5": "sā cassa phusanākārappavatti ambilakhādakādīnaṃ passantassa parassa kheḷuppādādi viya daṭṭhabbā.",
  "tika-abh07t0:1023_6": "Vedayati ārammaṇarasaṃ anubhavatīti vedanā,",
  "tika-abh07t0:1023_7": "sā vedayitalakkhaṇā.",
  "tika-abh07t0:1023_8": "Ārammaṇarasānubhavanañhi patvā sesasampayuttadhammā ekadesamatteneva rasaṃ anubhavanti,",
  "tika-abh07t0:1023_9": "ekaṃsato pana issaravatāya vedanāva anubhavati.",
  "tika-abh07t0:1023_10": "Tathā hesā “subhojanarasānubhavanakarājā viyā”ti vuttā.",
  "tika-abh07t0:1023_11": "Sukhādivasena panassā bhedaṃ sayameva vakkhati.",
  "tika-abh07t0:1023_12": "Nīlādibhedaṃ ārammaṇaṃ sañjānāti saññaṃ katvā jānātīti saññā,",
  "tika-abh07t0:1023_13": "sā sañjānanalakkhaṇā.",
  "tika-abh07t0:1023_14": "Sā hi uppajjamānā dāruādīsu vaḍḍhakiādīnaṃ saññāṇakaraṇaṃ viya pacchā sañjānanassa kāraṇabhūtaṃ ākāraṃ gahetvā uppajjati.",
  "tika-abh07t0:1023_15": "Nimittakārikāya tāvetaṃ yujjati,",
  "tika-abh07t0:1023_16": "nimittena sañjānantiyā pana kathanti?",
  "tika-abh07t0:1023_17": "Sāpi puna aparāya saññāya sañjānanassa nimittaṃ ākāraṃ gahetvā uppajjatīti na ettha koci asambhavo.",
  "tika-abh07t0:1024_0": "Ceteti attanā sampayuttadhamme ārammaṇe abhisandahati,",
  "tika-abh07t0:1024_1": "saṅkhatābhisaṅkharaṇe vā byāpāramāpajjatīti cetanā.",
  "tika-abh07t0:1024_2": "Tathā hi ayameva abhisaṅkharaṇe padhānattā vibhaṅge suttantabhājaniye saṅkhārakkhandhaṃ vibhajantena",
  "tika-abh07t0:1024_3": "“saṅkhatamabhisaṅkharontīti saṅkhārā”ti vatvā “cakkhusamphassajā cetanā”tyādinā niddiṭṭhā.",
  "tika-abh07t0:1024_4": "Sā cetayitalakkhaṇā,",
  "tika-abh07t0:1024_5": "jeṭṭhasissamahāvaḍḍhakiādayo viya sakiccaparakiccasādhikāti daṭṭhabbaṃ.",
  "tika-abh07t0:1024_6": "Ekaggatāvitakkavicārapītīnaṃ sarūpavibhāvanaṃ heṭṭhā āgatameva.",
  "tika-abh07t0:1025_0": "Jīvanti tena sampayuttadhammāti jīvitaṃ,",
  "tika-abh07t0:1025_1": "tadeva sahajātānupālane ādhipaccayogena indriyanti jīvitindriyaṃ,",
  "tika-abh07t0:1025_2": "taṃ anupālanalakkhaṇaṃ uppalādianupālakaṃ udakaṃ viya.",
  "tika-abh07t0:1025_3": "Karaṇaṃ kāro,",
  "tika-abh07t0:1025_4": "manasmiṃ kāro manasikāro,",
  "tika-abh07t0:1025_5": "so cetaso ārammaṇe samannāhāralakkhaṇo.",
  "tika-abh07t0:1025_6": "Vitakko hi sahajātadhammānaṃ ārammaṇe abhiniropanasabhāvattā te tattha pakkhipanto viya hoti,",
  "tika-abh07t0:1025_7": "cetanā attanā ārammaṇaggahaṇena yathāruḷhe dhammepi tattha tattha niyojentī balanāyako viya hoti,",
  "tika-abh07t0:1025_8": "manasikāro te ārammaṇābhimukhaṃ payojanato ājānīyānaṃ payojanakasārathi viyāti ayametesaṃ viseso.",
  "tika-abh07t0:1025_9": "Dhammānañhi taṃ taṃ yāthāvasarasalakkhaṇaṃ sabhāvato paṭivijjhitvā bhagavatā te te dhammā vibhattāti",
  "tika-abh07t0:1025_10": "bhagavati saddhāya “evaṃ visesā ime dhammā”ti okappetvā uggahaṇaparipucchādivasena tesaṃ sabhāvasamadhigamāya",
  "tika-abh07t0:1025_11": "yogo karaṇīyo,",
  "tika-abh07t0:1025_12": "na pana tattha tattha vippaṭipajjantehi sammoho āpajjitabboti ayamettha ācariyānaṃ anusāsanī.",
  "tika-abh07t0:1025_13": "Sabbesampi ekūnanavuticittānaṃ sādhāraṇā niyamato tesu uppajjanatoti sabbacittasādhāraṇā nāma.",
  "tika-abh07t0:1026_0": "3.",
  "tika-abh07t0:1026_1": "Adhimuccanaṃ adhimokkho,",
  "tika-abh07t0:1026_2": "so sanniṭṭhānalakkhaṇo,",
  "tika-abh07t0:1026_3": "ārammaṇe niccalabhāvena indakhīlo viya daṭṭhabbo.",
  "tika-abh07t0:1026_4": "Vīrānaṃ bhāvo, kammaṃ,",
  "tika-abh07t0:1026_5": "vidhinā īrayitabbaṃ pavattetabbanti vā vīriyaṃ, ussāho,",
  "tika-abh07t0:1026_6": "so sahajātānaṃ upatthambhanalakkhaṇo.",
  "tika-abh07t0:1026_7": "Vīriyavasena hi tesaṃ olīnavuttitā na hoti.",
  "tika-abh07t0:1026_8": "Evañca katvā imassa vitakkādīhi viseso supākaṭo hoti.",
  "tika-abh07t0:1026_9": "Chandanaṃ chando,",
  "tika-abh07t0:1026_10": "ārammaṇena atthikatā,",
  "tika-abh07t0:1026_11": "so kattukāmatālakkhaṇo.",
  "tika-abh07t0:1026_12": "Tathā hesa “ārammaṇaggahaṇe cetaso hatthappasāraṇaṃ viyā”ti vuccati.",
  "tika-abh07t0:1026_13": "Dānavatthuvissajjanavasena pavattakālepi cesa vissajjitabbena tena atthikova khipitabbausūnaṃ gahaṇe atthiko issāso viya.",
  "tika-abh07t0:1026_14": "Sobhanesu taditaresu ca pakārena kiṇṇā vippakiṇṇāti pakiṇṇakā.",
  "tika-abh07t0:1027_0": "4.",
  "tika-abh07t0:1027_1": "Sobhanāpekkhāya itare,",
  "tika-abh07t0:1027_2": "itarāpekkhāya sobhanā ca aññe nāma,",
  "tika-abh07t0:1027_3": "tesaṃ samānā na uddhaccasaddhādayo viya akusalādisabhāvāyevāti aññasamānā.",
  "tika-abh07t0:1028_0": "Aññasamānacetasikavaṇṇanā niṭṭhitā.",
  "tika-abh07t0:1029_0": "Akusalacetasikavaṇṇanā",
  "tika-abh07t0:1030_0": "5.",
  "tika-abh07t0:1030_1": "Evaṃ tāva sabbacittasādhāraṇavasena,",
  "tika-abh07t0:1030_2": "pakiṇṇakavasena ca sobhanetarasabhāve terasa dhamme uddisitvā idāni heṭṭhā cittavibhāge niddiṭṭhānukkamena akusaladhammapariyāpanne paṭhamaṃ,",
  "tika-abh07t0:1030_3": "tato sobhanadhammapariyāpanne ca dassetuṃ “moho”tyādi vuttaṃ.",
  "tika-abh07t0:1030_4": "Ahetukā pana āveṇikadhammā natthīti na te visuṃ vuttā.",
  "tika-abh07t0:1030_5": "Ārammaṇe muyhatīti moho, aññāṇaṃ,",
  "tika-abh07t0:1030_6": "so ārammaṇasabhāvacchādanalakkhaṇo.",
  "tika-abh07t0:1030_7": "Ārammaṇaggahaṇavasappavattopi hesa tassa yathāsabhāvappaṭicchādanākaāreneva pavattati.",
  "tika-abh07t0:1030_8": "Na hirīyati na lajjatīti ahiriko, puggalo,",
  "tika-abh07t0:1030_9": "dhammasamūho vā.",
  "tika-abh07t0:1030_10": "Ahirikassa bhāvo ahirikkaṃ,",
  "tika-abh07t0:1030_11": "tadeva ahirikaṃ.",
  "tika-abh07t0:1030_12": "Na ottappatīti anottappaṃ.",
  "tika-abh07t0:1030_13": "Tattha gūthato gāmasūkaro viya kāyaduccaritādito ajigucchanalakkhaṇaṃ ahirikaṃ,",
  "tika-abh07t0:1030_14": "aggito salabho viya tato anuttāsalakkhaṇaṃ anottappaṃ.",
  "tika-abh07t0:1030_15": "Tenāhu porāṇā –",
  "tika-abh07t0:1031_0": "“Jigucchati nāhiriko, pāpā gūthāva sūkaro;",
  "tika-abh07t0:1032_0": "Na bhāyati anottappī, salabho viya pāvakā”ti.",
  "tika-abh07t0:1033_0": "Uddhatassa bhāvo uddhaccaṃ,",
  "tika-abh07t0:1033_1": "taṃ cittassa avūpasamalakkhaṇaṃ pāsāṇābhighātasamuddhatabhasmaṃ viya.",
  "tika-abh07t0:1033_2": "Lubbhatīti lobho,",
  "tika-abh07t0:1033_3": "so ārammaṇe abhisaṅgalakkhaṇo makkaṭālepo viya.",
  "tika-abh07t0:1033_4": "Cittassa ālambitukāmatāmattaṃ chando,",
  "tika-abh07t0:1033_5": "lobho tattha abhigijjhananti ayametesaṃ viseso.",
  "tika-abh07t0:1033_6": "“Idameva saccaṃ,",
  "tika-abh07t0:1033_7": "moghamañña”nti micchābhinivesalakkhaṇā diṭṭhi.",
  "tika-abh07t0:1033_8": "Ñāṇañhi ārammaṇaṃ yathāsabhāvato jānāti,",
  "tika-abh07t0:1033_9": "diṭṭhi yathāsabhāvaṃ vijahitvā ayāthāvato gaṇhātīti ayametesaṃ viseso.",
  "tika-abh07t0:1033_10": "“Seyyohamasmī”tyādinā maññatīti māno,",
  "tika-abh07t0:1033_11": "so uṇṇatilakkhaṇo.",
  "tika-abh07t0:1033_12": "Tathā hesa “ketukamyatāpaccupaṭṭhāno”ti vutto.",
  "tika-abh07t0:1033_13": "Dussatīti doso,",
  "tika-abh07t0:1033_14": "so caṇḍikkalakkhaṇo pahaṭāsīviso viya,",
  "tika-abh07t0:1033_15": "issatīti issā,",
  "tika-abh07t0:1033_16": "sā parasampattiusūyanalakkhaṇā.",
  "tika-abh07t0:1033_17": "Maccharassa bhāvo macchariyaṃ,",
  "tika-abh07t0:1033_18": "“mā idaṃ acchariyaṃ aññesaṃ hotu,",
  "tika-abh07t0:1033_19": "mayhameva hotū”ti pavattaṃ vā macchariyaṃ,",
  "tika-abh07t0:1033_20": "taṃ attasampattinigūhanalakkhaṇaṃ.",
  "tika-abh07t0:1033_21": "Kucchitaṃ katanti kukataṃ.",
  "tika-abh07t0:1033_22": "Katākataduccaritasucaritaṃ.",
  "tika-abh07t0:1033_23": "Akatampi hi kukata”nti voharanti “yaṃ mayā akataṃ.",
  "tika-abh07t0:1033_24": "Taṃ kukata”nti.",
  "tika-abh07t0:1033_25": "Idha pana katākataṃ ārabbha uppanno vippaṭisāracittuppādo kukataṃ,",
  "tika-abh07t0:1033_26": "tassa bhāvo kukkuccaṃ,",
  "tika-abh07t0:1033_27": "taṃ katākataduccaritasucaritānusocanalakkhaṇaṃ.",
  "tika-abh07t0:1033_28": "Thinanaṃ thinaṃ,",
  "tika-abh07t0:1033_29": "anussāhanāvasaṃsīdanavasena saṃhatabhāvo.",
  "tika-abh07t0:1033_30": "Middhanaṃ middhaṃ,",
  "tika-abh07t0:1033_31": "vigatasāmatthiyatā,",
  "tika-abh07t0:1033_32": "asattivighāto vā,",
  "tika-abh07t0:1033_33": "tattha thinaṃ cittassa akammaññatālakkhaṇaṃ,",
  "tika-abh07t0:1033_34": "middhaṃ vedanādikkhandhattayassāti ayametesaṃ viseso.",
  "tika-abh07t0:1033_35": "Tathā hi pāḷiyaṃ “tattha katamaṃ thinaṃ?",
  "tika-abh07t0:1033_36": "Yā cittassa akallatā akammaññatā.",
  "tika-abh07t0:1033_37": "Tattha katamaṃ middhaṃ?",
  "tika-abh07t0:1033_38": "Yā kāyassa akallatā akammaññatā”tyādinā imesaṃ niddeso pavatto.",
  "tika-abh07t0:1033_39": "Nanu ca “kāyassā”ti vacanato rūpakāyassapi akammaññatā middhanti tassa rūpabhāvopi āpajjatīti?",
  "tika-abh07t0:1033_40": "Nāpajjati,",
  "tika-abh07t0:1033_41": "tattha tattha ācariyehi ānītakāraṇavasenevassa paṭikkhittattā.",
  "tika-abh07t0:1033_42": "Tathā hi middhavādimatappaṭikkhepanatthaṃ tesaṃ vādanikkhepapubbakaṃ aṭṭhakathādīsu bahudhā vitthārenti ācariyā.",
  "tika-abh07t0:1033_43": "Ayaṃ panettha saṅgaho –",
  "tika-abh07t0:1034_0": "“Keci middhampi rūpanti, vadantetaṃ na yujjati;",
  "tika-abh07t0:1035_0": "Pahātabbesu vuttattā, kāmacchandādayo viya.",
  "tika-abh07t0:1036_0": "“Pahātabbesu akkhāta-metaṃ nīvaraṇesu hi;",
  "tika-abh07t0:1037_0": "Rūpantu na pahātabba-makkhātaṃ dassanādinā.",
  "tika-abh07t0:1038_0": "“‘Na tumhaṃ bhikkhave rūpaṃ, pajahethā’ti pāṭhato;",
  "tika-abh07t0:1039_0": "Paheyyabhāvalesopi, yattha rūpassa dissati.",
  "tika-abh07t0:1040_0": "“Tattha tabbisayacchanda-rāgahāni pakāsitā;",
  "tika-abh07t0:1041_0": "Vuttañhi tattha yo chanda-rāgakkhepotiādikaṃ.",
  "tika-abh07t0:1042_0": "“Rūpārūpesu middhesu, arūpaṃ tattha desitaṃ;",
  "tika-abh07t0:1043_0": "Iti ce natthi taṃ tattha, avisesena pāṭhato.",
  "tika-abh07t0:1044_0": "“Sakkā hi anumātuṃ yaṃ, middhaṃ rūpanti cintitaṃ;",
  "tika-abh07t0:1045_0": "Tampi nīvaraṇaṃ middha-bhāvato itaraṃ viya.",
  "tika-abh07t0:1046_0": "“Sampayogābhidhānā ca, na taṃ rūpanti nicchayo;",
  "tika-abh07t0:1047_0": "Arūpīnañhi khandhānaṃ, sampayogo pavuccati.",
  "tika-abh07t0:1048_0": "“Tathāruppe samuppatti, pāṭhato natthi rūpatā;",
  "tika-abh07t0:1049_0": "Niddā khīṇāsavānantu, kāyagelaññato siyā”ti.",
  "tika-abh07t0:1050_0": "Akusalacetasikavaṇṇanā niṭṭhitā.",
  "tika-abh07t0:1051_0": "Sobhanacetasikavaṇṇanā",
  "tika-abh07t0:1052_0": "6.",
  "tika-abh07t0:1052_1": "Saddahatīti saddhā,",
  "tika-abh07t0:1052_2": "buddhādīsu pasādo,",
  "tika-abh07t0:1052_3": "sā sampayuttadhammānaṃ pasādanalakkhaṇā udakappasādakamaṇi viya.",
  "tika-abh07t0:1052_4": "Saraṇaṃ sati, asammoso,",
  "tika-abh07t0:1052_5": "sā sampayuttadhammānaṃ sāraṇalakkhaṇā.",
  "tika-abh07t0:1052_6": "Hirīyati kāyaduccaritādīhi jigucchatīti hirī,",
  "tika-abh07t0:1052_7": "sā pāpato jigucchanalakkhaṇā.",
  "tika-abh07t0:1052_8": "Ottappatīti ottappaṃ,",
  "tika-abh07t0:1052_9": "taṃ pāpato uttāsalakkhaṇaṃ.",
  "tika-abh07t0:1052_10": "Attagāravavasena pāpato jigucchanato kulavadhū viya hirī,",
  "tika-abh07t0:1052_11": "paragāravavasena pāpato uttāsanato vesiyā viya ottappaṃ.",
  "tika-abh07t0:1052_12": "Lobhappaṭipakkho alobho,",
  "tika-abh07t0:1052_13": "so ārammaṇe cittassa alaggatālakkhaṇo muttabhikkhu viya.",
  "tika-abh07t0:1052_14": "Dosappaṭipakkho adoso,",
  "tika-abh07t0:1052_15": "so acaṇḍikkalakkhaṇo anukūlamitto viya.",
  "tika-abh07t0:1052_16": "Tesu dhammesu majjhattatā tatramajjhattatā,",
  "tika-abh07t0:1052_17": "sā cittacetasikānaṃ ajjhupekkhanalakkhaṇā samappavattānaṃ assānaṃ ajjhupekkhako sārathi viya.",
  "tika-abh07t0:1053_0": "Kāyassa passambhanaṃ kāyappassaddhi.",
  "tika-abh07t0:1053_1": "Cittassa passambhanaṃ cittappassaddhi.",
  "tika-abh07t0:1053_2": "Ubhopi cetā kāyacittadarathavūpasamalakkhaṇā.",
  "tika-abh07t0:1053_3": "Kāyassa lahubhāvo kāyalahutā.",
  "tika-abh07t0:1053_4": "Tathā cittalahutā.",
  "tika-abh07t0:1053_5": "Tā kāyacittagarubhāvavūpasamalakkhaṇā.",
  "tika-abh07t0:1053_6": "Kāyassa mudubhāvo kāyamudutā.",
  "tika-abh07t0:1053_7": "Tathā cittamudutā.",
  "tika-abh07t0:1053_8": "Tā kāyacittathaddhabhāvavūpasamalakkhaṇā.",
  "tika-abh07t0:1053_9": "Kammani sādhu kammaññaṃ,",
  "tika-abh07t0:1053_10": "tassa bhāvo kammaññatā,",
  "tika-abh07t0:1053_11": "kāyassa kammaññatā kāyakammaññatā.",
  "tika-abh07t0:1053_12": "Tathā cittakammaññatā.",
  "tika-abh07t0:1053_13": "Tā kāyacittaakammaññabhāvavūpasamalakkhaṇā.",
  "tika-abh07t0:1053_14": "Paguṇassa bhāvo pāguññaṃ,",
  "tika-abh07t0:1053_15": "tadeva pāguññatā,",
  "tika-abh07t0:1053_16": "kāyassa pāguññatā kāyapāguññatā.",
  "tika-abh07t0:1053_17": "Tathā cittapāguññatā.",
  "tika-abh07t0:1053_18": "Tā kāyacittānaṃ gelaññavūpasamalakkhaṇā.",
  "tika-abh07t0:1053_19": "Kāyassa ujukabhāvo kāyujukatā.",
  "tika-abh07t0:1053_20": "Tathā cittujukatā.",
  "tika-abh07t0:1053_21": "Tā kāyacittānaṃ ajjavalakkhaṇā.",
  "tika-abh07t0:1053_22": "Yathākkamaṃ panetā kāyacittānaṃ sārambhādikaradhātukkhobhapaṭipakkhapaccayasamuṭṭhānā,",
  "tika-abh07t0:1053_23": "kāyoti cettha vedanādikkhandhattayassa gahaṇaṃ.",
  "tika-abh07t0:1053_24": "Yasmā cete dve dve dhammāva ekato hutvā yathāsakaṃ paṭipakkhadhamme hananti,",
  "tika-abh07t0:1053_25": "tasmā idheva duvidhatā vuttā,",
  "tika-abh07t0:1053_26": "na samādhiādīsu.",
  "tika-abh07t0:1053_27": "Apica cittappassaddhiādīhi cittasseva passaddhādibhāvo hoti,",
  "tika-abh07t0:1053_28": "kāyappassaddhiādīhi pana rūpakāyassapi taṃsamuṭṭhānapaṇītarūpapharaṇavasenāti tadatthasandassanatthañcettha duvidhatā vuttā.",
  "tika-abh07t0:1053_29": "Sobhanānaṃ sabbesampi sādhāraṇā niyamena tesu uppajjanatoti sobhanasādhāraṇā.",
  "tika-abh07t0:1054_0": "7.",
  "tika-abh07t0:1054_1": "Sammā vadanti etāyāti sammāvācā,",
  "tika-abh07t0:1054_2": "vacīduccaritavirati.",
  "tika-abh07t0:1054_3": "Sā catubbidhā musāvādā veramaṇi,",
  "tika-abh07t0:1054_4": "pisuṇavācā veramaṇi,",
  "tika-abh07t0:1054_5": "pharusavācā veramaṇi,",
  "tika-abh07t0:1054_6": "samphappalāpā veramaṇīti.",
  "tika-abh07t0:1054_7": "Kammameva kammanto suttantavanantādayo viya.",
  "tika-abh07t0:1054_8": "Sammā pavatto kammanto sammākammanto,",
  "tika-abh07t0:1054_9": "kāyaduccaritavirati.",
  "tika-abh07t0:1054_10": "Sā tividhā pāṇātipātā veramaṇi,",
  "tika-abh07t0:1054_11": "adinnādānā veramaṇi,",
  "tika-abh07t0:1054_12": "kāmesumicchācārā veramaṇīti.",
  "tika-abh07t0:1054_13": "Sammā ājīvanti etenāti sammāājīvo,",
  "tika-abh07t0:1054_14": "micchājīvavirati.",
  "tika-abh07t0:1054_15": "So pana ājīvahetukakāyavacīduccaritato viramaṇavasena sattavidho,",
  "tika-abh07t0:1054_16": "kuhanalapanādimicchājīvaviramaṇavasena bahuvidho vā.",
  "tika-abh07t0:1054_17": "Tividhāpi panetā paccekaṃ sampattasamādānasamucchedavirativasena tividhā viratiyo nāma yathāvuttaduccaritehi viramaṇato.",
  "tika-abh07t0:1055_0": "8.",
  "tika-abh07t0:1055_1": "Karoti paradukkhe sati sādhūnaṃ hadayakhedaṃ janeti,",
  "tika-abh07t0:1055_2": "kirati vā vikkhipati paradukkhaṃ,",
  "tika-abh07t0:1055_3": "kiṇāti vā taṃ hiṃsati,",
  "tika-abh07t0:1055_4": "kiriyati vā dukkhitesu pasāriyatīti karuṇā,",
  "tika-abh07t0:1055_5": "sā paradukkhāpanayanakāmatālakkhaṇā.",
  "tika-abh07t0:1055_6": "Tāya hi paradukkhaṃ apanīyatu vā, mā vā,",
  "tika-abh07t0:1055_7": "tadākāreneva sā pavattati.",
  "tika-abh07t0:1055_8": "Modanti etāyāti muditā,",
  "tika-abh07t0:1055_9": "sā parasampattianumodanalakkhaṇā,",
  "tika-abh07t0:1055_10": "appamāṇasattārammaṇattā appamāṇā,",
  "tika-abh07t0:1055_11": "tā eva appamaññā.",
  "tika-abh07t0:1055_12": "Nanu ca “catasso appamaññā”ti vakkhati,",
  "tika-abh07t0:1055_13": "kasmā panettha dveyeva vuttāti?",
  "tika-abh07t0:1055_14": "Adosatatramajjhattatāhi mettupekkhānaṃ gahitattā.",
  "tika-abh07t0:1055_15": "Adosoyeva hi sattesu hitajjhāsayavasappavatto mettā nāma.",
  "tika-abh07t0:1055_16": "Tatramajjhattatāyeva tesu paṭighānunayavūpasamappavattā upekkhā nāma.",
  "tika-abh07t0:1055_17": "Tenāhu porāṇā –",
  "tika-abh07t0:1056_0": "“Abyāpādena mettā hi, tatramajjhattatāya ca;",
  "tika-abh07t0:1057_0": "Upekkhā gahitā yasmā, tasmā na gahitā ubho”ti. ;",
  "tika-abh07t0:1058_0": "Pakārena jānāti aniccādivasena avabujjhatīti paññā,",
  "tika-abh07t0:1058_1": "sā eva yathāsabhāvāvabodhane ādhipaccayogato indriyanti paññindriyaṃ.",
  "tika-abh07t0:1058_2": "Atha saññāviññāṇapaññānaṃ kiṃ nānākaraṇanti?",
  "tika-abh07t0:1058_3": "Saññā tāva nīlādivasena sañjānanamattaṃ karoti,",
  "tika-abh07t0:1058_4": "lakkhaṇappaṭivedhaṃ kātuṃ na sakkoti.",
  "tika-abh07t0:1058_5": "Viññāṇaṃ lakkhaṇappaṭivedhampi sādheti,",
  "tika-abh07t0:1058_6": "ussakkitvā pana maggaṃ pāpetuṃ na sakkoti.",
  "tika-abh07t0:1058_7": "Paññā pana tividhampi karoti,",
  "tika-abh07t0:1058_8": "bālagāmikaheraññikānaṃ kahāpaṇāvabodhanamettha nidassananti.",
  "tika-abh07t0:1058_9": "Ñāṇavippayuttasaññāya cettha ākāraggahaṇavasena uppajjanakāle viññāṇaṃ abbohārikaṃ,",
  "tika-abh07t0:1058_10": "sesakāle balavaṃ.",
  "tika-abh07t0:1058_11": "Ñāṇasampayuttā pana ubhopi tadanugatikā honti.",
  "tika-abh07t0:1058_12": "Sabbathāpi pañcavīsatīti sambandho.",
  "tika-abh07t0:1059_0": "9. “Terasaññasamānā”tyādi tīhi rāsīhi vuttānaṃ saṅgaho.",
  "tika-abh07t0:1060_0": "Sobhanacetasikavaṇṇanā niṭṭhitā.",
  "tika-abh07t0:1061_0": "Sampayoganayavaṇṇanā",
  "tika-abh07t0:1062_0": "10.",
  "tika-abh07t0:1062_1": "Cittena saha aviyuttā cittāviyuttā,",
  "tika-abh07t0:1062_2": "cetasikāti vuttaṃ hoti.",
  "tika-abh07t0:1062_3": "Uppajjatīti uppādo,",
  "tika-abh07t0:1062_4": "cittameva uppādo cittuppādo.",
  "tika-abh07t0:1062_5": "Aññattha pana sasampayuttaṃ cittaṃ cittuppādoti vuccati “uppajjati cittaṃ etenāti uppādo,",
  "tika-abh07t0:1062_6": "dhammasamūho,",
  "tika-abh07t0:1062_7": "cittañca taṃ uppādo cāti cittuppādo”ti katvā.",
  "tika-abh07t0:1062_8": "Samāhāradvandepi hi pulliṅgaṃ katthaci saddavidū icchanti.",
  "tika-abh07t0:1062_9": "Tesaṃ cittāviyuttānaṃ cittuppādesu paccekaṃ sampayogo ito paraṃ yathāyogaṃ pavuccatīti sambandho.",
  "tika-abh07t0:1063_0": "Aññasamānacetasikasampayoganayavaṇṇanā",
  "tika-abh07t0:1064_0": "13.",
  "tika-abh07t0:1064_1": "Sabhāvena avitakkattā dvipañcaviññāṇāni vajjitāni etehi,",
  "tika-abh07t0:1064_2": "tehi vā etāni vajjitānīti dvipañcaviññāṇavajjitāni,",
  "tika-abh07t0:1064_3": "catucattālīsa kāmāvacaracittāni.",
  "tika-abh07t0:1064_4": "Tesu ceva ekādasasu paṭhamajjhānacittesu ca vitakko jāyati sesānaṃ bhāvanābalena avitakkattāti adhippāyo.",
  "tika-abh07t0:1065_0": "14.",
  "tika-abh07t0:1065_1": "Tesu ceva pañcapaññāsasavitakkacittesu,",
  "tika-abh07t0:1065_2": "ekādasasu dutiyajjhānacittesu cāti chasaṭṭhicittesu vicāro jāyati.",
  "tika-abh07t0:1066_0": "15.",
  "tika-abh07t0:1066_1": "Dvipañcaviññāṇehi,",
  "tika-abh07t0:1066_2": "vicikicchāsahagatena cāti ekādasahi vajjitesu aṭṭhasattaticittesu adhimokkho jāyati.",
  "tika-abh07t0:1067_0": "16.",
  "tika-abh07t0:1067_1": "Pañcadvārāvajjanena,",
  "tika-abh07t0:1067_2": "dvipañcaviññāṇehi,",
  "tika-abh07t0:1067_3": "sampaṭicchanadvayena,",
  "tika-abh07t0:1067_4": "santīraṇattayena cāti soḷasahi vajjitesu tesattatiyā cittesu vīriyaṃ jāyati.",
  "tika-abh07t0:1068_0": "17.",
  "tika-abh07t0:1068_1": "Domanassasahagatehidvīhi,",
  "tika-abh07t0:1068_2": "upekkhāsahagatehi pañcapaññāsacittehi,",
  "tika-abh07t0:1068_3": "kāyaviññāṇadvayena,",
  "tika-abh07t0:1068_4": "ekādasahi catutthajjhānehi cāti sattaticittehi vajjitesu ekapaññāsacittesu pīti jāyati.",
  "tika-abh07t0:1069_0": "18.",
  "tika-abh07t0:1069_1": "Ahetukehi aṭṭhārasahi,",
  "tika-abh07t0:1069_2": "momūhehi dvīhi cāti vīsatiyā cittehi vajjitesu ekūnasattaticittesu chando jāyati.",
  "tika-abh07t0:1070_0": "19.",
  "tika-abh07t0:1070_1": "Te panāti pakiṇṇakavivajjitā taṃsahagatā ca.",
  "tika-abh07t0:1070_2": "Yathākkamanti vitakkādichapakiṇṇakavajjitataṃsahitakamānurūpato.",
  "tika-abh07t0:1070_3": "“Chasaṭṭhi pañcapaññāsā”tyādi ekavīsasatagaṇanavasena,",
  "tika-abh07t0:1070_4": "ekūnanavutigaṇanavasena ca yathārahaṃ yojetabbaṃ.",
  "tika-abh07t0:1071_0": "Aññasamānacetasikasampayoganayavaṇṇanā niṭṭhitā.",
  "tika-abh07t0:1072_0": "Akusalacetasikasampayoganayavaṇṇanā",
  "tika-abh07t0:1073_0": "20.",
  "tika-abh07t0:1073_1": "“Sabbākusalasādhāraṇā”ti vatvā tadeva samatthetuṃ “sabbesupī”tyādi vuttaṃ.",
  "tika-abh07t0:1073_2": "Yo hi koci pāṇātipātādīsu paṭipajjati,",
  "tika-abh07t0:1073_3": "so sabbopi mohena tattha anādīnavadassāvī ahirikena tato ajigucchanto,",
  "tika-abh07t0:1073_4": "anottappena anottappanto,",
  "tika-abh07t0:1073_5": "uddhaccena avūpasanto ca hoti,",
  "tika-abh07t0:1073_6": "tasmā te sabbākusalesu upalabbhanti.",
  "tika-abh07t0:1074_0": "21.",
  "tika-abh07t0:1074_1": "Lobhasahagatacittesvevāti eva-",
  "tika-abh07t0:1074_2": "kāro adhikāratthāyapi hotīti “diṭṭhisahagatacittesū”tiādīsupi avadhāraṇaṃ daṭṭhabbaṃ.",
  "tika-abh07t0:1074_3": "Sakkāyādīsu hi abhinivisantassa tattha mamāyanasambhavato diṭṭhi lobhasahagatacittesveva labbhati.",
  "tika-abh07t0:1074_4": "Mānopi ahaṃmānavasena pavattanato diṭṭhisadisova pavattatīti diṭṭhiyā saha ekacittuppādena pavattati",
  "tika-abh07t0:1074_5": "kesarasīho viya aparena tathāvidhena saha ekaguhāyaṃ,",
  "tika-abh07t0:1074_6": "na cāpi dosamūlādīsu uppajjati attasinehasannissayabhāvena ekantalobhapadaṭṭhānattāti so diṭṭhivippayuttesveva labbhati.",
  "tika-abh07t0:1075_0": "24.",
  "tika-abh07t0:1075_1": "Tathā parasampattiṃ usūyantassa,",
  "tika-abh07t0:1075_2": "attasampattiyā ca parehi sādhāraṇabhāvaṃ anicchantassa,",
  "tika-abh07t0:1075_3": "katākataduccaritasucarite anusocantassa ca tattha tattha paṭihananavaseneva pavattanato issāmacchariyakukkuccāni paṭighacittesveva.",
  "tika-abh07t0:1076_0": "25.",
  "tika-abh07t0:1076_1": "Akammaññatāpakatikassa tathā sabhāvatikkhesu asaṅkhārikesu pavattanāyogato thinamiddhaṃ sasaṅkhārikesveva labbhati.",
  "tika-abh07t0:1077_0": "27.",
  "tika-abh07t0:1077_1": "Sabbāpuññesveva cattāro cetasikā gatā,",
  "tika-abh07t0:1077_2": "lobhamūleyeva yathāsambhavaṃ tayo gatā,",
  "tika-abh07t0:1077_3": "dosamūlesveva dvīsu cattāro gatā,",
  "tika-abh07t0:1077_4": "tathā sasaṅkhāreyeva dvayanti yojanā.",
  "tika-abh07t0:1077_5": "Vicikicchā vicikicchācitte cāti ca-",
  "tika-abh07t0:1077_6": "saddo avadhāraṇe.",
  "tika-abh07t0:1077_7": "Vicikicchā vicikicchācitteyevāti sambandho.",
  "tika-abh07t0:1078_0": "Akusalacetasikasampayoganayavaṇṇanā niṭṭhitā.",
  "tika-abh07t0:1079_0": "Sobhanacetasikasampayoganayavaṇṇanā",
  "tika-abh07t0:1080_0": "29.",
  "tika-abh07t0:1080_1": "Lokuttaracittesu pādakajjhānādivasena kadāci sammāsaṅkappaviraho siyā,",
  "tika-abh07t0:1080_2": "na pana viratīnaṃ abhāvo maggassa kāyaduccaritādīnaṃ samucchedavasena,",
  "tika-abh07t0:1080_3": "phalassa ca tadanukūlavasena pavattanatoti vuttaṃ “viratiyo panā”tyādi.",
  "tika-abh07t0:1080_4": "Sabbathāpīti sabbehipi taṃtaṃduccaritadurājīvānaṃ vidhamanavasappavattehi ākārehi.",
  "tika-abh07t0:1080_5": "Na hi etāsaṃ lokiyesu viya lokuttaresupi musāvādādīnaṃ visuṃ visuṃ pahānavasena pavatti hoti sabbesameva",
  "tika-abh07t0:1080_6": "duccaritadurājīvānaṃ tena tena maggena kesañci sabbaso,",
  "tika-abh07t0:1080_7": "kesañci apāyagamanīyādiavatthāya pahānavasena ekakkhaṇe samucchindanato.",
  "tika-abh07t0:1080_8": "Nanu cāyamattho “ekatovā”ti imināva siddhoti? Taṃ na,",
  "tika-abh07t0:1080_9": "tissannaṃ ekatovuttiparidīpanamattena catubbidhavacīduccaritādīnaṃ paṭipakkhākārappavattiyā adīpitattā.",
  "tika-abh07t0:1080_10": "Keci pana imamatthaṃ asallakkhetvāva “‘sabbathāpī’ti idaṃ atiritta”nti vadanti,",
  "tika-abh07t0:1080_11": "tattha tesaṃ aññāṇameva kāraṇaṃ.",
  "tika-abh07t0:1080_12": "“Niyatā”ti imināpi lokiyesu viya kadāci sambhavaṃ nivāreti.",
  "tika-abh07t0:1080_13": "Tathā hetā lokiyesu yevāpanakavasena desitā,",
  "tika-abh07t0:1080_14": "idha pana sarūpeneva.",
  "tika-abh07t0:1080_15": "Kāmāvacarakusalesvevāti avadhāraṇena kāmāvacaravipākakiriyesu mahaggatesu ca sambhavaṃ nivāreti.",
  "tika-abh07t0:1080_16": "Tathā ceva upari vakkhati.",
  "tika-abh07t0:1080_17": "Kadācīti musāvādādiekekaduccaritehi paṭiviramaṇakāle.",
  "tika-abh07t0:1080_18": "Kadāci uppajjantāpi na ekato uppajjanti vītikkamitabbavatthusaṅkhātānaṃ attano ārammaṇānaṃ sambhavāpekkhattāti vuttaṃ “visuṃ visu”nti.",
  "tika-abh07t0:1081_0": "30.",
  "tika-abh07t0:1081_1": "Appanāppattānaṃ appamaññānaṃ na kadāci somanassarahitā pavatti atthīti “pañcama…pe…",
  "tika-abh07t0:1081_2": "cittesu cā”ti vuttaṃ.",
  "tika-abh07t0:1081_3": "Vinīvaraṇāditāya mahattaṃ gatāni,",
  "tika-abh07t0:1081_4": "mahantehi vā jhāyīhi gatāni pattānīti mahaggatāni.",
  "tika-abh07t0:1081_5": "Nānā hutvāti bhinnārammaṇattā attano ārammaṇabhūtānaṃ dukkhitasukhitasattānaṃ āpāthagamanāpekkhatāya visuṃ visuṃ hutvā.",
  "tika-abh07t0:1081_6": "Etthāti imesu kāmāvacarakusalacittesu,",
  "tika-abh07t0:1081_7": "karuṇāmuditābhāvanākāle appanāvīthito pubbe paricayavasena upekkhāsahagatacittehipi parikammaṃ hoti,",
  "tika-abh07t0:1081_8": "yathā taṃ paguṇaganthaṃ sajjhāyantassa kadāci aññavihitassapi sajjhāyanaṃ,",
  "tika-abh07t0:1081_9": "yathā ca paguṇavipassanāya saṅkhāre sammasantassa kadāci paricayabalena ñāṇavippayuttacittehipi sammasananti",
  "tika-abh07t0:1081_10": "upekkhāsahagatakāmāvacaresu karuṇāmuditānaṃ asambhavavādo kecivādo kato.",
  "tika-abh07t0:1081_11": "Appanāvīthiyaṃ pana tāsaṃ ekantato somanassasahagatesveva sambhavo daṭṭhabbo bhinnajātikassa viya bhinnavedanassapi āsevanapaccayābhāvato.",
  "tika-abh07t0:1082_0": "32.",
  "tika-abh07t0:1082_1": "Tayo soḷasacittesūti sammāvācādayo tayo dhammā aṭṭhalokuttarakāmāvacarakusalavasena soḷasacittesu jāyanti.",
  "tika-abh07t0:1083_0": "33.",
  "tika-abh07t0:1083_1": "Evaṃ niyatāniyatasampayogavasena vuttesu aniyatadhamme ekato dassetvā sesānaṃ niyatabhāvaṃ dīpetuṃ “issāmaccherā”tyādi vuttaṃ.",
  "tika-abh07t0:1083_2": "Issāmaccherakukkuccaviratikaruṇādayo nānā kadāci jāyanti,",
  "tika-abh07t0:1083_3": "māno ca kadāci “seyyohamasmī”tyādivasappavattiyaṃ jāyati.",
  "tika-abh07t0:1083_4": "Thinamiddhaṃ tathā kadāci akammaññatāvasappavattiyaṃ saha aññamaññaṃ avippayogivasena jāyatīti yojanā.",
  "tika-abh07t0:1083_5": "Atha vā māno cāti ettha ca-",
  "tika-abh07t0:1083_6": "saddaṃ “sahā”ti etthāpi yojetvā thinamiddhaṃ tathā kadāci saha ca sasaṅkhārikapaṭighe,",
  "tika-abh07t0:1083_7": "diṭṭhigatavippayuttasasaṅkhārikesu ca issāmacchariyakukkuccehi,",
  "tika-abh07t0:1083_8": "mānena ca saddhiṃ,",
  "tika-abh07t0:1083_9": "kadāci taditarasasaṅkhārikacittasampayogakāle,",
  "tika-abh07t0:1083_10": "taṃsampayogakālepi vā nānā ca jāyatīti yojanā daṭṭhabbā.",
  "tika-abh07t0:1083_11": "Apare pana ācariyā “māno ca thinamiddhañca tathā kadāci nānā kadāci saha ca jāyatī”ti ettakameva yojesuṃ.",
  "tika-abh07t0:1084_0": "34.",
  "tika-abh07t0:1084_1": "Sesāti yathāvuttehi ekādasahi aniyatehi itare ekacattālīsa.",
  "tika-abh07t0:1084_2": "Keci pana “yathāvuttehi aniyatayevāpanakehi sesā niyatayevāpanakā”ti vaṇṇenti,",
  "tika-abh07t0:1084_3": "taṃ tesaṃ matimattaṃ,",
  "tika-abh07t0:1084_4": "idha yevāpanakanāmena kesañci anuddhaṭattā.",
  "tika-abh07t0:1084_5": "Kevalañhettha niyatāniyatavasena cittuppādesu yathārahaṃ labbhamānacetasikamattasandassanaṃ ācariyena kataṃ,",
  "tika-abh07t0:1084_6": "na yevāpanakanāmena keci uddhaṭāti.",
  "tika-abh07t0:1085_0": "Evaṃ tāva “phassādīsu ayaṃ dhammo ettakesu cittesu upalabbhatī”ti cittaparicchedavasena sampayogaṃ dassetvā",
  "tika-abh07t0:1085_1": "idāni “imasmiṃ cittuppāde ettakā cetasikā”ti cetasikarāsiparicchedavasena saṅgahaṃ dassetuṃ “saṅgahañcā”tyādi vuttaṃ.",
  "tika-abh07t0:1086_0": "Sobhanacetasikasampayoganayavaṇṇanā niṭṭhitā.",
  "tika-abh07t0:1087_0": "Sampayoganayavaṇṇanā niṭṭhitā.",
  "tika-abh07t0:1088_0": "Saṅgahanayavaṇṇanā",
  "tika-abh07t0:1089_0": "35. “Chattiṃsā”tyādi tattha tattha yathārahaṃ labbhamānakadhammavasena gaṇanasaṅgaho.",
  "tika-abh07t0:1090_0": "36.",
  "tika-abh07t0:1090_1": "Paṭhamajjhāne niyuttāni cittāni,",
  "tika-abh07t0:1090_2": "taṃ vā etesaṃ atthīti paṭhamajjhānikacittāni.",
  "tika-abh07t0:1090_3": "Appamaññānaṃ sattārammaṇattā,",
  "tika-abh07t0:1090_4": "lokuttarānañca nibbānārammaṇattā vuttaṃ “appamaññāvajjitā”ti.",
  "tika-abh07t0:1090_5": "“Tathā”ti iminā aññasamānā,",
  "tika-abh07t0:1090_6": "appamaññāvajjitā sobhanacetasikā ca saṅgahaṃ gacchantīti ākaḍḍhati.",
  "tika-abh07t0:1090_7": "Upekkhāsahagatāti vitakkavicārapītisukhavajjā sukhaṭṭhānaṃ paviṭṭhaupekkhāya sahagatā.",
  "tika-abh07t0:1090_8": "Pañcakajjhānavasenāti vitakkavicāre visuṃ visuṃ atikkamitvā bhāventassa nātitikkhañāṇassa vasena desitassa jhānapañcakassa vasena.",
  "tika-abh07t0:1090_9": "Te pana ekato atikkamitvā bhāventassa tikkhañāṇassa vasena desitacatukkajjhānavasena dutiyajjhānikesu",
  "tika-abh07t0:1090_10": "vitakkavicāravajjitānaṃ sambhavato catudhā eva saṅgaho hotīti adhippāyo.",
  "tika-abh07t0:1091_0": "37. Tettiṃsadvayaṃ catutthapañcamajjhānacittesu.",
  "tika-abh07t0:1092_0": "Mahaggatacittasaṅgahanayavaṇṇanā",
  "tika-abh07t0:1093_0": "38.",
  "tika-abh07t0:1093_1": "Tīsūti kusalavipākakiriyavasena tividhesu sīlavisuddhivasena suvisodhitakāyavacīpayogassa kevalaṃ cittasamādhānamattena mahaggatajjhānāni pavattanti,",
  "tika-abh07t0:1093_2": "na pana kāyavacīkammānaṃ visodhanavasena,",
  "tika-abh07t0:1093_3": "nāpi duccaritadurājīvānaṃ samucchindanapaṭippassambhanavasenāti vuttaṃ “virativajjitā”ti.",
  "tika-abh07t0:1093_4": "Paccekamevāti visuṃ visuṃyeva.",
  "tika-abh07t0:1093_5": "Pannarasasūti rūpāvacaravasena tīsu,",
  "tika-abh07t0:1093_6": "āruppavasena dvādasasūti pannarasasu.",
  "tika-abh07t0:1093_7": "Appamaññāyo na labbhantīti ettha kāraṇaṃ vuttameva.",
  "tika-abh07t0:1094_0": "Mahaggatacittasaṅgahanayavaṇṇanā niṭṭhitā.",
  "tika-abh07t0:1095_0": "Kāmāvacarasobhanacittasaṅgahanayavaṇṇanā",
  "tika-abh07t0:1096_0": "40.",
  "tika-abh07t0:1096_1": "Paccekamevāti ekekāyeva.",
  "tika-abh07t0:1096_2": "Appamaññānaṃ hi sattārammaṇattā,",
  "tika-abh07t0:1096_3": "viratīnañca vītakkamitabbavatthuvisayattā natthi tāsaṃ ekacittuppāde sambhavoti lokiyaviratīnaṃ ekantakusalasabhāvattā",
  "tika-abh07t0:1096_4": "natthi abyākatesu sambhavoti vuttaṃ “virativajjitā”ti.",
  "tika-abh07t0:1096_5": "Tenāha “pañca sikkhāpadā kusalāyevā”ti.",
  "tika-abh07t0:1096_6": "Itarathā saddhāsatiādayo viya “siyā kusalā,",
  "tika-abh07t0:1096_7": "siyā abyākatā”ti vadeyya.",
  "tika-abh07t0:1096_8": "Phalassa pana maggapaṭibimbabhūtattā,",
  "tika-abh07t0:1096_9": "duccaritadurājīvānaṃ paṭippassambhanato ca na lokuttaraviratīnaṃ ekantakusalatā yuttāti tāsaṃ tattha aggahaṇaṃ.",
  "tika-abh07t0:1096_10": "Kāmāvacaravipākānampi ekantaparittārammaṇattā,",
  "tika-abh07t0:1096_11": "appamaññānañca sattārammaṇattā,",
  "tika-abh07t0:1096_12": "viratīnampi ekantakusalattā vuttaṃ “appamaññāvirativajjitā”ti.",
  "tika-abh07t0:1097_0": "Nanu ca paññattādiārammaṇampi kāmāvacarakusalaṃ hotīti tassa vipākenapi kusalasadisārammaṇena bhavitabbaṃ yathā taṃ mahaggatalokuttaravipākehīti?",
  "tika-abh07t0:1097_1": "Nayidamevaṃ,",
  "tika-abh07t0:1097_2": "kāmataṇhādhīnassa phalabhūtattā.",
  "tika-abh07t0:1097_3": "Yathā hi dāsiyā putto mātarā icchitaṃ kātuṃ asakkonto sāmikeneva icchiticchitaṃ karoti,",
  "tika-abh07t0:1097_4": "evaṃ kāmataṇhāyattatāya dāsisadisassa kāmāvacarakammassa vipākabhūtaṃ cittaṃ tena gahitārammaṇaṃ aggahetvā kāmataṇhārammaṇameva gaṇhātīti.",
  "tika-abh07t0:1097_5": "Dvādasadhāti kusalavipākakiriyabhedesu paccekaṃ cattāro cattāro dukāti katvā tīsu dvādasadhā.",
  "tika-abh07t0:1098_0": "42.",
  "tika-abh07t0:1098_1": "Idāni imesu paṭhamajjhānikādīhi dutiyajjhānikādīnaṃ bhedakaradhamme dassetuṃ “anuttare jhānadhammā”tyādi vuttaṃ.",
  "tika-abh07t0:1098_2": "Anuttare citte vitakkavicārapītisukhavasena jhānadhammā visesakā bhedakā.",
  "tika-abh07t0:1098_3": "Majjhime mahaggate appamaññā,",
  "tika-abh07t0:1098_4": "jhānadhammā ca.",
  "tika-abh07t0:1098_5": "Parittesu kāmāvacaresu viratī,",
  "tika-abh07t0:1098_6": "ñāṇapītī ca appamaññā ca visesakā,",
  "tika-abh07t0:1098_7": "tattha viratī kusalehi vipākakiriyānaṃ visesakā,",
  "tika-abh07t0:1098_8": "appamaññā kusalakiriyehi vipākānaṃ,",
  "tika-abh07t0:1098_9": "ñāṇapītī pana tīsu paṭhamayugaḷādīhi dutiyayugaḷādīnanti daṭṭhabbaṃ.",
  "tika-abh07t0:1099_0": "Kāmāvacarasobhanacittasaṅgahanayavaṇṇanā niṭṭhitā.",
  "tika-abh07t0:1100_0": "Akusalacittasaṅgahanayavaṇṇanā",
  "tika-abh07t0:1101_0": "44.",
  "tika-abh07t0:1101_1": "Dutiye asaṅkhāriketi diṭṭhivippayutte asaṅkhārike lobhamānena tatheva aññasamānā,",
  "tika-abh07t0:1101_2": "akusalasādhāraṇā ca ekūnavīsati dhammāti sambandho.",
  "tika-abh07t0:1102_0": "45. Tatiyeti upekkhāsahagatadiṭṭhisampayutte asaṅkhārike.",
  "tika-abh07t0:1103_0": "46. Catuttheti diṭṭhivippayutte asaṅkhārike.",
  "tika-abh07t0:1104_0": "47. Issāmacchariyakukkuccāni panettha paccekameva yojetabbāni bhinnārammaṇattāyevāti adhippāyo.",
  "tika-abh07t0:1105_0": "50.",
  "tika-abh07t0:1105_1": "Adhimokkhassa nicchayākārappavattito dveḷhakasabhāve vicikicchācitte sambhavo natthīti “adhimokkhavirahitā”ti vuttaṃ.",
  "tika-abh07t0:1106_0": "51.",
  "tika-abh07t0:1106_1": "Ekūnavīsati paṭhamadutiyaasaṅkhārikesu,",
  "tika-abh07t0:1106_2": "aṭṭhārasa tatiyacatutthaasaṅkhārikesu,",
  "tika-abh07t0:1106_3": "vīsa pañcame asaṅkhārike,",
  "tika-abh07t0:1106_4": "ekavīsa paṭhamadutiyasasaṅkhārikesu,",
  "tika-abh07t0:1106_5": "vīsati tatiyacatutthasasaṅkhārikesu,",
  "tika-abh07t0:1106_6": "dvāvīsa pañcame sasaṅkhārike,",
  "tika-abh07t0:1106_7": "pannarasa momūhadvayeti evaṃ akusale sattadhā ṭhitāti yojanā.",
  "tika-abh07t0:1107_0": "52.",
  "tika-abh07t0:1107_1": "Sādhāraṇāti akusalānaṃ sabbesameva sādhāraṇabhūtā cattāro samānā ca chandapītiadhimokkhavajjitā aññasamānā",
  "tika-abh07t0:1107_2": "apare dasāti ete cuddasa dhammā sabbākusalayoginoti pavuccantīti yojanā.",
  "tika-abh07t0:1108_0": "Akusalacittasaṅgahanayavaṇṇanā niṭṭhitā.",
  "tika-abh07t0:1109_0": "Ahetukacittasaṅgahanayavaṇṇanā",
  "tika-abh07t0:1110_0": "54. “Tathā”ti iminā aññasamāne paccāmasati.",
  "tika-abh07t0:1111_0": "56.",
  "tika-abh07t0:1111_1": "Manoviññāṇadhātuyā viya visiṭṭhamananakiccāyogato mananamattā dhātūti manodhātu.",
  "tika-abh07t0:1111_2": "Ahetukapaṭisandhiyugaḷeti upekkhāsantīraṇadvaye.",
  "tika-abh07t0:1112_0": "58.",
  "tika-abh07t0:1112_1": "Dvādasa hasanacitte,",
  "tika-abh07t0:1112_2": "ekādasa voṭṭhabbanasukhasantīraṇesu,",
  "tika-abh07t0:1112_3": "dasa manodhātuttikāhetukapaṭisandhiyugaḷavasena pañcasu,",
  "tika-abh07t0:1112_4": "satta dvipañcaviññāṇesūti aṭṭhārasāhetukesu cittuppādesu saṅgaho catubbidho hotīti yojanā.",
  "tika-abh07t0:1113_0": "59.",
  "tika-abh07t0:1113_1": "Tettiṃsavidhasaṅgahoti anuttare pañca,",
  "tika-abh07t0:1113_2": "tathā mahaggate,",
  "tika-abh07t0:1113_3": "kāmāvacarasobhane dvādasa,",
  "tika-abh07t0:1113_4": "akusale satta,",
  "tika-abh07t0:1113_5": "ahetuke cattāroti tettiṃsavidhasaṅgaho.",
  "tika-abh07t0:1114_0": "60.",
  "tika-abh07t0:1114_1": "Itthaṃ yathāvuttanayena cittāviyuttānaṃ cetasikānaṃ cittaparicchedavasena vuttaṃ sampayogañca cetasikarāsiparicchedavasena",
  "tika-abh07t0:1114_2": "vuttaṃ saṅgahañca ñatvā yathāyogaṃ cittena samaṃ bhedaṃ uddise “sabbacittasādhāraṇā tāva satta ekūnanavuticittesu",
  "tika-abh07t0:1114_3": "uppajjanato paccekaṃ ekūnanavutividhā,",
  "tika-abh07t0:1114_4": "pakiṇṇakesu vitakko pañcapaññāsacittesu uppajjanato pañcapaññāsavidho”tyādinā katheyyāti attho.",
  "tika-abh07t0:1115_0": "Ahetukacittasaṅgahanayavaṇṇanā niṭṭhitā.",
  "tika-abh07t0:1116_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1117_0": "Cetasikaparicchedavaṇṇanā niṭṭhitā.",
  "tika-abh07t0:1118_0": "3. Pakiṇṇakaparicchedavaṇṇanā",
  "tika-abh07t0:1119_0": "1.",
  "tika-abh07t0:1119_1": "Idāni yathāvuttānaṃ cittacetasikānaṃ vedanādivibhāgato,",
  "tika-abh07t0:1119_2": "taṃtaṃvedanādibhedabhinnacittuppādavibhāgato ca pakiṇṇakasaṅgahaṃ dassetuṃ “sampayuttā yathāyoga”ntyādi āraddhaṃ.",
  "tika-abh07t0:1119_3": "Yathāyogaṃ sampayuttā cittacetasikā dhammā sabhāvato attano attano sabhāvavasena ekūnanavutividhampi",
  "tika-abh07t0:1119_4": "cittaṃ ārammaṇavijānanasabhāvasāmaññena ekavidhaṃ,",
  "tika-abh07t0:1119_5": "sabbacittasādhāraṇo phasso phusanasabhāvena ekavidhotyādinā tepaññāsa honti.",
  "tika-abh07t0:1120_0": "2.",
  "tika-abh07t0:1120_1": "Idāni tesaṃ dhammānaṃ yathārahaṃ vedanā…pe…",
  "tika-abh07t0:1120_2": "vatthuto saṅgaho nāma vedanāsaṅgahādināmako pakiṇṇakasaṅgaho cittuppādavaseneva taṃtaṃvedanādibhedabhinnacittuppādānaṃ",
  "tika-abh07t0:1120_3": "vaseneva na katthaci taṃvirahena nīyate upanīyate,",
  "tika-abh07t0:1120_4": "āharīyatītyattho.",
  "tika-abh07t0:1121_0": "Vedanāsaṅgahavaṇṇanā",
  "tika-abh07t0:1122_0": "3.",
  "tika-abh07t0:1122_1": "Tatthāti tesu chasu saṅgahesu.",
  "tika-abh07t0:1122_2": "Sukhādivedanānaṃ,",
  "tika-abh07t0:1122_3": "taṃsahagatacittuppādānañca vibhāgavasena saṅgaho vedanāsaṅgaho. Dukkhato,",
  "tika-abh07t0:1122_4": "sukhato ca aññā adukkhamasukhā ma-",
  "tika-abh07t0:1122_5": "kārāgamavasena.",
  "tika-abh07t0:1122_6": "Nanu ca “dvemā,",
  "tika-abh07t0:1122_7": "bhikkhave,",
  "tika-abh07t0:1122_8": "vedanā sukhā dukkhā”ti vacanato dve eva vedanāti? Saccaṃ,",
  "tika-abh07t0:1122_9": "taṃ pana anavajjapakkhikaṃ adukkhamasukhaṃ sukhavedanāyaṃ,",
  "tika-abh07t0:1122_10": "sāvajjapakkhikañca dukkhavedanāyaṃ saṅgahetvā vuttaṃ.",
  "tika-abh07t0:1122_11": "Yampi katthaci sutte “yaṃ kiñci vedayitamidamettha dukkhassā”ti vacanaṃ,",
  "tika-abh07t0:1122_12": "taṃ saṅkhāradukkhatāya sabbavedanānaṃ dukkhasabhāvattā vuttaṃ. Yathāha –",
  "tika-abh07t0:1122_13": "“saṅkhārāniccataṃ, ānanda,",
  "tika-abh07t0:1122_14": "mayā sandhāya bhāsitaṃ saṅkhāravipariṇāmatañca yaṃ kiñcivedayitamidamettha dukkhassā”ti.",
  "tika-abh07t0:1122_15": "Tasmā tissoyeva vedanāti daṭṭhabbā.",
  "tika-abh07t0:1122_16": "Tenāha bhagavā –",
  "tika-abh07t0:1122_17": "“tisso imā,",
  "tika-abh07t0:1122_18": "bhikkhave,",
  "tika-abh07t0:1122_19": "vedanā sukhā dukkhā adukkhamasukhā cā”ti.",
  "tika-abh07t0:1122_20": "Evaṃ tividhāpi panetā indriyadesanāyaṃ “sukhindriyaṃ dukkhindriyaṃ somanassindriyaṃ domanassindriyaṃ",
  "tika-abh07t0:1122_21": "upekkhindriya”nti pañcadhā desitāti taṃvasenapettha vibhāgaṃ dassetuṃ “sukhaṃ dukkha”ntyādi vuttaṃ.",
  "tika-abh07t0:1122_22": "Kāyikamānasikasātāsātabhedato hi sukhaṃ dukkhañca paccekaṃ dvidhā vibhajitvā “sukhindriyaṃ somanassindriyaṃ dukkhindriyaṃ domanassindriya”nti desitā,",
  "tika-abh07t0:1122_23": "upekkhā pana bhedābhāvato upekkhindriyanti ekadhāva.",
  "tika-abh07t0:1122_24": "Yathā hi sukhadukkhāni aññathā kāyassa anuggahamupaghātañca karonti,",
  "tika-abh07t0:1122_25": "aññathā manaso,",
  "tika-abh07t0:1122_26": "nevaṃ upekkhā,",
  "tika-abh07t0:1122_27": "tasmā sā ekadhāva desitā,",
  "tika-abh07t0:1122_28": "tenāhu porāṇā –",
  "tika-abh07t0:1123_0": "“Kāyikaṃ mānasaṃ dukkhaṃ, sukhañcopekkhavedanā;",
  "tika-abh07t0:1124_0": "Ekaṃ mānasameveti, pañcadhindriyabhedato”ti. ;",
  "tika-abh07t0:1125_0": "Tattha iṭṭhaphoṭṭhabbānubhavanalakkhaṇaṃ sukhaṃ.",
  "tika-abh07t0:1125_1": "Aniṭṭhaphoṭṭhabbānubhavanalakkhaṇaṃ dukkhaṃ.",
  "tika-abh07t0:1125_2": "Sabhāvato,",
  "tika-abh07t0:1125_3": "parikappato vā iṭṭhānubhavanalakkhaṇaṃ somanassaṃ.",
  "tika-abh07t0:1125_4": "Tathā aniṭṭhānubhavanalakkhaṇaṃ domanassaṃ.",
  "tika-abh07t0:1125_5": "Majjhattānubhavanalakkhaṇā upekkhā.",
  "tika-abh07t0:1126_0": "5. Catucattālīsa paccekaṃ lokiyalokuttarabhedena ekādasavidhattā.",
  "tika-abh07t0:1127_0": "7.",
  "tika-abh07t0:1127_1": "Sesānīti sukhadukkhasomanassadomanassasahagatehi avasesāni akusalato cha,",
  "tika-abh07t0:1127_2": "ahetukato cuddasa,",
  "tika-abh07t0:1127_3": "kāmāvacarasobhanato dvādasa,",
  "tika-abh07t0:1127_4": "pañcamajjhānikāni tevīsāti sabbānipi pañcapaññāsa.",
  "tika-abh07t0:1128_0": "Vedanāsaṅgahavaṇṇanā niṭṭhitā.",
  "tika-abh07t0:1129_0": "Hetusaṅgahavaṇṇanā",
  "tika-abh07t0:1130_0": "10.",
  "tika-abh07t0:1130_1": "Lobhādihetūnaṃ vibhāgavasena,",
  "tika-abh07t0:1130_2": "taṃsampayuttavasena ca saṅgaho hetusaṅgaho.",
  "tika-abh07t0:1130_3": "Hetavo nāma chabbidhā bhavantīti sambandho.",
  "tika-abh07t0:1130_4": "Hetubhāvo pana nesaṃ sampayuttānaṃ suppatiṭṭhitabhāvasādhanasaṅkhāto mūlabhāvo.",
  "tika-abh07t0:1130_5": "Laddhahetupaccayā hi dhammā viruḷhamūlā viya pādapā thirā honti,",
  "tika-abh07t0:1130_6": "na ahetukā viya jalatale sevālasadisā.",
  "tika-abh07t0:1130_7": "Evañca katvā ete mūlasadisatāya “mūlānī”ti ca vuccanti.",
  "tika-abh07t0:1130_8": "Apare pana “kusalādīnaṃ kusalādibhāvasādhanaṃ hetubhāvo”ti vadanti,",
  "tika-abh07t0:1130_9": "evaṃ sati hetūnaṃ attano kusalādibhāvasādhano añño hetu maggitabbo siyā.",
  "tika-abh07t0:1130_10": "Atha sesasampayuttahetupaṭibaddho tesaṃ kusalādibhāvo,",
  "tika-abh07t0:1130_11": "evampi momūhacittasampayuttassa hetuno akusalabhāvo appaṭibaddho siyā.",
  "tika-abh07t0:1130_12": "Atha tassa sabhāvato akusalabhāvopi siyā,",
  "tika-abh07t0:1130_13": "evaṃ sati sesahetūnampi sabhāvatova kusalādibhāvoti tesaṃ viya sampayuttadhammānampi so hetupaṭibaddho na siyā.",
  "tika-abh07t0:1130_14": "Yadi ca hetupaṭibaddho kusalādibhāvo,",
  "tika-abh07t0:1130_15": "tadā ahetukānaṃ abyākatabhāvo na siyāti alamatinippīḷanena.",
  "tika-abh07t0:1130_16": "Kusalādibhāvo pana kusalākusalānaṃ yonisoayonisomanasikārappaṭibaddho. Yathāha – “yoniso,",
  "tika-abh07t0:1130_17": "bhikkhave,",
  "tika-abh07t0:1130_18": "manasikaroto anuppannā ceva kusalā dhammā uppajjanti,",
  "tika-abh07t0:1130_19": "uppannā ca kusalā dhammā abhivaḍḍhantī”tyādi,",
  "tika-abh07t0:1130_20": "abyākatānaṃ pana abyākatabhāvo niranusayasantānappaṭibaddho kammappaṭibaddho avipākabhāvappaṭibaddho cāti daṭṭhabbaṃ.",
  "tika-abh07t0:1131_0": "16. Idāni hetūnaṃ jātibhedaṃ dassetuṃ “lobho doso cā”tyādi vuttaṃ.",
  "tika-abh07t0:1132_0": "Hetusaṅgahavaṇṇanā niṭṭhitā.",
  "tika-abh07t0:1133_0": "Kiccasaṅgahavaṇṇanā",
  "tika-abh07t0:1134_0": "18.",
  "tika-abh07t0:1134_1": "Paṭisandhādīnaṃ kiccānaṃ vibhāgavasena,",
  "tika-abh07t0:1134_2": "taṃkiccavantānañca paricchedavasena saṅgaho kiccasaṅgaho.",
  "tika-abh07t0:1134_3": "Bhavato bhavassa paṭisandhānaṃ paṭisandhikiccaṃ.",
  "tika-abh07t0:1134_4": "Avicchedappavattihetubhāvena bhavassa aṅgabhāvo bhavaṅgakiccaṃ.",
  "tika-abh07t0:1134_5": "Āvajjanakiccādīni heṭṭhā vuttavacanatthānusārena yathārahaṃ yojetabbāni.",
  "tika-abh07t0:1134_6": "Ārammaṇe taṃtaṃkiccasādhanavasena anekakkhattuṃ,",
  "tika-abh07t0:1134_7": "ekakkhattuṃ vā javamānassa viya pavatti javanakiccaṃ.",
  "tika-abh07t0:1134_8": "Taṃtaṃjavanaggahitārammaṇassa ārammaṇakaraṇaṃ tadārammaṇakiccaṃ.",
  "tika-abh07t0:1134_9": "Nibbattabhavato parigaḷhanaṃ cutikiccaṃ.",
  "tika-abh07t0:1135_0": "19.",
  "tika-abh07t0:1135_1": "Imāni pana kiccāni ṭhānavasena pākaṭāni hontīti taṃ dāni pabhedato dassetuṃ “paṭisandhī”tyādi vuttaṃ,",
  "tika-abh07t0:1135_2": "tattha paṭisandhiyā ṭhānaṃ paṭisandhiṭhānaṃ.",
  "tika-abh07t0:1135_3": "Kāmaṃ paṭisandhivinimuttaṃ ṭhānaṃ nāma natthi,",
  "tika-abh07t0:1135_4": "sukhaggahaṇatthaṃ pana “silāputtakassa sarīra”ntyādīsu viya abhedepi bhedaparikappanāti daṭṭhabbaṃ.",
  "tika-abh07t0:1135_5": "Evaṃ sesesupi.",
  "tika-abh07t0:1135_6": "Dassanādīnaṃ pañcannaṃ viññāṇānaṃ ṭhānaṃ pañcaviññāṇaṭhānaṃ. Ādi-",
  "tika-abh07t0:1135_7": "saddena sampaṭicchanaṭhānādīnaṃ saṅgaho.",
  "tika-abh07t0:1136_0": "Tattha cutibhavaṅgānaṃ antarā paṭisandhiṭhānaṃ.",
  "tika-abh07t0:1136_1": "Paṭisandhiāvajjanānaṃ,",
  "tika-abh07t0:1136_2": "javanāvajjanānaṃ,",
  "tika-abh07t0:1136_3": "tadārammaṇāvajjanānaṃ,",
  "tika-abh07t0:1136_4": "voṭṭhabbanāvajjanānaṃ,",
  "tika-abh07t0:1136_5": "kadāci javanacutīnaṃ,",
  "tika-abh07t0:1136_6": "tadārammaṇacutīnañca antarā bhavaṅgaṭhānaṃ.",
  "tika-abh07t0:1136_7": "Bhavaṅgapañcaviññāṇānaṃ,",
  "tika-abh07t0:1136_8": "bhavaṅgajavanānañca antarā āvajjanaṭhānaṃ.",
  "tika-abh07t0:1136_9": "Pañcadvārāvajjanasampaṭicchanānamantarā pañcaviññāṇaṭhānaṃ.",
  "tika-abh07t0:1136_10": "Pañcaviññāṇasantīraṇānamantarā sampaṭicchanaṭhānaṃ.",
  "tika-abh07t0:1136_11": "Sampaṭicchanavoṭṭhabbanānamantarā santīraṇaṭhānaṃ.",
  "tika-abh07t0:1136_12": "Santīraṇajavanānaṃ,",
  "tika-abh07t0:1136_13": "santīraṇabhavaṅgānañca antarā voṭṭhabbanaṭhānaṃ.",
  "tika-abh07t0:1136_14": "Voṭṭhabbanatadārammaṇānaṃ,",
  "tika-abh07t0:1136_15": "voṭṭhabbanabhavaṅgānaṃ,",
  "tika-abh07t0:1136_16": "voṭṭhabbanacutīnaṃ,",
  "tika-abh07t0:1136_17": "manodvārāvajjanatadārammaṇānaṃ,",
  "tika-abh07t0:1136_18": "manodvārāvajjanabhavaṅgānaṃ,",
  "tika-abh07t0:1136_19": "manodvārāvajjanacutīnañca antarā javanaṭhānaṃ.",
  "tika-abh07t0:1136_20": "Javanabhavaṅgānaṃ,",
  "tika-abh07t0:1136_21": "javanacutīnañca antarā tadārammaṇaṭhānaṃ.",
  "tika-abh07t0:1136_22": "Javanapaṭisandhīnaṃ,",
  "tika-abh07t0:1136_23": "tadārammaṇapaṭisandhīnaṃ,",
  "tika-abh07t0:1136_24": "bhavaṅgapaṭisandhīnaṃ vā antarā cutiṭhānaṃ nāma.",
  "tika-abh07t0:1137_0": "20.",
  "tika-abh07t0:1137_1": "Dve upekkhāsahagatasantīraṇāni sukhasantīraṇassa paṭisandhivasappavattibhāvābhāvatotiadhippāyo.",
  "tika-abh07t0:1137_2": "Evañca katvā paṭṭhāne “upekkhāsahagataṃ dhammaṃ paṭicca upekkhāsahagato dhammo uppajjati na hetupaccayā”ti",
  "tika-abh07t0:1137_3": "evamāgatassa upekkhāsahagatapadassa vibhaṅge “ahetukaṃ upekkhāsahagataṃ ekaṃ khandhaṃ paṭicca dve khandhā,",
  "tika-abh07t0:1137_4": "dve khandhe paṭicca eko khandho,",
  "tika-abh07t0:1137_5": "ahetukapaṭisandhikkhaṇe upekkhāsahagataṃ ekaṃ khandhaṃ paṭicca dve khandhā,",
  "tika-abh07t0:1137_6": "dve khandhe paṭicca eko khandho”ti evaṃ pavattipaṭisandhivasena paṭiccanayo uddhaṭo,",
  "tika-abh07t0:1137_7": "pītisahagatasukhasahagatapadavibhaṅge pana “ahetukaṃ pītisahagataṃ ekaṃ khandhaṃ paṭiccatayo khandhā…pe…",
  "tika-abh07t0:1137_8": "dve khandhā.",
  "tika-abh07t0:1137_9": "Ahetukaṃ sukhasahagataṃ ekaṃ khandhaṃ paṭicca dve khandhā …pe…",
  "tika-abh07t0:1137_10": "eko khandho”ti pavattivaseneva uddhaṭo,",
  "tika-abh07t0:1137_11": "na pana “ahetukapaṭisandhikkhaṇe”tyādinā paṭisandhivasena,",
  "tika-abh07t0:1137_12": "tasmā yathādhammasāsane avacanampi abhāvameva dīpetīti na tassa paṭisandhivasena pavatti atthi.",
  "tika-abh07t0:1137_13": "Yattha pana labbhamānassapi kassaci avacanaṃ,",
  "tika-abh07t0:1137_14": "tattha kāraṇaṃ upari āvi bhavissati.",
  "tika-abh07t0:1138_0": "25.",
  "tika-abh07t0:1138_1": "Manodvārāvajjanassa parittārammaṇe dvattikkhattuṃ pavattamānassapi natthi javanakiccaṃ tassa ārammaṇarasānubhavanābhāvatoti",
  "tika-abh07t0:1138_2": "vuttaṃ “āvajjanadvayavajjitānī”ti.",
  "tika-abh07t0:1138_3": "Evañca katvā vuttaṃ aṭṭhakathāyaṃ “javanaṭṭhāne ṭhatvā”ti.",
  "tika-abh07t0:1138_4": "Itarathā “javanaṃ hutvā”ti vattabbaṃ siyāti.",
  "tika-abh07t0:1138_5": "Kusalākusalaphalakiriyacittānīti ekavīsati lokiyalokuttarakusalāni,",
  "tika-abh07t0:1138_6": "dvādasa akusalāni,",
  "tika-abh07t0:1138_7": "cattāri lokuttaraphalacittāni,",
  "tika-abh07t0:1138_8": "aṭṭhārasa tebhūmakakiriyacittāni.",
  "tika-abh07t0:1138_9": "Ekacittakkhaṇikampi hi lokuttaramaggādikaṃ taṃsabhāvavantatāya javanakiccaṃ nāma,",
  "tika-abh07t0:1138_10": "yathā ekekagocaravisayampi sabbaññutaññāṇaṃ sakalavisayāvabodhanasāmatthiyayogato na kadāci taṃnāmaṃ vijahatīti.",
  "tika-abh07t0:1139_0": "27.",
  "tika-abh07t0:1139_1": "Evaṃ kiccabhedena vuttāneva yathāsakaṃ labbhamānakiccagaṇanavasena sampiṇḍetvā dassetuṃ “tesu panā”tyādi vuttaṃ.",
  "tika-abh07t0:1140_0": "33.",
  "tika-abh07t0:1140_1": "Paṭisandhādayo cittuppādā nāmakiccabhedena paṭisandhādīnaṃ nāmānaṃ,",
  "tika-abh07t0:1140_2": "kiccānañca bhedena,",
  "tika-abh07t0:1140_3": "atha vā paṭisandhādayo nāma tannāmakā cittuppādā paṭisandhādīnaṃ kiccānaṃ bhedena cuddasa,",
  "tika-abh07t0:1140_4": "ṭhānabhedena paṭisandhādīnaṃyeva ṭhānānaṃ bhedena dasadhā pakāsitāti yojanā.",
  "tika-abh07t0:1140_5": "Ekakiccaṭhānadvikiccaṭhānatikiccaṭhānacatukiccaṭhānapañcakiccaṭhānāni cittāni yathākkamaṃ aṭṭhasaṭṭhi,",
  "tika-abh07t0:1140_6": "tathā dve ca nava ca aṭṭha ca dve cāti niddiseti sambandho.",
  "tika-abh07t0:1141_0": "Kiccasaṅgahavaṇṇanā niṭṭhitā.",
  "tika-abh07t0:1142_0": "Dvārasaṅgahavaṇṇanā",
  "tika-abh07t0:1143_0": "35. Dvārānaṃ,",
  "tika-abh07t0:1143_1": "dvārappavattacittānañca paricchedavasena saṅgaho dvārasaṅgaho.",
  "tika-abh07t0:1143_2": "Āvajjanādīnaṃ arūpadhammānaṃ pavattimukhabhāvato dvārāni viyāti dvārāni.",
  "tika-abh07t0:1144_0": "36. Cakkhumevāti pasādacakkhumeva.",
  "tika-abh07t0:1145_0": "37.",
  "tika-abh07t0:1145_1": "Āvajjanādīnaṃ manānaṃ,",
  "tika-abh07t0:1145_2": "manoyeva vā dvāranti manodvāraṃ.",
  "tika-abh07t0:1145_3": "Bhavaṅganti āvajjanānantaraṃ bhavaṅgaṃ.",
  "tika-abh07t0:1145_4": "Tenāhu porāṇā –",
  "tika-abh07t0:1146_0": "“Sāvajjanaṃ bhavaṅgantu, manodvāranti vuccatī”ti;",
  "tika-abh07t0:1147_0": "39.",
  "tika-abh07t0:1147_1": "Tatthāti tesu cakkhādidvāresu cakkhudvāre chacattālīsa cittāni yathārahamuppajjantīti sambandho.",
  "tika-abh07t0:1147_2": "Pañcadvārāvajjanamekaṃ,",
  "tika-abh07t0:1147_3": "cakkhuviññāṇādīni ubhayavipākavasena satta,",
  "tika-abh07t0:1147_4": "voṭṭhabbanamekaṃ,",
  "tika-abh07t0:1147_5": "kāmāvacarajavanāni ca kusalākusalanirāvajjanakiriyavasena ekūnatiṃsa,",
  "tika-abh07t0:1147_6": "tadārammaṇāni ca aggahitaggahaṇena aṭṭhevāti chacattālīsa.",
  "tika-abh07t0:1147_7": "Yathārahanti iṭṭhādiārammaṇe yonisoayonisomanasikāraniranusayasantānādīnaṃ anurūpavasena.",
  "tika-abh07t0:1147_8": "Sabbathāpīti āvajjanāditadārammaṇapariyosānena sabbenapi pakārena kāmāvacarānevāti yojanā.",
  "tika-abh07t0:1147_9": "Sabbathāpi catupaññāsa cittānīti vā sambandho.",
  "tika-abh07t0:1147_10": "Sabbathāpi taṃtaṃdvārikavasena ṭhitāni aggahitaggahaṇena cakkhudvārikesu chacattālīsacittesu sotaviññāṇādīnaṃ",
  "tika-abh07t0:1147_11": "catunnaṃ yugaḷānaṃ pakkhepena catupaññāsapītyattho.",
  "tika-abh07t0:1148_0": "41.",
  "tika-abh07t0:1148_1": "Cakkhādidvāresu appavattanato,",
  "tika-abh07t0:1148_2": "manodvārasaṅkhātabhavaṅgato ārammaṇantaraggahaṇavasena appavattito ca paṭisandhādivasena pavattāni ekūnavīsati dvāravimuttāni.",
  "tika-abh07t0:1149_0": "42.",
  "tika-abh07t0:1149_1": "Dvipañcaviññāṇāni sakasakadvāre,",
  "tika-abh07t0:1149_2": "chabbīsati mahaggatalokuttarajavanāni manodvāreyeva uppajjanato chattiṃsa cittāni yathārahaṃ sakasakadvārānurūpaṃ ekadvārikacittāni.",
  "tika-abh07t0:1150_0": "45.",
  "tika-abh07t0:1150_1": "Pañcadvāresu santīraṇatadārammaṇavasena,",
  "tika-abh07t0:1150_2": "manodvāre ca tadārammaṇavasena pavattanato chadvārikāni ceva paṭisandhādivasappavattiyā dvāravimuttāni ca.",
  "tika-abh07t0:1151_0": "47.",
  "tika-abh07t0:1151_1": "Pañcadvārikāni ca chadvārikāni ca pañcachadvārikāni.",
  "tika-abh07t0:1151_2": "Chadvārikāni ca tāni kadāci dvāravimuttāni cāti chadvārikavimuttāni.",
  "tika-abh07t0:1151_3": "Atha vā chadvārikāni ca chadvārikavimuttāni cāti chadvārikavimuttānīti ekadesasarūpekaseso daṭṭhabbo.",
  "tika-abh07t0:1152_0": "Dvārasaṅgahavaṇṇanā niṭṭhitā.",
  "tika-abh07t0:1153_0": "Ālambaṇasaṅgahavaṇṇanā",
  "tika-abh07t0:1154_0": "48.",
  "tika-abh07t0:1154_1": "Ārammaṇānaṃ sarūpato,",
  "tika-abh07t0:1154_2": "vibhāgato,",
  "tika-abh07t0:1154_3": "taṃvisayacittato ca saṅgaho ālambaṇasaṅgaho.",
  "tika-abh07t0:1154_4": "Vaṇṇavikāraṃ āpajjamānaṃ rūpayati hadayaṅgatabhāvaṃ pakāsetīti rūpaṃ,",
  "tika-abh07t0:1154_5": "tadeva dubbalapurisena daṇḍādi viya cittacetasikehi ālambīyati,",
  "tika-abh07t0:1154_6": "tāni vā āgantvā ettha ramantīti ārammaṇanti rūpārammaṇaṃ.",
  "tika-abh07t0:1154_7": "Saddīyatīti saddo,",
  "tika-abh07t0:1154_8": "soyeva ārammaṇanti saddārammaṇaṃ.",
  "tika-abh07t0:1154_9": "Gandhayati attano vatthuṃ sūceti “idamettha atthī”ti pesuññaṃ karontaṃ viya hotīti gandho,",
  "tika-abh07t0:1154_10": "soyeva ārammaṇaṃ gandhārammaṇaṃ.",
  "tika-abh07t0:1154_11": "Rasanti taṃ sattā assādentīti raso,",
  "tika-abh07t0:1154_12": "soyeva ārammaṇaṃ rasārammaṇaṃ.",
  "tika-abh07t0:1154_13": "Phusīyatīti phoṭṭhabbaṃ,",
  "tika-abh07t0:1154_14": "tadeva ārammaṇaṃ phoṭṭhabbārammaṇaṃ.",
  "tika-abh07t0:1154_15": "Dhammoyeva ārammaṇaṃ dhammārammaṇaṃ.",
  "tika-abh07t0:1155_0": "49.",
  "tika-abh07t0:1155_1": "Tatthāti tesu rūpādiārammaṇesu,",
  "tika-abh07t0:1155_2": "rūpamevāti vaṇṇāyatanasaṅkhātaṃ rūpameva.",
  "tika-abh07t0:1155_3": "Saddādayoti saddāyatanādisaṅkhātā saddādayo,",
  "tika-abh07t0:1155_4": "āpodhātuvajjitabhūtattayasaṅkhātaṃ phoṭṭhabbāyatanañca.",
  "tika-abh07t0:1156_0": "50. Pañcārammaṇapasādāni ṭhapetvā sesāni soḷasa sukhumarūpāni.",
  "tika-abh07t0:1157_0": "51. Paccuppannanti vattamānaṃ.",
  "tika-abh07t0:1158_0": "52.",
  "tika-abh07t0:1158_1": "Chabbidhampīti rūpādivasena chabbidhampi.",
  "tika-abh07t0:1158_2": "Vināsābhāvato atītādikālavasena navattabbattā nibbānaṃ,",
  "tika-abh07t0:1158_3": "paññatti ca kālavimuttaṃ nāma.",
  "tika-abh07t0:1158_4": "Yathārahanti kāmāvacarajavanaabhiññāsesamahaggatādijavanānaṃ anurūpato.",
  "tika-abh07t0:1158_5": "Kāmāvacarajavanānañhi hasituppādavajjānaṃ chabbidhampi tikālikaṃ,",
  "tika-abh07t0:1158_6": "kālavimuttañca ārammaṇaṃ hoti.",
  "tika-abh07t0:1158_7": "Hasituppādassa tikālikameva.",
  "tika-abh07t0:1158_8": "Tathā hissa ekantaparittārammaṇataṃ vakkhati.",
  "tika-abh07t0:1158_9": "Dibbacakkhādivasappavattassa pana abhiññājavanassa yathārahaṃ chabbidhampi tikālikaṃ,",
  "tika-abh07t0:1158_10": "kālavimuttañca ārammaṇaṃ hoti.",
  "tika-abh07t0:1158_11": "Vibhāgo panettha navamaparicchede āvi bhavissati.",
  "tika-abh07t0:1158_12": "Sesānaṃ pana kālavimuttaṃ,",
  "tika-abh07t0:1158_13": "atītañca yathārahamārammaṇaṃ hoti.",
  "tika-abh07t0:1159_0": "53. Dvāra…pe…",
  "tika-abh07t0:1159_1": "saṅkhātānaṃ chabbidhampi ārammaṇaṃ hotīti sambandho,",
  "tika-abh07t0:1159_2": "taṃ pana nesaṃ ārammaṇaṃ na āvajjanassa viya kenaci aggahitameva gocarabhāvaṃ gacchati,",
  "tika-abh07t0:1159_3": "na ca pañcadvārikajavanānaṃ viya ekantapaccuppannaṃ,",
  "tika-abh07t0:1159_4": "nāpi manodvārikajavanānaṃ viya tikālikameva,",
  "tika-abh07t0:1159_5": "avisesena kālavimuttaṃ vā,",
  "tika-abh07t0:1159_6": "nāpi maraṇāsannato purimabhāgajavanānaṃ viya kammakammanimittādivasena āgamasiddhivohāravinimuttanti āha “yathāsambhavaṃ…pe…",
  "tika-abh07t0:1159_7": "sammata”nti.",
  "tika-abh07t0:1159_8": "Tattha yathāsambhavanti taṃtaṃbhūmikapaṭisandhibhavaṅgacutīnaṃ taṃtaṃdvāraggahitādivasena sambhavānurūpato.",
  "tika-abh07t0:1159_9": "Kāmāvacarānañhi paṭisandhibhavaṅgānaṃ tāva rūpādipañcārammaṇaṃ chadvāraggahitaṃ yathārahaṃ paccuppannamatītañca kammanimittasammatamārammaṇaṃ hoti,",
  "tika-abh07t0:1159_10": "tathā cuticittassa atītameva.",
  "tika-abh07t0:1159_11": "Dhammārammaṇaṃ pana tesaṃ tiṇṇannampi manodvāraggahitameva atītaṃ kammakammanimittasammataṃ,",
  "tika-abh07t0:1159_12": "tathā rūpārammaṇaṃ ekameva manodvāraggahitaṃ ekantapaccuppannaṃ gatinimittasammatanti evaṃ kāmāvacarapaṭisandhādīnaṃ",
  "tika-abh07t0:1159_13": "yathāsambhavaṃ chadvāraggahitaṃ paccuppannamatītañca kammakammanimittagatinimittasammatamārammaṇaṃ hoti.",
  "tika-abh07t0:1160_0": "Mahaggatapaṭisandhādīsu pana rūpāvacarānaṃ,",
  "tika-abh07t0:1160_1": "paṭhamatatiyāruppānañca dhammārammaṇameva manodvāraggahitaṃ paññattibhūtaṃ kammanimittasammataṃ,",
  "tika-abh07t0:1160_2": "tathā dutiyacatutthāruppānaṃ atītamevāti evaṃ mahaggatapaṭisandhibhavaṅgacutīnaṃ manodvāraggahitaṃ paññattibhūtaṃ,",
  "tika-abh07t0:1160_3": "atītaṃ vā kammanimittasammatameva ārammaṇaṃ hoti.",
  "tika-abh07t0:1161_0": "Yebhuyyena bhavantare chadvāraggahitanti bāhullena atītānantarabhave maraṇāsannappavattachadvārikajavanehi gahitaṃ.",
  "tika-abh07t0:1161_1": "Asaññībhavato cutānañhi paṭisandhivisayassa anantarātītabhave na kenaci dvārena gahaṇaṃ atthīti tadevettha yebhuyyaggahaṇena byabhicāritaṃ.",
  "tika-abh07t0:1161_2": "Kevalañhi kammabaleneva tesaṃ paṭisandhiyā kammanimittādikamārammaṇaṃ upaṭṭhāti.",
  "tika-abh07t0:1161_3": "Tathā hi saccasaṅkhepe asaññībhavato cutassa paṭisandhinimittaṃ pucchitvā –",
  "tika-abh07t0:1162_0": "“Bhavantarakataṃ kammaṃ, yamokāsaṃ labhe tato;",
  "tika-abh07t0:1163_0": "Hoti sā sandhi teneva, upaṭṭhāpitagocare”ti. –",
  "tika-abh07t0:1164_0": "Kevalaṃ kammabaleneva paṭisandhigocarassa upaṭṭhānaṃ vuttaṃ.",
  "tika-abh07t0:1164_1": "Itarathā hi javanaggahitassapi ārammaṇassa kammabaleneva upaṭṭhāpiyamānattā “tenevā”ti sāvadhāraṇavacanassa adhippāyasuññatā āpajjeyyāti.",
  "tika-abh07t0:1164_2": "Nanu ca tesampi paṭisandhigocaro kammabhave kenaci dvārena javanaggahito sambhavatīti?",
  "tika-abh07t0:1164_3": "Saccaṃ sambhavati kammakammanimittasammato,",
  "tika-abh07t0:1164_4": "gatinimittasammato pana sabbesampi maraṇakāleyeva upaṭṭhātīti kuto tassa kammabhave gahaṇasambhavo.",
  "tika-abh07t0:1164_5": "Apicettha maraṇāsannapavattajavanehi gahitameva sandhāya “chadvāraggahita”nti vuttaṃ,",
  "tika-abh07t0:1164_6": "evañca katvā ācariyena imasmiṃyeva adhikāre paramatthavinicchaye vuttaṃ –",
  "tika-abh07t0:1165_0": "“Maraṇāsannasattassa, yathopaṭṭhitagocaraṃ;",
  "tika-abh07t0:1166_0": "Chadvāresu tamārabbha, paṭisandhi bhavantare”ti. ;",
  "tika-abh07t0:1167_0": "“Paccuppanna”ntyādinā anāgatassa paṭisandhigocarabhāvaṃ nivāreti.",
  "tika-abh07t0:1167_1": "Na hi taṃ atītakammakammanimittāni viya anubhūtaṃ,",
  "tika-abh07t0:1167_2": "nāpi paccuppannakammanimittagatinimittāni viya āpāthagatañca hotīti,",
  "tika-abh07t0:1167_3": "kammakammanimittādīnañca sarūpaṃ sayameva vakkhati.",
  "tika-abh07t0:1168_0": "54.",
  "tika-abh07t0:1168_1": "Tesūti rūpādipaccuppannādikammādiārammaṇesu viññāṇesu.",
  "tika-abh07t0:1168_2": "Rūpādīsu ekekaṃ ārammaṇaṃ etesanti rūpādiekekārammaṇāni.",
  "tika-abh07t0:1169_0": "55. Rūpādikaṃ pañcavidhampi ārammaṇametassāti rūpādipañcārammaṇaṃ.",
  "tika-abh07t0:1170_0": "56.",
  "tika-abh07t0:1170_1": "Sesānīti dvipañcaviññāṇasampaṭicchanehi avasesāni ekādasa kāmāvacaravipākāni.",
  "tika-abh07t0:1170_2": "Sabbathāpi kāmāvacarārammaṇānīti sabbenapi chadvārikadvāravimuttachaḷārammaṇavasappavattākārena nibbattānipi",
  "tika-abh07t0:1170_3": "ekantakāmāvacarasabhāvachaḷārammaṇagocarāni.",
  "tika-abh07t0:1170_4": "Ettha hi vipākāni tāva santīraṇādivasena rūpādipañcārammaṇe,",
  "tika-abh07t0:1170_5": "paṭisandhādivasena chaḷārammaṇasaṅkhāte kāmāvacarārammaṇeyeva pavattanti.",
  "tika-abh07t0:1171_0": "Hasanacittampi padhānasāruppaṭṭhānaṃ disvā tussantassa rūpārammaṇe,",
  "tika-abh07t0:1171_1": "bhaṇḍabhājanaṭṭhāne mahāsaddaṃ sutvā “evarūpā loluppataṇhā me pahīnā”ti tussantassa saddārammaṇe,",
  "tika-abh07t0:1171_2": "gandhādīhi cetiyapūjanakāle tussantassa gandhārammaṇe,",
  "tika-abh07t0:1171_3": "rasasampannaṃ piṇḍapātaṃ sabrahmacārīhi bhājetvā paribhuñjanakāle tussantassa rasārammaṇe,",
  "tika-abh07t0:1171_4": "ābhisamācārikavattaparipūraṇakāle tussantassa phoṭṭhabbārammaṇe,",
  "tika-abh07t0:1171_5": "pubbenivāsañāṇādīhi gahitakāmāvacaradhammaṃ ārabbha tussantassa dhammārammaṇeti evaṃ parittadhammapariyāpannesveva chasu ārammaṇesu pavattati.",
  "tika-abh07t0:1172_0": "57.",
  "tika-abh07t0:1172_1": "Dvādasākusalaaṭṭhañāṇavippayuttajavanavasena vīsati cittāni attano jaḷabhāvato lokuttaradhamme ārabbha",
  "tika-abh07t0:1172_2": "pavattituṃ na sakkontīti navavidhalokuttaradhamme vajjetvā tebhūmakāni,",
  "tika-abh07t0:1172_3": "paññattiñca ārabbha pavattantīti āha “akusalāni cevā”tyādi.",
  "tika-abh07t0:1172_4": "Imesu hi akusalato cattāro diṭṭhigatasampayuttacittuppādā parittadhamme ārabbha parāmasanaassādanābhinandanakāle kāmāvacarārammaṇā,",
  "tika-abh07t0:1172_5": "tenevākārena sattavīsati mahaggatadhamme ārabbha pavattiyaṃ mahaggatārammaṇā,",
  "tika-abh07t0:1172_6": "sammutidhamme ārabbha pavattiyaṃ paññattārammaṇā.",
  "tika-abh07t0:1172_7": "Diṭṭhivippayuttacittuppādāpi teyeva dhamme ārabbha kevalaṃ assādanābhinandanavasena pavattiyaṃ,",
  "tika-abh07t0:1172_8": "paṭighasampayuttā ca dussanavippaṭisāravasena,",
  "tika-abh07t0:1172_9": "vicikicchāsahagato aniṭṭhaṅgamanavasena,",
  "tika-abh07t0:1172_10": "uddhaccasahagato vikkhipanavasena,",
  "tika-abh07t0:1172_11": "avūpasamavasena ca pavattiyaṃ parittamahaggatapaññattārammaṇo,",
  "tika-abh07t0:1172_12": "kusalato cattāro,",
  "tika-abh07t0:1172_13": "kiriyato cattāroti aṭṭha ñāṇavippayuttacittuppādā sekkhaputhujjanakhīṇāsavānaṃ asakkaccadānapaccavekkhaṇadhammassavanādīsu",
  "tika-abh07t0:1172_14": "parittadhamme ārabbha pavattikāle kāmāvacarārammaṇā,",
  "tika-abh07t0:1172_15": "atipaguṇajjhānapaccavekkhaṇakāle mahaggatārammaṇā,",
  "tika-abh07t0:1172_16": "kasiṇanimittādīsu parikammādikāle paññattārammaṇāti daṭṭhabbaṃ.",
  "tika-abh07t0:1173_0": "58.",
  "tika-abh07t0:1173_1": "Arahattamaggaphalavajjitasabbārammaṇāni sekkhaputhujjanasantānesveva pavattanato.",
  "tika-abh07t0:1173_2": "Sekkhāpi hi ṭhapetvā lokiyacittaṃ arahato maggaphalasaṅkhātaṃ pāṭipuggalikacittaṃ jānituṃ na sakkonti anadhigatattā,",
  "tika-abh07t0:1173_3": "tathā puthujjanādayopi sotāpannādīnaṃ,",
  "tika-abh07t0:1173_4": "sekkhānaṃ pana attano attano maggaphalapaccavekkhaṇesu parasantānagatamaggaphalārammaṇāya abhiññāya parikammakāle,",
  "tika-abh07t0:1173_5": "abhiññācitteneva maggaphalānaṃ paricchindanakāle ca attano attano samānānaṃ,",
  "tika-abh07t0:1173_6": "heṭṭhimānañca maggaphaladhamme ārabbha kusalajavanānaṃ pavatti atthīti arahattamaggaphalasseva paṭikkhepo kato.",
  "tika-abh07t0:1173_7": "Kāmāvacaramahaggatapaññattinibbānāni pana sekkhaputhujjanānaṃ sakkaccadānapaccavekkhaṇadhammassavanasaṅkhārasammasanakasiṇaparikammādīsu",
  "tika-abh07t0:1173_8": "taṃtadārammaṇikābhiññānaṃ parikammakāle,",
  "tika-abh07t0:1173_9": "gotrabhuvodānakāle,",
  "tika-abh07t0:1173_10": "dibbacakkhādīhi rūpavijānanādikāle ca kusalajavanānaṃ gocarabhāvaṃ gacchanti.",
  "tika-abh07t0:1174_0": "59.",
  "tika-abh07t0:1174_1": "Sabbathāpi sabbārammaṇānīti kāmāvacaramahaggatasabbalokuttarapaññattivasena sabbathāpi sabbārammaṇāni,",
  "tika-abh07t0:1174_2": "na pana akusalādayo viya sappadesasabbārammaṇānītyattho.",
  "tika-abh07t0:1174_3": "Kiriyajavanānañhi sabbaññutaññāṇādivasappavattiyaṃ,",
  "tika-abh07t0:1174_4": "voṭṭhabbanassa ca taṃtaṃpurecārikavasappavattiyaṃ na ca kiñci agocaraṃ nāma atthi.",
  "tika-abh07t0:1175_0": "60. Paṭhamatatiyāruppārammaṇattā āruppesu dutiyacatutthāni mahaggatārammaṇāni.",
  "tika-abh07t0:1176_0": "61.",
  "tika-abh07t0:1176_1": "Sesāni…pe…",
  "tika-abh07t0:1176_2": "paññattārammaṇānīti pannarasa rūpāvacarāni,",
  "tika-abh07t0:1176_3": "paṭhamatatiyāruppāni cāti ekavīsati kasiṇādipaññattīsu pavattanato paññattārammaṇāni.",
  "tika-abh07t0:1177_0": "63.",
  "tika-abh07t0:1177_1": "Tevīsatikāmāvacaravipākapañcadvārāvajjanahasanavasena pañcavīsati cittāni paritthamhi kāmāvacarārammaṇe yeva bhavanti.",
  "tika-abh07t0:1177_2": "Kāmāvacarañhi mahaggatādayo upādāya mandānubhāvatāya parisamantato attaṃ khaṇḍitaṃ viyāti parittaṃ.",
  "tika-abh07t0:1177_3": "“Cha cittāni mahaggateyevā”tyādinā sabbattha sāvadhāraṇayojanā daṭṭhabbā.",
  "tika-abh07t0:1178_0": "Ālambaṇasaṅgahavaṇṇanā niṭṭhitā.",
  "tika-abh07t0:1179_0": "Vatthusaṅgahavaṇṇanā",
  "tika-abh07t0:1180_0": "64.",
  "tika-abh07t0:1180_1": "Vatthuvibhāgato,",
  "tika-abh07t0:1180_2": "tabbatthukacittaparicchedavasena ca saṅgaho vatthusaṅgaho.",
  "tika-abh07t0:1180_3": "Vasanti etesu cittacetasikā tannissayattāti vatthūni.",
  "tika-abh07t0:1181_0": "65.",
  "tika-abh07t0:1181_1": "Tāni kāmaloke sabbānipi labbhanti paripuṇṇindriyassa tattheva upalabbhanato. Pi-",
  "tika-abh07t0:1181_2": "saddena pana andhabadhirādivasena kesañci asambhavaṃ dīpeti.",
  "tika-abh07t0:1182_0": "66.",
  "tika-abh07t0:1182_1": "Ghānādittayaṃ natthi brahmānaṃ kāmavirāgabhāvanāvasena gandharasaphoṭṭhabbesu virattatāya tabbisayappasādesupi virāgasabhāvato.",
  "tika-abh07t0:1182_2": "Buddhadassanadhammassavanādiatthaṃ pana cakkhusotesu avirattabhāvato cakkhādidvayaṃ tattha upalabbhati.",
  "tika-abh07t0:1183_0": "67.",
  "tika-abh07t0:1183_1": "Arūpaloke sabbānipi cha vatthūni na saṃvijjanti arūpīnaṃ rūpavirāgabhāvanābalena tattha sabbena sabbaṃ rūpappavattiyā abhāvato.",
  "tika-abh07t0:1184_0": "68. Pañcaviññāṇāneva nissattanijjīvaṭṭhena dhātuyoti pañcaviññāṇadhātuyo.",
  "tika-abh07t0:1185_0": "69. Mananamattā dhātu manodhātu.",
  "tika-abh07t0:1186_0": "70.",
  "tika-abh07t0:1186_1": "Manoyeva visiṭṭhavijānanakiccayogato viññāṇaṃ nissattanijjīvaṭṭhena dhātu cāti manoviññāṇadhātu.",
  "tika-abh07t0:1186_2": "Manaso viññāṇadhātūti vā manoviññāṇadhātu.",
  "tika-abh07t0:1186_3": "Sā hi manatoyeva anantarapaccayato sambhūyamanasoyeva anantarapaccayabhūtāti manaso sambandhinī hoti.",
  "tika-abh07t0:1186_4": "Santīraṇattayassa,",
  "tika-abh07t0:1186_5": "aṭṭhamahāvipākānaṃ,",
  "tika-abh07t0:1186_6": "paṭighadvayassa,",
  "tika-abh07t0:1186_7": "paṭhamamaggassa,",
  "tika-abh07t0:1186_8": "hasituppādassa,",
  "tika-abh07t0:1186_9": "pannarasarūpāvacarānañca vasena pavattā yathāvuttamanodhātupañcaviññāṇadhātūhi avasesā manoviññāṇadhātu",
  "tika-abh07t0:1186_10": "saṅkhātā ca tiṃsa dhammā na kevalaṃ manodhātuyeva,",
  "tika-abh07t0:1186_11": "tathā hadayaṃ nissāyeva pavattantīti sambandho.",
  "tika-abh07t0:1187_0": "Santīraṇamahāvipākāni hi ekādasa dvārābhāvato,",
  "tika-abh07t0:1187_1": "kiccābhāvato ca āruppe na uppajjanti.",
  "tika-abh07t0:1187_2": "Paṭighassa anīvaraṇāvatthassa abhāvato taṃsahagataṃ cittadvayaṃ rūpalokepi natthi,",
  "tika-abh07t0:1187_3": "pageva āruppe.",
  "tika-abh07t0:1187_4": "Paṭhamamaggopi paratoghosapaccayābhāve sāvakānaṃ anuppajjanato,",
  "tika-abh07t0:1187_5": "buddhapaccekabuddhānañca manussalokato aññattha anibbattanato,",
  "tika-abh07t0:1187_6": "hasanacittañca kāyābhāvato,",
  "tika-abh07t0:1187_7": "rūpāvacarāni arūpīnaṃ rūpavirāgabhāvanāvasena tadārammaṇesu jhānesupi virattabhāvato arūpabhave na uppajjantīti",
  "tika-abh07t0:1187_8": "sabbānipi etāni tettiṃsa cittāni hadayaṃ nissāyeva pavattanti.",
  "tika-abh07t0:1188_0": "71.",
  "tika-abh07t0:1188_1": "Pañcarūpāvacarakusalato avasesāni dvādasa lokiyakusalāni,",
  "tika-abh07t0:1188_2": "paṭighadvayato avasesāni dasa akusalāni,",
  "tika-abh07t0:1188_3": "pañcadvārāvajjanahasanarūpāvacarakiriyehi avasesāni terasa kiriyacittāni,",
  "tika-abh07t0:1188_4": "paṭhamamaggato avasesāni satta anuttarāni cāti imesaṃ vasena dvecattālīsavidhā manoviññāṇadhātusaṅkhātā",
  "tika-abh07t0:1188_5": "dhammā pañcavokārabhavavasena hadayaṃ nissāya vā,",
  "tika-abh07t0:1188_6": "catuvokārabhavavasena anissāyavā pavattanti.",
  "tika-abh07t0:1189_0": "73.",
  "tika-abh07t0:1189_1": "Kāme bhave chavatthuṃ nissitā satta viññāṇadhātuyo,",
  "tika-abh07t0:1189_2": "rūpe bhave tivatthuṃ nissitā ghānaviññāṇādittayavajjitā catubbidhā viññāṇadhātuyo,",
  "tika-abh07t0:1189_3": "āruppe bhave anissitā ekā manoviññāṇadhātu matāti yojanā.",
  "tika-abh07t0:1190_0": "74.",
  "tika-abh07t0:1190_1": "Kāmāvacaravipākapañcadvārāvajjanapaṭighadvayahasanavasena sattavīsati kāmāvacarāni,",
  "tika-abh07t0:1190_2": "pannarasa rūpāvacarāni,",
  "tika-abh07t0:1190_3": "paṭhamamaggoti tecattālīsa nissāyeva jāyare,",
  "tika-abh07t0:1190_4": "tatoyeva avasesā āruppavipākavajjitā dvecattālīsa nissāya ca anissāya ca jāyare,",
  "tika-abh07t0:1190_5": "pākāruppā cattāro anissitāyevāti sambandho.",
  "tika-abh07t0:1191_0": "Vatthusaṅgahavaṇṇanā niṭṭhitā.",
  "tika-abh07t0:1192_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1193_0": "Pakiṇṇakaparicchedavaṇṇanā niṭṭhitā.",
  "tika-abh07t0:1194_0": "4. Vīthiparicchedavaṇṇanā",
  "tika-abh07t0:1195_0": "1.",
  "tika-abh07t0:1195_1": "Iccevaṃ yathāvuttanayena cittuppādānaṃ catunnaṃ khandhānaṃ uttaraṃ vedanāsaṅgahādivibhāgato uttamaṃ pabhedasaṅgahaṃ",
  "tika-abh07t0:1195_2": "katvā puna kāmāvacarādīnaṃ tiṇṇaṃ bhūmīnaṃ,",
  "tika-abh07t0:1195_3": "dvihetukādipuggalānañca bhedena lakkhitaṃ “idaṃ ettakehi paraṃ,",
  "tika-abh07t0:1195_4": "imassa anantaraṃ ettakāni cittānī”ti evaṃ pubbāparacittehi niyāmitaṃ paṭisandhipavattīsu cittuppādānaṃ",
  "tika-abh07t0:1195_5": "pavattisaṅgahaṃ nāma tannāmakaṃ saṅgahaṃ yathāsambhavato samāsena pavakkhāmīti yojanā.",
  "tika-abh07t0:1196_0": "2.",
  "tika-abh07t0:1196_1": "Vatthudvārārammaṇasaṅgahā heṭṭhā kathitāpi paripuṇṇaṃ katvā pavattisaṅgahaṃ dassetuṃ puna nikkhittā.",
  "tika-abh07t0:1197_0": "3. Visayānaṃ dvāresu, visayesu ca cittānaṃ pavatti visayappavatti.",
  "tika-abh07t0:1198_0": "4. Tatthāti tesu chasu chakkesu.",
  "tika-abh07t0:1199_0": "Vīthichakkavaṇṇanā",
  "tika-abh07t0:1200_0": "6.",
  "tika-abh07t0:1200_1": "“Cakkhudvāre pavattā vīthi cittaparamparā cakkhudvāravīthī”tyādinā dvāravasena,",
  "tika-abh07t0:1200_2": "“cakkhuviññāṇasambandhinī vīthi tena saha ekārammaṇaekadvārikatāya sahacaraṇabhāvato cakkhuviññāṇavīthī”tyādinā",
  "tika-abh07t0:1200_3": "viññāṇavasena vā vīthīnaṃ nāma yojanā kātabbāti dassetuṃ “cakkhudvāravīthī”tyādi vuttaṃ.",
  "tika-abh07t0:1201_0": "Vīthichakkavaṇṇanā niṭṭhitā.",
  "tika-abh07t0:1202_0": "Vīthibhedavaṇṇanā",
  "tika-abh07t0:1203_0": "7.",
  "tika-abh07t0:1203_1": "“Atimahanta”ntyādīsu ekacittakkhaṇātītaṃ hutvā āpāthāgataṃ soḷasacittakkhaṇāyukaṃ atimahantaṃ nāma.",
  "tika-abh07t0:1203_2": "Dviticittakkhaṇātītaṃ hutvā pannarasacuddasacittakkhaṇāyukaṃ mahantaṃ nāma.",
  "tika-abh07t0:1203_3": "Catucittakkhaṇato paṭṭhāya yāva navacittakkhaṇātītaṃ hutvā terasacittakkhaṇato paṭṭhāya yāva aṭṭhacittakkhaṇāyutaṃ parittaṃ nāma.",
  "tika-abh07t0:1203_4": "Dasacittakkhaṇato paṭṭhāya yāva pannarasacittakkhaṇātītaṃ hutvā sattacittakkhaṇato paṭṭhāya yāva dvicittakkhaṇāyukaṃ atiparittaṃ nāma.",
  "tika-abh07t0:1203_5": "Evañca katvā vakkhati “ekacittakkhaṇātītānī”tyādi.",
  "tika-abh07t0:1203_6": "Vibhūtaṃ pākaṭaṃ.",
  "tika-abh07t0:1203_7": "Avibhūtaṃ apākaṭaṃ.",
  "tika-abh07t0:1204_0": "Vīthibhedavaṇṇanā niṭṭhitā.",
  "tika-abh07t0:1205_0": "Pañcadvāravīthivaṇṇanā",
  "tika-abh07t0:1206_0": "8.",
  "tika-abh07t0:1206_1": "Kathanti kena pakārena atimahantādivasena visayavavatthānanti pucchitvā cittakkhaṇavasena taṃ pakāsetuṃ “uppādaṭhitī”tyādi āraddhaṃ.",
  "tika-abh07t0:1206_2": "Uppajjanaṃ uppādo,",
  "tika-abh07t0:1206_3": "attapaṭilābho.",
  "tika-abh07t0:1206_4": "Bhañjanaṃ bhaṅgo,",
  "tika-abh07t0:1206_5": "sarūpavināso.",
  "tika-abh07t0:1206_6": "Ubhinnaṃ vemajjhe bhaṅgābhimukhappavatti ṭhiti nāma.",
  "tika-abh07t0:1206_7": "Keci pana cittassa ṭhitikkhaṇaṃ paṭisedhenti.",
  "tika-abh07t0:1206_8": "Ayañhi nesaṃ adhippāyo –",
  "tika-abh07t0:1206_9": "cittayamake “uppannaṃ uppajjamāna”nti evamādipadānaṃ vibhaṅge “bhaṅgakkhaṇe uppannaṃ,",
  "tika-abh07t0:1206_10": "no ca uppajjamānaṃ,",
  "tika-abh07t0:1206_11": "uppādakkhaṇe uppannañceva uppajjamānañcā”tyādinā bhaṅguppādāva kathitā,",
  "tika-abh07t0:1206_12": "na ṭhitikkhaṇo.",
  "tika-abh07t0:1206_13": "Yadi ca cittassa ṭhitikkhaṇopi atthi,",
  "tika-abh07t0:1206_14": "“ṭhitikkhaṇe bhaṅgakkhaṇe cā”ti vattabbaṃ siyā.",
  "tika-abh07t0:1206_15": "Atha mataṃ “uppādo paññāyati,",
  "tika-abh07t0:1206_16": "vayo paññāyati,",
  "tika-abh07t0:1206_17": "ṭhitassa aññathattaṃ paññāyatīti suttantapāṭhato ṭhitikkhaṇo atthī”ti,",
  "tika-abh07t0:1206_18": "tatthapi ekasmiṃ dhamme aññathattassa anuppajjanato,",
  "tika-abh07t0:1206_19": "paññāṇavacanato ca pabandhaṭhitiyeva adhippetā,",
  "tika-abh07t0:1206_20": "na ca khaṇaṭhiti,",
  "tika-abh07t0:1206_21": "na ca abhidhamme labbhamānassa avacane kāraṇaṃ atthi,",
  "tika-abh07t0:1206_22": "tasmā yathādhammasāsane avacanampi abhāvameva dīpetīti.",
  "tika-abh07t0:1206_23": "Tattha vuccate yatheva hi ekadhammādhārabhāvepi uppādabhaṅgānaṃ añño uppādakkhaṇo,",
  "tika-abh07t0:1206_24": "añño bhaṅgakkhaṇoti uppādāvatthāya bhinnā bhaṅgāvatthā icchitā.",
  "tika-abh07t0:1206_25": "Itarathā hi “aññoyeva dhammo uppajjati,",
  "tika-abh07t0:1206_26": "añño nirujjhatī”ti āpajjeyya,",
  "tika-abh07t0:1206_27": "evameva uppādabhaṅgāvatthāhi bhinnā bhaṅgābhimukhāvatthāpi icchitabbā,",
  "tika-abh07t0:1206_28": "sā ṭhiti nāma.",
  "tika-abh07t0:1206_29": "Pāḷiyaṃ pana veneyyajjhāsayānurodhato nayadassanavasena sā na vuttā.",
  "tika-abh07t0:1206_30": "Abhidhammadesanāpi hi kadāci veneyyajjhāsayānurodhena pavattati,",
  "tika-abh07t0:1206_31": "yathā rūpassa uppādo upacayo santatīti dvidhā bhinditvā desito,",
  "tika-abh07t0:1206_32": "sutte ca “tīṇimāni,",
  "tika-abh07t0:1206_33": "bhikkhave,",
  "tika-abh07t0:1206_34": "saṅkhatassa saṅkhatalakkhaṇāni.",
  "tika-abh07t0:1206_35": "Katamāni tīṇi?",
  "tika-abh07t0:1206_36": "Uppādo paññāyati,",
  "tika-abh07t0:1206_37": "vayo paññāyati,",
  "tika-abh07t0:1206_38": "ṭhitassa aññathattaṃ paññāyatī”ti evaṃ saṅkhatadhammasseva lakkhaṇadassanatthaṃ uppādādīnaṃ vuttattā",
  "tika-abh07t0:1206_39": "na sakkā pabandhassa paññattisabhāvassa asaṅkhatassa ṭhiti tattha vuttāti viññātuṃ.",
  "tika-abh07t0:1206_40": "Upasaggassa ca dhātvattheyeva pavattanato “paññāyatī”ti etassa viññāyatīti attho.",
  "tika-abh07t0:1206_41": "Tasmā na ettāvatā cittassa ṭhitikkhaṇo paṭibāhituṃ yuttoti suvuttametaṃ “uppādaṭhitibhaṅgavasenā”ti.",
  "tika-abh07t0:1206_42": "Evañca katvā vuttaṃ aṭṭhakathāyampi “ekekassa uppādaṭhitibhaṅgavasena tayo tayo khaṇā”ti.",
  "tika-abh07t0:1207_0": "9.",
  "tika-abh07t0:1207_1": "Arūpaṃ lahupariṇāmaṃ,",
  "tika-abh07t0:1207_2": "rūpaṃ garupariṇāmaṃ gāhakagāhetabbabhāvassa taṃtaṃkhaṇavasena uppajjanatoti āha “tānī”tyādi.",
  "tika-abh07t0:1207_3": "Tānīti tādisāni.",
  "tika-abh07t0:1207_4": "Sattarasannaṃ cittānaṃ khaṇāni viya khaṇāni sattarasacittakkhaṇāni,",
  "tika-abh07t0:1207_5": "tāni cittakkhaṇāni sattarasāti vā sambandho.",
  "tika-abh07t0:1207_6": "Visuṃ visuṃ pana ekapaññāsa cittakkhaṇāni honti.",
  "tika-abh07t0:1207_7": "Rūpadhammānanti viññattilakkhaṇarūpavajjānaṃ rūpadhammānaṃ.",
  "tika-abh07t0:1207_8": "Viññattidvayañhi ekacittakkhaṇāyukaṃ.",
  "tika-abh07t0:1207_9": "Tathā hi taṃ cittānuparivattidhammesu vuttaṃ.",
  "tika-abh07t0:1207_10": "Lakkhaṇarūpesu ca jāti ceva aniccatā ca cittassa uppādabhaṅgakkhaṇehi samānāyukā,",
  "tika-abh07t0:1207_11": "jaratā pana ekūnapaññāsacittakkhaṇāyukā.",
  "tika-abh07t0:1207_12": "Evañca katvā vadanti –",
  "tika-abh07t0:1208_0": "“Taṃ sattarasacittāyu, vinā viññattilakkhaṇa”nti ;",
  "tika-abh07t0:1209_0": "Keci pana “paṭiccasamuppādaṭṭhakathāyaṃ ‘ettāvatā ekādasa cittakkhaṇā atītā honti,",
  "tika-abh07t0:1209_1": "athāvasesapañcacittakkhaṇāyuke’ti vacanato soḷasacittakkhaṇāni rūpadhammānamāyū.",
  "tika-abh07t0:1209_2": "Uppajjamānameva hi rūpaṃ bhavaṅgacalanassa paccayo hotī”ti vadanti,",
  "tika-abh07t0:1209_3": "tayidamasāraṃ “paṭisandhicittena sahuppannaṃ kammajarūpaṃ tato paṭṭhāya sattarasamena saddhiṃ nirujjhati,",
  "tika-abh07t0:1209_4": "paṭisandhicittassa ṭhitikkhaṇe uppannaṃ aṭṭhārasamassa uppādakkhaṇe nirujjhatī”tyādinā aṭṭhakathāyameva sattarasacittakkhaṇassa āgatattā.",
  "tika-abh07t0:1209_5": "Yattha pana soḷasacittakkhaṇāneva paññāyanti,",
  "tika-abh07t0:1209_6": "tattha cittappavattiyā paccayabhāvayogyakkhaṇavasena nayo nīto.",
  "tika-abh07t0:1209_7": "Heṭṭhimakoṭiyā hi ekacittakkhaṇampi atikkantasseva rūpassa āpāthāgamanasāmatthiyanti alamativitthārena.",
  "tika-abh07t0:1210_0": "10.",
  "tika-abh07t0:1210_1": "Ekacittassa khaṇaṃ viya khaṇaṃ ekacittakkhaṇaṃ,",
  "tika-abh07t0:1210_2": "taṃ atītaṃ etesaṃ,",
  "tika-abh07t0:1210_3": "etāni vā taṃ atītānīti ekacittakkhaṇātītāni.",
  "tika-abh07t0:1210_4": "Āpāthamāgacchantīti rūpasaddārammaṇāni sakasakaṭṭhāne ṭhatvāva gocarabhāvaṃ gacchantīti ābhogānurūpaṃ anekakalāpagatāni āpāthaṃ āgacchanti,",
  "tika-abh07t0:1210_5": "sesāni pana ghānādinissayesu allīnāneva viññāṇuppattikāraṇānīti ekekakalāpagatānipi.",
  "tika-abh07t0:1210_6": "Ekekakalāpagatāpi hi pasādā viññāṇassa ādhārabhāvaṃ gacchanti,",
  "tika-abh07t0:1210_7": "te pana bhavaṅgacalanassa anantarapaccayabhūtena bhavaṅgena saddhiṃ uppannā.",
  "tika-abh07t0:1210_8": "“Āvajjanena saddhiṃ uppannā”ti apare.",
  "tika-abh07t0:1211_0": "Dvikkhattuṃ bhavaṅge caliteti visadisaviññāṇuppattihetubhāvasaṅkhātabhavaṅgacalanavasena purimaggahitārammaṇasmiṃyeva dvikkhattuṃ bhavaṅge pavatte.",
  "tika-abh07t0:1211_1": "Pañcasu hi pasādesu yogyadesāvatthānavasena ārammaṇe ghaṭṭite pasādaghaṭṭanānubhāvena bhavaṅgasantati",
  "tika-abh07t0:1211_2": "vocchijjamānā sahasā anocchijjitvā yathā vegena dhāvanto ṭhātukāmopi puriso ekadvipadavāre atikkamitvāva tiṭṭhati,",
  "tika-abh07t0:1211_3": "evaṃ dvikkhattuṃ uppajjitvāva occhijjati.",
  "tika-abh07t0:1211_4": "Tattha paṭhamacittaṃ bhavaṅgasantatiṃ cālentaṃ viya uppajjatīti bhavaṅgacalanaṃ,",
  "tika-abh07t0:1211_5": "dutiyaṃ tassa occhijjanākārena uppajjanato bhavaṅgupacchedoti voharanti.",
  "tika-abh07t0:1211_6": "Idha pana avisesena vuttaṃ “dvikkhattuṃ bhavaṅge calite”ti.",
  "tika-abh07t0:1212_0": "Nanu ca rūpādinā pasāde ghaṭṭite tannissitasseva calanaṃ yuttaṃ,",
  "tika-abh07t0:1212_1": "kathaṃ pana hadayavatthunissitassa bhavaṅgassāti?",
  "tika-abh07t0:1212_2": "Santativasena ekābaddhattā.",
  "tika-abh07t0:1212_3": "Yathā hi bheriyā ekasmiṃ tale ṭhitasakkharāya makkhikāya nisinnāya aparasmiṃ tale daṇḍādinā pahaṭe anukkamena",
  "tika-abh07t0:1212_4": "bhericammavarattādīnaṃ calanena sakkharāya calitāya makkhikāya uppatitvā gamanaṃ hoti,",
  "tika-abh07t0:1212_5": "evameva rūpādinā pasāde ghaṭṭite tannissayesu mahābhūtesu calitesu anukkamena taṃsambandhānaṃ sesarūpānampi",
  "tika-abh07t0:1212_6": "calanena hadayavatthumhi calite tannissitassa bhavaṅgassa calanākārena pavatti hoti.",
  "tika-abh07t0:1212_7": "Vuttañca –",
  "tika-abh07t0:1213_0": "“Ghaṭṭite aññavatthumhi, aññanissitakampanaṃ;",
  "tika-abh07t0:1214_0": "Ekābaddhena hotīti, sakkharopamayā vade”ti. ;",
  "tika-abh07t0:1215_0": "Bhavaṅgasotanti bhavaṅgappavāhaṃ.",
  "tika-abh07t0:1215_1": "Āvajjantanti “kiṃ nāmeta”nti vadantaṃ viya ābhogaṃ kurumānaṃ.",
  "tika-abh07t0:1215_2": "Passantanti paccakkhato pekkhantaṃ.",
  "tika-abh07t0:1215_3": "Nanu ca “cakkhunā rūpaṃ disvā”ti vacanato cakkhundriyameva dassanakiccaṃ sādeti,",
  "tika-abh07t0:1215_4": "na viññāṇanti?",
  "tika-abh07t0:1215_5": "Nayidamevaṃ,",
  "tika-abh07t0:1215_6": "rūpassa andhabhāvena rūpadassane asamatthabhāvato.",
  "tika-abh07t0:1215_7": "Yadi ca taṃ rūpaṃ passati,",
  "tika-abh07t0:1215_8": "tathā sati aññaviññāṇasamaṅginopi rūpadassanappasaṅgo siyā.",
  "tika-abh07t0:1215_9": "Yadi evaṃ viññāṇassa taṃ kiccaṃ sādheti,",
  "tika-abh07t0:1215_10": "viññāṇassa appaṭibandhattā antaritarūpassapi dassanaṃ siyā.",
  "tika-abh07t0:1215_11": "Hotu antaritassapi dassanaṃ,",
  "tika-abh07t0:1215_12": "yassa phalikāditirohitassa ālokapaṭibandho natthi,",
  "tika-abh07t0:1215_13": "yassa pana kuṭṭādiantaritassa alokapaṭibandho atthi.",
  "tika-abh07t0:1215_14": "Tattha paccayābhāvato viññāṇaṃ nuppajjatīti na tassa cakkhuviññāṇena gahaṇaṃ hoti.",
  "tika-abh07t0:1215_15": "“Cakkhunā”ti panettha tena dvārena karaṇabhūtenāti adhippāyo.",
  "tika-abh07t0:1215_16": "Atha vā nissitakiriyā nissayappaṭibaddhā vuttā yathā “mañcā ukkuṭṭhiṃ karontī”ti.",
  "tika-abh07t0:1216_0": "Sampaṭicchantanti tameva rūpaṃ paṭiggaṇhantaṃ viya.",
  "tika-abh07t0:1216_1": "Santīrayamānanti tameva rūpaṃ vīmaṃsantaṃ viya.",
  "tika-abh07t0:1216_2": "Vavatthapentanti tameva rūpaṃ suṭṭhu sallakkhentaṃ viya.",
  "tika-abh07t0:1216_3": "Yonisomanasikārādivasena laddho paccayo etenāti laddhapaccayaṃ.",
  "tika-abh07t0:1216_4": "Yaṃ kiñci javananti sambandho.",
  "tika-abh07t0:1216_5": "Mucchāmaraṇāsannakālesu ca chappañcapi javanāni pavattantīti āha “yebhuyyenā”ti.",
  "tika-abh07t0:1216_6": "Javanānubandhānīti paṭisotagāmināvaṃ nadīsoto viya kiñci kālaṃ javanaṃ anugatāni.",
  "tika-abh07t0:1216_7": "Tassa javanassa ārammaṇaṃ ārammaṇametesanti tadārammaṇāni “brahmassaro”tyādīsu viya majjhepadalopavasena,",
  "tika-abh07t0:1216_8": "tadārammaṇāni ca tāni pākāni cāti tadārammaṇapākāni.",
  "tika-abh07t0:1216_9": "Yathārahanti ārammaṇajavanasattānurūpaṃ.",
  "tika-abh07t0:1216_10": "Tathā pavattiṃ pana sayameva pakāsayissati,",
  "tika-abh07t0:1216_11": "bhavaṅgapātoti vīthicittavasena appavattitvā cittassa bhavaṅgapāto viya,",
  "tika-abh07t0:1216_12": "bhavaṅgavasena uppattīti vuttaṃ hoti.",
  "tika-abh07t0:1216_13": "Ettha ca vīthicittappavattiyā sukhaggahaṇatthaṃ ambopamādikaṃ āharanti,",
  "tika-abh07t0:1216_14": "tatridaṃ ambopamāmattaṃ –",
  "tika-abh07t0:1216_15": "eko kira puriso phalitambarukkhamūle sasīsaṃ pārupitvā niddāyanto āsanne patitassa ekassa ambaphalassa",
  "tika-abh07t0:1216_16": "saddena pabujjhitvā sīsato vatthaṃ apanetvā cakkhuṃ ummīletvā disvā ca taṃ gahetvā madditvā upasiṅghitvā",
  "tika-abh07t0:1216_17": "pakkabhāvaṃ ñatvā paribhuñjitvā mukhagataṃ saha semhena ajjhoharitvā puna tattheva niddāyati.",
  "tika-abh07t0:1216_18": "Tattha purisassa niddāyanakālo viya bhavaṅgakālo,",
  "tika-abh07t0:1216_19": "phalassa patitakālo viya ārammaṇassa pasādaghaṭṭanakālo,",
  "tika-abh07t0:1216_20": "tassa saddena pabuddhakālo viya āvajjanakālo,",
  "tika-abh07t0:1216_21": "ummīletvā olokitakālo viya cakkhuviññāṇappavattikālo,",
  "tika-abh07t0:1216_22": "gahitakālo viya sampaṭicchanakālo,",
  "tika-abh07t0:1216_23": "maddanakālo viya santīraṇakālo,",
  "tika-abh07t0:1216_24": "upasiṅghanakālo viya voṭṭhabbanakālo,",
  "tika-abh07t0:1216_25": "paribhogakālo viya javanakālo,",
  "tika-abh07t0:1216_26": "mukhagataṃ saha semhena ajjhoharaṇakālo viya tadārammaṇakālo,",
  "tika-abh07t0:1216_27": "puna niddāyanakālo viya puna bhavaṅgakālo.",
  "tika-abh07t0:1217_0": "Imāya ca upamāya kiṃ dīpitaṃ hoti?",
  "tika-abh07t0:1217_1": "Ārammaṇassa pasādaghaṭṭanameva kiccaṃ,",
  "tika-abh07t0:1217_2": "āvajjanassa visayābhujanameva,",
  "tika-abh07t0:1217_3": "cakkhuviññāṇassa dassanamattameva,",
  "tika-abh07t0:1217_4": "sampaṭicchanādīnañca paṭiggaṇhanādimattameva,",
  "tika-abh07t0:1217_5": "javanasseva pana ārammaṇarasānubhavanaṃ,",
  "tika-abh07t0:1217_6": "tadārammaṇassa ca tena anubhūtasseva anubhavananti evaṃ kiccavasena dhammānaṃ aññamaññaṃ asaṃkiṇṇatā dīpitā hoti.",
  "tika-abh07t0:1217_7": "Evaṃ pavattamānaṃ pana cittaṃ “āvajjanaṃ nāma hutvā bhavaṅgānantaraṃ hoti,",
  "tika-abh07t0:1217_8": "tvaṃ dassanādīsu aññataraṃ hutvā āvajjanānantara”ntyādinā niyuñjake kārake asatipi utubījaniyāmādi viya cittaniyāmavaseneva pavattatīti veditabbaṃ.",
  "tika-abh07t0:1218_0": "11. Ettāvatā sattarasa cittakkhaṇāni paripūrentīti sambandho.",
  "tika-abh07t0:1219_0": "12.",
  "tika-abh07t0:1219_1": "Appahontātītakanti appahontaṃ hutvā atītaṃ.",
  "tika-abh07t0:1219_2": "Natthi tadārammaṇuppādoti cuddasacittakkhaṇāyuke tāva ārammaṇassa niruddhattāva tadārammaṇaṃ nuppajjati.",
  "tika-abh07t0:1219_3": "Na hi ekavīthiyaṃ kesuci paccuppannārammaṇesu kānici atītārammaṇāni honti.",
  "tika-abh07t0:1219_4": "Pannarasacittakkhaṇāyukesupi javanuppattito paraṃ ekameva cittakkhaṇaṃ avasiṭṭhanti dvikkhattuṃ tadārammaṇuppattiyā",
  "tika-abh07t0:1219_5": "appahonakabhāvato natthi dutiyatadārammaṇassa uppattīti paṭhamampi nuppajjati.",
  "tika-abh07t0:1219_6": "Dvikkhattumeva hi tadārammaṇuppatti pāḷiyaṃ niyamitā cittappavattigaṇanāyaṃ sabbavāresu “tadārammaṇāni dve”ti dvinnameva cittavārānaṃ āgatattā.",
  "tika-abh07t0:1219_7": "Yaṃ pana paramatthavinicchaye vuttaṃ –",
  "tika-abh07t0:1220_0": "“Sakiṃ dve vā tadālambaṃ,",
  "tika-abh07t0:1220_1": "sakimāvajjanādayo”ti,",
  "tika-abh07t0:1220_2": "taṃ majjhimabhāṇakamatānusārena vuttanti daṭṭhabbaṃ.",
  "tika-abh07t0:1220_3": "Yasmā pana majjhimabhāṇakānaṃ vādo heṭṭhā vuttapāḷiyā asaṃsandanato sammohavinodanīyaṃ paṭikkhittova,",
  "tika-abh07t0:1220_4": "tasmā ācariyenapi attanā anadhippetattāyeva idha ceva nāmarūpaparicchede ca sakiṃ tadārammaṇuppatti na vuttā.",
  "tika-abh07t0:1221_0": "13.",
  "tika-abh07t0:1221_1": "Voṭṭhabbanuppādato paraṃ chacittakkhaṇāvasiṭṭhāyukampi ārammaṇaṃ appāyukabhāvena paridubbalattā javanuppattiyā paccayo na hoti.",
  "tika-abh07t0:1221_2": "Javanañhi uppajjamānaṃ niyamena sattacittakkhaṇāyukeyeva uppajjatīti adhippāyenāha “javanampi anuppajjitvā”ti.",
  "tika-abh07t0:1221_3": "Hetumhi cāyaṃ tvāpaccayo,",
  "tika-abh07t0:1221_4": "javanassapi anuppattiyāti attho.",
  "tika-abh07t0:1221_5": "Itarathā hi aparakālakiriyāya samānakattukatā na labbhatīti.",
  "tika-abh07t0:1221_6": "Dvattikkhattunti dvikkhattuṃ vā tikkhattuṃ vā.",
  "tika-abh07t0:1221_7": "Keci pana “tikkhattu’nti idaṃ vacanasiliṭṭhatāmattappayojana”nti vadanti,",
  "tika-abh07t0:1221_8": "taṃ pana tesaṃ abhinivesamattaṃ.",
  "tika-abh07t0:1221_9": "Na hi “dvikkhattuṃ voṭṭhabbanameva parivattatī”ti vuttepi vacanassa asiliṭṭhabhāvo atthi,",
  "tika-abh07t0:1221_10": "na ca tikkhattuṃ pavattiyā bādhakaṃ kiñci vacanaṃ aṭṭhakathādīsu atthi.",
  "tika-abh07t0:1221_11": "Evañca katvā tattha tattha sīhaḷasaṃvaṇṇanākārāpi “dvikkhattuṃ vā tikkhattuṃ vā”icceva vaṇṇenti.",
  "tika-abh07t0:1221_12": "Voṭṭhabbanameva parivattatīti voṭṭhabbanameva punappunaṃ uppajjati.",
  "tika-abh07t0:1221_13": "Taṃ pana appatvā antarā cakkhuviññāṇādīsu ṭhatvā cittappavattiyā nivattanaṃ natthi.",
  "tika-abh07t0:1222_0": "Ānandācariyo panettha “āvajjanā kusalākusalānaṃ khandhānaṃ anantarapaccayena paccayo”ti āvajjanāya kusalākusalānaṃ",
  "tika-abh07t0:1222_1": "anantarapaccayabhāvassa vuttattā voṭṭhabbanāvajjanānañca atthantarābhāvato sati uppattiyaṃ voṭṭhabbanaṃ",
  "tika-abh07t0:1222_2": "kāmāvacarakusalākusalakiriyajavanānaṃ ekantato anantarapaccayabhāveneva pavatteyya,",
  "tika-abh07t0:1222_3": "no aññathāti mucchākālādīsu mandībhūtavegatāya javanapāripūriyā parittārammaṇaṃ niyamitabbaṃ,",
  "tika-abh07t0:1222_4": "na voṭṭhabbanassa dvattikkhattuṃ pavattiyāti dīpeti.",
  "tika-abh07t0:1222_5": "Kiñcāpi evaṃ dīpeti,",
  "tika-abh07t0:1222_6": "tihetukavipākāni pana anantarapaccayabhāvena vuttāneva.",
  "tika-abh07t0:1222_7": "Khīṇāsavānaṃ cutivasena pavattāni na kassaci anantarapaccayabhāvaṃ gacchantīti tāni viya voṭṭhabbanampi",
  "tika-abh07t0:1222_8": "paccayavekallato kusalākusalādīnaṃ anantarapaccayo na hotīti na na sakkā vattuṃ,",
  "tika-abh07t0:1222_9": "tasmā aṭṭhakathāsu āgatanayenevettha parittārammaṇaṃ niyamitanti.",
  "tika-abh07t0:1223_0": "14.",
  "tika-abh07t0:1223_1": "Natthi vīthicittuppādo uparimakoṭiyā sattacittakkhaṇāyukassapi dvattikkhattuṃ voṭṭhabbanuppattiyā appahonakabhāvato vīthicittānaṃ uppādo natthi,",
  "tika-abh07t0:1223_2": "bhavaṅgapātova hotīti adhippāyo.",
  "tika-abh07t0:1223_3": "Bhavaṅgacalanamevāti avadhāraṇaphalaṃ dassetuṃ “natthi vīthicittuppādo”ti vuttaṃ.",
  "tika-abh07t0:1223_4": "Apare pana “natthi bhavaṅgupacchedo”ti avadhāraṇaphalaṃ dassenti,",
  "tika-abh07t0:1223_5": "taṃ pana vīthicittuppādābhāvavacaneneva siddhaṃ.",
  "tika-abh07t0:1223_6": "Sati hi vīthicittuppāde bhavaṅgaṃ upacchijjati.",
  "tika-abh07t0:1223_7": "Bhavaṅgupacchedanāmena pana heṭṭhāpi visuṃ avuttattā idha avisesena vuttaṃ.",
  "tika-abh07t0:1224_0": "15.",
  "tika-abh07t0:1224_1": "Sabbaso vīthicittuppattiyā abhāvato pacchimavārovidhamoghavāravasena vutto,",
  "tika-abh07t0:1224_2": "aññattha pana dutiyatatiyavārāpi tadārammaṇajavanehi suññattā “moghavārā”ti vuttā.",
  "tika-abh07t0:1224_3": "Ārammaṇabhūtāti visayabhūtā,",
  "tika-abh07t0:1224_4": "paccayabhūtā ca.",
  "tika-abh07t0:1224_5": "Paccayopi hi “ārammaṇa”nti vuccati “na lacchati māro otāraṃ,",
  "tika-abh07t0:1224_6": "na lacchati māro ārammaṇa”ntyādīsu viya.",
  "tika-abh07t0:1224_7": "Tenevettha moghavārassapi ārammaṇabhūtā visayappavattīti siddhaṃ.",
  "tika-abh07t0:1224_8": "Atiparittārammaṇañhi moghavārapaññāpanassa paccayo hoti.",
  "tika-abh07t0:1224_9": "Itarathā hi bhavaṅgacalanassa sakasakagocareyeva pavattanato pacchimavārassa atiparittārammaṇe pavatti",
  "tika-abh07t0:1224_10": "natthīti “catunnaṃ vārānaṃ ārammaṇabhūtā”ti vacanaṃ durupapādanaṃ siyāti.",
  "tika-abh07t0:1225_0": "16.",
  "tika-abh07t0:1225_1": "Pañcadvāre yathārahaṃ taṃtaṃdvārānurūpaṃ,",
  "tika-abh07t0:1225_2": "taṃtaṃpaccayānurūpaṃ,",
  "tika-abh07t0:1225_3": "taṃtaṃārammaṇādianurūpañca uppajjamānāni vīthicittāni āvajjanadassanādisampaṭicchanasantīraṇavoṭṭhabbanajavanatadārammaṇavasena",
  "tika-abh07t0:1225_4": "avisesato satteva honti.",
  "tika-abh07t0:1225_5": "Cittuppādā cittānaṃ visuṃ visuṃ uppattivasena uppajjamānacittāniyeva vā catuddasa āvajjanādipañcakasattajavanatadārammaṇadvayavasena.",
  "tika-abh07t0:1225_6": "Vitthārā pana catupaññāsa sabbesameva kāmāvacarānaṃ yathāsambhavaṃ tattha uppajjanato,",
  "tika-abh07t0:1226_0": "Etthāti visayappavattisaṅgahe.",
  "tika-abh07t0:1227_0": "Pañcadvāravīthivaṇṇanā niṭṭhitā.",
  "tika-abh07t0:1228_0": "Manodvāravīthi",
  "tika-abh07t0:1229_0": "Parittajavanavāravaṇṇanā",
  "tika-abh07t0:1230_0": "17.",
  "tika-abh07t0:1230_1": "Manodvārikacittānaṃ atītānāgatampi ārammaṇaṃ hotīti tesaṃ atimahantādivasena visayavavatthānaṃ kātuṃ",
  "tika-abh07t0:1230_2": "na sakkāti vibhūtāvibhūtavasenevetaṃ niyametuṃ “yadi vibhūtamārammaṇa”ntyādi vuttaṃ.",
  "tika-abh07t0:1231_0": "19.",
  "tika-abh07t0:1231_1": "Etthāti manodvāre.",
  "tika-abh07t0:1231_2": "Ekacattālīsa pañcadvārāveṇikānaṃ dvipañcaviññāṇamanodhātuttayavasena terasacittānaṃ tattha appavattanato.",
  "tika-abh07t0:1232_0": "Parittajavanavāravaṇṇanā niṭṭhitā.",
  "tika-abh07t0:1233_0": "Appanājavanavāravaṇṇanā",
  "tika-abh07t0:1234_0": "20. Vibhūtāvibhūtabhedo natthi ārammaṇassa vibhūtakāleyeva appanāsambhavato.",
  "tika-abh07t0:1235_0": "21.",
  "tika-abh07t0:1235_1": "Tattha hi chabbīsatimahaggatalokuttarajavanesu yaṃ kiñci javanaṃ appanāvīthimotaratīti sambandho.",
  "tika-abh07t0:1235_2": "Parikammopacārānulomagotrabhunāmena yathākkamaṃ uppajjitvā niruddeti yojanā.",
  "tika-abh07t0:1235_3": "Paṭhamacittañhi appanāya parikammattā paṭisaṅkhārakabhūtattā parikammaṃ.",
  "tika-abh07t0:1235_4": "Dutiyaṃ samīpacārittā upacāraṃ.",
  "tika-abh07t0:1235_5": "Nāccāsannopi hi nātidūrappavatti samīpacārī nāma hoti,",
  "tika-abh07t0:1235_6": "appanaṃ upecca caratīti vā upacāraṃ.",
  "tika-abh07t0:1235_7": "Tatiyaṃ pubbabhāge parikammānaṃ,",
  "tika-abh07t0:1235_8": "upariappanāya ca anukūlattā anulomaṃ.",
  "tika-abh07t0:1235_9": "Catutthaṃ parittagottassa,",
  "tika-abh07t0:1235_10": "puthujjanagottassa ca abhibhavanato,",
  "tika-abh07t0:1235_11": "mahaggatagottassa,",
  "tika-abh07t0:1235_12": "lokuttaragottassa ca bhāvanato vaḍḍhanato gotrabhu,",
  "tika-abh07t0:1235_13": "imāni cattāri nāmāni catukkhattuṃ pavattiyaṃ anavasesato labbhanti,",
  "tika-abh07t0:1235_14": "tikkhattuṃ pavattiyaṃ pana upacārānulomagotrabhunāmeneva labbhanti.",
  "tika-abh07t0:1235_15": "Aṭṭhakathāyaṃ pana purimānaṃ tiṇṇaṃ,",
  "tika-abh07t0:1235_16": "dvinnaṃ vā avisesenapi parikammādināmaṃ vuttaṃ,",
  "tika-abh07t0:1235_17": "catukkhattuṃ,",
  "tika-abh07t0:1235_18": "tikkhattumeva vā pañcamaṃ,",
  "tika-abh07t0:1235_19": "catutthaṃ vā uppajjitabbaappanānurūpatoti adhippāyo.",
  "tika-abh07t0:1235_20": "Parikammādināmānaṃ anavasesato labbhamānavāradassanatthaṃ “catukkhattu”nti ādito vuttaṃ,",
  "tika-abh07t0:1235_21": "gaṇanapaṭipāṭivasena pana “pañcamaṃ vā”ti osāne vuttaṃ.",
  "tika-abh07t0:1236_0": "Yathārahanti khippābhiññadandhābhiññānurūpaṃ.",
  "tika-abh07t0:1236_1": "Khippābhiññassa hi tikkhattuṃ pavattakāmāvacarajavanānantaraṃ catutthaṃ appanācittamuppajjati.",
  "tika-abh07t0:1236_2": "Dandhābhiññassa catukkhattuṃ pavattajavanānantaraṃ pañcamaṃ appanā uppajjati,",
  "tika-abh07t0:1236_3": "yasmā pana aladdhāsevanaṃ anulomaṃ gotrabhuṃ uppādetuṃ na sakkoti,",
  "tika-abh07t0:1236_4": "laddhāsevanampi ca chaṭṭhaṃ sattamaṃ bhavaṅgassa āsannabhāvena papātāsannapuriso viya appanāvasena patiṭṭhātuṃ na sakkoti,",
  "tika-abh07t0:1236_5": "tasmā catutthato oraṃ,",
  "tika-abh07t0:1236_6": "pañcamato paraṃ vā appanā na hotīti daṭṭhabbaṃ.",
  "tika-abh07t0:1236_7": "Yathābhinīhāravasenāti rūpārūpalokuttaramaggaphalānurūpasamathavipassanābhāvanācittābhinīharaṇānurūpato,",
  "tika-abh07t0:1236_8": "appanāya vīthi appanāvīthi.",
  "tika-abh07t0:1236_9": "“Tato paraṃ bhavaṅgapātova hotī”ti ettakeyeva vutte catutthaṃ,",
  "tika-abh07t0:1236_10": "pañcamaṃ vā otiṇṇaappanāto paraṃ bhavaṅgapātova hoti,",
  "tika-abh07t0:1236_11": "na maggānantaraṃ phalacittaṃ,",
  "tika-abh07t0:1236_12": "samāpattivīthiyañca jhānaphalacittāni punappunanti gaṇheyyunti puna “appanāvasāne”ti vuttaṃ.",
  "tika-abh07t0:1236_13": "Nikāyantariyā kira lokiyappanāsu paṭhamakappanāto paraṃ sattamajavanapūraṇatthaṃ dvattikkhattuṃ kāmāvacarajavanānampi",
  "tika-abh07t0:1236_14": "pavattiṃ vaṇṇentīti tesaṃ matinisedhanatthaṃ “bhavaṅgapātovā”ti sāvadhāraṇaṃ vuttaṃ.",
  "tika-abh07t0:1237_0": "22.",
  "tika-abh07t0:1237_1": "Tatthāti tesu aṭṭhañāṇasampayuttakāmāvacarajavanesu,",
  "tika-abh07t0:1237_2": "tesu ca chabbīsatimahaggatalokuttarajavanesu.",
  "tika-abh07t0:1237_3": "Tatthāti vā tasmiṃ appanāvāre.",
  "tika-abh07t0:1237_4": "Somanassasahagatajavanānantaranti somanassasahagatānaṃ catunnaṃ kusalakiriyajavanānaṃ anantaraṃ.",
  "tika-abh07t0:1237_5": "Somanassasahagatāvāti catukkajjhānassa,",
  "tika-abh07t0:1237_6": "sukkhavipassakādīnaṃ maggaphalassa ca vasena somanassasahagatāva,",
  "tika-abh07t0:1237_7": "na pana upekkhāsahagatā bhinnavedanānaṃ aññamaññaṃ āsevanapaccayabhāvassa anuddhaṭattā.",
  "tika-abh07t0:1237_8": "Pāṭikaṅkhitabbāti pasaṃsitabbā,",
  "tika-abh07t0:1237_9": "icchitabbāti vuttaṃ hoti.",
  "tika-abh07t0:1237_10": "Tatthāpīti tasmiṃ ekavedanajavanavārepi.",
  "tika-abh07t0:1237_11": "Kusalajavanānantaranti catubbidhañāṇasampayuttakusalajavanānantaraṃ kusalajavanamappeti,",
  "tika-abh07t0:1237_12": "na kiriyajavanaṃ bhinnasantāne nibbattanato.",
  "tika-abh07t0:1237_13": "Heṭṭhimañca phalattayamappeti samāpattivīthiyantyadhippāyo.",
  "tika-abh07t0:1238_0": "23.",
  "tika-abh07t0:1238_1": "Sukhapuññamhā somanassasahagatatihetukakusaladvayato paraṃ aggaphalavipākakiriyavajjitalokiyalokuttaracatukkajjhānajavanavasena dvattiṃsa,",
  "tika-abh07t0:1238_2": "upekkhakā tihetukakusaladvayato paraṃ tatheva pañcamajjhānāni dvādasa,",
  "tika-abh07t0:1238_3": "sukhitakriyato tihetukadvayato paraṃ kiriyajjhānacatukkassa,",
  "tika-abh07t0:1238_4": "aggaphalacatukkassa ca vasena aṭṭha,",
  "tika-abh07t0:1238_5": "upekkhakā tihetukadvayato paraṃ upekkhāsahagatarūpārūpakiriyapañcakassa,",
  "tika-abh07t0:1238_6": "aggaphalassa ca vasena cha appanā sambhonti.",
  "tika-abh07t0:1239_0": "24. Etthāti vīthisaṅgahādhikāre.",
  "tika-abh07t0:1240_0": "Appanājavanavāravaṇṇanā niṭṭhitā.",
  "tika-abh07t0:1241_0": "Manodvāravīthivaṇṇanā niṭṭhitā.",
  "tika-abh07t0:1242_0": "Appanājavanavāravaṇṇanā niṭṭhitā.",
  "tika-abh07t0:1243_0": "Tadārammaṇaniyamavaṇṇanā",
  "tika-abh07t0:1244_0": "25. Sabbatthāpīti pañcadvāramanodvārepi.",
  "tika-abh07t0:1245_0": "26.",
  "tika-abh07t0:1245_1": "Iṭṭheti iṭṭhamajjhatte.",
  "tika-abh07t0:1245_2": "Atiiṭṭhārammaṇañhi visuṃ vakkhati.",
  "tika-abh07t0:1245_3": "Kusalavipākāni pañcaviññāṇasampaṭicchanasantīraṇatadārammaṇānīti sambandho.",
  "tika-abh07t0:1245_4": "Iṭṭhamajjhatte santīraṇatadārammaṇāni upekkhāsahagatānevāti āha “atiiṭṭhe pana somanassasahagatānevā”ti.",
  "tika-abh07t0:1245_5": "Vipākassa hi kammānubhāvato pavattamānassa ādāse mukhanimittaṃ viya nibbikappatāya pakappetvā gahaṇābhāvato yathārammaṇameva vedanāyogo hoti,",
  "tika-abh07t0:1245_6": "kusalākusalānaṃ pana appahīnavipallāsesu santānesu pavattiyā atiiṭṭhepi iṭṭhamajjhattaaniṭṭhākārato,",
  "tika-abh07t0:1245_7": "aniṭṭhepi iṭṭhaiṭṭhamajjhattākārato gahaṇaṃ hoti.",
  "tika-abh07t0:1245_8": "Tathā hi assaddhādīnaṃ buddhādīsu atiiṭṭhārammaṇesupi upekkhājavanaṃ hoti,",
  "tika-abh07t0:1245_9": "titthiyādīnañca domanassajavanaṃ,",
  "tika-abh07t0:1245_10": "gambhīrapakatikādīnañca paṭikkūlārammaṇe upekkhājavanaṃ,",
  "tika-abh07t0:1245_11": "sunakhādīnañca tattha somanassajavanaṃ,",
  "tika-abh07t0:1245_12": "purimapacchābhāgappavattāni pana vipākāni yathāvatthukāneva.",
  "tika-abh07t0:1245_13": "Apica asucidassane sumanāyamānānaṃ sunakhādīnanti.",
  "tika-abh07t0:1245_14": "Cakkhuviññāṇādīnaṃ pana atiiṭṭhāniṭṭhesu pavattamānānampi upekkhāsahagatabhāve kāraṇaṃ heṭṭhā kathitameva.",
  "tika-abh07t0:1246_0": "27.",
  "tika-abh07t0:1246_1": "Tatthāpīti tadārammaṇesupi.",
  "tika-abh07t0:1246_2": "Somanassasahagatakiriyajavanāvasāneti sahetukāhetukasukhasahagatakiriyapañcakāvasāne.",
  "tika-abh07t0:1246_3": "Khīṇāsavānaṃ cittavipallāsābhāvena kiriyajavanānipi yathārammaṇameva pavattantīti vuttaṃ “somanassasahagatakiriyajavanāvasāne”tyādi.",
  "tika-abh07t0:1246_4": "Keci pana ācariyā “paṭṭhāne ‘kusalākusale niruddhe vipāko tadārammaṇatā uppajjatī’ti kusalākusalānamevānantaraṃ",
  "tika-abh07t0:1246_5": "tadārammaṇaṃ vuttanti natthi kiriyajavanānantaraṃ tadārammaṇuppādo”ti vadanti.",
  "tika-abh07t0:1246_6": "Tattha vuccate –",
  "tika-abh07t0:1246_7": "yadi abyākatānantarampi tadārammaṇaṃ vucceyya.",
  "tika-abh07t0:1246_8": "Parittārammaṇe voṭṭhabbanānantarampi tassa pavattiṃ maññeyyunti kiriyajavanānantaraṃ tadārammaṇaṃ na vuttaṃ,",
  "tika-abh07t0:1246_9": "na pana alabbhanato.",
  "tika-abh07t0:1246_10": "Labbhamānassapi hi kenaci adhippāyena katthaci avacanaṃ dissati,",
  "tika-abh07t0:1246_11": "yathā taṃ dhammasaṅgahe labbhamānampi hadayavatthu desanābhedaparihāratthaṃ na vuttanti.",
  "tika-abh07t0:1247_0": "28.",
  "tika-abh07t0:1247_1": "Domanassa…pe…",
  "tika-abh07t0:1247_2": "upekkhāsahagatāneva bhavanti,",
  "tika-abh07t0:1247_3": "na somanassasahagatāni aññamaññaṃ viruddhasabhāvattā.",
  "tika-abh07t0:1247_4": "Teneva hi paṭṭhāne domanassānantaraṃ somanassaṃ,",
  "tika-abh07t0:1247_5": "tadanantarañca domanassaṃ anuddhaṭaṃ.",
  "tika-abh07t0:1247_6": "Tathā hi “sukhāya vedanāya sampayutto dhammo sukhāya vedanāya sampayuttassa dhammassa anantarapaccayena",
  "tika-abh07t0:1247_7": "paccayo”tyādinā sukhadukkhavedanāya sampayuttā dhammā attano attano samānavedanāsampayuttānaṃ adukkhamasukhavedanāya",
  "tika-abh07t0:1247_8": "sampayuttakānañca anantarapaccayabhāvena dvīsu dvīsu vāresu vuttā,",
  "tika-abh07t0:1247_9": "adukkhamasukhavedanāya sampayuttakā pana samānavedanāsampayuttānaṃ,",
  "tika-abh07t0:1247_10": "itaravedanādvayasampayuttānañca dhammānaṃ anantarapaccayabhāvena tīsu vāresūti evaṃ vedanāttike satteva anantarapaccayavārā vuttā.",
  "tika-abh07t0:1247_11": "Yadi ca domanassānantaraṃ somanassaṃ,",
  "tika-abh07t0:1247_12": "somanassānantaraṃ vā domanassaṃ uppajjeyya,",
  "tika-abh07t0:1247_13": "sukhadukkhavedanāsampayuttānampi aññamaññaṃ anantarapaccayavasena dve vāre vaḍḍhetvā nava vārā vattabbā siyuṃ,",
  "tika-abh07t0:1247_14": "na panevaṃ vuttā.",
  "tika-abh07t0:1247_15": "Tasmā na tesaṃ tadanantaraṃ uppatti atthi.",
  "tika-abh07t0:1247_16": "Ettha ca “somanassasahagatakiriyajavanāvasāne”tyādinā ayampi niyamo anuññāto –",
  "tika-abh07t0:1248_0": "“Parittakusalādosa-pāpasātakriyājavā;",
  "tika-abh07t0:1249_0": "Pañcasvekaṃ tadālambaṃ, sukhitesu yathārahaṃ.",
  "tika-abh07t0:1250_0": "“Pāpākāmasubhā ceva, sopekkhā ca kriyājavā;",
  "tika-abh07t0:1251_0": "Sopekkhesu tadālambaṃ, chasvekamanurūpato”ti.",
  "tika-abh07t0:1252_0": "Ayañhi javanena tadārammaṇaniyamo abyabhicārī.",
  "tika-abh07t0:1252_1": "“Ñāṇasampayuttajavanato ñāṇasampayuttatadārammaṇa”ntyādinayappavatto pana anekantiko.",
  "tika-abh07t0:1252_2": "Yebhuyyena hi akusalajavanesu paricitassa kadāci kusalajavanesu javitesu,",
  "tika-abh07t0:1252_3": "kusalajavanesu vā paricitassa kadāci akusalajavanesu javitesu akusalānantaraṃ pavattaparicayena tihetukajavanatopi paraṃ ahetukatadārammaṇaṃ hoti,",
  "tika-abh07t0:1252_4": "tathā kusalānantaraṃ pavattaparicayena akusalajavanato paraṃ tihetukatadārammaṇampi,",
  "tika-abh07t0:1252_5": "paṭisandhinibbattakakammato pana aññakammena tadārammaṇappavattiyaṃ vattabbameva natthi.",
  "tika-abh07t0:1252_6": "Tathā ca vuttaṃ paṭṭhāne “ahetuke khandhe aniccato dukkhato anattato vipassanti,",
  "tika-abh07t0:1252_7": "kusalākusale niruddhe ahetuko vipāko tadārammaṇatā uppajjati,",
  "tika-abh07t0:1252_8": "kusalākusale niruddhe sahetuko vipāko tadārammaṇatā uppajjatī”ti.",
  "tika-abh07t0:1253_0": "Tasmāti yasmā domanassajavanāvasāne upekkhāsahagatāneva honti.",
  "tika-abh07t0:1253_1": "Tasmā domanassasahagatajavanāvasāne upekkhāsahagatasantīraṇaṃ uppajjatīti sambandho.",
  "tika-abh07t0:1253_2": "‘Somanassapaṭisandhikassā’ti imināva bhavaṅgapātābhāvo dīpitova hoti domanassānantaraṃ somanassābhāvatoti",
  "tika-abh07t0:1253_3": "taṃ avatvā tadārammaṇābhāvameva parikappento āha “yadi tadārammaṇasambhavo natthī”ti.",
  "tika-abh07t0:1253_4": "Somanassapaṭisandhikassa titthiyādino buddhādiatiiṭṭhārammaṇe pi paṭihatacittassa domanassajavane javite",
  "tika-abh07t0:1253_5": "vuttanayena somanassatadārammaṇassa atiiṭṭhārammaṇe ca upekkhāsahagatatadārammaṇassa anuppajjanato,",
  "tika-abh07t0:1253_6": "kenaci vā asappāyena parihīnalokiyajjhānaṃ ārabbha “paṇītadhammo me naṭṭho”ti vippaṭisāraṃ janentassa",
  "tika-abh07t0:1253_7": "domanassajavane sati akāmāvacarārammaṇe tadārammaṇābhāvato yadi tadārammaṇassa uppattisambhavo natthīti",
  "tika-abh07t0:1253_8": "adhippāyo.",
  "tika-abh07t0:1254_0": "Paricitapubbanti pubbe paricitaṃ,",
  "tika-abh07t0:1254_1": "tasmiṃ bhave yebhuyyena gahitapubbaṃ.",
  "tika-abh07t0:1254_2": "Upekkhāsahagatasantīraṇaṃ uppajjati nirāvajjanampi.",
  "tika-abh07t0:1254_3": "Yathā taṃ nirodhā vuṭṭhahantassa phalacittantyadhippāyo. Yathāhu –",
  "tika-abh07t0:1255_0": "“Nirāvajjaṃ kathaṃ cittaṃ, hoti netañhi sammataṃ;",
  "tika-abh07t0:1256_0": "Niyamo na vināvajjaṃ, nirodhā phaladassanā”ti.",
  "tika-abh07t0:1257_0": "Kena pana kiccena idaṃ cittaṃ pavattatīti?",
  "tika-abh07t0:1257_1": "Tadārammaṇakiccena tāva na pavattati javanārammaṇassa aggahaṇato,",
  "tika-abh07t0:1257_2": "nāpi santīraṇakiccena yathāsampaṭicchitassa santīraṇavasena appavattanato,",
  "tika-abh07t0:1257_3": "paṭisandhicutīsu vattabbameva natthi,",
  "tika-abh07t0:1257_4": "pārisesato pana bhavassa aṅgabhāvato bhavaṅgakiccenāti yuttaṃ siyā.",
  "tika-abh07t0:1257_5": "Ācariyadhammapālattherenapi hi ayamattho dassitova.",
  "tika-abh07t0:1257_6": "Yaṃ pana paṭisandhibhavaṅgānaṃ dhammato,",
  "tika-abh07t0:1257_7": "ārammaṇato ca samānataṃ vakkhati,",
  "tika-abh07t0:1257_8": "taṃ yebhuyyatoti daṭṭhabbaṃ.",
  "tika-abh07t0:1257_9": "Na hi idamekaṃ ṭhānaṃ vajjetvā paṭisandhibhavaṅgānaṃ visadisatā atthi.",
  "tika-abh07t0:1257_10": "Tamanantaritvāti taṃ attano anantaraṃ abyavahitaṃ katvā,",
  "tika-abh07t0:1257_11": "tadanantarantyattho.",
  "tika-abh07t0:1258_0": "29.",
  "tika-abh07t0:1258_1": "Kāmāvacara…pe…",
  "tika-abh07t0:1258_2": "icchantīti ettha kāmāvacarajavanāvasāneyeva tadārammaṇaṃ icchanti kāmataṇhānidānakammanibbattattā.",
  "tika-abh07t0:1258_3": "Na hi taṃ kāmataṇhāhetukena kammunā janitaṃ ataṃsabhāvassa rūpārūpāvacaralokuttarajavanassa anantaraṃ uppajjati.",
  "tika-abh07t0:1258_4": "Kiṃkāraṇā?",
  "tika-abh07t0:1258_5": "Ajanakattā,",
  "tika-abh07t0:1258_6": "janakasamānattābhāvato ca.",
  "tika-abh07t0:1258_7": "Yathā hi gehato bahi nikkhamitukāmo bālako janakaṃ,",
  "tika-abh07t0:1258_8": "taṃsadisaṃ vā aṅguliyaṃ gahetvā nikkhamati,",
  "tika-abh07t0:1258_9": "nāññaṃ rājapurisādiṃ,",
  "tika-abh07t0:1258_10": "evaṃ bhavaṅgavisayato aññattha pavattamānaṃ tadārammaṇaṃ janakaṃ kāmāvacarakusalākusalaṃ,",
  "tika-abh07t0:1258_11": "taṃsadisaṃ vā kāmāvacarakiriyajavanaṃ anubandhati,",
  "tika-abh07t0:1258_12": "na pana tassa visadisāni mahaggatalokuttarajavanāni.",
  "tika-abh07t0:1258_13": "Tathā kāmāvacarasattānameva tadārammaṇaṃ icchanti,",
  "tika-abh07t0:1258_14": "na brahmānaṃ tadārammaṇūpanissayassa kāmāvacarapaṭisandhibījassābhāvato.",
  "tika-abh07t0:1258_15": "Tathā kāmāvacaradhammesveva ārammaṇabhūtesu icchanti.",
  "tika-abh07t0:1258_16": "Na itaresu aparicitattā.",
  "tika-abh07t0:1258_17": "Yathā hi so bālako janakaṃ,",
  "tika-abh07t0:1258_18": "taṃsadisaṃ vā anugacchantopi araññādiaparicitaṭṭhānaṃ gacchantaṃ ananubandhitvā pamukhaṅgaṇādimhi paricitaṭṭhāneyeva anubandhati,",
  "tika-abh07t0:1258_19": "evamidampi rūpāvacarādiaparicitārammaṇaṃ ārabbha pavattantaṃ nānubandhati.",
  "tika-abh07t0:1258_20": "Apica kāmataṇhāyattakammajanitattāpi etaṃ kāmataṇhārammaṇesu parittadhammesveva pavattatīti vuttovāyamattho.",
  "tika-abh07t0:1258_21": "Honti cettha –",
  "tika-abh07t0:1259_0": "“Janakaṃ taṃsamānaṃ vā, javanaṃ anubandhati;",
  "tika-abh07t0:1260_0": "Na tu aññaṃ tadālambaṃ, bāladārakalīlayā.",
  "tika-abh07t0:1261_0": "“Bījassābhāvato natthi, brahmānampi imassa hi;",
  "tika-abh07t0:1262_0": "Paṭisandhimano bījaṃ, kāmāvacarasaññitaṃ.",
  "tika-abh07t0:1263_0": "“Ṭhāne pariciteyeva, taṃ idaṃ bālako viya;",
  "tika-abh07t0:1264_0": "Anuyātīti nāññattha, hoti taṇhāvasena vā”ti.",
  "tika-abh07t0:1265_0": "Nanu ca “kāmāvacarapaṭisandhibījābhāvato”ti vuttaṃ,",
  "tika-abh07t0:1265_1": "tathā ca cakkhuviññāṇādīnampi abhāvo āpajjatīti?",
  "tika-abh07t0:1265_2": "Nāpajjati indriyappavattiānubhāvato,",
  "tika-abh07t0:1265_3": "dvāravīthibhede cittaniyamato ca.",
  "tika-abh07t0:1266_0": "Tadārammaṇaniyamavaṇṇanā niṭṭhitā.",
  "tika-abh07t0:1267_0": "Javananiyamavaṇṇanā",
  "tika-abh07t0:1268_0": "32.",
  "tika-abh07t0:1268_1": "Mandappavattiyanti maraṇāsannakāle vatthudubbalatāya mandībhūtavegattā mandaṃ hutvā pavattiyaṃ.",
  "tika-abh07t0:1268_2": "Maraṇakālādīsūti ādi-",
  "tika-abh07t0:1268_3": "saddena mucchākālaṃ saṅgaṇhāti.",
  "tika-abh07t0:1269_0": "33.",
  "tika-abh07t0:1269_1": "Bhagavato…pe…",
  "tika-abh07t0:1269_2": "vadantīti bhagavato yamakapāṭihāriyakālādīsu udakakkhandhaaggikkhandhappavattanādiatthaṃ visuṃ visuṃ",
  "tika-abh07t0:1269_3": "pādakajjhānaṃ samāpajjitvā tato vuṭṭhāya jhānadhamme visuṃ visuṃ āvajjentassa āvajjanavasitāya matthakappattiyā",
  "tika-abh07t0:1269_4": "āvajjanatapparova cittābhinīhāro hotīti yathāvajjitajhānaṅgārammaṇāni cattāri,",
  "tika-abh07t0:1269_5": "pañcavā paccavekkhaṇajavanacittāni pavattantīti vadanti aṭṭhakathācariyā.",
  "tika-abh07t0:1269_6": "“Bhagavato”ti ca idaṃ nidassanamattaṃ aññesampi dhammasenāpatiādīnaṃ evarūpe accāyikakāle aparipuṇṇajavanānaṃ pavattanato.",
  "tika-abh07t0:1269_7": "Tathā ca vuttaṃ aṭṭhakathāyaṃ “ayañca matthakappattā vasitā bhagavato yamakapāṭihāriyakāle aññesaṃ vā evarūpe kāle”ti.",
  "tika-abh07t0:1269_8": "“Cattāri pañca vā”ti ca panetaṃ tikkhindriyamudindriyavasena gahetabbanti ācariyadhammapālattherena vuttaṃ,",
  "tika-abh07t0:1269_9": "tasmā bhagavato cattāri,",
  "tika-abh07t0:1269_10": "aññesaṃ pañcapīti yuttaṃ viya dissati.",
  "tika-abh07t0:1270_0": "34.",
  "tika-abh07t0:1270_1": "Ādikammikassāti ādito katayogakammassa.",
  "tika-abh07t0:1270_2": "Paṭhamaṃ nibbattā appanā paṭhamakappanā.",
  "tika-abh07t0:1270_3": "Abhiññājavanānampi “paṭhamakappanāyā”ti adhikāro siyāti āha “sabbadāpī”ti,",
  "tika-abh07t0:1270_4": "paṭhamuppattikāle,",
  "tika-abh07t0:1270_5": "ciṇṇavasīkāle ca pañcābhiññājavanāni ekavārameva javantītyattho.",
  "tika-abh07t0:1271_0": "35.",
  "tika-abh07t0:1271_1": "Maggāyeva uppajjanato magguppādā.",
  "tika-abh07t0:1271_2": "Yathārahanti pañcamaṃ vā catutthaṃ vā uppannamaggānurūpaṃ.",
  "tika-abh07t0:1271_3": "Sattajavanaparamattā hi ekāvajjanavīthiyā catutthaṃ uppannamaggato paraṃ tīti phalacittāni,",
  "tika-abh07t0:1271_4": "pañcamaṃ uppannamaggato paraṃ dve vā honti.",
  "tika-abh07t0:1272_0": "36.",
  "tika-abh07t0:1272_1": "Nirodhasamāpattikāleti nirodhassa pubbabhāge.",
  "tika-abh07t0:1272_2": "Catutthāruppajavananti kusalakiriyānaṃ aññataraṃ nevasaññānāsaññāyatanajavanaṃ.",
  "tika-abh07t0:1272_3": "Anāgāmikhīṇāsavāyeva nirodhasamāpattiṃ samāpajjanti,",
  "tika-abh07t0:1272_4": "na sotāpannasakadāminoti vuttaṃ “anāgāmiphalaṃ vā arahattaphalaṃ vā”ti.",
  "tika-abh07t0:1272_5": "Vibhattivipallāso cettha daṭṭhabbo “anāgāmiphale vā arahattaphale vā”ti.",
  "tika-abh07t0:1272_6": "Tenāha “niruddhe”ti.",
  "tika-abh07t0:1272_7": "Yathārahanti taṃtaṃpuggalānurūpaṃ.",
  "tika-abh07t0:1273_0": "38. Sabbatthāpi samāpattivīthiyanti sakalāyapi jhānasamāpattivīthiyaṃ, phalasamāpattivīthiyañca.",
  "tika-abh07t0:1274_0": "39.",
  "tika-abh07t0:1274_1": "Parittāni javanāni sattakkhattuṃ matāni ukkaṃsakoṭiyā.",
  "tika-abh07t0:1274_2": "Maggābhiññā pana sakiṃ ekavārameva matā.",
  "tika-abh07t0:1274_3": "Avasesāni abhiññāmaggavajjitāni mahaggatalokuttarajavanāni bahūnipi labbhanti samāpattivīthiyaṃ ahorattampi pavattanato. Api-",
  "tika-abh07t0:1274_4": "saddena lokiyajjhānāni paṭhamakappanāyaṃ,",
  "tika-abh07t0:1274_5": "antimaphaladvayañca nirodhānantaraṃ ekavāraṃ,",
  "tika-abh07t0:1274_6": "phalacittāni maggānantaraṃ dvattikkhattumpīti sampiṇḍeti.",
  "tika-abh07t0:1275_0": "Javananiyamavaṇṇanā niṭṭhitā.",
  "tika-abh07t0:1276_0": "Puggalabhedavaṇṇanā",
  "tika-abh07t0:1277_0": "40.",
  "tika-abh07t0:1277_1": "Idāni duhetukāhetukāpāyikāhetukatihetukavasena catubbidhānaṃ puthujjanānaṃ,",
  "tika-abh07t0:1277_2": "maggaṭṭhaphalaṭṭhavasena aṭṭhavidhānaṃ ariyānanti dvādasannaṃ puggalānaṃ uppajjanakavīthicittaparicchedadassanatthaṃ",
  "tika-abh07t0:1277_3": "paṭhamaṃ tāva tesaṃ vajjitabbacittāni dassetumāha “duhetukānamahetukānañcā”tyādi.",
  "tika-abh07t0:1277_4": "Paṭisandhiviññāṇasahagatālobhādosavasena dve hetū imesanti dvihetukā.",
  "tika-abh07t0:1277_5": "Tādisānaṃ hetūnaṃ abhāvato ahetukā. Ma-",
  "tika-abh07t0:1277_6": "kāro padasandhikaro.",
  "tika-abh07t0:1277_7": "Appanājavanāni na labbhanti vipākāvaraṇasabbhāvato.",
  "tika-abh07t0:1277_8": "Dvihetukāhetukapaṭisandhi hi “vipākāvaraṇa”nti vuccati.",
  "tika-abh07t0:1277_9": "Appanājavanābhāvatoyeva arahattaṃ natthīti kiriyajavanāni na labbhanti.",
  "tika-abh07t0:1278_0": "41.",
  "tika-abh07t0:1278_1": "“Sahetukaṃ bhavaṅgaṃ ahetukassa bhavaṅgassa anantarapaccayena paccayo”ti pāṭhato ahetukānampi nānākammena dvihetukatadārammaṇaṃ sambhavati,",
  "tika-abh07t0:1278_2": "dvihetukānaṃ vattabbameva natthi.",
  "tika-abh07t0:1278_3": "Mūlasandhiyā pana jaḷabhāvato ubhinnampi natthi tihetukatadārammaṇanti āha “tathā ñāṇasampayuttavipākāni cā”ti.",
  "tika-abh07t0:1278_4": "Ācariyajotipālattherena pana “sahetukaṃ bhavaṅga”nti avisesena vuttattā ahetukānampi tihetukatadārammaṇaṃ",
  "tika-abh07t0:1278_5": "vatvā idha ñāṇasampayuttavipākābhāvavacanassa parihāsavasena “so eva pucchitabbo,",
  "tika-abh07t0:1278_6": "yo tassa kattā”ti vuttaṃ,",
  "tika-abh07t0:1278_7": "taṃ pana parihāsavasena vuttampi ācariyaṃ pucchitvāva vijānanatthaṃ vuttavacanaṃ viya ṭhitaṃ.",
  "tika-abh07t0:1278_8": "Tathā hi ācariyenevettha kāraṇaṃ paramatthavinicchaye vuttaṃ –",
  "tika-abh07t0:1279_0": "“Ñāṇapākā na vattanti, jaḷattā mūlasandhiyā”ti; ;",
  "tika-abh07t0:1280_0": "Apare pana “yathā ahetukānaṃ sahetukatadārammaṇaṃ hoti,",
  "tika-abh07t0:1280_1": "evaṃ dvihetukānaṃ tihetukatadārammaṇampī”ti vaṇṇenti,",
  "tika-abh07t0:1280_2": "tesaṃ matānurodhena ca idhāpi ñāṇasampayuttavipākapaṭikkhepo ahetukeyeva sandhāyāti vadanti.",
  "tika-abh07t0:1280_3": "Tattha pana pamāṇapāṭhābhāvato ācariyena ubhinnampi sādhāraṇavasena ñāṇasampayuttavipākābhāve kāraṇaṃ",
  "tika-abh07t0:1280_4": "vatvā samakameva cittaparicchedassa dassitattā tesaṃ vacanaṃ vīmaṃsitvā sampaṭicchitabbaṃ.",
  "tika-abh07t0:1280_5": "Ahetukāpekkhāya cettha “sugatiya”nti vacanaṃ,",
  "tika-abh07t0:1280_6": "taṃ pana atthato anuññātadvihetukavipākānaṃ tattheva sambhavadassanaparaṃ.",
  "tika-abh07t0:1280_7": "Tenāha “duggatiyaṃ panā”tyādi.",
  "tika-abh07t0:1281_0": "43.",
  "tika-abh07t0:1281_1": "Tihetukesūti paṭisandhiviññāṇasahagatālobhādosāmohavasena tihetukesu puthujjādīsū navavidhapuggalesu.",
  "tika-abh07t0:1282_0": "45.",
  "tika-abh07t0:1282_1": "Diṭṭhī…pe…",
  "tika-abh07t0:1282_2": "sekkhānanti sikkhāya aparipūrakāritāya sikkhanasīlatāya “sekkhā”ti laddhanāmānaṃ sotāpannasakadāgāmīnaṃ",
  "tika-abh07t0:1282_3": "puggalānaṃ paṭhamamaggeneva sakkāyadiṭṭhivicikicchānaṃ pahīnattā taṃsahagatajavanāni ceva ca-",
  "tika-abh07t0:1282_4": "saddena ākaḍḍhitāni khīṇāsavāveṇikāni kiriyajavanāni ca na labbhanti.",
  "tika-abh07t0:1283_0": "46. Paṭighajavanāni cāti domanassajavanāni ceva diṭṭhisampayuttavicikicchāsahagatakiriyajavanāni ca.",
  "tika-abh07t0:1284_0": "47.",
  "tika-abh07t0:1284_1": "Lokuttara…pe…",
  "tika-abh07t0:1284_2": "samuppajjantīti catunnaṃ maggānaṃ ekacittakkhaṇikabhāvena puggalantaresu asambhavato,",
  "tika-abh07t0:1284_3": "heṭṭhimaheṭṭhimānañca uparūparisamāpattiyā anadhigatattā,",
  "tika-abh07t0:1284_4": "uparūparipuggalānañca asamugghāṭitakammakilesanirodhena puthujjanehi viya sotāpannānaṃ sotāpannādīhi",
  "tika-abh07t0:1284_5": "puggalantarabhāvūpagamanena paṭippassaddhattā ca aṭṭhapi lokuttarajavanāni yathāsakaṃ maggaphalaṭṭhānaṃ",
  "tika-abh07t0:1284_6": "ariyānameva samuppajjanti.",
  "tika-abh07t0:1285_0": "48.",
  "tika-abh07t0:1285_1": "Idāni tesaṃ tesaṃ puggalānaṃ yathāpaṭikkhittajavanāni vajjetvā pārisesato labbhamānajavanāni sampiṇḍetvā dassetuṃ “asekkhāna”ntyādi vuttaṃ.",
  "tika-abh07t0:1285_2": "Tividhasikkhāya paripūrakāribhāvato asekkhānaṃ khīṇāsavānaṃ tettiṃsavidhakusalākusalassa,",
  "tika-abh07t0:1285_3": "heṭṭhimaphalattayassa,",
  "tika-abh07t0:1285_4": "vīthimuttānañca navamahaggatavipākānaṃ vasena pañcacattālīsavajjitāni sesāni tevīsatikaāmāvacaravipākavīsatikiriyaarahattaphalavasena",
  "tika-abh07t0:1285_5": "catucattālīsa vīthicittāni sambhavā yathālābhaṃ kāmabhave ṭhitānaṃ vasena uddise.",
  "tika-abh07t0:1286_0": "Sekkhānaṃ aṭṭhārasakiriyajavanadiṭṭhivicikicchāsahagatapañcakaaggaphalamahaggatavipākavasena tettiṃsa",
  "tika-abh07t0:1286_1": "vajjetvā tevīsatikāmāvacaravipākaāvajjanadvayaekavīsatikusalasattākusalaheṭṭhimaphalattayavasena chappaññāsa",
  "tika-abh07t0:1286_2": "vīthicittāni yathāsambhavaṃ uddise avisesato.",
  "tika-abh07t0:1286_3": "Visesato pana sotāpannasakadāgāmīnaṃ ekapaññāsa,",
  "tika-abh07t0:1286_4": "anāgāmīnaṃ ekūnapaññāsa,",
  "tika-abh07t0:1286_5": "avasesānaṃ catunnaṃ puthujjanānaṃ aṭṭhārasakiriyajavanasabbalokuttaramahaggatavipākavasena pañcatiṃsa",
  "tika-abh07t0:1286_6": "vajjetvā avasesāni kāmāvacaravipākaāvajjanadvayalokiyakusalākusalavasena catupaññāsa vīthicittāni yathāsambhavato",
  "tika-abh07t0:1286_7": "uddise avisesato.",
  "tika-abh07t0:1286_8": "Visesato pana tihetukānaṃ catupaññāseva labbhanti,",
  "tika-abh07t0:1286_9": "dvihetukāhetukānaṃ ñāṇasampayuttavipākaappanājavanavajjitāni ekacattālīsa,",
  "tika-abh07t0:1286_10": "āpāyikānaṃ tāneva dvihetukavipākavajjitāni sattatiṃsa vīthicittānīti daṭṭhabbaṃ.",
  "tika-abh07t0:1287_0": "Puggalānaṃ vasena cittappavattibhedo puggalabhedo.",
  "tika-abh07t0:1288_0": "Puggalabhedavaṇṇanā niṭṭhitā.",
  "tika-abh07t0:1289_0": "Bhūmivibhāgavaṇṇanā",
  "tika-abh07t0:1290_0": "49.",
  "tika-abh07t0:1290_1": "Sabbānipi vīthicittāni upalabbhanti channaṃ dvārānaṃ,",
  "tika-abh07t0:1290_2": "sabbesañca puggalānaṃ tattha sambhavato.",
  "tika-abh07t0:1290_3": "Yathārahanti taṃtaṃbhavānurūpaṃ,",
  "tika-abh07t0:1290_4": "taṃtaṃpuggalānurūpañca.",
  "tika-abh07t0:1291_0": "52.",
  "tika-abh07t0:1291_1": "Tyādinā ghānaviññāṇādīnampi paṭikkhepo hessatīti rūpāvacarabhūmiyaṃ paṭighajavanatadārammaṇāneva paṭikkhittāni.",
  "tika-abh07t0:1291_2": "Sabbatthāpīti kāmabhave,",
  "tika-abh07t0:1291_3": "rūpabhave,",
  "tika-abh07t0:1291_4": "arūpabhave ca.",
  "tika-abh07t0:1292_0": "54.",
  "tika-abh07t0:1292_1": "Kāmabhave yathārahaṃ vīthimuttavajjāni asīti vīthicittāni,",
  "tika-abh07t0:1292_2": "rūpabhave paṭighadvayaaṭṭhatadārammaṇaghānādiviññāṇachakkavīthimuttakavasena pañcavīsati vajjetvā sesāni",
  "tika-abh07t0:1292_3": "āvajjanadvayanavaahetukavipākatepaññāsajavanavasena catusaṭṭhi,",
  "tika-abh07t0:1292_4": "arūpe bhave tevīsatikāmāvacaravipākapaṭhamamaggapañcadasarūpāvacarapaṭighadvayaāruppavipākakiriyamanodhātuhasanavasena",
  "tika-abh07t0:1292_5": "sattacattālīsa vajjetvā sesāni chabbīsati parittajavanaaṭṭhaāruppajavanasattalokuttarajavanamanodvārāvajjanavasena",
  "tika-abh07t0:1292_6": "dvecattālīsa cittāni labbhare upalabbhanti.",
  "tika-abh07t0:1293_0": "Keci pana “rūpabhave aniṭṭhārammaṇābhāvato idhāgatānaṃyeva brahmānaṃ akusalavipākasambhavoti tāni parihāpetvā",
  "tika-abh07t0:1293_1": "pañcaparittavipākehi saddhiṃ rūpabhave saṭṭhiyeva vīthicittānī”ti vadanti.",
  "tika-abh07t0:1293_2": "Idha pana tattha ṭhatvāpi imaṃ lokaṃ passantānaṃ aniṭṭhārammaṇassa asambhavo na sakkā vattunti tehi saddhiṃyeva tattha catusaṭṭhi vuttāni.",
  "tika-abh07t0:1293_3": "Evañca katvā vuttaṃ dhammānusāraṇiyaṃ “yadā brahmāno kāmāvacaraṃ aniṭṭhārammaṇaṃ ālambanti,",
  "tika-abh07t0:1293_4": "tadā taṃ sugatiyampi akusalavipākacakkhusotaviññāṇamanodhātusantīraṇānaṃ uppatti sambhavatī”ti.",
  "tika-abh07t0:1294_0": "Bhūmivasena vibhāgo bhūmivibhāgo.",
  "tika-abh07t0:1295_0": "Bhūmivibhāgavaṇṇanā niṭṭhitā.",
  "tika-abh07t0:1296_0": "55.",
  "tika-abh07t0:1296_1": "Yathāsambhavanti taṃtaṃdvāresu,",
  "tika-abh07t0:1296_2": "taṃtaṃbhavesu vā sambhavānurūpato.",
  "tika-abh07t0:1296_3": "Yāvatāyukanti paṭisandhito paraṃ bhavanikantivasena pavattamanodvārikacittavīthito paṭṭhāya cuticittāvasānaṃ,",
  "tika-abh07t0:1296_4": "tato pubbe pavattabhavaṅgāvasānaṃ vā abbocchinnā asati nirodhasamāpattiyanti adhippāyo.",
  "tika-abh07t0:1297_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1298_0": "Vīthiparicchedavaṇṇanā niṭṭhitā.",
  "tika-abh07t0:1299_0": "5. Vīthimuttaparicchedavaṇṇanā",
  "tika-abh07t0:1300_0": "1.",
  "tika-abh07t0:1300_1": "Ettāvatā vīthisaṅgahaṃ dassetvā idāni vīthimuttasaṅgahaṃ dassetumārabhanto āha “vīthicittavaseneva”ntyādi.",
  "tika-abh07t0:1300_2": "Evaṃ yathāvuttanayena vīthicittavasena pavattiyaṃ paṭisandhito aparabhāge cutipariyosānaṃ pavattisaṅgaho nāma saṅgaho udīrito,",
  "tika-abh07t0:1300_3": "idāni tadanantaraṃ sandhiyaṃ paṭisandhikāle,",
  "tika-abh07t0:1300_4": "tadāsannatāya taṃgahaṇeneva gahitacutikāle ca pavattisaṅgaho vuccatīti yojanā.",
  "tika-abh07t0:1301_0": "Bhūmicatukkavaṇṇanā",
  "tika-abh07t0:1302_0": "3.",
  "tika-abh07t0:1302_1": "Puññasammatā ayā yebhuyyena apagatoti apāyo,",
  "tika-abh07t0:1302_2": "soyeva bhūmi bhavanti ettha sattāti apāyabhūmi.",
  "tika-abh07t0:1302_3": "Anekavidhasampattiadhiṭṭhānatāya sobhanā gantabbato upapajjitabbato gatīti sugati,",
  "tika-abh07t0:1302_4": "kāmataṇhāsahacaritā sugati kāmasugati,",
  "tika-abh07t0:1302_5": "sāyeva bhūmīti kāmasugatibhūmi.",
  "tika-abh07t0:1302_6": "Evaṃ sesesupi.",
  "tika-abh07t0:1303_0": "4.",
  "tika-abh07t0:1303_1": "Ayato sukhato niggatoti nirayo.",
  "tika-abh07t0:1303_2": "Tiro añcitāti tiracchānā,",
  "tika-abh07t0:1303_3": "tesaṃ yoni tiracchānayoni.",
  "tika-abh07t0:1303_4": "Yavanti tāya sattā amissitāpi samānajātitāya missitā viya hontīti yoni.",
  "tika-abh07t0:1303_5": "Sā pana atthato khandhānaṃ pavattiviseso.",
  "tika-abh07t0:1303_6": "Pakaṭṭhena sukhato itā gatāti petā,",
  "tika-abh07t0:1303_7": "nijjhāmataṇhikādibhedānaṃ petānaṃ visayo pettivisayo.",
  "tika-abh07t0:1303_8": "Ettha pana tiracchānayonipettivisayaggahaṇena khandhānaṃyeva gahaṇaṃ tesaṃ tādisassa paricchinnokāsassa abhāvato.",
  "tika-abh07t0:1303_9": "Yattha vā te araññapabbatapādādike nibaddhavāsaṃ vasanti,",
  "tika-abh07t0:1303_10": "tādisassa ṭhānassa vasena okāsopi gahetabbo.",
  "tika-abh07t0:1303_11": "Na suranti issariyakīḷādīhi na dibbantīti asurā, petāsurā.",
  "tika-abh07t0:1303_12": "Itare pana na surā surappaṭipakkhāti asurā,",
  "tika-abh07t0:1303_13": "idha ca petāsurānameva gahaṇaṃ itaresaṃ tāvatiṃsesu gahaṇassa icchitattā.",
  "tika-abh07t0:1303_14": "Tathā hi vuttaṃ ācariyena –",
  "tika-abh07t0:1304_0": "“Tāvatiṃsesu devesu, vepacittāsurā gatā”ti; ;",
  "tika-abh07t0:1305_0": "5.",
  "tika-abh07t0:1305_1": "Satisūrabhāvabrahmacariyayogyatādiguṇehi ukkaṭṭhamanatāya mano ussannaṃ etesanti manussā.",
  "tika-abh07t0:1305_2": "Tathā hi paramasatinepakkādippattā buddhādayopi manussabhūtāyeva.",
  "tika-abh07t0:1305_3": "Jambudīpavāsino cettha nippariyāyato manussā.",
  "tika-abh07t0:1305_4": "Tehi pana samānarūpāditāya saddhiṃ parittadīpavāsīhi itaramahādīpavāsinopi “manussā”ti vuccanti.",
  "tika-abh07t0:1305_5": "Lokiyā pana “manuno ādikhattiyassa apaccaṃ puttāti manussā”ti vadanti.",
  "tika-abh07t0:1305_6": "Manussānaṃ nivāsabhūtā bhūmi idha manussā.",
  "tika-abh07t0:1305_7": "Evaṃ sesesupi.",
  "tika-abh07t0:1306_0": "Catūsu mahārājesu bhatti etesaṃ,",
  "tika-abh07t0:1306_1": "catunnaṃ vā mahārājānaṃ nivāsaṭṭhānabhūte cātumahārāje bhavāti cātumahārājikā.",
  "tika-abh07t0:1306_2": "Māghena māṇavena saddhiṃ tettiṃsa sahapuññakārino ettha nibbattāti taṃsahacaritaṭṭhānaṃ tettiṃsaṃ,",
  "tika-abh07t0:1306_3": "tadeva tāvatiṃsaṃ,",
  "tika-abh07t0:1306_4": "taṃnivāso etesanti tāvatiṃsāti vadanti.",
  "tika-abh07t0:1306_5": "Yasmā pana “sahassaṃ cātumahārājikānaṃ sahassaṃ tāvatiṃsāna”nti vacanato sesacakkavāḷesupi chakāmāvacaradevalokā atthi,",
  "tika-abh07t0:1306_6": "tasmā nāmamattameva etaṃ tassa devalokassāti gahetabbaṃ.",
  "tika-abh07t0:1306_7": "Dukkhato yātā apayātāti yāmā.",
  "tika-abh07t0:1306_8": "Attano sirisampattiyā tusaṃ pītiṃ itā gatāti tusitā.",
  "tika-abh07t0:1306_9": "Nimmāne rati etesanti nimmānaratino.",
  "tika-abh07t0:1306_10": "Paranimmitesu bhogesu attano vasaṃ vattentīti paranimmitavasavattino.",
  "tika-abh07t0:1307_0": "7.",
  "tika-abh07t0:1307_1": "Mahābrahmānaṃ paricārikattā tesaṃ parisati bhavāti brahmapārisajjā.",
  "tika-abh07t0:1307_2": "Tesaṃ purohitaṭṭhāne ṭhitattā brahmapurohitā.",
  "tika-abh07t0:1307_3": "Tehi tehi jhānādīhi guṇavisesehi brūhitā parivuddhāti brahmāno,",
  "tika-abh07t0:1307_4": "vaṇṇavantatāya ceva dīghāyukatādīhi ca brahmapārisajjādīhi mahantā brahmānoti mahābrahmāno.",
  "tika-abh07t0:1307_5": "Tayopete paṇītaratanapabhāvabhāsitasamānatalavāsino.",
  "tika-abh07t0:1308_0": "8.",
  "tika-abh07t0:1308_1": "Uparimehi parittā ābhā etesanti parittābhā.",
  "tika-abh07t0:1308_2": "Appamāṇā ābhā etesanti appamāṇābhā.",
  "tika-abh07t0:1308_3": "Valāhakato vijju viya ito cito ca ābhā sarati nissarati etesaṃ sappītikajjhānanibbattakkhandhasantānattāti ābhassarā.",
  "tika-abh07t0:1308_4": "Daṇḍadīpikāya vā acci viya etesaṃ sarīrato ābhā chijjitvā chijjitvā patantī viya sarati nissaratīti ābhassarā.",
  "tika-abh07t0:1308_5": "Yathāvuttāya vā pabhāya ābhāsanasīlāti ābhassarā.",
  "tika-abh07t0:1308_6": "Etepi tayo paṇītaratanapabhāvabhāsitekatalavāsino.",
  "tika-abh07t0:1309_0": "9.",
  "tika-abh07t0:1309_1": "Subhāti ekagghanā acalā sarīrābhā vuccati,",
  "tika-abh07t0:1309_2": "sā uparibrahmehi parittā etesanti parittasubhā.",
  "tika-abh07t0:1309_3": "Appamāṇā subhā etesanti appamāṇasubhā.",
  "tika-abh07t0:1309_4": "Pabhāsamudayasaṅkhātehi subhehi kiṇṇā ākiṇṇāti subhakiṇhā.",
  "tika-abh07t0:1309_5": "“Subhākiṇṇā”ti ca vattabbe ā-",
  "tika-abh07t0:1309_6": "saddassa rassattaṃ, antimaṇa-",
  "tika-abh07t0:1309_7": "kārassa ca ha-",
  "tika-abh07t0:1309_8": "kāraṃ katvā “subhakiṇhā”ti vuttaṃ.",
  "tika-abh07t0:1309_9": "Etepi paṇītaratanapabhāvabhāsitekatalavāsino.",
  "tika-abh07t0:1310_0": "10.",
  "tika-abh07t0:1310_1": "Jhānappabhāvanibbattaṃ vipulaṃ phalametesanti vehapphalā.",
  "tika-abh07t0:1310_2": "Saññāvirāgabhāvanānibbattarūpasantatimattattā natthi saññā,",
  "tika-abh07t0:1310_3": "taṃmukhena vuttāvasesā arūpakkhandhā ca etesanti asaññā.",
  "tika-abh07t0:1310_4": "Teyeva sattāti asaññasattā.",
  "tika-abh07t0:1310_5": "Etepi paṇītaratanapabhāvabhāsitekatalavāsino.",
  "tika-abh07t0:1310_6": "Suddhānaṃ anāgāmiarahantānameva āvāsāti suddhāvāsā.",
  "tika-abh07t0:1310_7": "Anunayapaṭighābhāvato vā suddho āvāso etesanti suddhāvāsā,",
  "tika-abh07t0:1310_8": "tesaṃ nivāsabhūmipi suddhāvāsā.",
  "tika-abh07t0:1311_0": "11.",
  "tika-abh07t0:1311_1": "Imesu pana paṭhamatalavāsino appakena kālena attano ṭhānaṃ na vijahantīti avihā.",
  "tika-abh07t0:1311_2": "Dutiyatalavāsino na kenaci tappantīti atappā.",
  "tika-abh07t0:1311_3": "Tatiyatalavāsino paramasundararūpattā sukhena dissantīti sudassā.",
  "tika-abh07t0:1311_4": "Catutthatalavāsino suparisuddhadassanattā sukhena passantīti sudassino.",
  "tika-abh07t0:1311_5": "Pañcamatalavāsino pana ukkaṭṭhasampattikattā natthi etesaṃ kaniṭṭhabhāvoti akaniṭṭhā.",
  "tika-abh07t0:1312_0": "12.",
  "tika-abh07t0:1312_1": "Ākāsānañcāyatane pavattā paṭhamāruppavipākabhūtacatukkhandhā eva,",
  "tika-abh07t0:1312_2": "tehi paricchinnaokāso vā ākāsānañcāyatanabhūmi.",
  "tika-abh07t0:1312_3": "Evaṃ sesesupi.",
  "tika-abh07t0:1313_0": "13.",
  "tika-abh07t0:1313_1": "Puthujjanā,",
  "tika-abh07t0:1313_2": "sotāpannā ca sakadāgāmino cāpi puggalā suddhāvāsesu sabbathā na labbhantīti sambandho.",
  "tika-abh07t0:1313_3": "Puthujjanādīnañca paṭikkhepena anāgāmiarahantānameva tattha lābho vutto hoti.",
  "tika-abh07t0:1314_0": "14. Sesaṭṭhānesūti suddhāvāsaapāyaasaññivajjitesu sesaṭṭhānesu ariyā, anariyāpi ca labbhanti.",
  "tika-abh07t0:1315_0": "Bhūmicatukkavaṇṇanā niṭṭhitā.",
  "tika-abh07t0:1316_0": "Paṭisandhicatukkavaṇṇanā",
  "tika-abh07t0:1317_0": "16. Okkantikkhaṇeti paṭisandhikkhaṇe.",
  "tika-abh07t0:1318_0": "17.",
  "tika-abh07t0:1318_1": "Jātiyā andho jaccandho.",
  "tika-abh07t0:1318_2": "Kiñcāpi jātikkhaṇe aṇḍajajalābujā sabbepi acakkhukāva.",
  "tika-abh07t0:1318_3": "Tathāpi cakkhādiuppajjanārahakālepi cakkhuppattivibandhakakammappaṭibāhitasāmatthiyena dinnapaṭisandhinā,",
  "tika-abh07t0:1318_4": "itarenapi vā kammena anuppādetabbacakkhuko satto jaccandho nāma.",
  "tika-abh07t0:1318_5": "Apare pana “jaccandhoti pasūtiyaṃyeva andho,",
  "tika-abh07t0:1318_6": "mātukucchiyaṃ andho hutvā nikkhantoti attho,",
  "tika-abh07t0:1318_7": "tena duhetukatihetukānaṃ mātukucchiyaṃ cakkhussa avipajjanaṃ siddha”nti vadanti.",
  "tika-abh07t0:1318_8": "Jaccandhādīnanti ettha ādiggahaṇena jaccabadhirajaccamūgajaccajaḷajaccummattakapaṇḍakaubhatobyañjanakanapuṃsakamammādīnaṃ saṅgaho.",
  "tika-abh07t0:1318_9": "Apare pana “ekacce ahetukapaṭisandhikā avikalindriyā hutvā thokaṃ vicāraṇapakatikā honti,",
  "tika-abh07t0:1318_10": "tādisānampi ādisaddena saṅgaho”ti vadanti.",
  "tika-abh07t0:1318_11": "Bhummadeve sitā nissitā taggatikattāti bhummassitā.",
  "tika-abh07t0:1318_12": "Sukhasamussayato vinipātāti vinipātikā.",
  "tika-abh07t0:1319_0": "18. Sabbatthāpi kāmasugatiyanti devamanussavasena sattavidhāyapi kāmasugatiyaṃ.",
  "tika-abh07t0:1320_0": "21.",
  "tika-abh07t0:1320_1": "Tesūti yathāvuttapaṭisandhiyuttesu puggalesu,",
  "tika-abh07t0:1320_2": "apāyādīsu vā.",
  "tika-abh07t0:1320_3": "Āyuppamāṇagaṇanāya niyamo natthi kesañci cirāyukattā,",
  "tika-abh07t0:1320_4": "kesañci ciratarāyukattā ca.",
  "tika-abh07t0:1320_5": "Tathācāhu –",
  "tika-abh07t0:1321_0": "“Āpāyikamanussāyu-",
  "tika-abh07t0:1322_0": "Paricchedo na vijjati;",
  "tika-abh07t0:1323_0": "Tathā hi kālo mandhātā,",
  "tika-abh07t0:1324_0": "Yakkhā keci cirāyuno”ti. –",
  "tika-abh07t0:1325_0": "Apāyesu hi kammameva pamāṇaṃ,",
  "tika-abh07t0:1325_1": "tattha nibbattānaṃ yāva kammaṃ nakhīyati.",
  "tika-abh07t0:1325_2": "Tāva cavanābhāvato,",
  "tika-abh07t0:1325_3": "tathā bhummadevānaṃ.",
  "tika-abh07t0:1325_4": "Tesupi hi nibbattā keci sattāhādikālaṃ tiṭṭhanti,",
  "tika-abh07t0:1325_5": "keci kappamattampi,",
  "tika-abh07t0:1325_6": "tathā manussānampi kadāci tesampi asaṅkhyeyyāyukattā kadāci dasavassāyukattā.",
  "tika-abh07t0:1325_7": "“Yo ciraṃ jīvati,",
  "tika-abh07t0:1325_8": "so vassasataṃ jīvati,",
  "tika-abh07t0:1325_9": "appaṃ vā bhiyyo,",
  "tika-abh07t0:1325_10": "dutiyaṃ vassasataṃ na pāpuṇātī”ti idaṃ pana ajjatanakālike sandhāya vuttaṃ.",
  "tika-abh07t0:1326_0": "22.",
  "tika-abh07t0:1326_1": "Dibbāni pañcavassasatānīti manussānaṃ paññāsa vassāni ekadinaṃ,",
  "tika-abh07t0:1326_2": "tadanurūpato māsasaṃvacchare paricchinditvā dibbappamāṇāni pañcavassasatāni āyuppamāṇaṃ hoti.",
  "tika-abh07t0:1326_3": "Vuttampi cetaṃ –",
  "tika-abh07t0:1327_0": "“Yāni paññāsa vassāni, manussānaṃ dino tahiṃ;",
  "tika-abh07t0:1328_0": "Tiṃsarattidivo māso, māsā dvādasa saṃvaccharaṃ;",
  "tika-abh07t0:1329_0": "Tena saṃvaccharenāyu, dibbaṃ pañcasataṃ mata”nti.",
  "tika-abh07t0:1330_0": "Manussagaṇanāyāti manussānaṃ saṃvaccharagaṇanāya.",
  "tika-abh07t0:1330_1": "Tato catugguṇanti cātumahārājikānaṃ paññāsamānussakavassaparimitaṃ divasaṃ,",
  "tika-abh07t0:1330_2": "dibbāni ca pañcavassasatāni diguṇaṃ katvā dibbavassasahassāni tāvatiṃsānaṃ sambhavatīti evaṃ divasasaṃvaccharadiguṇavasena catugguṇaṃ,",
  "tika-abh07t0:1330_3": "taṃ pana dibbagaṇanāya vassasahassaṃ,",
  "tika-abh07t0:1330_4": "manussagaṇanāya saṭṭhivassasatasahassādhikatikoṭippamāṇaṃ hoti.",
  "tika-abh07t0:1330_5": "Tato catugguṇaṃ yāmānanti tāvatiṃsānamāyuppamāṇato vuttanayena catugguṇaṃ,",
  "tika-abh07t0:1330_6": "dibbagaṇanāya dvisahassaṃ,",
  "tika-abh07t0:1330_7": "manussagaṇanāya cattālīsavassasatasahassādhikā cuddasa vassakoṭiyo honti.",
  "tika-abh07t0:1330_8": "Tato catugguṇaṃ tusitānanti dibbāni cattāri vassasahassāni,",
  "tika-abh07t0:1330_9": "manussagaṇanāya saṭṭhivassasatasahassādhikā sattapaññāsa vassakoṭiyo.",
  "tika-abh07t0:1330_10": "Tato catugguṇaṃ nimmānaratīnanti dibbāni aṭṭhavassasahassāni,",
  "tika-abh07t0:1330_11": "manussagaṇanāya dve vassakoṭisatāni cattālīsavassasatasahassādhikā tiṃsa vassakoṭiyo ca.",
  "tika-abh07t0:1330_12": "Tato catugguṇaṃ paranimmitavasavattīnanti dibbāni soḷasa vassasahassāni.",
  "tika-abh07t0:1331_0": "23.",
  "tika-abh07t0:1331_1": "Manussagaṇanaṃ pana sayameva dassento āha “navasatañcā”tyādi.",
  "tika-abh07t0:1331_2": "Vassānaṃ sambandhi navasataṃ ekavīsa koṭiyo,",
  "tika-abh07t0:1331_3": "tathā saṭṭhi ca vassasatasahassāni vasavattīsu āyuppamāṇanti sambandho.",
  "tika-abh07t0:1332_0": "25.",
  "tika-abh07t0:1332_1": "Dutiyajjhānabhūmiyanti catukkanayavasena vuttaṃ.",
  "tika-abh07t0:1332_2": "Tato paraṃ pavattiyaṃ,",
  "tika-abh07t0:1332_3": "cavanakāle ca tathārūpameva bhavaṅgacutivasena pavattitvā nirujjhatīti yojanā.",
  "tika-abh07t0:1333_0": "29.",
  "tika-abh07t0:1333_1": "Tesūti tāhi gahitapaṭisandhikesu brahmesu.",
  "tika-abh07t0:1333_2": "Kappassāti asaṅkhyeyyakappassa.",
  "tika-abh07t0:1333_3": "Na hi brahmapārisajjādīnaṃ tiṇṇaṃ mahākappavasena āyuparicchedo sambhavati ekakappepi tesaṃ avināsābhāvena paripuṇṇakappe asambhavato.",
  "tika-abh07t0:1333_4": "Tathā hesa loko sattavāresu agginā vinassati,",
  "tika-abh07t0:1333_5": "aṭṭhame vāre udakena,",
  "tika-abh07t0:1333_6": "puna sattavāresu agginā,",
  "tika-abh07t0:1333_7": "aṭṭhame vāre udakenāti evaṃ aṭṭhasu aṭṭhakesu paripuṇṇesu pacchime vāre vātena vinassati.",
  "tika-abh07t0:1333_8": "Tattha paṭhamajjhānatalaṃ upādāya agginā,",
  "tika-abh07t0:1333_9": "dutiyatatiyajjhānatalaṃ upādāya udakena,",
  "tika-abh07t0:1333_10": "catutthajjhānatalaṃ upādāya vātena vinassati.",
  "tika-abh07t0:1333_11": "Vuttampi cetaṃ –",
  "tika-abh07t0:1334_0": "“Satta sattagginā vārā, aṭṭhame aṭṭhame dakā;",
  "tika-abh07t0:1335_0": "Catusaṭṭhi yadā puṇṇā, eko vāyuvaro siyā.",
  "tika-abh07t0:1336_0": "“Agginābhassarā heṭṭhā, āpena subhakiṇhato;",
  "tika-abh07t0:1337_0": "Vehapphalato vātena, evaṃ loko vinassatī”ti. –",
  "tika-abh07t0:1338_0": "Tasmā tiṇṇampi paṭhamajjhānatalānaṃ ekakappepi avināsābhāvato sakalakappe tesaṃ sambhavo natthīti asaṅkhyeyyakappavasena",
  "tika-abh07t0:1338_1": "tesaṃ āyuparicchedo daṭṭhabbo.",
  "tika-abh07t0:1338_2": "Dutiyajjhānāditalato paṭṭhāya pana paripuṇṇassa mahākappassa vasena,",
  "tika-abh07t0:1338_3": "na asaṅkhyeyyakappavasena.",
  "tika-abh07t0:1338_4": "Asaṅkhyeyyakappoti ca yojanāyāmavitthārato setasāsaparāsito vassasatavassasataccayena ekekabījassa haraṇena",
  "tika-abh07t0:1338_5": "sāsaparāsino parikkhayepi akkhayasabhāvassa mahākappassa catutthabhāgo.",
  "tika-abh07t0:1338_6": "So pana sattharogadubbhikkhānaṃ aññatarasaṃvaṭṭena bahūsu vināsamupagatesu avasiṭṭhasattasantānappavattakusalakammānubhāvena",
  "tika-abh07t0:1338_7": "dasavassato paṭṭhāya anukkamena asaṅkhyeyyāyukappamāṇesu sattesu puna asaddhammasamādānavasena kamena",
  "tika-abh07t0:1338_8": "parihāyitvā dasavassāyukesu jātesu rogādīnaṃ aññatarasaṃvaṭṭena sattānaṃ vināsappattiyāva “ayameko antarakappo”ti",
  "tika-abh07t0:1338_9": "evaṃ paricchinnassa antarakappassa vasena catusaṭṭhiantarakappappamāṇo hoti,",
  "tika-abh07t0:1338_10": "“vīsatiantarakappappamāṇo”ti ca vadanti.",
  "tika-abh07t0:1339_0": "45. Ākāsānañcāyatanaṃ upagacchantīti ākāsānañcāyatanūpagā.",
  "tika-abh07t0:1340_0": "49.",
  "tika-abh07t0:1340_1": "Ekamevāti bhūmito, jātito,",
  "tika-abh07t0:1340_2": "sampayuttadhammato,",
  "tika-abh07t0:1340_3": "saṅkhārato ca samānameva.",
  "tika-abh07t0:1340_4": "Ekajātiyanti ekasmiṃ bhave.",
  "tika-abh07t0:1341_0": "Paṭisandhicatukkavaṇṇanā niṭṭhitā.",
  "tika-abh07t0:1342_0": "Kammacatukkavaṇṇanā",
  "tika-abh07t0:1343_0": "50.",
  "tika-abh07t0:1343_1": "Idāni kammacatukkaṃ catūhākārehi dassetuṃ “janaka”ntyādi āraddhaṃ,",
  "tika-abh07t0:1343_2": "janayatīti janakaṃ.",
  "tika-abh07t0:1343_3": "Upatthambhetīti upatthambhakaṃ.",
  "tika-abh07t0:1343_4": "Upagantvā pīḷetīti upapīḷakaṃ.",
  "tika-abh07t0:1343_5": "Upagantvā ghātetīti upaghātakaṃ.",
  "tika-abh07t0:1344_0": "Tattha paṭisandhipavattīsu vipākakaṭattārūpānaṃ nibbattakā kusalākusalacetanā janakaṃ nāma.",
  "tika-abh07t0:1344_1": "Sayaṃ vipākaṃ nibbattetuṃ asakkontampi kammantarassa cirataravipākanibbattane paccayabhūtaṃ,",
  "tika-abh07t0:1344_2": "vipākasseva vā sukhadukkhabhūtassa vicchedapaccayānuppattiyā,",
  "tika-abh07t0:1344_3": "upabrūhanapaccayuppattiyā ca janakasāmatthiyānurūpaṃ ciratarappavattipaccayabhūtaṃ kusalākusalakammaṃ upatthambhakaṃ nāma.",
  "tika-abh07t0:1344_4": "Kammantarajanitavipākassa byādhidhātusamatādinimittavibādhanena ciratarappavattivinibandhakaṃ yaṃ kiñci kammaṃ upapīḷakaṃ nāma.",
  "tika-abh07t0:1344_5": "Dubbalassa pana kammassa janakasāmatthiyaṃ upahacca vicchedakapaccayuppādanena tassa vipākaṃ paṭibāhitvā",
  "tika-abh07t0:1344_6": "sayaṃ vipākanibbattakakammaṃ upaghātakaṃ nāma.",
  "tika-abh07t0:1345_0": "Janakopaghātakānañhi ayaṃ viseso –",
  "tika-abh07t0:1345_1": "janakaṃ kammantarassa vipākaṃ anupacchinditvāva vipākaṃ janeti,",
  "tika-abh07t0:1345_2": "upaghātakaṃ upacchedanapubbakanti idaṃ tāva aṭṭhakathāsu sanniṭṭhānaṃ.",
  "tika-abh07t0:1345_3": "Apare pana ācariyā “upapīḷakakammaṃ bahvābādhatādipaccayopasaṃhārena kammantarassa vipākaṃ antarantarā vibādhati.",
  "tika-abh07t0:1345_4": "Upaghātakaṃ pana taṃ sabbaso upacchinditvā aññassa okāsaṃ deti,",
  "tika-abh07t0:1345_5": "na pana sayaṃ vipākanibbattakaṃ.",
  "tika-abh07t0:1345_6": "Evañhi janakato imassa viseso supākaṭo”ti vadanti.",
  "tika-abh07t0:1345_7": "Kiccavasenāti jananaupatthambhanaupapīḷanaupacchedanakiccavasena.",
  "tika-abh07t0:1346_0": "51.",
  "tika-abh07t0:1346_1": "Garukanti mahāsāvajjaṃ,",
  "tika-abh07t0:1346_2": "mahānubhāvañca aññena kammena paṭibāhituṃ asakkuṇeyyakammaṃ.",
  "tika-abh07t0:1346_3": "Āsannanti maraṇakāle anussaritaṃ,",
  "tika-abh07t0:1346_4": "tadā katañca.",
  "tika-abh07t0:1346_5": "Āciṇṇanti abhiṇhaso kataṃ,",
  "tika-abh07t0:1346_6": "ekavāraṃ katvāpi vā abhiṇhaso samāsevitaṃ.",
  "tika-abh07t0:1346_7": "Kaṭattākammanti garukādibhāvaṃ asampattaṃ katamattatoyeva kammanti vattabbakammaṃ.",
  "tika-abh07t0:1347_0": "Tattha kusalaṃ vā hotu akusalaṃ vā,",
  "tika-abh07t0:1347_1": "garukāgarukesu yaṃ garukaṃ akusalapakkhe mātughātakādikammaṃ,",
  "tika-abh07t0:1347_2": "kusalapakkhe mahaggatakammaṃ vā,",
  "tika-abh07t0:1347_3": "tadeva paṭhamaṃ vipaccati satipi āsannādikamme parittaṃ udakaṃ ottharitvā gacchanto mahogho viya.",
  "tika-abh07t0:1347_4": "Tathā hi taṃ “garuka”nti vuccati.",
  "tika-abh07t0:1347_5": "Tasmiṃ asati dūrāsannesu yaṃ āsannaṃ maraṇakāle anussaritaṃ,",
  "tika-abh07t0:1347_6": "tadeva paṭhamaṃ vipaccati,",
  "tika-abh07t0:1347_7": "āsannakāle kate vattabbameva natthi.",
  "tika-abh07t0:1347_8": "Tasmimpi asati āciṇṇānāciṇṇesu ca yaṃ āciṇṇaṃ susīlyaṃ vā,",
  "tika-abh07t0:1347_9": "dussīlyaṃ vā,",
  "tika-abh07t0:1347_10": "tadeva paṭhamaṃ vipaccati.",
  "tika-abh07t0:1347_11": "Kaṭattākammaṃ pana laddhāsevanaṃ purimānaṃ abhāvena paṭisandhiṃ ākaḍḍhatīti garukaṃ sabbapaṭhamaṃ vipaccati.",
  "tika-abh07t0:1347_12": "Garuke asati āsannaṃ,",
  "tika-abh07t0:1347_13": "tasmimpi asati āciṇṇaṃ,",
  "tika-abh07t0:1347_14": "tasmimpi asati kaṭattākammaṃ.",
  "tika-abh07t0:1347_15": "Tenāha “pākadānapariyāyenā”ti,",
  "tika-abh07t0:1347_16": "vipākadānānukkamenātyattho.",
  "tika-abh07t0:1347_17": "Abhidhammāvatārādīsu pana āsannato āciṇṇaṃ paṭhamaṃ vipaccantaṃ katvā vuttaṃ.",
  "tika-abh07t0:1347_18": "Yathā pana gogaṇaparipuṇṇassa vajassa dvāre vivaṭe aparabhāge dammagavabalavagavesu santesupi yo vajadvārassa āsanno hoti,",
  "tika-abh07t0:1347_19": "antamaso dubbalajaraggavopi,",
  "tika-abh07t0:1347_20": "soyeva paṭhamataraṃ nikkhamati,",
  "tika-abh07t0:1347_21": "evaṃ garukato aññesu kusalākusalesu santesupi maraṇakālassa āsannattā āsannameva paṭhamaṃ vipākaṃ detīti idha taṃ paṭhamaṃ vuttaṃ.",
  "tika-abh07t0:1348_0": "52.",
  "tika-abh07t0:1348_1": "Diṭṭhadhammo paccakkhabhūto paccuppanno attabhāvo,",
  "tika-abh07t0:1348_2": "tattha veditabbaṃ vipākānubhavanavasenāti diṭṭhadhammavedanīyaṃ.",
  "tika-abh07t0:1348_3": "Diṭṭhadhammato anantaraṃ upapajjitvā veditabbaṃ upapajjavedanīyaṃ.",
  "tika-abh07t0:1348_4": "Apare apare diṭṭhadhammato aññasmiṃ yattha katthaci attabhāve veditabbaṃ kammaṃ aparāpariyavedanīyaṃ.",
  "tika-abh07t0:1348_5": "Ahosi eva kammaṃ,",
  "tika-abh07t0:1348_6": "na tassa vipāko ahosi, atthi,",
  "tika-abh07t0:1348_7": "bhavissati cāti evaṃ vattabbakammaṃ ahosikammaṃ.",
  "tika-abh07t0:1349_0": "Tattha paṭipakkhehi anabhibhūtatāya,",
  "tika-abh07t0:1349_1": "paccayavisesena paṭiladdhavisesatāya ca balavabhāvappattā tādisassa pubbābhisaṅkhārassa vasena sātisayā",
  "tika-abh07t0:1349_2": "hutvā tasmiṃyeva attabhāve phaladāyinī paṭhamajavanacetanā diṭṭhadhammavedanīyaṃ nāma.",
  "tika-abh07t0:1349_3": "Sā hi vuttappakārena balavajanasantāne guṇavisesayuttesu upakārānupakāravasappavattiyā,",
  "tika-abh07t0:1349_4": "āsevanālābhena appavipākatāya ca itaradvayaṃ viya pavattasantānuparamāpekkhaṃ,",
  "tika-abh07t0:1349_5": "okāsalābhāpekkhañca kammaṃ na hotīti idheva pupphamattaṃ viya pavattivipākamattaṃ ahetukaphalaṃ deti.",
  "tika-abh07t0:1349_6": "Atthasādhikā pana sattamajavanacetanā sanniṭṭhāpakacetanābhūtā vuttanayena paṭiladdhavisesā anantarattabhāve vipākadāyinī upapajjavedanīyaṃ nāma.",
  "tika-abh07t0:1349_7": "Sā ca paṭisandhiṃ datvāva pavattivipākaṃ deti.",
  "tika-abh07t0:1349_8": "Paṭisandhiyā pana adinnāya pavattivipākaṃ detīti natthi.",
  "tika-abh07t0:1349_9": "Cuti anantarañhi upapajjavedanīyassa okāso.",
  "tika-abh07t0:1349_10": "Paṭisandhiyā pana dinnāya jātisatepi pavattivipākaṃ detīti ācariyā.",
  "tika-abh07t0:1349_11": "Yathāvuttakaāraṇavirahato diṭṭhadhammavedanīyādibhāvaṃ asampattā ādipariyosānacetanānaṃ majjhe pavattā",
  "tika-abh07t0:1349_12": "pañca cetanā vipākadānasabhāvassa anupacchinnattā yadā kadāci okāsalābhe sati paṭisandhipavattīsu vipākaṃ",
  "tika-abh07t0:1349_13": "abhinipphādentī aparāpariyavedaniyaṃ nāma.",
  "tika-abh07t0:1349_14": "Sakasakakālātītaṃ pana purimakammadvayaṃ,",
  "tika-abh07t0:1349_15": "tatiyampi ca saṃsārappavattiyā vocchinnāya ahosikammaṃ nāma.",
  "tika-abh07t0:1350_0": "Pākakālavasenāti paccuppanne,",
  "tika-abh07t0:1350_1": "tadanantare,",
  "tika-abh07t0:1350_2": "yadā kadācīti evaṃ purimānaṃ tiṇṇaṃ yathāparicchinnakālavasena,",
  "tika-abh07t0:1350_3": "itarassa taṃkālābhāvavasena ca.",
  "tika-abh07t0:1350_4": "Ahosikammassa hi kālātikkamatova taṃ vohāro.",
  "tika-abh07t0:1351_0": "53. Pākaṭhānavasenāti paṭisandhiyā vipaccanabhūmivasena.",
  "tika-abh07t0:1352_0": "54.",
  "tika-abh07t0:1352_1": "Idāni akusalādikammānaṃ kāyakammadvārādivasena pavattiṃ,",
  "tika-abh07t0:1352_2": "taṃniddesamukhena ca tesaṃ pāṇātipātādivasena dasavidhādibhedañca dassetuṃ “tattha akusala”ntyādi āraddhaṃ.",
  "tika-abh07t0:1352_3": "Kāyadvāre pavattaṃ kammaṃ kāyakammaṃ.",
  "tika-abh07t0:1352_4": "Evaṃ vacīkammādīni.",
  "tika-abh07t0:1353_0": "55.",
  "tika-abh07t0:1353_1": "Pāṇassa saṇikaṃ patituṃ adatvā atīva pātanaṃ pāṇātipāto.",
  "tika-abh07t0:1353_2": "Kāyavācāhi adinnassa ādānaṃ adinnādānaṃ.",
  "tika-abh07t0:1353_3": "Methunavītikkamasaṅkhātesu kāmesu micchā caraṇaṃ kāmesu micchācāro.",
  "tika-abh07t0:1354_0": "Tattha pāṇoti vohārato satto,",
  "tika-abh07t0:1354_1": "paramatthato jīvitindriyaṃ.",
  "tika-abh07t0:1354_2": "Tasmiṃ pāṇe pāṇasaññino jīvitindriyupacchedakappayogasamuṭṭhāpikā vadhakacetanā pāṇātipāto.",
  "tika-abh07t0:1354_3": "Parabhaṇḍe tathāsaññino tadādāyakappayogasamuṭṭhāpikā theyyacetanā adinnādānaṃ.",
  "tika-abh07t0:1354_4": "Asaddhammasevanavasena kāyadvārappavattā agantabbaṭṭhānavītikkamacetanā kāmesumicchācāro nāma.",
  "tika-abh07t0:1354_5": "Surāpānampi ettheva saṅgayhatīti vadanti rasasaṅkhātesu kāmesu micchācārabhāvato.",
  "tika-abh07t0:1354_6": "Kāyaviññattisaṅkhāte kāyadvāreti kāyena adhippāyaviññāpanato,",
  "tika-abh07t0:1354_7": "sayañca kāyena viññeyyattā kāyaviññattisaṅkhāte abhikkamādijanakacittajavāyodhātvādhikakalāpassa vikārabhūte",
  "tika-abh07t0:1354_8": "santhambhanādīnaṃ sahakārīkāraṇabhūte copanakāyabhāvato,",
  "tika-abh07t0:1354_9": "kammānaṃ pavattimukhabhāvato ca kāyadvārasaṅkhāte kammadvāre.",
  "tika-abh07t0:1355_0": "Kiñcāpi hi taṃtaṃkammasahagatacittuppādeneva sā viññatti janīyati.",
  "tika-abh07t0:1355_1": "Tathāpi tassā tathā pavattamānāya taṃsamuṭṭhāpakakammassa kāyakammādivohāro hotīti sā tasseva pavattimukhabhāvena vattuṃ labbhati.",
  "tika-abh07t0:1355_2": "“Kāyadvāre vuttito”ti ettakeyeva vutte “yadi evaṃ kammadvāravavatthānaṃ na siyā.",
  "tika-abh07t0:1355_3": "Kāyadvāre hi pavattaṃ ‘kāyakamma’nti vuccati,",
  "tika-abh07t0:1355_4": "kāyakammassa ca pavattimukhabhūtaṃ ‘kāyadvāra’nti.",
  "tika-abh07t0:1355_5": "Pāṇātipātādikaṃ pana vācāya āṇāpentassa kāyakammaṃ vacīdvārepi pavattatīti dvārena kammavavatthānaṃ na siyā,",
  "tika-abh07t0:1355_6": "tathā musāvādādiṃ kāyavikārena karontassa vacīkammaṃ kāyadvārepi pavattatīti kammena dvāravavatthānampi",
  "tika-abh07t0:1355_7": "na siyā”ti ayaṃ codanā paccupaṭṭheyyāti bāhullavuttiyā vavatthānaṃ dassetuṃ “bāhullavuttito”ti vuttaṃ.",
  "tika-abh07t0:1355_8": "Kāyakammañhi kāyadvāreyeva bahulaṃ pavattati,",
  "tika-abh07t0:1355_9": "appaṃ vacīdvāre,",
  "tika-abh07t0:1355_10": "tasmā kāyadvāreyeva bahulaṃ pavattanato kāyakammabhāvo siddho vanacarakādīnaṃ vanacarakādibhāvo viya.",
  "tika-abh07t0:1355_11": "Tathā kāyakammameva yebhuyyena kāyadvāre pavattati,",
  "tika-abh07t0:1355_12": "na itarāni,",
  "tika-abh07t0:1355_13": "tasmā kāyakammassa yebhuyyena ettheva pavattanato kāyakammadvārabhāvo siddho brāhmaṇagāmādīnaṃ brāhmaṇagāmādibhāvo",
  "tika-abh07t0:1355_14": "viyāti natthi kammadvāravavatthāne koci vibandhoti ayametthādhippāyo.",
  "tika-abh07t0:1356_0": "56.",
  "tika-abh07t0:1356_1": "Musāti abhūtaṃ vatthu,",
  "tika-abh07t0:1356_2": "taṃ tacchato vadanti etenāti musāvādo.",
  "tika-abh07t0:1356_3": "Pisati sāmaggiṃ sañcuṇṇeti vikkhipati,",
  "tika-abh07t0:1356_4": "piyabhāvaṃ suññaṃ karotīti vā pisuṇā.",
  "tika-abh07t0:1356_5": "Attānampi parampi pharusaṃ karoti,",
  "tika-abh07t0:1356_6": "kakaco viya kharasamphassāti vā pharusā.",
  "tika-abh07t0:1356_7": "Saṃ sukhaṃ,",
  "tika-abh07t0:1356_8": "hitañca phalati visarati vināsetīti samphaṃ, attano,",
  "tika-abh07t0:1356_9": "paresañca anupakāraṃ yaṃ kiñci,",
  "tika-abh07t0:1356_10": "taṃ palapati etenāti samphappalāpo.",
  "tika-abh07t0:1357_0": "Tattha abhūtaṃ vatthuṃ bhūtato paraṃ viññāpetukāmassa tathā viññāpanappayogasamuṭṭhāpikā cetanā musāvādo.",
  "tika-abh07t0:1357_1": "So parassa atthabhedakarova kammapatho hoti,",
  "tika-abh07t0:1357_2": "itaro kammameva.",
  "tika-abh07t0:1357_3": "Paresaṃ bhedakāmatāya,",
  "tika-abh07t0:1357_4": "attappiyakāmatāya vā parabhedakaravacīpayogasamuṭṭhāpikā saṃkiliṭṭhacetanā pisuṇavācā,",
  "tika-abh07t0:1357_5": "sāpi dvīsu bhinnesuyeva kammapatho.",
  "tika-abh07t0:1357_6": "Parassa mammacchedakaravacīpayogasamuṭṭhāpikā ekantapharusacetanā pharusavācā.",
  "tika-abh07t0:1357_7": "Na hi cittasaṇhatāya sati pharusavācā nāma hoti.",
  "tika-abh07t0:1357_8": "Sītāharaṇādianatthaviññāpanappayogasamuṭṭhāpikā saṃkiliṭṭhacetanā samphappalāpo,",
  "tika-abh07t0:1357_9": "so pana parehi tasmiṃ anatthe gahiteyeva kammapatho.",
  "tika-abh07t0:1357_10": "Vacīviññattisaṅkhāte vacīdvāreti vācāya adhippāyaṃ viññāpeti,",
  "tika-abh07t0:1357_11": "sayañca vācāya viññāyatīti vacīviññattisaṅkhāte vacībhedakarappayogasamuṭṭhāpakacittasamuṭṭhānapathavīdhātvādhikakalāpassa",
  "tika-abh07t0:1357_12": "vikārabhūte copanavācābhāvato,",
  "tika-abh07t0:1357_13": "kammānaṃ pavattimukhabhāvato ca vacīdvārasaṅkhāte kammadvāre.",
  "tika-abh07t0:1357_14": "Bāhullavuttitoti idaṃ vuttanayameva.",
  "tika-abh07t0:1358_0": "57.",
  "tika-abh07t0:1358_1": "Parasampattiṃ abhimukhaṃ jhāyati lobhavasena cintetīti abhijjhā.",
  "tika-abh07t0:1358_2": "Byāpajjati hitasukhaṃ etenāti byāpādo.",
  "tika-abh07t0:1358_3": "Micchā viparītato passatīti micchādiṭṭhi.",
  "tika-abh07t0:1359_0": "Tattha “aho vata idaṃ mama siyā”ti evaṃ parabhaṇḍābhijjhāyanaṃ abhijjhā,",
  "tika-abh07t0:1359_1": "sā parabhaṇḍassa attano nāmaneneva kammapatho hoti.",
  "tika-abh07t0:1359_2": "“Aho vatāyaṃ satto vinasseyyā”ti evaṃ manopadoso byāpādo.",
  "tika-abh07t0:1359_3": "“Natthi dinna”ntyādinā nayena viparītadassanaṃ micchādiṭṭhi.",
  "tika-abh07t0:1359_4": "Ettha pana natthikaahetukaakiriyadiṭṭhīhiyeva kammapathabhedo.",
  "tika-abh07t0:1359_5": "Imesaṃ pana aṅgādivavatthānavasena papañco tattha tattha āgatanayena daṭṭhabbo.",
  "tika-abh07t0:1359_6": "Aññatrāpi viññattiyāti kāyavacīviññattiṃ vināpi,",
  "tika-abh07t0:1359_7": "taṃ asamuṭṭhāpetvāpītyattho.",
  "tika-abh07t0:1359_8": "Viññattisamuṭṭhāpakacittasampayuttā cettha abhijjhādayo cetanāpakkhikāva honti.",
  "tika-abh07t0:1360_0": "58.",
  "tika-abh07t0:1360_1": "Dosamūlena jāyantīti sahajātādipaccayena dosasaṅkhātamūlena,",
  "tika-abh07t0:1360_2": "dosamūlakacittena vā jāyanti,",
  "tika-abh07t0:1360_3": "na lobhamūlādīhi.",
  "tika-abh07t0:1360_4": "Hasamānāpi hi rājāno dosacitteneva pāṇavadhaṃ āṇāpenti,",
  "tika-abh07t0:1360_5": "tathā pharusavācābyāpādesupi yathārahaṃ daṭṭhabbaṃ.",
  "tika-abh07t0:1360_6": "Micchādassanassa abhinivisitabbavatthūsu lobhapubbaṅgamameva abhinivisanato āha “micchādiṭṭhi ca lobhamūlenā”ti.",
  "tika-abh07t0:1360_7": "Sesāni cattāripi dvīhi mūlehi sambhavantīti yo tāva abhimataṃ vatthuṃ,",
  "tika-abh07t0:1360_8": "anabhimataṃ vā attabandhuparittāṇādippayojanaṃ sandhāya harati,",
  "tika-abh07t0:1360_9": "tassa adinnādānaṃ lobhamūlena hoti.",
  "tika-abh07t0:1360_10": "Veraniyyātanatthaṃ harantassa dosamūlena.",
  "tika-abh07t0:1360_11": "Nītipāṭhakappamāṇato duṭṭhaniggahaṇatthaṃ parasantakaṃ harantānaṃ rājūnaṃ,",
  "tika-abh07t0:1360_12": "brāhmaṇānañca “sabbamidaṃ brāhmaṇānaṃ rājūhi dinnaṃ,",
  "tika-abh07t0:1360_13": "tesaṃ pana sabbadubbalabhāvena aññe paribhuñjanti,",
  "tika-abh07t0:1360_14": "attasantakameva brāhmaṇā paribhuñjantī”tyādīni vatvā sakasaññāya evaṃ yaṃ kiñci harantānaṃ,",
  "tika-abh07t0:1360_15": "kammaphalasambandhāpavādīnañca mohamūlena.",
  "tika-abh07t0:1360_16": "Evaṃ musāvādādīsupi yathārahaṃ yojetabbaṃ.",
  "tika-abh07t0:1361_0": "63.",
  "tika-abh07t0:1361_1": "Chasu ārammaṇesu tividhakammavasena uppajjamānampetaṃ tividhaniyamena uppajjatīti āha “tathā dānasīlabhāvanāvasenā”ti.",
  "tika-abh07t0:1361_2": "Dasadhā niddisiyamānānaṃ hi dvinnaṃ,",
  "tika-abh07t0:1361_3": "puna dvinnaṃ,",
  "tika-abh07t0:1361_4": "tiṇṇañca yathākkamaṃ dānādīsu tīsveva saṅgaho.",
  "tika-abh07t0:1361_5": "Kāraṇaṃ panettha parato vakkhāma.",
  "tika-abh07t0:1361_6": "Chaḷārammaṇesu pana tividhakammadvāresu ca nesaṃ pavattiyojanā aṭṭhakathādīsu āgatanayena gahetabbā.",
  "tika-abh07t0:1362_0": "65.",
  "tika-abh07t0:1362_1": "Dīyati etenāti dānaṃ,",
  "tika-abh07t0:1362_2": "pariccāgacetanā.",
  "tika-abh07t0:1362_3": "Evaṃ sesesupi.",
  "tika-abh07t0:1362_4": "Sīlatīti sīlaṃ,",
  "tika-abh07t0:1362_5": "kāyavacīkammāni samādahati,",
  "tika-abh07t0:1362_6": "sammā ṭhapetītyattho,",
  "tika-abh07t0:1362_7": "sīlayati vā upadhāretīti sīlaṃ,",
  "tika-abh07t0:1362_8": "upadhāraṇaṃ panettha kusalānaṃ adhiṭṭhānabhāvo.",
  "tika-abh07t0:1362_9": "Tathā hi vuttaṃ “sīle patiṭṭhāyā”tyādi.",
  "tika-abh07t0:1362_10": "Bhāveti kusale dhamme āsevati vaḍḍheti etāyāti bhāvanā.",
  "tika-abh07t0:1362_11": "Apacāyati pūjāvasena sāmīciṃ karoti etenāti apacāyanaṃ.",
  "tika-abh07t0:1362_12": "Taṃtaṃkiccakaraṇe byāvaṭassa bhāvo veyyāvaccaṃ.",
  "tika-abh07t0:1362_13": "Attano santāne nibbattā patti dīyati etenāti pattidānaṃ.",
  "tika-abh07t0:1362_14": "Pattiṃ anumodati etāyāti pattānumodanā.",
  "tika-abh07t0:1362_15": "Dhammaṃ suṇanti etenāti dhammassavanaṃ.",
  "tika-abh07t0:1362_16": "Dhammaṃ desenti etāyāti dhammadesanā.",
  "tika-abh07t0:1362_17": "Diṭṭhiyā ujukaraṇaṃ diṭṭhijukammaṃ.",
  "tika-abh07t0:1363_0": "Tattha sānusayasantānavato paresaṃ pūjānuggahakāmatāya attano vijjamānavatthupariccajanavasappavattacetanā dānaṃ nāma,",
  "tika-abh07t0:1363_1": "dānavatthupariyesanavasena,",
  "tika-abh07t0:1363_2": "dinnassa somanassacittena anussaraṇavasena ca pavattā pubbapacchābhāgacetanā ettheva samodhānaṃ gacchanti.",
  "tika-abh07t0:1363_3": "Evaṃ sesesupi yathārahaṃ daṭṭhabbaṃ.",
  "tika-abh07t0:1363_4": "Niccasīlādivasena pañca, aṭṭha,",
  "tika-abh07t0:1363_5": "dasa vā sīlāni samādiyantassa,",
  "tika-abh07t0:1363_6": "paripūrentassa,",
  "tika-abh07t0:1363_7": "asamādiyitvāpi sampattakāyavacīduccaritato viramantassa,",
  "tika-abh07t0:1363_8": "pabbajantassa,",
  "tika-abh07t0:1363_9": "upasampadamāḷake saṃvaraṃ samādiyantassa,",
  "tika-abh07t0:1363_10": "catupārisuddhisīlaṃ paripūrentassa ca pavattacetanā sīlaṃ nāma.",
  "tika-abh07t0:1363_11": "Cattālīsāya kammaṭṭhānesu,",
  "tika-abh07t0:1363_12": "khandhādīsu ca bhūmīsu parikammasammasanavasappavattā appanaṃ appattā gotrabhupariyosānacetanā bhāvanā nāma,",
  "tika-abh07t0:1363_13": "niravajjavijjādipariyāpuṇanacetanāpi ettheva samodhānaṃ gacchati.",
  "tika-abh07t0:1364_0": "Vayasā,",
  "tika-abh07t0:1364_1": "guṇehi ca jeṭṭhānaṃ cīvarādīsu paccāsārahitena asaṃkiliṭṭhajjhāsayena paccuṭṭhānaāsanābhinīhārādividhinā bahumānakaraṇacetanā apacāyanaṃ nāma. Tesameva,",
  "tika-abh07t0:1364_2": "gilānānañca yathāvuttajjhāsayena taṃtaṃkiccakaraṇacetanā veyyāvaccaṃ nāma.",
  "tika-abh07t0:1364_3": "Attano santāne nibbattassa puññassa parehi sādhāraṇabhāvaṃ paccāsīsanacetanā pattidānaṃ nāma.",
  "tika-abh07t0:1364_4": "Parehi dinnassa,",
  "tika-abh07t0:1364_5": "adinnassapi vā puññassa maccheramalavinissaṭena cittena abbhānumodanacetanā pattānumodanā nāma.",
  "tika-abh07t0:1364_6": "Evamimaṃ dhammaṃ sutvā tattha vuttanayena paṭipajjanto “lokiyalokuttaraguṇavisesassa bhāgī bhavissāmi,",
  "tika-abh07t0:1364_7": "bahussuto vā hutvā paresaṃ dhammadesanādīhi anuggaṇhissāmī”ti evaṃ attano,",
  "tika-abh07t0:1364_8": "paresaṃ vā hitapharaṇavasappavattena asaṃkiliṭṭhajjhāsayena hitūpadesasavanacetanā dhammassavanaṃ nāma,",
  "tika-abh07t0:1364_9": "niravajjavijjādisavanacetanāpi ettheva saṅgayhati.",
  "tika-abh07t0:1364_10": "Lābhasakkārādinirapekkhatāya yoniso manasi karoto hitūpadesacetanā dhammadesanā nāma,",
  "tika-abh07t0:1364_11": "niravajjavijjādiupadisanacetanāpi ettheva saṅgahaṃ gacchati.",
  "tika-abh07t0:1364_12": "“Atthi dinna”ntyādinayappavattasammādassanavasena diṭṭhiyā ujukaraṇaṃ diṭṭhijukammaṃ nāma.",
  "tika-abh07t0:1365_0": "Yadi evaṃ ñāṇavippayuttacittuppādassa diṭṭhijukammapuññakiriyabhāvo na labbhatīti?",
  "tika-abh07t0:1365_1": "No na labbhati purimapacchimacetanānampi taṃtaṃpuññakiriyāsveva saṅgaṇhanato.",
  "tika-abh07t0:1365_2": "Kiñcāpi hi ujukaraṇavelāyaṃ ñāṇasampayuttameva cittaṃ hoti,",
  "tika-abh07t0:1365_3": "purimapacchābhāge pana ñāṇavippayuttampi sambhavatīti tassapi diṭṭhijukammabhāvo upapajjatīti alamatippapañcena.",
  "tika-abh07t0:1366_0": "Imesu pana dasasu pattidānānumodanā dāne saṅgahaṃ gacchanti taṃsabhāvattā.",
  "tika-abh07t0:1366_1": "Dānampi hi issāmaccherānaṃ paṭipakkhaṃ, etepi.",
  "tika-abh07t0:1366_2": "Tasmā samānappaṭipakkhatāya ekalakkhaṇattā te dānamayapuññakiriyavatthumhi saṅgayhanti.",
  "tika-abh07t0:1366_3": "Apacāyanaveyyāvaccāsīlamayapuññeva saṅgayhanti cārittasīlabhāvato.",
  "tika-abh07t0:1366_4": "Desanāsavanadiṭṭhijukā pana kusaladhammāsevanabhāvato bhāvanāmaye saṅgahaṃ gacchantīti ācariyadhammapālattherena vuttaṃ.",
  "tika-abh07t0:1366_5": "Apare pana “desento,",
  "tika-abh07t0:1366_6": "suṇanto ca desanānusārena ñāṇaṃ pesetvā lakkhaṇāni paṭivijjha paṭivijjha deseti,",
  "tika-abh07t0:1366_7": "suṇāti ca,",
  "tika-abh07t0:1366_8": "tāni ca desanāsavanāni paṭivedhamevāharantīti desanāsavanābhāvanāmaye saṅgahaṃ gacchantī”ti vadanti.",
  "tika-abh07t0:1366_9": "Dhammadānasabhāvato desanā dānamaye saṅgahaṃ gacchatītipi sakkā vattuṃ.",
  "tika-abh07t0:1366_10": "Tathā hi vuttaṃ “sabbadānaṃ dhammadānaṃ jinātī”ti.",
  "tika-abh07t0:1366_11": "Tathā diṭṭhijukammaṃ sabbatthāpi sabbesaṃ niyamanalakkhaṇattā.",
  "tika-abh07t0:1366_12": "Dānādīsu hi yaṃ kiñci “atthi dinna”ntyādinayappavattāya sammādiṭṭhiyā visodhitaṃ mahapphalaṃ hoti mahānisaṃsaṃ,",
  "tika-abh07t0:1366_13": "evañca katvā dīghanikāyaṭṭhakathāyaṃ “diṭṭhijukammaṃ sabbesaṃ niyamalakkhaṇa”nti vuttaṃ.",
  "tika-abh07t0:1366_14": "Evaṃ dānasīlabhāvanāvasena tīsu itaresaṃ saṅgaṇhanato saṅkhepato tividhameva puññakiriyavatthu hotīti daṭṭhabbaṃ,",
  "tika-abh07t0:1366_15": "tathā ceva ācariyena heṭṭhā dassitaṃ.",
  "tika-abh07t0:1367_0": "67.",
  "tika-abh07t0:1367_1": "Manokammameva viññattisamuṭṭhāpakattābhāvena kāyadvārādīsu appavattanato.",
  "tika-abh07t0:1367_2": "Tañca rūpāvacarakusalaṃ bhāvanāmayaṃ dānādivasena appavattanato.",
  "tika-abh07t0:1367_3": "Appanāppattaṃ pubbabhāgappavattānaṃ kāmāvacarabhāvato.",
  "tika-abh07t0:1367_4": "Jhānaṅgabhedenāti paṭipadādibhedato anekavidhattepi aṅgātikkamavasena nibbattajjhānaṅgabhedato pañcavidhaṃ hoti.",
  "tika-abh07t0:1368_0": "68.",
  "tika-abh07t0:1368_1": "Ārammaṇabhedenāti kasiṇugghāṭimākāsaṃ,",
  "tika-abh07t0:1368_2": "ākāsavisayaṃ mano,",
  "tika-abh07t0:1368_3": "tadabhāvo,",
  "tika-abh07t0:1368_4": "tadālambaṃ viññāṇanti catubbidhanti imesaṃ catunnaṃ ārammaṇānaṃ bhedena.",
  "tika-abh07t0:1369_0": "69.",
  "tika-abh07t0:1369_1": "Etthāti imesu pākaṭṭhānavasena catubbidhesu kammesu.",
  "tika-abh07t0:1369_2": "Uddhaccarahitanti uddhaccasahagatacetanārahitaṃ ekādasavidhaṃ akusalakammaṃ.",
  "tika-abh07t0:1369_3": "Kiṃ panettha kāraṇaṃ adhimokkhavirahena sabbadubbalampi vicikicchāsahagataṃ paṭisandhiṃ ākaḍḍhati,",
  "tika-abh07t0:1369_4": "adhimokkhasampayogena tato balavantampi uddhaccasahagataṃ nākaḍḍhatīti?",
  "tika-abh07t0:1369_5": "Paṭisandhidānasabhāvābhāvato.",
  "tika-abh07t0:1369_6": "Balavaṃ ākaḍḍhati,",
  "tika-abh07t0:1369_7": "dubbalaṃ nākaḍḍhatīti hi ayaṃ vicāraṇā paṭisandhidānasabhāvesuyeva.",
  "tika-abh07t0:1369_8": "Yassa pana paṭisandhidānasabhāvoyeva natthi,",
  "tika-abh07t0:1369_9": "na tassa balavabhāvo paṭisandhiākaḍḍhane kāraṇaṃ.",
  "tika-abh07t0:1370_0": "Kathaṃ panetaṃ viññātabbaṃ uddhaccasahagatassa paṭisandhidānasabhāvo natthīti?",
  "tika-abh07t0:1370_1": "Dassanenapahātabbesu anāgatattā.",
  "tika-abh07t0:1370_2": "Tividhā hi akusalā dassanena pahātabbā,",
  "tika-abh07t0:1370_3": "bhāvanāya pahātabbā,",
  "tika-abh07t0:1370_4": "siyā dassanena pahātabbā,",
  "tika-abh07t0:1370_5": "siyā bhāvanāya pahātabbāti.",
  "tika-abh07t0:1370_6": "Tattha diṭṭhisahagatavicikicchāsahagatacittuppādā dassanena pahātabbā nāma paṭhamaṃ nibbānadassanavasena",
  "tika-abh07t0:1370_7": "“dassana”nti laddhanāmena sotāpattimaggena pahātabbattā.",
  "tika-abh07t0:1370_8": "Uddhaccasahagatacittuppādo bhāvanāya pahātabbo nāma aggamaggena pahātabbattā.",
  "tika-abh07t0:1370_9": "Uparimaggattayañhi paṭhamamaggena diṭṭhanibbāne bhāvanāvasena pavattanato “bhāvanā”ti vuccati.",
  "tika-abh07t0:1370_10": "Diṭṭhivippayuttadomanassasahagatacittuppādā pana siyā dassanena pahātabbā,",
  "tika-abh07t0:1370_11": "siyā bhāvanāya pahātabbā tesaṃ apāyanibbattakāvatthāya paṭhamamaggena,",
  "tika-abh07t0:1370_12": "sesabahalābahalāvatthāya uparimaggehi pahīyamānattā.",
  "tika-abh07t0:1370_13": "Tattha siyā dassanena pahātabbampi dassanena pahātabbasāmaññena idha “dassanena pahātabba”nti voharanti.",
  "tika-abh07t0:1371_0": "Yadi ca uddhaccasahagataṃ paṭisandhiṃ dadeyya,",
  "tika-abh07t0:1371_1": "tadā akusalapaṭisandhiyā sugatiyaṃ asambhavato apāyesveva dadeyya.",
  "tika-abh07t0:1371_2": "Apāyagamanīyañca avassaṃ dassanena pahātabbaṃ siyā.",
  "tika-abh07t0:1371_3": "Itarathā apāyagamanīyassa appahīnattā sekkhānaṃ apāyuppatti āpajjati,",
  "tika-abh07t0:1371_4": "na ca panetaṃ yuttaṃ “catūhapāyehi ca vippamutto,",
  "tika-abh07t0:1371_5": "avinipātadhammo”ti ādivacanehi saha virujjhanato.",
  "tika-abh07t0:1371_6": "Sati ca panetassa dassanena pahātabbabhāve “siyā dassanena pahātabbā”ti imassa vibhaṅge vattabbaṃ siyā,",
  "tika-abh07t0:1371_7": "na ca panetaṃ vuttanti.",
  "tika-abh07t0:1371_8": "Atha siyā “apāyagāminiyo rāgo doso moho tadekaṭṭhā ca kilesā”ti evaṃ dassanena pahātabbesu vuttattā uddhaccasahagatacetanāya",
  "tika-abh07t0:1371_9": "tattha saṅgaho sakkā vattunti. Taṃ na,",
  "tika-abh07t0:1371_10": "tassa ekantato bhāvanāya pahātabbabhāvena vuttattā.",
  "tika-abh07t0:1371_11": "Vuttañhetaṃ –",
  "tika-abh07t0:1371_12": "“katame dhammā bhāvanāya pahātabbā?",
  "tika-abh07t0:1371_13": "Uddhaccasahagato cittuppādo”ti,",
  "tika-abh07t0:1371_14": "tasmā dassanena pahātabbesu avacanaṃ imassa paṭisandhidānābhāvaṃ sādheti.",
  "tika-abh07t0:1371_15": "Nanu ca paṭisambhidāvibhaṅge –",
  "tika-abh07t0:1372_0": "“Yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ rūpārammaṇaṃ vā…pe…",
  "tika-abh07t0:1372_1": "dhammārammaṇaṃ vā,",
  "tika-abh07t0:1372_2": "yaṃ yaṃ vā panārabbha tasmiṃ samaye phasso hoti…pe…",
  "tika-abh07t0:1372_3": "avikkhepo hoti,",
  "tika-abh07t0:1372_4": "ime dhammā akusalā.",
  "tika-abh07t0:1372_5": "Imesu dhammesu ñāṇaṃ dhammapaṭisambhidā,",
  "tika-abh07t0:1372_6": "tesaṃ vipāke ñāṇaṃ atthapaṭisambhidā”ti –",
  "tika-abh07t0:1373_0": "Evaṃ uddhaccasahagatacittuppādaṃ uddharitvā tassa vipākopi uddhaṭoti kathamassa paṭisandhidānābhāvo sampaṭicchitabboti?",
  "tika-abh07t0:1373_1": "Nāyaṃ paṭisandhidānaṃ sandhāya uddhaṭo.",
  "tika-abh07t0:1373_2": "Atha kho pavattivipākaṃ sandhāya.",
  "tika-abh07t0:1373_3": "Paṭṭhāne pana –",
  "tika-abh07t0:1374_0": "“Sahajātā dassanena pahātabbā cetanā cittasamuṭṭhānānaṃ rūpānaṃ kammapaccayena paccayo,",
  "tika-abh07t0:1374_1": "nānākkhaṇikā dassanena pahātabbā cetanā vipākānaṃ khandhānaṃ,",
  "tika-abh07t0:1374_2": "kaṭattā ca rūpānaṃ kammapaccayena paccayo”ti –",
  "tika-abh07t0:1375_0": "Dassanena pahātabbacetanāya eva sahajātanānākkhaṇikakammapaccayabhāvaṃ uddharitvā “sahajātā bhāvanāya",
  "tika-abh07t0:1375_1": "pahātabbā cetanā cittasamuṭṭhānānaṃ rūpānaṃ kammapaccayena paccayo”ti bhāvanāya pahātabbacetanāya sahajātakammapaccayabhāvova uddhaṭo,",
  "tika-abh07t0:1375_2": "na pana nānākkhaṇikakammapaccayabhāvo,",
  "tika-abh07t0:1375_3": "na ca nānākkhaṇikakammapaccayaṃ vinā paṭisandhiākaḍḍhanaṃ atthi,",
  "tika-abh07t0:1375_4": "tasmā natthi tassa sabbathāpi paṭisandhidānanti.",
  "tika-abh07t0:1375_5": "Yaṃ paneke vadanti “uddhaccacetanā ubhayavipākampi na deti paṭṭhāne nānākkhaṇikakammapaccayabhāvassa anuddhaṭattā”ti,",
  "tika-abh07t0:1375_6": "taṃ tesaṃ matimattaṃ paṭisambhidāvibhaṅge uddhaccasahagatānampi pavattivipākassa uddhaṭattā,",
  "tika-abh07t0:1375_7": "paṭṭhāne ca paṭisandhivipākabhāvameva sandhāya nānākkhaṇikakammapaccayabhāvassa anuddhaṭattā.",
  "tika-abh07t0:1375_8": "Yadi hi pavattivipākaṃ sandhāya nānākkhaṇikakammapaccayabhāvo vucceyya,",
  "tika-abh07t0:1375_9": "tadā paṭisandhivipākampissa maññeyyunti labbhamānassapi pavattivipākassa vasena nānākkhaṇikakammapaccayabhāvo na vutto,",
  "tika-abh07t0:1375_10": "tasmā na sakkā tassa pavattivipākaṃ nivāretuṃ.",
  "tika-abh07t0:1375_11": "Tenāha “pavattiyaṃ panā”tyādi.",
  "tika-abh07t0:1375_12": "Ācariyabuddhamittādayo pana atthi uddhaccasahagataṃ bhāvanāya pahātabbampi.",
  "tika-abh07t0:1375_13": "Atthi na bhāvanāya pahātabbampi,",
  "tika-abh07t0:1375_14": "tesu bhāvanāya pahātabbaṃ sekkhasantānappavattaṃ,",
  "tika-abh07t0:1375_15": "itaraṃ puthujjanasantānappavattaṃ,",
  "tika-abh07t0:1375_16": "phaladānañca puthujjanasantānappavattasseva na itarassāti evaṃ uddhaccasahagataṃ dvidhā vibhajitvā ekassa ubhayavipākadānaṃ,",
  "tika-abh07t0:1375_17": "ekassa sabbathāpi vipākābhāvaṃ vaṇṇenti.",
  "tika-abh07t0:1375_18": "Yo panettha tesaṃ vinicchayo,",
  "tika-abh07t0:1375_19": "yañca tassa nirākaraṇaṃ,",
  "tika-abh07t0:1375_20": "yañca sabbathāpi vipākābhāvavādīnaṃ matapaṭikkhepanaṃ idha avuttaṃ,",
  "tika-abh07t0:1375_21": "taṃ sabbaṃ paramatthamañjūsādīsu,",
  "tika-abh07t0:1375_22": "visesato ca abhidhammatthavikāsiniyā nāma abhidhammāvatārasaṃvaṇṇanāyaṃ vuttanayena veditabbaṃ.",
  "tika-abh07t0:1376_0": "Sabbatthāpi kāmaloketi sugatiduggativasena sabbasmimpi kāmaloke.",
  "tika-abh07t0:1376_1": "Yathārahanti dvārārammaṇānurūpaṃ.",
  "tika-abh07t0:1376_2": "Apāyesupi yaṃ nāgasupaṇṇādīnaṃ mahāsampattivisayaṃ vipākaviññāṇaṃ,",
  "tika-abh07t0:1376_3": "yañca nirayavāsīnaṃ mahāmoggallānattheradassanādīsu uppajjati vipākaviññāṇaṃ,",
  "tika-abh07t0:1376_4": "taṃ kusalakammasseva phalaṃ.",
  "tika-abh07t0:1376_5": "Na hi akusalassa iṭṭhavipāko sambhavati.",
  "tika-abh07t0:1376_6": "Vuttañhetaṃ “aṭṭhānametaṃ,",
  "tika-abh07t0:1376_7": "bhikkhave,",
  "tika-abh07t0:1376_8": "anavakāso,",
  "tika-abh07t0:1376_9": "yaṃ akusalassa kammassa iṭṭho kanto vipāko saṃvijjatī”ti,",
  "tika-abh07t0:1376_10": "tasmā kusalakammaṃ apāyesupi ahetukavipākāni janeti.",
  "tika-abh07t0:1376_11": "Aññabhūmikassa ca kammassa aññabhūmikavipākābhāvato kāmavirāgabhāvanāya kāmataṇhāvisayaviññāṇuppādanāyogato",
  "tika-abh07t0:1376_12": "ekantasadisavipākattā ca mahaggatānuttarakusalānaṃ rūpāvacarakammena ahetukavipākuppattiyā abhāvato rūpalokepi",
  "tika-abh07t0:1376_13": "yathārahaṃ rūpādivisayāni tāni abhinipphādetīti vuttaṃ “sabbatthāpi kāmaloke”tyādi.",
  "tika-abh07t0:1377_0": "71.",
  "tika-abh07t0:1377_1": "Evaṃ pana vipaccantaṃ kammaṃ soḷasakadvādasakaaṭṭhakavasena tidhā vipaccatīti dassetuṃ “tatthāpi”tyādi vuttaṃ.",
  "tika-abh07t0:1377_2": "Tatthāpīti evaṃ vipaccamānepi kusalakamme.",
  "tika-abh07t0:1377_3": "Ukkaṭṭhanti kusalaparivāralābhato,",
  "tika-abh07t0:1377_4": "pacchā āsevanappavattiyā vā visiṭṭhaṃ.",
  "tika-abh07t0:1377_5": "Yañhi kammaṃ attano pavattikāle purimapacchābhāgappavattehi kusalakammehi parivāritaṃ,",
  "tika-abh07t0:1377_6": "pacchā vā āsevanalābhena samudāciṇṇaṃ.",
  "tika-abh07t0:1377_7": "Taṃ ukkaṭṭhaṃ.",
  "tika-abh07t0:1377_8": "Yaṃ pana karaṇakāle akusalakammehi parivāritaṃ,",
  "tika-abh07t0:1377_9": "pacchā vā “dukkaṭametaṃ mayā”ti vippaṭisāruppādanena paribhāvitaṃ,",
  "tika-abh07t0:1377_10": "taṃ omakanti daṭṭhabbaṃ.",
  "tika-abh07t0:1378_0": "Paṭisandhinti ekameva paṭisandhiṃ.",
  "tika-abh07t0:1378_1": "Na hi ekena kammena anekāsu jātīsu paṭisandhi hoti,",
  "tika-abh07t0:1378_2": "pavattivipāko pana jātisatepi jātisahassepi hoti.",
  "tika-abh07t0:1378_3": "Yathāha “tiracchānagate dānaṃ datvā sataguṇā dakkhiṇā pāṭikaṅkhitabbā”ti.",
  "tika-abh07t0:1378_4": "Yasmā panettha ñāṇaṃ jaccandhādivipattinimittassa mohassa,",
  "tika-abh07t0:1378_5": "sabbākusalasseva vā paṭipakkhaṃ,",
  "tika-abh07t0:1378_6": "tasmā taṃsampayuttaṃ kammaṃ jaccandhādivipattipaccayaṃ na hotīti tihetukaṃ atidubbalampi samānaṃ duhetukapaṭisandhimeva ākaḍḍhati,",
  "tika-abh07t0:1378_7": "nāhetukaṃ.",
  "tika-abh07t0:1378_8": "Duhetukañca kammaṃ ñāṇasampayogābhāvato ñāṇaphaluppādane asamatthaṃ,",
  "tika-abh07t0:1378_9": "yathā taṃ alobhasampayogābhāvato alobhaphaluppādane asamatthaṃ akusalakammanti taṃ atiukkaṭṭhampi samānaṃ duhetukameva paṭisandhiṃ ākaḍḍhati,",
  "tika-abh07t0:1378_10": "na tihetukanti vuttaṃ “tihetukamomakaṃ duhetukamukkaṭṭhañcā”tyādi.",
  "tika-abh07t0:1379_0": "Ettha siyā –",
  "tika-abh07t0:1379_1": "yathā paṭisambhidāmagge “gatisampattiyā ñāṇasampayutte aṭṭhannaṃ hetūnaṃ paccayā upapatti hotī”ti kusalassa kammassa javanakkhaṇe tiṇṇaṃ,",
  "tika-abh07t0:1379_2": "nikantikkhaṇe dvinnaṃ,",
  "tika-abh07t0:1379_3": "paṭisandhikkhaṇe tiṇṇañca hetūnaṃ vasena aṭṭhannaṃ hetūnaṃ paccayā ñāṇasampayuttūpapatti,",
  "tika-abh07t0:1379_4": "tathā “gatisampattiyā ñāṇavippayutte channaṃ hetūnaṃ paccayā upapatti hotī”ti javanakkhaṇe dvinnaṃ,",
  "tika-abh07t0:1379_5": "nikantikkhaṇe dvinnaṃ,",
  "tika-abh07t0:1379_6": "paṭisandhikkhaṇe dvinnañca hetūnaṃ vasena channaṃ hetūnaṃ paccayā ñāṇavippayuttūpapatti vuttā,",
  "tika-abh07t0:1379_7": "evaṃ “gatisampattiyā ñāṇavippayutte sattannaṃ hetūnaṃ paccayā upapatti hotī”ti tihetukakammena duhetukapaṭisandhiyā",
  "tika-abh07t0:1379_8": "avuttattā natthi tihetukassa duhetukapaṭisandhiākaḍḍhananti?",
  "tika-abh07t0:1379_9": "Nayidamevaṃ duhetukomakakammena ahetukapaṭisandhiyā viya tihetukomakakammena sāmatthiyānurūpato duhetukapaṭisandhiyāva dātabbattā,",
  "tika-abh07t0:1379_10": "kammasarikkhakavipākadassatthaṃ pana mahātherena sāvaseso pāṭho kato.",
  "tika-abh07t0:1379_11": "Itarathā “catunnaṃ hetūnaṃ paccayā”ti vacanābhāvato duhetukakammena ahetukūpapattiyāpiabhāvo āpajjati,",
  "tika-abh07t0:1379_12": "tasmā yathā sugatiyaṃ jaccandhabadhirādivipattiyā ahetukūpapattiṃ vajjetvā gatisampattiyā sahetukūpapattidassanatthaṃ duhetukūpapatti eva uddhaṭā,",
  "tika-abh07t0:1379_13": "na ahetukūpapatti,",
  "tika-abh07t0:1379_14": "evaṃ kammasarikkhakavipākadassanatthaṃ tihetukakammena tihetukūpapatti eva uddhaṭā,",
  "tika-abh07t0:1379_15": "na duhetukūpapatti,",
  "tika-abh07t0:1379_16": "na pana alabbhanatoti daṭṭhabbaṃ.",
  "tika-abh07t0:1380_0": "74.",
  "tika-abh07t0:1380_1": "Evaṃ ekāya cetanāya soḷasa vipākāni ettheva dvādasakamaggo ahetukaṭṭhakampīti pavattassa tipiṭakacūḷanāgattheravādassa",
  "tika-abh07t0:1380_2": "vasena vipākappavattiṃ dassetvā idāni ekāya cetanāya dvādasa vipākāni ettheva dasakamaggo ahetukaṭṭhakampīti",
  "tika-abh07t0:1380_3": "āgatassa moravāpīvāsīmahādhammarakkhitattheravādassapi vasena dassetuṃ asaṅkhāraṃ sasaṅkhāravipākānī”tyādi vuttaṃ.",
  "tika-abh07t0:1380_4": "Yathā mukhe calite ādāsatale mukhanimittaṃ calati,",
  "tika-abh07t0:1380_5": "evaṃ asaṅkhārakusalassa asaṅkhāravipākova hoti,",
  "tika-abh07t0:1380_6": "na sasaṅkhāroti evaṃ āgamanatova saṅkhārabhedoti ayametthādhippāyo.",
  "tika-abh07t0:1380_7": "Yasmā pana vipākassa saṅkhārabhedo paccayavasena icchito,",
  "tika-abh07t0:1380_8": "na kammavasena,",
  "tika-abh07t0:1380_9": "tasmā esa kecivādo kato.",
  "tika-abh07t0:1381_0": "Tesanti tesaṃ evaṃvādīnaṃ.",
  "tika-abh07t0:1381_1": "Yathākkamanti tihetukukkaṭṭhādīnaṃ anukkamena.",
  "tika-abh07t0:1381_2": "Dvādasa vipākānīti tihetukukkaṭṭhaasaṅkhārikasasaṅkhārikakammassa vasena yathākkamaṃ sasaṅkhārikacatukkavajjitāni,",
  "tika-abh07t0:1381_3": "asaṅkhārikacatukkavajjitāni ca dvādasa vipākāni,",
  "tika-abh07t0:1381_4": "tathā tihetukomakassa,",
  "tika-abh07t0:1381_5": "duhetukukkaṭṭhassa ca kammassa vasena duhetukasasaṅkhāradvayavajjitāni,",
  "tika-abh07t0:1381_6": "duhetukāsaṅkhāradvayavajjitāni ca dasa vipākāni,",
  "tika-abh07t0:1381_7": "duhetukomakassa vasena duhetukadvayavajjitāni ca aṭṭha vipākāni yathāvuttassa “tihetukamukkaṭṭha”ntyādinā",
  "tika-abh07t0:1381_8": "vuttanayassa anusārena anussaraṇena yathāsambhavaṃ tassa tassa sambhavānurūpato uddise.",
  "tika-abh07t0:1382_0": "75.",
  "tika-abh07t0:1382_1": "Parito attaṃ khaṇḍitaṃ viya appānubhāvanti parittaṃ.",
  "tika-abh07t0:1382_2": "Pakaṭṭhabhāvaṃ nītanti paṇītaṃ,",
  "tika-abh07t0:1382_3": "ubhinnaṃ majjhe bhavaṃ majjhimaṃ.",
  "tika-abh07t0:1382_4": "Tattha “paṭiladdhamattaṃ anāsevitaṃ paritta”nti avisesatova aṭṭhakathāyaṃ vuttaṃ,",
  "tika-abh07t0:1382_5": "tathā “nātisubhāvitaṃ aparipuṇṇavasībhāvaṃ majjhimaṃ.",
  "tika-abh07t0:1382_6": "Ativiya subhāvitaṃ pana sabbaso paripuṇṇavasībhāvaṃ paṇīta”nti.",
  "tika-abh07t0:1382_7": "Ācariyena panettha parittampi īsakaṃ laddhāsevanamevādhippetanti dissati.",
  "tika-abh07t0:1382_8": "Tathā hānena nāmarūpaparicchede –",
  "tika-abh07t0:1383_0": "“Samānāsevane laddhe, vijjamāne mahabbale;",
  "tika-abh07t0:1384_0": "Aladdhā tādisaṃ hetuṃ, abhiññā na vipaccatī”ti. ;",
  "tika-abh07t0:1385_0": "Samānabhūmikatova āsevanalābhena balavabhāvato mahaggatadhammānaṃ vipākadānaṃ vatvā tadabhāvato abhiññāya avipaccanaṃ vuttaṃ.",
  "tika-abh07t0:1385_1": "Hīnehi chandacittavīriyavīmaṃsāhi nibbattitaṃ vā parittaṃ.",
  "tika-abh07t0:1385_2": "Majjhimehi chandādīhi majjhimaṃ.",
  "tika-abh07t0:1385_3": "Paṇītehi paṇītanti alamatippapañcena.",
  "tika-abh07t0:1386_0": "84.",
  "tika-abh07t0:1386_1": "Pañcamajjhānaṃ bhāvetvāti abhiññābhāvaṃ asampattaṃ pañcamajjhānaṃ tividhampi bhāvetvā.",
  "tika-abh07t0:1386_2": "Abhiññābhāvappattassa pana avipākabhāvo “aladdhā tādisa”ntyādinā ācariyena sādhito.",
  "tika-abh07t0:1386_3": "Mūlaṭīkākārādayo pana aññathāpi taṃ sādhenti.",
  "tika-abh07t0:1386_4": "Taṃ pana saṅkhepato,",
  "tika-abh07t0:1386_5": "tattha tattha vitthārato ca abhidhammatthavikāsiniyaṃ vuttanayena daṭṭhabbaṃ.",
  "tika-abh07t0:1386_6": "Saññāvirāgaṃ bhāvetvāti “saññā rogo,",
  "tika-abh07t0:1386_7": "saññā gaṇḍo”tyādinā,",
  "tika-abh07t0:1386_8": "“dhī cittaṃ dhibbataṃ citta”ntyādinā vā nayena arūpappavattiyā ādīnavadassanena tadabhāve ca paṇītabhāvasanniṭṭhānena",
  "tika-abh07t0:1386_9": "vāyokasiṇe kesañci matena paricchinnākāsakasiṇe vā bhāvanābalena tena paṭilabhitabbabhāve arūpassa anibbattisabhāvāpādanavasena",
  "tika-abh07t0:1386_10": "arūpavirāgabhāvanaṃ bhāvetvā aññasattesu uppajjanti kammakiriyavādino titthiyā evātyadhippāyo.",
  "tika-abh07t0:1386_11": "Te pana yena iriyāpathena idha maranti.",
  "tika-abh07t0:1386_12": "Teneva tattha nibbattantīti daṭṭhabbaṃ.",
  "tika-abh07t0:1387_0": "86.",
  "tika-abh07t0:1387_1": "Anāgāmino pana suddhāvāsesu uppajjantīti anāgāminoyeva ariyā puthujjanādikāle,",
  "tika-abh07t0:1387_2": "pacchāpi vā pañcamajjhānaṃ tividhampi bhāvetvā saddhādiindriyavemattatānukkamena pañcasu suddhāvāsesu uppajjanti.",
  "tika-abh07t0:1388_0": "87.",
  "tika-abh07t0:1388_1": "Yathākkamaṃ bhāvetvā yathākkamaṃ āruppesu uppajjantīti yojanā yathākkamanti ca paṭhamāruppādianukkamena.",
  "tika-abh07t0:1388_2": "Sabbampi cetaṃ tassa tasseva jhānassa āveṇikabhūmivasena vuttaṃ.",
  "tika-abh07t0:1388_3": "Nikantiyā pana sati puthujjanādayo yathāladdhajjhānassa bhūmibhūtesu suddhāvāsavajjitesu yattha katthaci nibbattanti,",
  "tika-abh07t0:1388_4": "tathā kāmabhavepi kāmāvacarakammabalena. ‘Ijjhati,",
  "tika-abh07t0:1388_5": "bhikkhave,",
  "tika-abh07t0:1388_6": "sīlavato cetopaṇidhi visuddhattā’ti hi vuttaṃ.",
  "tika-abh07t0:1388_7": "Anāgāmino pana kāmarāgassa sabbaso pahīnattā kāmabhavesu nikantiṃ na uppādentīti kāmalokavajjite yathāladdhajjhānabhūmibhūte",
  "tika-abh07t0:1388_8": "yattha katthaci nibbattanti.",
  "tika-abh07t0:1388_9": "Suddhāvāsesu hi anāgāminoyeva nibbattantīti niyamo atthi.",
  "tika-abh07t0:1388_10": "Te pana aññattha na nibbattantīti niyamo natthi.",
  "tika-abh07t0:1388_11": "Evañca katvā vuttaṃ ācariyena –",
  "tika-abh07t0:1389_0": "“Suddhāvāsesvanāgāmi-puggalāvopapajjare;",
  "tika-abh07t0:1390_0": "Kāmadhātumhi jāyanti, anāgāmivivajjitā”ti. ;",
  "tika-abh07t0:1391_0": "Sukkhavipassakāpi panete maraṇakāle ekanteneva samāpattiṃ nibbattenti samādhimhi paripūrakārībhāvatoti daṭṭhabbaṃ.",
  "tika-abh07t0:1391_1": "“Itthiyopi pana ariyā vā anariyā vā aṭṭhasamāpattilābhiniyo brahmapārisajjesuyeva nibbattantī”ti aṭṭhakathāyaṃ vuttaṃ.",
  "tika-abh07t0:1391_2": "Apicettha vehapphalaakaniṭṭhacatutthāruppabhavānaṃ seṭṭhabhavabhāvato tattha nibbattā ariyā aññattha nuppajjanti,",
  "tika-abh07t0:1391_3": "tathā avasesesu uparūpari brahmalokesu nibbattā heṭṭhimaheṭṭhimesu.",
  "tika-abh07t0:1391_4": "Vuttañhetaṃ ācariyena –",
  "tika-abh07t0:1392_0": "“Vehapphale akaniṭṭhe, bhavagge ca patiṭṭhitā;",
  "tika-abh07t0:1393_0": "Na punāññattha jāyanti, sabbe ariyapuggalā;",
  "tika-abh07t0:1394_0": "Brahmalokagatā heṭṭhā, ariyā nopapajjare”ti. ;",
  "tika-abh07t0:1395_0": "Kammacatukkavaṇṇanā niṭṭhitā.",
  "tika-abh07t0:1396_0": "Cutipaṭisandhikkamavaṇṇanā",
  "tika-abh07t0:1397_0": "89.",
  "tika-abh07t0:1397_1": "“Āyukkhayenā”tyādīsu satipi kammānubhāve taṃtaṃgatīsu yathāparicchinnassa āyuno parikkhayena maraṇaṃ āyukkhayamaraṇaṃ.",
  "tika-abh07t0:1397_2": "Satipi tattha tattha paricchinnāyusese gatikālādipaccayasāmaggiyañca taṃtaṃbhavasādhakassa kammuno pariniṭṭhitavipākattā maraṇaṃ kammakkhayamaraṇaṃ.",
  "tika-abh07t0:1397_3": "Āyukammānaṃ samakameva parikkhīṇattā maraṇaṃ ubhayakkhayamaraṇaṃ.",
  "tika-abh07t0:1397_4": "Satipi tasmiṃ duvime purimabhavasiddhassa kassaci upacchedakakammuno balena satthaharaṇādīhi upakkamehi upacchijjamānasantānānaṃ,",
  "tika-abh07t0:1397_5": "guṇamahantesu vā katena kenaci upakkamena āyūhitaupacchedakakammunā paṭibāhitasāmatthiyassa kammassa",
  "tika-abh07t0:1397_6": "taṃtaṃattabhāvappavattane asamatthabhāvato dusimārakalāburājādīnaṃ viya taṅkhaṇeyeva ṭhānācāvanavasena",
  "tika-abh07t0:1397_7": "pavattamaraṇaṃ upacchedakamaraṇaṃ nāma.",
  "tika-abh07t0:1397_8": "Idaṃ pana nerayikānaṃ uttarakuruvāsīnaṃ kesañci devānañca na hoti. Tenāhu –",
  "tika-abh07t0:1398_0": "“Upakkamena vā kesañcupacchedakakammunā”ti. ;",
  "tika-abh07t0:1399_0": "Maraṇassa uppatti pavatti maraṇuppatti.",
  "tika-abh07t0:1400_0": "90.",
  "tika-abh07t0:1400_1": "Maraṇakāleti maraṇāsannakāle.",
  "tika-abh07t0:1400_2": "Yathārahanti taṃtaṃgatīsu uppajjanakasattānurūpaṃ,",
  "tika-abh07t0:1400_3": "katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva cutipariyosānānaṃ gocarabhāvaṃ gacchati,",
  "tika-abh07t0:1400_4": "na kammakammanimittādayo.",
  "tika-abh07t0:1400_5": "Upaladdhapubbanti cetiyadassanādivasena pubbe upaladdhaṃ.",
  "tika-abh07t0:1400_6": "Upakaraṇabhūtanti pupphādivasena upakaraṇabhūtaṃ.",
  "tika-abh07t0:1400_7": "Upalabhitabbanti anubhavitabbaṃ.",
  "tika-abh07t0:1400_8": "Upabhogabhūtanti accharāvimānakapparukkhanirayaggiādikaṃ upabhuñjitabbaṃ.",
  "tika-abh07t0:1400_9": "Accharāvimānakapparukkhamātukucchiādigataṃ hi rūpāyatanaṃ sugatinimittaṃ.",
  "tika-abh07t0:1400_10": "Nirayagginirayapālādigataṃ duggatinimittaṃ.",
  "tika-abh07t0:1400_11": "Gatiyā nimittaṃ gatinimittaṃ.",
  "tika-abh07t0:1401_0": "Kammabalenāti paṭisandhinibbattakassa kusalākusalakammassa ānubhāvena.",
  "tika-abh07t0:1401_1": "Channaṃ dvārānanti vakkhamānanayena yathāsambhavaṃ channaṃ upapattidvārānaṃ,",
  "tika-abh07t0:1401_2": "yadi kusalakammaṃ vipaccati,",
  "tika-abh07t0:1401_3": "tadā parisuddhaṃ kusalacittaṃ pavattati,",
  "tika-abh07t0:1401_4": "atha akusalakammaṃ,",
  "tika-abh07t0:1401_5": "tadā upakkiliṭṭhaṃ akusalacittanti āha “vipaccamānaka…pe…",
  "tika-abh07t0:1401_6": "kiliṭṭhaṃ vā”ti.",
  "tika-abh07t0:1401_7": "Tenāha bhagavā “nimittassādagadhitaṃ vā,",
  "tika-abh07t0:1401_8": "bhikkhave,",
  "tika-abh07t0:1401_9": "viññāṇaṃ tiṭṭhamānaṃ tiṭṭhati,",
  "tika-abh07t0:1401_10": "anubyañjanassādagadhitaṃ vā,",
  "tika-abh07t0:1401_11": "tasmiṃ ce samaye kālaṃ karoti,",
  "tika-abh07t0:1401_12": "ṭhānametaṃ vijjati,",
  "tika-abh07t0:1401_13": "yaṃ dvinnaṃ gatīnaṃ aññataraṃ gatiṃ upapajjeyya nirayaṃ vā tiracchānayoniṃ vā”ti.",
  "tika-abh07t0:1401_14": "Tatthoṇataṃ vāti tasmiṃ upapajjitabbabhave oṇataṃ viya,",
  "tika-abh07t0:1401_15": "tatthoṇataṃ evāti vā padacchedo.",
  "tika-abh07t0:1401_16": "“Bāhullenā”ti ettha adhippāyo “yebhuyyena bhavantare”ti ettha vuttanayena daṭṭhabbo.",
  "tika-abh07t0:1401_17": "Atha vā “yathāraha”nti imināva so sakkā saṅgahetunti “bāhullenā”ti iminā sahasā occhijjamānajīvitānaṃ",
  "tika-abh07t0:1401_18": "saṇikaṃ marantānaṃ viya na abhikkhaṇamevāti dīpitanti viññāyati.",
  "tika-abh07t0:1401_19": "Abhinavakaraṇavasenāti taṅkhaṇe kariyamānaṃ viya attānaṃ abhinavakaraṇavasena.",
  "tika-abh07t0:1402_0": "91.",
  "tika-abh07t0:1402_1": "Paccāsannamaraṇassāti ekavīthippamāṇāyukavasena,",
  "tika-abh07t0:1402_2": "tato vā kiñci adhikāyukavasena samāsannamaraṇassa.",
  "tika-abh07t0:1402_3": "Vīthicittāvasāneti tadārammaṇapariyosānānaṃ,",
  "tika-abh07t0:1402_4": "javanapariyosānānaṃ vā vīthicittānaṃ avasāne.",
  "tika-abh07t0:1402_5": "Tattha “kāmabhavato cavitvā tattheva uppajjamānānaṃ tadārammaṇapariyosānāni,",
  "tika-abh07t0:1402_6": "sesānaṃ javanapariyosānānī”ti dhammānusāraṇiyaṃ vuttaṃ.",
  "tika-abh07t0:1402_7": "Bhavaṅgakkhayevāti yadi ekajavanavīthito adhikatarāyuseso siyā,",
  "tika-abh07t0:1402_8": "tadā bhavaṅgāvasāne vā uppajjitvā nirujjhati.",
  "tika-abh07t0:1402_9": "Atha ekacittakkhaṇāyuseso siyā,",
  "tika-abh07t0:1402_10": "tadā vīthicittāvasāne,",
  "tika-abh07t0:1402_11": "tañca atītakammādivisayameva.",
  "tika-abh07t0:1402_12": "“Tassānantaramevā”ti iminā antarābhavavādimataṃ paṭikkhipati.",
  "tika-abh07t0:1403_0": "Yathārahanti kammakaraṇakālassa,",
  "tika-abh07t0:1403_1": "vipākadānakālassa ca anurūpavasena.",
  "tika-abh07t0:1403_2": "Atha vā vipaccamānakakammānurūpaṃ anusayavasena,",
  "tika-abh07t0:1403_3": "javanasahajātavasena vā pavattianurūpatotyattho.",
  "tika-abh07t0:1403_4": "Nanu ca “avijjānusayaparikkhittenā”tyādi vuttaṃ.",
  "tika-abh07t0:1403_5": "Javanasahajātānañca kathaṃ anusayabhāvoti?",
  "tika-abh07t0:1403_6": "Nāyaṃ doso anusayasadisatāya tāsampi anusayavohārabhāvato.",
  "tika-abh07t0:1403_7": "Itarathā akusalakammasahajātānaṃ bhavataṇhāsahajātānaṃ vā cutiāsannajavanasahajātānañca saṅgaho na siyā.",
  "tika-abh07t0:1403_8": "Avijjāva appahīnaṭṭhena anusayanato pavattanato anusayo,",
  "tika-abh07t0:1403_9": "tena parikkhittena parivāritena.",
  "tika-abh07t0:1403_10": "Taṇhānusayova mūlaṃ padhānaṃ sahakārīkāraṇabhūtaṃ imassāti taṇhānusayamūlako.",
  "tika-abh07t0:1403_11": "Saṅkhārenāti kusalākusalakammena kammasahajātaphassādidhammasamudāyena cutiāsannajavanasahajātena vā,",
  "tika-abh07t0:1403_12": "tena janiyamānaṃ.",
  "tika-abh07t0:1403_13": "Avijjāya hi paṭicchannādīnavavisaye taṇhā nāmeti,",
  "tika-abh07t0:1403_14": "khipanakasaṅkhārasammatā yathāvuttasaṅkhārā khipanti, yathāhu –",
  "tika-abh07t0:1404_0": "“Avijjātaṇhāsaṅkhāra-sahajehi apāyinaṃ;",
  "tika-abh07t0:1405_0": "Visayādīnavacchādinamanakkhipakehi tu.",
  "tika-abh07t0:1406_0": "“Appahīnehi sesānaṃ, chādanaṃ namanampi ca;",
  "tika-abh07t0:1407_0": "Khipakā pana saṅkhārā, kusalāva bhavantihā”ti. ;",
  "tika-abh07t0:1408_0": "Sampayuttehi pariggayhamānanti attanā sampayuttehi phassādīhi dhammehi sampayuttapaccayādinā parivāretvā gayhamānaṃ,",
  "tika-abh07t0:1408_1": "sahajātānamadhiṭṭhānabhāvena pubbaṅgamabhūtanti attanā sahajātānaṃ patiṭṭhānabhāvena padhānabhūtaṃ.",
  "tika-abh07t0:1408_2": "“Manopubbaṅgamā dhammā”ti hi vuttaṃ.",
  "tika-abh07t0:1408_3": "Bhavantarapaṭisandhānavasenāti purimabhavantarassa,",
  "tika-abh07t0:1408_4": "pacchimabhavantarassa ca aññamaññaṃ ekābaddhaṃ viya paṭisandahanavasena uppajjamānameva patiṭṭhāti,",
  "tika-abh07t0:1408_5": "na ito gantvātyadhippāyo.",
  "tika-abh07t0:1408_6": "Na hi purimabhavapariyāpanno koci dhammo bhavantaraṃ saṅkamati,",
  "tika-abh07t0:1408_7": "nāpi purimabhavapariyāpannahetūhi vinā uppajjati paṭighosapadīpamuddā viyāti alamatippapañcena.",
  "tika-abh07t0:1409_0": "92.",
  "tika-abh07t0:1409_1": "Mandaṃ hutvā pavattāni mandappavattāni.",
  "tika-abh07t0:1409_2": "Paccuppannārammaṇesu āpāthagatesu manodvāre gatinimittavasena,",
  "tika-abh07t0:1409_3": "pañcadvāre kammanimittavasenātyadhippāyo.",
  "tika-abh07t0:1409_4": "Paṭisandhibhavaṅgānampi paccuppannārammaṇatā labbhatīti manodvāre tāva paṭisandhiyā catunnaṃ bhavaṅgānañca,",
  "tika-abh07t0:1409_5": "pañcadvāre pana paṭisandhiyāva paccuppannārammaṇabhāvo labbhati.",
  "tika-abh07t0:1409_6": "Tathā hi kassaci manodvāre āpāthamāgataṃ paccuppannaṃ gatinimittaṃ ārabbha uppannāya tadārammaṇapariyosānāya",
  "tika-abh07t0:1409_7": "cittavīthiyā anantaraṃ cuticitte uppanne tadanantaraṃ pañcacittakkhaṇāyuke ārammaṇe pavattāya paṭisandhiyā",
  "tika-abh07t0:1409_8": "catunnaṃ bhavaṅgānaṃ,",
  "tika-abh07t0:1409_9": "pañcadvāre ca ñātakādīhi upaṭṭhāpitesu deyyadhammesu vaṇṇādike ārabbha yathārahaṃ pavattāya cittavīthiyā",
  "tika-abh07t0:1409_10": "cuticittassa ca anantaraṃ ekacittakkhaṇāyuke ārammaṇe pavattāya paṭisandhiyā paccuppannārammaṇe pavatti",
  "tika-abh07t0:1409_11": "upalabbhatīti ayamettha saṅkhepo,",
  "tika-abh07t0:1409_12": "vitthāro pana visuddhimagge vibhaṅgaṭṭhakathāyaṃ vā saṅkhārapaccayāviññāṇapadavaṇṇanāyaṃ vuttanayena daṭṭhabbo.",
  "tika-abh07t0:1409_13": "Chadvāraggahitanti kammanimittaṃ chadvāraggahitaṃ,",
  "tika-abh07t0:1409_14": "gatinimittaṃ chaṭṭhadvāraggahitanti yathāsambhavaṃ yojetabbaṃ.",
  "tika-abh07t0:1409_15": "Apare pana avisesato vaṇṇenti.",
  "tika-abh07t0:1409_16": "Saccasaṅkhepepi tenevādhippāyena idaṃ vuttaṃ –",
  "tika-abh07t0:1410_0": "“Pañcadvāre siyā sandhi, vinā kammaṃ dvigocare”ti; ;",
  "tika-abh07t0:1411_0": "Aṭṭhakathāyaṃ pana “gatinimittaṃ manodvāre āpāthamāgacchatī”ti vuttattā,",
  "tika-abh07t0:1411_1": "tadārammaṇāya ca pañcadvārikapaṭisandhiyā adassitattā,",
  "tika-abh07t0:1411_2": "mūlaṭīkādīsu ca “kammabalena upaṭṭhāpitaṃ vaṇṇāyatanaṃ supinaṃ passantassa viya dibbacakkhussa viya ca",
  "tika-abh07t0:1411_3": "manodvāreyeva gocarabhāvaṃ gacchatī”ti niyametvā vuttattā tesaṃ vacanaṃ na sampaṭicchanti ācariyā.",
  "tika-abh07t0:1411_4": "“Paccuppannañcā”ti ettha gatinimittaṃ tāva paccuppannārammaṇaṃ yujjati,",
  "tika-abh07t0:1411_5": "kammanimittaṃ pana paṭisandhijanakakammasseva nimittabhūtaṃ adhippetanti kathaṃ tassa cutiāsannajavanehi gahitassa paccuppannabhāvo sambhavati.",
  "tika-abh07t0:1411_6": "Na hi tadeva ārammaṇupaṭṭhāpakaṃ,",
  "tika-abh07t0:1411_7": "tadeva paṭisandhijanakaṃ bhaveyya upacitabhāvābhāvato anassāditattā ca.",
  "tika-abh07t0:1411_8": "“Katattā upacitattā”ti hi vacanato punappunaṃ laddhāsevanameva kammaṃ paṭisandhiṃ ākaḍḍhati.",
  "tika-abh07t0:1411_9": "Paṭisambhidāmagge ca nikantikkhaṇe dvinnaṃ hetūnaṃ paccayāpi sahetukapaṭisandhiyā vuttattākatūpacitampi",
  "tika-abh07t0:1411_10": "kammaṃ taṇhāya assāditameva vipākaṃ abhinipphādeti,",
  "tika-abh07t0:1411_11": "tadā ca paṭisandhiyā samānavīthiyaṃ viya pavattamānāni cutiāsannajavanāni kathaṃ punappunaṃ laddhāsevanāni siyuṃ,",
  "tika-abh07t0:1411_12": "kathañca tāni tadā kaṇhāya parāmaṭṭhāni.",
  "tika-abh07t0:1411_13": "Apica paccuppannaṃ kammanimittaṃ cutiāsannappavattānaṃ pañcadvārikajavanānaṃ ārammaṇaṃ hoti.",
  "tika-abh07t0:1411_14": "“Pañcadvārikakammañca paṭisandhinimittakaṃ na hoti paridubbalabhāvato”ti aṭṭhakathāyaṃ vuttanti saccametaṃ.",
  "tika-abh07t0:1411_15": "Ñātakādīhi upaṭṭhāpitesu pana pupphādīsu sannihitesveva maraṇasambhavato tattha vaṇṇādikaṃ ārabbha cutiāsannavīthito",
  "tika-abh07t0:1411_16": "purimabhāgappavattānaṃ paṭisandhijananasamatthānaṃ manodvārikajavanānaṃ ārammaṇabhūtena saha samānattā",
  "tika-abh07t0:1411_17": "tadekasantatipatitaṃ cutiāsannajavanaggahitampi paccuppannaṃ vaṇṇādikaṃ kammanimittabhāvena vuttaṃ.",
  "tika-abh07t0:1411_18": "Evañca katvā vuttaṃ ānandācariyena “pañcadvāre ca āpāthamāgacchantaṃ paccuppannaṃ kammanimittaṃ āsannakatakammārammaṇasantatiyaṃ uppannaṃ,",
  "tika-abh07t0:1411_19": "taṃsadisañca daṭṭhabba”nti.",
  "tika-abh07t0:1412_0": "94. Yathārahanti dutiyacatutthapaṭhamatatiyānaṃ paṭisandhīnaṃ anurūpato.",
  "tika-abh07t0:1413_0": "98.",
  "tika-abh07t0:1413_1": "Āruppacutiyā paraṃ heṭṭhimāruppavajjitā āruppapaṭisandhiyo honti uparūpariarūpīnaṃ heṭṭhimaheṭṭhimakammassa anāyūhanato,",
  "tika-abh07t0:1413_2": "upacārajjhānassa pana balavabhāvato tassa vipākabhūtā kāmatihetukā paṭisandhiyo honti.",
  "tika-abh07t0:1413_3": "Rūpāvacaracutiyā paraṃ ahetukarahitā upacārajjhānānubhāveneva duhetukatihetukapaṭisandhiyo siyuṃ,",
  "tika-abh07t0:1413_4": "kāmatihetumhā cutito paraṃ sabbā eva kāmarūpārūpabhavapariyāpannā yathārahaṃ ahetukādipaṭisandhiyo siyuṃ.",
  "tika-abh07t0:1413_5": "Itaro duhetukāhetukacutito paraṃ kāmesveva bhavesu tihetukādipaṭisandhiyo siyuṃ.",
  "tika-abh07t0:1414_0": "Cutipaṭisandhikkamavaṇṇanā niṭṭhitā.",
  "tika-abh07t0:1415_0": "99.",
  "tika-abh07t0:1415_1": "Paṭisandhiyā nirodhassa anantarato paṭisandhinirodhānantarato.",
  "tika-abh07t0:1415_2": "Tadeva cittanti taṃsadisatāya tabbohārappavattattā tadeva cittaṃ yathā “tāniyeva osadhānī”ti.",
  "tika-abh07t0:1415_3": "Asati vīthicittuppādeti antarantarā vīthicittānaṃ uppāde asati,",
  "tika-abh07t0:1415_4": "cuticittaṃ hutvā nirujjhati tadeva cittanti sambandho.",
  "tika-abh07t0:1416_0": "101. Parivattantā pavattanti yāva vaṭṭamūlasamucchedātyadhippāyo.",
  "tika-abh07t0:1417_0": "102.",
  "tika-abh07t0:1417_1": "Yathā iha bhavepaṭisandhi ceva bhavaṅgañca vīthiyo ca cuti ca,",
  "tika-abh07t0:1417_2": "tathā puna bhavantare paṭisandhibhavaṅganti evamādikā ayaṃ cittasantati parivattatīti yojanā.",
  "tika-abh07t0:1417_3": "Keci pana imasmiṃ paricchede vīthimuttasaṅgahasseva dassitattā paṭisandhibhavaṅgacutīnameva idha gahaṇaṃ",
  "tika-abh07t0:1417_4": "yuttantyādhippāyena “paṭisandhibhavaṅgavīthiyo”ti imassa paṭisandhibhavaṅgappavāhāti atthaṃ vadanti,",
  "tika-abh07t0:1417_5": "taṃ tesaṃ matimattaṃ pavattisaṅgahadassanāvasāne tattha saṅgahitānaṃ sabbesameva nigamanassa adhippetattā.",
  "tika-abh07t0:1417_6": "Evañhi sati “paṭisaṅkhāya panetamaddhuva”nti ettha sabbesameva eta-",
  "tika-abh07t0:1417_7": "saddena parāmasanaṃ suṭṭhu upapannaṃ hoti.",
  "tika-abh07t0:1417_8": "Etaṃ yathāvuttaṃ vaṭṭapavattaṃ addhuvaṃ aniccaṃ palokadhammaṃ paṭisaṅkhāya paccavekkhitvā budhā paṇḍitā",
  "tika-abh07t0:1417_9": "cirāya cirakālaṃ subbatā hutvā accutaṃ dhuvaṃ acavanadhammaṃ padaṃ nibbānaṃ adhigantvā maggaphalañāṇena",
  "tika-abh07t0:1417_10": "sacchikatvā tatoyeva suṭṭhu samucchinnasinehabandhanā samaṃ nirupadhisesanibbānadhātuṃ essanti pāpuṇissanti.",
  "tika-abh07t0:1418_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1419_0": "Vīthimuttaparicchedavaṇṇanā niṭṭhitā.",
  "tika-abh07t0:1420_0": "6. Rūpaparicchedavaṇṇanā",
  "tika-abh07t0:1421_0": "1.",
  "tika-abh07t0:1421_1": "Evaṃ tāva cittacetasikavasena duvidhaṃ abhidhammatthaṃ dassetvā idāni rūpaṃ,",
  "tika-abh07t0:1421_2": "tadanantarañca nibbānaṃ dassetumārabhanto āha “ettāvatā”tyādi.",
  "tika-abh07t0:1421_3": "Sappabhedappavattikā uddesaniddesapaṭiniddesavasena tīhi paricchedehi vuttappabhedavanto,",
  "tika-abh07t0:1421_4": "pavattipaṭisandhivasena dvīhi paricchedehi vuttappavattivanto ca cittacetasikā dhammā ettāvatā pañcahi paricchedehi vibhattā hi yasmā,",
  "tika-abh07t0:1421_5": "idāni yathānuppattaṃ rūpaṃ pavuccatīti yojanā.",
  "tika-abh07t0:1422_0": "2.",
  "tika-abh07t0:1422_1": "Idāni yathāpaṭiññātarūpavibhāgatthaṃ mātikaṃ ṭhapetuṃ “samuddesā”tyādi vuttaṃ.",
  "tika-abh07t0:1422_2": "Saṅkhepato uddisanaṃ samuddeso.",
  "tika-abh07t0:1422_3": "Ekavidhādivasena vibhajanaṃ vibhāgo,",
  "tika-abh07t0:1422_4": "samuṭṭhāti etasmā phalanti samuṭṭhānaṃ,",
  "tika-abh07t0:1422_5": "kammādayo rūpajanakapaccayā.",
  "tika-abh07t0:1422_6": "Cakkhudasakādayo kalāpā.",
  "tika-abh07t0:1422_7": "Pavattikkamato ceti bhavakālasattabhedena rūpānaṃ uppattikkamato.",
  "tika-abh07t0:1423_0": "Rūpasamuddesavaṇṇanā",
  "tika-abh07t0:1424_0": "3.",
  "tika-abh07t0:1424_1": "Upādinnānupādinnasantānesu sasambhāradhātuvasena mahantā hutvā bhūtā pātubhūtāti mahābhūtā.",
  "tika-abh07t0:1424_2": "Athavā anekavidhaabbhutavisesadassanena,",
  "tika-abh07t0:1424_3": "anekābhūtadassanena vā mahantāni abbhutāni,",
  "tika-abh07t0:1424_4": "abhūtāni vā etesūti mahābhūtā,",
  "tika-abh07t0:1424_5": "māyākārādayo.",
  "tika-abh07t0:1424_6": "Tehi samānā sayaṃ anīlādisabhāvāneva nīlādiupādāyarūpadassanāditoti mahābhūtā.",
  "tika-abh07t0:1424_7": "Manāpavaṇṇasaṇṭhānādīhi vā sattānaṃ vañcikā yakkhiniādayo viya manāpaitthipurisarūpadassanādinā sattānaṃ",
  "tika-abh07t0:1424_8": "vañcakattā mahantāni abhūtāni etesūti mahābhūtā.",
  "tika-abh07t0:1424_9": "Vuttampi hetaṃ –",
  "tika-abh07t0:1425_0": "“Mahantā pātubhūtāti, mahābhūtasamāti vā;",
  "tika-abh07t0:1426_0": "Vañcakattā abhūtena, ‘mahābhūtā’ti sammatā”ti. ;",
  "tika-abh07t0:1427_0": "Atha vā mahantapātubhāvato mahantāni bhavanti etesu upādārūpāni,",
  "tika-abh07t0:1427_1": "bhūtāni cāti mahābhūtāni.",
  "tika-abh07t0:1427_2": "Mahābhūte upādāya pavattaṃ rūpaṃ upādāyarūpaṃ.",
  "tika-abh07t0:1427_3": "Yadi evaṃ “ekaṃ mahābhūtaṃ paṭicca tato mahābhūtā”tyādivacanato ekekamahābhūtā sesamahābhūtānaṃ nissayā hontīti tesampi upādāyarūpatāpasaṅgoti?",
  "tika-abh07t0:1427_4": "Nayidamevaṃ upādāyeva pavattarūpānaṃ taṃsamaññāsiddhito.",
  "tika-abh07t0:1427_5": "Yañhi mahābhūte upādiyati,",
  "tika-abh07t0:1427_6": "sayañca aññehi upādīyati.",
  "tika-abh07t0:1427_7": "Na taṃ upādāyarūpaṃ.",
  "tika-abh07t0:1427_8": "Yaṃ pana upādīyateva,",
  "tika-abh07t0:1427_9": "na kenaci upādīyati,",
  "tika-abh07t0:1427_10": "tadeva upādāyarūpanti natthi bhūtānaṃ tabbohārappasaṅgo.",
  "tika-abh07t0:1427_11": "Apica catunnaṃ mahābhūtānaṃ upādāyarūpanti upādāyarūpalakkhaṇanti natthi tayo upādāya pavattānaṃ upādāyarūpatāti.",
  "tika-abh07t0:1428_0": "4.",
  "tika-abh07t0:1428_1": "Pathanaṭṭhena pathavī,",
  "tika-abh07t0:1428_2": "tarupabbatādīnaṃ pakatipathavī viya sahajātarūpānaṃ patiṭṭhānabhāvena pakkhāyati,",
  "tika-abh07t0:1428_3": "upaṭṭhātīti vuttaṃ hoti,",
  "tika-abh07t0:1428_4": "pathavī eva dhātu salakkhaṇadhāraṇādito nissattanijjīvaṭṭhena sarīraselāvayavadhātusadisattā cāti pathavīdhātu.",
  "tika-abh07t0:1428_5": "Āpeti sahajātarūpāni pattharati,",
  "tika-abh07t0:1428_6": "āpāyati vā brūheti vaḍḍhetīti āpo.",
  "tika-abh07t0:1428_7": "Tejeti paripāceti,",
  "tika-abh07t0:1428_8": "niseti vā tikkhabhāvena sesabhūtattayaṃ usmāpetīti tejo.",
  "tika-abh07t0:1428_9": "Vāyati desantaruppattihetubhāvena bhūtasaṅghātaṃ pāpetīti vāyo.",
  "tika-abh07t0:1428_10": "Catassopi panetā yathākkamaṃ kathinattadavattauṇhattavitthambhanattalakkhaṇāti daṭṭhabbaṃ.",
  "tika-abh07t0:1429_0": "5.",
  "tika-abh07t0:1429_1": "Cakkhādīnaṃ vacanattho heṭṭhā kathitova.",
  "tika-abh07t0:1429_2": "Pasādarūpaṃ nāma catunnaṃ mahābhūtānaṃ pasannabhāvahetukattā.",
  "tika-abh07t0:1429_3": "Taṃ pana yathākkamaṃ daṭṭhukāmatāsotukāmatāghāyitukāmatāsāyitukāmatāphusitukāmatānidānakammasamuṭṭhānabhūtappasādalakkhaṇaṃ.",
  "tika-abh07t0:1429_4": "Tattha cakkhu tāva majjhe kaṇhamaṇḍalassa ūkāsirappamāṇe abhimukhe ṭhitānaṃ sarīrasaṇṭhānuppattipadese",
  "tika-abh07t0:1429_5": "telamiva picupaṭalāni sattakkhipaṭalāni byāpetvā dhāraṇanahāpanamaṇḍanabījanakiccāhi catūhi dhātīhi viya",
  "tika-abh07t0:1429_6": "khattiyakumāro sandhāraṇabandhanaparipācanasamudīraṇakiccāhi catūhi dhātūhi katūpakāraṃ utucittāhārehi",
  "tika-abh07t0:1429_7": "upatthambhiyamānaṃ āyunā paripāliyamānaṃ vaṇṇādīhi parivāritaṃ yathāyogaṃ cakkhuviññāṇādīnaṃ vatthudvārabhāvaṃ",
  "tika-abh07t0:1429_8": "sadhentaṃ pavattati,",
  "tika-abh07t0:1429_9": "itaraṃ “sasambhāracakkhū”ti vuccati.",
  "tika-abh07t0:1429_10": "Evaṃ sotādayopi yathākkamaṃ sotabilabbhantare aṅgulivedhanākāraṃ upacitatanutambalomaṃ,",
  "tika-abh07t0:1429_11": "nāsikabbhantare ajapadasaṇṭhānaṃ,",
  "tika-abh07t0:1429_12": "jivhāmajjhe uppaladalaggasaṇṭhānaṃ padesaṃ abhibyāpetvā pavattanti,",
  "tika-abh07t0:1429_13": "itaraṃ pana ṭhapetvā kammajatejassa patiṭṭhānaṭṭhānaṃ kesaggalomagganakhaggasukkhacammāni ca avasesaṃ sakalasarīraṃ pharitvā pavattati.",
  "tika-abh07t0:1429_14": "Evaṃ santepi itarehi tassa saṅkaro na hoti bhinnanissayalakkhaṇattā.",
  "tika-abh07t0:1429_15": "Ekanissayānipi hi rūparasādīni lakkhaṇabhedato asaṃkiṇṇāti kiṃ pana bhinnanissayā pasādā.",
  "tika-abh07t0:1430_0": "6.",
  "tika-abh07t0:1430_1": "Āpodhātuyā sukhumabhāvena phusituṃ asakkuṇeyyattā vuttaṃ “āpodhātu vivajjitaṃ bhūtattayasaṅkhāta”nti.",
  "tika-abh07t0:1430_2": "Kiñcāpi hi sītatā phusitvā gayhati,",
  "tika-abh07t0:1430_3": "sā pana tejoyeva.",
  "tika-abh07t0:1430_4": "Mande hi uṇhatte sītabuddhi sītatāsaṅkhātassa kassaci guṇassa abhāvato.",
  "tika-abh07t0:1430_5": "Tayidaṃ sītabuddhiyā anavaṭṭhitabhāvato viññāyati pārāpāre viya.",
  "tika-abh07t0:1430_6": "Tathā hi ghammakāle ātape ṭhatvā chāyaṃ paviṭṭhānaṃ sītabuddhi hoti,",
  "tika-abh07t0:1430_7": "tattheva cirakālaṃ ṭhitānaṃ uṇhabuddhi.",
  "tika-abh07t0:1430_8": "Yadi ca āpodhātu sītatā siyā,",
  "tika-abh07t0:1430_9": "uṇhabhāvena saha ekasmiṃ kalāpe upalabbheyya,",
  "tika-abh07t0:1430_10": "na cevaṃ upalabbhati,",
  "tika-abh07t0:1430_11": "tasmā viññāyati “na āpodhātu sītatā”ti.",
  "tika-abh07t0:1430_12": "Ye pana “davatā āpodhātu,",
  "tika-abh07t0:1430_13": "sā ca phusitvā gayhatī”ti vadanti,",
  "tika-abh07t0:1430_14": "te vattabbā “davatā nāma phusitvā gayhatīti idaṃ āyasmantānaṃ abhimānamattaṃ saṇṭhāne viyā”ti.",
  "tika-abh07t0:1430_15": "Vuttañhetaṃ porāṇehi –",
  "tika-abh07t0:1431_0": "“Davatāsahavuttīni, tīṇi bhūtāni samphusaṃ;",
  "tika-abh07t0:1432_0": "Davataṃ samphusāmīti, lokoyamabhimaññati.",
  "tika-abh07t0:1433_0": "“Bhūte phusitvā saṇṭhānaṃ, manasā gaṇhato yathā;",
  "tika-abh07t0:1434_0": "Paccakkhato phusāmīti, viññeyyā davatā tathā”ti.",
  "tika-abh07t0:1435_0": "Gocararūpaṃ nāma pañcaviññāṇavisayabhāvato.",
  "tika-abh07t0:1435_1": "Gāvo indriyāni caranti etthāti gocaranti hi ārammaṇassetaṃ nāmaṃ.",
  "tika-abh07t0:1435_2": "Taṃ panetaṃ pañcavidhampi yathākkamaṃ cakkhuviññāṇādīnaṃ gocarabhāvalakkhaṇaṃ,",
  "tika-abh07t0:1435_3": "cakkhādipaṭihananalakkhaṇaṃ vā.",
  "tika-abh07t0:1436_0": "7.",
  "tika-abh07t0:1436_1": "Itthiyā bhāvo itthattaṃ.",
  "tika-abh07t0:1436_2": "Purisassa bhāvo purisattaṃ.",
  "tika-abh07t0:1436_3": "Tattha itthiliṅganimittakuttākappahetubhāvalakkhaṇaṃ itthattaṃ,",
  "tika-abh07t0:1436_4": "purisaliṅgādihetubhāvalakkhaṇaṃ purisattaṃ.",
  "tika-abh07t0:1436_5": "Tattha itthīnaṃ aṅgajātaṃ itthiliṅgaṃ.",
  "tika-abh07t0:1436_6": "Sarādhippāyā itthinimittaṃ “itthī”ti sañjānanassa paccayabhāvato.",
  "tika-abh07t0:1436_7": "Avisadaṭhānagamananisajjādi itthikuttaṃ.",
  "tika-abh07t0:1436_8": "Itthisaṇṭhānaṃ itthākappo.",
  "tika-abh07t0:1436_9": "Purisaliṅgādīnipi vuttanayena daṭṭhabbāni.",
  "tika-abh07t0:1436_10": "Aṭṭhakathāyaṃ pana aññathā itthiliṅgādīni vaṇṇitāni.",
  "tika-abh07t0:1436_11": "Taṃ pana evaṃ saṅgahetvā vadanti –",
  "tika-abh07t0:1437_0": "“Liṅgaṃ hatthādisaṇṭhānaṃ, nimittaṃ mihitādikaṃ;",
  "tika-abh07t0:1438_0": "Kuttaṃ suppādinā kīḷā, ākappo gamanādika”nti.",
  "tika-abh07t0:1439_0": "Bhāvarūpaṃ nāma bhavati etena itthādiabhidhānaṃ,",
  "tika-abh07t0:1439_1": "buddhi cāti katvā.",
  "tika-abh07t0:1439_2": "Taṃ panetaṃ kāyindriyaṃ viya sakalasarīraṃ pharitvā tiṭṭhati.",
  "tika-abh07t0:1440_0": "8.",
  "tika-abh07t0:1440_1": "Hadayameva manodhātumanoviññāṇadhātūnaṃ nissayattā vatthu cāti hadayavatthu.",
  "tika-abh07t0:1440_2": "Tathā hi taṃ dhātudvayanissayabhāvalakkhaṇaṃ,",
  "tika-abh07t0:1440_3": "tañca hadayakosabbhantare aḍḍhapasatamattaṃ lohitaṃ nissāya pavattati.",
  "tika-abh07t0:1440_4": "Rūpakaṇḍe avuttassapi panetassa āgamato,",
  "tika-abh07t0:1440_5": "yuttito ca atthibhāvo daṭṭhabbo. Tattha,",
  "tika-abh07t0:1440_6": "taṃ rūpaṃ nissāya manodhātu ca manoviññāṇadhātu ca vattanti “yaṃ rūpaṃ manodhātuyā ca manoviññāṇadhātuyā",
  "tika-abh07t0:1440_7": "ca taṃsampayuttakānañca dhammānaṃ nissayapaccayena paccayo”ti evamāgataṃ paṭṭhānavacanaṃ āgamo.",
  "tika-abh07t0:1440_8": "Yutti panevaṃ daṭṭhabbā –",
  "tika-abh07t0:1441_0": "“Nipphannabhūtikādhārā, dve dhātū kāmarūpinaṃ;",
  "tika-abh07t0:1442_0": "Rūpānubandhavuttittā, cakkhuviññāṇādayo viya.",
  "tika-abh07t0:1443_0": "“Cakkhādinissitānetā, tassaññādhārabhāvato;",
  "tika-abh07t0:1444_0": "Nāpi rūpādike tesaṃ, bahiddhāpi pavattito.",
  "tika-abh07t0:1445_0": "“Na cāpi jīvitaṃ tassa, kiccantaraniyuttito;",
  "tika-abh07t0:1446_0": "Na ca bhāvadvayaṃ tasmiṃ, asantepi pavattito.",
  "tika-abh07t0:1447_0": "“Tasmā tadaññaṃ vatthu taṃ, bhūtikanti vijāniyaṃ;",
  "tika-abh07t0:1448_0": "Vatthālambadukānantu, desanābhedato idaṃ;",
  "tika-abh07t0:1449_0": "Dhammasaṅgaṇipāṭhasmiṃ, na akkhātaṃ mahesinā”ti.",
  "tika-abh07t0:1450_0": "9.",
  "tika-abh07t0:1450_1": "Jīvanti tenāti jīvitaṃ,",
  "tika-abh07t0:1450_2": "tadeva kammajarūpaparipālane ādhipaccayogato indriyanti jīvitindriyaṃ.",
  "tika-abh07t0:1450_3": "Tathā hetaṃ kammajarūpaparipālanalakkhaṇaṃ.",
  "tika-abh07t0:1450_4": "Yathāsakaṃ khaṇamattaṭṭhāyīnampi hi sahajātānaṃ pavattihetubhāveneva anupālakaṃ.",
  "tika-abh07t0:1450_5": "Na hi tesaṃ kammaṃyeva ṭhitikāraṇaṃ hoti āhārajādīnaṃ āhārādi viya kammassa taṅkhaṇābhāvato.",
  "tika-abh07t0:1450_6": "Idaṃ pana saha pācanagginā anavasesaupādinnakāyaṃ byāpetvā pavattati.",
  "tika-abh07t0:1451_0": "10.",
  "tika-abh07t0:1451_1": "Kabaḷaṃ katvā ajjhoharīyatīti kabaḷīkāro āhāro,",
  "tika-abh07t0:1451_2": "idañca savatthukaṃ katvā āhāraṃ dassetuṃ vuttaṃ.",
  "tika-abh07t0:1451_3": "Sendriyakāyopatthambhanahetubhūtā pana aṅgamaṅgānusārī rasaharasaṅkhātā ajjhoharitabbāhārasinehabhūtā ojā idha āhārarūpaṃ nāma.",
  "tika-abh07t0:1451_4": "Tathā hetaṃ sendriyakāyopatthambhanahetubhāvalakkhaṇaṃ,",
  "tika-abh07t0:1451_5": "ojaṭṭhamakarūpāharaṇalakkhaṇaṃ vā.",
  "tika-abh07t0:1452_0": "11.",
  "tika-abh07t0:1452_1": "Kakkhaḷattādinā attano attano sabhāvena upalabbhanato sabhāvarūpaṃ nāma.",
  "tika-abh07t0:1452_2": "Uppādādīhi,",
  "tika-abh07t0:1452_3": "aniccatādīhi vā lakkhaṇehi sahitanti salakkhaṇaṃ.",
  "tika-abh07t0:1452_4": "Paricchedādibhāvaṃ vinā attano sabhāveneva kammādīhi paccayehi nipphannattā nippharūpaṃ nāma.",
  "tika-abh07t0:1452_5": "Ruppanasabhāvo rūpaṃ,",
  "tika-abh07t0:1452_6": "tena yuttampi rūpaṃ,",
  "tika-abh07t0:1452_7": "yathā “arisaso,",
  "tika-abh07t0:1452_8": "nīluppala”nti,",
  "tika-abh07t0:1452_9": "svāyaṃ rūpa-",
  "tika-abh07t0:1452_10": "saddo ruḷhiyā ataṃsabhāvepi pavattatīti aparena rūpa-",
  "tika-abh07t0:1452_11": "saddena visesetvā “rūparūpa”nti vuttaṃ yathā “dukkhadukkha”nti.",
  "tika-abh07t0:1452_12": "Paricchedādibhāvaṃ atikkamitvā sabhāveneva upalabbhanato lakkhaṇattayāropanena sammasituṃ arahattā sammasanarūpaṃ.",
  "tika-abh07t0:1453_0": "12.",
  "tika-abh07t0:1453_1": "Na kassatīti akāso.",
  "tika-abh07t0:1453_2": "Akāsoyeva ākāso,",
  "tika-abh07t0:1453_3": "nijjīvaṭṭhena dhātu cāti ākāsadhātu.",
  "tika-abh07t0:1453_4": "Cakkhudasakādiekekakalāpagatarūpānaṃ kalāpantarehi asaṃkiṇṇabhāvāpādanavasena paricchedakaṃ,",
  "tika-abh07t0:1453_5": "tehi vā paricchijjamānaṃ,",
  "tika-abh07t0:1453_6": "tesaṃ paricchedamattaṃ vā rūpaṃ paricchedarūpaṃ.",
  "tika-abh07t0:1453_7": "Tañhi taṃ taṃ rūpakalāpaṃ paricchindantaṃ viya hoti.",
  "tika-abh07t0:1453_8": "Vijjamānepi ca kalāpantarabhūtehi kalāpantarabhūtānaṃ samphuṭṭhabhāve taṃtaṃrūpavivittatā rūpapariyanto ākāso.",
  "tika-abh07t0:1453_9": "Yesañca so paricchedo,",
  "tika-abh07t0:1453_10": "tehi sayaṃ asamphuṭṭhoyeva.",
  "tika-abh07t0:1453_11": "Aññathā paricchinnatā na siyā tesaṃ rūpānaṃ byāpībhāvāpattito.",
  "tika-abh07t0:1453_12": "Abyāpitā hi asamphuṭṭhatā.",
  "tika-abh07t0:1453_13": "Tenāha bhagavā “asamphuṭṭhaṃ catūhi mahābhūtehī”ti.",
  "tika-abh07t0:1454_0": "13.",
  "tika-abh07t0:1454_1": "Calamānakāyena adhippāyaṃ viññāpeti,",
  "tika-abh07t0:1454_2": "sayañca tena viññāyatīti kāyaviññatti.",
  "tika-abh07t0:1454_3": "Saviññāṇakasaddasaṅkhātavācāya adhippāyaṃ viññāpeti,",
  "tika-abh07t0:1454_4": "sayañca tāya viññāyatīti vacīviññatti.",
  "tika-abh07t0:1454_5": "Tattha abhikkamādijanakacittasamuṭṭhānavāyodhātuyā sahajātarūpasanthambhanasandhāraṇacalitesu sahakārīkāraṇabhūto",
  "tika-abh07t0:1454_6": "phandamānakāyaphandanataṃhetukavāyodhātuvinimutto mahantaṃ pāsāṇaṃ ukkhipantassa sabbathāmena gahaṇakāle",
  "tika-abh07t0:1454_7": "ussāhanavikāro viya rūpakāyassa pariphandanapaccayabhāvena upalabbhamāno vikāro kāyaviññatti.",
  "tika-abh07t0:1454_8": "Sā hi phandamānakāyena adhippāyaṃ viññāpeti.",
  "tika-abh07t0:1454_9": "Na hi viññattivikārarahitesu rukkhacalanādīsu “idamesa kāretī”ti adhippāyaggahaṇaṃ diṭṭhanti.",
  "tika-abh07t0:1454_10": "Hatthacalanādīsu ca phandamānakāyaggahaṇānantaraṃ aviññāyamānantarehi manodvārajavanehi gayhamānattā sayañca kāyena viññāyati.",
  "tika-abh07t0:1455_0": "Kathaṃ pana viññattivasena hatthacalanādayo hontīti? Vuccate –",
  "tika-abh07t0:1455_1": "ekāvajjanavīthiyaṃ sattasu javanesu sattamajavanasamuṭṭhānavāyodhātu viññattivikārasahitāva paṭhamajavanādisamuṭṭhānāhi",
  "tika-abh07t0:1455_2": "vāyodhātūhi laddhopatthambhā desantaruppattihetubhāvena calayati cittajaṃ,",
  "tika-abh07t0:1455_3": "purimajavanādisambhūtā pana santhambhanasandhāraṇamattakarā tassa upakārāya hontīti.",
  "tika-abh07t0:1455_4": "Yathā hi sattahi yugehi ākaḍḍhitabbasakaṭe sattamayugayuttāyeva goṇā heṭṭhā chasu yugesu yuttagoṇehi laddhūpatthambhā sakaṭaṃ cālenti,",
  "tika-abh07t0:1455_5": "paṭhamayugādiyuttā pana upatthambhanasandhāraṇamattameva sādhentā tesaṃ upakārāya honti,",
  "tika-abh07t0:1455_6": "evaṃsampadamidaṃ daṭṭhabbaṃ.",
  "tika-abh07t0:1456_0": "Desantaruppattiyeva cettha calanaṃ uppannadesato kesaggamattampi dhammānaṃ saṅkamanābhāvato.",
  "tika-abh07t0:1456_1": "Itarathā nesaṃ abyāpārakatā,",
  "tika-abh07t0:1456_2": "khaṇikatā ca na siyā.",
  "tika-abh07t0:1456_3": "Desantaruppattihetubhāvoti ca yathā attanā sahajarūpāni heṭṭhimajavanasamuṭṭhitarūpehi patiṭṭhitaṭṭhānato aññattha uppajjanti,",
  "tika-abh07t0:1456_4": "evaṃ tehi saha tattha uppattiyevāti daṭṭhabbaṃ,",
  "tika-abh07t0:1456_5": "ettha pana cittaje calite taṃsambandhena itarampi calati nadīsote pakkhittasukkhagomayapiṇḍaṃ viya.",
  "tika-abh07t0:1456_6": "Tathā calayituṃ asakkonti yopi paṭhamajavanādisamuṭṭhānavāyodhātuyo viññattivikārasahitāyeva yena disābhāgena ayaṃ abhikkamādīni pavattetukāmo,",
  "tika-abh07t0:1456_7": "tadabhimukhabhāvavikārasambhavato.",
  "tika-abh07t0:1456_8": "Evañca katvā manodvārāvajjanassapi viññattisamuṭṭhāpakattaṃ vakkhati.",
  "tika-abh07t0:1456_9": "Vacībhedakaracittasamuṭṭhānapathavīdhātuyā akkharuppattiṭṭhānagataupādinnarūpehi saha ghaṭṭanapaccayabhūto eko vikāro vacīviññatti.",
  "tika-abh07t0:1456_10": "Yaṃ panettha vattabbaṃ,",
  "tika-abh07t0:1456_11": "taṃ kāyaviññattiyaṃ vuttanayena daṭṭhabbaṃ.",
  "tika-abh07t0:1457_0": "Ayaṃ pana viseso –",
  "tika-abh07t0:1457_1": "yathā tattha “phandamānakāyaggahaṇānantara”nti vuttaṃ,",
  "tika-abh07t0:1457_2": "evamidha “suyyamānasaddasavanānantara”nti yojetabbaṃ.",
  "tika-abh07t0:1457_3": "Idha ca santhambhanādīnaṃ abhāvato sattamajavanasamuṭṭhitātyādinayo na labbhati.",
  "tika-abh07t0:1457_4": "Ghaṭṭanena hi saddhiṃyeva saddo uppajjati.",
  "tika-abh07t0:1457_5": "Ghaṭṭanañca paṭhamajavanādīsupi labbhateva.",
  "tika-abh07t0:1457_6": "Ettha ca yathā ussāpetvā baddhagosīsatālapaṇṇādirūpāni disvā tadanantarappavattāya aviññāyamānantarāya",
  "tika-abh07t0:1457_7": "manodvāravīthiyā gosīsādīnaṃ udakasahacāritappakāraṃ saññāṇaṃ gahetvā udakaggahaṇaṃ hoti,",
  "tika-abh07t0:1457_8": "evaṃ vipphandamānasamuccāriyamānakāyasadde gahetvā tadanantarappavattāya aviññāyamānantarāya manodvāravīthiyā",
  "tika-abh07t0:1457_9": "purimasiddhasambandhūpanissayāya sādhippāyavikāraggahaṇaṃ hotīti ayaṃ dvinnaṃ sādhāraṇā upamā.",
  "tika-abh07t0:1458_0": "14.",
  "tika-abh07t0:1458_1": "Lahubhāvo lahutā.",
  "tika-abh07t0:1458_2": "Mudubhāvo mudutā.",
  "tika-abh07t0:1458_3": "Kammaññabhāvo kammaññatā.",
  "tika-abh07t0:1458_4": "Yathākkamañcetā arogino viya rūpānaṃ agarutā suparimadditacammassa viya akathinatā sudhantasuvaṇṇassa viya sarīrakiriyānaṃ anukūlabhāvoti daṭṭhabbaṃ.",
  "tika-abh07t0:1458_5": "Aññamaññaṃ avijahantassapi hi lahutādittayassa taṃtaṃvikārādhikarūpehi nānattaṃ vuccati,",
  "tika-abh07t0:1458_6": "dandhattakaradhātukkhobhappaṭipakkhapaccayasamuṭṭhāno hi rūpavikāro lahutā.",
  "tika-abh07t0:1458_7": "Thaddhattakaradhātukkhobhappaṭipakkhapaccayasamuṭṭhāno mudutā.",
  "tika-abh07t0:1458_8": "Sarīrakiriyānaṃ ananukūlabhāvakaradhātukkhobhappaṭipakkhapaccayasamuṭṭhāno kammaññatāti.",
  "tika-abh07t0:1459_0": "15.",
  "tika-abh07t0:1459_1": "Upacayanaṃ upacayo,",
  "tika-abh07t0:1459_2": "paṭhamacayotyattho “upaññatta”ntyādīsu viya upa-",
  "tika-abh07t0:1459_3": "saddassa paṭhamatthajotanato.",
  "tika-abh07t0:1459_4": "Santāno santati,",
  "tika-abh07t0:1459_5": "pabandhotyattho.",
  "tika-abh07t0:1459_6": "Tattha paṭisandhito paṭṭhāya yāva cakkhādidasakānaṃ uppatti,",
  "tika-abh07t0:1459_7": "etthantare rūpuppādo upacayo nāma.",
  "tika-abh07t0:1459_8": "Tato paraṃ santati nāma.",
  "tika-abh07t0:1459_9": "Yathāsakaṃ khaṇamattaṭṭhāyīnaṃ rūpānaṃ nirodhābhimukhabhāvavasena jīraṇaṃ jarā,",
  "tika-abh07t0:1459_10": "sāyeva jaratā,",
  "tika-abh07t0:1459_11": "niccadhuvabhāvena na iccaṃ anupagantabbanti aniccaṃ,",
  "tika-abh07t0:1459_12": "tassa bhāvo aniccatā,",
  "tika-abh07t0:1459_13": "rūpaparibhedo.",
  "tika-abh07t0:1459_14": "Lakkhaṇarūpaṃ nāma dhammānaṃ taṃtaṃavatthāvasena lakkhaṇahetuttā.",
  "tika-abh07t0:1460_0": "16.",
  "tika-abh07t0:1460_1": "Jātirūpamevāti paṭisandhito paṭṭhāya rūpānaṃ khaṇe khaṇe uppattibhāvato jātisaṅkhātaṃ rūpuppattibhāvena",
  "tika-abh07t0:1460_2": "catusantatirūpappaṭibaddhavuttittā rūpasammatañca jātirūpameva upacayasantatibhāvena pavuccati paṭhamupariniccattasaṅkhātappavattiākārabhedato",
  "tika-abh07t0:1460_3": "veneyyavasena “upacayo santatī”ti vibhajitvā vuttattā.",
  "tika-abh07t0:1460_4": "Evañca katvā tāsaṃ niddese atthato abhedaṃ dassetuṃ “yo āyatanānaṃ ācayo,",
  "tika-abh07t0:1460_5": "so rūpassa upacayo.",
  "tika-abh07t0:1460_6": "Yo rūpassa upacayo,",
  "tika-abh07t0:1460_7": "sā rūpassa santatī”ti vuttaṃ.",
  "tika-abh07t0:1460_8": "Ekādasavidhampīti sabhāgasaṅgahavasena ekādasappakārampi.",
  "tika-abh07t0:1461_0": "17.",
  "tika-abh07t0:1461_1": "Cattāro bhūtā,",
  "tika-abh07t0:1461_2": "pañca pasādā,",
  "tika-abh07t0:1461_3": "cattāro visayā,",
  "tika-abh07t0:1461_4": "duvidho bhāvo,",
  "tika-abh07t0:1461_5": "hadayarūpamiccapi idaṃ jīvitāhārarūpehi dvīhi saha aṭṭhārasavidhaṃ,",
  "tika-abh07t0:1461_6": "tathā paricchedo ca duvidhā viññatti,",
  "tika-abh07t0:1461_7": "tividho vikāro,",
  "tika-abh07t0:1461_8": "catubbidhaṃ lakkhaṇanti rūpānaṃ paricchedavikārādibhāvaṃ vinā visuṃ paccayehi anibbattattā ime anipphannā dasa ceti aṭṭhavīsatividhaṃ bhave.",
  "tika-abh07t0:1462_0": "Rūpasamuddesavaṇṇanā niṭṭhitā.",
  "tika-abh07t0:1463_0": "Rūpavibhāgavaṇṇanā",
  "tika-abh07t0:1464_0": "18.",
  "tika-abh07t0:1464_1": "Idāni yathāuddiṭṭharūpānaṃ ekavidhādinayadassanatthaṃ “sabbañca paneta”ntyādi vuttaṃ.",
  "tika-abh07t0:1464_2": "Sampayuttassa alobhādihetuno abhāvā ahetukaṃ.",
  "tika-abh07t0:1464_3": "Yathāsakaṃ paccayavantatāya sappaccayaṃ.",
  "tika-abh07t0:1464_4": "Attānaṃ ārabbha pavattehi kāmāsavādīhi sahitattā sāsavaṃ.",
  "tika-abh07t0:1464_5": "Paccayehi abhisaṅkhatattā saṅkhataṃ.",
  "tika-abh07t0:1464_6": "Upādānakkhandhasaṅkhāte loke niyuttatāya lokiyaṃ.",
  "tika-abh07t0:1464_7": "Kāmataṇhāya avacaritattā kāmāvacaraṃ.",
  "tika-abh07t0:1464_8": "Arūpadhammānaṃ viya kassaci ārammaṇassa aggahaṇato nāssa ārammaṇanti anārammaṇaṃ.",
  "tika-abh07t0:1464_9": "Tadaṅgādivasena pahātabbatābhāvato appahātabbaṃ. Iti-",
  "tika-abh07t0:1464_10": "saddo pakārattho,",
  "tika-abh07t0:1464_11": "tena “abyākata”ntyādikaṃ sabbaṃ ekavidhanayaṃ saṅgaṇhāti.",
  "tika-abh07t0:1465_0": "19.",
  "tika-abh07t0:1465_1": "Ajjhattikarūpaṃ attabhāvasaṅkhātaṃ attānaṃ adhikicca uddissa pavattattā.",
  "tika-abh07t0:1465_2": "Kāmaṃ aññepi hi ajjhattasambhūtā atthi,",
  "tika-abh07t0:1465_3": "ruḷhīvasena pana cakkhādikaṃyeva ajjhattikaṃ.",
  "tika-abh07t0:1465_4": "Atha vā “yadi mayaṃ na homa,",
  "tika-abh07t0:1465_5": "tvaṃ kaṭṭhakaliṅgarūpamo bhavissasī”ti vadantā viya attabhāvassa sātisayaṃ upakārattā cakkhādīneva visesato ajjhattikāni nāma.",
  "tika-abh07t0:1465_6": "Attasaṅkhātaṃ vā cittaṃ adhikicca tassa dvārabhāvena pavattatīti ajjhattaṃ,",
  "tika-abh07t0:1465_7": "tadeva ajjhattikaṃ.",
  "tika-abh07t0:1465_8": "Tato bahibhūtattā itaraṃ tevīsatividhaṃ bāhirarūpaṃ.",
  "tika-abh07t0:1466_0": "20. Itaraṃ bāvīsatividhaṃ avatthurūpaṃ.",
  "tika-abh07t0:1467_0": "22.",
  "tika-abh07t0:1467_1": "Aṭṭhavidhampi indriyarūpaṃ pañcaviññāṇesu liṅgādīsu sahajarūpaparipālane ca ādhipaccayogato.",
  "tika-abh07t0:1467_2": "Pasādarūpassa hi pañcavidhassa cakkhuviññāṇādīsu ādhipaccaṃ attano paṭumandādibhāvena tesampi paṭumandādibhāvāpādanato.",
  "tika-abh07t0:1467_3": "Bhāvadvayassāpi itthiliṅgādīsu ādhipaccaṃ yathāsakaṃ paccayehi uppajjamānānampi tesaṃ yebhuyyena sabhāvakasantāneyeva taṃtadākārena uppajjanato,",
  "tika-abh07t0:1467_4": "na pana indriyapaccayabhāvato.",
  "tika-abh07t0:1467_5": "Jīvitassa ca kammajaparipālane ādhipaccaṃ tesaṃ yathāsakaṃ khaṇaṭṭhānassa jīvitindriyappaṭibaddhattā.",
  "tika-abh07t0:1467_6": "Sayañca attanā ṭhapitadhammasambandheneva pavattati nāviko viya.",
  "tika-abh07t0:1468_0": "23.",
  "tika-abh07t0:1468_1": "Visayavisayibhāvappattivasena thūlattā oḷārikarūpaṃ.",
  "tika-abh07t0:1468_2": "Tatoyeva gahaṇassa sukarattā santikerūpaṃ āsannarūpaṃ nāma. Yo sayaṃ,",
  "tika-abh07t0:1468_3": "nissayavasena ca sampattānaṃ,",
  "tika-abh07t0:1468_4": "asampattānañca paṭimukhabhāvo aññamaññapatanaṃ,",
  "tika-abh07t0:1468_5": "so paṭigho viyāti paṭigho.",
  "tika-abh07t0:1468_6": "Yathā hi paṭighāte sati dubbalassa calanaṃ hoti,",
  "tika-abh07t0:1468_7": "evaṃ aññamaññaṃ paṭimukhabhāve sati arūpasabhāvattā dubbalassa bhavaṅgassa calanaṃ hoti.",
  "tika-abh07t0:1468_8": "Paṭigho yassa atthi taṃ sappaṭighaṃ.",
  "tika-abh07t0:1468_9": "Tattha sayaṃ sampatti phoṭṭhabbassa,",
  "tika-abh07t0:1468_10": "nissayavasena sampatti ghānajivhākāyagandharasānaṃ,",
  "tika-abh07t0:1468_11": "ubhayathāpi asampatti cakkhusotarūpasaddānanti daṭṭhabbaṃ.",
  "tika-abh07t0:1468_12": "Itaraṃ soḷasavidhaṃ oḷārikatādisabhāvābhāvato sukhumarūpādikaṃ.",
  "tika-abh07t0:1469_0": "24.",
  "tika-abh07t0:1469_1": "Kammato jātaṃ aṭṭhārasavidhaṃ upādinnarūpaṃ taṇhādiṭṭhīhi upetena kammunā attano phalabhāvena ādinnattā gahitattā.",
  "tika-abh07t0:1469_2": "Itaraṃ aggahitaggahaṇenadasavidhaṃ anupādinnarūpaṃ.",
  "tika-abh07t0:1470_0": "25.",
  "tika-abh07t0:1470_1": "Daṭṭhabbabhāvasaṅkhātena nidassanena saha vattatīti sanidassanaṃ.",
  "tika-abh07t0:1470_2": "Cakkhuviññāṇagocarabhāvo hi nidassananti vuccati tassa ca rūpāyatanato anaññattepi aññehi dhammehi taṃ",
  "tika-abh07t0:1470_3": "visesetuṃ aññaṃ viya katvā vattuṃ vaṭṭatīti saha nidassanena sanidassananti.",
  "tika-abh07t0:1470_4": "Dhammabhāvasāmaññena hi ekībhūtesu dhammesu yo nānattakaro viseso,",
  "tika-abh07t0:1470_5": "so añño viya katvā upacarituṃ yutto.",
  "tika-abh07t0:1470_6": "Evañhi atthavisesāvabodho hoti.",
  "tika-abh07t0:1471_0": "26.",
  "tika-abh07t0:1471_1": "Asampattavasenāti attānaṃ asampattassa gocarassa vasena,",
  "tika-abh07t0:1471_2": "attanā visayappadesaṃ vā asampattavasena.",
  "tika-abh07t0:1471_3": "Cakkhusotāni hi rūpasaddehi asampattāni,",
  "tika-abh07t0:1471_4": "sayaṃ vā tāni asampattāneva ārammaṇaṃ gaṇhanti.",
  "tika-abh07t0:1471_5": "Tenetaṃ vuccati –",
  "tika-abh07t0:1472_0": "“Cakkhusotaṃ panetesu, hotāsampattagāhakaṃ;",
  "tika-abh07t0:1473_0": "Viññāṇuppattihetuttā, santarādhikagocare.",
  "tika-abh07t0:1474_0": "“Tathā hi dūradesaṭṭhaṃ, phalikāditirohitaṃ;",
  "tika-abh07t0:1475_0": "Mahantañca nagādīnaṃ, vaṇṇaṃ cakkhu udikkhati.",
  "tika-abh07t0:1476_0": "“Ākāsādigato kucchi-cammānantarikopi ca;",
  "tika-abh07t0:1477_0": "Mahanto ca ghaṇṭādīnaṃ, saddo sotassa gocaro.",
  "tika-abh07t0:1478_0": "“Gantvā visayadesaṃ taṃ, pharitvā gaṇhatīti ce;",
  "tika-abh07t0:1479_0": "Adhiṭṭhānavidhānepi, tassa so gocaro siyā.",
  "tika-abh07t0:1480_0": "“Bhūtappabandhato so ce, yāti indriyasannidhiṃ;",
  "tika-abh07t0:1481_0": "Kammacittojasambhūto, vaṇṇo saddo ca cittajo.",
  "tika-abh07t0:1482_0": "“Na tesaṃ gocarā honti, na hi sambhonti te bahi;",
  "tika-abh07t0:1483_0": "Vuttā ca avisesena, pāṭhe taṃvisayāva te.",
  "tika-abh07t0:1484_0": "“Yadi cetaṃ dvayaṃ attasamīpaṃyeva gaṇhati;",
  "tika-abh07t0:1485_0": "Akkhivaṇṇaṃ tathā mūlaṃ, passeyya bhamukassa ca.",
  "tika-abh07t0:1486_0": "“Disādesavavatthānaṃ, saddassa na bhaveyya ca;",
  "tika-abh07t0:1487_0": "Siyā ca saravedhissa, sakaṇṇe sarapātana”nti.",
  "tika-abh07t0:1488_0": "Gocaraggāhikarūpaṃ viññāṇādhiṭṭhitaṃ hutvā taṃtaṃgocaraggahaṇasabhāvattā.",
  "tika-abh07t0:1488_1": "Itaraṃ tevīsatividhaṃ agocaraggāhikarūpaṃ gocaraggahaṇābhāvato.",
  "tika-abh07t0:1489_0": "27.",
  "tika-abh07t0:1489_1": "Vaṇṇitabbo daṭṭhabboti vaṇṇo.",
  "tika-abh07t0:1489_2": "Attano udayānantaraṃ rūpaṃ janetīti ojā.",
  "tika-abh07t0:1489_3": "Avinibbhogarūpaṃ katthacipi aññamaññaṃ vinibhuñjanassa visuṃ visuṃ pavattiyā abhāvato.",
  "tika-abh07t0:1489_4": "Rūpaloke gandhādīnaṃ abhāvavādimatampi hi tattha tattha ācariyehi paṭikkhittameva.",
  "tika-abh07t0:1490_0": "28. Iccevanti etthapi iti-saddo pakārattho, tena idha anāgatampi sabbaṃ dukatikādibhedaṃ saṅgaṇhāti.",
  "tika-abh07t0:1491_0": "Rūpavibhāgavaṇṇanā niṭṭhitā.",
  "tika-abh07t0:1492_0": "Rūpasamuṭṭhānanayavaṇṇanā",
  "tika-abh07t0:1493_0": "29.",
  "tika-abh07t0:1493_1": "Kāni pana tāni kammādīni, kathaṃ, kattha,",
  "tika-abh07t0:1493_2": "kadā ca rūpasamuṭṭhānānīti āha “tatthā”tyādi.",
  "tika-abh07t0:1493_3": "Paṭisandhimupādāyāti paṭisandhicittassa uppādakkhaṇaṃ upādāya.",
  "tika-abh07t0:1493_4": "Khaṇe khaṇeti ekekassa cittassa tīsu tīsu khaṇesu,",
  "tika-abh07t0:1493_5": "nirantaramevāti vuttaṃ hoti.",
  "tika-abh07t0:1493_6": "Apare pana cittassa ṭhitikkhaṇaṃ,",
  "tika-abh07t0:1493_7": "bhaṅgakkhaṇe ca rūpuppādaṃ paṭisedhenti.",
  "tika-abh07t0:1493_8": "Tattha kiñcāpi ṭhitikkhaṇābhāve tesaṃ upapatti ceva tattha vattabbañca heṭṭhā kathitameva,",
  "tika-abh07t0:1493_9": "idhāpi pana bhaṅgakkhaṇe rūpuppādābhāve upapattiyā tattha vattabbena ca saha sukhaggahaṇatthaṃ saṅgahetvā vuccati –",
  "tika-abh07t0:1494_0": "“Uppannuppajjamānanti, vibhaṅge evamādinaṃ;",
  "tika-abh07t0:1495_0": "Bhaṅgakkhaṇasmiṃ uppannaṃ, no ca uppajjamānakaṃ.",
  "tika-abh07t0:1496_0": "“Uppajjamānamuppāde, uppannañcātiādinā;",
  "tika-abh07t0:1497_0": "Bhaṅguppādāva akkhātā, na cittassa ṭhitikkhaṇo.",
  "tika-abh07t0:1498_0": "“‘Uppādo ca vayo ceva, aññathattaṃ ṭhitassa ca;",
  "tika-abh07t0:1499_0": "Paññāyatī’ti vuttattā, ṭhiti atthīti ce mataṃ.",
  "tika-abh07t0:1500_0": "“Aññathattassa ekasmiṃ, dhamme anupaladdhito;",
  "tika-abh07t0:1501_0": "Paññāṇavacanā ceva, pabandhaṭṭhiti tatthapi.",
  "tika-abh07t0:1502_0": "“Vuttā tasmā na cittassa, ṭhiti dissati pāḷiyaṃ;",
  "tika-abh07t0:1503_0": "Abhidhamme abhāvopi, nisedhoyeva sabbathā.",
  "tika-abh07t0:1504_0": "“Yadā samudayo yassa, nirujjhati tadāssa kiṃ;",
  "tika-abh07t0:1505_0": "Dukkhamuppajjatītyettha, pañhe noti nisedhato.",
  "tika-abh07t0:1506_0": "“Rūpuppādo na bhaṅgasmiṃ, tasmā sabbepi paccayā;",
  "tika-abh07t0:1507_0": "Uppādeyeva cittassa, rūpahetūti kecana.",
  "tika-abh07t0:1508_0": "“Vuccate tattha ekasmiṃ, dhammeyeva yathā matā;",
  "tika-abh07t0:1509_0": "Uppādāvatthato bhinnā, bhaṅgāvatthā tatheva tu.",
  "tika-abh07t0:1510_0": "“Bhaṅgassābhimukhāvatthā, icchitabbā ayaṃ ṭhiti;",
  "tika-abh07t0:1511_0": "Nayadassanato esā, vibhaṅge na tu desitā.",
  "tika-abh07t0:1512_0": "“Lakkhaṇaṃ saṅkhatasseva, vattumuppādaādinaṃ;",
  "tika-abh07t0:1513_0": "Desitattā na tatthāpi, pabandhassa ṭhitīritā.",
  "tika-abh07t0:1514_0": "“Upasaggassa dhātūnamattheyeva pavattito;",
  "tika-abh07t0:1515_0": "Paññāyatīti cetassa, attho viññāyate iti.",
  "tika-abh07t0:1516_0": "“Bhaṅge rūpassa nuppādo, cittajānaṃ vasena vā;",
  "tika-abh07t0:1517_0": "Āruppaṃvābhisandhāya, bhāsito yamakassa hi.",
  "tika-abh07t0:1518_0": "“Sabhāvoyaṃ yathālābha-yojanāti tato nahi;",
  "tika-abh07t0:1519_0": "Na cittaṭṭhiti bhaṅge ca, na rūpassa asambhavo”ti.",
  "tika-abh07t0:1520_0": "31.",
  "tika-abh07t0:1520_1": "Rūpavirāgabhāvanānibbattattā hetuno tabbidhuratāya,",
  "tika-abh07t0:1520_2": "anokāsatāya ca arūpavipākā,",
  "tika-abh07t0:1520_3": "rūpajanane visesapaccayehi jhānaṅgehi sampayogābhāvato dvipañcaviññāṇāni cāti cuddasa cittāni rūpaṃ na",
  "tika-abh07t0:1520_4": "samuṭṭhāpentīti vuttaṃ “āruppavipākadvipañcaviññāṇavajjita”nti.",
  "tika-abh07t0:1520_5": "Paṭisandhicittaṃ,",
  "tika-abh07t0:1520_6": "pana cuticittañca ekūnavīsati bhavaṅgasseva antogadhattā cittantaraṃ na hotīti na tassa vajjanaṃ kataṃ.",
  "tika-abh07t0:1520_7": "Kiñcāpi na kataṃ,",
  "tika-abh07t0:1520_8": "pacchājātapaccayarahitaṃ,",
  "tika-abh07t0:1520_9": "pana āhārādīhi ca anupatthaddhaṃ dubbalavatthuṃ nissāya pavattattā,",
  "tika-abh07t0:1520_10": "attano ca āgantukatāya kammajarūpehi cittasamuṭṭhānarūpānaṃ ṭhānaṃ gahetvā ṭhitattā ca paṭisandhicittaṃ rūpasamuṭṭhāpakaṃ na hoti.",
  "tika-abh07t0:1520_11": "Cuticitte pana aṭṭhakathāyaṃ tāva “vūpasantavaṭṭamūlasmiṃ santāne sātisayaṃ santavuttitāya khīṇāsavasseva cuticittaṃ rūpaṃ na samuṭṭhāpetī”ti vuttaṃ.",
  "tika-abh07t0:1520_12": "Ānandācariyādayo pana “sabbesampi cuticittaṃ rūpaṃ na samuṭṭhāpetī”ti vadanti.",
  "tika-abh07t0:1520_13": "Vinicchayo pana nesaṃ saṅkhepato mūlaṭīkādīsu,",
  "tika-abh07t0:1520_14": "vitthārato ca abhidhammatthavikāsiniyaṃ vuttanayena daṭṭhabbo.",
  "tika-abh07t0:1520_15": "Paṭhamabhavaṅgamupādāyāti paṭisandhiyā anantaranibbattapaṭhamabhavaṅgato paṭṭhāya.",
  "tika-abh07t0:1520_16": "Jāyantameva samuṭṭhāpeti,",
  "tika-abh07t0:1520_17": "na pana ṭhitaṃ,",
  "tika-abh07t0:1520_18": "bhijjamānaṃ vā anantarādipaccayalābhena uppādakkhaṇeyeva janakasāmatthiyayogato.",
  "tika-abh07t0:1521_0": "32.",
  "tika-abh07t0:1521_1": "Iriyāya kāyikakiriyāya pavattipathabhāvato iriyāpatho, gamanādi,",
  "tika-abh07t0:1521_2": "atthato tadavatthā rūpappavatti.",
  "tika-abh07t0:1521_3": "Tampi sandhāreti yathāpavattaṃ upatthambheti.",
  "tika-abh07t0:1521_4": "Yathā hi vīthicittehi abbokiṇṇe bhavaṅge pavattamāne aṅgāni osīdanti,",
  "tika-abh07t0:1521_5": "na evametesu dvattiṃsavidhesu,",
  "tika-abh07t0:1521_6": "vakkhamānesu ca chabbīsatiyā jāgaraṇacittesu pavattamānesu.",
  "tika-abh07t0:1521_7": "Tadā pana aṅgāni upatthaddhāni yathāpavattairiyāpathabhāveneva pavattanti.",
  "tika-abh07t0:1522_0": "33.",
  "tika-abh07t0:1522_1": "Viññattimpi samuṭṭhāpenti,",
  "tika-abh07t0:1522_2": "na kevalaṃ rūpiriyāpathāneva.",
  "tika-abh07t0:1522_3": "Avisesavacanepi panettha manodvārappavattāneva voṭṭhabbanajavanāni viññattisamuṭṭhāpakāni,",
  "tika-abh07t0:1522_4": "tathā hāsajanakāni ca pañcadvārappavattānaṃ paridubbalabhāvatoti daṭṭhabbaṃ.",
  "tika-abh07t0:1522_5": "Kāmañcettha rūpavinimutto iriyāpatho,",
  "tika-abh07t0:1522_6": "viññatti vā natthi,",
  "tika-abh07t0:1522_7": "tathāpi na sabbaṃ rūpasamuṭṭhāpakaṃ cittaṃ iriyāpathūpatthambhakaṃ,",
  "tika-abh07t0:1522_8": "viññattivikārajanakañca hoti.",
  "tika-abh07t0:1522_9": "Yaṃ pana cittaṃ viññattijanakaṃ,",
  "tika-abh07t0:1522_10": "taṃ ekaṃsato iriyāpathūpatthambhakaṃ iriyāpathassa viññattiyā saha avinābhāvato.",
  "tika-abh07t0:1522_11": "Iriyāpathūpatthambhakañca rūpajanakanti imassa visesadassanatthaṃ rūpato iriyāpathaviññattīnaṃ visuṃ gahaṇaṃ.",
  "tika-abh07t0:1523_0": "34.",
  "tika-abh07t0:1523_1": "Terasāti kusalato cattāri,",
  "tika-abh07t0:1523_2": "akusalato cattāri,",
  "tika-abh07t0:1523_3": "kiriyato pañcāti terasa.",
  "tika-abh07t0:1523_4": "Tesu hi puthujjanā aṭṭhahi kusalākusalehi hasanti,",
  "tika-abh07t0:1523_5": "sekkhā diṭṭhisahagatavajjitehi,",
  "tika-abh07t0:1523_6": "asekkhā pana pañcahi kiriyacittehi,",
  "tika-abh07t0:1523_7": "tatthāpi buddhā catūhi sahetukakiriyacitteheva hasanti,",
  "tika-abh07t0:1523_8": "na ahetukena “atītaṃsādīsu appaṭihatañāṇaṃ patvā imehi tīhi dhammehi samannāgatassa buddhassa bhagavato",
  "tika-abh07t0:1523_9": "sabbaṃ kāyakammaṃ ñāṇapubbaṅgamaṃ ñāṇānuparivattī”ti vacanato.",
  "tika-abh07t0:1523_10": "Na hi vicāraṇapaññārahitassa hasituppādassa buddhānaṃ pavatti yuttāti vadanti.",
  "tika-abh07t0:1523_11": "Hasituppādacittena pana pavattiyamānampi tesaṃ sitakaraṇaṃ pubbenivāsaanāgataṃsasabbaññutaññāṇānaṃ anuvattakattā ñāṇānuparivattiyevāti.",
  "tika-abh07t0:1523_12": "Evañca katvā aṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ hāsayamānaṃ uppajjatī”ti vuttaṃ,",
  "tika-abh07t0:1523_13": "tasmā na tassa buddhānaṃ pavatti sakkā nivāretuṃ.",
  "tika-abh07t0:1524_0": "35.",
  "tika-abh07t0:1524_1": "Pacchājātādipaccayūpatthambhalābhena ṭhitikkhaṇeyeva utuojānaṃ balavabhāvoti vuttaṃ “tejodhātu ṭhitippattā”tyādi.",
  "tika-abh07t0:1525_0": "37.",
  "tika-abh07t0:1525_1": "Tattha hadayaindriyarūpāni nava kammatoyeva jātattā kammajāneva.",
  "tika-abh07t0:1525_2": "Yañhi jātaṃ, jāyati,",
  "tika-abh07t0:1525_3": "jāyissati ca,",
  "tika-abh07t0:1525_4": "taṃ “kammaja”nti vuccati yathā duddhanti.",
  "tika-abh07t0:1526_0": "40.",
  "tika-abh07t0:1526_1": "Paccuppannapaccayāpekkhattā lahutādittayaṃ kammajaṃ na hoti,",
  "tika-abh07t0:1526_2": "itarathā sabbadābhāvīhi bhavitabbanti vuttaṃ “lahutādittayaṃ utucittāhārehi sambhotī”ti.",
  "tika-abh07t0:1527_0": "43.",
  "tika-abh07t0:1527_1": "Ekantakammajāni nava,",
  "tika-abh07t0:1527_2": "catujesu kammajāni navāti aṭṭhārasa kammajāni,",
  "tika-abh07t0:1527_3": "pañcavikārarūpasaddaavinibbhogarūpaākāsavasena pannarasa cittajāni, saddo,",
  "tika-abh07t0:1527_4": "lahutādittayaṃ,",
  "tika-abh07t0:1527_5": "avinibbhogākāsarūpāni navāti terasa utujāni,",
  "tika-abh07t0:1527_6": "lahutādittayaavinibbhogākāsavasena dvādasa āhārajāni.",
  "tika-abh07t0:1528_0": "44.",
  "tika-abh07t0:1528_1": "Kevalaṃ jāyamānādirūpānaṃ jāyamānaparipaccamānabhijjamānarūpānaṃ sabhāvattā sabhāvamattaṃ vinā attano",
  "tika-abh07t0:1528_2": "jātiādilakkhaṇābhāvato lakkhaṇāni kehici paccayehi na jāyantīti pakāsitaṃ.",
  "tika-abh07t0:1528_3": "Uppādādiyuttānañhi cakkhādīnaṃ jātiādīni lakkhaṇāni vijjanti,",
  "tika-abh07t0:1528_4": "na evaṃ jātiādīnaṃ.",
  "tika-abh07t0:1528_5": "Yadi tesampi jātiādīni siyuṃ,",
  "tika-abh07t0:1528_6": "evaṃ anavatthānameva āpajjeyya.",
  "tika-abh07t0:1528_7": "Yaṃ pana “rūpāyatanaṃ…pe…",
  "tika-abh07t0:1528_8": "kabaḷīkāro āhāro.",
  "tika-abh07t0:1528_9": "Ime dhammā cittasamuṭṭhānā”tyādīsu jātiyā kutocijātattaṃ anuññātaṃ,",
  "tika-abh07t0:1528_10": "tampi rūpajanakapaccayānaṃ rūpuppādanaṃ pati anuparatabyāpārānaṃ paccayabhāvūpagamanakkhaṇe jāyamānadhammavikārabhāvena",
  "tika-abh07t0:1528_11": "upalabbhamānataṃ sandhāyāti daṭṭhabbaṃ.",
  "tika-abh07t0:1528_12": "Yampi “jāti,",
  "tika-abh07t0:1528_13": "bhikkhave,",
  "tika-abh07t0:1528_14": "aniccā saṅkhatā paṭiccasamuppannā.",
  "tika-abh07t0:1528_15": "Jarāmaraṇaṃ,",
  "tika-abh07t0:1528_16": "bhikkhave,",
  "tika-abh07t0:1528_17": "aniccaṃ saṅkhataṃ paṭiccasamuppanna”nti vacanaṃ,",
  "tika-abh07t0:1528_18": "tatthāpi paṭiccasamuppannānaṃ lakkhaṇabhāvatoti ayametthābhisandhi.",
  "tika-abh07t0:1528_19": "Tenāhu porāṇā –",
  "tika-abh07t0:1529_0": "“Pāṭhe kutoci jātattaṃ, jātiyā pariyāyato;",
  "tika-abh07t0:1530_0": "Saṅkhatānaṃ sabhāvattā, tīsu saṅkhatatoditā”ti.",
  "tika-abh07t0:1531_0": "Rūpasamuṭṭhānanayavaṇṇanā niṭṭhitā.",
  "tika-abh07t0:1532_0": "Kalāpayojanāvaṇṇanā",
  "tika-abh07t0:1533_0": "45.",
  "tika-abh07t0:1533_1": "Yasmā panetāni rūpāni kammādito uppajjamānānipi na ekekaṃ samuṭṭhahanti,",
  "tika-abh07t0:1533_2": "atha kho piṇḍatova.",
  "tika-abh07t0:1533_3": "Tasmā piṇḍānaṃ gaṇanaparicchedaṃ,",
  "tika-abh07t0:1533_4": "sarūpañca dassetuṃ “ekuppādā”tyādi vuttaṃ.",
  "tika-abh07t0:1533_5": "Sahavuttinoti visuṃ visuṃ kalāpagatarūpavasena sahavuttino,",
  "tika-abh07t0:1533_6": "na sabbakalāpānaṃ aññamaññaṃ sahuppattivasena.",
  "tika-abh07t0:1534_0": "46.",
  "tika-abh07t0:1534_1": "Dasa parimāṇā assāti dasakaṃ,",
  "tika-abh07t0:1534_2": "samudāyassetaṃ nāmaṃ,",
  "tika-abh07t0:1534_3": "cakkhunā upalakkhitaṃ,",
  "tika-abh07t0:1534_4": "tappadhānaṃ vā dasakaṃ cakkhudasakaṃ.",
  "tika-abh07t0:1534_5": "Evaṃ sesesupi.",
  "tika-abh07t0:1535_0": "47.",
  "tika-abh07t0:1535_1": "Vacīviññattiggahaṇena saddopi saṅgahito hoti tassā tadavinābhāvatoti vuttaṃ “vacīviññattidasaka”nti.",
  "tika-abh07t0:1536_0": "50. Kiṃ panete ekavīsati kalāpā sabbepi sabbattha honti, udāhu keci katthacīti āha “tatthā”tyādi.",
  "tika-abh07t0:1537_0": "Kalāpayojanāvaṇṇanā niṭṭhitā.",
  "tika-abh07t0:1538_0": "Rūpapavattikkamavaṇṇanā",
  "tika-abh07t0:1539_0": "52.",
  "tika-abh07t0:1539_1": "Idāni nesaṃ sambhavavasena,",
  "tika-abh07t0:1539_2": "pavattipaṭisandhivasena,",
  "tika-abh07t0:1539_3": "yonivasena ca pavattiṃ dassetuṃ “sabbānipi panetānī”tyādi vuttaṃ.",
  "tika-abh07t0:1539_4": "Yathārahanti sabhāvakaparipuṇṇāyatanānaṃ anurūpato.",
  "tika-abh07t0:1540_0": "53.",
  "tika-abh07t0:1540_1": "Kamalakuharagabbhamalādisaṃsedaṭṭhānesu jātā saṃsedajā.",
  "tika-abh07t0:1540_2": "Upapāto nesaṃ atthīti opapātikā,",
  "tika-abh07t0:1540_3": "ukkaṃsagatiparicchedavasena cettha visiṭṭhaupapāto gahito yathā “abhirūpassa kaññā dātabbā”ti.",
  "tika-abh07t0:1540_4": "Satta dasakāni pātubhavanti paripuṇṇāyatanabhāvena upalabbhanato.",
  "tika-abh07t0:1540_5": "Kadāci na labbhanti jaccandhajaccabadhirajaccāghānanapuṃsakaādikappikānaṃ vasena.",
  "tika-abh07t0:1540_6": "Tattha sugatiyaṃ mahānubhāvena kammunā nibbattamānānaṃ opapātikānaṃ indriyavekallāyogato cakkhusotaghānālābho saṃsedajānaṃ,",
  "tika-abh07t0:1540_7": "bhāvālābho paṭhamakappikaopapātikānaṃ vasenapi.",
  "tika-abh07t0:1540_8": "Duggatiyaṃ pana cakkhusotabhāvālābho dvinnampi vasena,",
  "tika-abh07t0:1540_9": "ghānālābho saṃsedajānameva vasena,",
  "tika-abh07t0:1540_10": "na opapātikānaṃ vasenāti daṭṭhabbaṃ.",
  "tika-abh07t0:1540_11": "Tathā hi dhammahadayavibhaṅge “kāmadhātuyā upapattikkhaṇe kassaci ekādasāyatanāni pātubhavanti,",
  "tika-abh07t0:1540_12": "kassaci dasa,",
  "tika-abh07t0:1540_13": "kassaci aparānipi dasa,",
  "tika-abh07t0:1540_14": "kassaci nava,",
  "tika-abh07t0:1540_15": "kassaci sattā”ti vacanato paripuṇṇindriyassa opapātikassa saddāyatanavajjitāni ekādasāyatanāni vuttāni.",
  "tika-abh07t0:1540_16": "Andhassa cakkhāyatanavajjitāni dasa,",
  "tika-abh07t0:1540_17": "tathā badhirassa sotāyatanavajjitāni,",
  "tika-abh07t0:1540_18": "andhabadhirassa tadubhayavajjitāni nava,",
  "tika-abh07t0:1540_19": "gabbhaseyyakassa cakkhusotaghānajivhāsaddāyatanavajjitānisattāyatanāni vuttāni.",
  "tika-abh07t0:1540_20": "Yadi pana aghānakopi opapātiko siyā,",
  "tika-abh07t0:1540_21": "andhabadhirāghānakānaṃ vasena tikkhattuṃ dasa,",
  "tika-abh07t0:1540_22": "andhabadhiraandhāghānakabadhirāghānakānaṃ vasena tikkhattuṃ nava,",
  "tika-abh07t0:1540_23": "andhabadhirāghānakassa vasena ca aṭṭha āyatanāni vattabbāni siyuṃ,",
  "tika-abh07t0:1540_24": "na panevaṃ vuttāni.",
  "tika-abh07t0:1540_25": "Tasmā natthi opapātikassa ghānavekallanti.",
  "tika-abh07t0:1540_26": "Tathā ca vuttaṃ yamakaṭṭhakathāyaṃ “aghānako opapātiko natthi.",
  "tika-abh07t0:1540_27": "Yadi bhaveyya,",
  "tika-abh07t0:1540_28": "kassaci aṭṭhāyatanānīti vadeyyā”ti.",
  "tika-abh07t0:1541_0": "Saṃsedajānaṃ pana ghānābhāvo na sakkā nivāretuṃ “kāmadhātuyā upapattikkhaṇe”tyādipāḷiyā opapātikayonimeva sandhāya,",
  "tika-abh07t0:1541_1": "sattāyatanaggahaṇassa ca aññesaṃ asambhavato gabbhaseyyakameva sandhāya vuttattā.",
  "tika-abh07t0:1541_2": "Yaṃ pana “saṃsedajayonikā paripuṇṇāyatanabhāvena opapātikasaṅgahaṃ katvā vuttā”ti aṭṭhakathāvacanaṃ,",
  "tika-abh07t0:1541_3": "tampi paripuṇṇāyatanaṃyeva saṃsedajānaṃ opapātikesu saṅgahavasena vuttaṃ.",
  "tika-abh07t0:1541_4": "Apare pana yamake ghānajivhānaṃ sahacāritā vuttāti ajivhassa asambhavato aghānakassapi abhāvameva vaṇṇenti,",
  "tika-abh07t0:1541_5": "tatthāpi yathā cakkhusotāni rūpabhave ghānajivhāhi vinā pavattanti,",
  "tika-abh07t0:1541_6": "na evaṃ ghānajivhā aññamaññaṃ vinā pavattanti dvinnampi rūpabhave anuppajjanatoti evaṃ visuṃ visuṃ kāmabhave",
  "tika-abh07t0:1541_7": "appavattivasena tesaṃ sahacāritā vuttāti na na sakkā vattunti.",
  "tika-abh07t0:1542_0": "54.",
  "tika-abh07t0:1542_1": "Gabbhe mātukucchiyaṃ sentīti gabbhaseyyakā,",
  "tika-abh07t0:1542_2": "teyeva rūpādīsu sattatāya sattāti gabbhaseyyakasattā.",
  "tika-abh07t0:1542_3": "Ete aṇḍajajalābujā.",
  "tika-abh07t0:1542_4": "Tīṇi dasakāni pātubhavanti,",
  "tika-abh07t0:1542_5": "yāni “kalalarūpa”nti vuccanti,",
  "tika-abh07t0:1542_6": "paripiṇḍitāni ca tāni jātiuṇṇāya ekassa aṃsuno pasannatilatele pakkhipitvā uddhaṭassa paggharitvā agge ṭhitabindumattāni acchāni vippasannāni.",
  "tika-abh07t0:1542_7": "Kadāci na labbhati abhāvakasattānaṃ vasena.",
  "tika-abh07t0:1542_8": "Tato paranti paṭisandhito paraṃ.",
  "tika-abh07t0:1542_9": "Pavattikāleti sattame sattāhe,",
  "tika-abh07t0:1542_10": "ṭīkākāramatena ekādasame sattāhe vā.",
  "tika-abh07t0:1542_11": "Kamenāti cakkhudasakapātubhāvato sattāhātikkamena sotadasakaṃ,",
  "tika-abh07t0:1542_12": "tato sattāhātikkamena ghānadasakaṃ,",
  "tika-abh07t0:1542_13": "tato sattāhātikkamena jivhādasakanti evaṃ anukkamena.",
  "tika-abh07t0:1542_14": "Aṭṭhakathāyampi hi ayamattho dassitova.",
  "tika-abh07t0:1543_0": "55.",
  "tika-abh07t0:1543_1": "Ṭhitikālanti paṭisandhicittassa ṭhitikālaṃ.",
  "tika-abh07t0:1543_2": "Paṭisandhicittasahajātā hi utu ṭhānappattā tassa ṭhitikkhaṇe suddhaṭṭhakaṃ samuṭṭhāpeti,",
  "tika-abh07t0:1543_3": "tadā uppannā bhaṅgakkhaṇetyādinā anukkamena utu rūpaṃ janeti.",
  "tika-abh07t0:1543_4": "Ojāpharaṇamupādāyāti gabbhaseyyakassa mātu ajjhohaṭāhārato saṃsedajopapātikānañca mukhagatasemhādito",
  "tika-abh07t0:1543_5": "ojāya rasaharaṇīanusārena sarīre pharaṇakālato paṭṭhāya.",
  "tika-abh07t0:1544_0": "56.",
  "tika-abh07t0:1544_1": "Cuticittaṃ uparimaṃ etassāti cuticittopari.",
  "tika-abh07t0:1544_2": "Kammajarūpāni na uppajjanti taduppattiyaṃ maraṇābhāvato.",
  "tika-abh07t0:1544_3": "Kammajarūpavicchede hi “mato”ti vuccati. Yathāha –",
  "tika-abh07t0:1545_0": "“Āyu usmā ca viññāṇaṃ, yadā kāyaṃ jahantimaṃ;",
  "tika-abh07t0:1546_0": "Apaviddho tadā seti, niratthaṃva kaliṅgara”nti. ;",
  "tika-abh07t0:1547_0": "Puretaranti sattarasamassa uppādakkhaṇe.",
  "tika-abh07t0:1547_1": "Tatoparaṃ cittajāhārajarūpañca vocchijjatīti ajīvakasantāne tesaṃ uppattiyā abhāvato yathānibbattaṃ cittajaṃ,",
  "tika-abh07t0:1547_2": "āhārajañca tato paraṃ kiñci kālaṃ pavattitvā nirujjhati.",
  "tika-abh07t0:1547_3": "Apare pana ācariyā “cittajarūpaṃ cuticittato puretarameva vocchijjatī”ti vaṇṇenti.",
  "tika-abh07t0:1548_0": "58.",
  "tika-abh07t0:1548_1": "Rūpaloke ghānajivhākāyānaṃ abhāve kāraṇaṃ vuttameva.",
  "tika-abh07t0:1548_2": "Bhāvadvayaṃ pana bahalakāmarāgūpanissayattā brahmānañca tadabhāvato tattha na pavattati.",
  "tika-abh07t0:1548_3": "Āhārajakalāpāni ca na labbhanti ajjhohaṭāhārābhāvena sarīragatassapi āhārassa rūpasamuṭṭhāpanābhāvato.",
  "tika-abh07t0:1548_4": "Bāhirañhi utuṃ,",
  "tika-abh07t0:1548_5": "āhārañca upanissayaṃ labhitvā utuāhārā rūpaṃ samuṭṭhāpenti.",
  "tika-abh07t0:1548_6": "Jīvitanavakanti kāyābhāvato kāyadasakaṭṭhāniyaṃ jīvitanavakaṃ.",
  "tika-abh07t0:1549_0": "59.",
  "tika-abh07t0:1549_1": "Atiricchati sesabrahmānaṃ paṭisandhiyaṃ,",
  "tika-abh07t0:1549_2": "pavatte ca upalabhitabbarūpato avasiṭṭhaṃ hoti,",
  "tika-abh07t0:1549_3": "maraṇakāle pana brahmānaṃ sarīranikkhepābhāvato sabbesampi tisamuṭṭhānāni,",
  "tika-abh07t0:1549_4": "dvisamuṭṭhānāni ca saheva nirujjhanti.",
  "tika-abh07t0:1550_0": "61.",
  "tika-abh07t0:1550_1": "Rūpesu tevīsati ghānajivhākāyabhāvadvayavasena pañcannaṃ abhāvato.",
  "tika-abh07t0:1550_2": "Keci pana “lahutādittayampi tesu natthi dandhattakarādidhātukkhobhābhāvato”ti vadanti,",
  "tika-abh07t0:1550_3": "taṃ akāraṇaṃ.",
  "tika-abh07t0:1550_4": "Na hi vūpasametabbāpekkhā tabbirodhidhammappavatti tathā sati sahetukakiriyacittesu lahutādīnaṃ abhāvappasaṅgato.",
  "tika-abh07t0:1550_5": "“Saddo vikāro”tyādi sabbesampi sādhāraṇavasena vuttaṃ.",
  "tika-abh07t0:1551_0": "Rūpapavattikkamavaṇṇanā niṭṭhitā.",
  "tika-abh07t0:1552_0": "Nibbānabhedavaṇṇanā",
  "tika-abh07t0:1553_0": "62.",
  "tika-abh07t0:1553_1": "Ettāvatā cittacetasikarūpāni vibhāgato niddisitvā idāni nibbānaṃ niddisanto āha “nibbānaṃ panā”tyādi.",
  "tika-abh07t0:1553_2": "“Catumaggañāṇena sacchikātabba”nti iminā nibbānassa taṃtaṃariyapuggalānaṃ paccakkhasiddhataṃ dasseti.",
  "tika-abh07t0:1553_3": "“Maggaphalānamārammaṇabhūta”nti iminā kalyāṇaputhujjanānaṃ anumānasiddhataṃ.",
  "tika-abh07t0:1553_4": "Saṅkhatadhammārammaṇañhi,",
  "tika-abh07t0:1553_5": "paññattārammaṇaṃ vā ñāṇaṃ kilesānaṃ samucchedapaṭippassambhane asamatthaṃ,",
  "tika-abh07t0:1553_6": "atthi ca loke kilesasamucchedādi.",
  "tika-abh07t0:1553_7": "Tasmā atthi saṅkhatasammutidhammaviparīto kilesānaṃ samucchedapaṭippassaddhikarānaṃ maggaphalānaṃ ārammaṇabhūto nibbānaṃ nāma eko dhammoti siddhaṃ.",
  "tika-abh07t0:1553_8": "Paccakkhānumānasiddhatāsandassanena ca abhāvamattaṃ nibbānanti vippaṭipannānaṃ vādaṃ nisedhetīti alamatippapañcena.",
  "tika-abh07t0:1553_9": "Khandhādibhede tebhūmakadhamme heṭṭhupariyavasena vinanato saṃsibbanato vānasaṅkhātāya taṇhāya nikkhantattā visayātikkamavasena atītattā.",
  "tika-abh07t0:1554_0": "63.",
  "tika-abh07t0:1554_1": "Sabhāvatoti attano santilakkhaṇena.",
  "tika-abh07t0:1554_2": "Upādīyati kāmupādādīhīti upādi,",
  "tika-abh07t0:1554_3": "pañcakkhandhassetaṃ adhivacanaṃ,",
  "tika-abh07t0:1554_4": "upādiyeva seso kilesehīti upādiseso,",
  "tika-abh07t0:1554_5": "tena saha vattatīti saupādisesā,",
  "tika-abh07t0:1554_6": "sā eva nibbānadhātūti saupādisesanibbānadhātu.",
  "tika-abh07t0:1554_7": "Kāraṇapariyāyenāti saupādisesādivasena paññāpane kāraṇabhūtassa upādisesa bhāvābhāvassa lesena.",
  "tika-abh07t0:1555_0": "64.",
  "tika-abh07t0:1555_1": "Ārammaṇato,",
  "tika-abh07t0:1555_2": "sampayogato ca rāgadosamohehi suññattā suññaṃ,",
  "tika-abh07t0:1555_3": "suññameva suññataṃ,",
  "tika-abh07t0:1555_4": "tathā rāgādinimittarahitattā animittaṃ.",
  "tika-abh07t0:1555_5": "Rāgādipaṇidhirahitattā appaṇihitaṃ.",
  "tika-abh07t0:1555_6": "Sabbasaṅkhārehi vā suññattā suññataṃ.",
  "tika-abh07t0:1555_7": "Sabbasaṅkhāranimittābhāvato animittaṃ.",
  "tika-abh07t0:1555_8": "Taṇhāpaṇidhiyā abhāvato appaṇihitaṃ.",
  "tika-abh07t0:1556_0": "65.",
  "tika-abh07t0:1556_1": "Cavanābhāvato accutaṃ.",
  "tika-abh07t0:1556_2": "Antassa pariyosānassa atikkantattā accantaṃ.",
  "tika-abh07t0:1556_3": "Paccayehi asaṅkhatattā asaṅkhataṃ.",
  "tika-abh07t0:1556_4": "Attano uttaritarassa abhāvato,",
  "tika-abh07t0:1556_5": "sahadhammena vattabbassa uttarassa vā abhāvato anuttaraṃ.",
  "tika-abh07t0:1556_6": "Vānato taṇhāto muttattā sabbaso apagatattā vānamuttā.",
  "tika-abh07t0:1556_7": "Mahante sīlakkhandhādike esanti gavesantīti mahesayo.",
  "tika-abh07t0:1556_8": "“Iti citta”ntyādi chahi paricchedehi vibhattānaṃ cittādīnaṃ nigamanaṃ.",
  "tika-abh07t0:1557_0": "Nibbānabhedavaṇṇanā niṭṭhitā.",
  "tika-abh07t0:1558_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1559_0": "Rūpaparicchedavaṇṇanā niṭṭhitā.",
  "tika-abh07t0:1560_0": "7. Samuccayaparicchedavaṇṇanā",
  "tika-abh07t0:1561_0": "1.",
  "tika-abh07t0:1561_1": "Salakkhaṇā cintanādisalakkhaṇā cittacetasikanipphannarūpanibbānavasena dvāsattatipabhedā vatthudhammā sabhāvadhammā vuttā,",
  "tika-abh07t0:1561_2": "idāni tesaṃ yathāyogaṃ sabhāvadhammānaṃ ekekasamuccayavasena yogānurūpato akusalasaṅgahādibhedaṃ samuccayaṃ rāsiṃ pavakkhāmīti yojanā.",
  "tika-abh07t0:1562_0": "2.",
  "tika-abh07t0:1562_1": "Akusalānameva sabhāgadhammavasena saṅgaho akusalasaṅgaho.",
  "tika-abh07t0:1562_2": "Kusalādivasena missakānaṃ saṅgaho missakasaṅgaho,",
  "tika-abh07t0:1562_3": "saccābhisambodhisaṅkhātassa ariyamaggassa pakkhe bhavānaṃ bodhipakkhiyānaṃ dhammānaṃ satipaṭṭhānādibhedānaṃ",
  "tika-abh07t0:1562_4": "sabhāgavatthuvasena saṅgaho bodhipakkhiyasaṅgaho.",
  "tika-abh07t0:1562_5": "Khandhādivasena sabbesaṃ saṅgaho sabbasaṅgaho.",
  "tika-abh07t0:1563_0": "Akusalasaṅgahavaṇṇanā",
  "tika-abh07t0:1564_0": "3.",
  "tika-abh07t0:1564_1": "Pubbakoṭiyā apaññāyanato cirapārivāsiyaṭṭhena,",
  "tika-abh07t0:1564_2": "vaṇato vā vissandamānayūsā viya cakkhādito visayesu vissandanato āsavā.",
  "tika-abh07t0:1564_3": "Atha vā bhavato ābhavaggaṃ dhammato āgotrabhuṃ savanti pavattantīti āsavā.",
  "tika-abh07t0:1564_4": "Avadhiattho cettha ā- kāro,",
  "tika-abh07t0:1564_5": "avadhi ca mariyādābhividhivasena duvidho.",
  "tika-abh07t0:1564_6": "Tattha “āpāṭaliputtaṃ vuṭṭho devo”tyādīsu viya kiriyaṃ bahi katvā pavatto mariyādo.",
  "tika-abh07t0:1564_7": "“Ābhavaggaṃ saddo abbhuggato”tyādīsu viya kiriyaṃ byāpetvā pavatto abhividhi.",
  "tika-abh07t0:1564_8": "Idha pana abhividhimhi daṭṭhabbo.",
  "tika-abh07t0:1564_9": "Tathā hete nibbattiṭṭhānabhūte ca bhavagge,",
  "tika-abh07t0:1564_10": "gotrabhumhi ca ārammaṇabhūte pavattanti.",
  "tika-abh07t0:1564_11": "Vijjamānesu ca aññesu ābhavaggaṃ,",
  "tika-abh07t0:1564_12": "āgotrabhuñca savantesu mānādīsu attattaniyaggahaṇavasena abhibyāpanato madakaraṇaṭṭhena āsavasadisatāya ca eteyeva āsavabhāvena niruḷhāti daṭṭhabbaṃ.",
  "tika-abh07t0:1564_13": "Kāmoyeva āsavo kāmāsavo, kāmarāgo.",
  "tika-abh07t0:1564_14": "Rūpārūpabhavesu chandarāgo bhavāsavo.",
  "tika-abh07t0:1564_15": "Jhānanikantisassatadiṭṭhisahagato ca rāgo ettheva saṅgayhati.",
  "tika-abh07t0:1564_16": "Tattha paṭhamo upapattibhavesu rāgo,",
  "tika-abh07t0:1564_17": "dutiyo kammabhave,",
  "tika-abh07t0:1564_18": "tatiyo bhavadiṭṭhisahagato.",
  "tika-abh07t0:1564_19": "Dvāsaṭṭhividhā diṭṭhi diṭṭhāsavo.",
  "tika-abh07t0:1564_20": "Dukkhādīsu catūsu saccesu, pubbante, aparante,",
  "tika-abh07t0:1564_21": "pubbāparante,",
  "tika-abh07t0:1564_22": "paṭiccasamuppādesu cāti aṭṭhasu ṭhānesu aññāṇaṃ avijjāsavo.",
  "tika-abh07t0:1565_0": "4.",
  "tika-abh07t0:1565_1": "Ottharitvā haraṇato,",
  "tika-abh07t0:1565_2": "ohananato vā heṭṭhā katvā hananato osīdāpanato “ogho”ti vuccati jalappavāho,",
  "tika-abh07t0:1565_3": "ete ca satte ottharitvā hanantā vaṭṭasmiṃ satte osīdāpentā viya hontīti oghasadisatāya oghā,",
  "tika-abh07t0:1565_4": "āsavāyeva panettha yathāvuttaṭṭhena “oghā”ti ca vuccanti.",
  "tika-abh07t0:1566_0": "5.",
  "tika-abh07t0:1566_1": "Vaṭṭasmiṃ,",
  "tika-abh07t0:1566_2": "bhavayantake vā satte kammavipākena bhavantarādīhi,",
  "tika-abh07t0:1566_3": "dukkhena vā satte yojentīti yogā,",
  "tika-abh07t0:1566_4": "heṭṭhā vuttadhammāva.",
  "tika-abh07t0:1567_0": "6.",
  "tika-abh07t0:1567_1": "Nāmakāyena rūpakāyaṃ,",
  "tika-abh07t0:1567_2": "paccuppannakāyena vā anāgatakāyaṃ ganthenti duppamuñcaṃ veṭhentīti kāyaganthā.",
  "tika-abh07t0:1567_3": "Gosīlādinā sīlena, vatena,",
  "tika-abh07t0:1567_4": "tadubhayena ca suddhīti evaṃ parato asabhāvato āmasanaṃ parāmāso.",
  "tika-abh07t0:1567_5": "“Idameva saccaṃ,",
  "tika-abh07t0:1567_6": "moghamañña”nti abhinivisanaṃ daḷhaggāho idaṃ saccābhiniveso.",
  "tika-abh07t0:1568_0": "7.",
  "tika-abh07t0:1568_1": "Maṇḍūkaṃ pannago viya bhusaṃ daḷhaṃ ārammaṇaṃ ādiyantīti upādānāni.",
  "tika-abh07t0:1568_2": "Kāmoyeva upādānaṃ,",
  "tika-abh07t0:1568_3": "kāme upādiyatīti vā kāmupādānaṃ.",
  "tika-abh07t0:1568_4": "“Iminā me sīlavatādinā saṃsārasuddhī”ti evaṃ sīlavatādīnaṃ gahaṇaṃ sīlabbatupādānaṃ.",
  "tika-abh07t0:1568_5": "Vadanti etenāti vādo,",
  "tika-abh07t0:1568_6": "khandhehi byatirittābyatirittavasena vīsati parikappitassa attano vādo attavādo.",
  "tika-abh07t0:1568_7": "Soyeva upādānanti attavādupādānaṃ.",
  "tika-abh07t0:1569_0": "8.",
  "tika-abh07t0:1569_1": "Jhānādivasena uppajjanakakusalacittaṃ nisedhenti tathā tassa uppajjituṃ na dentīti nīvaraṇāni,",
  "tika-abh07t0:1569_2": "paññācakkhuno vā āvaraṇaṭṭhena nīvaraṇā.",
  "tika-abh07t0:1569_3": "Pañcasu kāmaguṇesu adhimattarāgasaṅkhāto kāmoyeva chandanaṭṭhena chando cāti kāmacchando.",
  "tika-abh07t0:1569_4": "Soyeva nīvaraṇanti kāmacchandanīvaraṇaṃ.",
  "tika-abh07t0:1569_5": "Byāpajjati vinassati etena cittanti byāpādo,",
  "tika-abh07t0:1569_6": "“anatthaṃ me acarī”tyādinayappavattanavavidhaāghātavatthupadaṭṭhānatāya navavidho,",
  "tika-abh07t0:1569_7": "aṭṭhānakopena saha dasavidho vā doso,",
  "tika-abh07t0:1569_8": "soyeva nīvaraṇanti byāpādanīvaraṇaṃ.",
  "tika-abh07t0:1569_9": "Thinamiddhameva nīvaraṇaṃ thinamiddhanīvaraṇaṃ.",
  "tika-abh07t0:1569_10": "Tathā uddhaccakukkuccanīvaraṇaṃ.",
  "tika-abh07t0:1569_11": "Kasmā panete bhinnadhammā dve dve ekanīvaraṇabhāvena vuttāti?",
  "tika-abh07t0:1569_12": "Kiccāhārapaṭipakkhānaṃ samānabhāvato.",
  "tika-abh07t0:1569_13": "Thinamiddhānañhi cittuppādassa layāpādanakiccaṃ samānaṃ,",
  "tika-abh07t0:1569_14": "uddhaccakukkuccānaṃ avūpasantabhāvakāraṇaṃ.",
  "tika-abh07t0:1569_15": "Tathā purimānaṃ dvinnaṃ tandīvijambhitā āhāro,",
  "tika-abh07t0:1569_16": "hetūtyattho,",
  "tika-abh07t0:1569_17": "pacchimānaṃ ñātibyasanādivitakkanaṃ.",
  "tika-abh07t0:1569_18": "Purimānañca dvinnaṃ vīriyaṃ paṭipakkhabhūtaṃ,",
  "tika-abh07t0:1569_19": "pacchimānaṃ samathoti,",
  "tika-abh07t0:1569_20": "tenāhu porāṇā –",
  "tika-abh07t0:1570_0": "“Kiccāhāravipakkhānaṃ, ekattā ekamettha hi;",
  "tika-abh07t0:1571_0": "Katamuddhaccakukkuccaṃ, thinamiddhañca tādinā.",
  "tika-abh07t0:1572_0": "“Līnatāsantatā kiccaṃ, tandī ñātivitakkanaṃ;",
  "tika-abh07t0:1573_0": "Hetu vīriyasamathā, ime tesaṃ virodhino”ti.",
  "tika-abh07t0:1574_0": "9.",
  "tika-abh07t0:1574_1": "Appahīnaṭṭhena anu anu santāne sentīti anusayā,",
  "tika-abh07t0:1574_2": "anurūpaṃ kāraṇaṃ labhitvā uppajjantītyattho.",
  "tika-abh07t0:1574_3": "Appahīnā hi kilesā kāraṇalābhe sati upajjanārahā santāne anu anu sayitā viya hontīti tadavatthā “anusayā”ti vuccanti.",
  "tika-abh07t0:1574_4": "Te pana nippariyāyato anāgatā kilesā,",
  "tika-abh07t0:1574_5": "atītapaccuppannāpi taṃsabhāvattā tathā vuccanti.",
  "tika-abh07t0:1574_6": "Na hi kālabhedena dhammānaṃ sabhāvabhedo atthi,",
  "tika-abh07t0:1574_7": "yadi appahīnaṭṭhena anusayā,",
  "tika-abh07t0:1574_8": "nanu sabbepi kilesā appahīnā anusayā bhaveyyunti?",
  "tika-abh07t0:1574_9": "Na mayaṃ appahīnatāmattena “anusayā”ti vadāma,",
  "tika-abh07t0:1574_10": "atha kho appahīnaṭṭhena thāmagatā kilesā anusayāti.",
  "tika-abh07t0:1574_11": "Thāmagamanañca anaññasādhāraṇo kāmarāgādīnameva āveṇiko sabhāvoti alaṃ vivādena.",
  "tika-abh07t0:1574_12": "Kāmarāgoyeva anusayo kāmarāgānusayo.",
  "tika-abh07t0:1575_0": "10. Saṃyojenti bandhantīti saṃyojanāni.",
  "tika-abh07t0:1576_0": "12. Cittaṃ kilissati upatappati, bādhīyati vā etehīti kilesā.",
  "tika-abh07t0:1577_0": "13.",
  "tika-abh07t0:1577_1": "Kāmabhavanāmenāti kāmabhavasaṅkhātānaṃ ārammaṇānaṃ nāmena.",
  "tika-abh07t0:1577_2": "Tathāpavattanti sīlabbatādīnaṃ parato āmasanādivasena pavattaṃ.",
  "tika-abh07t0:1578_0": "14.",
  "tika-abh07t0:1578_1": "Āsavā ca oghā ca yogā ca ganthā ca vatthuto dhammato vuttanayena tayo.",
  "tika-abh07t0:1578_2": "Tathā upādānā duve vuttā taṇhādiṭṭhivasena.",
  "tika-abh07t0:1578_3": "Nīvaraṇā aṭṭha siyuṃ thinamiddhauddhaccakukkuccānaṃ visuṃ gahaṇato.",
  "tika-abh07t0:1578_4": "Anusayā chaḷeva honti kāmarāgabhavarāgānusayānaṃ taṇhāsabhāvena ekato gahitattā.",
  "tika-abh07t0:1578_5": "Nava saṃyojanā matā ubhayattha vuttānaṃ taṇhāsabhāvānaṃ,",
  "tika-abh07t0:1578_6": "diṭṭhisabhāvānañca ekekaṃ saṅgahitattā.",
  "tika-abh07t0:1578_7": "Kilesā pana suttantavasena,",
  "tika-abh07t0:1578_8": "abhidhammavasenapi dasa.",
  "tika-abh07t0:1578_9": "Iti evaṃ pāpānaṃ akusalānaṃ saṅgaho navadhā vutto.",
  "tika-abh07t0:1578_10": "Ettha ca –",
  "tika-abh07t0:1579_0": "Navāṭṭhasaṅgahā lobha-diṭṭhiyo sattasaṅgahā;",
  "tika-abh07t0:1580_0": "Avijjā paṭigho pañca-saṅgaho catusaṅgahā;",
  "tika-abh07t0:1581_0": "Kaṅkhā tisaṅgahā mānuddhaccā thinaṃ dvisaṅgahaṃ.",
  "tika-abh07t0:1582_0": "Kukkuccamiddhāhirikā-nottappissā nigūhanā;",
  "tika-abh07t0:1583_0": "Ekasaṅgahitā pāpā, iccevaṃ navasaṅgahā.",
  "tika-abh07t0:1584_0": "Akusalasaṅgahavaṇṇanā niṭṭhitā.",
  "tika-abh07t0:1585_0": "Missakasaṅgahavaṇṇanā",
  "tika-abh07t0:1586_0": "15. Hetūsu vattabbaṃ heṭṭhā vuttameva.",
  "tika-abh07t0:1587_0": "16.",
  "tika-abh07t0:1587_1": "Ārammaṇaṃ upagantvā cintanasaṅkhātena upanijjhāyanaṭṭhena yathārahaṃ paccanīkadhammajhāpanaṭṭhena ca",
  "tika-abh07t0:1587_2": "jhānāni ca tāni aṅgāni ca samuditānaṃ avayavabhāvena aṅgīyanti ñāyantīti jhānaṅgāni.",
  "tika-abh07t0:1587_3": "Avayavavinimuttassa ca samudāyassa abhāvepi senaṅgarathaṅgādayo viya visuṃ visuṃ aṅgabhāvena vuccanti ekato hutvā jhānabhāvena.",
  "tika-abh07t0:1587_4": "Domanassañcettha akusalajhānaṅgaṃ,",
  "tika-abh07t0:1587_5": "sesāni kusalākusalābyākatajhānaṅgāni.",
  "tika-abh07t0:1588_0": "17.",
  "tika-abh07t0:1588_1": "Sugatiduggatīnaṃ,",
  "tika-abh07t0:1588_2": "nibbānassa ca abhimukhaṃ pāpanato maggā,",
  "tika-abh07t0:1588_3": "tesaṃ pathabhūtāni aṅgāni,",
  "tika-abh07t0:1588_4": "maggassa vā aṭṭhaṅgikassa aṅgāni maggaṅgāni.",
  "tika-abh07t0:1588_5": "Sammā aviparītato passatīti sammādiṭṭhi.",
  "tika-abh07t0:1588_6": "Sā pana “atthi dinna”ntyādivasena dasavidhā,",
  "tika-abh07t0:1588_7": "pariññādikiccavasena catubbidhā vā.",
  "tika-abh07t0:1588_8": "Sammā saṅkappenti etenāti sammāsaṅkappo.",
  "tika-abh07t0:1588_9": "So nekkhammasaṅkappaabyāpādasaṅkappaavihiṃsāsaṅkappavasena tividho.",
  "tika-abh07t0:1588_10": "Sammāvācādayo heṭṭhā vibhāvitāva.",
  "tika-abh07t0:1588_11": "Sammā vāyamanti etenāti sammāvāyāmo.",
  "tika-abh07t0:1588_12": "Sammā saranti etāyāti sammāsati.",
  "tika-abh07t0:1588_13": "Imesaṃ pana bhedaṃ upari vakkhati.",
  "tika-abh07t0:1588_14": "Sammā sāmañca ādhīyati etena cittanti sammāsamādhi,",
  "tika-abh07t0:1588_15": "paṭhamajjhānādivasena pañcavidhā ekaggatā.",
  "tika-abh07t0:1588_16": "Micchādiṭṭhiādayo duggatimaggattā maggaṅgāni.",
  "tika-abh07t0:1589_0": "18.",
  "tika-abh07t0:1589_1": "Dassanādīsu cakkhuviññāṇādīhi,",
  "tika-abh07t0:1589_2": "yebhuyyena taṃsahitasantānappavattiyaṃ liṅgādīhi,",
  "tika-abh07t0:1589_3": "jīvane jīvantehi kammajarūpasampayuttadhammehi,",
  "tika-abh07t0:1589_4": "manane jānane sampayuttadhammehi,",
  "tika-abh07t0:1589_5": "sukhitādibhāve sukhitādīhi sahajātehi,",
  "tika-abh07t0:1589_6": "saddahanādīsu saddahanādivasappavattehi teheva,",
  "tika-abh07t0:1589_7": "“anaññātaṃ ñassāmī”ti pavattiyaṃ tathāpavattehi sahajātehi,",
  "tika-abh07t0:1589_8": "ājānane aññabhāvibhāve ca ājānanādivasappavattehi sahajātehi attānaṃ anuvattāpentā dhammā issaraṭṭhena indriyāni nāmāti āha “cakkhundriya”ntyādi.",
  "tika-abh07t0:1589_9": "Aṭṭhakathāyaṃ pana aparepi indaliṅgaṭṭhādayo indriyaṭṭhā vuttā.",
  "tika-abh07t0:1589_10": "Jīvitindriyanti rūpārūpavasena duvidhaṃ jīvitindriyaṃ.",
  "tika-abh07t0:1589_11": "“Anamatagge saṃsāre anaññātaṃ amataṃ padaṃ,",
  "tika-abh07t0:1589_12": "catusaccadhammameva vā ñassāmī”ti evamajjhāsayena paṭipannassa indriyaṃ anaññātaññassāmītindriyaṃ.",
  "tika-abh07t0:1589_13": "Ājānāti paṭhamamaggena diṭṭhamariyādaṃ anatikkamitvā jānāti indriyañcāti aññindriyaṃ.",
  "tika-abh07t0:1589_14": "Aññātāvino cattāri saccāni paṭivijjhitvā ṭhitassa arahato indriyaṃ aññātāvindriyaṃ.",
  "tika-abh07t0:1589_15": "Dhammasarūpavibhāvanatthañcettha paññindriyaggahaṇaṃ,",
  "tika-abh07t0:1589_16": "puggalajjhāsayakiccavisesavibhāvanatthaṃ anaññātaññassāmītindriyādīnaṃ gahaṇaṃ.",
  "tika-abh07t0:1590_0": "Ettha ca sattapaññattiyā visesanissayattā ajjhattikāyatanāni ādito vuttāni,",
  "tika-abh07t0:1590_1": "manindriyaṃ pana ajjhattikāyatanabhāvasāmaññena ettheva vattabbampi arūpindriyehi saha ekato dassanatthaṃ jīvitindriyānantaraṃ vuttaṃ,",
  "tika-abh07t0:1590_2": "sāyaṃ paññatti imesaṃ vasena “itthī puriso”ti vibhāgaṃ gacchatīti dassanatthaṃ tadanantaraṃ bhāvadvayaṃ,",
  "tika-abh07t0:1590_3": "tayime upādinnadhammā imassa vasena tiṭṭhantīti dassanatthaṃ tato paraṃ jīvitindriyaṃ,",
  "tika-abh07t0:1590_4": "sattasaññito dhammapuñjo pabandhavasena pavattamāno imāhi vedanāhi saṃkilissatīti dassanatthaṃ tato vedanāpañcakaṃ,",
  "tika-abh07t0:1590_5": "tāhi pana visuddhikāmānaṃ vodānasambhāradassanatthaṃ tato saddhādipañcakaṃ,",
  "tika-abh07t0:1590_6": "sambhūtavodānasambhārā ca imehi visujjhantīti visuddhippattā,",
  "tika-abh07t0:1590_7": "niṭṭhitakiccā ca hontīti dassanatthaṃ ante tīṇi vuttāni.",
  "tika-abh07t0:1590_8": "Ettāvatā adhippetatthasiddhīti aññesaṃ aggahaṇanti idametesaṃ anukkamena desanāya kāraṇanti alamatippapañcena.",
  "tika-abh07t0:1591_0": "19.",
  "tika-abh07t0:1591_1": "Asaddhiyakosajjapamādauddhaccaavijjāahirikaanottappasaṅkhātehi paṭipakkhadhammehi akampiyaṭṭhena,",
  "tika-abh07t0:1591_2": "sampayuttadhammesu thirabhāvena ca saddhādīni satta balāni,",
  "tika-abh07t0:1591_3": "ahirikānottappadvayaṃ pana sampayuttadhammesu thirabhāveneva.",
  "tika-abh07t0:1592_0": "20.",
  "tika-abh07t0:1592_1": "Attādhīnappavattīnaṃ patibhūtā dhammā adhipatī.",
  "tika-abh07t0:1592_2": "“Chandavato kiṃnāma na sijjhatī”tyādikaṃ hi pubbābhisaṅkhārūpanissayaṃ labhitvā uppajjamāne citte chandādayo",
  "tika-abh07t0:1592_3": "dhurabhūtā sayaṃ sampayuttadhamme sādhayamānā hutvā pavattanti,",
  "tika-abh07t0:1592_4": "te ca tesaṃ vasena pavattanti,",
  "tika-abh07t0:1592_5": "tena te attādhīnānaṃ patibhāvena pavattanti.",
  "tika-abh07t0:1592_6": "Aññesaṃ adhipatidhammānaṃ adhipatibhāvanivāraṇavasena issariyaṃ adhipatitā.",
  "tika-abh07t0:1592_7": "Santesupi indriyantaresu kevalaṃ dassanādīsu cakkhuviññāṇādīhi anuvattāpanamattaṃ indriyatāti ayaṃ adhipatiindriyānaṃ viseso.",
  "tika-abh07t0:1593_0": "21.",
  "tika-abh07t0:1593_1": "Ojaṭṭhamakarūpādayo āharantīti āhārā.",
  "tika-abh07t0:1593_2": "Kabaḷīkārāhāro hi ojaṭṭhamakarūpaṃ āharati,",
  "tika-abh07t0:1593_3": "phassāhāro tisso vedanā,",
  "tika-abh07t0:1593_4": "manosañcetanāhārasaṅkhātaṃ kusalākusalakammaṃ tīsu bhavesu paṭisandhiṃ.",
  "tika-abh07t0:1593_5": "Viññāṇāhārasaṅkhātaṃ paṭisandhiviññāṇaṃ sahajātanāmarūpeāharati,",
  "tika-abh07t0:1593_6": "kiñcāpi sakasakapaccayuppanne āharantā aññepi atthi.",
  "tika-abh07t0:1593_7": "Ajjhattikasantatiyā pana visesapaccayattā imeyeva cattāro “āhārā”ti vuttā.",
  "tika-abh07t0:1594_0": "Kabaḷīkārāhārabhakkhānañhi sattānaṃ rūpakāyassa kabaḷīkārāhāro visesapaccayo kammādijanitassapi tassa",
  "tika-abh07t0:1594_1": "kabaḷīkārāhārūpatthambhabaleneva dasavassādippavattisambhavato.",
  "tika-abh07t0:1594_2": "Tathā hesa “dhāti viya kumārassa,",
  "tika-abh07t0:1594_3": "upatthambhanakayantaṃ viya gehassā”ti vutto.",
  "tika-abh07t0:1594_4": "Phassopi sukhādivatthubhūtaṃ ārammaṇaṃ phusantoyeva sukhādivedanāpavattanena sattānaṃ ṭhitiyā paccayo hoti.",
  "tika-abh07t0:1594_5": "Manosañcetanā kusalākusalakammavasena āyūhamānāyeva bhavamūlanipphādanato sattānaṃ ṭhitiyā paccayo hoti.",
  "tika-abh07t0:1594_6": "Viññāṇaṃ vijānantameva nāmarūpappavattanena sattānaṃ ṭhitiyā paccayo hotīti evameteyeva ajjhattasantānassa visesapaccayattā “āhārā”ti vuttā,",
  "tika-abh07t0:1594_7": "phassādīnaṃ dutiyādibhāvo desanākkamato,",
  "tika-abh07t0:1594_8": "na uppattikkamato.",
  "tika-abh07t0:1595_0": "26.",
  "tika-abh07t0:1595_1": "Pañcaviññāṇānaṃ vitakkavirahena ārammaṇesu abhinipātamattattā tesu vijjamānānipi upekkhāsukhadukkhāni",
  "tika-abh07t0:1595_2": "upanijjhānākārassa abhāvato jhānaṅgabhāvena na uddhaṭāni.",
  "tika-abh07t0:1595_3": "“Vitakkapacchimakaṃ hi jhānaṅga”nti vuttaṃ.",
  "tika-abh07t0:1595_4": "Dvipañcaviññāṇamanodhātuttikasantīraṇattikavasena soḷasacittesu vīriyābhāvato tattha vijjamānopi samādhi balabhāvaṃ na gacchati.",
  "tika-abh07t0:1595_5": "“Vīriyapacchimakaṃ bala”nti hi vuttaṃ.",
  "tika-abh07t0:1595_6": "Tathā aṭṭhārasāhetukesu hetuvirahato maggaṅgāni na labbhanti.",
  "tika-abh07t0:1595_7": "“Hetupacchimakaṃ maggaṅga”nti hi vuttanti imamatthaṃ manasi nidhāyāha “dvipañcaviññāṇesū”tyādi.",
  "tika-abh07t0:1595_8": "Jhānaṅgāni na labbhantīti sambandho.",
  "tika-abh07t0:1596_0": "27.",
  "tika-abh07t0:1596_1": "Adhimokkhavirahato vicikicchācitte ekaggatā cittaṭṭhitimattaṃ,",
  "tika-abh07t0:1596_2": "na pana micchāsamādhisamādhindriyasamādhibalavohāraṃ gacchatīti āha “tathā vicikicchācitte”tyādi.",
  "tika-abh07t0:1597_0": "28.",
  "tika-abh07t0:1597_1": "Dvihetukatihetukaggahaṇena ekahetukesu adhipatīnaṃ abhāvaṃ dasseti.",
  "tika-abh07t0:1597_2": "Javanesvevāti avadhāraṇaṃ lokiyavipākesu adhipatīnaṃ asambhavadassanatthaṃ.",
  "tika-abh07t0:1597_3": "Na hi te chandādīni purakkhatvā pavattanti.",
  "tika-abh07t0:1597_4": "Vīmaṃsādhipatino dvihetukajavanesu asambhavato cittābhisaṅkhārūpanissayassa ca sambhavānurūpato labbhamānataṃ sandhāyāha “yathāsambhava”nti.",
  "tika-abh07t0:1597_5": "Ekova labbhati,",
  "tika-abh07t0:1597_6": "itarathā adhipatibhāvāyogato,",
  "tika-abh07t0:1597_7": "teneva hi bhagavatā “hetū hetusampayuttakānaṃ dhammānaṃ hetupaccayena paccayo”tyādinā hetupaccayaniddese",
  "tika-abh07t0:1597_8": "viya “adhipatī adhipatisampayuttakāna”ntyādinā avatvā “chandādhipati chandasampayuttakāna”ntyādinā ekekādhipativaseneva",
  "tika-abh07t0:1597_9": "adhipatipaccayo uddhaṭo.",
  "tika-abh07t0:1598_0": "29.",
  "tika-abh07t0:1598_1": "Vatthuto dhammavasena hetudhammā cha,",
  "tika-abh07t0:1598_2": "jhānaṅgāni pañca somanassadomanassupekkhānaṃ vedanāvasena ekato gahitattā,",
  "tika-abh07t0:1598_3": "maggaṅgā nava micchāsaṅkappavāyāmasamādhīnaṃ vitakkavīriyacittekaggatāsabhāvena sammāsaṅkappādīhi ekato gahitattā.",
  "tika-abh07t0:1598_4": "Indriyadhammā soḷasa pañcannaṃ vedanindriyānaṃ vedanāsāmaññena,",
  "tika-abh07t0:1598_5": "tiṇṇaṃ lokuttarindriyānaṃ paññindriyassa ca ñāṇasāmaññena ekato gahitattā,",
  "tika-abh07t0:1598_6": "rūpārūpajīvitindriyānañca visuṃ gahitattā,",
  "tika-abh07t0:1598_7": "baladhammā pana yathāvuttanayeneva nava īritā,",
  "tika-abh07t0:1598_8": "adhipatidhammā cattāro vuttā,",
  "tika-abh07t0:1598_9": "āhārā tathā cattāro vuttāti kusalādīhi tīhi samākiṇṇo tatoyeva missakasaṅgaho evaṃnāmako saṅgaho sattadhā vutto.",
  "tika-abh07t0:1598_10": "Ettha ca –",
  "tika-abh07t0:1599_0": "Pañcasaṅgahitā paññā, vāyāmekaggatā pana;",
  "tika-abh07t0:1600_0": "Catusaṅgahitā cittaṃ, sati ceva tisaṅgahā.",
  "tika-abh07t0:1601_0": "Saṅkappo vedanā saddhā, dukasaṅgahitā matā;",
  "tika-abh07t0:1602_0": "Ekekasaṅgahā sesā, aṭṭhavīsati bhāsitā.",
  "tika-abh07t0:1603_0": "Missakasaṅgahavaṇṇanā niṭṭhitā.",
  "tika-abh07t0:1604_0": "Bodhipakkhiyasaṅgahavaṇṇanā",
  "tika-abh07t0:1605_0": "30.",
  "tika-abh07t0:1605_1": "Paṭṭhātīti paṭṭhānaṃ,",
  "tika-abh07t0:1605_2": "asubhaggahaṇādivasena anupavisitvā kāyādiārammaṇe pavattatītyattho,",
  "tika-abh07t0:1605_3": "satiyeva paṭṭhānaṃ satipaṭṭhānaṃ.",
  "tika-abh07t0:1605_4": "Taṃ pana kāyavedanācittadhammesu asubhadukkhāniccānattākāraggahaṇavasena,",
  "tika-abh07t0:1605_5": "subhasukhaniccaattasaññāvipallāsappahānavasena ca catubbidhanti vuttaṃ “cattāro satipaṭṭhānā”ti.",
  "tika-abh07t0:1605_6": "Kucchitānaṃ kesādīnaṃ āyoti kāyo, sarīraṃ,",
  "tika-abh07t0:1605_7": "assāsapassāsānaṃ vā samūho kāyo,",
  "tika-abh07t0:1605_8": "tassa anupassanā parikammavasena,",
  "tika-abh07t0:1605_9": "vipassanāvasena ca saraṇaṃ kāyānupassanā.",
  "tika-abh07t0:1605_10": "Dukkhadukkhavipariṇāmadukkhasaṅkhāradukkhabhūtānaṃ vedanānaṃ vasena anupassanā vedanānupassanā.",
  "tika-abh07t0:1605_11": "Tathā sarāgamahaggatādivasena sampayogabhūmibhedena bhinnasseva cittassa anupassanā cittānupassanā.",
  "tika-abh07t0:1605_12": "Saññāsaṅkhārānaṃ dhammānaṃ bhinnalakkhaṇānameva anupassanā dhammānupassanā.",
  "tika-abh07t0:1606_0": "31.",
  "tika-abh07t0:1606_1": "Sammā padahanti etenāti sammappadhānaṃ, vāyāmo.",
  "tika-abh07t0:1606_2": "So ca kiccabhedena catubbidhoti āha “cattāro sammappadhānā”tyādi.",
  "tika-abh07t0:1606_3": "Asubhamanasikārakammaṭṭhānānuyuñjanādivasena vāyamanaṃ vāyāmo.",
  "tika-abh07t0:1606_4": "Bhiyyobhāvāyāti abhivuddhiyā.",
  "tika-abh07t0:1607_0": "32.",
  "tika-abh07t0:1607_1": "Ijjhati adhiṭṭhānādikaṃ etāyāhi iddhi,",
  "tika-abh07t0:1607_2": "iddhividhañāṇaṃ iddhiyā pādo iddhipādo,",
  "tika-abh07t0:1607_3": "chandoyeva iddhipādo chandiddhipādo.",
  "tika-abh07t0:1608_0": "35.",
  "tika-abh07t0:1608_1": "Bujjhatīti bodhi,",
  "tika-abh07t0:1608_2": "āraddhavipassakato paṭṭhāya yogāvacaro.",
  "tika-abh07t0:1608_3": "Yāya vā so satiādikāya dhammasāmaggiyā bujjhati saccāni paṭivijjhati,",
  "tika-abh07t0:1608_4": "kilesaniddāto vā vuṭṭhāti,",
  "tika-abh07t0:1608_5": "kilesasaṅkocābhāvato vā maggaphalappattiyā vikasati,",
  "tika-abh07t0:1608_6": "sā dhammasāmaggī bodhi,",
  "tika-abh07t0:1608_7": "tassa bodhissa,",
  "tika-abh07t0:1608_8": "tassā vā bodhiyā aṅgabhūtā kāraṇabhūtāti bojjhaṅgā,",
  "tika-abh07t0:1608_9": "te pana dhammavasena sattavidhāti āha “satisambojjhaṅgo”tyādi.",
  "tika-abh07t0:1608_10": "Satiyeva sundaro bojjhaṅgo,",
  "tika-abh07t0:1608_11": "sundarassa vā bodhissa,",
  "tika-abh07t0:1608_12": "sundarāya vā bodhiyā aṅgoti satisambojjhaṅgo.",
  "tika-abh07t0:1608_13": "Dhamme vicināti upaparikkhatīti dhammavicayo,",
  "tika-abh07t0:1608_14": "vipassanāpaññā.",
  "tika-abh07t0:1608_15": "Upekkhāti idha tatramajjhattupekkhā.",
  "tika-abh07t0:1609_0": "40.",
  "tika-abh07t0:1609_1": "“Sattadhā tattha saṅgaho”ti vatvāna puna taṃ dassetuṃ “saṅkappapassaddhi cā”tyādi vuttaṃ.",
  "tika-abh07t0:1609_2": "Tattha vīriyaṃ navaṭṭhānaṃ sammappadhānacatukkavīriyiddhipādavīriyindriyavīriyabalasambojjhaṅgasammāvāyāmavasena navakiccattā,",
  "tika-abh07t0:1609_3": "sati aṭṭhaṭṭhānā satipaṭṭhānacatukkasatindriyasatibalasatisambojjhaṅgasammāsativasena aṭṭhakiccattā.",
  "tika-abh07t0:1609_4": "Samādhi catuṭṭhāno samādhindriyasamādhibalasamādhisambojjhaṅgasammāsamādhivasena catukiccattā,",
  "tika-abh07t0:1609_5": "paññā pañcaṭṭhānā vīmaṃsiddhipādapaññindriyapaññābaladhammavicayasambojjhaṅgasammādiṭṭhivasena pañcakiccattā,",
  "tika-abh07t0:1609_6": "saddhā dviṭṭhānā saddhindriyasaddhābalavasena dvikiccattā.",
  "tika-abh07t0:1609_7": "Eso uttamānaṃ bodhipakkhiyabhāvena visiṭṭhānaṃ sattatiṃsa dhammānaṃ pavaro uttamo vibhāgo.",
  "tika-abh07t0:1610_0": "41.",
  "tika-abh07t0:1610_1": "Lokuttare aṭṭhavidhepi sabbe sattatiṃsa dhammā honti,",
  "tika-abh07t0:1610_2": "saṅkappapītiyo na vā honti,",
  "tika-abh07t0:1610_3": "dutiyajjhānike saṅkappassa,",
  "tika-abh07t0:1610_4": "catutthapañcamajjhānike pītiyā ca asambhavato na honti vā,",
  "tika-abh07t0:1610_5": "lokiyepi citte sīlavisuddhādi chabbisuddhipavattiyaṃ yathāyogaṃ taṃtaṃkiccassa anurūpavasena keci katthaci visuṃ visuṃ honti,",
  "tika-abh07t0:1610_6": "katthaci na vā honti.",
  "tika-abh07t0:1611_0": "Bodhipakkhiyasaṅgahavaṇṇanā niṭṭhitā.",
  "tika-abh07t0:1612_0": "Sabbasaṅgahavaṇṇanā",
  "tika-abh07t0:1613_0": "42.",
  "tika-abh07t0:1613_1": "Atītānāgatapaccuppannādibhedabhinnā te te sabhāgadhammā ekajjhaṃ rāsaṭṭhena khandhā.",
  "tika-abh07t0:1613_2": "Tenāha bhagavā –",
  "tika-abh07t0:1613_3": "“tadekajjhaṃ abhisaṃyūhitvā abhisaṅkhipitvā ayaṃ vuccati rūpakkhandho”tyādi,",
  "tika-abh07t0:1613_4": "te panete khandhā bhājanabhojanabyañjanabhattakārakabhuñjakavikappavasena pañceva vuttāti āha “rūpakkhandho”tyādi.",
  "tika-abh07t0:1613_5": "Rūpañhi vedanānissayattā bhājanaṭṭhāniyaṃ,",
  "tika-abh07t0:1613_6": "vedanā bhuñjitabbattā bhojanaṭṭhāniyā,",
  "tika-abh07t0:1613_7": "saññā vedanāssādalābhahetuttā byañjanaṭṭhāniyā,",
  "tika-abh07t0:1613_8": "saṅkhārā abhisaṅkharaṇato bhattakārakaṭṭhāniyā,",
  "tika-abh07t0:1613_9": "viññāṇaṃ upabhuñjakattā bhuñjakaṭṭhāniyaṃ.",
  "tika-abh07t0:1613_10": "Ettāvatā ca adhippetatthasiddhīti pañceva vuttā.",
  "tika-abh07t0:1613_11": "Desanākkamepi idameva kāraṇaṃ yattha bhuñjati,",
  "tika-abh07t0:1613_12": "yañca bhuñjati,",
  "tika-abh07t0:1613_13": "yena ca bhuñjati,",
  "tika-abh07t0:1613_14": "yo ca bhojako,",
  "tika-abh07t0:1613_15": "yo ca bhuñjitā,",
  "tika-abh07t0:1613_16": "tesaṃ anukkamena dassetukāmattā.",
  "tika-abh07t0:1614_0": "43.",
  "tika-abh07t0:1614_1": "Upādānānaṃ gocarā khandhā upādānakkhandhā,",
  "tika-abh07t0:1614_2": "te pana upādānavisayabhāvena gahitā rūpādayo pañcevāti vuttaṃ “rūpupādānakkhandho”tyādi.",
  "tika-abh07t0:1614_3": "Sabbasabhāgadhammasaṅgahatthaṃ hi sāsavā,",
  "tika-abh07t0:1614_4": "anāsavāpi dhammā avisesato “pañcakkhandhā”ti desitā.",
  "tika-abh07t0:1614_5": "Vipassanābhūmisandassanatthaṃ pana sāsavāva “upādānakkhandhā”ti.",
  "tika-abh07t0:1614_6": "Yathā panettha vedanādayo sāsavā,",
  "tika-abh07t0:1614_7": "anāsavā ca,",
  "tika-abh07t0:1614_8": "na evaṃ rūpaṃ,",
  "tika-abh07t0:1614_9": "ekantakāmāvacarattā.",
  "tika-abh07t0:1614_10": "Sabhāgarāsivasena pana taṃ khandhesu desitaṃ,",
  "tika-abh07t0:1614_11": "upādāniyabhāvena,",
  "tika-abh07t0:1614_12": "pana rāsivasena ca upādānakkhandhesūti daṭṭhabbaṃ.",
  "tika-abh07t0:1615_0": "44.",
  "tika-abh07t0:1615_1": "Āyatanti ettha taṃtaṃdvārārammaṇā cittacetasikā tena tena kiccena ghaṭṭenti vāyamanti,",
  "tika-abh07t0:1615_2": "āyabhūte vā te dhamme etāni tanonti vitthārenti,",
  "tika-abh07t0:1615_3": "āyataṃ vā saṃsāradukkhaṃ nayanti pavattenti,",
  "tika-abh07t0:1615_4": "cakkhuviññāṇādīnaṃ kāraṇabhūtānīti vā āyatanāni.",
  "tika-abh07t0:1615_5": "Apica loke nivāsaākarasamosaraṇasañjātiṭṭhānaṃ “āyatana”nti vuccati,",
  "tika-abh07t0:1615_6": "tasmā etepi taṃtaṃdvārikānaṃ,",
  "tika-abh07t0:1615_7": "taṃtadārammaṇānañca cakkhuviññāṇādīnaṃ nivāsaṭṭhānatāya,",
  "tika-abh07t0:1615_8": "tesameva ākiṇṇabhāvena pavattānaṃ ākaraṭṭhānatāya,",
  "tika-abh07t0:1615_9": "dvārārammaṇato samosarantānaṃ samosaraṇaṭṭhānatāya,",
  "tika-abh07t0:1615_10": "tattheva uppajjantānaṃ sañjātiṭṭhānatāya ca āyatanāni.",
  "tika-abh07t0:1615_11": "Tāni pana dvārabhūtāni ajjhattikāyatanāni cha,",
  "tika-abh07t0:1615_12": "ārammaṇabhūtāni ca bāhirāyatanāni chāti dvādasavidhānīti āha “cakkhāyatana”ntyādi.",
  "tika-abh07t0:1615_13": "Cakkhu ca taṃ āyatanañcāti cakkhāyatanaṃ.",
  "tika-abh07t0:1615_14": "Evaṃ sesesupi.",
  "tika-abh07t0:1616_0": "Ettha ajjhattikāyatanesu sanidassanasappaṭighārammaṇattā cakkhāyatanaṃ vibhūtanti taṃ paṭhamaṃ vuttaṃ,",
  "tika-abh07t0:1616_1": "tadanantaraṃ anidassanasappaṭighārammaṇāni itarāni,",
  "tika-abh07t0:1616_2": "tatthāpi asampattaggāhakasāmaññena cakkhāyatanānantaraṃ sotāyatanaṃ vuttaṃ,",
  "tika-abh07t0:1616_3": "itaresu sīghataraṃ ārammaṇaggahaṇasamatthattā ghānāyatanaṃ paṭhamaṃ vuttaṃ.",
  "tika-abh07t0:1616_4": "Purato ṭhapitamattassa hi bhojanādikassa gandho vātānusārena ghāne paṭihaññati,",
  "tika-abh07t0:1616_5": "tadanantaraṃ pana padesavuttisāmaññena jivhāyatanaṃ vuttaṃ,",
  "tika-abh07t0:1616_6": "tato sabbaṭṭhānikaṃ kāyāyatanaṃ,",
  "tika-abh07t0:1616_7": "tato pañcannampi gocaraggahaṇasamatthaṃ manāyatanaṃ,",
  "tika-abh07t0:1616_8": "yathāvuttānaṃ pana anukkamena tesaṃ tesaṃ ārammaṇāni rūpāyatanādīni vuttāni.",
  "tika-abh07t0:1617_0": "45.",
  "tika-abh07t0:1617_1": "Attano sabhāvaṃ dhārentīti dhātuyo.",
  "tika-abh07t0:1617_2": "Atha vā yathāsambhavaṃ anekappakāraṃ saṃsāradukkhaṃ vidahanti,",
  "tika-abh07t0:1617_3": "bhārahārehi viya ca bhāro sattehi dhīyanti dhāriyanti,",
  "tika-abh07t0:1617_4": "avasavattanato dukkhavidhānamattameva cetā,",
  "tika-abh07t0:1617_5": "sattehi ca saṃsāradukkhaṃ anuvidhīyati etāhi,",
  "tika-abh07t0:1617_6": "tathāvihitañca etāsveva mīyati ṭhapiyati,",
  "tika-abh07t0:1617_7": "rasasoṇitādisarīrāvayavadhātuyo viya,",
  "tika-abh07t0:1617_8": "haritālamanosilādiselāvayavadhātuyo viya ca ñeyyāvayavabhūtā cāti dhātuyo. Yathāhu –",
  "tika-abh07t0:1618_0": "“Vidahati vidhānañca, dhīyate ca vidhīyate;",
  "tika-abh07t0:1619_0": "Etāya dhīyate ettha, iti vā dhātusammatā;",
  "tika-abh07t0:1620_0": "Sarīraselāvayava-dhātuyo viya dhātuyo”ti.",
  "tika-abh07t0:1621_0": "Tā pana manāyatanaṃ sattaviññāṇadhātuvasena sattadhā bhinditvā avasesehi ekādasāyatanehi saha aṭṭhārasadhātū vuttāti āha “cakkhudhātū”tyādi.",
  "tika-abh07t0:1621_1": "Kamakāraṇaṃ vuttanayena daṭṭhabbaṃ.",
  "tika-abh07t0:1622_0": "46.",
  "tika-abh07t0:1622_1": "Ariyakarattā ariyāni,",
  "tika-abh07t0:1622_2": "tacchabhāvato saccānīti ariyasaccāni.",
  "tika-abh07t0:1622_3": "Imāni hi cattāro paṭipannake,",
  "tika-abh07t0:1622_4": "cattāro phalaṭṭheti aṭṭhaariyapuggale sādhenti asati saccappaṭivedhe tesaṃ ariyabhāvānupagamanato,",
  "tika-abh07t0:1622_5": "sati ca tasmiṃ ekantena tabbhāvūpagamanato ca.",
  "tika-abh07t0:1622_6": "Dukkhasamudayanirodhamaggānameva pana yathākkamaṃ bādhakattaṃ pabhavattaṃ nissaraṇattaṃ niyyānikattaṃ, nāññesaṃ,",
  "tika-abh07t0:1622_7": "bādhakādibhāvoyeva ca dukkhādīnaṃ,",
  "tika-abh07t0:1622_8": "na abādhakādibhāvo,",
  "tika-abh07t0:1622_9": "tasmā aññatthābhāvatatthabyāpitāsaṅkhātena lakkhaṇena etāni tacchāni.",
  "tika-abh07t0:1622_10": "Tenāhu porāṇā –",
  "tika-abh07t0:1623_0": "“Bodhānurūpaṃ cattāro, chindante caturo male;",
  "tika-abh07t0:1624_0": "Khīṇadose ca cattāro, sādhentāriyapuggale.",
  "tika-abh07t0:1625_0": "“Aññattha bādhakattādi, na hi etehi labbhati;",
  "tika-abh07t0:1626_0": "Nābādhakattametesaṃ, tacchānetānivetato”ti.",
  "tika-abh07t0:1627_0": "Ariyānaṃ vā saccāni tehi paṭivijjhitabbattā,",
  "tika-abh07t0:1627_1": "ariyassa vā sammāsambuddhassa saccāni tena desitattāti ariyasaccāni.",
  "tika-abh07t0:1627_2": "Tāni pana saṃkiliṭṭhāsaṃkiliṭṭhaphalahetuvasena catubbidhānīti āha “cattāri ariyasaccānī”tyādi.",
  "tika-abh07t0:1627_3": "Tattha kucchitattā,",
  "tika-abh07t0:1627_4": "tucchattā ca dukkhaṃ.",
  "tika-abh07t0:1627_5": "Kammādipaccayasanniṭṭhāne dukkhuppattinimittatāya samudayo samudeti etasmā dukkhanti katvā,",
  "tika-abh07t0:1627_6": "dukkhassa samudayo dukkhasamudayo.",
  "tika-abh07t0:1627_7": "Dukkhassa anuppādanirodho ettha,",
  "tika-abh07t0:1627_8": "etenāti vā dukkhanirodho.",
  "tika-abh07t0:1627_9": "Dukkhanirodhaṃ gacchati,",
  "tika-abh07t0:1627_10": "paṭipajjanti ca taṃ etāyāti dukkhanirodhagāminipaṭipadā.",
  "tika-abh07t0:1628_0": "47.",
  "tika-abh07t0:1628_1": "Cetasikānaṃ,",
  "tika-abh07t0:1628_2": "soḷasasukhumarūpānaṃ,",
  "tika-abh07t0:1628_3": "nibbānassa ca vasena ekūnasattati dhammā āyatanesu dhammāyatanaṃ,",
  "tika-abh07t0:1628_4": "dhātūsu dhammadhātūti ca saṅkhaṃ gacchanti.",
  "tika-abh07t0:1629_0": "49.",
  "tika-abh07t0:1629_1": "Sesā cetasikāti vedanāsaññāhi sesā paññāsa cetasikā.",
  "tika-abh07t0:1629_2": "Kasmā pana vedanāsaññā visuṃ katāti?",
  "tika-abh07t0:1629_3": "Vaṭṭadhammesu assādatadupakaraṇabhāvato.",
  "tika-abh07t0:1629_4": "Tebhūmakadhammesu hi assādavasappavattā vedanā,",
  "tika-abh07t0:1629_5": "asubhe subhādisaññāvipallāsavasena ca tassā tadākārappavattīti tadupakaraṇabhūtā saññā,",
  "tika-abh07t0:1629_6": "tasmā saṃsārassa padhānahetutāya etā vinibhujjitvā desitāti.",
  "tika-abh07t0:1629_7": "Vuttañhetaṃ ācariyena –",
  "tika-abh07t0:1630_0": "“Vaṭṭadhammesu assādaṃ, tadassādupasevanaṃ;",
  "tika-abh07t0:1631_0": "Vinibhujja nidassetuṃ, khandhadvayamudāhaṭa”nti. ;",
  "tika-abh07t0:1632_0": "50.",
  "tika-abh07t0:1632_1": "Nanu ca āyatanadhātūsu nibbānaṃ saṅgahitaṃ,",
  "tika-abh07t0:1632_2": "khandhesu kasmā na saṅgahitanti āha “bhedābhāvenā”tyādi.",
  "tika-abh07t0:1632_3": "Atītādibhedabhinnānañhi rāsaṭṭhena khandhavohāroti nibbānaṃ bhedābhāvato khandhasaṅgahato nissaṭaṃ,",
  "tika-abh07t0:1632_4": "vinimuttantyattho.",
  "tika-abh07t0:1633_0": "51.",
  "tika-abh07t0:1633_1": "Channaṃ dvārānaṃ,",
  "tika-abh07t0:1633_2": "channaṃ ārammaṇānañca bhedena āyatanāni dvādasa bhavanti,",
  "tika-abh07t0:1633_3": "channaṃ dvārānaṃ channaṃ ārammaṇānaṃ tadubhayaṃ nissāya uppannānaṃ tattakānameva viññāṇānaṃ pariyāyena kamena dhātuyo aṭṭhārasa bhavanti.",
  "tika-abh07t0:1634_0": "52.",
  "tika-abh07t0:1634_1": "Tisso bhūmiyo imassāti tibhūmaṃ,",
  "tika-abh07t0:1634_2": "tibhūmaṃyeva tebhūmakaṃ.",
  "tika-abh07t0:1634_3": "Vattati ettha kammaṃ,",
  "tika-abh07t0:1634_4": "tabbipāko cāti vaṭṭaṃ.",
  "tika-abh07t0:1634_5": "Taṇhāti kāmataṇhādivasena tividhā,",
  "tika-abh07t0:1634_6": "puna chaḷārammaṇavasena aṭṭhārasavidhā,",
  "tika-abh07t0:1634_7": "atītānāgatapaccuppannavasena catupaññāsavidhā,",
  "tika-abh07t0:1634_8": "ajjhattikabāhiravasena aṭṭhasatappabhedā taṇhā.",
  "tika-abh07t0:1634_9": "Kasmā pana aññesupi dukkhahetūsu santesu taṇhāyeva samudayoti vuttāti?",
  "tika-abh07t0:1634_10": "Padhānakāraṇattā.",
  "tika-abh07t0:1634_11": "Kammavicittatāhetubhāvena,",
  "tika-abh07t0:1634_12": "hi kammasahāyabhāvūpagamanena ca dukkhavicittatākāraṇattā taṇhā dukkhassa visesakāraṇanti.",
  "tika-abh07t0:1634_13": "Maggo dukkhanirodhagāminipaṭipadānāmena vutto maggo lokuttaro matoti maggoti puna maggaggahaṇaṃ yojetabbaṃ.",
  "tika-abh07t0:1635_0": "53.",
  "tika-abh07t0:1635_1": "Maggayuttā aṭṭhaṅgikavinimuttā sesā maggasampayuttā phassādayo phalañceva sasampayuttanti ete catūhi saccehi vinissaṭā viniggatā nippariyāyato,",
  "tika-abh07t0:1635_2": "pariyāyato pana aññātāvindriyaniddesepi “maggaṅgaṃ maggapariyāpanna”nti vuttattā phaladhammesu sammādiṭṭhādīnaṃ maggasacce,",
  "tika-abh07t0:1635_3": "itaresañca maggaphalasampayuttānaṃ saṅkhāradukkhasāmaññena dukkhasacce saṅgaho sakkā kātuṃ.",
  "tika-abh07t0:1635_4": "Evañhi sati saccadesanāyapi sabbasaṅgāhikatā upapannā hoti.",
  "tika-abh07t0:1635_5": "Kasmā panete khandhādayo bahū dhammā vuttāti?",
  "tika-abh07t0:1635_6": "Bhagavatāpi tatheva desitattā.",
  "tika-abh07t0:1635_7": "Bhagavatāpi kasmā tathā desitāti?",
  "tika-abh07t0:1635_8": "Tividhasattānuggahassa adhippetattā.",
  "tika-abh07t0:1635_9": "Nāmarūpatadubhayasammuḷhavasena hi tikkhanābhitikkhamudindriyavasena,",
  "tika-abh07t0:1635_10": "saṅkhittamajjhimavitthārarucivasena ca tividhā sattā.",
  "tika-abh07t0:1635_11": "Tesu nāmasammuḷhānaṃ khandhaggahaṇaṃ nāmassa tattha catudhā vibhattattā,",
  "tika-abh07t0:1635_12": "rūpasammuḷhānaṃ āyatanaggahaṇaṃ rūpassa tattha aḍḍhekādasadhā vibhattattā,",
  "tika-abh07t0:1635_13": "ubhayamuḷhānaṃ dhātuggahaṇaṃ ubhayesampi tattha vitthārato vibhattattā,",
  "tika-abh07t0:1635_14": "tathā tikkhindriyānaṃ,",
  "tika-abh07t0:1635_15": "saṅkhittarucikānañca khandhāggahaṇantyādi yojetabbaṃ.",
  "tika-abh07t0:1635_16": "Taṃ panetaṃ tividhampi pavattinivattitadubhayahetuvasena diṭṭhameva upakārāvahaṃ.",
  "tika-abh07t0:1635_17": "No aññathāti saccaggahaṇanti daṭṭhabbaṃ.",
  "tika-abh07t0:1636_0": "Sabbasaṅgahavaṇṇanā niṭṭhitā.",
  "tika-abh07t0:1637_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1638_0": "Samuccayaparicchedavaṇṇanā niṭṭhitā.",
  "tika-abh07t0:1639_0": "8. Paccayaparicchedavaṇṇanā",
  "tika-abh07t0:1640_0": "1.",
  "tika-abh07t0:1640_1": "Idāni yathāvuttanāmarūpadhammānaṃ paṭiccasamuppādapaṭṭhānanayavasena paccaye dassetuṃ “yesa”ntyādi āraddhaṃ.",
  "tika-abh07t0:1640_2": "Yesaṃ paccayehi saṅkhatattā saṅkhatānaṃ paccayuppannadhammānaṃ ye paccayadhammā yathā yenākārena paccayā ṭhitiyā,",
  "tika-abh07t0:1640_3": "uppattiyā ca upakārakā,",
  "tika-abh07t0:1640_4": "taṃ vibhāgaṃ tesaṃ paccayuppannānaṃ,",
  "tika-abh07t0:1640_5": "tesaṃ paccayānaṃ,",
  "tika-abh07t0:1640_6": "tassa ca paccayākārassa pabhedaṃ iha imasmiṃ samuccayasaṅgahānantare ṭhāne yathārahaṃ taṃtaṃpaccayuppannadhamme",
  "tika-abh07t0:1640_7": "sati taṃtaṃpaccayānaṃ taṃtaṃpaccayabhāvākārānurūpaṃ idāni pavakkhāmīti yojanā.",
  "tika-abh07t0:1641_0": "2.",
  "tika-abh07t0:1641_1": "Tattha paccayasāmaggiṃ paṭicca samaṃ gantvā phalānaṃ uppādo etasmāti paṭiccasamuppādo,",
  "tika-abh07t0:1641_2": "paccayākāro.",
  "tika-abh07t0:1641_3": "Nānappakārāni ṭhānāni paccayā etthātyādinā paṭṭhānaṃ,",
  "tika-abh07t0:1641_4": "anantanayasamantapaṭṭhānamahāpakaraṇaṃ,",
  "tika-abh07t0:1641_5": "tattha desitanayo paṭṭhānanayo.",
  "tika-abh07t0:1642_0": "3.",
  "tika-abh07t0:1642_1": "Tatthāti tesu dvīsu nayesu.",
  "tika-abh07t0:1642_2": "Tassa paccayadhammassa bhāvena bhavanasīlassa bhāvo tabbhāvabhāvībhāvo,",
  "tika-abh07t0:1642_3": "soyeva ākāramattaṃ,",
  "tika-abh07t0:1642_4": "tena upalakkhito tabbhāvabhāvībhāvākāramattopalakkhito.",
  "tika-abh07t0:1642_5": "Eteneva tadabhāvābhāvākāramattopalakkhitatāpi atthato dassitā hoti.",
  "tika-abh07t0:1642_6": "Anvayabyatirekavasena hi paccayalakkhaṇaṃ dassetabbaṃ.",
  "tika-abh07t0:1642_7": "Tenāha bhagavā –",
  "tika-abh07t0:1642_8": "“imasmiṃ sati idaṃ hoti,",
  "tika-abh07t0:1642_9": "imassuppādā idamuppajjati.",
  "tika-abh07t0:1642_10": "Imasmiṃ asati idaṃ na hoti,",
  "tika-abh07t0:1642_11": "imassa nirodhā idaṃ nirujjhatī”ti.",
  "tika-abh07t0:1642_12": "Paṭicca phalaṃ eti etasmāti paccayo.",
  "tika-abh07t0:1642_13": "Tiṭṭhati phalaṃ ettha tadāyattavuttitāyāti ṭhiti,",
  "tika-abh07t0:1642_14": "āhacca visesetvā pavattā paccayasaṅkhātā ṭhiti āhaccapaccayaṭṭhiti.",
  "tika-abh07t0:1642_15": "Paṭiccasamuppādanayo hi tabbhāvabhāvībhāvākāramattaṃ upādāya pavattattā hetādipaccayaniyamavisesaṃ anapekkhitvā avisesatova pavattati,",
  "tika-abh07t0:1642_16": "ayaṃ pana hetāditaṃtaṃpaccayānaṃ tassa tassa dhammantarassa taṃtaṃpaccayabhāvasāmatthiyākāravisesaṃ upādāya",
  "tika-abh07t0:1642_17": "visesetvā pavattoti āhaccapaccayaṭṭhitimārabbha pavuccatīti.",
  "tika-abh07t0:1642_18": "Keci pana “āhacca kaṇṭhatāluādīsu paharitvā vuttā ṭhiti āhaccapaccayaṭṭhitī”ti vaṇṇenti.",
  "tika-abh07t0:1642_19": "Taṃ pana savanamatteneva tesaṃ avahasitabbavacanataṃ pakāseti.",
  "tika-abh07t0:1642_20": "Na hi paṭiccasamuppādanayo,",
  "tika-abh07t0:1642_21": "añño vā koci nayo kaṇṭhatāluādīsu anāhacca desetuṃ sakkāti.",
  "tika-abh07t0:1642_22": "Vomissetvāti paṭṭhānanayampi paṭiccasamuppādeyeva pakkhipitvā tabbhāvabhāvībhāvena hetādipaccayavasena",
  "tika-abh07t0:1642_23": "ca missetvā ācariyā saṅgahakārādayo papañcenti vitthārenti,",
  "tika-abh07t0:1642_24": "mayaṃ pana visuṃ visuṃyeva dassayissāmātyadhippāyo.",
  "tika-abh07t0:1643_0": "Paṭiccasamuppādanayavaṇṇanā",
  "tika-abh07t0:1644_0": "4.",
  "tika-abh07t0:1644_1": "Na vijānātīti avijjā,",
  "tika-abh07t0:1644_2": "avindiyaṃ vā kāyaduccaritādiṃ vindati paṭilabhati,",
  "tika-abh07t0:1644_3": "vindiyaṃ vā kāyasucaritādiṃ na vindati,",
  "tika-abh07t0:1644_4": "veditabbaṃ vā catusaccādikaṃ na viditaṃ karoti,",
  "tika-abh07t0:1644_5": "avijjamāne vā javāpeti,",
  "tika-abh07t0:1644_6": "vijjamāne vā na javāpetīti avijjā,",
  "tika-abh07t0:1644_7": "catūsu ariyasaccesu pubbantādīsu catūsu aññāṇassetaṃ nāmaṃ.",
  "tika-abh07t0:1644_8": "Avijjā eva paccayo avijjāpaccayo.",
  "tika-abh07t0:1644_9": "Tato avijjāpaccayā saṅkhatamabhisaṅkharontīti saṅkhārā,",
  "tika-abh07t0:1644_10": "kusalākusalakammāni.",
  "tika-abh07t0:1644_11": "Te tividhā puññābhisaṅkhāro apuññābhisaṅkhāro āneñjābhisaṅkhāroti.",
  "tika-abh07t0:1644_12": "Tatthakāmarūpāvacarā terasa kusalacetanā puññābhisaṅkhāro,",
  "tika-abh07t0:1644_13": "dvādasa akusalacetanā apuññābhisaṅkhāro,",
  "tika-abh07t0:1644_14": "catasso āruppacetanā āneñjābhisaṅkhāroti evametā ekūnatiṃsa cetanā saṅkhārā nāma.",
  "tika-abh07t0:1644_15": "Paṭisandhivasena ekūnavīsatividhaṃ,",
  "tika-abh07t0:1644_16": "pavattivasena dvattiṃsavidhaṃ vipākacittaṃ viññāṇaṃ nāma.",
  "tika-abh07t0:1644_17": "Nāmañca rūpañca nāmarūpaṃ.",
  "tika-abh07t0:1644_18": "Tattha nāmaṃ idha vedanādikkhandhattayaṃ,",
  "tika-abh07t0:1644_19": "rūpaṃ pana bhūtupādāyabhedato duvidhaṃ kammasamuṭṭhānarūpaṃ,",
  "tika-abh07t0:1644_20": "tadubhayampi idha paṭisandhiviññāṇasahagatanti daṭṭhabbaṃ.",
  "tika-abh07t0:1644_21": "Nāmarūpapaccayāti ettha nāmañca rūpañca nāmarūpañca nāmarūpanti sarūpekaseso veditabbo.",
  "tika-abh07t0:1644_22": "Cakkhādīni cha ajjhattikāyatanāni,",
  "tika-abh07t0:1644_23": "kesañci matena rūpādīni cha bāhirāyatanānipi vā āyatanaṃ nāma.",
  "tika-abh07t0:1644_24": "Cha āyatanāni ca chaṭṭhāyatanañca saḷāyatanaṃ.",
  "tika-abh07t0:1644_25": "Cakkhusamphassādivasena chadvāriko phasso phasso nāma.",
  "tika-abh07t0:1644_26": "Sukhadukkhupekkhāvasena tividhā vedanā.",
  "tika-abh07t0:1645_0": "Kāmataṇhā bhavataṇhā vibhavataṇhāti tividhā taṇhā.",
  "tika-abh07t0:1645_1": "Chaḷārammaṇādivasena pana aṭṭhasatappabhedā honti kāmupādānādivasena cattāri upādānāni.",
  "tika-abh07t0:1645_2": "Ettha ca dubbalā taṇhā taṇhā nāma,",
  "tika-abh07t0:1645_3": "balavatī upādānaṃ.",
  "tika-abh07t0:1645_4": "Asampattavisayapatthanā vā taṇhā tamasi corānaṃ hatthappasāraṇaṃ viya,",
  "tika-abh07t0:1645_5": "sampattavisayaggahaṇaṃ upādānaṃ corānaṃ hatthappattassa gahaṇaṃ viya.",
  "tika-abh07t0:1645_6": "Appicchatāpaṭipakkhā taṇhā,",
  "tika-abh07t0:1645_7": "santosappaṭipakkhaṃ upādānaṃ.",
  "tika-abh07t0:1645_8": "Pariyesanadukkhamūlaṃ taṇhā,",
  "tika-abh07t0:1645_9": "ārakkhadukkhamūlaṃ upādānanti ayametesaṃ viseso.",
  "tika-abh07t0:1645_10": "Kammabhavo upapattibhavoti duvidho bhavo.",
  "tika-abh07t0:1645_11": "Tattha paṭhamo bhavati etasmā phalanti bhavo,",
  "tika-abh07t0:1645_12": "so kāmāvacarakusalākusalādivasena ekūnatiṃsavidho.",
  "tika-abh07t0:1645_13": "Dutiyo pana bhavatīti bhavo,",
  "tika-abh07t0:1645_14": "so kāmabhavādivasena navavidho.",
  "tika-abh07t0:1645_15": "Upādānapaccayā bhavoti cettha upapattibhavopi adhippeto.",
  "tika-abh07t0:1645_16": "Bhavapaccayā jātīti kammabhavova.",
  "tika-abh07t0:1645_17": "So hi jātiyā paccayo hoti, na itaro.",
  "tika-abh07t0:1645_18": "So hi paṭhamābhinibbattakkhandhasabhāvo jātiyeva,",
  "tika-abh07t0:1645_19": "na ca tadeva tassa kāraṇaṃ yuttaṃ.",
  "tika-abh07t0:1645_20": "Tesaṃ tesaṃ sattānaṃ taṃtaṃgatiādīsu attabhāvapaṭilābho jāti.",
  "tika-abh07t0:1645_21": "Tathānibbattassa ca attabhāvassa purāṇabhāvo jarā.",
  "tika-abh07t0:1645_22": "Etasseva ekabhavaparicchinnassa pariyosānaṃ maraṇaṃ.",
  "tika-abh07t0:1645_23": "Ñātibyasanādīhi phuṭṭhassa cittasantāpo soko.",
  "tika-abh07t0:1645_24": "Tasseva vacīpalāpo paridevo.",
  "tika-abh07t0:1645_25": "Kāyikadukkhavedanā dukkhaṃ.",
  "tika-abh07t0:1645_26": "Mānasikadukkhavedanā domanassaṃ.",
  "tika-abh07t0:1645_27": "Ñātibyasanādīhi phuṭṭhassa adhimattacetodukkhappabhāvito bhuso āyāso upāyāso.",
  "tika-abh07t0:1646_0": "Ettha ca satipi vatthārammaṇādike paccayantare avijjādiekekapaccayaggahaṇaṃ padhānabhāvato,",
  "tika-abh07t0:1646_1": "pākaṭabhāvato cāti daṭṭhabbaṃ.",
  "tika-abh07t0:1646_2": "Ettha ca avijjānusayiteyeva santāne saṅkhārānaṃ vipākadhammabhāvena pavattanato avijjāpaccayāsaṅkhārāsambhavanti,",
  "tika-abh07t0:1646_3": "viññāṇañca saṅkhārajanitaṃ hutvā bhavantare patiṭṭhāti.",
  "tika-abh07t0:1646_4": "Na hi janakābhāve tassuppatti siyā,",
  "tika-abh07t0:1646_5": "tasmā saṅkhārapaccayā viññāṇaṃ.",
  "tika-abh07t0:1646_6": "Nāmarūpañca pubbaṅgamādhiṭṭhānabhūtaviññāṇupatthaddhaṃ paṭisandhipavattīsu patiṭṭhahatīti viññāṇapaccayānāmarūpaṃ,",
  "tika-abh07t0:1646_7": "saḷāyatanañca nāmarūpanissayameva chabbidhaphassassa dvārabhāvena yathārahaṃ pavattati,",
  "tika-abh07t0:1646_8": "no aññathāti nāmarūpapaccayā saḷāyatanaṃ.",
  "tika-abh07t0:1646_9": "Phasso ca saḷāyatanasambhaveyeva ārammaṇaṃ phusati.",
  "tika-abh07t0:1646_10": "Na hi dvārābhāve tassuppatti siyāti saḷāyatanapaccayā phasso.",
  "tika-abh07t0:1646_11": "Iṭṭhāniṭṭhamajjhattañca ārammaṇaṃ phusantoyeva vedanaṃ vedayati,",
  "tika-abh07t0:1646_12": "no aññathāti phassapaccayā vedanā.",
  "tika-abh07t0:1646_13": "Vedanīyesu ca dhammesu assādānupassino vedanāhetukā taṇhā samuṭṭhātīti vedanāpaccayā taṇhā.",
  "tika-abh07t0:1646_14": "Taṇhāsinehapipāsitāyeva ca upādāniyesu dhammesu upādāya daḷhabhāvāya saṃvattanti.",
  "tika-abh07t0:1646_15": "Taṇhāya hi rūpādīni assādetvā assādetvā kāmesu pātabyataṃ āpajjantīti taṇhā kāmupādānassa paccayo.",
  "tika-abh07t0:1646_16": "Tathā rūpādibhedegadhito “natthi dinna”ntyādinā micchādassanaṃ saṃsārato muccitukāmo asuddhimagge suddhimaggaparāmāsaṃ",
  "tika-abh07t0:1646_17": "khandhesu attattaniyagāhabhūtaṃ attavādadassanadvayañca gaṇhāti,",
  "tika-abh07t0:1646_18": "tasmā diṭṭhupādādīnampi paccayoti taṇhāpaccayā upādānaṃ.",
  "tika-abh07t0:1646_19": "Yathārahaṃ sampayogānusayavasena upādānapatiṭṭhitāyeva sattā kammāyūhanāya saṃvattantīti upādānaṃ bhavassa paccayo.",
  "tika-abh07t0:1646_20": "Upapattibhavasaṅkhātā ca jāti kammabhavahetukāyeva.",
  "tika-abh07t0:1646_21": "Bījato aṅkuro viya tattha tattha samupalabbhatīti bhavo jātiyā paccayo nāma.",
  "tika-abh07t0:1646_22": "Sati ca jātiyā eva jarāmaraṇasambhavo.",
  "tika-abh07t0:1646_23": "Na hi ajātānaṃ jarāmaraṇasambhavo hotīti jāti jarāmaraṇānaṃ paccayoti evametesaṃ tabbhāvabhāvībhāvo daṭṭhabbo.",
  "tika-abh07t0:1647_0": "Evametassa kevalassa dukkhakkhandhassa samudayo hotīti yathāvuttena paccayaparamparavidhinā,",
  "tika-abh07t0:1647_1": "na pana issaranimmānādīhi etassa vaṭṭasaṅkhātassa kevalassa sukhādīhi asammissassa,",
  "tika-abh07t0:1647_2": "sakalassa vā dukkhakkhandhassa dukkharāsissa na sukhasubhādīnaṃ samudayo nibbatti hoti.",
  "tika-abh07t0:1647_3": "Ettha imasmiṃ paccayasaṅgahādhikāre.",
  "tika-abh07t0:1648_0": "5. Atati satataṃ gacchati pavattatīti addhā, kālo.",
  "tika-abh07t0:1649_0": "6.",
  "tika-abh07t0:1649_1": "Avijjāsaṅkhārā atīto addhā atītabhavapariyāpannahetūnamevettha adhippetattā,",
  "tika-abh07t0:1649_2": "addhāggahaṇena ca avijjādīnaṃ dhammānameva gahaṇaṃ tabbinimuttassa kassaci kālassa anupalabbhanato.",
  "tika-abh07t0:1649_3": "Niruddhānuppādā eva hi dhammā atītānāgatakālavasena uppādādikkhaṇattayapariyāpannā ca paccuppannakālavasena voharīyanti.",
  "tika-abh07t0:1649_4": "Jātijarāmaraṇaṃ anāgato addhā paccuppannahetuto anāgate nibbattanato.",
  "tika-abh07t0:1649_5": "Majjhe paccuppanno addhā atītahetuto idha nibbattanakaphalasabhāvattā,",
  "tika-abh07t0:1649_6": "anāgataphalassa idha hetusabhāvattā ca majjhe viññāṇādīni aṭṭhaṅgāni paccuppanno addhā.",
  "tika-abh07t0:1650_0": "8.",
  "tika-abh07t0:1650_1": "Nanu sokaparidevādayopi aṅgabhāvena vattabbāti āha “sokādivacana”ntyādi.",
  "tika-abh07t0:1650_2": "Sokādivacanaṃ jātiyā nissandassa amukhyaphalamattassa nidassanaṃ,",
  "tika-abh07t0:1650_3": "na pana visuṃ aṅgadassanantyattho.",
  "tika-abh07t0:1651_0": "9.",
  "tika-abh07t0:1651_1": "Taṇhupādānabhavāpi gahitā hontīti kilesabhāvasāmaññato avijjāggahaṇena taṇhupādānāni,",
  "tika-abh07t0:1651_2": "kammabhavasāmaññato saṅkhāraggahaṇena kammabhavo gahito.",
  "tika-abh07t0:1651_3": "Tathā taṇhupādānabhavaggahaṇena ca avijjāsaṅkhārā gahitāti sambandho.",
  "tika-abh07t0:1651_4": "Etthāpi vuttanayena tesaṃ gahaṇena tesaṃ saṅgaho daṭṭhabbo,",
  "tika-abh07t0:1651_5": "viññāṇanāmarūpasaḷāyatanaphassavedanānaṃ jātijarābhaṅgāva jātijarāmaraṇanti ca vuttāti āha “jātijarāmaraṇaggahaṇenā”tyādi.",
  "tika-abh07t0:1652_0": "10.",
  "tika-abh07t0:1652_1": "Atīte hetavo pañcāti sarūpato vuttānaṃ dvinnaṃ avijjāsaṅkhārānaṃ,",
  "tika-abh07t0:1652_2": "saṅgahavasena gahitānaṃ tiṇṇaṃ taṇhupādānabhavānañca vasena paccuppannaphalassa paccayā atītabhave nibbattā hetavo pañca,",
  "tika-abh07t0:1652_3": "idāni phalapañcakanti atītahetupaccayā idha paccuppanne nibbattaṃ viññāṇādiphalapañcakaṃ.",
  "tika-abh07t0:1652_4": "Idāni hetavo pañcāti sarūpato vuttānaṃ taṇhādīnaṃ tiṇṇaṃ,",
  "tika-abh07t0:1652_5": "saṅgahato laddhānaṃ avijjāsaṅkhārānaṃ dvinnañca vasena āyatiṃ phalassa paccayā idāni hetavo pañca.",
  "tika-abh07t0:1652_6": "Āyatiṃ phalapañcakanti jātijarāmaraṇaggahaṇena vuttaṃ paccuppannahetupaccayā anāgate nibbattanakaviññāṇādiphalapañcakanti",
  "tika-abh07t0:1652_7": "evaṃ vīsati atītādīsu tattha tattha ākiriyantīti ākārā.",
  "tika-abh07t0:1653_0": "Atītahetūnaṃ,",
  "tika-abh07t0:1653_1": "idāni phalapañcakassa ca antarā eko sandhi,",
  "tika-abh07t0:1653_2": "idāni phalapañcakassa,",
  "tika-abh07t0:1653_3": "idāni hetūnañca antarā eko,",
  "tika-abh07t0:1653_4": "idāni hetūnaṃ,",
  "tika-abh07t0:1653_5": "āyatiṃ phalassa ca antarā ekoti evaṃ tisandhi.",
  "tika-abh07t0:1653_6": "Vuttañhetaṃ –",
  "tika-abh07t0:1653_7": "“saṅkhāraviññāṇānamantarā eko,",
  "tika-abh07t0:1653_8": "vedanātaṇhānamantarā eko,",
  "tika-abh07t0:1653_9": "bhavajātīnamantarā eko sandhī”ti.",
  "tika-abh07t0:1653_10": "Ettha hi hetutophalassa avicchedappavattibhāvato hetuphalasambandhabhūto paṭhamo sandhi,",
  "tika-abh07t0:1653_11": "tathā tatiyo,",
  "tika-abh07t0:1653_12": "dutiyo pana phalato hetuno avicchedappavattibhāvato phalahetusambandhabhūto.",
  "tika-abh07t0:1653_13": "Phalabhūtopi hi dhammo aññassa hetusabhāvassa dhammassa paccayoti.",
  "tika-abh07t0:1653_14": "Saṅkhipīyanti ettha avijjādayo,",
  "tika-abh07t0:1653_15": "viññāṇādayo cāti saṅkhepo,",
  "tika-abh07t0:1653_16": "atītahetu,",
  "tika-abh07t0:1653_17": "etarahi vipāko,",
  "tika-abh07t0:1653_18": "etarahi hetu āyatiṃ vipākoti cattāro saṅkhepāti catusaṅkhepā.",
  "tika-abh07t0:1654_0": "11.",
  "tika-abh07t0:1654_1": "Kammabhavasaṅkhāto bhavekadesoti ettha āyatiṃ paṭisandhiyā paccayacetanā bhavo nāma,",
  "tika-abh07t0:1654_2": "purimakammabhavasmiṃ idha paṭisandhiyā paccayacetanā saṅkhārāti veditabbā.",
  "tika-abh07t0:1654_3": "Avasesā cāti viññāṇādipañcakajātijarāmaraṇavasena sattavidhā paccuppannaphalavasena vuttadhammā.",
  "tika-abh07t0:1654_4": "Upapattibhavasaṅkhāto bhavekadesoti pana anāgatapariyāpannā veditabbā. Bhava-",
  "tika-abh07t0:1654_5": "saddena kammabhavassapi vuccamānattā bhavekadesa-",
  "tika-abh07t0:1654_6": "saddo vutto.",
  "tika-abh07t0:1655_0": "12. Pubbantassa avijjā mūlaṃ. Aparantassa taṇhā mūlanti āha avijjātaṇhāvasena dve mūlānī”ti.",
  "tika-abh07t0:1656_0": "13.",
  "tika-abh07t0:1656_1": "Tesameva avijjātaṇhāsaṅkhātānaṃ vaṭṭamūlānaṃ nirodhena anuppādadhammatāpattiyā saccappaṭivedhato siddhāya appavattiyā vaṭṭaṃ nirujjhati.",
  "tika-abh07t0:1656_2": "Abhiṇhaso abhikkhaṇaṃ jarāmaraṇasaṅkhātāya mucchāya pīḷitānaṃ sattānaṃ sokādisamappitānaṃ kāmāsavādiāsavānaṃ samuppādato puna avijjā ca pavattati.",
  "tika-abh07t0:1656_3": "“Āsavasamudayā avijjāsamudayo”ti hi vuttaṃ.",
  "tika-abh07t0:1656_4": "Etena avijjāyapi paccayo dassito hoti,",
  "tika-abh07t0:1656_5": "itarathā paṭiccasamuppādacakkaṃ abaddhaṃ siyāti.",
  "tika-abh07t0:1656_6": "Iccevaṃ vuttanayena ābaddhaṃ avicchinnaṃ anādikaṃ ādirahitaṃ tibhūmakapariyāpannattā tebhūmakaṃ kilesakammavipākavasena",
  "tika-abh07t0:1656_7": "tivaṭṭabhūtaṃ paṭiccasamuppādoti paṭṭhapesi paññapesi mahāmuni sammāsambuddho.",
  "tika-abh07t0:1657_0": "Paṭiccasamuppādanayavaṇṇanā niṭṭhitā.",
  "tika-abh07t0:1658_0": "Paṭṭhānanayavaṇṇanā",
  "tika-abh07t0:1659_0": "14.",
  "tika-abh07t0:1659_1": "Evaṃ paṭiccasamuppādanayaṃ vibhāgato dassetvā idāni paṭṭhānanayaṃ dassetuṃ “hetupaccayo”tyādi vuttaṃ.",
  "tika-abh07t0:1659_2": "Tattha hinoti patiṭṭhāti etenāti hetu.",
  "tika-abh07t0:1659_3": "Anekatthattā dhātusaddānaṃ hi-",
  "tika-abh07t0:1659_4": "saddo idha patiṭṭhatthoti daṭṭhabbo.",
  "tika-abh07t0:1659_5": "Hinoti vā etena kammanidānabhūtena uddhaṃ ojaṃ abhiharantena mūlena viya pādapo tappaccayaṃ phalaṃ gacchati",
  "tika-abh07t0:1659_6": "pavattati vuddhiṃ virūḷhiṃ āpajjatīti hetu.",
  "tika-abh07t0:1659_7": "Hetu ca so paccayo cāti hetupaccayo.",
  "tika-abh07t0:1659_8": "Hetu hutvā paccayo,",
  "tika-abh07t0:1659_9": "hetubhāvena paccayoti vuttaṃ hoti.",
  "tika-abh07t0:1659_10": "Mūlaṭṭhena hetu,",
  "tika-abh07t0:1659_11": "upakāraṭṭhena paccayoti saṅkhepato mūlaṭṭhena upakārako dhammo hetupaccayo.",
  "tika-abh07t0:1659_12": "So pana pavatte cittasamuṭṭhānānaṃ,",
  "tika-abh07t0:1659_13": "paṭisandhiyaṃ kammasamuṭṭhānānañca rūpānaṃ ubhayattha sampayuttānaṃ nāmadhammānañca rukkhassa mūlāni",
  "tika-abh07t0:1659_14": "viya suppatiṭṭhitabhāvasādhanasaṅkhātamūlaṭṭhena upakārakā cha dhammāti daṭṭhabbaṃ.",
  "tika-abh07t0:1660_0": "Ālambīyati dubbalena viya daṇḍādikaṃ cittacetasikehi gayhatīti ārammaṇaṃ.",
  "tika-abh07t0:1660_1": "Cittacetasikā hi yaṃ yaṃ dhammaṃ ārabbha pavattanti,",
  "tika-abh07t0:1660_2": "te te dhammā tesaṃ tesaṃ dhammānaṃ ārammaṇapaccayo nāma.",
  "tika-abh07t0:1660_3": "Na hi so dhammo atthi,",
  "tika-abh07t0:1660_4": "yo cittacetasikānaṃ ārammaṇapaccayabhāvaṃ na gaccheyya.",
  "tika-abh07t0:1660_5": "Attādhīnappavattīnaṃ patibhūto paccayo adhipatipaccayo.",
  "tika-abh07t0:1661_0": "Na vijjati paccayuppannena saha antaraṃ etassa paccayassāti anantarapaccayo.",
  "tika-abh07t0:1661_1": "Saṇṭhānābhāvena suṭṭhu anantarapaccayo samanantarapaccayo.",
  "tika-abh07t0:1661_2": "Attano attano anantaraṃ anurūpacittuppādajananasamattho purimapurimaniruddho dhammo “anantarapaccayo”,",
  "tika-abh07t0:1661_3": "“samanantarapaccayo”ti ca vuccati.",
  "tika-abh07t0:1661_4": "Byañjanamatteneva hi nesaṃ viseso.",
  "tika-abh07t0:1661_5": "Atthato pana ubhayampi samanantaraniruddhassevādhivacanaṃ.",
  "tika-abh07t0:1661_6": "Na hi tesaṃ atthato bhedo upalabbhati.",
  "tika-abh07t0:1661_7": "Yaṃ pana keci vadanti “atthānantaratāya anantarapaccayo,",
  "tika-abh07t0:1661_8": "kālānantaratāya samanantarapaccayo”ti,",
  "tika-abh07t0:1661_9": "taṃ “nirodhā vuṭṭhahantassa nevasaññānāsaññāyatanaṃ phalasamāpattiyā samanantarapaccayena paccayo”tyādīhi virujjhati.",
  "tika-abh07t0:1661_10": "Nevasaññānāsaññāyatanaṃ hi sattāhādikālaṃ niruddhaṃ phalasamāpattiyā samanantarapaccayo,",
  "tika-abh07t0:1661_11": "tasmā abhinivesaṃ akatvā byañjanamattatovettha nānākaraṇaṃ paccetabbaṃ,",
  "tika-abh07t0:1661_12": "na atthato.",
  "tika-abh07t0:1661_13": "Pubbadhammanirodhassa hi pacchājātadhammuppādanassa ca antarābhāvena uppādanasamatthatāya nirodho anantarapaccayatā,",
  "tika-abh07t0:1661_14": "“idamito uddhaṃ,",
  "tika-abh07t0:1661_15": "idaṃ heṭṭhā,",
  "tika-abh07t0:1661_16": "idaṃ samantato”ti attanā ekattaṃ upanetvā viya suṭṭhu anantarabhāvena uppādetuṃ samatthaṃ hutvā nirodho",
  "tika-abh07t0:1661_17": "samanantarapaccayatāti evaṃ byañjanamattatova bhedo.",
  "tika-abh07t0:1661_18": "Nirodhapaccayassapi hi nevasaññānāsaññāyatanassa asaññuppattiyā purimassa ca cuticittassa kālantarepi",
  "tika-abh07t0:1661_19": "uppajjantānaṃ phalapaṭisandhīnaṃ antarā samānajātiyena arūpadhammena byavadhānābhāvato bhinnajātikānañca",
  "tika-abh07t0:1661_20": "rūpadhammānaṃ byavadhānakaraṇe asamatthatāya nirantaruppādane ekattaṃ upanetvā viya uppādane ca samatthatā",
  "tika-abh07t0:1661_21": "atthīti tesampi anantarasamanantarapaccayatā labbhati,",
  "tika-abh07t0:1661_22": "tasmā dhammato avisesepi tathā tathā bujjhanakānaṃ veneyyānaṃ vasena upasaggatthavisesamattatova bhedo paccetabboti.",
  "tika-abh07t0:1662_0": "Attano anuppattiyā sahuppannānampi anuppattito pakāsassa padīpo viya sahuppannānaṃ sahuppādabhāvena paccayo sahajātapaccayo,",
  "tika-abh07t0:1662_1": "arūpino catukkhandhā,",
  "tika-abh07t0:1662_2": "cattāro mahābhūtā,",
  "tika-abh07t0:1662_3": "paṭisandhikkhaṇe vatthuvipākā ca dhammā.",
  "tika-abh07t0:1663_0": "Aññamaññaṃ upatthambhayamānaṃ tidaṇḍaṃ viya attano upakārakadhammānaṃ upatthambhakabhāvena paccayo aññamaññapaccayo.",
  "tika-abh07t0:1663_1": "Aññamaññatāvaseneva ca upakārakatā aññamaññapaccayatā,",
  "tika-abh07t0:1663_2": "na sahajātamattenāti ayametesaṃ dvinnaṃ viseso.",
  "tika-abh07t0:1663_3": "Tathā hi sahajātapaccayabhāvīyeva koci aññamaññapaccayo na hoti cittajarūpānaṃ sahajātapaccayabhāvino",
  "tika-abh07t0:1663_4": "nāmassa upādārūpānaṃ sahajātapaccayabhāvīnaṃ mahābhūtānañca aññamaññapaccayabhāvassa anuddhaṭattā.",
  "tika-abh07t0:1663_5": "Yadi hi sahajātabhāveneva attano upakārakānaṃ upakārakatā aññamaññapaccayatā siyā,",
  "tika-abh07t0:1663_6": "tadā sahajātaaññamaññapaccayehi samānehi bhavitabbanti.",
  "tika-abh07t0:1664_0": "Cittakammassa paṭo viya sahajātanāmarūpānaṃ nissayabhūtā catukkhandhā,",
  "tika-abh07t0:1664_1": "tarupabbatādīnaṃ pathavī viya ādhāraṇatoyeva sahajātarūpasattaviññāṇadhātūnaṃ yathākkamaṃ nissayā bhūtarūpaṃ,",
  "tika-abh07t0:1664_2": "vatthu cāti ime nissayapaccayo nāma nissīyati nissitakehīti katvā,",
  "tika-abh07t0:1664_3": "balavabhāvena nissayo paccayo upanissayapaccayo upa-",
  "tika-abh07t0:1664_4": "saddassa atisayajotakattā,",
  "tika-abh07t0:1664_5": "tassa pana bhedaṃ vakkhati.",
  "tika-abh07t0:1665_0": "Cha vatthūni,",
  "tika-abh07t0:1665_1": "cha ārammaṇāni cāti ime paccayuppannato paṭhamaṃ uppajjitvā pavattamānabhāvena upakārako purejātapaccayo.",
  "tika-abh07t0:1665_2": "Pacchājātapaccaye asati santānaṭṭhitihetubhāvaṃ āgacchantassa kāyassa upatthambhanabhāvena upakārakā",
  "tika-abh07t0:1665_3": "pacchājātā cittacetasikā dhammā pacchājātapaccayo.",
  "tika-abh07t0:1665_4": "So gijjhapotakasarīrānaṃ āhārāsā cetanā viya daṭṭhabbo.",
  "tika-abh07t0:1666_0": "Purimapurimaparicitagantho viya uttarauttaraganthassa kusalādibhāvena attasadisassa paguṇabalavabhāvavisiṭṭhaattasamānajātiyatāgāhaṇaṃ āsevanaṃ,",
  "tika-abh07t0:1666_1": "tena paccayā sajātiyadhammānaṃ sajātiyadhammāva āsevanapaccayo.",
  "tika-abh07t0:1666_2": "Bhinnajātikā hi bhinnajātikehi āsevanapaguṇena paguṇabalavabhāvavisiṭṭhaṃ kusalādibhāvasaṅkhātaṃ attano gatiṃ gāhāpetuṃ na sakkonti,",
  "tika-abh07t0:1666_3": "na ca sayaṃ tato gaṇhanti,",
  "tika-abh07t0:1666_4": "te pana anantarātītāni lokiyakusalākusalāni ceva anāvajjanakiriyajavanāni cāti daṭṭhabbaṃ.",
  "tika-abh07t0:1666_5": "Cittappayogasaṅkhātakiriyābhāvena sahajātānaṃ nānākkhaṇikānaṃ vipākānaṃ,",
  "tika-abh07t0:1666_6": "kaṭattārūpānañca upakārikā cetanā kammapaccayo.",
  "tika-abh07t0:1667_0": "Attano nirussāhasantabhāvena sahajātanāmarūpānaṃ nirussāhasantabhāvāya upakārakā vipākacittacetasikā vipākapaccayo.",
  "tika-abh07t0:1667_1": "Te hi payogena asādhetabbatāya kammassa kaṭattā nipphajjamānamattato nirussāhasantabhāvā honti,",
  "tika-abh07t0:1667_2": "na kilesavūpasamasantabhāvā.",
  "tika-abh07t0:1667_3": "Tathā santabhāvatoyeva hi bhavaṅgādayo dubbiññeyyā.",
  "tika-abh07t0:1667_4": "Abhinipātasampaṭicchanasantīraṇamattā pana vipākā dubbiññeyyāva.",
  "tika-abh07t0:1667_5": "Javanappavattiyāva nesaṃ rūpādiggahitatā viññāyati.",
  "tika-abh07t0:1668_0": "Rūpārūpānaṃ upatthambhakattena upakārakā cattāro āhārā āhārapaccayo.",
  "tika-abh07t0:1668_1": "Satipi hi janakabhāve upatthambhakattameva āhārassa padhānakiccaṃ.",
  "tika-abh07t0:1668_2": "Janayantopi āhāro avicchedavasena upatthambhento va janetīti upatthambhakabhāvo va āhārabhāvo.",
  "tika-abh07t0:1668_3": "Tesu tesu kiccesu paccayuppannadhammehi attānaṃ anuvattāpanasaṅkhātādhipatiyaṭṭhena paccayo indriyapaccayo.",
  "tika-abh07t0:1669_0": "Ārammaṇūpanijjhānalakkhaṇūpanijjhānavasena upagantvā ārammaṇanijjhānakā vitakkādayo jhānapaccayo.",
  "tika-abh07t0:1669_1": "Sugatito puññato,",
  "tika-abh07t0:1669_2": "duggahito pāpato vā niyyānaṭṭhena upakārakā sammādiṭṭhādayo maggapaccayo.",
  "tika-abh07t0:1670_0": "Paramatthato bhinnāpi ekībhāvagatā viya ekuppādādibhāvasaṅkhātasampayogalakkhaṇena upakārakā nāmadhammā va sampayuttapaccayo.",
  "tika-abh07t0:1670_1": "Aññamaññasambandhatāya yuttāpi samānā vippayuttabhāvena visaṃsaṭṭhatāya nānattupagamanena upakārakā vatthucittacetasikā vippayuttapaccayo.",
  "tika-abh07t0:1671_0": "Paccuppannasabhāvasaṅkhātena atthibhāvena tādisasseva dhammassa upatthambhakattena upakārakā “sahajātaṃ",
  "tika-abh07t0:1671_1": "purejāta”ntyādinā vakkhamānadhammā atthipaccayo.",
  "tika-abh07t0:1671_2": "Satipi hi janakatte ṭhitiyaṃyeva sātisayo atthipaccayānaṃ byāpāroti upatthambhakatāva tesaṃ gahitā.",
  "tika-abh07t0:1671_3": "Ekasmiṃ phassādisamudāye pavattamāne dutiyassa abhāvato attano ṭhitiyā okāsaṃ alabhantānaṃ anantaramuppajjamānakacittacetasikānaṃ",
  "tika-abh07t0:1671_4": "okāsadānavasena upakārakā anantaraniruddhā cittacetasikā natthipaccayo.",
  "tika-abh07t0:1672_0": "Attano sabhāvāvigamanena appavattamānānaṃ vigatabhāvena upakārakāyeva dhammā vigatapaccayo.",
  "tika-abh07t0:1672_1": "Nirodhānupagamanavasena upakārakā atthipaccayā va avigatapaccayo.",
  "tika-abh07t0:1672_2": "Sasabhāvatāmattena upakārakatā atthipaccayatā,",
  "tika-abh07t0:1672_3": "nirodhānupagamanavasena upakārakatā avigatapaccayatāti paccayatāviseso nesaṃ dhammāvisesepi daṭṭhabbo.",
  "tika-abh07t0:1672_4": "Dhammānañhi samatthatāvisesaṃ sabbākārena ñatvā bhagavatā catuvīsatipaccayā desitāti bhagavati saddhāya",
  "tika-abh07t0:1672_5": "“evaṃ visesā ete dhammā”ti sutamayañāṇaṃ uppādetvā cintābhāvanāmayañāṇehi tadabhisamayāya yogo karaṇīyo.",
  "tika-abh07t0:1672_6": "Avisesepi hi dhammasāmaggiyassa tathā tathā vinetabbapuggalānaṃ vasena heṭṭhā vuttopi paccayo puna pakārantena",
  "tika-abh07t0:1672_7": "vuccati ahetukadukaṃ vatvāpi hetuvippayuttadukaṃ viyāti daṭṭhabbaṃ.",
  "tika-abh07t0:1673_0": "15.",
  "tika-abh07t0:1673_1": "Nāmaṃ catukkhandhasaṅkhātaṃ nāmaṃ tādisasseva nāmassa chadhā chahākārehi paccayo hoti,",
  "tika-abh07t0:1673_2": "tadeva nāmarūpīnaṃ samuditānaṃ pañcadhā paccayo hoti,",
  "tika-abh07t0:1673_3": "rūpassa puna bhūtupādāyabhedassa ekadhā paccayo hoti,",
  "tika-abh07t0:1673_4": "rūpañca nāmassa ekadhā paccayo,",
  "tika-abh07t0:1673_5": "paññattināmarūpāni nāmassa dvidhā dvippakārā paccayā honti,",
  "tika-abh07t0:1673_6": "dvayaṃ pana nāmarūpadvayaṃ samuditaṃ dvayassa tādisasseva nāmarūpadvayassa navadhā paccayo ceti evaṃ paccayā chabbidhā ṭhitā.",
  "tika-abh07t0:1674_0": "16.",
  "tika-abh07t0:1674_1": "Vipākabyākataṃ kammavasena vipākabhāvappattaṃ kammavegakkhittapatitaṃ viya hutvā pavattamānaṃ attano",
  "tika-abh07t0:1674_2": "sabhāvaṃ gāhetvā paribhāvetvā neva aññaṃ pavatteti,",
  "tika-abh07t0:1674_3": "na ca purimavipākānubhāvaṃ gahetvā uppajjati.",
  "tika-abh07t0:1674_4": "“Na maggapaccayā āsevane eka”nti vacanato ca ahetukakiriyesu hasituppādasseva āsevanatāuddharaṇena āvajjanadvayaṃ āsevanapaccayo na hoti,",
  "tika-abh07t0:1674_5": "tasmā javanāneva āsevanapaccayabhāvaṃ gacchantīti āha “purimāni javanānī”tyādi.",
  "tika-abh07t0:1674_6": "Avisesavacanepettha lokiyakusalākusalābyākatajavanāneva daṭṭhabbāni lokuttarajavanānaṃ āsevanabhāvassa anuddhaṭattā.",
  "tika-abh07t0:1675_0": "Evañca katvā vuttaṃ paṭṭhānaṭṭhakathāyaṃ “lokuttaro pana āsevanapaccayo nāma natthī”ti.",
  "tika-abh07t0:1675_1": "Tattha hi kusalaṃ bhinnajātikassa purecarattā na tena āsevanaguṇaṃ gaṇhāpeti,",
  "tika-abh07t0:1675_2": "phalacittāni ca javanavasena uppajjamānānipi vipākābyākate vuttanayena āsevanaṃ na gaṇhanti,",
  "tika-abh07t0:1675_3": "na ca aññaṃ gāhāpenti.",
  "tika-abh07t0:1675_4": "Yampi “āsevanavinimuttaṃ javanaṃ natthī”ti ācariyadhammapālattherena vuttaṃ,",
  "tika-abh07t0:1675_5": "tampi yebhuyyavasena vuttanti viññāyati.",
  "tika-abh07t0:1675_6": "Itarathā ācariyassa asamapekkhitābhidhāyakattappasaṅgo siyā.",
  "tika-abh07t0:1675_7": "Maggo pana gotrabhuto āsevanaṃ na gaṇhātīti natthi bhūmiādivasena nānājātitāya anadhippetattā.",
  "tika-abh07t0:1675_8": "Tathā hi vuttaṃ paṭṭhāne “gotrabhu maggassa āsevanapaccayena paccayo,",
  "tika-abh07t0:1675_9": "vodānaṃ maggassa āsevanapaccayena paccayo”ti.",
  "tika-abh07t0:1675_10": "Ekuppādādicatubbidhasampayogalakkhaṇābhāvato sahuppannānampi rūpadhammānaṃ sampayuttapaccayatā natthīti vuttaṃ “cittacetasikā dhammā aññamañña”nti.",
  "tika-abh07t0:1676_0": "17.",
  "tika-abh07t0:1676_1": "Hetujhānaṅgamaggaṅgāni sahajātānaṃ nāma rūpānanti tayopete paṭisandhiyaṃ kammasamuṭṭhānānaṃ,",
  "tika-abh07t0:1676_2": "pavattiyaṃ cittasamuṭṭhānānañca rūpānaṃ,",
  "tika-abh07t0:1676_3": "ubhayattha sahajātānaṃ nāmānañca hetādipaccayena paccayā honti.",
  "tika-abh07t0:1676_4": "“Sahajātarūpanti hi sabbattha paṭisandhiyaṃ kammasamuṭṭhānānaṃ,",
  "tika-abh07t0:1676_5": "pavattiyaṃ cittasamuṭṭhānāna”nti vakkhati.",
  "tika-abh07t0:1676_6": "Sahajātā cetanāti antamaso cakkhuviññāṇādīhipi sahajātacetanā.",
  "tika-abh07t0:1676_7": "Sahajātānaṃ nāma rūpānanti sabbāpi cetanā nāmānaṃ,",
  "tika-abh07t0:1676_8": "paṭisandhisahagatā cetanā kammasamuṭṭhānarūpānaṃ,",
  "tika-abh07t0:1676_9": "pavattiyaṃ rūpasamuṭṭhāpakacittasahagatā cetanā cittasamuṭṭhānarūpānañca.",
  "tika-abh07t0:1676_10": "Nānākkhaṇikā cetanāti vipākakkhaṇato nānākkhaṇe atītabhavādīsu nibbattā kusalākusalacetanā.",
  "tika-abh07t0:1676_11": "Nāmarūpānanti ubhayatthāpi nāmarūpānaṃ.",
  "tika-abh07t0:1676_12": "Vipākakkhandhāti paṭisandhiviññāṇādikā vipākā arūpakkhandhā.",
  "tika-abh07t0:1676_13": "Kammasamuṭṭhānampi hi rūpaṃ vipākavohāraṃ na labhati arūpadhammabhāvena,",
  "tika-abh07t0:1676_14": "sārammaṇabhāvena ca kammasadisesu arūpadhammesveva vipāka-",
  "tika-abh07t0:1676_15": "saddassa niruḷhattā.",
  "tika-abh07t0:1677_0": "18.",
  "tika-abh07t0:1677_1": "Purejātassa imassa kāyassāti paccayadhammato pure uppannassa imassa rūpakāyassa.",
  "tika-abh07t0:1677_2": "Kathaṃ pana paccayuppannassa pure nibbattiyaṃ pacchājātassa paccayatāti?",
  "tika-abh07t0:1677_3": "Nanu vuttaṃ “pacchājātapaccaye asati santānaṭṭhitihetukabhāvaṃ āgacchantassā”ti,",
  "tika-abh07t0:1677_4": "tasmā santānappavattassa hetubhāvupatthambhane imassa byāpāroti na koci virodho.",
  "tika-abh07t0:1678_0": "19.",
  "tika-abh07t0:1678_1": "Paṭisandhiyaṃ cakkhādivatthūnaṃ asambhavato,",
  "tika-abh07t0:1678_2": "sati ca sambhave taṃtaṃviññāṇānaṃ paccayabhāvānupagamanato,",
  "tika-abh07t0:1678_3": "hadayavatthuno ca paṭisandhiviññāṇena sahuppannassa purejātakatābhāvato vuttaṃ “chavatthūni pavattiya”nti.",
  "tika-abh07t0:1678_4": "“Pañcārammaṇāni pañcaviññāṇavīthiyā”ti ca idaṃ ārammaṇapurejātaniddese āgataṃ sandhāya vuttaṃ.",
  "tika-abh07t0:1678_5": "Pañhāvāre pana “sekkhā vā puthujjanā vā cakkhuṃ aniccato dukkhato anattato vipassantī”tyādinā avisesena",
  "tika-abh07t0:1678_6": "paccuppannacakkhādīnampi gahitattā dhammārammaṇampi ārammaṇapurejātaṃ manoviññāṇavīthiyā labbhati.",
  "tika-abh07t0:1678_7": "Atthato hetaṃ siddhaṃ,",
  "tika-abh07t0:1678_8": "yaṃ paccuppannadhammārammaṇaṃ gahetvā manodvārikavīthi pavattati,",
  "tika-abh07t0:1678_9": "taṃ tassa ārammaṇapurejātaṃ hotīti.",
  "tika-abh07t0:1679_0": "22.",
  "tika-abh07t0:1679_1": "Pakatiyā eva paccayantararahitena attano sabhāveneva upanissayo pakatūpanissayo.",
  "tika-abh07t0:1679_2": "Ārammaṇānantarehi asaṃmisso puthageva koci upanissayoti vuttaṃ hoti.",
  "tika-abh07t0:1679_3": "Atha vā pakato upanissayo pakatūpanissayo.",
  "tika-abh07t0:1679_4": "Pakatoti cettha pa-",
  "tika-abh07t0:1679_5": "kāro upasaggo,",
  "tika-abh07t0:1679_6": "so attano phalassa uppādanasamatthabhāvena santāne nipphāditabhāvaṃ,",
  "tika-abh07t0:1679_7": "āsevitabhāvañca dīpeti,",
  "tika-abh07t0:1679_8": "tasmā attano santāne nipphanno rāgādi, saddhādi,",
  "tika-abh07t0:1679_9": "upasevito vā utubhojanādi pakatūpanissayo.",
  "tika-abh07t0:1679_10": "Tathā ceva niddisati.",
  "tika-abh07t0:1680_0": "23.",
  "tika-abh07t0:1680_1": "Garukatanti garuṃ katvā paccavekkhitaṃ.",
  "tika-abh07t0:1680_2": "Tathā hi “dānaṃ datvā sīlaṃ samādiyitvā uposathakammaṃ katvā taṃ garuṃ katvā paccavekkhatī”tyādinā dānasīlauposathakammapubbekatasuciṇṇajhānagotrabhuvodānamaggādīni",
  "tika-abh07t0:1680_3": "garuṃ katvā paccavekkhaṇavasena assa niddeso pavatto.",
  "tika-abh07t0:1681_0": "24.",
  "tika-abh07t0:1681_1": "“Purimā purimā kusalā khandhā pacchimānaṃ pacchimānaṃ kusalānaṃ khandhānaṃ upanissayapaccayena paccayo”tyādinā",
  "tika-abh07t0:1681_2": "nayena anantarapaccayena saddhiṃ nānattaṃ akatvā anantarūpanissayassa āgatattā vuttaṃ “anantaraniruddhā”tyādi.",
  "tika-abh07t0:1681_3": "Evaṃ santepi attano anantaraṃ anurūpacittuppādavasena anantarapaccayo,",
  "tika-abh07t0:1681_4": "balavakāraṇavasena anantarūpanissayapaccayoti ayametesaṃ viseso.",
  "tika-abh07t0:1682_0": "25.",
  "tika-abh07t0:1682_1": "Yathārahaṃ ajjhattañca bahiddhā ca rāgādayo…pe…",
  "tika-abh07t0:1682_2": "senāsanañcāti yojanā.",
  "tika-abh07t0:1682_3": "Rāgādayo hi ajjhattaṃ nipphāditā,",
  "tika-abh07t0:1682_4": "puggalādayo bahiddhā sevitā.",
  "tika-abh07t0:1682_5": "Tathā hi vuttaṃ ācariyena –",
  "tika-abh07t0:1683_0": "“Rāgasaddhādayo dhammā, ajjhattamanuvāsitā;",
  "tika-abh07t0:1684_0": "Sattasaṅkhāradhammā ca, bahiddhopanisevitā”ti. ;",
  "tika-abh07t0:1685_0": "Atha vā ajjhattañca bahiddhā ca kusalādidhammānanti yathāṭhitavaseneva yojanā attano hi rāgādayo ca attano",
  "tika-abh07t0:1685_1": "kusalādidhammānaṃ kalyāṇamittassa saddhādike nissāya kusalaṃ karontānaṃ paresañca nissayā honti.",
  "tika-abh07t0:1686_0": "Tattha kāmarāgādayo nissāya kāmabhavādīsu nibbattanatthaṃ,",
  "tika-abh07t0:1686_1": "rāgādivūpasamatthañca dānasīlauposathajjhānābhiññāvipassanāmaggabhāvanā,",
  "tika-abh07t0:1686_2": "rāgādihetukā ca uparūparirāgādayo hontīti yathārahaṃ daṭṭhabbaṃ.",
  "tika-abh07t0:1686_3": "Yaṃ yañhi nissāya yassa yassa sambhavo,",
  "tika-abh07t0:1686_4": "taṃ taṃ tassa tassa pakatūpanissayo hoti.",
  "tika-abh07t0:1686_5": "Paccayamahāpadeso hesa,",
  "tika-abh07t0:1686_6": "yadidaṃ “upanissayapaccayo”ti vuttaṃ.",
  "tika-abh07t0:1686_7": "Tathā cāha “bahudhā hoti pakatūpanissayo”ti.",
  "tika-abh07t0:1686_8": "Saddhādayoti sīlasutacāgapaññā.",
  "tika-abh07t0:1686_9": "Attano saddhādikañhi upanissāya attano dānasīlādayo,",
  "tika-abh07t0:1686_10": "tathā kalyāṇamittānaṃ saddhādayo upanissāya paresañca dānasīlādayo hontīti pākaṭametaṃ.",
  "tika-abh07t0:1686_11": "Sukhaṃ dukkhanti kāyikaṃ sukhaṃ dukkhaṃ.",
  "tika-abh07t0:1686_12": "Puggaloti kalyāṇamittādipuggalo.",
  "tika-abh07t0:1686_13": "Bhojananti sappāyādibhojanaṃ,",
  "tika-abh07t0:1686_14": "utupi tādisova.",
  "tika-abh07t0:1687_0": "27.",
  "tika-abh07t0:1687_1": "“Adhipati…pe…",
  "tika-abh07t0:1687_2": "paccayā hontī”ti saṅkhepena vuttamatthaṃ vitthāretuṃ “tattha garukatamārammaṇa”ntyādi vuttaṃ.",
  "tika-abh07t0:1687_3": "Garukatamārammaṇanti paccavekkhaṇaassādādinā garukataṃ ārammaṇaṃ.",
  "tika-abh07t0:1687_4": "Tañhi jhānamaggaphalavipassanānibbānādibhedaṃ paccavekkhaṇaassādādimaggaphalādidhamme attādhīne karotīti ārammaṇādhipati nāma.",
  "tika-abh07t0:1687_5": "Garukātabbatāmattena ārammaṇādhipati.",
  "tika-abh07t0:1687_6": "Garukatopi balavakāraṇaṭṭhena ārammaṇūpanissayoti ayametesaṃ viseso.",
  "tika-abh07t0:1687_7": "Sahajātā…pe…",
  "tika-abh07t0:1687_8": "nāmarūpānanti chandacittavīriyavīmaṃsānaṃ,",
  "tika-abh07t0:1687_9": "vasena catubbidhopi sahajātādhipati yathārahaṃ sahajātanāmarūpānaṃ pavattiyaṃyeva sahajātādhipativasena paccayo.",
  "tika-abh07t0:1688_0": "28.",
  "tika-abh07t0:1688_1": "Rūpadhammassa arūpadhammaṃ pati sahajātapaccayatā paṭisandhiyaṃ vatthuvasena vuttāti āha “vatthuvipākā aññamañña”nti –",
  "tika-abh07t0:1689_0": "30.",
  "tika-abh07t0:1689_1": "Yasmā pana aññamaññupatthambhanavaseneva aññamaññapaccayatā,",
  "tika-abh07t0:1689_2": "na sahajātamattatoti pavattiyaṃ rūpaṃ nāmānaṃ aññamaññapaccayo na hoti,",
  "tika-abh07t0:1689_3": "tasmā vuttaṃ “cittacetasikā dhammā aññamañña”nti.",
  "tika-abh07t0:1689_4": "Tathā upādārūpāni ca bhūtarūpānaṃ aññamaññapaccayā na hontīti vuttaṃ “mahābhūtā aññamañña”nti.",
  "tika-abh07t0:1690_0": "31.",
  "tika-abh07t0:1690_1": "Nanu ca “arūpino āhārā sahajātānaṃ nāmarūpāna”nti vuttaṃ,",
  "tika-abh07t0:1690_2": "evañca sati asaññīnaṃ sahajātāhārassa asambhavato “sabbe sattā āhāraṭṭhitikā”ti kathamidaṃ nīyatīti? Vuccate –",
  "tika-abh07t0:1690_3": "manosañcetanāhāravasappavattassa kammassa,",
  "tika-abh07t0:1690_4": "taṃsahagatānampi vā sesāhārānaṃ kammūpanissayapaccayehi paccayattapariyāyaṃ gahetvā sabbasattānaṃ āhāraṭṭhitikatā vuttā,",
  "tika-abh07t0:1690_5": "na āhārapaccayabhāvatoti.",
  "tika-abh07t0:1691_0": "32.",
  "tika-abh07t0:1691_1": "“Pañca pasādā”tyādīsu nanu itthindriyapurisindriyā na gahitāti?",
  "tika-abh07t0:1691_2": "Saccaṃ na gahitā.",
  "tika-abh07t0:1691_3": "Yadipi tesaṃ liṅgādīhi anuvattanīyatā atthi,",
  "tika-abh07t0:1691_4": "sā pana na paccayabhāvato.",
  "tika-abh07t0:1691_5": "Yathā hi jīvitāhārā yesaṃ paccayā honti,",
  "tika-abh07t0:1691_6": "tesaṃ anupālakā upatthambhakā atthi,",
  "tika-abh07t0:1691_7": "avigatapaccayabhūtā ca honti,",
  "tika-abh07t0:1691_8": "na evaṃ itthipurisabhāvā liṅgādīnaṃ kenaci upakārena upakārā honti.",
  "tika-abh07t0:1691_9": "Kevalaṃ pana yathāsakeheva kammādipaccayehi pavattamānaṃ liṅgādīnaṃ yathā itthādiggahaṇassa paccayabhāvo hoti,",
  "tika-abh07t0:1691_10": "tato aññenākārena taṃ-",
  "tika-abh07t0:1691_11": "sahitasantāne appavattito liṅgādīhi anuvattanīyatā,",
  "tika-abh07t0:1691_12": "indriyatā ca nesaṃ vuccati,",
  "tika-abh07t0:1691_13": "tasmā na tesaṃ indriyapaccayabhāvo vutto.",
  "tika-abh07t0:1692_0": "33.",
  "tika-abh07t0:1692_1": "Yesaṃ nāmānaṃ cakkhādīnaṃ abbhantarato nikkhamantānaṃ viya pavattānaṃ,",
  "tika-abh07t0:1692_2": "yesañca rūpānaṃ nāmasannissayeneva uppajjamānānaṃ sampayogāsaṅkā hoti,",
  "tika-abh07t0:1692_3": "tesameva vippayuttapaccayatā.",
  "tika-abh07t0:1692_4": "Rūpānaṃ pana rūpehi sāsaṅkā natthi.",
  "tika-abh07t0:1692_5": "Vatthusannissayeneva jāyantānaṃ visayabhāvamattaṃ ārammaṇanti tenāpi tesaṃ sampayogāsaṅkā natthīti yesaṃ sampayogāsaṅkā atthi,",
  "tika-abh07t0:1692_6": "tesameva vippayuttapaccayatāpi vuttāti āha “okkantikkhaṇe vatthū”tyādi.",
  "tika-abh07t0:1693_0": "34.",
  "tika-abh07t0:1693_1": "Sabbathā sabbākārena yathārahaṃ nāmavasena vuttaṃ tividhaṃ sahajātaṃ,",
  "tika-abh07t0:1693_2": "duvidhaṃ purejātaṃ,",
  "tika-abh07t0:1693_3": "ekavidhaṃ pacchājātañca paccayajātaṃ,",
  "tika-abh07t0:1693_4": "āhāresu kabaḷīkāro āhāro,",
  "tika-abh07t0:1693_5": "rūpajīvitindriyanti ayaṃ pañcavidhopi atthipaccayo,",
  "tika-abh07t0:1693_6": "avigatapaccayo ca hoti.",
  "tika-abh07t0:1693_7": "Paccuppannasabhāvena atthibhāvena tādisasseva dhammassa upatthambhakattā atthibhāvābhāvena anupakārakānameva",
  "tika-abh07t0:1693_8": "atthibhāvena upakārakatā atthipaccayabhāvoti natthi nibbānassa sabbadā bhāvino atthipaccayatā,",
  "tika-abh07t0:1693_9": "avigatapaccayatā ca.",
  "tika-abh07t0:1693_10": "Uppādādiyuttānaṃ vā natthibhāvopakārakatāviruddho,",
  "tika-abh07t0:1693_11": "vigatabhāvopakārakatāviruddho ca upakārakabhāvo atthipaccayatādikāti na tassa tappaccayattappasaṅgo.",
  "tika-abh07t0:1693_12": "Rūpajīvitindriyañcettha ojā viya ṭhitikkhaṇeva upakārakattā sahajātapaccayesu na gayhatīti visuṃ vuttaṃ.",
  "tika-abh07t0:1694_0": "35.",
  "tika-abh07t0:1694_1": "Idāni sabbepi paccayā saṅkhepatopi catudhāyevāti dassetuṃ “ārammaṇū…pe…",
  "tika-abh07t0:1694_2": "gacchantī”ti vuttaṃ.",
  "tika-abh07t0:1694_3": "Na hi so koci paccayo atthi,",
  "tika-abh07t0:1694_4": "yo cittacetasikānaṃ ārammaṇabhāvaṃ na gaccheyya,",
  "tika-abh07t0:1694_5": "sakasakapaccayuppannassa ca upanissayabhāvaṃ na gacchati,",
  "tika-abh07t0:1694_6": "kammahetukattā ca lokappavattiyā phalahetūpacāravasena sabbepi kammasabhāvaṃ nātivattanti,",
  "tika-abh07t0:1694_7": "te ca paramatthato lokasammutivasena ca vijjamānāyevāti sabbepi catūsu samodhānaṃ gacchanti.",
  "tika-abh07t0:1695_0": "36.",
  "tika-abh07t0:1695_1": "Idāni yaṃ vuttaṃ tattha tattha “sahajātarūpa”nti,",
  "tika-abh07t0:1695_2": "taṃ sabbaṃ na avisesato daṭṭhabbanti dassetuṃ “sahajātarūpa”ntyādi vuttaṃ.",
  "tika-abh07t0:1695_3": "Paṭisandhiyañhi cittasamuṭṭhānarūpābhāvato pavattiyaṃ kammasamuṭṭhānānañca cittacetasikehi sahuppattiniyamābhāvato",
  "tika-abh07t0:1695_4": "sahajātarūpanti sabbatthāpi pavatte cittasamuṭṭhānānaṃ rūpānaṃ,",
  "tika-abh07t0:1695_5": "paṭisandhiyaṃ kaṭattārūpasaṅkhātakammajarūpānañca vasena duvidhaṃ hoti.",
  "tika-abh07t0:1695_6": "Kammassa katattā nibbattamānāni rūpāni kaṭattārūpāni.",
  "tika-abh07t0:1696_0": "37.",
  "tika-abh07t0:1696_1": "Iti evaṃ vuttanayena sambhavā yathāsambhavaṃ tekālikā anantarasamanantaraāsevananatthivigatavasena pañcannaṃ atītakālikānaṃ,",
  "tika-abh07t0:1696_2": "kammapaccayassa atītavattamānavasena dvikālikassa,",
  "tika-abh07t0:1696_3": "ārammaṇaadhipatiupanissayapaccayānaṃ tikālikānaṃ,",
  "tika-abh07t0:1696_4": "itaresaṃ pannarasannaṃ paccuppannakālikānañca vasena kālattayavanto,",
  "tika-abh07t0:1696_5": "nibbānapaññattivasena kālavimuttā ca,",
  "tika-abh07t0:1696_6": "cakkhādirāgādisaddhādivasena ajjhattikā ca,",
  "tika-abh07t0:1696_7": "puggalautubhojanādivasena tato bahiddhā ca,",
  "tika-abh07t0:1696_8": "paccayuppannabhāvena saṅkhatā ca,",
  "tika-abh07t0:1696_9": "kathā tappaṭipakkhabhāvena asaṅkhatā ca dhammā paññattināmarūpānaṃ vasena saṅkhepato tividhā ṭhitā sabbathā",
  "tika-abh07t0:1696_10": "paṭṭhāne anantanayasamantapaṭṭhāne pakaraṇe catuvīsatisaṅkhātā paccayā nāmāti yojanā.",
  "tika-abh07t0:1697_0": "38. Tatthāti tesu paññattināmarūpesu.",
  "tika-abh07t0:1698_0": "Paṭṭhānanayavaṇṇanā niṭṭhitā.",
  "tika-abh07t0:1699_0": "Paññattibhedavaṇṇanā",
  "tika-abh07t0:1700_0": "39.",
  "tika-abh07t0:1700_1": "Vacanīyavācakabhedā duvidhā paññattīti vuttaṃ “paññāpiyattā”tyādi.",
  "tika-abh07t0:1700_2": "Paññāpiyattāti tena tena pakārena ñāpetabbattā,",
  "tika-abh07t0:1700_3": "iminā rūpādidhammānaṃ samūhasantānādiavatthāvisesādibhedā sammutisaccabhūtā upādāpaññattisaṅkhātā atthapaññatti vuttā.",
  "tika-abh07t0:1700_4": "Sā hi nāmapaññattiyā paññāpīyati.",
  "tika-abh07t0:1700_5": "Paññāpanatoti pakārehi atthapaññattiyā ñāpanato.",
  "tika-abh07t0:1700_6": "Iminā hi paññāpetīti “paññattī”ti laddhanāmānaṃ atthānaṃ abhidhānasaṅkhātā nāmapaññatti vuttā.",
  "tika-abh07t0:1701_0": "40.",
  "tika-abh07t0:1701_1": "Bhūtapariṇāmākāramupādāyāti pathavādikānaṃ mahābhūtānaṃ pabandhavasena pavattamānānaṃ patthaṭasaṅgahatādiākārena",
  "tika-abh07t0:1701_2": "pariṇāmākāraṃ pariṇatabhāvasaṅkhātaṃ ākāraṃ upādāya nissayaṃ katvā.",
  "tika-abh07t0:1701_3": "Tathā tathāti bhūmādivasena.",
  "tika-abh07t0:1701_4": "Bhūmipabbatādikāti bhūmipabbatarukkhādikā santānapaññatti.",
  "tika-abh07t0:1701_5": "Sambhārasannivesākāranti dārumattikātantādīnaṃ sambhārānaṃ upakaraṇānaṃ sannivesākāraṃ racanādivisiṭṭhataṃtaṃsaṇṭhānādiākāraṃ.",
  "tika-abh07t0:1701_6": "Rathasakaṭādikāti rathasakaṭagāmaghaṭapaṭādikā samūhapaññatti.",
  "tika-abh07t0:1701_7": "Candāvaṭṭanādikanti candimasūriyanakkhattānaṃ sineruṃ padakkhiṇavasena udayādiāvaṭṭanākāraṃ.",
  "tika-abh07t0:1701_8": "Disākālādikāti puratthimadisādikā disāpaññatti,",
  "tika-abh07t0:1701_9": "pubbaṇhādikā kālapaññatti,",
  "tika-abh07t0:1701_10": "māsotuvesākhamāsādikā taṃtaṃnāmavisiṭṭhā māsādipaññatti ca.",
  "tika-abh07t0:1701_11": "Asamphuṭṭhākāranti taṃtaṃrūpakalāpehi asamphuṭṭhaṃ susirādiākāraṃ.",
  "tika-abh07t0:1701_12": "Kūpaguhādikā ti kūpaguhachiddādikā ākāsapaññatti.",
  "tika-abh07t0:1701_13": "Taṃtaṃbhūtanimittanti pathavīkasiṇāditaṃtaṃbhūtanimittaṃ.",
  "tika-abh07t0:1701_14": "Bhāvanāvisesanti parikammādibhedaṃ bhāvanāya pabandhavisesaṃ.",
  "tika-abh07t0:1701_15": "Kasiṇanimittādikāti kasiṇāsubhanimittādibhedā yogīnaṃ upaṭṭhitā uggahapaṭibhāgādibhedā nimittapaññatti.",
  "tika-abh07t0:1701_16": "Evamādippabhedāti kasiṇugghāṭimākāsanirodhakasiṇādibhedā ca.",
  "tika-abh07t0:1701_17": "Atthacchāyākārenāti paramatthadhammassa chāyākārena paṭibhāgākārena.",
  "tika-abh07t0:1702_0": "41.",
  "tika-abh07t0:1702_1": "Nāmanāmakammādināmenāti nāmaṃ nāmakammaṃ nāmadheyyaṃ nirutti byañjanaṃ abhilāpoti imehi chahi nāmehi.",
  "tika-abh07t0:1702_2": "Tattha atthesu namatīti nāmaṃ.",
  "tika-abh07t0:1702_3": "Taṃ anvattharuḷhīvasena duvidhaṃ,",
  "tika-abh07t0:1702_4": "sāmaññaguṇakiriyāyadicchāvasena catubbidhaṃ.",
  "tika-abh07t0:1702_5": "Nāmameva nāmakammaṃ.",
  "tika-abh07t0:1702_6": "Tathā nāmadheyyaṃ.",
  "tika-abh07t0:1702_7": "Akkharadvārena atthaṃ nīharitvā utti kathanaṃ nirutti,",
  "tika-abh07t0:1702_8": "atthaṃ byañjayatīti byañjanaṃ.",
  "tika-abh07t0:1702_9": "Abhilapatīti abhilāpo,",
  "tika-abh07t0:1702_10": "saddagataakkharasannivesakkamo.",
  "tika-abh07t0:1702_11": "Sā panāyaṃ nāmapaññatti vijjamānaavijjamānatadubhayasaṃyogavasena chabbidhā hotīti dassetuṃ “vijjamānapaññattī”tyādi vuttaṃ,",
  "tika-abh07t0:1702_12": "etāya paññāpentīti “rūpavedanā”tyādinā pakāsenti.",
  "tika-abh07t0:1703_0": "42.",
  "tika-abh07t0:1703_1": "Ubhinnanti vijjamānāvijjamānānaṃ dvinnaṃ.",
  "tika-abh07t0:1703_2": "Pañcābhiññā,",
  "tika-abh07t0:1703_3": "āsavakkhayañāṇanti cha abhiññā assāti chaḷabhiñño.",
  "tika-abh07t0:1703_4": "Ettha ca abhiññānaṃ vijjamānattā,",
  "tika-abh07t0:1703_5": "tappaṭilābhino puggalassa avijjamānattā ca ayaṃ vijjamānena avijjamānapaññatti nāma.",
  "tika-abh07t0:1703_6": "Tathā itthiyā avijjamānattā,",
  "tika-abh07t0:1703_7": "saddassa ca vijjamānattā itthisaddoti avijjamānena vijjamānapaññatti.",
  "tika-abh07t0:1703_8": "Pasādacakkhuno,",
  "tika-abh07t0:1703_9": "tannissitaviññāṇassa ca vijjamānattā cakkhuviññāṇanti vijjamānena vijjamānapaññatti.",
  "tika-abh07t0:1703_10": "Rañño ca puttassa ca sammutisaccabhūtattā rājaputtoti avijjamānena avijjamānapaññatti.",
  "tika-abh07t0:1704_0": "43.",
  "tika-abh07t0:1704_1": "Vacīghosānusārenāti bhūmipabbatarūpavedanādivacīmayasaddassa anusārena anugamanena anussaraṇena ārammaṇakaraṇena",
  "tika-abh07t0:1704_2": "pavattāya sotaviññāṇavīthiyā pavattito anantaraṃ uppannassa manodvārassa nāmacintanākārappavattassa manodvārikaviññāṇasantānassa",
  "tika-abh07t0:1704_3": "“idamīdisassa atthassa nāma”nti pubbeyeva gahitasaṅketopanissayassa gocarā ārammaṇabhūtā tato nāmaggahaṇato",
  "tika-abh07t0:1704_4": "paraṃ yassā sammutiparamatthavisayāya nāmapaññattiyā anusārena anugamanena atthā sammutiparamatthabhedā",
  "tika-abh07t0:1704_5": "viññāyanti,",
  "tika-abh07t0:1704_6": "sāyaṃ bhūmipabbatarūpavedanādikā paññāpetabbatthapaññāpikā lokasaṅketena nimmitā lokavohārena siddhā,",
  "tika-abh07t0:1704_7": "manodvāraggahitā akkharāvalibhūtā paññatti viññeyyā paññāpanato paññattisaṅkhātā nāmapaññattīti viññeyyā.",
  "tika-abh07t0:1705_0": "Ettha ca sotaviññāṇavīthiyā anantarabhāviniṃ manodvārikavīthimpi sotaviññāṇavīthiggahaṇeneva saṅgahetvā “sotaviññāṇavīthiyā”ti vuttaṃ.",
  "tika-abh07t0:1705_1": "Ghaṭādisaddañhi suṇantassa ekamekaṃ saddaṃ ārabbha paccuppannātītārammaṇavasena dve dve javanavārā,",
  "tika-abh07t0:1705_2": "buddhiyā gahitanāmapaṇṇattibhūtaṃ akkharāvalimārabbha ekoti evaṃ sotaviññāṇavīthiyā anantarāya atītasaddārammaṇāya",
  "tika-abh07t0:1705_3": "javanavīthiyā anantaraṃ nāmapaññattiyā gahaṇaṃ,",
  "tika-abh07t0:1705_4": "tato paraṃ atthāvabodhoti ācariyā.",
  "tika-abh07t0:1706_0": "Paññattibhedavaṇṇanā niṭṭhitā.",
  "tika-abh07t0:1707_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1708_0": "Paccayaparicchedavaṇṇanā niṭṭhitā.",
  "tika-abh07t0:1709_0": "9. Kammaṭṭhānaparicchedavaṇṇanā",
  "tika-abh07t0:1710_0": "1.",
  "tika-abh07t0:1710_1": "Ito paccayaniddesato paraṃ nīvaraṇānaṃ samanaṭṭhena samathasaṅkhātānaṃ,",
  "tika-abh07t0:1710_2": "aniccādivividhākārato dassanaṭṭhena vipassanāsaṅkhātānañca dvinnaṃ bhāvanānaṃ duvidhampi kammaṭṭhānaṃ",
  "tika-abh07t0:1710_3": "duvidhabhāvanākammassa pavattiṭṭhānatāya kammaṭṭhānabhūtamārammaṇaṃ uttaruttarayogakammassa padaṭṭhānatāya",
  "tika-abh07t0:1710_4": "kammaṭṭhānabhūtaṃ bhāvanāvīthiñca yathākkamaṃ samathavipassanānukkamena pavakkhāmīti yojanā.",
  "tika-abh07t0:1711_0": "Samathakammaṭṭhānaṃ",
  "tika-abh07t0:1712_0": "Caritabhedavaṇṇanā",
  "tika-abh07t0:1713_0": "3.",
  "tika-abh07t0:1713_1": "Rāgo va caritā pakatīti rāgacaritā.",
  "tika-abh07t0:1713_2": "Evaṃ dosacaritādayopi.",
  "tika-abh07t0:1713_3": "Caritasaṅgahoti mūlacaritavasena puggalasaṅgaho,",
  "tika-abh07t0:1713_4": "saṃsaggavasena pana tesaṭṭhi caritā honti.",
  "tika-abh07t0:1713_5": "Vuttañhi –",
  "tika-abh07t0:1714_0": "“Rāgādike tike satta, satta saddhādike tike;",
  "tika-abh07t0:1715_0": "Ekadvitikamūlamhi, missato sattasattaka”nti.",
  "tika-abh07t0:1716_0": "Ettha hi rāgacaritā dosacaritā mohacaritā rāgadosacaritā rāgamohacaritā dosamohacaritā rāgadosamohacaritāti evaṃ rāgādike tike sattakamekaṃ.",
  "tika-abh07t0:1716_1": "Tathā saddhācaritā buddhicaritā vitakkacaritā saddhābuddhicaritā saddhābuddhivitakkacaritā buddhivitakkacaritā",
  "tika-abh07t0:1716_2": "saddhābuddhivitakkacaritāti saddhādikepi tike ekanti evaṃ dve tike amissetvā cuddasa caritā honti.",
  "tika-abh07t0:1716_3": "Rāgāditike pana ekadvitikamūlavasena saddhāditikena saha yojite rāgasaddhācaritā rāgabuddhicaritā rāgavitakkacaritā",
  "tika-abh07t0:1716_4": "rāgasaddhābuddhicaritā rāgasaddhāvitakkacaritā rāgabuddhivitakkacaritā rāgasaddhābuddhivitakkacaritāti",
  "tika-abh07t0:1716_5": "rāgamūlanaye ekaṃ sattakaṃ,",
  "tika-abh07t0:1716_6": "tathā “dosasaddhācaritā dosabuddhicaritā dosavitakkacaritā”tyādinā dosamūlanayepi ekaṃ,",
  "tika-abh07t0:1716_7": "“mohasaddhācaritā”tyādinā mohamūlanayepi ekanti evaṃ ekamūlanaye sattakattayaṃ hoti.",
  "tika-abh07t0:1716_8": "Yathā cettha,",
  "tika-abh07t0:1716_9": "evaṃ dvimūlakanayepi “rāgadosasaddhācaritā rāgadosabuddhicaritā rāgadosavitakkacaritā”tyādinā sattakattayaṃ.",
  "tika-abh07t0:1716_10": "Timūlakanaye pana “rāgadosamohasaddhācaritā”tyādinā ekaṃ sattakanti evaṃ missato sattasattakavasena ekūnapaññāsa caritā honti.",
  "tika-abh07t0:1716_11": "Iti imā ekūnapaññāsa,",
  "tika-abh07t0:1716_12": "purimā ca cuddasāti tesaṭṭhi caritā daṭṭhabbā.",
  "tika-abh07t0:1716_13": "Keci pana diṭṭhiyā saddhiṃ “catusaṭṭhī”ti vaṇṇenti.",
  "tika-abh07t0:1717_0": "Caritabhedavaṇṇanā niṭṭhitā.",
  "tika-abh07t0:1718_0": "Bhāvanābhedavaṇṇanā",
  "tika-abh07t0:1719_0": "4.",
  "tika-abh07t0:1719_1": "Bhāvanāya paṭisaṅkhārakammabhūtā,",
  "tika-abh07t0:1719_2": "ādikammabhūtā vā pubbabhāgabhāvanā parikammabhāvanā nāma.",
  "tika-abh07t0:1719_3": "Nīvaraṇavikkhambhanato paṭṭhāya gotrabhūpariyosānā kāmāvacarabhāvanā upacārabhāvanā nāma.",
  "tika-abh07t0:1719_4": "Appanāya samīpacārittā gāmūpacārādayo viya.",
  "tika-abh07t0:1719_5": "Mahaggatabhāvappattā appanābhāvanā nāma appanāsaṅkhātavitakkapamukhattā.",
  "tika-abh07t0:1719_6": "Sampayuttadhammehi ārammaṇe appento viya pavattatīti vitakko appanā.",
  "tika-abh07t0:1719_7": "Tathā hi so “appanā byappanā”ti niddiṭṭho.",
  "tika-abh07t0:1719_8": "Tappamukhatāvasena pana sabbepi mahaggatānuttarajhānadhammā “appanā”ti vuccanti.",
  "tika-abh07t0:1720_0": "Bhāvanābhedavaṇṇanā niṭṭhitā.",
  "tika-abh07t0:1721_0": "Nimittabhedavaṇṇanā",
  "tika-abh07t0:1722_0": "5.",
  "tika-abh07t0:1722_1": "Parikammassa nimittaṃ ārammaṇattāti parikammanimittaṃ,",
  "tika-abh07t0:1722_2": "kasiṇamaṇḍalādi.",
  "tika-abh07t0:1722_3": "Tadeva cakkhunā diṭṭhaṃ viya manasā uggahetabbaṃ nimittaṃ,",
  "tika-abh07t0:1722_4": "uggaṇhantassa vā nimittanti uggahanimittaṃ.",
  "tika-abh07t0:1722_5": "Tappaṭibhāgaṃ vaṇṇādikasiṇadosarahitaṃ nimittaṃ upacārappanānaṃ ārammaṇattāti paṭibhāganimittaṃ.",
  "tika-abh07t0:1723_0": "6.",
  "tika-abh07t0:1723_1": "Pathavīyeva kasiṇaṃ ekadese aṭṭhatvā anantassa pharitabbatāya sakalaṭṭhenāti pathavīkasiṇaṃ,",
  "tika-abh07t0:1723_2": "kasiṇamaṇḍalaṃ.",
  "tika-abh07t0:1723_3": "Paṭibhāganimittaṃ,",
  "tika-abh07t0:1723_4": "tadārammaṇañca jhānaṃ ‘pathavīkasiṇa’nti vuccati.",
  "tika-abh07t0:1723_5": "Tathā āpokasiṇādīsupi.",
  "tika-abh07t0:1723_6": "Tattha pathavādīni cattāri bhūtakasiṇāni.",
  "tika-abh07t0:1723_7": "Nīlādīni cattāri vaṇṇakasiṇāni,",
  "tika-abh07t0:1723_8": "paricchinnākāso ākāsakasiṇaṃ,",
  "tika-abh07t0:1723_9": "candādiāloko ālokakasiṇanti daṭṭhabbaṃ.",
  "tika-abh07t0:1724_0": "7.",
  "tika-abh07t0:1724_1": "Uddhaṃ dhumātaṃ sūnaṃ chavasarīraṃ uddhumātaṃ,",
  "tika-abh07t0:1724_2": "tadeva kucchitaṭṭhenauddhumātakaṃ.",
  "tika-abh07t0:1724_3": "Evaṃ sesesupi.",
  "tika-abh07t0:1724_4": "Setarattādinā vimissitaṃ yebhuyyena nīlavaṇṇaṃ chavasarīraṃ vinīlakaṃ visesato nīlakanti katvā.",
  "tika-abh07t0:1724_5": "Vissavantapubbakaṃ vipubbakaṃ.",
  "tika-abh07t0:1724_6": "Majjhe dvidhā chinnaṃ vicchiddakaṃ.",
  "tika-abh07t0:1724_7": "Soṇasiṅgālādīhi vividhākārena khāyitaṃ vikkhāyitakaṃ.",
  "tika-abh07t0:1724_8": "Soṇasiṅgālādīhi vividhenākārena khaṇḍitvā tattha tattha khittaṃ vikkhittakaṃ.",
  "tika-abh07t0:1724_9": "Kākapadādiākārena satthena hanitvā vividhaṃ khittaṃ hatavikkhittakaṃ.",
  "tika-abh07t0:1724_10": "Lohitapaggharaṇakaṃ lohitakaṃ.",
  "tika-abh07t0:1724_11": "Kimikulapaggharaṇakaṃ puḷavakaṃ.",
  "tika-abh07t0:1724_12": "Antamaso ekampi aṭṭhi aṭṭhikaṃ.",
  "tika-abh07t0:1725_0": "8.",
  "tika-abh07t0:1725_1": "Anu anu saraṇaṃ anussati,",
  "tika-abh07t0:1725_2": "arahatādibuddhaguṇārammaṇā anussati buddhānussati.",
  "tika-abh07t0:1725_3": "Svākkhātatādidhammaguṇārammaṇā anussati dhammānussati.",
  "tika-abh07t0:1725_4": "Suppaṭipannatādisaṃghaguṇārammaṇā anussati saṃghānussati.",
  "tika-abh07t0:1725_5": "Akhaṇḍatādinā suparisuddhassa attano sīlaguṇassa anussaraṇaṃ sīlānussati.",
  "tika-abh07t0:1725_6": "Vigatamalamaccheratādivasena attano cāgānussaraṇaṃ cāgānussati.",
  "tika-abh07t0:1725_7": "“Yehi saddhādīhi samannāgatā devā devattaṃ gatā,",
  "tika-abh07t0:1725_8": "tādisā guṇā mayi santī”ti evaṃ devatā sakkhiṭṭhāne ṭhapetvā attano saddhādiguṇānussaraṇaṃ devatānussati.",
  "tika-abh07t0:1725_9": "Sabbadukkhūpasamabhūtassa nibbānassa guṇānussaraṇaṃ upasamānussati.",
  "tika-abh07t0:1725_10": "Jīvitindriyupacchedabhūtassa maraṇassa anussaraṇaṃ maraṇānussati.",
  "tika-abh07t0:1725_11": "Kesādikāyakoṭṭhāse gatā pavattā sati kāyagatāsati.",
  "tika-abh07t0:1725_12": "Ānañca apānañca ānāpānaṃ,",
  "tika-abh07t0:1725_13": "assāsapassāsā,",
  "tika-abh07t0:1725_14": "tadārammaṇā sati ānāpānassati.",
  "tika-abh07t0:1726_0": "9.",
  "tika-abh07t0:1726_1": "Mijjati siniyhatīti mettā,",
  "tika-abh07t0:1726_2": "mittesu bhavāti vā mettā,",
  "tika-abh07t0:1726_3": "sā sattānaṃ hitasukhūpasaṃharaṇalakkhaṇā.",
  "tika-abh07t0:1726_4": "Paradukkhāpanayanakāmatālakkhaṇā karuṇā.",
  "tika-abh07t0:1726_5": "Parasampattipamodalakkhaṇā muditā.",
  "tika-abh07t0:1726_6": "Iṭṭhāniṭṭhesu majjhattākārappavattilakkhaṇā upekkhā.",
  "tika-abh07t0:1726_7": "Appamāṇasattārammaṇattā appamaññā.",
  "tika-abh07t0:1726_8": "Uttamavihārabhāvato,",
  "tika-abh07t0:1726_9": "uttamānaṃ vā vihārabhāvato brahmavihāro.",
  "tika-abh07t0:1727_0": "10.",
  "tika-abh07t0:1727_1": "Gamanapariyesanaparibhogādipaccavekkhaṇavasena kabaḷīkārāhāre paṭikūlanti pavattā saññā āhāre paṭikūlasaññā.",
  "tika-abh07t0:1728_0": "11.",
  "tika-abh07t0:1728_1": "Pathavīdhātuādīnaṃ catunnaṃ dhātūnaṃ salakkhaṇato kesādisasambhārādito ca vavatthānaṃ catudhātuvavatthānaṃ.",
  "tika-abh07t0:1729_0": "12. Arūpe ārammaṇe pavattā āruppā.",
  "tika-abh07t0:1730_0": "Nimittabhedavaṇṇanā niṭṭhitā.",
  "tika-abh07t0:1731_0": "Sappāyabhedavaṇṇanā",
  "tika-abh07t0:1732_0": "13.",
  "tika-abh07t0:1732_1": "Idāni tassa tassa puggalassa caritānukūlakammaṭṭhānaṃ dassetuṃ “caritāsu panā”tyādimāha.",
  "tika-abh07t0:1732_2": "Rāgo va caritaṃ pakati etassāti rāgacarito,",
  "tika-abh07t0:1732_3": "rāgabahulo puggalo,",
  "tika-abh07t0:1732_4": "rāgassa ujuvipaccanīkabhāvato asubhakammaṭṭhānaṃ tassa sappāyaṃ.",
  "tika-abh07t0:1732_5": "Ānāpānaṃ mohacaritassa,",
  "tika-abh07t0:1732_6": "vitakkacaritassa ca sappāyaṃ buddhivisayabhāvena mohappaṭipakkhattā,",
  "tika-abh07t0:1732_7": "vitakkasandhāvanassa nivārakattā ca.",
  "tika-abh07t0:1732_8": "Cha buddhānussatiādayo saddhācaritassa sappāyā saddhāvuddhihetubhāvato.",
  "tika-abh07t0:1733_0": "17. Maraṇaupasamasaññāvavatthānāni buddhicaritassa sappāyāni gambhīrabhāvato buddhiyā eva visayattā.",
  "tika-abh07t0:1734_0": "18.",
  "tika-abh07t0:1734_1": "Sesānīti catubbidhabhūtakasiṇaākāsaālokakasiṇaāruppacatukkavasena dasavidhāni.",
  "tika-abh07t0:1734_2": "Tatthāpīti tesu dasasu kammaṭṭhānesu.",
  "tika-abh07t0:1734_3": "Puthulaṃ mohacaritassa sappāyaṃ sambādhe okāse cittassa bhiyyosomattāya sammuyhanato.",
  "tika-abh07t0:1734_4": "Khuddakaṃ vitakkacaritassa sappāyaṃ mahantārammaṇassa vitakkasandhāvanapaccayattā.",
  "tika-abh07t0:1734_5": "Ujuvipaccanīkato ceva atisappāyatāya cetaṃ vuttaṃ.",
  "tika-abh07t0:1734_6": "Rāgādīnaṃ pana avikkhambhikā,",
  "tika-abh07t0:1734_7": "saddhādīnaṃ vā anupakārikā kasiṇādibhāvanā nāma natthi.",
  "tika-abh07t0:1735_0": "Sappāyabhedavaṇṇanā niṭṭhitā.",
  "tika-abh07t0:1736_0": "Bhāvanābhedavaṇṇanā",
  "tika-abh07t0:1737_0": "19.",
  "tika-abh07t0:1737_1": "Sabbatthāpīti cattālīsakammaṭṭhānesupi natthi appanā,",
  "tika-abh07t0:1737_2": "buddhaguṇādīnaṃ paramatthabhāvato,",
  "tika-abh07t0:1737_3": "anekavidhattā,",
  "tika-abh07t0:1737_4": "ekassapi gambhīrabhāvato ca.",
  "tika-abh07t0:1737_5": "Buddhānussatiādīsu dasasu kammaṭṭhānesu appanāvasena samādhissa patiṭṭhātuṃ asakkuṇeyyattā appanābhāvaṃ appatvā samādhi upacārabhāvena patiṭṭhāti.",
  "tika-abh07t0:1737_6": "Lokuttarasamādhi,",
  "tika-abh07t0:1737_7": "pana dutiyacatutthāruppasamādhi ca sabhāvadhammepi bhāvanāvisesavasena appanaṃ pāpuṇāti.",
  "tika-abh07t0:1737_8": "Visuddhibhāvanānukkamavasena hi lokuttaro appanaṃ pāpuṇāti.",
  "tika-abh07t0:1737_9": "Ārammaṇasamatikkamabhāvanāvasena āruppasamādhi.",
  "tika-abh07t0:1737_10": "Appanāppattasseva hi catutthajjhānasamādhino ārammaṇasamatikkamanamattaṃ hoti.",
  "tika-abh07t0:1738_0": "21. Pañcapi jhānāni etesamatthi, tattha niyuttānīti vā pañcakajjhānikāni.",
  "tika-abh07t0:1739_0": "22.",
  "tika-abh07t0:1739_1": "Asubhabhāvanāya paṭikūlārammaṇattā caṇḍasotāya nadiyā arittabalena nāvā viya vitakkabaleneva tattha cittaṃ",
  "tika-abh07t0:1739_2": "pavattatīti asubhakammaṭṭhāne avitakkajjhānāsambhavato “paṭhamajjhānikā”ti vuttaṃ.",
  "tika-abh07t0:1740_0": "23.",
  "tika-abh07t0:1740_1": "Mettākaruṇāmuditānaṃ domanassasahagatabyāpādavihiṃsānabhiratīnaṃ pahāyakattā domanassappaṭipakkhena somanasseneva",
  "tika-abh07t0:1740_2": "sahagatatā yuttāti “mettādayo tayo catukkajjhānikā”ti vuttā.",
  "tika-abh07t0:1741_0": "24.",
  "tika-abh07t0:1741_1": "“Sabbe sattā sukhitā hontu,",
  "tika-abh07t0:1741_2": "dukkhā muccantu,",
  "tika-abh07t0:1741_3": "laddhasukhasampattito mā vigacchantū”ti mettādivasappavattabyāpārattayaṃ pahāya kammassakatādassanena",
  "tika-abh07t0:1741_4": "sattesu majjhattākārappavattabhāvanānibbattāya tatramajjhattupekkhāya balavatarattā upekkhābrahmavihārassa",
  "tika-abh07t0:1741_5": "sukhasahagatāsambhavato “upekkhā pañcamajjhānikā”ti vuttā.",
  "tika-abh07t0:1742_0": "Bhāvanābhedavaṇṇanā niṭṭhitā.",
  "tika-abh07t0:1743_0": "Gocarabhedavaṇṇanā",
  "tika-abh07t0:1744_0": "26. Yathārahanti taṃtaṃārammaṇānurūpato. Kassaci ārammaṇassa aparibyattatāya “pariyāyenā”ti vuttaṃ.",
  "tika-abh07t0:1745_0": "27. Kasiṇāsubhakoṭṭhāsānāpānassatīsveva hi paribyattanimittasambhavoti.",
  "tika-abh07t0:1746_0": "28.",
  "tika-abh07t0:1746_1": "Pathavīmaṇḍalādīsu nimittaṃ uggaṇhantassāti ādimhi tāva catupārisuddhisīlaṃ visodhetvā dasavidhaṃ palibodhaṃ",
  "tika-abh07t0:1746_2": "upacchinditvā piyagarubhāvanīyādiguṇasamannāgataṃ kalyāṇamittaṃ upasaṅkamitvā attano cariyānukūlaṃ kammaṭṭhānaṃ",
  "tika-abh07t0:1746_3": "gahetvā aṭṭhārasavidhaṃ ananurūpavihāraṃ pahāya pañcaṅgasamannāgate anurūpavihāre viharantassa kesanakhaharaṇādikhuddakapalibodhupacchedaṃ",
  "tika-abh07t0:1746_4": "katvā kasiṇamaṇḍalādīni purato katvā ānāpānakoṭṭhāsādīsu cittaṃ ṭhapetvā nisīditvā “pathavī pathavī”tyādinā",
  "tika-abh07t0:1746_5": "taṃtaṃbhāvanānukkamena pathavīkasiṇādīsu taṃtadārammaṇesu nimittaṃ uggaṇhantassa.",
  "tika-abh07t0:1746_6": "Ayamettha saṅkhepo.",
  "tika-abh07t0:1746_7": "Vitthārato pana bhāvanā visuddhimaggato gahetabbā.",
  "tika-abh07t0:1746_8": "Duvidhampi hi bhāvanāvidhānaṃ idha ācariyena atisaṅkhepato vuttaṃ,",
  "tika-abh07t0:1746_9": "tadatthadassanatthañca vitthāranaye āhariyamāne atippapañco siyāti mayampi taṃ na vitthāressāma.",
  "tika-abh07t0:1746_10": "Yadā pana taṃ nimittaṃ cittena samuggahitanti evaṃ pavattānupubbabhāvanāvasena yadā taṃ parikammanimittaṃ cittena sammā uggahitaṃ hoti.",
  "tika-abh07t0:1746_11": "Manodvārassa āpāthamāgatanti cakkhuṃ nimmīletvā,",
  "tika-abh07t0:1746_12": "aññattha gantvā vā manasi karontassa kasiṇamaṇḍalasadisameva hutvā manodvārikajavanānaṃ āpāthaṃ āgataṃ hoti.",
  "tika-abh07t0:1747_0": "29. Samādhiyatīti visesato cittekaggatāpattiyā samāhitā hoti.",
  "tika-abh07t0:1748_0": "30.",
  "tika-abh07t0:1748_1": "Cittasamādhānavasena puggalopi samāhitoyevāti vuttaṃ “tathā samāhitassā”ti.",
  "tika-abh07t0:1748_2": "Tappaṭibhāganti uggahanimittasadisaṃ,",
  "tika-abh07t0:1748_3": "tatoyeva hi taṃ “paṭibhāganimitta”nti vuccati.",
  "tika-abh07t0:1748_4": "Taṃ pana uggahanimittato atiparisuddhaṃ hoti.",
  "tika-abh07t0:1748_5": "Vatthudhammavimuccitanti paramatthadhammato vimuttaṃ,",
  "tika-abh07t0:1748_6": "vatthudhammato vā kasiṇamaṇḍalagatakasiṇadosato vinimuttaṃ.",
  "tika-abh07t0:1748_7": "Bhāvanāya nibbattattā bhāvanāmayaṃ.",
  "tika-abh07t0:1748_8": "Samappitanti suṭṭhu appitaṃ.",
  "tika-abh07t0:1749_0": "31. Tato paṭṭhāyāti paṭibhāganimittuppattito paṭṭhāya.",
  "tika-abh07t0:1750_0": "33.",
  "tika-abh07t0:1750_1": "Pañcasu jhānaṅgesu ekekārammaṇe uppannāvajjanānantaraṃ catupañcajavanakatipayabhavaṅgato paraṃ agantvā",
  "tika-abh07t0:1750_2": "aparāparaṃ jhānaṅgāvajjanasamatthatā āvajjanavasitā nāma.",
  "tika-abh07t0:1750_3": "Samāpajjitukāmatānantaraṃ katipayabhavaṅgato paraṃ agantvā uppannāvajjanānantaraṃ samāpajjituṃ samatthatā samāpajjanavasitā nāma.",
  "tika-abh07t0:1750_4": "Setu viya sīghasotāya nadiyā oghaṃ bhavaṅgavegaṃ upacchinditvā yathāparicchinnakālaṃ jhānaṃ ṭhapetuṃ",
  "tika-abh07t0:1750_5": "samatthatā bhavaṅgapātato rakkhaṇayogyatā adhiṭṭhānavasitā nāma.",
  "tika-abh07t0:1750_6": "Yathā paricchinnakālaṃ anatikkamitvā jhānato vuṭṭhānasamatthatā vuṭṭhānavasitā nāma.",
  "tika-abh07t0:1750_7": "Atha vā yathāparicchinnakālato uddhaṃ gantuṃ adatvā ṭhapanasamatthatā adhiṭṭhānavasitā nāma.",
  "tika-abh07t0:1750_8": "Yathāparicchinnakālato anto avuṭṭhahitvā yathākālavaseneva vuṭṭhānasamatthatā vuṭṭhānavasitā nāmāti alamatippapañcena.",
  "tika-abh07t0:1750_9": "Paccavekkhaṇavasitā pana āvajjanavasitāya eva siddhā.",
  "tika-abh07t0:1750_10": "Āvajjanānantarajavanāneva hi paccavekkhaṇajavanāni nāma.",
  "tika-abh07t0:1750_11": "Vitakkādioḷārikaṅgaṃ pahānāyāti dutiyajjhānādīhi vitakkādioḷārikaṅgānaṃ jhānakkhaṇe anuppādāya.",
  "tika-abh07t0:1750_12": "Padahatoti parikammaṃ karontassa.",
  "tika-abh07t0:1750_13": "Tassa pana upacārabhāvanā nipphannā nāma hoti vitakkādīsu nikantivikkhambhanato paṭṭhāyāti daṭṭhabbaṃ.",
  "tika-abh07t0:1750_14": "Yathārahanti taṃtaṃjhānikakasiṇādiārammaṇānurūpaṃ.",
  "tika-abh07t0:1751_0": "36.",
  "tika-abh07t0:1751_1": "Ākāsakasiṇassa ugghāṭetuṃ asakkuṇeyyattā vuttaṃ “ākāsavajjitesū”ti.",
  "tika-abh07t0:1751_2": "Kasiṇanti kasiṇapaṭibhāganimittaṃ.",
  "tika-abh07t0:1751_3": "Ugghāṭetvāti amanasikāravasena uddharitvā.",
  "tika-abh07t0:1751_4": "Anantavasena parikammaṃ karontassāti “anantaṃ ākāsaṃ,",
  "tika-abh07t0:1751_5": "anantaṃ ākāsa”nti ākāsaṃ ārabbha parikammaṃ karontassa,",
  "tika-abh07t0:1751_6": "na pana kevalaṃ “anantaṃ ananta”nti.",
  "tika-abh07t0:1751_7": "Evaṃ viññāṇañcāyatanepi.",
  "tika-abh07t0:1751_8": "“Ananta”nti avatvāpi “ākāso ākāso,",
  "tika-abh07t0:1751_9": "viññāṇaṃ viññāṇa”nti manasi kātuṃ vaṭṭatīti ācariyā.",
  "tika-abh07t0:1752_0": "39.",
  "tika-abh07t0:1752_1": "“Santametaṃ,",
  "tika-abh07t0:1752_2": "paṇītameta”nti parikammaṃ karontassāti abhāvamattārammaṇatāya “etaṃ santaṃ,",
  "tika-abh07t0:1752_3": "etaṃ paṇīta”nti bhāventassa.",
  "tika-abh07t0:1753_0": "40.",
  "tika-abh07t0:1753_1": "Avasesesu cāti kasiṇādīhi saha appanāvahakammaṭṭhānato avasesesu buddhānussatiādīsu aṭṭhasu,",
  "tika-abh07t0:1753_2": "saññāvavatthānesu cāti dasasu kammaṭṭhānesu.",
  "tika-abh07t0:1753_3": "Parikammaṃ katvāti “so bhagavā itipi arahaṃ,",
  "tika-abh07t0:1753_4": "itipi sammāsambuddho”tyādinā vuttavidhānena parikammaṃ katvā.",
  "tika-abh07t0:1753_5": "Sādhukamuggahiteti buddhādiguṇaninnapoṇapabbhāracittatāvasena suṭṭhu uggahite.",
  "tika-abh07t0:1753_6": "Parikammañca samādhiyatīti parikammabhāvanā samāhitā nipphajjati.",
  "tika-abh07t0:1753_7": "Upacāro ca sampajjatīti nīvaraṇāni vikkhambhento upacārasamādhi ca uppajjati.",
  "tika-abh07t0:1754_0": "41.",
  "tika-abh07t0:1754_1": "Abhiññāvasena pavattamānanti abhivisesato jānanaṭṭhena abhiññāsaṅkhātaṃ iddhividhādipañcalokiyābhiññāvasena pavattamānaṃ,",
  "tika-abh07t0:1754_2": "abhiññāpādakapañcamajjhānā vuṭṭhahitvāti kasiṇānulomādīhi cuddasahākārehi cittaṃ paridametvā abhinīhārakkhamaṃ",
  "tika-abh07t0:1754_3": "katvā upekkhekaggatāyogato anurūpattā ca rūpāvacarapañcamajjhānameva abhiññānaṃ pādakaṃ patiṭṭhābhūtaṃ",
  "tika-abh07t0:1754_4": "pathavādikasiṇārammaṇaṃ pañcamajjhānaṃ,",
  "tika-abh07t0:1754_5": "taṃ samāpajjitvā tato vuṭṭhāya.",
  "tika-abh07t0:1754_6": "Adhiṭṭheyyādikamāvajjetvāti iddhividhañāṇassa parikammakāle adhiṭṭhātabbaṃ vikubbanīyaṃ satādikaṃ komārarūpādikaṃ,",
  "tika-abh07t0:1754_7": "dibbasotassa parikammakāle thūlasukhumabhedaṃ saddaṃ,",
  "tika-abh07t0:1754_8": "cetopariyañāṇassa parikammakāle parassa hadayaṅgatavaṇṇadassanena sarāgādibhedaṃ cittaṃ,",
  "tika-abh07t0:1754_9": "pubbenivāsānussatiñāṇassa parikammasamaye purimabhavesu cuticittādibhedaṃ pubbe nivutthakkhandhaṃ,",
  "tika-abh07t0:1754_10": "dibbacakkhussa parikammasamaye obhāsapharitaṭṭhānagataṃ rūpaṃ vā āvajjetvā.",
  "tika-abh07t0:1755_0": "Parikammaṃ karontassāti “sataṃ homi,",
  "tika-abh07t0:1755_1": "sahassaṃ homī”tyādinā parikammaṃ karontassa.",
  "tika-abh07t0:1755_2": "Rūpādīsūti parikammavisayabhūtesu rūpapādakajjhānasaddaparacittapubbenivutthakkhandhādibhedesu ārammaṇesu.",
  "tika-abh07t0:1755_3": "Ettha hi iddhividhañāṇassa tāva pādakajjhānaṃ, kāyo,",
  "tika-abh07t0:1755_4": "rūpādiadhiṭṭhāne rūpādīni cāti cha ārammaṇāni.",
  "tika-abh07t0:1755_5": "Tattha pādakajjhānaṃ atītameva,",
  "tika-abh07t0:1755_6": "kāyo paccuppanno,",
  "tika-abh07t0:1755_7": "itaraṃ paccuppannamanāgataṃ vā.",
  "tika-abh07t0:1755_8": "Dibbasotassa pana saddoyeva,",
  "tika-abh07t0:1755_9": "so ca kho paccuppanno.",
  "tika-abh07t0:1755_10": "Paracittavijānanāya pana atīte sattadivasesu,",
  "tika-abh07t0:1755_11": "anāgate sattadivasesu ca pavattaṃ parittādīsu yaṃ kiñci tikālikaṃ cittameva ārammaṇaṃ hotīti mahāaṭṭhakathācariyā.",
  "tika-abh07t0:1756_0": "Saṅgahakārā pana “cattāropi khandhā”ti vadanti,",
  "tika-abh07t0:1756_1": "kathaṃ panassā paccuppannacittārammaṇatā,",
  "tika-abh07t0:1756_2": "nanu ca āvajjanāya gahitameva iddhicittassa ārammaṇaṃ hoti,",
  "tika-abh07t0:1756_3": "āvajjanāya ca paccuppannacittamārammaṇaṃ katvā nirujjhamānāya taṃsamakālameva parassa cittampi nirujjhatīti",
  "tika-abh07t0:1756_4": "āvajjanajavanānaṃ kālavasena ekārammaṇatā na siyā,",
  "tika-abh07t0:1756_5": "maggaphalavīthito aññattha āvajjanajavanānaṃ kathañca nānārammaṇatā na adhippetāti?",
  "tika-abh07t0:1756_6": "Aṭṭhakathāyaṃ tāva santatiaddhāpaccuppannārammaṇatā yojitā.",
  "tika-abh07t0:1756_7": "Ānandācariyo pana bhaṇati “pādakajjhānato vuṭṭhāya paccuppannādivibhāgaṃ akatvā kevalaṃ ‘imassa cittaṃ",
  "tika-abh07t0:1756_8": "jānāmi’cceva parikammaṃ katvā punapi pādakajjhānaṃ samāpajjitvā vuṭṭhāya aviseseneva cittaṃ āvajjetvā tiṇṇaṃ,",
  "tika-abh07t0:1756_9": "catunnaṃ vā parikammānaṃ anantaraṃ cetopariyañāṇena parassa cittaṃ paṭivijjhati rūpaṃ viya dibbacakkhunā.",
  "tika-abh07t0:1756_10": "Pacchā kāmāvacaracittena sarāgādivavatthānampi karoti nīlādivavatthānaṃ viya.",
  "tika-abh07t0:1756_11": "Tāni ca sabbāni abhimukhībhūtacittārammaṇāneva,",
  "tika-abh07t0:1756_12": "aniṭṭhe ca ṭhāne nānārammaṇatādoso natthi abhinnākārappavattito”ti.",
  "tika-abh07t0:1756_13": "Pubbenivāsānussatiñāṇassa pubbe nivutthakkhandhā,",
  "tika-abh07t0:1756_14": "khandhappaṭibaddhāni ca nāmagottāni,",
  "tika-abh07t0:1756_15": "nibbānañca ārammaṇaṃ hoti,",
  "tika-abh07t0:1756_16": "dibbacakkhussa pana rūpameva paccuppannanti ayametesaṃ ārammaṇavibhāgo.",
  "tika-abh07t0:1756_17": "Yathārahamappetīti taṃtaṃparikammānurūpato appeti.",
  "tika-abh07t0:1757_0": "42.",
  "tika-abh07t0:1757_1": "Idāni ārammaṇānaṃ bhedena abhiññābhedaṃ dassetuṃ “iddhividhā”tyādimāha.",
  "tika-abh07t0:1757_2": "Adhiṭṭhānādi iddhippabhedo etissāti iddhividhā.",
  "tika-abh07t0:1757_3": "Dibbānaṃ sotasadisatāya,",
  "tika-abh07t0:1757_4": "dibbavihārasannissitatāya ca dibbañca taṃ sotañcāti dibbasotaṃ.",
  "tika-abh07t0:1757_5": "Paresaṃ cittaṃ viññāyati etāyāti paracittavijānanā.",
  "tika-abh07t0:1757_6": "Attano santāne nivutthavasena ceva gocaranivāsavasena ca pubbe atītabhavesu khandhādīnaṃ anussaraṇaṃ pubbenivāsānussati.",
  "tika-abh07t0:1757_7": "Vuttanayena dibbañca taṃ cakkhu cāti dibbacakkhu.",
  "tika-abh07t0:1757_8": "‘Cutūpapātañāṇa’nti pana dibbacakkhumeva vuccati.",
  "tika-abh07t0:1757_9": "Yathākammūpagañāṇaanāgataṃsañāṇānipi dibbacakkhuvaseneva ijjhanti.",
  "tika-abh07t0:1757_10": "Na hi tesaṃ visuṃ parikammaṃ atthi.",
  "tika-abh07t0:1757_11": "Tattha anāgataṃsañāṇassa tāva anāgate sattadivasato paraṃ pavattanakaṃ cittacetasikaṃ dutiyadivasato paṭṭhāya pavattanakañca yaṃ kiñci ārammaṇaṃ hoti.",
  "tika-abh07t0:1757_12": "Tañhi savisaye sabbaññutaññāṇagatikanti.",
  "tika-abh07t0:1757_13": "Yathā kammūpagañāṇassa pana kusalākusalasaṅkhātā cetanā,",
  "tika-abh07t0:1757_14": "cattāropi vā khandhā ārammaṇanti daṭṭhabbaṃ.",
  "tika-abh07t0:1758_0": "Gocaravasena bhedo gocarabhedo.",
  "tika-abh07t0:1759_0": "Gocarabhedavaṇṇanā niṭṭhitā.",
  "tika-abh07t0:1760_0": "Samathakammaṭṭhānavaṇṇanā niṭṭhitā.",
  "tika-abh07t0:1761_0": "Vipassanākammaṭṭhānaṃ",
  "tika-abh07t0:1762_0": "Visuddhibhedavaṇṇanā",
  "tika-abh07t0:1763_0": "43.",
  "tika-abh07t0:1763_1": "Aniccādivasena vividhākārena passatīti vipassanā,",
  "tika-abh07t0:1763_2": "aniccānupassanādikā bhāvanāpaññā.",
  "tika-abh07t0:1763_3": "Tassā kammaṭṭhānaṃ,",
  "tika-abh07t0:1763_4": "sāyeva vā kammaṭṭhānanti vipassanākammaṭṭhānaṃ.",
  "tika-abh07t0:1763_5": "Tasmiṃ vipassanākammaṭṭhāne sattavidhena visuddhisaṅgahoti sambandho.",
  "tika-abh07t0:1764_0": "44.",
  "tika-abh07t0:1764_1": "Aniccatāyeva lakkhaṇaṃ lakkhitabbaṃ,",
  "tika-abh07t0:1764_2": "lakkhīyati anenāti vā aniccalakkhaṇaṃ.",
  "tika-abh07t0:1764_3": "Udayavayapaṭipīḷanasaṅkhātadukkhabhāvo va lakkhaṇanti dukkhalakkhaṇaṃ.",
  "tika-abh07t0:1764_4": "Paraparikappitassa attano abhāvo anattatā,",
  "tika-abh07t0:1764_5": "tadeva lakkhaṇanti anattalakkhaṇaṃ.",
  "tika-abh07t0:1765_0": "45. Tiṇṇaṃ lakkhaṇānaṃ anu anu passanā aniccānupassanādikā.",
  "tika-abh07t0:1766_0": "46.",
  "tika-abh07t0:1766_1": "Khandhādīnaṃ kalāpato sammasanavasappavattaṃ ñāṇaṃ sammasanañāṇaṃ.",
  "tika-abh07t0:1766_2": "Uppādabhaṅgānupassanāvasappavattañāṇaṃ udayabbayañāṇaṃ.",
  "tika-abh07t0:1766_3": "Udayaṃ muccitvā vaye pavattaṃ ñāṇaṃ bhaṅgañāṇaṃ.",
  "tika-abh07t0:1766_4": "Saṅkhārānaṃ bhayato anupassanāvasena pavattaṃ ñāṇaṃ bhayañāṇaṃ,",
  "tika-abh07t0:1766_5": "diṭṭhabhayānaṃ ādīnavato pekkhaṇavasena pavattaṃ ñāṇaṃ ādīnavañāṇaṃ,",
  "tika-abh07t0:1766_6": "diṭṭhādīnavesu nibbindanavasappavattaṃ ñāṇaṃ nibbidāñāṇaṃ.",
  "tika-abh07t0:1766_7": "Nibbinditvā saṅkhārehi muccitukamyatāvasena pavattaṃ ñāṇaṃ muccitukamyatāñāṇaṃ.",
  "tika-abh07t0:1766_8": "Muccanassa upāyasampaṭipādanatthaṃ puna saṅkhārānaṃ pariggahavasappavattaṃ ñāṇaṃ paṭisaṅkhāñāṇaṃ.",
  "tika-abh07t0:1766_9": "Paṭisaṅkhātadhammesu bhayanandīvivajjanavasena ajjhupekkhitvā pavattaṃ ñāṇaṃ saṅkhārupekkhāñāṇaṃ.",
  "tika-abh07t0:1766_10": "Purimānaṃ navannaṃ kiccanipphattiyā,",
  "tika-abh07t0:1766_11": "upari ca sattatiṃsāya bodhipakkhiyadhammānaṃ anukūlaṃ ñāṇaṃ anulomañāṇaṃ.",
  "tika-abh07t0:1767_0": "47.",
  "tika-abh07t0:1767_1": "Attasuññatāya suññato.",
  "tika-abh07t0:1767_2": "Saṃyojanādīhi vimuccanaṭṭhena vimokkho.",
  "tika-abh07t0:1767_3": "Niccanimittādino abhāvato animitto.",
  "tika-abh07t0:1767_4": "Paṇihitassa taṇhāpaṇidhissa abhāvato appaṇihito.",
  "tika-abh07t0:1768_0": "49.",
  "tika-abh07t0:1768_1": "Yo naṃ pāti,",
  "tika-abh07t0:1768_2": "taṃ mokkheti apāyādīhi dukkhehīti pātimokkhaṃ,",
  "tika-abh07t0:1768_3": "tadeva kāyaduccaritādīhi saṃvaraṇato saṃvaro,",
  "tika-abh07t0:1768_4": "samādhānopadhāraṇaṭṭhena sīlañcāti pātimokkhasaṃvarasīlaṃ.",
  "tika-abh07t0:1768_5": "Manacchaṭṭhānaṃ indriyānaṃ rūpādīsu saṃvaraṇavasena pavattaṃ sīlaṃ indriyasaṃvarasīlaṃ.",
  "tika-abh07t0:1768_6": "Micchājīva vivajjanena ājīvassa parisuddhivasappavattaṃ ājīvapārisuddhisīlaṃ.",
  "tika-abh07t0:1768_7": "Paccaye sannissitaṃ tesaṃ idamatthikatāya paccavekkhaṇasīlaṃ paccayasannissitasīlaṃ.",
  "tika-abh07t0:1768_8": "Catubbidhattā desanāsaṃvarapariyeṭṭhipaccavekkhaṇavasena,",
  "tika-abh07t0:1768_9": "parisuddhattā ca catupārisuddhisīlaṃ nāma.",
  "tika-abh07t0:1769_0": "50.",
  "tika-abh07t0:1769_1": "Cittavisuddhi nāma cittassa vinīvaraṇabhāvāpādanavasena visodhanato,",
  "tika-abh07t0:1769_2": "cittasīsena niddiṭṭhattā,",
  "tika-abh07t0:1769_3": "visuddhattā cāti vā katvā.",
  "tika-abh07t0:1770_0": "51.",
  "tika-abh07t0:1770_1": "“Dhammānaṃ sāmaññasabhāvo lakkhaṇaṃ,",
  "tika-abh07t0:1770_2": "kiccasampattiyo raso,",
  "tika-abh07t0:1770_3": "upaṭṭhānākāro,",
  "tika-abh07t0:1770_4": "phalañca paccupaṭṭhāna”nti evaṃ vuttānaṃ lakkhaṇādīnaṃ “phusanalakkhaṇo phasso,",
  "tika-abh07t0:1770_5": "kakkhaḷalakkhaṇā pathavī”tyādinā vitthārato,",
  "tika-abh07t0:1770_6": "“namanalakkhaṇaṃ nāmaṃ,",
  "tika-abh07t0:1770_7": "ruppanalakkhaṇaṃ rūpa”ntyādinā saṅkhepato ca pariggaho paccattalakkhaṇādivasena paricchijja gahaṇaṃ dukkhasaccavavatthānaṃ",
  "tika-abh07t0:1770_8": "diṭṭhivisuddhi nāma “nāmarūpato attā natthī”ti dassanato diṭṭhi ca attadiṭṭhimalavisodhanato visuddhi",
  "tika-abh07t0:1770_9": "cāti katvā.",
  "tika-abh07t0:1771_0": "52.",
  "tika-abh07t0:1771_1": "Paccayapariggahoti nāmañca rūpañca paṭisandhiyaṃ tāva avijjātaṇhāupādānakammahetuvasena nibbattati.",
  "tika-abh07t0:1771_2": "Pavattiyañca rūpaṃ kammacittautuāhārapaccayavasena,",
  "tika-abh07t0:1771_3": "nāmañca cakkhurūpādinissayārammaṇādipaccayavasena,",
  "tika-abh07t0:1771_4": "visesato ca yonisomanasikārādicatucakkasampattiyā kusalaṃ,",
  "tika-abh07t0:1771_5": "tabbipariyāyena akusalaṃ,",
  "tika-abh07t0:1771_6": "kusalākusalavasena vipāko bhavaṅgādivasena āvajjanaṃ,",
  "tika-abh07t0:1771_7": "khīṇāsavasantānavasena kiriyajavanaṃ,",
  "tika-abh07t0:1771_8": "āvajjanañca uppajjatīti evaṃ sādhāraṇāsādhāraṇavasena tīsu addhāsu nāmarūpappavattiyā paccakkhādisiddhassa",
  "tika-abh07t0:1771_9": "kammādipaccayassa pariggaṇhanaṃ samudayasaccassa vavatthānaṃ kaṅkhāvitaraṇavisuddhi nāma “ahosiṃ nu kho",
  "tika-abh07t0:1771_10": "ahamatītamaddhāna”ntyādikāya soḷasavidhāya,",
  "tika-abh07t0:1771_11": "“sattharikaṅkhatī”tyādikāya aṭṭhavidhāya ca kaṅkhāya vitaraṇato atikkamanato kaṅkhāvitaraṇā,",
  "tika-abh07t0:1771_12": "ahetukavisamahetudiṭṭhimalavisodhanato visuddhi cāti katvā.",
  "tika-abh07t0:1772_0": "53.",
  "tika-abh07t0:1772_1": "Tato paccayapariggahato paraṃ tathāpariggahitesu paccattalakkhaṇādivavatthānavasena,",
  "tika-abh07t0:1772_2": "paccayavavatthānavasena ca pariggahitesu lokuttaravajjesu tibhūmipariyāpannesu nāmarūpesu atītādibhedabhinnesu",
  "tika-abh07t0:1772_3": "khandhādinayamārabbha pañcakkhandhachadvārachaḷārammaṇachadvārappavattadhammādivasena āgataṃ khandhādinayaṃ",
  "tika-abh07t0:1772_4": "ārabbha kalāpavasena piṇḍavasena saṅkhipitvā yaṃ atīte jātaṃ rūpaṃ,",
  "tika-abh07t0:1772_5": "taṃ atīteva niruddhaṃ.",
  "tika-abh07t0:1772_6": "Yaṃ anāgate bhāvi rūpaṃ,",
  "tika-abh07t0:1772_7": "tampi tattheva nirujjhissati.",
  "tika-abh07t0:1772_8": "Yaṃ paccuppannaṃ,",
  "tika-abh07t0:1772_9": "taṃ anāgataṃ appatvā ettheva nirujjhati,",
  "tika-abh07t0:1772_10": "tathā ajjhattabahiddhasukhumaoḷārikahīnapaṇītarūpādayo.",
  "tika-abh07t0:1772_11": "Tasmā “aniccaṃ attādivasena na iccaṃ anupagantabbaṃ khayaṭṭhena khayagamanato,",
  "tika-abh07t0:1772_12": "dukkhaṃ bhayaṭṭhena bhayakarattā,",
  "tika-abh07t0:1772_13": "anattā asārakaṭṭhena attasārādiabhāvenā”ti ca “cakkhuṃ aniccaṃ…pe… mano. Rūpaṃ…pe… dhammā.",
  "tika-abh07t0:1772_14": "Cakkhuviññāṇaṃ…pe…",
  "tika-abh07t0:1772_15": "manoviññāṇaṃ aniccaṃ dukkhaṃ anattā”tyādinā atītādiaddhāvasena,",
  "tika-abh07t0:1772_16": "atītādisantānavasena,",
  "tika-abh07t0:1772_17": "atītādikhaṇavasena ca sammasanañāṇena hutvāabhāvaudayabbayapaṭipīḷanaavasavattanākārasaṅkhātalakkhaṇattayasammasanavasappavattena",
  "tika-abh07t0:1772_18": "kalāpasammasanañāṇena lakkhaṇattayaṃ sammasantassa parimajjantassa.",
  "tika-abh07t0:1773_0": "Sammasanañāṇe pana uppanne puna tesveva saṅkhāresu “avijjāsamudayā rūpasamudayo,",
  "tika-abh07t0:1773_1": "taṇhākammaāhārasamudayā rūpasamudayo,",
  "tika-abh07t0:1773_2": "tathā avijjānirodhā rūpanirodho,",
  "tika-abh07t0:1773_3": "taṇhākammaāhāranirodhā rūpanirodho”ti evaṃ rūpakkhandhe vedanāsaññāsaṅkhārakkhandhesupi āhāraṃ apanetvā",
  "tika-abh07t0:1773_4": "“phassasamudayā phassanirodhā”ti ca evaṃ phassaṃ pakkhipitvā,",
  "tika-abh07t0:1773_5": "viññāṇakkhandhe “nāmarūpasamudayā nāmarūpanirodhā”ti nāmarūpaṃ pakkhipitvā paccayasamudayavasena,",
  "tika-abh07t0:1773_6": "paccayanirodhavasena ca,",
  "tika-abh07t0:1773_7": "paccaye anāmasitvā paccuppannakkhandhesu nibbattilakkhaṇamattassa,",
  "tika-abh07t0:1773_8": "vipariṇāmalakkhaṇamattassa ca dassanena khaṇavasena cāti ekekasmiṃ khandhe paccayavasena catudhā,",
  "tika-abh07t0:1773_9": "khaṇavasena ekadhā cāti pañcadhā udayaṃ,",
  "tika-abh07t0:1773_10": "pañcadhā vayanti dasadasaudayabbayadassanavasena samapaññāsākārehi udayabbayañāṇena udayabbayaṃ samanupassantassa",
  "tika-abh07t0:1773_11": "āraddhavipassakassa yogino vipassanācittasamuṭṭhāno sarīrato niccharaṇakaālokasaṅkhāto obhāso,",
  "tika-abh07t0:1773_12": "vipassanācittasahajātā khuddikādipañcavidhā pīti,",
  "tika-abh07t0:1773_13": "tathā kāyacittadarathavūpasamalakkhaṇā kāyacittavasena duvidhā passaddhi,",
  "tika-abh07t0:1773_14": "balavasaddhindriyasaṅkhāto adhimokkho,",
  "tika-abh07t0:1773_15": "sammappadhānakiccasādhako vīriyasambojjhaṅgasaṅkhāto paggaho,",
  "tika-abh07t0:1773_16": "atipaṇītaṃ sukhaṃ,",
  "tika-abh07t0:1773_17": "indavissaṭṭhavajirasadisaṃ tilakkhaṇavipassanābhūtaṃ ñāṇaṃ,",
  "tika-abh07t0:1773_18": "satipaṭṭhānabhūtā cirakatādianussaraṇasamatthā upaṭṭhānasaṅkhātā sati,",
  "tika-abh07t0:1773_19": "samappavattavipassanāsahajātā upekkhāsambojjhaṅgabhūtā tatramajjhattupekkhā,",
  "tika-abh07t0:1773_20": "manodvāre āvajjhanupekkhā cāti duvidhāpi upekkhā,",
  "tika-abh07t0:1773_21": "obhāsādīsu uppannesu “na vata me ito pubbe evarūpo obhāso uppannapubbo”tyādinā nayena tattha ālayaṃ kurumānā",
  "tika-abh07t0:1773_22": "sukhumataṇhā rūpanikanticāti obhāsādīsu dasasu vipassanupakkilesesu uppannesu “na vata me ito pubbe evarūpā",
  "tika-abh07t0:1773_23": "obhāsādayo uppannapubbā addhā maggappattosmi,",
  "tika-abh07t0:1773_24": "phalappattosmī”ti aggahetvā “ime obhāsādayo taṇhādiṭṭhimānavatthutāya na maggo,",
  "tika-abh07t0:1773_25": "atha kho vipassanupakkilesā eva,",
  "tika-abh07t0:1773_26": "tabbinimuttaṃ pana vīthipaṭipannaṃ vipassanāñāṇaṃ maggo”ti evaṃ maggāmaggalakkhaṇassa vavatthānaṃ nicchayanaṃ maggāmaggassa jānanato,",
  "tika-abh07t0:1773_27": "dassanato,",
  "tika-abh07t0:1773_28": "amagge maggasaññāya visodhanato ca maggāmaggañāṇadassanavisuddhi nāma.",
  "tika-abh07t0:1774_0": "54.",
  "tika-abh07t0:1774_1": "Yāvānulomāti yāva saccānulomañāṇā.",
  "tika-abh07t0:1774_2": "Nava vipassanāñāṇānīti khandhānaṃ udayañca vayañca jānanakaṃ udayabbayañāṇaṃ,",
  "tika-abh07t0:1774_3": "udayaṃ muñcitvā bhaṅgamattānupekkhakaṃ bhaṅgañāṇaṃ,",
  "tika-abh07t0:1774_4": "bhaṅgavasena upaṭṭhitānaṃ sīhādīnaṃ viya bhāyitabbākārānupekkhakaṃ bhayañāṇaṃ,",
  "tika-abh07t0:1774_5": "tathānupekkhitānaṃ ādittagharassa viya ādīnavākārānupekkhakaṃ ādīnavañāṇaṃ,",
  "tika-abh07t0:1774_6": "diṭṭhādīnavesu nibbindanavasena pavattaṃ nibbidāñāṇaṃ,",
  "tika-abh07t0:1774_7": "jālādito macchādikā viya tehi tebhūmakadhammehi muccitukāmatāvasena pavattaṃ muccitukamyatāñāṇaṃ,",
  "tika-abh07t0:1774_8": "muccanupāyasampādanatthaṃ diṭṭhādīnavesupi samuddasakuṇī viya punappunaṃ sammasanavasappattaṃ paṭisaṅkhānupassanāñāṇaṃ,",
  "tika-abh07t0:1774_9": "cattabhariyo puriso viya diṭṭhādīnavesu tesu saṅkhāresu upekkhanākārappavattaṃ saṅkhārupekkhāñāṇaṃ,",
  "tika-abh07t0:1774_10": "aniccādilakkhaṇavipassanatāya heṭṭhā pavattānaṃ aṭṭhannaṃ vipassanāñāṇānaṃ,",
  "tika-abh07t0:1774_11": "uddhaṃ maggakkhaṇe adhigantabbānaṃ sattatiṃsabodhipakkhiyadhammānañca anulomato maggavīthiyaṃ gotrabhuto",
  "tika-abh07t0:1774_12": "pubbe pavattaṃ saccānulomikañāṇasaṅkhātaṃ navamaṃ anulomañāṇanti imāni nava ñāṇāni ñāṇadassanavisuddhiyā",
  "tika-abh07t0:1774_13": "paṭipadābhāvato tilakkhaṇajānanaṭṭhena,",
  "tika-abh07t0:1774_14": "paccakkhato dassanaṭṭhena,",
  "tika-abh07t0:1774_15": "paṭipakkhato visuddhattā ca paṭipadāñāṇadassanavisuddhi nāma.",
  "tika-abh07t0:1775_0": "55.",
  "tika-abh07t0:1775_1": "Vipassanāya paripāko vipassanāparipāko,",
  "tika-abh07t0:1775_2": "saṅkhārupekkhāñāṇaṃ.",
  "tika-abh07t0:1775_3": "Taṃ āgamma paṭicca.",
  "tika-abh07t0:1775_4": "Idāni appanā uppajjissatīti “idāni appanāsaṅkhāto lokuttaramaggo uppajjissatī”ti vattabbakkhaṇe.",
  "tika-abh07t0:1775_5": "Yaṃ kiñcīti saṅkhārupekkhāya gahitesu tīsu ekaṃ yaṃ kiñci.",
  "tika-abh07t0:1776_0": "56.",
  "tika-abh07t0:1776_1": "Vipassanāya matthakappattiyā sikhāppattā.",
  "tika-abh07t0:1776_2": "Anulomañāṇasahitatāya sānulomā.",
  "tika-abh07t0:1776_3": "Sā eva saṅkhāresu udāsīnattā saṅkhārupekkhā.",
  "tika-abh07t0:1776_4": "Yathānurūpaṃ apāyādito,",
  "tika-abh07t0:1776_5": "saṅkhāranimittato ca vuṭṭhahanato vuṭṭhānasaṅkhātaṃ maggaṃ gacchatīti vuṭṭhānagāminī.",
  "tika-abh07t0:1777_0": "57. Abhisambhontanti pāpuṇantaṃ.",
  "tika-abh07t0:1778_0": "58.",
  "tika-abh07t0:1778_1": "Parijānantoti “ettakaṃ dukkhaṃ,",
  "tika-abh07t0:1778_2": "na ito ūnādhika”nti paricchijja jānanto.",
  "tika-abh07t0:1778_3": "Sacchikarontoti ārammaṇakaraṇavasena paccakkhaṃ karonto.",
  "tika-abh07t0:1778_4": "Maggasaccaṃ bhāvanāvasenāti maggasaccasaṅkhātassa sampayuttamaggasaṅkhātassa catutthasaccassa sahajātādipaccayo hutvā vaḍḍhanavasena.",
  "tika-abh07t0:1778_5": "Ekasseva ñāṇassa catukiccasādhanaṃ padīpādīnaṃ vaṭṭidāhādicatukiccadassanato, “yo,",
  "tika-abh07t0:1778_6": "bhikkhave,",
  "tika-abh07t0:1778_7": "dukkhaṃ passatī”tyādi āgamato ca sampaṭicchitabbaṃ.",
  "tika-abh07t0:1779_0": "59.",
  "tika-abh07t0:1779_1": "Dve tīṇi phalacittāni pavattitvāti magguppattiyā anurūpato dve vā tīṇi vā phalacittāni apanītaggimhi",
  "tika-abh07t0:1779_2": "ṭhāne uṇhattanibbāpanatthāya ghaṭehi abhisiñcamānamudakaṃ viya samucchinnakilesepi santāne darathapaṭippassambhakāni",
  "tika-abh07t0:1779_3": "hutvā pavattitvā,",
  "tika-abh07t0:1779_4": "tesaṃ pavattiyāti vuttaṃ hoti.",
  "tika-abh07t0:1779_5": "Paccavekkhaṇañāṇānīti maggaphalādivisayāni kāmāvacarañāṇāni,",
  "tika-abh07t0:1779_6": "yāni sandhāya “vimuttasmiṃ vimuttamiti ñāṇaṃ hotī”ti vuttaṃ.",
  "tika-abh07t0:1780_0": "60.",
  "tika-abh07t0:1780_1": "Idāni paccavekkhaṇāya bhūmiṃ dassetuṃ “maggaṃ phalañcā”tyādi vuttaṃ.",
  "tika-abh07t0:1780_2": "Tattha “imināva vatāhaṃ maggena āgato”ti maggaṃ paccavekkhati.",
  "tika-abh07t0:1780_3": "Tato “ayaṃ nāma me ānisaṃso laddho”ti tassa phalaṃ,",
  "tika-abh07t0:1780_4": "tato “ayaṃ nāma me dhammo ārammaṇato sacchikato”ti nibbānañca paṇḍito paccavekkhati.",
  "tika-abh07t0:1780_5": "Tato “ime nāma me kilesā pahīnā”ti pahīne kilese,",
  "tika-abh07t0:1780_6": "“ime nāma avasiṭṭhā”ti avasiṭṭhakilese paccavekkhati vā, na vā.",
  "tika-abh07t0:1780_7": "Koci sekkho paccavekkhati,",
  "tika-abh07t0:1780_8": "koci na paccavekkhati.",
  "tika-abh07t0:1780_9": "Tattha kāmacārotyadhippāyo.",
  "tika-abh07t0:1780_10": "Tathā hi mahānāmo sakko “ko su nāma me dhammo ajjhattaṃ appahīno”ti appahīne kilese pucchi.",
  "tika-abh07t0:1780_11": "Arahato pana avasiṭṭhakilesapaccavekkhaṇaṃ natthi sabbakilesānaṃ pahīnattā,",
  "tika-abh07t0:1780_12": "tasmā tiṇṇaṃ sekkhānaṃ pannarasa arahato cattārīti ekūnavīsati paccavekkhaṇañāṇānīti daṭṭhabbaṃ.",
  "tika-abh07t0:1781_0": "Chabbisuddhikamenāti sīlacittavisuddhīnaṃ vasena mūlabhūtānaṃ dvinnaṃ,",
  "tika-abh07t0:1781_1": "diṭṭhivisuddhiādīnaṃ vasena sarīrabhūtānaṃ catunnanti etāsaṃ channaṃ visuddhīnaṃ kamena.",
  "tika-abh07t0:1781_2": "Catunnaṃ saccānaṃ jānanatā,",
  "tika-abh07t0:1781_3": "paccakkhakaraṇato,",
  "tika-abh07t0:1781_4": "kilesamalehi visuddhattā ca ñāṇadassanavisuddhi nāma.",
  "tika-abh07t0:1782_0": "Etthāti vipassanākammaṭṭhāne.",
  "tika-abh07t0:1783_0": "Visuddhibhedavaṇṇanā niṭṭhitā.",
  "tika-abh07t0:1784_0": "Vimokkhabhedavaṇṇanā",
  "tika-abh07t0:1785_0": "61.",
  "tika-abh07t0:1785_1": "Tattha tasmiṃ uddese.",
  "tika-abh07t0:1785_2": "Saṅkhāresu “yo attābhiniveso kammassa kārako phalassa ca vedako eso me attā”ti evaṃ abhiniveso daḷhaggāho,",
  "tika-abh07t0:1785_3": "taṃ muñcantī “anattā”ti pavattā anupassanāva attasuññatākārānupassanato suññatānupassanā nāma vimokkhamukhaṃ",
  "tika-abh07t0:1785_4": "paṭipakkhato vimuttivasena vimokkhasaṅkhātassa lokuttaraṃ maggaphalassa dvāraṃ hoti.",
  "tika-abh07t0:1786_0": "62.",
  "tika-abh07t0:1786_1": "Saṅkhāresu “anicca”nti pavattā anupassanā anicce “nicca”nti pavattaṃ saññācittadiṭṭhivipallāsasaṅkhātaṃ",
  "tika-abh07t0:1786_2": "vipallāsanimittaṃ muñcantī pajahantī vipallāsanimittarahitākārānupassanato animittānupassanā nāma vimokkhamukhaṃ",
  "tika-abh07t0:1786_3": "hotīti sambandho.",
  "tika-abh07t0:1787_0": "63.",
  "tika-abh07t0:1787_1": "“Dukkha”nti pavattānupassanā saṅkhāresu “etaṃ mama,",
  "tika-abh07t0:1787_2": "etaṃ sukha”ntyādinā nayena pavattaṃ kāmabhavataṇhāsaṅkhātaṃ taṇhāpaṇidhiṃ taṇhāpatthanaṃ muñcantī dukkhākāradassanena",
  "tika-abh07t0:1787_3": "pariccajantī paṇidhirahitākārānupassanato appaṇihitānupassanā nāma.",
  "tika-abh07t0:1788_0": "64.",
  "tika-abh07t0:1788_1": "Tasmāti yasmā etāsaṃ tissannaṃ etāni tīṇi nāmāni,",
  "tika-abh07t0:1788_2": "tasmā yadi vuṭṭhānagāminivipassanā anattato vipassati.",
  "tika-abh07t0:1788_3": "Maggo suññato nāma vimokkho hoti āgamanavasena laddhanāmattā.",
  "tika-abh07t0:1789_0": "66.",
  "tika-abh07t0:1789_1": "Vipassanāgamanavasenāti vipassanāsaṅkhātāgamanavasena.",
  "tika-abh07t0:1789_2": "Āgacchati etena maggo,",
  "tika-abh07t0:1789_3": "phalañcāti vipassanāmaggo idha āgamanaṃ nāma.",
  "tika-abh07t0:1790_0": "67.",
  "tika-abh07t0:1790_1": "Yathāvuttanayenāti pubbe vuttaanattānupassanādivasena.",
  "tika-abh07t0:1790_2": "Yathāsakaṃ phalamuppajjamānampīti yathāladdhamaggassa phalabhūtaṃ attano attano phalaṃ uppajjamānampi",
  "tika-abh07t0:1790_3": "maggāgamanavasena alabhitvā vipassanāgamanavaseneva tīṇi nāmāni labhati phalasamāpattikāle tadā maggappavattābhāvena",
  "tika-abh07t0:1790_4": "tassa dvārabhāvāyogato.",
  "tika-abh07t0:1790_5": "Ārammaṇavasenāti sabbasaṅkhārasuññatattā,",
  "tika-abh07t0:1790_6": "saṅkhāranimittarahitattā,",
  "tika-abh07t0:1790_7": "taṇhāpaṇidhirahitattā ca suññataanimittaappaṇihitanāmavantaṃ nibbānaṃ ārabbha pavattattā tassa vasena.",
  "tika-abh07t0:1790_8": "Sarasavasenāti rāgādisuññatattā,",
  "tika-abh07t0:1790_9": "rūpanimittādiārammaṇarahitattā,",
  "tika-abh07t0:1790_10": "kilesapaṇidhirahitattā attano guṇavasena.",
  "tika-abh07t0:1790_11": "Sabbatthāti maggavīthiyaṃ,",
  "tika-abh07t0:1790_12": "phalasamāpattivīthiyañca.",
  "tika-abh07t0:1790_13": "Sabbesampīti maggassa,",
  "tika-abh07t0:1790_14": "phalassapi.",
  "tika-abh07t0:1791_0": "Vimokkhabhedavaṇṇanā niṭṭhitā.",
  "tika-abh07t0:1792_0": "Puggalabhedavaṇṇanā",
  "tika-abh07t0:1793_0": "68.",
  "tika-abh07t0:1793_1": "Sattakkhattuṃ sattasu vāresu kāmasugatiyaṃ paṭisandhiggahaṇaṃ paramaṃ etassāti sattakkhattuparamo na pana aṭṭhamādikāmabhavagāmītyadhippāyo.",
  "tika-abh07t0:1793_2": "Yaṃ sandhāya vuttaṃ “na te bhavaṃ aṭṭhamamādiyantī”ti.",
  "tika-abh07t0:1793_3": "Rūpārūpasugatibhavaṃ pana sattavārato parampi gacchatīti ācariyā.",
  "tika-abh07t0:1794_0": "69. Rāgadosamohānanti mohaggahaṇaṃ rāgadosekaṭṭhamohaṃ sandhāyāti daṭṭhabbaṃ.",
  "tika-abh07t0:1795_0": "70. Khīṇā cattāro āsavā etassāti khīṇāsavo. Dakkhiṇārahesu aggattā aggadakkhiṇeyyo.",
  "tika-abh07t0:1796_0": "Puggalabhedavaṇṇanā niṭṭhitā.",
  "tika-abh07t0:1797_0": "Samāpattibhedavaṇṇanā",
  "tika-abh07t0:1798_0": "72. Sabbesampīti catunnampi ariyapuggalānaṃ.",
  "tika-abh07t0:1799_0": "73.",
  "tika-abh07t0:1799_1": "Cittacetasikānaṃ appavattisaṅkhātassa nirodhassa samāpatti nirodhasamāpatti,",
  "tika-abh07t0:1799_2": "diṭṭheva dhamme cittanirodhaṃ patvā viharaṇaṃ.",
  "tika-abh07t0:1799_3": "Anāgāmīnañcāti kāmarūpabhavaṭṭhānaṃ aṭṭhasamāpattilābhīnameva anāgāmīnaṃ,",
  "tika-abh07t0:1799_4": "tathā khīṇāsavānañca.",
  "tika-abh07t0:1799_5": "Tatthāti nirodhasamāpattiyaṃ.",
  "tika-abh07t0:1799_6": "Yāva ākiñcaññāyatanaṃ gantvāti evaṃ samathavipassanānaṃ yuganaddhabhāvāpādanavasena yāva ākiñcaññāyatanaṃ,",
  "tika-abh07t0:1799_7": "tāva gantvā.",
  "tika-abh07t0:1799_8": "Adhiṭṭheyyādikanti kāyapaṭibaddhaṃ ṭhapetvā visuṃ visuṃ ṭhapitacīvarādiparikkhāragehādīnaṃ aggiādinā avināsanādhiṭṭhānaṃ,",
  "tika-abh07t0:1799_9": "saṃghapaṭimānanasatthupakkosanānaṃ puretaraṃ vuṭṭhānaṃ,",
  "tika-abh07t0:1799_10": "sattāhabbhantare āyusaṅkhārappavattiolokananti catubbidhaṃ adhiṭṭhānādikaṃ pubbakiccaṃ katvā.",
  "tika-abh07t0:1800_0": "Samāpattibhedavaṇṇanā niṭṭhitā.",
  "tika-abh07t0:1801_0": "Vipassanākammaṭṭhānavaṇṇanā niṭṭhitā.",
  "tika-abh07t0:1802_0": "Uyyojanavaṇṇanā",
  "tika-abh07t0:1803_0": "75. Paṭipattirasassādanti jhānasukhaphalasukhādibhedaṃ samathavipassanāpaṭipattirasassādaṃ.",
  "tika-abh07t0:1804_0": "Iti abhidhammatthavibhāviniyā nāma abhidhammatthasaṅgahavaṇṇanāya",
  "tika-abh07t0:1805_0": "Kammaṭṭhānaparicchedavaṇṇanā niṭṭhitā.",
  "tika-abh07t0:1806_0": "Nigamanavaṇṇanā",
  "tika-abh07t0:1807_0": "(Ka) cārittena kulācārena sobhite visālakule udayo nibbatti yassa, tena,",
  "tika-abh07t0:1807_1": "kammādivisayāya saddhāya abhivuddho parisuddho ca dānasīlādiguṇānaṃ udayo yassa, tena,",
  "tika-abh07t0:1807_2": "nampavhayena nampanāmakena,",
  "tika-abh07t0:1807_3": "parānukampaṃ sāsane sukhotaraṇaparipācanalakkhaṇaṃ parānuggahaṃ,",
  "tika-abh07t0:1807_4": "paṇidhāya patthetvā yaṃ pakaraṇaṃ patthitaṃ abhiyācitaṃ,",
  "tika-abh07t0:1807_5": "taṃ ettāvatā pariniṭṭhitanti yojanā.",
  "tika-abh07t0:1808_0": "(Kha) tena pakaraṇappasutena vipulena puññena paññāvadātena ariyamaggapaññāparisuddhena sīlādiguṇena sobhitā.",
  "tika-abh07t0:1808_1": "Tatoyeva lajjino bhikkhū,",
  "tika-abh07t0:1808_2": "dhaññānaṃ adhivāsabhūtaṃ,",
  "tika-abh07t0:1808_3": "uditoditaṃ accantappasiddhaṃ,",
  "tika-abh07t0:1808_4": "mūlasomaṃ nāma vihāraṃ,",
  "tika-abh07t0:1808_5": "puññavibhavassa udayasaṅkhātāya maṅgalatthāya āyukantaṃ maññantu,",
  "tika-abh07t0:1808_6": "tattha nivāsino bhikkhū īdisā hontūtyadhippāyo.",
  "tika-abh07t0:1809_0": "Nigamanavaṇṇanā niṭṭhitā.",
  "tika-abh07t0:1810_0": "Niṭṭhitā cāyaṃ abhidhammatthavibhāvinī nāma.",
  "tika-abh07t0:1811_0": "Abhidhammatthasaṅgahaṭīkā.",
  "tika-abh07t0:1812_0": "Nigamanakathā",
  "tika-abh07t0:1813_0": "1. Ramme pulatthinagare nagarādhirāje,",
  "tika-abh07t0:1814_0": "Raññā parakkamabhujena mahābhujena;",
  "tika-abh07t0:1815_0": "Kārāpite vasati jetavane vihāre;",
  "tika-abh07t0:1816_0": "Yo rammahammiyavarūpavanābhirāme.",
  "tika-abh07t0:1817_0": "2. Sampannasīladamasaṃyamatositehi,",
  "tika-abh07t0:1818_0": "Sammānito vasigaṇehi guṇākarehi;",
  "tika-abh07t0:1819_0": "Patto munindavacanādisu nekagantha-",
  "tika-abh07t0:1820_0": "Jātesu cācariyataṃ mahitaṃ vidūhi.",
  "tika-abh07t0:1821_0": "3. Ñāṇānubhāvamiha yassa ca sūcayantī,",
  "tika-abh07t0:1822_0": "Saṃvaṇṇanā ca vinayaṭṭhakathādikānaṃ;",
  "tika-abh07t0:1823_0": "Sāratthadīpanimukhā madhuratthasāra-",
  "tika-abh07t0:1824_0": "Sandīpanena sujanaṃ paritosayantī.",
  "tika-abh07t0:1825_0": "4. Tassānukampamavalambiya sāriputta-",
  "tika-abh07t0:1826_0": "Ttherassa thāmagatasāraguṇākarassa;",
  "tika-abh07t0:1827_0": "Yo nekaganthavisayaṃ paṭutaṃ alatthaṃ,",
  "tika-abh07t0:1828_0": "Tassesa ñāṇavibhavo vibhavekahetu.",
  "tika-abh07t0:1829_0": "5. Sohametassa saṃsuddha-vāyāmassānubhāvato.",
  "tika-abh07t0:1830_0": "Addhāsāsanadāyādo, hessaṃ metteyyasatthuno.",
  "tika-abh07t0:1831_0": "6. Jotayantaṃ tadā tassa, sāsanaṃ suddhamānasaṃ.",
  "tika-abh07t0:1832_0": "Passeyyaṃ sakkareyyañca, garuṃ me sārisambhavaṃ.",
  "tika-abh07t0:1833_0": "7. Dinehi catuvīsehi, ṭīkāyaṃ niṭṭhitā yathā.",
  "tika-abh07t0:1834_0": "Tathā kalyāṇasaṅkappā, sīghaṃ sijjhantu pāṇinanti.",
  "tika-abh07t0:1835_0": "Iti bhadantasāriputtamahātherassa sissena racitā",
  "tika-abh07t0:1836_0": "Abhidhammatthavibhāvinī nāma",
  "tika-abh07t0:1837_0": "Abhidhammatthasaṅgahaṭīkā niṭṭhitā."
}