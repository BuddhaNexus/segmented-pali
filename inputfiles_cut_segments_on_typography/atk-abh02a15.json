{
  "atk-abh02a15:0_0": "16. Ñāṇavibhaṅgo",
  "atk-abh02a15:1_0": "1. Ekakamātikādivaṇṇanā",
  "atk-abh02a15:2_0": "751.",
  "atk-abh02a15:2_1": "Idāni tadanantare ñāṇavibhaṅge ekavidhena ñāṇavatthūtiādinā nayena paṭhamaṁ ekavidhādīhi dasavidhapariyosānehi",
  "atk-abh02a15:2_2": "dasahi paricchedehi mātikaṁ ṭhapetvā nikkhittapadānukkamena niddeso kato.",
  "atk-abh02a15:3_0": "Tattha ekavidhenāti ekappakārena,",
  "atk-abh02a15:3_1": "ekakoṭṭhāsena vā.",
  "atk-abh02a15:3_2": "Ñāṇavatthūti ettha pana ñāṇañca taṁ vatthu ca nānappakārānaṁ sampattīnanti ñāṇavatthu;",
  "atk-abh02a15:3_3": "okāsaṭṭhena ñāṇassa vatthūtipi ñāṇavatthu.",
  "atk-abh02a15:3_4": "Idha pana purimenevatthena ñāṇavatthu veditabbaṁ.",
  "atk-abh02a15:3_5": "Teneva ekavidhaparicchedāvasāne “yāthāvakavatthuvibhāvanā paññā –",
  "atk-abh02a15:3_6": "evaṁ ekavidhena ñāṇavatthū”ti vuttaṁ.",
  "atk-abh02a15:3_7": "Pañca viññāṇāti cakkhuviññāṇādīni pañca.",
  "atk-abh02a15:3_8": "Na hetūtiādīni heṭṭhā dhammasaṅgahaṭṭhakathāyaṁ vuttanayeneva veditabbāni.",
  "atk-abh02a15:3_9": "Saṅkhepato panettha yaṁ vattabbaṁ taṁ niddesavāre āvi bhavissati.",
  "atk-abh02a15:3_10": "Yathā cettha,",
  "atk-abh02a15:3_11": "evaṁ dukamātikādipadesupi yaṁ vattabbaṁ taṁ tattheva āvi bhavissati.",
  "atk-abh02a15:3_12": "Nikkhepaparicchedamattaṁ panettha evaṁ veditabbaṁ.",
  "atk-abh02a15:3_13": "Ettha hi “na hetu ahetukā”tiādīhi tāva dhammasaṅgahamātikāvasena,",
  "atk-abh02a15:3_14": "“aniccā jarābhibhūtā”tiādīhi amātikāvasenāti saṅkhepato duvidhehi pabhedato aṭṭhasattatiyā padehi ekakamātikā nikkhittā.",
  "atk-abh02a15:4_0": "Dukānurūpehi pana pañcatiṁsāya dukehi dukamātikā nikkhittā.",
  "atk-abh02a15:5_0": "Tikānurūpehi “cintāmayā paññā”tiādīhi catūhi bāhirattikehi,",
  "atk-abh02a15:5_1": "“vipākā paññā”tiādīhi aniyamitapaññāvasena vuttehi cuddasahi mātikātikehi,",
  "atk-abh02a15:5_2": "vitakkattike paṭhamapadena niyamitapaññāvasena vuttehi terasahi,",
  "atk-abh02a15:5_3": "dutiyapadena niyamitapaññāvasena vuttehi sattahi,",
  "atk-abh02a15:5_4": "tatiyapadena niyamitapaññāvasena vuttehi dvādasahi,",
  "atk-abh02a15:5_5": "pītittike ca paṭhamapadena niyamitapaññāvasena vuttehi terasahi,",
  "atk-abh02a15:5_6": "tathā dutiyapadena,",
  "atk-abh02a15:5_7": "tatiyapadena niyamitapaññāvasena vuttehi dvādasahīti aṭṭhāsītiyā tikehi tikamātikā nikkhittā.",
  "atk-abh02a15:6_0": "Catukkamātikā pana ‘kammassakatañāṇa’ntiādīhi ekavīsatiyā catukkehi,",
  "atk-abh02a15:6_1": "pañcakamātikā dvīhi pañcakehi,",
  "atk-abh02a15:6_2": "chakkamātikā ekena chakkena,",
  "atk-abh02a15:6_3": "sattakamātikā “sattasattati ñāṇavatthūnī”ti evaṁ saṅkhepato vuttehi ekādasahi sattakehi,",
  "atk-abh02a15:6_4": "aṭṭhakamātikā ekena aṭṭhakena,",
  "atk-abh02a15:6_5": "navakamātikā ekena navakena.",
  "atk-abh02a15:7_0": "10. Dasakamātikāvaṇṇanā",
  "atk-abh02a15:8_0": "760.Dasakamātikā “dasa tathāgatassa tathāgatabalānī”tiādinā ekeneva dasakena nikkhittā.",
  "atk-abh02a15:8_1": "Tattha dasāti gaṇanaparicchedo.",
  "atk-abh02a15:8_2": "Tathāgatassāti yathā vipassīādayo pubbakā isayo āgatā tathā āgatassa;",
  "atk-abh02a15:8_3": "yathā ca te gatā tathā gatassa.",
  "atk-abh02a15:8_4": "Tathāgatabalānīti aññehi asādhāraṇāni tathāgatasseva balāni;",
  "atk-abh02a15:8_5": "yathā vā pubbabuddhānaṁ balāni puññussayasampattiyā āgatāni tathā āgatabalānītipi attho.",
  "atk-abh02a15:8_6": "Tattha duvidhaṁ tathāgatassa balaṁ –",
  "atk-abh02a15:8_7": "kāyabalañca ñāṇabalañca.",
  "atk-abh02a15:8_8": "Tesu kāyabalaṁ hatthikulānusāreneva veditabbaṁ.",
  "atk-abh02a15:8_9": "Vuttañhetaṁ porāṇehi –",
  "atk-abh02a15:9_0": "Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "atk-abh02a15:10_0": "Gandhamaṅgalahemañca, uposathachaddantime dasāti. –",
  "atk-abh02a15:11_0": "Imāni hi dasa hatthikulāni.",
  "atk-abh02a15:12_0": "Tattha ‘kāḷāvaka’nti pakatihatthikulaṁ daṭṭhabbaṁ.",
  "atk-abh02a15:12_1": "Yaṁ dasannaṁ purisānaṁ kāyabalaṁ taṁ ekassa kāḷāvakahatthino.",
  "atk-abh02a15:12_2": "Yaṁ dasannaṁ kāḷāvakānaṁ balaṁ taṁ ekassa gaṅgeyassa.",
  "atk-abh02a15:12_3": "Yaṁ dasannaṁ gaṅgeyyānaṁ taṁ ekassa paṇḍarassa.",
  "atk-abh02a15:12_4": "Yaṁ dasannaṁ paṇḍarānaṁ taṁ ekassa tambassa.",
  "atk-abh02a15:12_5": "Yaṁ dasannaṁ tambānaṁ taṁ ekassa piṅgalassa.",
  "atk-abh02a15:12_6": "Yaṁ dasannaṁ piṅgalānaṁ taṁ ekassa gandhahatthino.",
  "atk-abh02a15:12_7": "Yaṁ dasannaṁ gandhahatthīnaṁ taṁ ekassa maṅgalassa.",
  "atk-abh02a15:12_8": "Yaṁ dasannaṁ maṅgalānaṁ taṁ ekassa hemavatassa.",
  "atk-abh02a15:12_9": "Yaṁ dasannaṁ hemavatānaṁ taṁ ekassa uposathassa.",
  "atk-abh02a15:12_10": "Yaṁ dasannaṁ uposathānaṁ taṁ ekassa chaddantassa.",
  "atk-abh02a15:12_11": "Yaṁ dasannaṁ chaddantānaṁ taṁ ekassa tathāgatassa.",
  "atk-abh02a15:12_12": "Nārāyanasaṅkhātabalantipi idameva vuccati.",
  "atk-abh02a15:12_13": "Tadetaṁ pakatihatthīnaṁ gaṇanāya hatthikoṭisahassānaṁ,",
  "atk-abh02a15:12_14": "purisagaṇanāya dasannaṁ purisakoṭisahassānaṁ balaṁ hoti.",
  "atk-abh02a15:12_15": "Idaṁ tāva tathāgatassa kāyabalaṁ.",
  "atk-abh02a15:13_0": "Ñāṇabalaṁ pana idha tāva pāḷiyaṁ āgatameva dasabalañāṇaṁ.",
  "atk-abh02a15:13_1": "Mahāsīhanāde dasabalañāṇaṁ,",
  "atk-abh02a15:13_2": "catuvesārajjañāṇaṁ,",
  "atk-abh02a15:13_3": "aṭṭhasu parisāsu akampanañāṇaṁ,",
  "atk-abh02a15:13_4": "catuyoniparicchedakañāṇaṁ,",
  "atk-abh02a15:13_5": "pañcagatiparicchedakañāṇaṁ,",
  "atk-abh02a15:13_6": "saṁyuttake āgatāni tesattati ñāṇāni,",
  "atk-abh02a15:13_7": "sattasattati ñāṇānīti evaṁ aññānipi anekāni ñāṇasahassāni –",
  "atk-abh02a15:13_8": "etaṁ ñāṇabalaṁ nāma.",
  "atk-abh02a15:13_9": "Idhāpi ñāṇabalameva adhippetaṁ ñāṇañhi akampiyaṭṭhena upatthambhakaṭṭhena ca balanti vuttaṁ.",
  "atk-abh02a15:14_0": "Yehi balehi samannāgatoti yehi dasahi ñāṇabalehi upeto samupeto.",
  "atk-abh02a15:14_1": "Āsabhaṁ ṭhānanti seṭṭhaṭṭhānaṁ uttamaṭṭhānaṁ;",
  "atk-abh02a15:14_2": "āsabhā vā pubbabuddhā,",
  "atk-abh02a15:14_3": "tesaṁ ṭhānanti attho.",
  "atk-abh02a15:14_4": "Api ca gavasatajeṭṭhako usabho,",
  "atk-abh02a15:14_5": "gavasahassajeṭṭhako vasabho;",
  "atk-abh02a15:14_6": "vajasatajeṭṭhako vā usabho,",
  "atk-abh02a15:14_7": "vajasahassajeṭṭhako vasabho;",
  "atk-abh02a15:14_8": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi akampanīyo nisabho.",
  "atk-abh02a15:14_9": "So idha usabhoti adhippeto.",
  "atk-abh02a15:14_10": "Idampi hi tassa pariyāyavacanaṁ.",
  "atk-abh02a15:14_11": "Usabhassa idanti āsabhaṁ.",
  "atk-abh02a15:14_12": "Ṭhānanti catūhi pādehi pathaviṁ uppīḷetvā acalaṭṭhānaṁ.",
  "atk-abh02a15:14_13": "Idaṁ pana āsabhaṁ viyāti āsabhaṁ.",
  "atk-abh02a15:14_14": "Yatheva hi nisabhasaṅkhāto usabho usabhabalena samannāgato catūhi pādehi pathaviṁ uppīḷetvā acalaṭṭhānena tiṭṭhati,",
  "atk-abh02a15:14_15": "evaṁ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṁ uppīḷetvā",
  "atk-abh02a15:14_16": "sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "atk-abh02a15:14_17": "Evaṁ tiṭṭhamāno ca taṁ āsabhaṁ ṭhānaṁ paṭijānāti,",
  "atk-abh02a15:14_18": "upagacchati,",
  "atk-abh02a15:14_19": "na paccakkhāti,",
  "atk-abh02a15:14_20": "attani āropeti.",
  "atk-abh02a15:14_21": "Tena vuttaṁ “āsabhaṁ ṭhānaṁ paṭijānātī”ti.",
  "atk-abh02a15:15_0": "Parisāsūti aṭṭhasu parisāsu.",
  "atk-abh02a15:15_1": "Sīhanādaṁ nadatīti seṭṭhanādaṁ abhītanādaṁ nadati,",
  "atk-abh02a15:15_2": "sīhanādasadisaṁ vā nādaṁ nadati.",
  "atk-abh02a15:15_3": "Ayamattho sīhanādasuttena dīpetabbo.",
  "atk-abh02a15:15_4": "Yathā vā sīho sahanato ca hananato ca sīhoti vuccati,",
  "atk-abh02a15:15_5": "evaṁ tathāgato lokadhammānaṁ sahanato parappavādānañca hananato sīhoti vuccati.",
  "atk-abh02a15:15_6": "Evaṁ vuttassa sīhassa nādaṁ sīhanādaṁ.",
  "atk-abh02a15:15_7": "Tattha yathā sīho sīhabalena samannāgato sabbattha visārado vigatalomahaṁso sīhanādaṁ nadati,",
  "atk-abh02a15:15_8": "evaṁ tathāgatasīhopi tathāgatabalehi samannāgato aṭṭhasu parisāsu visārado vigatalomahaṁso “iti rūpa”ntiādinā",
  "atk-abh02a15:15_9": "nayena nānāvidhadesanāvilāsasampannaṁ sīhanādaṁ nadati.",
  "atk-abh02a15:15_10": "Tena vuttaṁ “parisāsu sīhanādaṁ nadatī”ti.",
  "atk-abh02a15:16_0": "Brahmacakkaṁ pavattetīti ettha brahmanti seṭṭhaṁ uttamaṁ visuddhaṁ. Cakkasaddo ca panāyaṁ –",
  "atk-abh02a15:17_0": "Sampattiyaṁ lakkhaṇe ca, rathaṅge iriyāpathe;",
  "atk-abh02a15:18_0": "Dāne ratanadhammūra, cakkādīsu ca dissati;",
  "atk-abh02a15:19_0": "Dhammacakke idha mato, tañca dvedhā vibhāvaye.",
  "atk-abh02a15:20_0": "“Cattārimāni,",
  "atk-abh02a15:20_1": "bhikkhave,",
  "atk-abh02a15:20_2": "cakkāni yehi samannāgatānaṁ devamanussāna”ntiādīsu hi ayaṁ sampattiyaṁ dissati.",
  "atk-abh02a15:20_3": "“Heṭṭhā pādatalesu cakkāni jātānī”ti ettha lakkhaṇe.",
  "atk-abh02a15:20_4": "“Cakkaṁva vahato pada”nti ettha rathaṅge.",
  "atk-abh02a15:20_5": "“Catucakkaṁ navadvāra”nti ettha iriyāpathe.",
  "atk-abh02a15:20_6": "“Dadaṁ bhuñja mā ca pamādo,",
  "atk-abh02a15:20_7": "cakkaṁ pavattaya sabbapāṇina”nti ettha dāne.",
  "atk-abh02a15:20_8": "“Dibbaṁ cakkaratanaṁ pāturahosī”ti ettha ratanacakke.",
  "atk-abh02a15:20_9": "“Mayā pavattitaṁ cakka”nti ettha dhammacakke.",
  "atk-abh02a15:20_10": "“Icchāhatassa posassa cakkaṁ bhamati matthake”ti ettha uracakke.",
  "atk-abh02a15:20_11": "“Khurapariyantena cepi cakkenā”ti ettha paharaṇacakke.",
  "atk-abh02a15:20_12": "“Asanivicakka”nti ettha asanimaṇḍale.",
  "atk-abh02a15:20_13": "Idha panāyaṁ dhammacakke mato.",
  "atk-abh02a15:21_0": "Taṁ pana dhammacakkaṁ duvidhaṁ hoti –",
  "atk-abh02a15:21_1": "paṭivedhañāṇañca desanāñāṇañca.",
  "atk-abh02a15:21_2": "Tattha paññāpabhāvitaṁ attano ariyaphalāvahaṁ paṭivedhañāṇaṁ;",
  "atk-abh02a15:21_3": "karuṇāpabhāvitaṁ sāvakānaṁ ariyaphalāvahaṁ desanāñāṇaṁ.",
  "atk-abh02a15:21_4": "Tattha paṭivedhañāṇaṁ uppajjamānaṁ uppannanti duvidhaṁ.",
  "atk-abh02a15:21_5": "Tañhi abhinikkhamanato yāva arahattamaggā uppajjamānaṁ,",
  "atk-abh02a15:21_6": "phalakkhaṇe uppannaṁ nāma;",
  "atk-abh02a15:21_7": "tusitabhavanato vā yāva mahābodhipallaṅke arahattamaggā uppajjamānaṁ,",
  "atk-abh02a15:21_8": "phalakkhaṇe uppannaṁ nāma;",
  "atk-abh02a15:21_9": "dīpaṅkarabyākaraṇato paṭṭhāya vā yāva arahattamaggā uppajjamānaṁ,",
  "atk-abh02a15:21_10": "phalakkhaṇe uppannaṁ nāma.",
  "atk-abh02a15:21_11": "Desanāñāṇampi pavattamānaṁ pavattanti duvidhaṁ.",
  "atk-abh02a15:21_12": "Tañhi yāva aññākoṇḍaññassa sotāpattimaggā pavattamānaṁ,",
  "atk-abh02a15:21_13": "phalakkhaṇe pavattaṁ nāma.",
  "atk-abh02a15:21_14": "Tesu paṭivedhañāṇaṁ lokuttaraṁ,",
  "atk-abh02a15:21_15": "desanāñāṇaṁ lokiyaṁ.",
  "atk-abh02a15:21_16": "Ubhayampi panetaṁ aññehi asādhāraṇaṁ buddhānaṁyeva orasañāṇaṁ.",
  "atk-abh02a15:22_0": "Idāni yehi dasahi balehi samannāgato tathāgato āsabhaṁ ṭhānaṁ paṭijānāti,",
  "atk-abh02a15:22_1": "yāni āditova “dasa tathāgatassa tathāgatabalānī”ti nikkhittāni,",
  "atk-abh02a15:22_2": "tāni vitthārato dassetuṁ katamāni dasa?",
  "atk-abh02a15:22_3": "Idha tathāgato ṭhānañca ṭhānatotiādimāha.",
  "atk-abh02a15:22_4": "Tattha ṭhānañca ṭhānatoti kāraṇañca kāraṇato.",
  "atk-abh02a15:22_5": "Kāraṇañhi yasmā tattha phalaṁ tiṭṭhati tadāyattavuttitāya uppajjati ceva pavattati ca,",
  "atk-abh02a15:22_6": "tasmā ṭhānanti vuccati.",
  "atk-abh02a15:22_7": "Taṁ bhagavā “ye ye dhammā yesaṁ yesaṁ dhammānaṁ hetū paccayā uppādāya taṁ taṁ ṭhāna”nti ca ‘ye ye dhammā",
  "atk-abh02a15:22_8": "yesaṁ yesaṁ dhammānaṁ na hetū na paccayā uppādāya taṁ taṁ aṭṭhāna’nti ca pajānanto ṭhānañca ṭhānato aṭṭhānañca",
  "atk-abh02a15:22_9": "aṭṭhānato yathābhūtaṁ pajānāti.",
  "atk-abh02a15:22_10": "Yampīti yena ñāṇena.",
  "atk-abh02a15:22_11": "Idampi tathāgatassāti idampi ṭhānāṭṭhānañāṇaṁ tathāgatassa tathāgatabalaṁ nāma hotīti attho.",
  "atk-abh02a15:22_12": "Evaṁ sabbapadesu yojanā veditabbā.",
  "atk-abh02a15:23_0": "Kammasamādānānanti samādiyitvā katānaṁ kusalākusalakammānaṁ;",
  "atk-abh02a15:23_1": "kammameva vā kammasamādānaṁ.",
  "atk-abh02a15:23_2": "Ṭhānaso hetusoti paccayato ceva hetuto ca.",
  "atk-abh02a15:23_3": "Tattha gatiupadhikālapayogā vipākassa ṭhānaṁ,",
  "atk-abh02a15:23_4": "kammaṁ hetu.",
  "atk-abh02a15:24_0": "Sabbattha gāmininti sabbagatigāminiñca agatigāminiñca.",
  "atk-abh02a15:24_1": "Paṭipadanti maggaṁ.",
  "atk-abh02a15:24_2": "Yathābhūtaṁ pajānātīti bahūsupi manussesu ekameva pāṇaṁ ghātentesu ‘imassa cetanā nirayagāminī bhavissati,",
  "atk-abh02a15:24_3": "imassa tiracchānayonigāminī’ti iminā nayena ekavatthusmimpi kusalākusalacetanāsaṅkhātānaṁ paṭipattīnaṁ aviparītato sabhāvaṁ pajānāti.",
  "atk-abh02a15:25_0": "Anekadhātunti cakkhudhātuādīhi kāmadhātuādīhi vā dhātūhi bahudhātuṁ.",
  "atk-abh02a15:25_1": "Nānādhātunti tāsaṁyeva dhātūnaṁ vilakkhaṇatāya nānappakāradhātuṁ.",
  "atk-abh02a15:25_2": "Lokanti khandhāyatanadhātulokaṁ.",
  "atk-abh02a15:25_3": "Yathābhūtaṁ pajānātīti tāsaṁ tāsaṁ dhātūnaṁ aviparītato sabhāvaṁ paṭivijjhati.",
  "atk-abh02a15:26_0": "Nānādhimuttikatanti hīnādīhi adhimuttīhi nānādhimuttikabhāvaṁ.",
  "atk-abh02a15:27_0": "Parasattānanti padhānasattānaṁ.",
  "atk-abh02a15:27_1": "Parapuggalānanti tato paresaṁ hīnasattānaṁ;",
  "atk-abh02a15:27_2": "ekatthameva vā etaṁ padadvayaṁ veneyyavasena pana dvedhā vuttaṁ.",
  "atk-abh02a15:27_3": "Indriyaparopariyattanti saddhādīnaṁ indriyānaṁ parabhāvañca aparabhāvañca vuḍḍhiñca hāniñcāti attho.",
  "atk-abh02a15:28_0": "Jhānavimokkhasamādhisamāpattīnanti paṭhamādīnaṁ catunnaṁ jhānānaṁ,",
  "atk-abh02a15:28_1": "“rūpī rūpāni passatī”tiādīnaṁ aṭṭhannaṁ vimokkhānaṁ,",
  "atk-abh02a15:28_2": "savitakkasavicārādīnaṁ tiṇṇaṁ samādhīnaṁ,",
  "atk-abh02a15:28_3": "paṭhamajjhānasamāpattiādīnañca navannaṁ anupubbasamāpattīnaṁ.",
  "atk-abh02a15:28_4": "Saṁkilesanti hānabhāgiyadhammaṁ.",
  "atk-abh02a15:28_5": "Vodānanti visesabhāgiyadhammaṁ.",
  "atk-abh02a15:28_6": "Vuṭṭhānanti yena kāraṇena jhānādīhi vuṭṭhahanti,",
  "atk-abh02a15:28_7": "taṁ kāraṇaṁ.",
  "atk-abh02a15:29_0": "Pubbenivāsānussatinti pubbe nivutthakkhandhānussaraṇaṁ.",
  "atk-abh02a15:30_0": "Cutūpapātanti cutiñca upapātañca.",
  "atk-abh02a15:31_0": "Āsavānaṁ khayanti kāmāsavādīnaṁ khayasaṅkhātaṁ āsavanirodhaṁ nibbānaṁ.",
  "atk-abh02a15:32_0": "Imānīti yāni heṭṭhā “dasa tathāgatassa tathāgatabalānī”ti avoca,",
  "atk-abh02a15:32_1": "imāni tānīti appanaṁ karotīti.",
  "atk-abh02a15:32_2": "Evamettha anupubbapadavaṇṇanaṁ ñatvā idāni yasmā tathāgato paṭhamaṁyeva ṭhānāṭṭhānañāṇena veneyyasattānaṁ",
  "atk-abh02a15:32_3": "āsavakkhayādhigamassa ceva anadhigamassa ca ṭhānāṭṭhānabhūtaṁ kilesāvaraṇābhāvaṁ passati,",
  "atk-abh02a15:32_4": "lokiyasammādiṭṭhiṭhānadassanato niyatamicchādiṭṭhiṭhānābhāvadassanato ca.",
  "atk-abh02a15:32_5": "Atha nesaṁ kammavipākañāṇena vipākāvaraṇābhāvaṁ passati,",
  "atk-abh02a15:32_6": "tihetukapaṭisandhidassanato.",
  "atk-abh02a15:32_7": "Sabbatthagāminīpaṭipadāñāṇena kammāvaraṇābhāvaṁ passati,",
  "atk-abh02a15:32_8": "ānantariyakammābhāvadassanato.",
  "atk-abh02a15:32_9": "Evaṁ anāvaraṇānaṁ anekadhātunānādhātuñāṇena anukūladhammadesanatthaṁ cariyāvisesaṁ passati,",
  "atk-abh02a15:32_10": "dhātuvemattadassanato.",
  "atk-abh02a15:32_11": "Atha nesaṁ nānādhimuttikatāñāṇena adhimuttiṁ passati,",
  "atk-abh02a15:32_12": "payogaṁ anādiyitvāpi adhimuttivasena dhammadesanatthaṁ.",
  "atk-abh02a15:32_13": "Athevaṁ diṭṭhādhimuttīnaṁ yathāsatti yathābalaṁ dhammaṁ desetuṁ indriyaparopariyattañāṇena indriyaparopariyattaṁ passati,",
  "atk-abh02a15:32_14": "saddhādīnaṁ tikkhamudubhāvadassanato.",
  "atk-abh02a15:32_15": "Evaṁ pariññātindriyaparopariyattāpi panete sace dūre honti,",
  "atk-abh02a15:32_16": "atha jhānādipariññāṇena jhānādīsu vasībhūtattā iddhivisesena khippaṁ upagacchati.",
  "atk-abh02a15:32_17": "Upagantvā ca nesaṁ pubbenivāsānussatiñāṇena pubbajātibhāvanaṁ,",
  "atk-abh02a15:32_18": "dibbacakkhānubhāvato pattabbena cetopariyañāṇena sampatticittavisesaṁ passanto āsavakkhayañāṇānubhāvena",
  "atk-abh02a15:32_19": "āsavakkhayagāminiyā paṭipadāya vigatasammohattā āsavakkhayāya dhammaṁ deseti.",
  "atk-abh02a15:32_20": "Tasmā iminā anukkamena imāni dasabalāni vuttānīti veditabbāni.",
  "atk-abh02a15:32_21": "Ayaṁ tāva mātikāya atthavaṇṇanā.",
  "atk-abh02a15:33_0": "(1.) Ekakaniddesavaṇṇanā",
  "atk-abh02a15:34_0": "761.",
  "atk-abh02a15:34_1": "Idāni yathānikkhittāya mātikāya “pañcaviññāṇā na hetumevā”tiādinā nayena āraddhe niddesavāre na hetumevāti sādhāraṇahetupaṭikkhepaniddeso.",
  "atk-abh02a15:34_2": "Tattha “hetuhetu,",
  "atk-abh02a15:34_3": "paccayahetu,",
  "atk-abh02a15:34_4": "uttamahetu,",
  "atk-abh02a15:34_5": "sādhāraṇahetūti catubbidho hetū”tiādinā nayena yaṁ vattabbaṁ siyā,",
  "atk-abh02a15:34_6": "taṁ sabbaṁ rūpakaṇḍe “sabbaṁ rūpaṁ na hetumevā”tiādīnaṁ atthavaṇṇanāyaṁ vuttameva.",
  "atk-abh02a15:34_7": "Ahetukamevātiādīsu byañjanasandhivasena makāro veditabbo;",
  "atk-abh02a15:34_8": "ahetukā evāti attho.",
  "atk-abh02a15:34_9": "Sesapadesupi eseva nayo.",
  "atk-abh02a15:34_10": "Apica “hetū dhammā nahetū dhammā”tiādīsu dhammakoṭṭhāsesu pañcaviññāṇāni hetū dhammāti vā sahetukā dhammāti vā na honti.",
  "atk-abh02a15:34_11": "Ekantena pana na hetūyeva,",
  "atk-abh02a15:34_12": "ahetukā yevāti imānipi nayenettha sabbapadesu attho veditabbo.",
  "atk-abh02a15:34_13": "Abyākatamevāti padaṁ vipākābyākatavasena vuttaṁ.",
  "atk-abh02a15:34_14": "Sārammaṇamevāti olubbhārammaṇavasena.",
  "atk-abh02a15:34_15": "Paccayārammaṇaṁ olubbhārammaṇanti hi duvidhaṁ ārammaṇaṁ.",
  "atk-abh02a15:34_16": "Imasmiṁ pana ṭhāne olubbhārammaṇameva dhuraṁ,",
  "atk-abh02a15:34_17": "paccayārammaṇampi labbhatiyeva.",
  "atk-abh02a15:34_18": "Acetasikamevāti padaṁ cittaṁ, rūpaṁ,",
  "atk-abh02a15:34_19": "nibbānanti tīsu acetasikesu cittameva sandhāya vuttaṁ.",
  "atk-abh02a15:34_20": "No apariyāpannamevāti gatipariyāpannacutipariyāpannasaṁsāravaṭṭabhavapariyāpannabhāvato pariyāpannā eva,",
  "atk-abh02a15:34_21": "no apariyāpannā.",
  "atk-abh02a15:34_22": "Lokato vaṭṭato na niyyantīti aniyyānikā.",
  "atk-abh02a15:34_23": "Uppannaṁ manoviññāṇaviññeyyamevāti rūpakaṇḍe cakkhuviññāṇādīnaṁ paccuppannāneva rūpādīni ārabbha pavattito",
  "atk-abh02a15:34_24": "atītādivisayaṁ manoviññāṇampi pañcaviññāṇasotapatitameva katvā “upapannaṁ chahi viññāṇehi viññeyya”nti vuttaṁ.",
  "atk-abh02a15:34_25": "Pañcaviññāṇā pana yasmā paccuppannāpi cakkhuviññāṇādīnaṁ ārammaṇā na honti,",
  "atk-abh02a15:34_26": "manoviññāṇasseva honti,",
  "atk-abh02a15:34_27": "tasmā “manoviññāṇaviññeyyamevā”ti vuttaṁ.",
  "atk-abh02a15:34_28": "Aniccamevāti hutvā abhāvaṭṭhena aniccāyeva.",
  "atk-abh02a15:34_29": "Jarābhibhūtamevāti jarāya abhibhūtattā jarābhibhūtā eva.",
  "atk-abh02a15:35_0": "762.Uppannavatthukā uppannārammaṇāti anāgatapaṭikkhepo.",
  "atk-abh02a15:35_1": "Na hi te anāgatesu vatthārammaṇesu uppajjanti.",
  "atk-abh02a15:36_0": "Purejātavatthukā purejātārammaṇāti sahuppattipaṭikkhepo.",
  "atk-abh02a15:36_1": "Na hi te sahuppannaṁ vatthuṁ vā ārammaṇaṁ vā paṭicca uppajjanti,",
  "atk-abh02a15:36_2": "sayaṁ pana pacchājātā hutvā purejātesu vatthārammaṇesu uppajjanti.",
  "atk-abh02a15:37_0": "Ajjhattikavatthukāti ajjhattajjhattavasena vuttaṁ.",
  "atk-abh02a15:37_1": "Tāni hi ajjhattike pañca pasāde vatthuṁ katvā uppajjanti.",
  "atk-abh02a15:37_2": "Bāhirārammaṇāti bāhirarūpādiārammaṇā.",
  "atk-abh02a15:37_3": "Tattha catukkaṁ veditabbaṁ –",
  "atk-abh02a15:37_4": "pañcaviññāṇā hi pasādavatthukattā ajjhattikā ajjhattikavatthukā,",
  "atk-abh02a15:37_5": "manoviññāṇaṁ hadayarūpaṁ vatthuṁ katvā uppajjanakāle ajjhattikaṁ bāhiravatthukaṁ,",
  "atk-abh02a15:37_6": "pañcaviññāṇasampayuttā tayo khandhā bāhirā ajjhattikavatthukā,",
  "atk-abh02a15:37_7": "manoviññāṇasampayuttā tayo khandhā hadayarūpaṁ vatthuṁ katvā uppajjanakāle bāhirā bāhiravatthukā.",
  "atk-abh02a15:38_0": "Asambhinnavatthukāti aniruddhavatthukā.",
  "atk-abh02a15:38_1": "Na hi te niruddhaṁ atītaṁ vatthuṁ paṭicca uppajjanti.",
  "atk-abh02a15:38_2": "Asambhinnārammaṇatāyapi eseva nayo.",
  "atk-abh02a15:39_0": "Aññaṁ cakkhuviññāṇassa vatthu ca ārammaṇañcātiādīsu cakkhuviññāṇassa hi aññaṁ vatthu,",
  "atk-abh02a15:39_1": "aññaṁ ārammaṇaṁ.",
  "atk-abh02a15:39_2": "Aññaṁ sotaviññāṇādīnaṁ.",
  "atk-abh02a15:39_3": "Cakkhuviññāṇaṁ sotapasādādīsu aññataraṁ vatthuṁ,",
  "atk-abh02a15:39_4": "saddādīsu vā aññataraṁ ārammaṇaṁ katvā kappato kappaṁ gantvāpi na uppajjati;",
  "atk-abh02a15:39_5": "cakkhupasādameva pana vatthuṁ katvā rūpañca ārammaṇaṁ katvā uppajjati.",
  "atk-abh02a15:39_6": "Evamassa vatthupi dvārampi ārammaṇampi nibaddhaṁ,",
  "atk-abh02a15:39_7": "aññaṁ vatthuṁ vā dvāraṁ vā ārammaṇaṁ vā na saṅkamati,",
  "atk-abh02a15:39_8": "nibaddhavatthu nibaddhadvāraṁ nibaddhārammaṇameva hutvā uppajjati.",
  "atk-abh02a15:39_9": "Sotaviññāṇādīsupi eseva nayo.",
  "atk-abh02a15:40_0": "763.Naaññamaññassa gocaravisayaṁ paccanubhontīti ettha aññamaññassa cakkhu sotassa,",
  "atk-abh02a15:40_1": "sotaṁ vā cakkhussāti evaṁ ekaṁ ekassa gocaravisayaṁ na paccanubhotīti attho.",
  "atk-abh02a15:40_2": "Sace hi nīlādibhedaṁ rūpārammaṇaṁ samodhānetvā sotindriyassa upaneyya ‘iṅgha tāva naṁ vavatthāpehi vibhāvehi –",
  "atk-abh02a15:40_3": "kiṁ nāmetaṁ ārammaṇa’nti,",
  "atk-abh02a15:40_4": "cakkhuviññāṇaṁ vināpi mukhena attano dhammatāya evaṁ vadeyya –",
  "atk-abh02a15:40_5": "‘are andhabāla,",
  "atk-abh02a15:40_6": "vassasatampi vassasahassampi paridhāvamāno aññatra mayā kuhiṁ etassa jānanakaṁ labhissasi;",
  "atk-abh02a15:40_7": "āhara naṁ cakkhupasāde upanehi;",
  "atk-abh02a15:40_8": "ahametaṁ ārammaṇaṁ jānissāmi –",
  "atk-abh02a15:40_9": "yadi vā nīlaṁ yadi vā pītakaṁ.",
  "atk-abh02a15:40_10": "Na hi eso aññassa visayo;",
  "atk-abh02a15:40_11": "mayhameveso visayo’ti.",
  "atk-abh02a15:40_12": "Sesaviññāṇesupi eseva nayo.",
  "atk-abh02a15:40_13": "Evamete aññamaññassa gocaravisayaṁ na paccanubhonti nāma.",
  "atk-abh02a15:41_0": "764.Samannāharantassāti āvajjaneneva samannāharantassa.",
  "atk-abh02a15:42_0": "Manasikarontassāti āvajjaneneva manasikarontassa.",
  "atk-abh02a15:42_1": "Etāni hi cittāni āvajjanena samannāhaṭakāle manasikatakāleyeva ca uppajjanti.",
  "atk-abh02a15:43_0": "Na abbokiṇṇāti aññena viññāṇena abbokiṇṇā nirantarāva nuppajjanti.",
  "atk-abh02a15:43_1": "Etena tesaṁ anantaratā paṭikkhittā.",
  "atk-abh02a15:44_0": "765.Na apubbaṁ acarimanti etena sabbesampi sahuppatti paṭikkhittā.",
  "atk-abh02a15:44_1": "Naaññamaññassa samanantarāti etena samanantaratā paṭikkhittā.",
  "atk-abh02a15:45_0": "766.Āvaṭṭanā vātiādīni cattāripi āvajjanasseva nāmāni.",
  "atk-abh02a15:45_1": "Tañhi bhavaṅgassa āvaṭṭanato āvaṭṭanā,",
  "atk-abh02a15:45_2": "tasseva ābhujanato ābhogo,",
  "atk-abh02a15:45_3": "rūpādīnaṁ samannāharaṇato samannāhāro,",
  "atk-abh02a15:45_4": "tesaṁyeva manasikaraṇato manasikāroti vuccati.",
  "atk-abh02a15:45_5": "Evamettha saṅkhepato pañcannaṁ viññāṇānaṁ āvajjanaṭṭhāne ṭhatvā āvajjanādikiccaṁ kātuṁ samatthabhāvo paṭikkhitto.",
  "atk-abh02a15:46_0": "Na kañci dhammaṁ paṭivijānātīti “manopubbaṅgamā dhammā”ti evaṁ vuttaṁ ekampi kusalaṁ vā akusalaṁ vā na paṭivijānāti.",
  "atk-abh02a15:47_0": "Aññatraabhinipātamattāti ṭhapetvā rūpādīnaṁ abhinipātamattaṁ.",
  "atk-abh02a15:47_1": "Idaṁ vuttaṁ hoti –",
  "atk-abh02a15:47_2": "supaṇḍitopi puriso,",
  "atk-abh02a15:47_3": "ṭhapetvā āpāthagatāni rūpādīni,",
  "atk-abh02a15:47_4": "aññaṁ kusalākusalesu ekadhammampi pañcahi viññāṇehi na paṭivijānāti.",
  "atk-abh02a15:47_5": "Cakkhuviññāṇaṁ panettha dassanamattameva hoti.",
  "atk-abh02a15:47_6": "Sotaviññāṇādīni savanaghāyanasāyanaphusanamattāneva.",
  "atk-abh02a15:47_7": "Dassanādimattato pana muttā aññā etesaṁ kusalādipaṭiviññatti nāma natthi.",
  "atk-abh02a15:48_0": "Manodhātuyāpīti sampaṭicchanamanodhātuyāpi.",
  "atk-abh02a15:48_1": "Sampiṇḍanattho cettha pikāro.",
  "atk-abh02a15:48_2": "Tasmā manodhātuyāpi tato parāhi manoviññāṇadhātūhipīti sabbehipi pañcadvārikaviññāṇehi na kañci kusalākusalaṁ",
  "atk-abh02a15:48_3": "dhammaṁ paṭivijānātīti evamettha attho daṭṭhabbo.",
  "atk-abh02a15:49_0": "Na kañci iriyāpathaṁ kappetītiādīsupi eseva nayo.",
  "atk-abh02a15:49_1": "Na hi pañcadvārikaviññāṇehi gamanādīsu kañci iriyāpathaṁ kappeti,",
  "atk-abh02a15:49_2": "na kāyakammaṁ na vacīkammaṁ paṭṭhapeti,",
  "atk-abh02a15:49_3": "na kusalākusalaṁ dhammaṁ samādiyati,",
  "atk-abh02a15:49_4": "na samādhiṁ samāpajjati lokiyaṁ vā lokuttaraṁ vā,",
  "atk-abh02a15:49_5": "na samādhito vuṭṭhāti lokiyā vā lokuttarā vā,",
  "atk-abh02a15:49_6": "na bhavato cavati,",
  "atk-abh02a15:49_7": "na bhavantare upapajjati.",
  "atk-abh02a15:49_8": "Sabbampi hetaṁ kusalākusaladhammapaṭivijānanādivacanapariyosānaṁ kiccaṁ manodvārikacitteneva hoti,",
  "atk-abh02a15:49_9": "na pañcadvārikenāti sabbassāpetassa kiccassa karaṇe sahajavanakāni vīthicittāni paṭikkhittāni.",
  "atk-abh02a15:49_10": "Yathā cetesaṁ etāni kiccāni natthi,",
  "atk-abh02a15:49_11": "evaṁ niyāmokkamanādīnipi.",
  "atk-abh02a15:49_12": "Na hi pañcadvārikajavanena micchattaniyāmaṁ okkamati,",
  "atk-abh02a15:49_13": "na sammattaniyāmaṁ;",
  "atk-abh02a15:49_14": "na cetaṁ javanaṁ nāmagottamārabbha javati,",
  "atk-abh02a15:49_15": "na kasiṇādipaṇṇattiṁ;",
  "atk-abh02a15:49_16": "na lakkhaṇārammaṇikavipassanāvasena pavattati,",
  "atk-abh02a15:49_17": "na vuṭṭhānagāminībalavavipassanāvasena;",
  "atk-abh02a15:49_18": "na rūpārūpadhamme ārabbha javati,",
  "atk-abh02a15:49_19": "na nibbānaṁ;",
  "atk-abh02a15:49_20": "na cetena saddhiṁ paṭisambhidāñāṇaṁ uppajjati,",
  "atk-abh02a15:49_21": "na abhiññāñāṇaṁ,",
  "atk-abh02a15:49_22": "na sāvakapāramīñāṇaṁ,",
  "atk-abh02a15:49_23": "na paccekabodhiñāṇaṁ,",
  "atk-abh02a15:49_24": "na sabbaññutañāṇaṁ.",
  "atk-abh02a15:49_25": "Sabbopi panesa pabhedo manodvārikajavaneyeva labbhati.",
  "atk-abh02a15:50_0": "Na supati na paṭibujjhati na supinaṁ passatīti sabbenāpi ca pañcadvārikacittena neva niddaṁ okkamati,",
  "atk-abh02a15:50_1": "na niddāyati,",
  "atk-abh02a15:50_2": "na paṭibujjhati,",
  "atk-abh02a15:50_3": "na kiñca supinaṁ passatīti imesu tīsu ṭhānesu saha javanena vīthicittaṁ paṭikkhittaṁ.",
  "atk-abh02a15:51_0": "Niddāyantassa hi mahāvaṭṭiṁ jāletvā dīpe cakkhusamīpe upanīte paṭhamaṁ cakkhudvārikaṁ āvajjanaṁ bhavaṅgaṁ na āvaṭṭeti,",
  "atk-abh02a15:51_1": "manodvārikameva āvaṭṭeti.",
  "atk-abh02a15:51_2": "Atha javanaṁ javitvā bhavaṅgaṁ otarati.",
  "atk-abh02a15:51_3": "Dutiyavāre cakkhudvārikaṁ āvajjanaṁ bhavaṅgaṁ āvaṭṭeti.",
  "atk-abh02a15:51_4": "Tato cakkhuviññāṇādīni javanapariyosānāni pavattanti.",
  "atk-abh02a15:51_5": "Tadanantaraṁ bhavaṅgaṁ pavattati.",
  "atk-abh02a15:51_6": "Tatiyavāre manodvārikaāvajjanena bhavaṅge āvaṭṭite manodvārikajavanaṁ javati.",
  "atk-abh02a15:51_7": "Tena cittena ñatvā ‘kiṁ ayaṁ imasmiṁ ṭhāne āloko’ti jānāti.",
  "atk-abh02a15:52_0": "Tathā niddāyantassa kaṇṇasamīpe tūriyesu paggahitesu,",
  "atk-abh02a15:52_1": "ghānasamīpe sugandhesu vā duggandhesu vā pupphesu upanītesu,",
  "atk-abh02a15:52_2": "mukhe sappimhi vā phāṇite vā pakkhitte,",
  "atk-abh02a15:52_3": "piṭṭhiyaṁ pāṇinā pahāre dinne paṭhamaṁ sotadvārikādīni āvajjanāni bhavaṅgaṁ na āvaṭṭenti,",
  "atk-abh02a15:52_4": "manodvārikameva āvaṭṭeti.",
  "atk-abh02a15:52_5": "Atha javanaṁ javitvā bhavaṅgaṁ otarati.",
  "atk-abh02a15:52_6": "Dutiyavāre sotadvārikādīni āvajjanāni bhavaṅgaṁ āvaṭṭenti.",
  "atk-abh02a15:52_7": "Tato sotaghānajivhākāyaviññāṇādīni javanapariyosānāni pavattanti.",
  "atk-abh02a15:52_8": "Tadanantaraṁ bhavaṅgaṁ pavattati.",
  "atk-abh02a15:52_9": "Tatiyavāre manodvārikaāvajjanena bhavaṅge āvaṭṭite manodvārikajavanaṁ javati.",
  "atk-abh02a15:52_10": "Tena cittena ñatvā ‘kiṁ ayaṁ imasmiṁ ṭhāne saddo –",
  "atk-abh02a15:52_11": "saṅkhasaddo,",
  "atk-abh02a15:52_12": "bherisaddo’ti vā ‘kiṁ ayaṁ imasmiṁ ṭhāne gandho –",
  "atk-abh02a15:52_13": "mūlagandho,",
  "atk-abh02a15:52_14": "sāragandho’ti vā ‘kiṁ idaṁ mayhaṁ mukhe pakkhittarasaṁ –",
  "atk-abh02a15:52_15": "sappīti vā phāṇita’nti vā ‘kenamhi piṭṭhiyaṁ pahato,",
  "atk-abh02a15:52_16": "atithaddho me pahāro’ti vā vattāro honti.",
  "atk-abh02a15:52_17": "Evaṁ manodvārikajavaneneva paṭibujjhati,",
  "atk-abh02a15:52_18": "na pañcadvārikena.",
  "atk-abh02a15:52_19": "Supinampi teneva passati,",
  "atk-abh02a15:52_20": "na pañcadvārikena.",
  "atk-abh02a15:53_0": "Tañca panetaṁ supinaṁ passanto catūhi kāraṇehi passati –",
  "atk-abh02a15:53_1": "dhātukkhobhato vā anubhūtapubbato vā devatopasaṁhārato vā pubbanimittato vāti.",
  "atk-abh02a15:53_2": "Tattha pittādīnaṁ khobhakaraṇapaccayayogena khubhitadhātuko ‘dhātukkhobhato’ supinaṁ passati.",
  "atk-abh02a15:53_3": "Passanto ca nānāvidhaṁ supinaṁ passati –",
  "atk-abh02a15:53_4": "pabbatā patanto viya,",
  "atk-abh02a15:53_5": "ākāsena gacchanto viya,",
  "atk-abh02a15:53_6": "vāḷamigahatthicorādīhi anubaddho viya ca hoti.",
  "atk-abh02a15:53_7": "‘Anubhūtapubbato’ passanto pubbe anubhūtapubbaṁ ārammaṇaṁ passati.",
  "atk-abh02a15:53_8": "‘Devatopasaṁhārato’ passantassa devatā atthakāmatāya vā anatthakāmatāya vā atthāya vā anatthāya vā nānāvidhāni ārammaṇāni upasaṁharanti.",
  "atk-abh02a15:53_9": "So tāsaṁ devatānaṁ ānubhāvena tāni ārammaṇāni passati.",
  "atk-abh02a15:53_10": "Pubbanimittato passanto puññāpuññavasena uppajjitukāmassa atthassa vā anatthassa vā pubbanimittabhūtaṁ",
  "atk-abh02a15:53_11": "supinaṁ passati bodhisattamātā viya puttapaṭilābhanimittaṁ,",
  "atk-abh02a15:53_12": "bodhisatto viya pañca mahāsupine,",
  "atk-abh02a15:53_13": "kosalarājā viya ca soḷasa supineti.",
  "atk-abh02a15:54_0": "Tattha yaṁ dhātukkhobhato anubhūtapubbato ca supinaṁ passati,",
  "atk-abh02a15:54_1": "na taṁ saccaṁ hoti.",
  "atk-abh02a15:54_2": "Yaṁ devatopasaṁhārato passati,",
  "atk-abh02a15:54_3": "taṁ saccaṁ vā hoti alikaṁ vā.",
  "atk-abh02a15:54_4": "Kuddhā hi devatā upāyena vināsetukāmā viparītampi katvā dassenti.",
  "atk-abh02a15:54_5": "Tatridaṁ vatthu –",
  "atk-abh02a15:54_6": "rohaṇe kira nāgamahāvihāre mahāthero bhikkhusaṅghaṁ anapaloketvāva ekaṁ nāgarukkhaṁ chindāpesi.",
  "atk-abh02a15:54_7": "Rukkhe adhivatthā devatā therassa kuddhā paṭhamameva naṁ palobhetvā pacchā ‘ito te sattadivasamatthake upaṭṭhāko rājā marissatī’ti supine ārocesi.",
  "atk-abh02a15:54_8": "Thero naṁ kathaṁ āharitvā rājorodhānaṁ ācikkhi.",
  "atk-abh02a15:54_9": "Tā ekappahāreneva mahāviravaṁ viraviṁsu.",
  "atk-abh02a15:54_10": "Rājā ‘kiṁ eta’nti pucchi.",
  "atk-abh02a15:54_11": "Tā ‘evaṁ therena vutta’nti ārocayiṁsu.",
  "atk-abh02a15:54_12": "Rājā divase gaṇāpetvā sattāhe vītivatte kujjhitvā therassa hatthapāde chindāpesi.",
  "atk-abh02a15:55_0": "Yaṁ pana pubbanimittato passati taṁ ekantasaccameva hoti.",
  "atk-abh02a15:55_1": "Etesañca catunnaṁ mūlakāraṇānaṁ saṁsaggabhedatopi supinabhedo hotiyeva.",
  "atk-abh02a15:55_2": "Tañca panetaṁ catubbidhaṁ supinaṁ sekkhaputhujjanāva passanti appahīnavipallāsattā;",
  "atk-abh02a15:55_3": "asekkhā na passanti pahīnavipallāsattā.",
  "atk-abh02a15:56_0": "Kiṁ pana taṁ passanto sutto passati,",
  "atk-abh02a15:56_1": "paṭibuddho?",
  "atk-abh02a15:56_2": "Udāhu neva sutto passati na paṭibuddhoti?",
  "atk-abh02a15:56_3": "Kiñcettha yadi tāva sutto passati,",
  "atk-abh02a15:56_4": "abhidhammavirodho āpajjati.",
  "atk-abh02a15:56_5": "Bhavaṅgacittena hi supati.",
  "atk-abh02a15:56_6": "Tañca rūpanimittādiārammaṇaṁ rāgādisampayuttaṁ vā na hoti.",
  "atk-abh02a15:56_7": "Supinaṁ passantassa ca īdisāni cittāni uppajjanti.",
  "atk-abh02a15:56_8": "Atha paṭibuddho passati,",
  "atk-abh02a15:56_9": "vinayavirodho āpajjati.",
  "atk-abh02a15:56_10": "Yañhi paṭibuddho passati,",
  "atk-abh02a15:56_11": "taṁ sabbohārikacittena passati.",
  "atk-abh02a15:56_12": "Sabbohārikacittena ca kate vītikkame anāpatti nāma natthi.",
  "atk-abh02a15:56_13": "Supinaṁ passantena pana kate vītikkame ekantaṁ anāpatti eva.",
  "atk-abh02a15:56_14": "Atha neva sutto na paṭibuddho passati,",
  "atk-abh02a15:56_15": "na supinaṁ nāma passati.",
  "atk-abh02a15:56_16": "Evañhi sati supinassa abhāvova āpajjati?",
  "atk-abh02a15:56_17": "Na abhāvo. Kasmā?",
  "atk-abh02a15:56_18": "Yasmā kapimiddhapareto passati.",
  "atk-abh02a15:56_19": "Vuttaṁ hetaṁ –",
  "atk-abh02a15:56_20": "“kapimiddhapareto kho, mahārāja,",
  "atk-abh02a15:56_21": "supinaṁ passatī”ti.",
  "atk-abh02a15:56_22": "‘Kapimiddhapareto’ti makkaṭaniddāya yutto.",
  "atk-abh02a15:56_23": "Yathā hi makkaṭassa niddā lahuparivattā hoti,",
  "atk-abh02a15:56_24": "evaṁ yā niddā punappunaṁ kusalādicittavokiṇṇattā lahuparivattā;",
  "atk-abh02a15:56_25": "yassā pavattiyaṁ punappunaṁ bhavaṅgato uttaraṇaṁ hoti,",
  "atk-abh02a15:56_26": "tāya yutto supinaṁ passati.",
  "atk-abh02a15:56_27": "Tenāyaṁ supino kusalopi hoti akusalopi abyākatopi 386.",
  "atk-abh02a15:56_28": "Tattha supinante cetiyavandanadhammassavanadhammadesanādīni karontassa kusalo,",
  "atk-abh02a15:56_29": "pāṇātipātādīni karontassa akusalo,",
  "atk-abh02a15:56_30": "dvīhi antehi mutto āvajjanatadārammaṇakkhaṇe abyākatoti veditabbo.",
  "atk-abh02a15:56_31": "Supineneva ‘diṭṭhaṁ viya me,",
  "atk-abh02a15:56_32": "sutaṁ viya me’ti kathanakālepi abyākatoyeva.",
  "atk-abh02a15:57_0": "Kiṁ pana supine kataṁ kusalākusalaṁ kammaṁ savipākaṁ avipākanti?",
  "atk-abh02a15:57_1": "Savipākaṁ;",
  "atk-abh02a15:57_2": "dubbalattā pana paṭisandhiṁ ākaḍḍhituṁ na sakkoti,",
  "atk-abh02a15:57_3": "dinnāya aññakammena paṭisandhiyā pavatte vedanīyaṁ hoti.",
  "atk-abh02a15:58_0": "Evaṁ yāthāvakavatthuvibhāvanā paññāti pañcannaṁ viññāṇānaṁ na hetvaṭṭho yāthāvaṭṭho.",
  "atk-abh02a15:58_1": "Taṁ yāthāvaṭṭhaṁ vatthuṁ vibhāvetīti yāthāvakavatthuvibhāvanā.",
  "atk-abh02a15:58_2": "Tathā pañcannaṁ viññāṇānaṁ ahetukaṭṭho,",
  "atk-abh02a15:58_3": "jarābhibhūtaṭṭho,",
  "atk-abh02a15:58_4": "na supinaṁ passanaṭṭho,",
  "atk-abh02a15:58_5": "yāthāvaṭṭho.",
  "atk-abh02a15:58_6": "Taṁ yāthāvaṭṭhaṁ vatthuṁ vibhāvetīti yāthāvakavatthuvibhāvanā.",
  "atk-abh02a15:58_7": "Iti yā heṭṭhā “yāthāvakavatthuvibhāvanā paññā”ti mātikāya nikkhittā,",
  "atk-abh02a15:58_8": "sā evaṁ yāthāvakavatthuvibhāvanā paññāti veditabbā.",
  "atk-abh02a15:58_9": "Tassā eva ca vasena evaṁ ekavidhena ñāṇavatthūti evaṁ ekekakoṭṭhāsena ñāṇagaṇanā ekena vā ākārena ñāṇaparicchedo hoti.",
  "atk-abh02a15:59_0": "Ekakaniddesavaṇṇanā.",
  "atk-abh02a15:60_0": "(2.) Dukaniddesavaṇṇanā",
  "atk-abh02a15:61_0": "767.",
  "atk-abh02a15:61_1": "Duvidhena ñāṇavatthuniddese catūsu bhūmīsu kusaleti sekkhaputhujjanānaṁ catubhūmakakusalapaññā.",
  "atk-abh02a15:61_2": "Paṭisambhidāvibhaṅge vuttesu pañcasu atthesu attano attano bhūmipariyāpannaṁ vipākasaṅkhātaṁ atthaṁ jāpeti janeti pavattetīti atthajāpikā.",
  "atk-abh02a15:61_3": "Arahato abhiññaṁ uppādentassa samāpattiṁ uppādentassa kiriyābyākateti abhiññāya ceva samāpattiyā ca parikammasamaye kāmāvacarakiriyapaññā.",
  "atk-abh02a15:61_4": "Sā hi abhiññāsamāpattipabhedaṁ kiriyasaṅkhātaṁ atthaṁ jāpeti janeti pavattetīti atthajāpikā paññāti vuttā.",
  "atk-abh02a15:61_5": "Ayaṁ pana aparopi pāḷimuttako aṭṭhakathānayo –",
  "atk-abh02a15:61_6": "yāpi hi purimā kāmāvacarakiriyā pacchimāya kāmāvacarakiriyāya anantarādivasena paccayo hoti,",
  "atk-abh02a15:61_7": "sāpi taṁ kiriyatthaṁ jāpetīti atthajāpikā paññā nāma.",
  "atk-abh02a15:61_8": "Rūpāvacarārūpāvacaresupi eseva nayo.",
  "atk-abh02a15:62_0": "Dutiyapadaniddese catūsu bhūmīsu vipāketi kāmāvacaravipāke paññā sahajātādipaccayavasena kāmāvacaravipākatthaṁ jāpetvā ṭhitāti jāpitatthā.",
  "atk-abh02a15:62_1": "Rūpāvacarādivipākapaññāsupi eseva nayo.",
  "atk-abh02a15:62_2": "Sabbāpi vā esā attano attano kāraṇehi jāpitā janitā pavattitā sayampi atthabhūtātipi jāpitatthā.",
  "atk-abh02a15:62_3": "Arahato uppannāya abhiññāya uppannāya samāpattiyāti vuttakiriyapaññāyapi eseva nayo.",
  "atk-abh02a15:62_4": "Ayaṁ pana aparopi pāḷimuttako aṭṭhakathānayo –",
  "atk-abh02a15:62_5": "kāmāvacarakiriyapaññāpi hi sahajātādivasena kāmāvacarakiriyasaṅkhātaṁ atthaṁ jāpetvā ṭhitāti jāpitatthā.",
  "atk-abh02a15:62_6": "Rūpāvacarārūpāvacarakiriyapaññāsupi eseva nayo.",
  "atk-abh02a15:62_7": "Sabbāpi vā esā attano attano kāraṇehi jāpitā janitā pavattitā sayañca atthabhūtātipi jāpitatthā.",
  "atk-abh02a15:62_8": "Sesamettha sabbaṁ dhammasaṅgahaṭṭhakathāyaṁ vuttanayattā pākaṭamevāti.",
  "atk-abh02a15:63_0": "Dukaniddesavaṇṇanā.",
  "atk-abh02a15:64_0": "(3.) Tikaniddesavaṇṇanā",
  "atk-abh02a15:65_0": "768.",
  "atk-abh02a15:65_1": "Tividhena ñāṇavatthuniddese yogavihitesūti yogo vuccati paññā;",
  "atk-abh02a15:65_2": "paññāvihitesu paññāpariṇāmitesūti attho.",
  "atk-abh02a15:65_3": "Kammāyatanesūti ettha kammameva kammāyatanaṁ;",
  "atk-abh02a15:65_4": "atha vā kammañca taṁ āyatanañca ājīvādīnantipi kammāyatanaṁ.",
  "atk-abh02a15:65_5": "Sippāyatanesupi eseva nayo.",
  "atk-abh02a15:65_6": "Tattha duvidhaṁ kammaṁ –",
  "atk-abh02a15:65_7": "hīnañca ukkaṭṭhañca.",
  "atk-abh02a15:65_8": "Tattha hīnaṁ nāma vaḍḍhakīkammaṁ,",
  "atk-abh02a15:65_9": "pupphachaḍḍakakammanti evamādi.",
  "atk-abh02a15:65_10": "Ukkaṭṭhaṁ nāma kasi, vaṇijjā,",
  "atk-abh02a15:65_11": "gorakkhanti evamādi.",
  "atk-abh02a15:65_12": "Sippampi duvidhaṁ hīnañca ukkaṭṭhañca.",
  "atk-abh02a15:65_13": "Tattha hīnaṁ sippaṁ nāma naḷakārasippaṁ,",
  "atk-abh02a15:65_14": "pesakārasippaṁ,",
  "atk-abh02a15:65_15": "kumbhakārasippaṁ,",
  "atk-abh02a15:65_16": "cammakārasippaṁ,",
  "atk-abh02a15:65_17": "nhāpitasippanti evamādi.",
  "atk-abh02a15:65_18": "Ukkaṭṭhaṁ nāma sippaṁ muddā, gaṇanā,",
  "atk-abh02a15:65_19": "lekhañcāti evamādi vijjāva vijjāṭṭhānaṁ.",
  "atk-abh02a15:65_20": "Taṁ dhammikameva gahitaṁ.",
  "atk-abh02a15:65_21": "Nāgamaṇḍalaparittasadisaṁ,",
  "atk-abh02a15:65_22": "phudhamanakamantasadisaṁ,",
  "atk-abh02a15:65_23": "sālākiyaṁ,",
  "atk-abh02a15:65_24": "sallakattiyantiādīni pana vejjasatthāni “icchāmahaṁ, ācariya,",
  "atk-abh02a15:65_25": "sippaṁ sikkhitu”nti sippāyatane paviṭṭhattā na gahitāni.",
  "atk-abh02a15:66_0": "Tattha eko paṇḍito manussānaṁ phāsuvihāratthāya attano ca dhammatāya gehapāsādayānanāvādīni uppādeti.",
  "atk-abh02a15:66_1": "So hi ‘ime manussā vasanaṭṭhānena vinā dukkhitā’ti hitakiriyāya ṭhatvā dīghacaturassādibhedaṁ gehaṁ uppādeti,",
  "atk-abh02a15:66_2": "sītuṇhapaṭighātatthāya ekabhūmikadvibhūmikādibhede pāsāde karoti,",
  "atk-abh02a15:66_3": "‘yāne asati anusañcaraṇaṁ nāma dukkha’nti jaṅghākilamathapaṭivinodanatthāya vayhasakaṭasandamānikādīni uppādeti,",
  "atk-abh02a15:66_4": "‘nāvāya asati samuddādīsu sañcāro nāma natthī’ti nānappakāraṁ nāvaṁ uppādeti.",
  "atk-abh02a15:66_5": "So sabbampetaṁ neva aññehi kayiramānaṁ passati,",
  "atk-abh02a15:66_6": "na kataṁ uggaṇhāti,",
  "atk-abh02a15:66_7": "na kathentānaṁ suṇāti,",
  "atk-abh02a15:66_8": "attano pana dhammatāya cintāya karoti.",
  "atk-abh02a15:66_9": "Paññavatā hi attano dhammatāya katampi aññehi uggaṇhitvā karontehi katasadisameva hoti.",
  "atk-abh02a15:66_10": "Ayaṁ tāva hīnakamme nayo.",
  "atk-abh02a15:67_0": "Ukkaṭṭhakammepi ‘kasikamme asati manussānaṁ jīvitaṁ na pavattatī’ti eko paṇḍito manussānaṁ phāsuvihāratthāya yuganaṅgalādīni kasibhaṇḍāni uppādeti;",
  "atk-abh02a15:67_1": "tathā nānappakāraṁ vāṇijakammaṁ gorakkhañca uppādeti.",
  "atk-abh02a15:67_2": "So sabbampetaṁ neva aññehi kariyamānaṁ passati…pe…",
  "atk-abh02a15:67_3": "katasadisameva hoti.",
  "atk-abh02a15:67_4": "Ayaṁ ukkaṭṭhakamme nayo.",
  "atk-abh02a15:68_0": "Duvidhepi pana sippāyatane eko paṇḍito manussānaṁ phāsuvihāratthāya naḷakārasippādīni hīnasippāni,",
  "atk-abh02a15:68_1": "hatthamuddāya gaṇanasaṅkhātaṁ muddaṁ,",
  "atk-abh02a15:68_2": "acchinnakasaṅkhātaṁ gaṇanaṁ,",
  "atk-abh02a15:68_3": "mātikāppabhedakādibhedañca lekhaṁ uppādeti.",
  "atk-abh02a15:68_4": "So sabbampetaṁ neva aññehi kariyamānaṁ passati…pe…",
  "atk-abh02a15:68_5": "katasadisameva hoti.",
  "atk-abh02a15:68_6": "Ayaṁ sippāyatane nayo.",
  "atk-abh02a15:69_0": "Ekacco pana paṇḍito amanussasarīsapādīhi upaddutānaṁ manussānaṁ tikicchanatthāya dhammikāni nāgamaṇḍalamantādīni vijjāṭṭhānāni uppādeti,",
  "atk-abh02a15:69_1": "tāni neva aññehi kariyamānāni passati,",
  "atk-abh02a15:69_2": "na katāni uggaṇhāti,",
  "atk-abh02a15:69_3": "na kathentānaṁ suṇāti,",
  "atk-abh02a15:69_4": "attano pana dhammatāya cintāya karoti.",
  "atk-abh02a15:69_5": "Paññavatā hi attano dhammatāya katampi aññehi uggaṇhitvā karontehi katasadisameva hoti.",
  "atk-abh02a15:70_0": "Kammassakataṁvāti “idaṁ kammaṁ sattānaṁ sakaṁ,",
  "atk-abh02a15:70_1": "idaṁ no saka”nti evaṁ jānanañāṇaṁ.",
  "atk-abh02a15:70_2": "Saccānulomikaṁ vāti vipassanāñāṇaṁ.",
  "atk-abh02a15:70_3": "Tañhi catunnaṁ saccānaṁ anulomanato saccānulomikanti vuccati.",
  "atk-abh02a15:70_4": "Idānissa pavattanākāraṁ dassetuṁ rūpaṁ aniccanti vātiādi vuttaṁ.",
  "atk-abh02a15:70_5": "Ettha ca aniccalakkhaṇameva āgataṁ,",
  "atk-abh02a15:70_6": "na dukkhalakkhaṇaanattalakkhaṇāni,",
  "atk-abh02a15:70_7": "atthavasena pana āgatānevāti daṭṭhabbāni –",
  "atk-abh02a15:70_8": "yañhi aniccaṁ taṁ dukkhaṁ,",
  "atk-abh02a15:70_9": "yaṁ dukkhaṁ tadanattāti.",
  "atk-abh02a15:71_0": "Yaṁ evarūpinti yaṁ evaṁ heṭṭhā niddiṭṭhasabhāvaṁ anulomikaṁ.",
  "atk-abh02a15:71_1": "Khantintiādīni sabbāni paññāvevacanāneva.",
  "atk-abh02a15:71_2": "Sā hi heṭṭhā vuttānaṁ kammāyatanādīnaṁ pañcannaṁ kāraṇānaṁ apaccanīkadassanena anulometīti anulomikā.",
  "atk-abh02a15:71_3": "Tathā sattānaṁ hitacariyāya anulometi,",
  "atk-abh02a15:71_4": "maggasaccassa anulometi,",
  "atk-abh02a15:71_5": "paramatthasaccassa nibbānassa anulomanato anulometītipi anulomikā.",
  "atk-abh02a15:71_6": "Sabbānipi etāni kāraṇāni khamati sahati daṭṭhuṁ sakkotīti khanti,",
  "atk-abh02a15:71_7": "passatīti diṭṭhi,",
  "atk-abh02a15:71_8": "rocetīti ruci,",
  "atk-abh02a15:71_9": "mudatīti mudi,",
  "atk-abh02a15:71_10": "pekkhatīti pekkhā.",
  "atk-abh02a15:71_11": "Sabbepissā te kammāyatanādayo dhammā nijjhānaṁ khamanti,",
  "atk-abh02a15:71_12": "visesato ca pañcakkhandhasaṅkhātā dhammā punappunaṁ aniccadukkhānattavasena nijjhāyamānā taṁ nijjhānaṁ khamantīti dhammanijjhānakhantī.",
  "atk-abh02a15:72_0": "Parato assutvā paṭilabhatīti aññassa upadesavacanaṁ assutvā sayameva cintento paṭilabhati.",
  "atk-abh02a15:72_1": "Ayaṁ vuccatīti ayaṁ cintāmayā paññā nāma vuccati.",
  "atk-abh02a15:72_2": "Sā panesā na yesaṁ kesañci uppajjati,",
  "atk-abh02a15:72_3": "abhiññātānaṁ pana mahāsattānameva uppajjati.",
  "atk-abh02a15:72_4": "Tatthāpi saccānulomikañāṇaṁ dvinnaṁyeva bodhisattānaṁ uppajjati.",
  "atk-abh02a15:72_5": "Sesapaññā sabbesampi pūritapāramīnaṁ mahāpaññānaṁ uppajjatīti veditabbā.",
  "atk-abh02a15:73_0": "Paratosutvā paṭilabhatīti ettha kammāyatanādīni parena kariyamānāni vā katāni vā disvāpi yassa kassaci",
  "atk-abh02a15:73_1": "kathayamānassa vacanaṁ sutvāpi ācariyassa santike uggahetvāpi paṭiladdhā sabbā parato sutvāyeva paṭiladdhā",
  "atk-abh02a15:73_2": "nāmāti veditabbā.",
  "atk-abh02a15:74_0": "Samāpannassāti samāpattisamaṅgissa; antosamāpattiyaṁ pavattā paññā bhāvanāmayā nāmāti attho.",
  "atk-abh02a15:75_0": "769.Dānaṁārabbhāti dānaṁ paṭicca;",
  "atk-abh02a15:75_1": "dānacetanāpaccayāti attho.",
  "atk-abh02a15:75_2": "Dānādhigacchāti dānaṁ adhigacchantassa;",
  "atk-abh02a15:75_3": "pāpuṇantassāti attho.",
  "atk-abh02a15:75_4": "Yā uppajjatīti yā evaṁ dānacetanāsampayuttā paññā uppajjati,",
  "atk-abh02a15:75_5": "ayaṁ dānamayā paññā nāma.",
  "atk-abh02a15:75_6": "Sā panesā ‘dānaṁ dassāmī’ti cintentassa,",
  "atk-abh02a15:75_7": "dānaṁ dentassa,",
  "atk-abh02a15:75_8": "dānaṁ datvā taṁ paccavekkhantassa pubbacetanā,",
  "atk-abh02a15:75_9": "muñcacetanā,",
  "atk-abh02a15:75_10": "aparacetanāti tividhena uppajjati.",
  "atk-abh02a15:76_0": "Sīlaṁ ārabbha sīlādhigacchāti idhāpi sīlacetanāsampayuttāva sīlamayā paññāti adhippetā.",
  "atk-abh02a15:76_1": "Ayampi ‘sīlaṁ pūressāmī’ti cintentassa,",
  "atk-abh02a15:76_2": "sīlaṁ pūrentassa,",
  "atk-abh02a15:76_3": "sīlaṁ pūretvā taṁ paccavekkhantassa pubbacetanā,",
  "atk-abh02a15:76_4": "muñcacetanā,",
  "atk-abh02a15:76_5": "aparacetanāti tividheneva uppajjati.",
  "atk-abh02a15:76_6": "Bhāvanāmayā heṭṭhā vuttāyeva.",
  "atk-abh02a15:77_0": "770.",
  "atk-abh02a15:77_1": "Adhisīlapaññādīsu sīlādīni duvidhena veditabbāni – sīlaṁ,",
  "atk-abh02a15:77_2": "adhisīlaṁ; cittaṁ,",
  "atk-abh02a15:77_3": "adhicittaṁ; paññā,",
  "atk-abh02a15:77_4": "adhipaññāti.",
  "atk-abh02a15:77_5": "Tattha “uppādā vā tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā dhammaniyāmatā”ti",
  "atk-abh02a15:77_6": "imāya tantiyā saṅgahitavasena pañcapi sīlāni dasapi sīlāni sīlaṁ nāma.",
  "atk-abh02a15:77_7": "Tañhi tathāgate uppannepi anuppannepi hoti.",
  "atk-abh02a15:77_8": "Anuppanne ke paññāpentīti?",
  "atk-abh02a15:77_9": "Tāpasaparibbājakā,",
  "atk-abh02a15:77_10": "sabbaññubodhisattā,",
  "atk-abh02a15:77_11": "cakkavattirājāno ca paññāpenti.",
  "atk-abh02a15:77_12": "Uppanne sammāsambuddhe bhikkhusaṅgho,",
  "atk-abh02a15:77_13": "bhikkhunīsaṅgho, upāsakā,",
  "atk-abh02a15:77_14": "upāsikāyo ca paññāpenti.",
  "atk-abh02a15:77_15": "Pātimokkhasaṁvarasīlaṁ pana sabbasīlehi adhikaṁ uppanneyeva tathāgate uppajjati,",
  "atk-abh02a15:77_16": "no anuppanne.",
  "atk-abh02a15:77_17": "Sabbaññubuddhāyeva ca naṁ paññāpenti.",
  "atk-abh02a15:77_18": "“Imasmiṁ vatthusmiṁ vītikkame idaṁ nāma hotī”ti paññāpanañhi aññesaṁ avisayo,",
  "atk-abh02a15:77_19": "buddhānaṁyeva esa visayo,",
  "atk-abh02a15:77_20": "buddhānaṁ balaṁ.",
  "atk-abh02a15:77_21": "Iti yasmā pātimokkhasaṁvaro adhisīlaṁ,",
  "atk-abh02a15:77_22": "tasmā taṁ adhisīlapaññaṁ dassetuṁ pātimokkhasaṁvaraṁ saṁvarantassātiādi vuttaṁ.",
  "atk-abh02a15:78_0": "Heṭṭhā vuttāya eva pana tantiyā saṅgahitavasena vaṭṭapādikā aṭṭha samāpattiyo cittaṁ nāma.",
  "atk-abh02a15:78_1": "Tañhi tathāgate uppannepi hoti anuppannepi.",
  "atk-abh02a15:78_2": "Anuppanne ke nibbattentīti?",
  "atk-abh02a15:78_3": "Tāpasaparibbājakā ceva sabbaññubodhisattā ca cakkavattirājāno ca.",
  "atk-abh02a15:78_4": "Uppanne bhagavati visesatthikā bhikkhuādayopi nibbattentiyeva.",
  "atk-abh02a15:78_5": "Vipassanāpādikā pana aṭṭha samāpattiyo sabbacittehi adhikā,",
  "atk-abh02a15:78_6": "uppanneyeva tathāgate uppajjanti,",
  "atk-abh02a15:78_7": "no anuppanne.",
  "atk-abh02a15:78_8": "Sabbaññubuddhā eva ca etā paññāpenti.",
  "atk-abh02a15:78_9": "Iti yasmā aṭṭha samāpattiyo adhicittaṁ,",
  "atk-abh02a15:78_10": "tasmā adhicittapaññaṁ dassetuṁ rūpāvacarārūpāvacarasamāpattiṁ samāpajjantassātiādi vuttaṁ.",
  "atk-abh02a15:79_0": "Heṭṭhā vuttāya eva pana tantiyā saṅgahitavasena kammassakatañāṇaṁ paññā nāma.",
  "atk-abh02a15:79_1": "Tañhi tathāgate uppannepi hoti anuppannepi.",
  "atk-abh02a15:79_2": "Anuppanne velāmadānavessantaradānādivasena uppajjati;",
  "atk-abh02a15:79_3": "uppanne tena ñāṇena mahādānaṁ pavattentānaṁ pamāṇaṁ natthi.",
  "atk-abh02a15:79_4": "Maggaphalapaññā pana sabbapaññāhi adhikā,",
  "atk-abh02a15:79_5": "uppanneyeva tathāgate vitthārikā hutvā pavattati,",
  "atk-abh02a15:79_6": "no anuppanne.",
  "atk-abh02a15:79_7": "Iti yasmā maggaphalapaññā adhipaññā,",
  "atk-abh02a15:79_8": "tasmā atirekapaññāya paññaṁ dassetuṁ catūsu maggesūtiādi vuttaṁ.",
  "atk-abh02a15:80_0": "Tattha siyā – sīlaṁ,",
  "atk-abh02a15:80_1": "adhisīlaṁ; cittaṁ,",
  "atk-abh02a15:80_2": "adhicittaṁ; paññā,",
  "atk-abh02a15:80_3": "adhipaññāti imesu chasu koṭṭhāsesu vipassanā paññā katarasannissitāti?",
  "atk-abh02a15:80_4": "Adhipaññāsannissitā.",
  "atk-abh02a15:80_5": "Tasmā yathā omakatarappamāṇaṁ chattaṁ vā dhajaṁ vā upādāya atirekappamāṇaṁ atichattaṁ atidhajoti vuccati,",
  "atk-abh02a15:80_6": "evamidampi pañcasīlaṁ dasasīlaṁ upādāya pātimokkhasaṁvarasīlaṁ ‘adhisīlaṁ’ nāma;",
  "atk-abh02a15:80_7": "vaṭṭapādikā aṭṭha samāpattiyo upādāya vipassanāpādikā aṭṭha samāpattiyo ‘adhicittaṁ’ nāma,",
  "atk-abh02a15:80_8": "kammassakatapaññaṁ upādāya vipassanāpaññā ca maggapaññā ca phalapaññā ca ‘adhipaññā’ nāmāti veditabbā.",
  "atk-abh02a15:81_0": "771.",
  "atk-abh02a15:81_1": "Āyakosallādiniddese yasmā āyoti vuḍḍhi,",
  "atk-abh02a15:81_2": "sā anatthahānito atthuppattito ca duvidhā;",
  "atk-abh02a15:81_3": "apāyoti avuḍḍhi,",
  "atk-abh02a15:81_4": "sāpi atthahānito anatthuppattito ca duvidhā;",
  "atk-abh02a15:81_5": "tasmā taṁ dassetuṁ ime dhamme manasikarototiādi vuttaṁ.",
  "atk-abh02a15:81_6": "Idaṁ vuccatīti yā imesaṁ akusaladhammānaṁ anuppattippahānesu kusaladhammānañca uppattiṭṭhitīsu paññā –",
  "atk-abh02a15:81_7": "idaṁ āyakosallaṁ nāma vuccati.",
  "atk-abh02a15:81_8": "Yā panesā kusaladhammānaṁ anuppajjananirujjhanesu akusaladhammānañca uppattiṭṭhitīsu paññā –",
  "atk-abh02a15:81_9": "idaṁ apāyakosallaṁ nāmāti attho.",
  "atk-abh02a15:81_10": "Āyakosallaṁ tāva paññā hotu;",
  "atk-abh02a15:81_11": "apāyakosallaṁ kathaṁ paññā nāma jātāti?",
  "atk-abh02a15:81_12": "Paññavāyeva hi ‘mayhaṁ evaṁ manasikaroto anuppannā kusalā dhammā nuppajjanti uppannā ca nirujjhanti;",
  "atk-abh02a15:81_13": "anuppannā akusalā dhammā uppajjanti,",
  "atk-abh02a15:81_14": "uppannā pavaḍḍhantī’ti pajānāti.",
  "atk-abh02a15:81_15": "So evaṁ ñatvā anuppannānaṁ akusalānaṁ dhammānaṁ uppajjituṁ na deti,",
  "atk-abh02a15:81_16": "uppanne pajahati;",
  "atk-abh02a15:81_17": "anuppanne kusale uppādeti,",
  "atk-abh02a15:81_18": "uppanne bhāvanāpāripūriṁ pāpeti.",
  "atk-abh02a15:81_19": "Evaṁ apāyakosallampi paññā evāti veditabbaṁ.",
  "atk-abh02a15:81_20": "Sabbāpi tatrūpāyā paññā upāyakosallanti idaṁ pana accāyikakicce vā bhaye vā uppanne tassa tikicchanatthaṁ",
  "atk-abh02a15:81_21": "ṭhānuppattiyakāraṇajānanavaseneva veditabbaṁ.",
  "atk-abh02a15:81_22": "Sesaṁ sabbattha uttānatthamevāti.",
  "atk-abh02a15:82_0": "Tikaniddesavaṇṇanā.",
  "atk-abh02a15:83_0": "(4.) Catukkaniddesavaṇṇanā",
  "atk-abh02a15:84_0": "793.",
  "atk-abh02a15:84_1": "Catubbidhena ñāṇavatthuniddese atthi dinnantiādīsu dinnapaccayā phalaṁ atthīti iminā upāyena attho veditabbo.",
  "atk-abh02a15:84_2": "Idaṁ vuccatīti yaṁ ñāṇaṁ ‘idaṁ kammaṁ sakaṁ,",
  "atk-abh02a15:84_3": "idaṁ no saka’nti jānāti –",
  "atk-abh02a15:84_4": "idaṁ kammassakatañāṇaṁ nāma vuccatīti attho.",
  "atk-abh02a15:84_5": "Tattha tividhaṁ kāyaduccaritaṁ,",
  "atk-abh02a15:84_6": "catubbidhaṁ vacīduccaritaṁ,",
  "atk-abh02a15:84_7": "tividhaṁ manoduccaritanti idaṁ na sakakammaṁ nāma.",
  "atk-abh02a15:84_8": "Tīsu dvāresu dasavidhampi sucaritaṁ sakakammaṁ nāma.",
  "atk-abh02a15:84_9": "Attano vāpi hotu parassa vā sabbampi akusalaṁ na sakakammaṁ nāma. Kasmā?",
  "atk-abh02a15:84_10": "Atthabhañjanato anatthajananato ca.",
  "atk-abh02a15:84_11": "Attano vā hotu parassa vā sabbampi kusalaṁ sakakammaṁ nāma. Kasmā?",
  "atk-abh02a15:84_12": "Anatthabhañjanato atthajananato ca.",
  "atk-abh02a15:84_13": "Evaṁ jānanasamatthe imasmiṁ kammassakatañāṇe ṭhatvā bahuṁ dānaṁ datvā sīlaṁ pūretvā uposathaṁ samādiyitvā",
  "atk-abh02a15:84_14": "sukhena sukhaṁ sampattiyā sampattiṁ anubhavitvā nibbānaṁ pattānaṁ gaṇanaparicchedo natthi.",
  "atk-abh02a15:84_15": "Yathā hi sadhano puriso pañcasu sakaṭasatesu sappimadhuphāṇitādīni ceva loṇatilataṇḍulādīni ca āropetvā",
  "atk-abh02a15:84_16": "kantāramaggaṁ paṭipanno kenacideva karaṇīyena atthe uppanne sabbesaṁ upakaraṇānaṁ gahitattā na cinteti,",
  "atk-abh02a15:84_17": "na paritassati,",
  "atk-abh02a15:84_18": "sukheneva khemantaṁ pāpuṇāti;",
  "atk-abh02a15:84_19": "evameva imasmimpi kammassakatañāṇe ṭhatvā bahuṁ dānaṁ datvā…pe…",
  "atk-abh02a15:84_20": "nibbānaṁ pattānaṁ gaṇanapatho natthi.",
  "atk-abh02a15:84_21": "Ṭhapetvā saccānulomikaṁ ñāṇanti maggasaccassa paramatthasaccassa ca anulomanato saccānulomikanti laddhanāmaṁ",
  "atk-abh02a15:84_22": "vipassanāñāṇaṁ ṭhapetvā avasesā sabbāpi sāsavā kusalā paññā kammassakatañāṇamevāti attho.",
  "atk-abh02a15:85_0": "794.Maggasamaṅgissañāṇaṁ dukkhepetaṁ ñāṇanti ettha ekameva maggañāṇaṁ catūsu saccesu ekapaṭivedhavasena catūsu ṭhānesu saṅgahitaṁ.",
  "atk-abh02a15:86_0": "796.Dhamme ñāṇanti ettha maggapaññā tāva catunnaṁ saccānaṁ ekapaṭivedhavasena dhamme ñāṇaṁ nāma hotu;",
  "atk-abh02a15:86_1": "phalapaññā kathaṁ dhamme ñāṇaṁ nāmāti?",
  "atk-abh02a15:86_2": "Nirodhasaccavasena.",
  "atk-abh02a15:86_3": "Duvidhāpi hesā paññā aparappaccaye atthapaccakkhe ariyasaccadhamme kiccato ca ārammaṇato ca pavattattā dhamme ñāṇanti veditabbā.",
  "atk-abh02a15:86_4": "So iminā dhammenāti ettha maggañāṇaṁ dhammagocarattā gocaravohārena dhammoti vuttaṁ,",
  "atk-abh02a15:86_5": "upayogatthe vā karaṇavacanaṁ;",
  "atk-abh02a15:86_6": "imaṁ dhammaṁ ñātenāti attho;",
  "atk-abh02a15:86_7": "catusaccadhammaṁ jānitvā ṭhitena maggañāṇenāti vuttaṁ hoti.",
  "atk-abh02a15:86_8": "Diṭṭhenāti dassanena;",
  "atk-abh02a15:86_9": "dhammaṁ passitvā ṭhitenāti attho.",
  "atk-abh02a15:86_10": "Pattenāti cattāri ariyasaccāni patvā ṭhitattā dhammaṁ pattena.",
  "atk-abh02a15:86_11": "Viditenāti maggañāṇena cattāri ariyasaccāni viditāni pākaṭāni katāni.",
  "atk-abh02a15:86_12": "Tasmā taṁ dhammaṁ viditaṁ nāma hoti.",
  "atk-abh02a15:86_13": "Tena viditadhammena.",
  "atk-abh02a15:86_14": "Pariyogāḷhenāti catusaccadhammaṁ pariyogāhetvā ṭhitena.",
  "atk-abh02a15:86_15": "Nayaṁ netīti atīte ca anāgate ca nayaṁ neti harati peseti.",
  "atk-abh02a15:86_16": "Idaṁ pana na maggañāṇassa kiccaṁ,",
  "atk-abh02a15:86_17": "paccavekkhaṇañāṇassa kiccaṁ.",
  "atk-abh02a15:86_18": "Satthārā pana maggañāṇaṁ atītānāgate nayaṁ nayanasadisaṁ kataṁ. Kasmā?",
  "atk-abh02a15:86_19": "Maggamūlakattā.",
  "atk-abh02a15:86_20": "Bhāvitamaggassa hi paccavekkhaṇā nāma hoti.",
  "atk-abh02a15:86_21": "Tasmā satthā maggañāṇameva nayaṁ nayanasadisaṁ akāsi.",
  "atk-abh02a15:86_22": "Apica evamettha attho daṭṭhabbo –",
  "atk-abh02a15:86_23": "yadetaṁ iminā catusaccagocaraṁ maggañāṇaṁ adhigataṁ,",
  "atk-abh02a15:86_24": "tena ñāṇena kāraṇabhūtena atītānāgate paccavekkhaṇañāṇasaṅkhātaṁ nayaṁ neti.",
  "atk-abh02a15:87_0": "Idāni yathā tena nayaṁ neti,",
  "atk-abh02a15:87_1": "taṁ ākāraṁ dassetuṁ ye hi keci atītamaddhānantiādimāha.",
  "atk-abh02a15:87_2": "Tattha abbhaññaṁsūti jāniṁsu paṭivijjhiṁsu.",
  "atk-abh02a15:87_3": "Imaññevāti yaṁ dukkhaṁ atīte abbhaññaṁsu,",
  "atk-abh02a15:87_4": "yañca anāgate abhijānissanti,",
  "atk-abh02a15:87_5": "na taññeva imaṁ;",
  "atk-abh02a15:87_6": "sarikkhaṭṭhena pana evaṁ vuttaṁ.",
  "atk-abh02a15:87_7": "Atītepi hi ṭhapetvā taṇhaṁ tebhūmakakkhandheyeva dukkhasaccanti paṭivijjhiṁsu,",
  "atk-abh02a15:87_8": "taṇhaṁyeva samudayasaccanti nibbānameva nirodhasaccanti ariyamaggameva maggasaccanti paṭivijjhiṁsu,",
  "atk-abh02a15:87_9": "anāgatepi evameva paṭivijjhissanti,",
  "atk-abh02a15:87_10": "etarahipi evameva paṭivijjhantīti sarikkhaṭṭhena “imaññevā”ti vuttaṁ.",
  "atk-abh02a15:87_11": "Idaṁ vuccati anvaye ñāṇanti idaṁ anugamanañāṇaṁ nayanañāṇaṁ kāraṇañāṇanti vuccati.",
  "atk-abh02a15:88_0": "Pariyeñāṇanti cittaparicchedañāṇaṁ.",
  "atk-abh02a15:88_1": "Parasattānanti ṭhapetvā attānaṁ sesasattānaṁ.",
  "atk-abh02a15:88_2": "Itaraṁ tasseva vevacanaṁ.",
  "atk-abh02a15:88_3": "Cetasā ceto paricca pajānātīti attano cittena tesaṁ cittaṁ sarāgādivasena paricchinditvā nānappakārato jānāti.",
  "atk-abh02a15:88_4": "Sarāgaṁ vātiādīsu yaṁ vattabbaṁ,",
  "atk-abh02a15:88_5": "taṁ heṭṭhā satipaṭṭhānavibhaṅge vuttameva.",
  "atk-abh02a15:88_6": "Ayaṁ pana viseso –",
  "atk-abh02a15:88_7": "idha anuttaraṁ vā cittaṁ vimuttaṁ vā cittanti ettha lokuttarampi labbhati.",
  "atk-abh02a15:88_8": "Avipassanūpagampi hi paracittañāṇassa visayo hotiyeva.",
  "atk-abh02a15:89_0": "Avasesā paññāti dhamme ñāṇādikā tisso paññā ṭhapetvā sesā sabbāpi paññā ñāṇanti sammatattā sammutiñāṇaṁ nāma hoti.",
  "atk-abh02a15:89_1": "Vacanattho panettha sammutimhi ñāṇanti sammutiñāṇaṁ.",
  "atk-abh02a15:90_0": "797.Kāmāvacarakusale paññāti ayañhi ekantena vaṭṭasmiṁ cutipaṭisandhiṁ ācinateva,",
  "atk-abh02a15:90_1": "tasmā “ācayāya no apacayāyā”ti vuttā.",
  "atk-abh02a15:90_2": "Lokuttaramaggapaññā pana yasmā cutipaṭisandhiṁ apacinateva,",
  "atk-abh02a15:90_3": "tasmā “apacayāya no ācayāyā”ti vuttā.",
  "atk-abh02a15:90_4": "Rūpāvacarārūpāvacarapaññā cutipaṭisandhimpi ācinati,",
  "atk-abh02a15:90_5": "vikkhambhanavasena kilese ceva kilesamūlake ca dhamme apacinati,",
  "atk-abh02a15:90_6": "tasmā “ācayāya ceva apacayāya cā”ti vuttā.",
  "atk-abh02a15:90_7": "Sesā neva cutipaṭisandhiṁ ācinati na apacinati,",
  "atk-abh02a15:90_8": "tasmā “neva ācayāya no apacayāyā”ti vuttā.",
  "atk-abh02a15:91_0": "798.Na ca abhiññāyo paṭivijjhatīti idaṁ paṭhamajjhānapaññaṁ sandhāya vuttaṁ.",
  "atk-abh02a15:91_1": "Sā hissa kāmavivekena pattabbattā kilesanibbidāya saṁvattati.",
  "atk-abh02a15:91_2": "Tāya cesa kāmesu vītarāgo hoti,",
  "atk-abh02a15:91_3": "abhiññāpādakabhāvaṁ pana appattatāya neva pañca abhiññāyo paṭivijjhati,",
  "atk-abh02a15:91_4": "nimittārammaṇattā na saccāni paṭivijjhati.",
  "atk-abh02a15:91_5": "Evamayaṁ paññā nibbidāya hoti no paṭivedhāya.",
  "atk-abh02a15:91_6": "Svevāti paṭhamajjhānaṁ patvā ṭhito.",
  "atk-abh02a15:91_7": "Kāmesu vītarāgo samānoti tathā vikkhambhitānaṁyeva kāmānaṁ vasena vītarāgo.",
  "atk-abh02a15:91_8": "Abhiññāyo paṭivijjhatīti pañca abhiññāyo paṭivijjhati.",
  "atk-abh02a15:91_9": "Idaṁ catutthajjhānapaññaṁ sandhāya vuttaṁ.",
  "atk-abh02a15:91_10": "Catutthajjhānapaññā hi abhiññāpādakabhāvenāpi pañca abhiññāyo paṭivijjhati,",
  "atk-abh02a15:91_11": "abhiññābhāvappattiyāpi paṭivijjhati eva.",
  "atk-abh02a15:91_12": "Tasmā sā paṭivedhāya hoti.",
  "atk-abh02a15:91_13": "Paṭhamajjhānapaññāya eva pana kilesesupi nibbindattā no nibbidāya.",
  "atk-abh02a15:91_14": "Yā panāyaṁ dutiyatatiyajjhānapaññā,",
  "atk-abh02a15:91_15": "sā katarakoṭṭhāsaṁ bhajatīti?",
  "atk-abh02a15:91_16": "Somanassavasena paṭhamajjhānampi bhajati,",
  "atk-abh02a15:91_17": "avitakkavasena catutthajjhānampi.",
  "atk-abh02a15:91_18": "Evamesā paṭhamajjhānasannissitā vā catutthajjhānasannissitā vā kātabbā.",
  "atk-abh02a15:91_19": "Nibbidāyaceva paṭivedhāya cāti maggapaññā sabbasmimpi vaṭṭe nibbindanato nibbidāya,",
  "atk-abh02a15:91_20": "chaṭṭhaṁ abhiññaṁ paṭivijjhanato paṭivedhāya ca hoti.",
  "atk-abh02a15:92_0": "799.Paṭhamassa jhānassa lābhītiādīsu yvāyaṁ appaguṇassa paṭhamajjhānassa lābhī.",
  "atk-abh02a15:92_1": "Taṁ tato vuṭṭhitaṁ ārammaṇavasena kāmasahagatā hutvā saññāmanasikārā samudācaranti tudanti codenti.",
  "atk-abh02a15:92_2": "Tassa kāmānupakkhandānaṁ saññāmanasikārānaṁ vasena sā paṭhamajjhānapaññā hāyati parihāyati;",
  "atk-abh02a15:92_3": "tasmā hānabhāginīti vuttā.",
  "atk-abh02a15:92_4": "Tadanudhammatāti tadanurūpasabhāvā.",
  "atk-abh02a15:92_5": "Sati santiṭṭhatīti idaṁ micchāsatiṁ sandhāya vuttaṁ,",
  "atk-abh02a15:92_6": "na sammāsatiṁ.",
  "atk-abh02a15:92_7": "Yassa hi paṭhamajjhānānurūpasabhāvā paṭhamajjhānaṁ santato paṇītato disvā assādayamānā abhinandamānā nikanti uppajjati,",
  "atk-abh02a15:92_8": "tassa nikantivasena sā paṭhamajjhānapaññā neva hāyati,",
  "atk-abh02a15:92_9": "na vaḍḍhati,",
  "atk-abh02a15:92_10": "ṭhitikoṭṭhāsikā hoti.",
  "atk-abh02a15:92_11": "Tena vuttaṁ ṭhitibhāginī paññāti.",
  "atk-abh02a15:92_12": "Avitakkasahagatāti avitakkaṁ dutiyajjhānaṁ santato paṇītato manasikaroto ārammaṇavasena avitakkasahagatā.",
  "atk-abh02a15:92_13": "Samudācarantīti paguṇato paṭhamajjhānato vuṭṭhitaṁ dutiyajjhānādhigamatthāya tudanti codenti.",
  "atk-abh02a15:92_14": "Tassa upari dutiyajjhānānupakkhandānaṁ saññāmanasikārānaṁ vasena sā paṭhamajjhānapaññā visesabhūtassa",
  "atk-abh02a15:92_15": "dutiyajjhānassa uppattiṭṭhānatāya visesabhāginīti vuttā.",
  "atk-abh02a15:92_16": "Nibbidāsahagatāti tameva paṭhamajjhānato vuṭṭhitaṁ nibbidāsaṅkhātena vipassanāñāṇena sahagatā.",
  "atk-abh02a15:92_17": "Vipassanāñāṇañhi jhānaṅgabhede vattante nibbindati ukkaṇṭhati,",
  "atk-abh02a15:92_18": "tasmā nibbidāti vuccati.",
  "atk-abh02a15:92_19": "Samudācarantīti nibbānasacchikiriyatthāya tudanti codenti.",
  "atk-abh02a15:92_20": "Virāgūpasañhitāti virāgasaṅkhātena nibbānena upasaṁhitā.",
  "atk-abh02a15:92_21": "Vipassanāñāṇamhi sakkā iminā maggena virāgaṁ nibbānaṁ sacchikātunti pavattito “virāgūpasañhita”nti vuccati.",
  "atk-abh02a15:92_22": "Taṁsampayuttā saññāmanasikārāpi virāgūpasañhitā eva nāma.",
  "atk-abh02a15:92_23": "Tassa tesaṁ saññāmanasikārānaṁ vasena sā paṭhamajjhānapaññā ariyamaggapaṭivedhassa padaṭṭhānatāya nibbedhabhāginīti vuttā.",
  "atk-abh02a15:92_24": "Evaṁ catūsu ṭhānesu paṭhamajjhānapaññāva kathitā.",
  "atk-abh02a15:92_25": "Dutiyajjhānapaññādīsupi imināva nayena attho veditabbo.",
  "atk-abh02a15:93_0": "801.Kicchena kasirena samādhiṁ uppādentassāti lokuttarasamādhiṁ uppādentassa pubbabhāge āgamanakāle kicchena",
  "atk-abh02a15:93_1": "kasirena dukkhena sasaṅkhārena sappayogena kilamantassa kilese vikkhambhetvā āgatassa.",
  "atk-abh02a15:93_2": "Dandhaṁ taṇṭhānaṁ abhijānantassāti vikkhambhitesu kilesesu vipassanāparivāse ciraṁ vasitvā taṁ lokuttarasamādhisaṅkhātaṁ",
  "atk-abh02a15:93_3": "ṭhānaṁ dandhaṁ saṇikaṁ abhijānantassa paṭivijjhantassa,",
  "atk-abh02a15:93_4": "pāpuṇantassāti attho.",
  "atk-abh02a15:93_5": "Ayaṁ vuccatīti yā esā evaṁ uppajjati,",
  "atk-abh02a15:93_6": "ayaṁ kilesavikkhambhanapaṭipadāya dukkhattā,",
  "atk-abh02a15:93_7": "vipassanāparivāsapaññāya ca dandhattā maggakāle ekacittakkhaṇe uppannāpi paññā āgamanavasena dukkhapaṭipadā dandhābhiññā nāmāti vuccati.",
  "atk-abh02a15:93_8": "Upari tīsu padesupi imināva nayena attho veditabbo.",
  "atk-abh02a15:94_0": "802.Samādhissa na nikāmalābhissāti yo samādhissa na nikāmalābhī hoti,",
  "atk-abh02a15:94_1": "so tassa na nikāmalābhī nāma.",
  "atk-abh02a15:94_2": "Yassa samādhi uparūpari samāpajjanatthāya ussakkituṁ paccayo na hoti,",
  "atk-abh02a15:94_3": "tassa appaguṇajjhānalābhissāti attho.",
  "atk-abh02a15:94_4": "Ārammaṇaṁ thokaṁ pharantassāti paritte suppamatte vā sarāvamatte vā ārammaṇe parikammaṁ katvā tattheva",
  "atk-abh02a15:94_5": "appanaṁ patvā taṁ avaḍḍhitaṁ thokameva ārammaṇaṁ pharantassāti attho.",
  "atk-abh02a15:94_6": "Sesapadesupi eseva nayo.",
  "atk-abh02a15:94_7": "Nanikāmalābhīpaṭipakkhato hi paguṇajjhānalābhī ettha nikāmalābhīti vutto.",
  "atk-abh02a15:94_8": "Avaḍḍhitārammaṇapaṭipakkhato ca vaḍḍhitārammaṇaṁ vipulanti vuttaṁ.",
  "atk-abh02a15:94_9": "Sesaṁ tādisameva.",
  "atk-abh02a15:95_0": "Jarāmaraṇepetaṁñāṇanti nibbānameva ārammaṇaṁ katvā catunnaṁ saccānaṁ ekapaṭivedhavasena etaṁ vuttaṁ.",
  "atk-abh02a15:96_0": "Jarāmaraṇaṁ ārabbhātiādīni pana ekekaṁ vatthuṁ ārabbha pavattikāle pubbabhāge saccavavatthāpanavasena vuttāni.",
  "atk-abh02a15:96_1": "Sesaṁ sabbattha uttānatthamevāti.",
  "atk-abh02a15:97_0": "Catukkaniddesavaṇṇanā.",
  "atk-abh02a15:98_0": "(5.) Pañcakaniddesavaṇṇanā",
  "atk-abh02a15:99_0": "804.",
  "atk-abh02a15:99_1": "Pañcavidhena ñāṇavatthuniddese pītipharaṇatādīsu pītiṁ pharamānā uppajjatīti dvīsu jhānesu paññā pītipharaṇatā nāma.",
  "atk-abh02a15:99_2": "Sukhaṁ pharamānā uppajjatīti tīsu jhānesu paññā sukhapharaṇatā nāma.",
  "atk-abh02a15:99_3": "Paresaṁ cetopharamānā uppajjatīti cetopariyapaññā cetopharaṇatā nāma.",
  "atk-abh02a15:99_4": "Ālokaṁ pharamānā uppajjatīti dibbacakkhupaññā ālokapharaṇatā nāma.",
  "atk-abh02a15:99_5": "Paccavekkhaṇañāṇaṁ paccavekkhaṇānimittaṁ nāma.",
  "atk-abh02a15:99_6": "Teneva vuttaṁ “dvīsu jhānesu paññā pītipharaṇatā”tiādi.",
  "atk-abh02a15:99_7": "Tattha ca pītipharaṇatā sukhapharaṇatā dve pādā viya,",
  "atk-abh02a15:99_8": "cetopharaṇatā ālokapharaṇatā dve hatthā viya,",
  "atk-abh02a15:99_9": "abhiññāpādakajjhānaṁ majjhimakāyo viya,",
  "atk-abh02a15:99_10": "paccavekkhaṇānimittaṁ sīsaṁ viya.",
  "atk-abh02a15:99_11": "Iti bhagavā pañcaṅgikaṁ sammāsamādhiṁ aṅgapaccaṅgasampannaṁ purisaṁ viya katvā dassesi.",
  "atk-abh02a15:99_12": "Ayaṁ pañcaṅgiko sammāsamādhīti ayaṁ hatthapādasīsasadisehi pañcahi aṅgehi yutto sammāsamādhīti pādakajjhānasamādhiṁ kathesi.",
  "atk-abh02a15:100_0": "Ayaṁ samādhi paccuppannasukho cevātiādīsu arahattaphalasamādhi adhippeto.",
  "atk-abh02a15:100_1": "So hi appitappitakkhaṇe sukhattā paccuppannasukho.",
  "atk-abh02a15:100_2": "Purimo purimo pacchimassa pacchimassa samādhisukhassa paccayattā āyatiṁ sukhavipāko.",
  "atk-abh02a15:100_3": "Santaṁ sukhumaṁ phalacittaṁ paṇītaṁ madhurarūpaṁ samuṭṭhāpeti.",
  "atk-abh02a15:100_4": "Phalasamāpattiyā vuṭṭhitassa hi sabbakāyānugataṁ sukhasamphassaṁ phoṭṭhabbaṁ paṭicca sukhasahagataṁ kāyaviññāṇaṁ uppajjati.",
  "atk-abh02a15:100_5": "Imināpi pariyāyena āyatiṁ sukhavipāko.",
  "atk-abh02a15:100_6": "Kilesehi ārakattā ariyo.",
  "atk-abh02a15:100_7": "Kāmāmisavaṭṭāmisalokāmisānaṁ abhāvā nirāmiso.",
  "atk-abh02a15:100_8": "Buddhādīhi mahāpurisehi sevitattā akāpurisasevito.",
  "atk-abh02a15:100_9": "Aṅgasantatāya ārammaṇasantatāya sabbakilesadarathasantatāya ca santo.",
  "atk-abh02a15:100_10": "Atappanīyaṭṭhena paṇīto.",
  "atk-abh02a15:100_11": "Kilesapaṭippassaddhiyā laddhattā kilesapaṭippassaddhibhāvassa vā laddhattā paṭippassaddhiladdho.",
  "atk-abh02a15:100_12": "Paṭippassaddhaṁ paṭippassaddhīti hi idaṁ atthato ekaṁ.",
  "atk-abh02a15:100_13": "Paṭippassaddhakilesena vā arahatā laddhattāpi paṭippassaddhiladdho.",
  "atk-abh02a15:100_14": "Ekodibhāvena adhigatattā ekodibhāvameva vā adhigatattā ekodibhāvādhigato.",
  "atk-abh02a15:100_15": "Appaguṇasāsavasamādhi viya sasaṅkhārena sappayogena cittena paccanīkadhamme niggayha kilese vāretvā anadhigatattā na sasaṅkhāraniggayhavāritagato.",
  "atk-abh02a15:100_16": "Tañca samādhiṁ samāpajjanto tato vā vuṭṭhahanto sativepullappattattā satova samāpajjati satova vuṭṭhahati.",
  "atk-abh02a15:100_17": "Yathāparicchinnakālavasena vā sato samāpajjati sato vuṭṭhahati.",
  "atk-abh02a15:100_18": "Tasmā yadettha “ayaṁ samādhi paccuppannasukho ceva āyatiñca sukhavipāko”ti evaṁ paccavekkhamānassa paccattaṁyeva aparappaccayaṁ ñāṇaṁ uppajjati –",
  "atk-abh02a15:100_19": "taṁ ekamaṅgaṁ.",
  "atk-abh02a15:100_20": "Esa nayo sesesupi.",
  "atk-abh02a15:100_21": "Evamimehi pañcahi paccavekkhaṇañāṇehi ayaṁ samādhi pañcañāṇiko sammāsamādhi nāma vuttoti.",
  "atk-abh02a15:101_0": "Pañcakaniddesavaṇṇanā.",
  "atk-abh02a15:102_0": "(6.) Chakkaniddesavaṇṇanā",
  "atk-abh02a15:103_0": "805.",
  "atk-abh02a15:103_1": "Chabbidhena ñāṇavatthuniddese iddhividhe ñāṇanti “ekopi hutvā bahudhā hotī”tiādinayappavatte iddhividhe ñāṇaṁ.",
  "atk-abh02a15:103_2": "Iminā avitakkāvicārā upekkhāsahagatā rūpāvacarā bahudhābhāvādisādhikā ekacittakkhaṇikā appanāpaññāva kathitā.",
  "atk-abh02a15:103_3": "Sotadhātuvisuddhiyā ñāṇanti dūrasantikādibhedasaddārammaṇāya dibbasotadhātuyā ñāṇaṁ.",
  "atk-abh02a15:103_4": "Imināpi avitakkāvicārā upekkhāsahagatā rūpāvacarā pakatisotavisayātītasaddārammaṇā ekacittakkhaṇikā appanāpaññāva kathitā.",
  "atk-abh02a15:103_5": "Paracitteñāṇanti parasattānaṁ cittaparicchede ñāṇaṁ.",
  "atk-abh02a15:103_6": "Imināpi yathāvuttappakārā paresaṁ sarāgādicittārammaṇā ekacittakkhaṇikā appanāpaññāva kathitā.",
  "atk-abh02a15:103_7": "Pubbenivāsānussatiyā ñāṇanti pubbenivāsānussatisampayuttaṁ ñāṇaṁ.",
  "atk-abh02a15:103_8": "Imināpi yathāvuttappakārā pubbe nivutthakkhandhānussaraṇasatisampayuttā ekacittakkhaṇikā appanāpaññāva kathitā.",
  "atk-abh02a15:103_9": "Sattānaṁ cutūpapāte ñāṇanti sattānaṁ cutiyañca upapāte ca ñāṇaṁ.",
  "atk-abh02a15:103_10": "Imināpi yathāvuttappakārā cavanakaupapajjanakānaṁ sattānaṁ vaṇṇadhātuārammaṇā ekacittakkhaṇikā appanāpaññāva kathitā.",
  "atk-abh02a15:103_11": "Āsavānaṁ khaye ñāṇanti saccaparicchedajānanañāṇaṁ.",
  "atk-abh02a15:103_12": "Idaṁ lokuttarameva.",
  "atk-abh02a15:103_13": "Sesāni lokiyānīti.",
  "atk-abh02a15:104_0": "Chakkaniddesavaṇṇanā.",
  "atk-abh02a15:105_0": "(7.) Sattakaniddesādivaṇṇanā",
  "atk-abh02a15:106_0": "806.",
  "atk-abh02a15:106_1": "Sattavidhena ñāṇavatthuniddese jātipaccayā jarāmaraṇantiādinā nayena pavattinivattivasena ekādasasu paṭiccasamuppādaṅgesu",
  "atk-abh02a15:106_2": "ekekasmiṁ kālattayabhedato paccavekkhaṇañāṇaṁ vatvā puna “yampissa taṁ dhammaṭṭhitiñāṇa”nti evaṁ tadeva",
  "atk-abh02a15:106_3": "ñāṇaṁ saṅkhepato khayadhammatādīhi pakārehi vuttaṁ.",
  "atk-abh02a15:106_4": "Tattha jātipaccayā jarāmaraṇaṁ,",
  "atk-abh02a15:106_5": "asati jātiyā natthi jarāmaraṇanti ñāṇadvayaṁ paccuppannaddhānavasena vuttaṁ.",
  "atk-abh02a15:106_6": "Atītampi addhānaṁ,",
  "atk-abh02a15:106_7": "anāgatampi addhānanti evaṁ atīte ñāṇadvayaṁ,",
  "atk-abh02a15:106_8": "anāgate ñāṇadvayanti cha.",
  "atk-abh02a15:106_9": "Tāni dhammaṭṭhitiñāṇena saddhiṁ satta.",
  "atk-abh02a15:106_10": "Tattha dhammaṭṭhitiñāṇanti paccayākārañāṇaṁ.",
  "atk-abh02a15:106_11": "Paccayākāro hi dhammānaṁ pavattiṭṭhitikāraṇattā dhammaṭṭhitīti vuccati;",
  "atk-abh02a15:106_12": "tattha ñāṇaṁ dhammaṭṭhitiñāṇaṁ.",
  "atk-abh02a15:106_13": "Etasseva chabbidhassa ñāṇassetaṁ adhivacanaṁ.",
  "atk-abh02a15:106_14": "Evaṁ ekekasmiṁ aṅge imāni satta satta katvā ekādasasu aṅgesu sattasattati honti.",
  "atk-abh02a15:106_15": "Tattha khayadhammanti khayagamanasabhāvaṁ.",
  "atk-abh02a15:106_16": "Vayadhammanti vayagamanasabhāvaṁ.",
  "atk-abh02a15:106_17": "Virāgadhammanti virajjanasabhāvaṁ.",
  "atk-abh02a15:106_18": "Nirodhadhammanti nirujjhanasabhāvaṁ.",
  "atk-abh02a15:106_19": "Iminā kiṁ kathitaṁ?",
  "atk-abh02a15:106_20": "Aparavipassanāya purimavipassanāsammasanaṁ kathitaṁ.",
  "atk-abh02a15:106_21": "Tena kiṁ kathitaṁ hoti?",
  "atk-abh02a15:106_22": "Sattakkhattuṁ vipassanāpaṭivipassanā kathitā.",
  "atk-abh02a15:106_23": "Paṭhamañāṇena hi sabbasaṅkhāre aniccā dukkhā anattāti disvā taṁ ñāṇaṁ dutiyena daṭṭhuṁ vaṭṭati,",
  "atk-abh02a15:106_24": "dutiyaṁ tatiyena,",
  "atk-abh02a15:106_25": "tatiyaṁ catutthena,",
  "atk-abh02a15:106_26": "catutthaṁ pañcamena,",
  "atk-abh02a15:106_27": "pañcamaṁ chaṭṭhena,",
  "atk-abh02a15:106_28": "chaṭṭhaṁ sattamena.",
  "atk-abh02a15:106_29": "Evaṁ satta vipassanāpaṭivipassanā kathitā hontīti.",
  "atk-abh02a15:107_0": "Sattakaniddesavaṇṇanā.",
  "atk-abh02a15:108_0": "807.",
  "atk-abh02a15:108_1": "Aṭṭhavidhena ñāṇavatthuniddese sotāpattimagge paññāti sotāpattimaggamhi paññā.",
  "atk-abh02a15:108_2": "Iminā sampayuttapaññāva kathitā.",
  "atk-abh02a15:108_3": "Sesapadesupi eseva nayoti.",
  "atk-abh02a15:109_0": "Aṭṭhakaniddesavaṇṇanā.",
  "atk-abh02a15:110_0": "808.",
  "atk-abh02a15:110_1": "Navavidhena ñāṇavatthuniddese anupubbavihārasamāpattīsūti anupubbavihārasaṅkhātāsu samāpattīsu.",
  "atk-abh02a15:110_2": "Tāsaṁ anupubbena anupaṭipāṭiyā vihāritabbaṭṭhena anupubbavihāratā,",
  "atk-abh02a15:110_3": "samāpajjitabbaṭṭhena samāpattitā daṭṭhabbā.",
  "atk-abh02a15:110_4": "Tattha paṭhamajjhānasamāpattiyā paññātiādayo aṭṭha sampayuttapaññā veditabbā.",
  "atk-abh02a15:110_5": "Navamā paccavekkhaṇapaññā.",
  "atk-abh02a15:110_6": "Sā hi nirodhasamāpattiṁ santato paṇītato paccavekkhamānassa pavattati.",
  "atk-abh02a15:110_7": "Tena vuttaṁ –",
  "atk-abh02a15:110_8": "“saññāvedayitanirodhasamāpattiyā vuṭṭhitassa paccavekkhaṇañāṇa”nti.",
  "atk-abh02a15:111_0": "Navakaniddesavaṇṇanā.",
  "atk-abh02a15:112_0": "(10.) Dasakaniddesavaṇṇanā",
  "atk-abh02a15:113_0": "Paṭhamabalaniddeso",
  "atk-abh02a15:114_0": "809.",
  "atk-abh02a15:114_1": "Dasavidhena ñāṇavatthuniddese aṭṭhānanti hetupaṭikkhepo.",
  "atk-abh02a15:114_2": "Anavakāsoti paccayapaṭikkhepo.",
  "atk-abh02a15:114_3": "Ubhayenāpi kāraṇameva paṭikkhipati.",
  "atk-abh02a15:114_4": "Kāraṇañhi tadāyattavuttitāya attano phalassa ṭhānanti ca avakāsoti ca vuccati.",
  "atk-abh02a15:114_5": "Yanti yena kāraṇena.",
  "atk-abh02a15:114_6": "Diṭṭhisampannoti maggadiṭṭhiyā sampanno sotāpanno ariyasāvako.",
  "atk-abh02a15:114_7": "Kañcisaṅkhāranti catubhūmakesu saṅkhatasaṅkhāresu kañci ekaṁ saṅkhārampi.",
  "atk-abh02a15:114_8": "Niccato upagaccheyyāti niccoti gaṇheyya.",
  "atk-abh02a15:114_9": "Netaṁ ṭhānaṁ vijjatīti etaṁ kāraṇaṁ natthi,",
  "atk-abh02a15:114_10": "na upalabbhati.",
  "atk-abh02a15:114_11": "Yaṁ puthujjanoti yena kāraṇena puthujjano.",
  "atk-abh02a15:114_12": "Ṭhānametaṁ vijjatīti etaṁ kāraṇaṁ atthi;",
  "atk-abh02a15:114_13": "sassatadiṭṭhiyā hi so tebhūmakesu saṅkhāresu kañci saṅkhāraṁ niccato gaṇheyyāti attho.",
  "atk-abh02a15:114_14": "Catutthabhūmakasaṅkhāro pana tejussadattā divasaṁ santatto ayoguḷo viya makkhikānaṁ diṭṭhiyā vā aññesaṁ vā akusalānaṁ ārammaṇaṁ na hoti.",
  "atk-abh02a15:114_15": "Iminā nayena kañci saṅkhāraṁ sukhatotiādīsupi attho veditabbo.",
  "atk-abh02a15:114_16": "Sukhato upagaccheyyāti “ekantasukhī attā hoti arogo parammaraṇā”ti evaṁ attadiṭṭhivasena sukhato gāhaṁ sandhāyetaṁ vuttaṁ.",
  "atk-abh02a15:114_17": "Diṭṭhivippayuttacittena pana ariyasāvako pariḷāhābhibhūto pariḷāhavūpasamatthaṁ,",
  "atk-abh02a15:114_18": "mattahatthīparitāsito viya,",
  "atk-abh02a15:114_19": "sucikāmo pokkhabrāhmaṇo gūthaṁ kañci saṅkhāraṁ sukhato upagacchati.",
  "atk-abh02a15:114_20": "Attavāde kasiṇādipaṇṇattisaṅgahatthaṁ saṅkhāranti avatvā kañci dhammanti vuttaṁ.",
  "atk-abh02a15:114_21": "Idhāpi ariyasāvakassa catubhūmakavasena paricchedo veditabbo,",
  "atk-abh02a15:114_22": "puthujjanassa tebhūmakavasena;",
  "atk-abh02a15:114_23": "sabbavāresu vā ariyasāvakassāpi tebhūmakavaseneva paricchedo vaṭṭati.",
  "atk-abh02a15:114_24": "Yaṁ yañhi puthujjano gaṇhāti,",
  "atk-abh02a15:114_25": "tato tato ariyasāvako gāhaṁ viniveṭheti.",
  "atk-abh02a15:114_26": "Puthujjano hi yaṁ yaṁ niccaṁ sukhaṁ attāti gaṇhāti,",
  "atk-abh02a15:114_27": "taṁ taṁ ariyasāvako aniccaṁ dukkhaṁ anattāti gaṇhanto gāhaṁ viniveṭheti.",
  "atk-abh02a15:115_0": "Mātarantiādīsu janikāva mātā.",
  "atk-abh02a15:115_1": "Manussabhūtova khīṇāsavo arahāti adhippeto.",
  "atk-abh02a15:115_2": "Kiṁ pana ariyasāvako aññaṁ jīvitā voropeyyāti?",
  "atk-abh02a15:115_3": "Etampi aṭṭhānaṁ.",
  "atk-abh02a15:115_4": "Sacepi bhavantaragataṁ ariyasāvakaṁ attano ariyasāvakabhāvaṁ ajānantampi koci evaṁ vadeyya –",
  "atk-abh02a15:115_5": "‘imaṁ kunthakipillikaṁ jīvitā voropetvā sakalacakkavāḷagabbhe cakkavattirajjaṁ paṭipajjāhī’ti,",
  "atk-abh02a15:115_6": "neva so taṁ jīvitā voropeyya.",
  "atk-abh02a15:115_7": "Atha vāpi naṁ evaṁ vadeyyuṁ –",
  "atk-abh02a15:115_8": "‘sace imaṁ na ghātessasi,",
  "atk-abh02a15:115_9": "sīsaṁ te chindissāmā’ti,",
  "atk-abh02a15:115_10": "sīsamevassa chindeyyuṁ,",
  "atk-abh02a15:115_11": "neva so taṁ ghāteyya.",
  "atk-abh02a15:115_12": "Puthujjanabhāvassa pana mahāsāvajjabhāvadassanatthaṁ ariyasāvakassa ca baladīpanatthametaṁ vuttaṁ.",
  "atk-abh02a15:115_13": "Ayañhettha adhippāyo –",
  "atk-abh02a15:115_14": "sāvajjo puthujjanabhāvo,",
  "atk-abh02a15:115_15": "yatra hi nāma puthujjano mātughātādīnipi ānantariyāni karissati.",
  "atk-abh02a15:115_16": "Mahābalo ariyasāvako;",
  "atk-abh02a15:115_17": "so etāni kammāni na karotīti.",
  "atk-abh02a15:116_0": "Paduṭṭhena cittenāti dosasampayuttena vadhakacittena.",
  "atk-abh02a15:116_1": "Lohitaṁ uppādeyyāti jīvamānakasarīre khuddakamakkhikāya pivanamattampi lohitaṁ uppādeyya.",
  "atk-abh02a15:116_2": "Saṅghaṁ bhindeyyāti samānasaṁvāsakaṁ samānasīmāyaṁ ṭhitaṁ pañcahi kāraṇehi saṅghaṁ bhindeyya,",
  "atk-abh02a15:116_3": "vuttañhetaṁ –",
  "atk-abh02a15:116_4": "“pañcahupāli,",
  "atk-abh02a15:116_5": "ākārehi saṅgho bhijjati – kammena, uddesena,",
  "atk-abh02a15:116_6": "voharanto,",
  "atk-abh02a15:116_7": "anussāvanena,",
  "atk-abh02a15:116_8": "salākaggāhenā”ti.",
  "atk-abh02a15:117_0": "Tattha ‘kammenā’ti apalokanādīsu catūsu kammesu aññatarena kammena.",
  "atk-abh02a15:117_1": "‘Uddesenā’ti pañcasu pātimokkhuddesesu aññatarena uddesena.",
  "atk-abh02a15:117_2": "‘Voharanto’ti kathayanto,",
  "atk-abh02a15:117_3": "tāhi tāhi uppattīhi ‘adhammaṁ dhammo’tiādīni aṭṭhārasa bhedakaravatthūni dīpento.",
  "atk-abh02a15:117_4": "‘Anussāvanenā’ti ‘nanu tumhe jānātha mayhaṁ uccākulā pabbajitabhāvaṁ bahussutabhāvañca! Mādiso nāma uddhammaṁ",
  "atk-abh02a15:117_5": "ubbinayaṁ satthusāsanaṁ gāheyyāti cittampi uppādetuṁ tumhākaṁ na yuttaṁ.",
  "atk-abh02a15:117_6": "Kiṁ mayhaṁ avīci nīluppalavanaṁ viya sītalo?",
  "atk-abh02a15:117_7": "Kimahaṁ apāyato na bhāyāmī’tiādinā nayena kaṇṇamūle vacībhedaṁ katvā anussāvanena.",
  "atk-abh02a15:117_8": "‘Salākaggāhenā’ti evaṁ anussāvetvā tesaṁ cittaṁ upatthambhetvā anivattanadhamme katvā “gaṇhatha imaṁ salāka”nti salākaggāhena.",
  "atk-abh02a15:117_9": "Ettha ca kammameva uddeso vā pamāṇaṁ vohārānussāvanasalākaggāhā pana pubbabhāgā.",
  "atk-abh02a15:117_10": "Aṭṭhārasavatthudīpanavasena hi voharantena tattha rucijananatthaṁ anussāvetvā salākāya gāhitāyapi abhinnova hoti saṅgho.",
  "atk-abh02a15:117_11": "Yadā pana evaṁ cattāro vā atirekā vā salākaṁ gāhetvā āveṇikaṁ kammaṁ vā uddesaṁ vā karonti,",
  "atk-abh02a15:117_12": "tadā saṅgho bhinno nāma hoti.",
  "atk-abh02a15:118_0": "Evaṁ diṭṭhisampanno puggalo saṅghaṁ bhindeyyāti netaṁ ṭhānaṁ vijjati.",
  "atk-abh02a15:118_1": "Ettāvatā mātughātādīni pañca ānantariyakammāni dassitāni honti,",
  "atk-abh02a15:118_2": "yāni puthujjano karoti,",
  "atk-abh02a15:118_3": "na ariyasāvako.",
  "atk-abh02a15:118_4": "Tesaṁ āvibhāvatthaṁ –",
  "atk-abh02a15:119_0": "Kammato dvārato ceva, kappaṭṭhitiyato tathā;",
  "atk-abh02a15:120_0": "Pākasādhāraṇādīhi, viññātabbo vinicchayo.",
  "atk-abh02a15:121_0": "Tattha ‘kammato’ tāva –",
  "atk-abh02a15:121_1": "ettha hi manussabhūtasseva manussabhūtaṁ mātaraṁ vā pitaraṁ vā api parivattaliṅgaṁ jīvitā voropentassa kammaṁ ānantariyaṁ hoti.",
  "atk-abh02a15:121_2": "Tassa vipākaṁ paṭibāhissāmī’ti sakalacakkavāḷaṁ mahācetiyappamāṇehi kañcanathūpehi pūretvāpi,",
  "atk-abh02a15:121_3": "sakalacakkavāḷaṁ pūretvā nisinnabhikkhusaṅghassa mahādānaṁ datvāpi,",
  "atk-abh02a15:121_4": "buddhassa bhagavato saṅghāṭikaṇṇaṁ amuñcitvāva vicaritvāpi,",
  "atk-abh02a15:121_5": "kāyassa bhedā nirayameva upapajjati.",
  "atk-abh02a15:121_6": "Yo pana sayaṁ manussabhūto tiracchānabhūtaṁ mātaraṁ vā pitaraṁ vā,",
  "atk-abh02a15:121_7": "sayaṁ vā tiracchānabhūto manussabhūtaṁ,",
  "atk-abh02a15:121_8": "tiracchānabhūtoyeva vā tiracchānabhūtaṁ jīvitā voropeti,",
  "atk-abh02a15:121_9": "tassa kammaṁ ānantariyaṁ na hoti,",
  "atk-abh02a15:121_10": "kammaṁ pana bhāriyaṁ hoti,",
  "atk-abh02a15:121_11": "ānantariyaṁ āhacceva tiṭṭhati.",
  "atk-abh02a15:121_12": "Manussajātikānaṁ pana vasena ayaṁ pañho kathito.",
  "atk-abh02a15:122_0": "Ettha eḷakacatukkaṁ,",
  "atk-abh02a15:122_1": "saṅgāmacatukkaṁ,",
  "atk-abh02a15:122_2": "coracatukkañca kathetabbaṁ.",
  "atk-abh02a15:122_3": "‘Eḷakaṁ māremī’ti abhisandhināpi hi eḷakaṭṭhāne ṭhitaṁ manusso manussabhūtaṁ mātaraṁ vā pitaraṁ vā mārento ānantariyaṁ phusati.",
  "atk-abh02a15:122_4": "Eḷakābhisandhinā pana mātāpitiabhisandhinā vā eḷakaṁ mārento ānantariyaṁ na phusati.",
  "atk-abh02a15:122_5": "Mātāpitiabhisandhinā mātāpitaro mārento phusateva.",
  "atk-abh02a15:122_6": "Esa nayo itarasmimpi catukkadvaye.",
  "atk-abh02a15:122_7": "Yathā ca mātāpitūsu,",
  "atk-abh02a15:122_8": "evaṁ arahantepi etāni catukkāni veditabbāni.",
  "atk-abh02a15:122_9": "Manussaarahantameva ca māretvā ānantariyaṁ phusati,",
  "atk-abh02a15:122_10": "na yakkhabhūtaṁ;",
  "atk-abh02a15:122_11": "kammaṁ pana bhāriyaṁ ānantariyasadisameva.",
  "atk-abh02a15:122_12": "Manussaarahantassa ca puthujjanakāleyeva satthappahāre vā vise vā dinnepi yadi so arahattaṁ patvā teneva marati,",
  "atk-abh02a15:122_13": "arahantaghāto hotiyeva.",
  "atk-abh02a15:122_14": "Yaṁ pana puthujjanakāle dinnaṁ dānaṁ arahattaṁ patvā paribhuñjati,",
  "atk-abh02a15:122_15": "puthujjanasseva taṁ dinnaṁ hoti.",
  "atk-abh02a15:122_16": "Sesaariyapuggale mārentassa ānantariyaṁ natthi,",
  "atk-abh02a15:122_17": "kammaṁ pana bhāriyaṁ ānantariyasadisameva.",
  "atk-abh02a15:123_0": "Lohituppāde tathāgatassa abhejjakāyatāya parūpakkamena cammacchedaṁ katvā lohitapaggharaṇaṁ nāma natthi.",
  "atk-abh02a15:123_1": "Sarīrassa pana antoyeva ekasmiṁ ṭhāne lohitaṁ samosarati.",
  "atk-abh02a15:123_2": "Devadattena paṭividdhasilāto bhijjitvā gatā sakalikāpi tathāgatassa pādantaṁ pahari.",
  "atk-abh02a15:123_3": "Pharasunā pahaṭo viya pādo antolohitoyeva ahosi.",
  "atk-abh02a15:123_4": "Tathā karontassa ānantariyaṁ hoti.",
  "atk-abh02a15:123_5": "Jīvako pana tathāgatassa ruciyā satthakena cammaṁ chinditvā tamhā ṭhānā duṭṭhalohitaṁ nīharitvā phāsukamakāsi.",
  "atk-abh02a15:123_6": "Tathā karontassa puññakammameva hoti.",
  "atk-abh02a15:124_0": "Atha ye ca parinibbute tathāgate cetiyaṁ bhindanti,",
  "atk-abh02a15:124_1": "bodhiṁ chindanti,",
  "atk-abh02a15:124_2": "dhātumhi upakkamanti,",
  "atk-abh02a15:124_3": "tesaṁ kiṁ hotīti?",
  "atk-abh02a15:124_4": "Bhāriyaṁ kammaṁ hoti ānantariyasadisaṁ.",
  "atk-abh02a15:124_5": "Sadhātukaṁ pana thūpaṁ vā paṭimaṁ vā bādhayamānaṁ bodhisākhañca chindituṁ vaṭṭati.",
  "atk-abh02a15:124_6": "Sacepi tattha nilīnā sakuṇā cetiye vaccaṁ pātenti,",
  "atk-abh02a15:124_7": "chindituṁ vaṭṭatiyeva.",
  "atk-abh02a15:124_8": "Paribhogacetiyato hi sarīracetiyaṁ mahantataraṁ.",
  "atk-abh02a15:124_9": "Cetiyavatthuṁ bhinditvā gacchantaṁ bodhimūlampi chinditvā harituṁ vaṭṭati.",
  "atk-abh02a15:124_10": "Yā pana bodhisākhā bodhigharaṁ bādhati,",
  "atk-abh02a15:124_11": "taṁ geharakkhaṇatthaṁ chindituṁ na labbhati.",
  "atk-abh02a15:124_12": "Bodhiatthañhi gehaṁ,",
  "atk-abh02a15:124_13": "na gehatthāya bodhi.",
  "atk-abh02a15:124_14": "Āsanagharepi eseva nayo.",
  "atk-abh02a15:124_15": "Yasmiṁ pana āsanaghare dhātu nihitā hoti,",
  "atk-abh02a15:124_16": "tassa rakkhaṇatthāya bodhisākhaṁ chindituṁ vaṭṭati.",
  "atk-abh02a15:124_17": "Bodhijagganatthaṁ ojoharaṇasākhaṁ vā pūtiṭṭhānaṁ vā chindituṁ vaṭṭatiyeva;",
  "atk-abh02a15:124_18": "sarīrapaṭijaggane viya puññampi hoti.",
  "atk-abh02a15:125_0": "Saṅghabhede sīmaṭṭhakasaṅghe asannipatite visuṁ parisaṁ gahetvā katavohārānussāvanasalākaggāhassa kammaṁ",
  "atk-abh02a15:125_1": "vā karontassa uddesaṁ vā uddisantassa bhedo ca hoti ānantariyakammañca.",
  "atk-abh02a15:125_2": "Samaggasaññāya pana vaṭṭati.",
  "atk-abh02a15:125_3": "Samaggasaññāya hi karontassa neva bhedo hoti na ānantariyakammaṁ.",
  "atk-abh02a15:125_4": "Tathā navato ūnaparisāyaṁ.",
  "atk-abh02a15:125_5": "Sabbantimena pana paricchedena navannaṁ janānaṁ yo saṅghaṁ bhindati,",
  "atk-abh02a15:125_6": "tassa ānantariyakammaṁ hoti.",
  "atk-abh02a15:125_7": "Anuvattakānaṁ adhammavādīnaṁ mahāsāvajjaṁ kammaṁ;",
  "atk-abh02a15:125_8": "dhammavādino anavajjā.",
  "atk-abh02a15:125_9": "Tattha navannameva saṅghabhede idaṁ suttaṁ – “ekato, upāli,",
  "atk-abh02a15:125_10": "cattāro honti,",
  "atk-abh02a15:125_11": "ekato cattāro,",
  "atk-abh02a15:125_12": "navamo anussāveti salākaṁ gāheti –",
  "atk-abh02a15:125_13": "‘ayaṁ dhammo,",
  "atk-abh02a15:125_14": "ayaṁ vinayo,",
  "atk-abh02a15:125_15": "idaṁ satthusāsanaṁ,",
  "atk-abh02a15:125_16": "idaṁ gaṇhatha,",
  "atk-abh02a15:125_17": "idaṁ rocethā’ti. Evaṁ kho, upāli,",
  "atk-abh02a15:125_18": "saṅgharāji ceva hoti saṅghabhedo ca.",
  "atk-abh02a15:125_19": "Navannaṁ vā, upāli,",
  "atk-abh02a15:125_20": "atirekanavannaṁ vā saṅgharāji ceva hoti saṅghabhedo cā”ti.",
  "atk-abh02a15:126_0": "Etesu ca pana pañcasu saṅghabhedo vacīkammaṁ,",
  "atk-abh02a15:126_1": "sesāni kāyakammānīti.",
  "atk-abh02a15:126_2": "Evaṁ kammatopi viññātabbo vinicchayo.",
  "atk-abh02a15:127_0": "‘Dvārato’ti sabbāneva cetāni kāyadvāratopi vacīdvāratopi samuṭṭhahanti.",
  "atk-abh02a15:127_1": "Purimāni panettha cattāri āṇattikavijjāmayapayogavasena vacīdvārato samuṭṭhahitvāpi kāyadvārameva pūrenti.",
  "atk-abh02a15:127_2": "Saṅghabhedo hatthamuddāya bhedaṁ karontassa kāyadvārato samuṭṭhahitvāpi vacīdvārameva pūretīti.",
  "atk-abh02a15:127_3": "Evamettha dvāratopi viññātabbo vinicchayo.",
  "atk-abh02a15:128_0": "‘Kappaṭṭhitiyato’ti saṅghabhedoyeva cettha kappaṭṭhitiyo.",
  "atk-abh02a15:128_1": "Saṇṭhahante hi kappe kappavemajjhe vā saṅghabhedaṁ katvā kappavināseyeva muccati.",
  "atk-abh02a15:128_2": "Sacepi hi ‘sve kappo vinassissatī’ti ajja saṅghabhedaṁ karoti,",
  "atk-abh02a15:128_3": "sveyeva muccati,",
  "atk-abh02a15:128_4": "ekadivasameva niraye paccati.",
  "atk-abh02a15:128_5": "Evaṁ karaṇaṁ pana natthi.",
  "atk-abh02a15:128_6": "Sesāni cattāri kammāni ānantariyāneva honti,",
  "atk-abh02a15:128_7": "na kappaṭṭhitiyānīti.",
  "atk-abh02a15:128_8": "Evamettha kappaṭṭhitiyatopi viññātabbo vinicchayo.",
  "atk-abh02a15:129_0": "‘Pākato’ti yena ca pañcapetāni kammāni katāni honti,",
  "atk-abh02a15:129_1": "tassa saṅghabhedoyeva paṭisandhivasena vipaccati.",
  "atk-abh02a15:129_2": "Sesāni “ahosi kammaṁ nāhosi kammavipāko”ti evamādīsu saṅkhaṁ gacchanti.",
  "atk-abh02a15:129_3": "Saṅghabhedābhāve lohituppādo,",
  "atk-abh02a15:129_4": "tadabhāve arahantaghāto,",
  "atk-abh02a15:129_5": "tadabhāve sace pitā sīlavā hoti,",
  "atk-abh02a15:129_6": "mātā dussīlā no vā tathā sīlavatī,",
  "atk-abh02a15:129_7": "pitughāto paṭisandhivasena vipaccati.",
  "atk-abh02a15:129_8": "Sace mātā mātughāto.",
  "atk-abh02a15:129_9": "Dvīsupi sīlena vā dussīlena vā samānesu mātughātova paṭisandhivasena vipaccati;",
  "atk-abh02a15:129_10": "mātā hi dukkarakāriṇī bahūpakārā ca puttānanti.",
  "atk-abh02a15:129_11": "Evamettha pākatopi viññātabbo vinicchayo.",
  "atk-abh02a15:130_0": "‘Sādhāraṇādīhī’ti purimāni cattāri sabbesampi gahaṭṭhapabbajitānaṁ sādhāraṇāni.",
  "atk-abh02a15:130_1": "Saṅghabhedo pana “na kho, upāli,",
  "atk-abh02a15:130_2": "bhikkhunī saṅghaṁ bhindati,",
  "atk-abh02a15:130_3": "na sikkhamānā,",
  "atk-abh02a15:130_4": "na sāmaṇero,",
  "atk-abh02a15:130_5": "na sāmaṇerī,",
  "atk-abh02a15:130_6": "na upāsako,",
  "atk-abh02a15:130_7": "na upāsikā saṅghaṁ bhindati.",
  "atk-abh02a15:130_8": "Bhikkhu kho, upāli,",
  "atk-abh02a15:130_9": "pakatatto samānasaṁvāsako samānasīmāyaṁ ṭhito saṅghaṁ bhindatī”ti vacanato vuttappakārassa bhikkhunova hoti,",
  "atk-abh02a15:130_10": "na aññassa;",
  "atk-abh02a15:130_11": "tasmā asādhāraṇo.",
  "atk-abh02a15:130_12": "Ādisaddena sabbepete dukkhavedanāsahagatā dosamohasampayuttā cāti evamettha sādhāraṇādīhipi viññātabbo vinicchayo.",
  "atk-abh02a15:131_0": "Aññaṁ satthāranti ‘ayaṁ me satthā satthukiccaṁ kātuṁ samattho’ti bhavantarepi aññaṁ titthakaraṁ ‘ayaṁ me satthā’ti evaṁ gaṇheyya –",
  "atk-abh02a15:131_1": "netaṁ ṭhānaṁ vijjatīti attho.",
  "atk-abh02a15:131_2": "Aṭṭhamaṁ bhavaṁ nibbatteyyāti sabbamandapaññopi sattamaṁ bhavaṁ atikkamitvā aṭṭhamaṁ nibbatteyya –",
  "atk-abh02a15:131_3": "netaṁ ṭhānaṁ vijjati.",
  "atk-abh02a15:131_4": "Uttamakoṭiyā hi sattamaṁ bhavaṁ sandhāyevesa “niyato sambodhiparāyaṇo”ti vutto.",
  "atk-abh02a15:131_5": "Kiṁ pana taṁ niyāmeti?",
  "atk-abh02a15:131_6": "Kiṁ pubbahetu niyāmeti udāhu paṭiladdhamaggo udāhu upari tayo maggāti?",
  "atk-abh02a15:131_7": "Sammāsambuddhena gahitaṁ nāmamattametaṁ.",
  "atk-abh02a15:131_8": "Puggalo pana niyato nāma natthi.",
  "atk-abh02a15:131_9": "“Pubbahetu niyāmetī”ti vutte hi upari tiṇṇaṁ maggānaṁ upanissayo vutto hoti,",
  "atk-abh02a15:131_10": "paṭhamamaggassa upanissayābhāvo āpajjati.",
  "atk-abh02a15:131_11": "Iccassa ahetu appaccayā nibbattiṁ pāpuṇāti.",
  "atk-abh02a15:131_12": "“Paṭiladdhamaggo niyāmetī”ti vutte upari tayo maggā akiccakā honti,",
  "atk-abh02a15:131_13": "paṭhamamaggova sakiccako,",
  "atk-abh02a15:131_14": "paṭhamamaggeneva kilese khepetvā parinibbāyitabbaṁ hoti.",
  "atk-abh02a15:131_15": "“Upari tayo maggā niyāmentī”ti vutte paṭhamamaggo akiccako hoti,",
  "atk-abh02a15:131_16": "upari tayo maggāva sakiccakā,",
  "atk-abh02a15:131_17": "paṭhamamaggaṁ anibbattetvā upari tayo maggā nibbattetabbā honti,",
  "atk-abh02a15:131_18": "paṭhamamaggena ca anuppajjitvāva kilesā khepetabbā honti.",
  "atk-abh02a15:131_19": "Tasmā na añño koci niyāmeti,",
  "atk-abh02a15:131_20": "upari tiṇṇaṁ maggānaṁ vipassanāva niyāmeti.",
  "atk-abh02a15:131_21": "Sace hi tesaṁ vipassanā tikkhā sūrā hutvā vahati,",
  "atk-abh02a15:131_22": "ekaṁyeva bhavaṁ nibbattetvā arahattaṁ patvā parinibbāti.",
  "atk-abh02a15:131_23": "Tato mandatarapañño dutiye vā tatiye vā catutthe vā pañcame vā chaṭṭhe vā bhave arahattaṁ patvā parinibbāti.",
  "atk-abh02a15:131_24": "Sabbamandapañño sattamaṁ bhavaṁ nibbattetvā arahattaṁ pāpuṇāti,",
  "atk-abh02a15:131_25": "aṭṭhame bhave paṭisandhi na hoti.",
  "atk-abh02a15:131_26": "Iti sammāsambuddhena gahitaṁ nāmamattametaṁ.",
  "atk-abh02a15:131_27": "Satthā hi buddhatulāya tuletvā sabbaññutañāṇena paricchinditvā ‘ayaṁ puggalo sabbamahāpañño tikkhavipassako",
  "atk-abh02a15:131_28": "ekameva bhavaṁ nibbattetvā arahattaṁ gaṇhissatī’ti ‘ekabījī’ti nāmaṁ akāsi;",
  "atk-abh02a15:131_29": "‘ayaṁ puggalo dutiyaṁ, tatiyaṁ,",
  "atk-abh02a15:131_30": "catutthaṁ, pañcamaṁ,",
  "atk-abh02a15:131_31": "chaṭṭhaṁ bhavaṁ nibbattetvā arahattaṁ gaṇhissatī’ti ‘kolaṁkolo’ti nāmaṁ akāsi;",
  "atk-abh02a15:131_32": "‘ayaṁ puggalo sattamaṁ bhavaṁ nibbattetvā arahattaṁ gaṇhissatī’ti ‘sattakkhattuparamo’ti nāmaṁ akāsi.",
  "atk-abh02a15:132_0": "Koci pana puggalo sattannaṁ bhavānaṁ niyato nāma natthi.",
  "atk-abh02a15:132_1": "Ariyasāvako pana yena kenacipi ākārena mandapañño samāno aṭṭhamaṁ bhavaṁ appatvā antarāva parinibbāti.",
  "atk-abh02a15:132_2": "Sakkasadisopi vaṭṭābhirato sattamaṁyeva bhavaṁ gacchati.",
  "atk-abh02a15:132_3": "Sattame bhave sabbakārena pamādavihārinopi vipassanāñāṇaṁ paripākaṁ gacchati.",
  "atk-abh02a15:132_4": "Appamattakepi ārammaṇe nibbinditvā nibbutiṁ pāpuṇāti.",
  "atk-abh02a15:132_5": "Sacepi hissa sattame bhave niddaṁ vā okkamantassa,",
  "atk-abh02a15:132_6": "parammukhaṁ vā gacchantassa,",
  "atk-abh02a15:132_7": "pacchato ṭhatvā tikhiṇena asinā kocideva sīsaṁ pāteyya,",
  "atk-abh02a15:132_8": "udake vā osādetvā māreyya,",
  "atk-abh02a15:132_9": "asani vā panassa sīse pateyya,",
  "atk-abh02a15:132_10": "evarūpepi kāle sappaṭisandhikā kālaṁkiriyā nāma na hoti,",
  "atk-abh02a15:132_11": "arahattaṁ patvāva parinibbāti.",
  "atk-abh02a15:132_12": "Tena vuttaṁ –",
  "atk-abh02a15:132_13": "“aṭṭhamaṁ bhavaṁ nibbatteyya –",
  "atk-abh02a15:132_14": "netaṁ ṭhānaṁ vijjatī”ti.",
  "atk-abh02a15:133_0": "Ekissā lokadhātuyāti dasasahassilokadhātuyā.",
  "atk-abh02a15:133_1": "Tīṇi hi khettāni –",
  "atk-abh02a15:133_2": "jātikhettaṁ,",
  "atk-abh02a15:133_3": "āṇākhettaṁ,",
  "atk-abh02a15:133_4": "visayakkhettanti.",
  "atk-abh02a15:133_5": "Tattha ‘jātikkhettaṁ’ nāma dasasahassilokadhātu.",
  "atk-abh02a15:133_6": "Sā hi tathāgatassa mātukucchiokkamanakāle,",
  "atk-abh02a15:133_7": "nikkhamanakāle,",
  "atk-abh02a15:133_8": "sambodhikāle,",
  "atk-abh02a15:133_9": "dhammacakkapavattane,",
  "atk-abh02a15:133_10": "āyusaṅkhāravossajjane,",
  "atk-abh02a15:133_11": "parinibbāne ca kampati.",
  "atk-abh02a15:133_12": "Koṭisatasahassacakkavāḷaṁ pana ‘āṇākhettaṁ’ nāma.",
  "atk-abh02a15:133_13": "Āṭānāṭiyamoraparittadhajaggaparittaratanaparittādīnañhi ettha āṇā vattati.",
  "atk-abh02a15:133_14": "‘Visayakhettassa’ pana parimāṇaṁ natthi.",
  "atk-abh02a15:133_15": "Buddhānañhi “yāvatakaṁ ñāṇaṁ tāvatakaṁ ñeyyaṁ,",
  "atk-abh02a15:133_16": "yāvatakaṁ ñeyyaṁ tāvatakaṁ ñāṇaṁ,",
  "atk-abh02a15:133_17": "ñāṇapariyantikaṁ ñeyyaṁ,",
  "atk-abh02a15:133_18": "ñeyyapariyantikaṁ ñāṇa”nti vacanato avisayo nāma natthi.",
  "atk-abh02a15:134_0": "Imesu pana tīsu khettesu,",
  "atk-abh02a15:134_1": "ṭhapetvā imaṁ cakkavāḷaṁ,",
  "atk-abh02a15:134_2": "aññasmiṁ cakkavāḷe buddhā uppajjantīti suttaṁ natthi,",
  "atk-abh02a15:134_3": "na uppajjantīti pana atthi.",
  "atk-abh02a15:134_4": "Tīṇi piṭakāni –",
  "atk-abh02a15:134_5": "vinayapiṭakaṁ,",
  "atk-abh02a15:134_6": "suttantapiṭakaṁ,",
  "atk-abh02a15:134_7": "abhidhammapiṭakanti.",
  "atk-abh02a15:134_8": "Tisso saṅgītiyo –",
  "atk-abh02a15:134_9": "mahākassapattherassa saṅgīti,",
  "atk-abh02a15:134_10": "yasattherassa saṅgīti,",
  "atk-abh02a15:134_11": "moggaliputtatissattherassa saṅgītīti.",
  "atk-abh02a15:134_12": "Imā tisso saṅgītiyo āruḷhe tepiṭake buddhavacane imaṁ cakkavāḷaṁ muñcitvā aññattha buddhā uppajjantīti suttaṁ natthi,",
  "atk-abh02a15:134_13": "nuppajjantīti pana atthi.",
  "atk-abh02a15:135_0": "Apubbaṁ acarimanti apure apacchā;",
  "atk-abh02a15:135_1": "ekato nuppajjanti,",
  "atk-abh02a15:135_2": "pure vā pacchā vā uppajjantīti vuttaṁ hoti.",
  "atk-abh02a15:135_3": "Tattha bodhipallaṅke “bodhiṁ appatvā na uṭṭhahissāmī”ti nisinnakālato paṭṭhāya yāva mātukucchismiṁ paṭisandhiggahaṇaṁ tāva pubbenti na veditabbaṁ.",
  "atk-abh02a15:135_4": "Bodhisattassa hi paṭisandhiggahaṇe dasasahassacakkavāḷakampaneneva jātikkhettapariggaho kato,",
  "atk-abh02a15:135_5": "aññassa buddhassa uppatti nivāritā hoti.",
  "atk-abh02a15:135_6": "Parinibbānato paṭṭhāya ca yāva sāsapamattāpi dhātuyo tiṭṭhanti tāva pacchāti na veditabbaṁ.",
  "atk-abh02a15:135_7": "Dhātūsu hi ṭhitāsu buddhā ṭhitāva honti.",
  "atk-abh02a15:135_8": "Tasmā etthantare aññassa buddhassa uppatti nivāritāva hoti,",
  "atk-abh02a15:135_9": "dhātuparinibbāne pana jāte aññassa buddhassa uppatti na nivāritā.",
  "atk-abh02a15:136_0": "Tīṇihi antaradhānāni nāma –",
  "atk-abh02a15:136_1": "pariyattiantaradhānaṁ,",
  "atk-abh02a15:136_2": "paṭivedhaantaradhānaṁ,",
  "atk-abh02a15:136_3": "paṭipattiantaradhānanti.",
  "atk-abh02a15:136_4": "Tattha ‘pariyattī’ti tīṇi piṭakāni;",
  "atk-abh02a15:136_5": "‘paṭivedho’ti saccapaṭivedho;",
  "atk-abh02a15:136_6": "‘paṭipattī’ti paṭipadā.",
  "atk-abh02a15:136_7": "Tattha paṭivedho ca paṭipatti ca hotipi na hotipi.",
  "atk-abh02a15:136_8": "Ekasmiñhi kāle paṭivedhakarā bhikkhū bahū honti;",
  "atk-abh02a15:136_9": "‘esa bhikkhu puthujjano’ti aṅguliṁ pasāretvā dassetabbo hoti.",
  "atk-abh02a15:136_10": "Imasmiṁyeva dīpe ekavāraṁ kira puthujjanabhikkhu nāma nāhosi.",
  "atk-abh02a15:136_11": "Paṭipattipūrakāpi kadāci bahū honti,",
  "atk-abh02a15:136_12": "kadāci appā.",
  "atk-abh02a15:136_13": "Iti paṭivedho ca paṭipatti ca hotipi na hotipi.",
  "atk-abh02a15:137_0": "Sāsanaṭṭhitiyā pana pariyattiyeva pamāṇaṁ.",
  "atk-abh02a15:137_1": "Paṇḍito hi tepiṭakaṁ sutvā dvepi pūreti.",
  "atk-abh02a15:137_2": "Yathā amhākaṁ bodhisatto āḷārassa santike pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṁ pucchi,",
  "atk-abh02a15:137_3": "so ‘na jānāmī’ti āha;",
  "atk-abh02a15:137_4": "tato udakassa santikaṁ gantvā adhigatavisesaṁ saṁsandetvā nevasaññānāsaññāyatanassa parikammaṁ pucchi;",
  "atk-abh02a15:137_5": "so ācikkhi;",
  "atk-abh02a15:137_6": "tassa vacanasamanantarameva mahāsatto taṁ sampādesi;",
  "atk-abh02a15:137_7": "evameva paññavā bhikkhu pariyattiṁ sutvā dvepi pūreti.",
  "atk-abh02a15:137_8": "Tasmā pariyattiyā ṭhitāya sāsanaṁ ṭhitaṁ hoti.",
  "atk-abh02a15:137_9": "Yadā pana sā antaradhāyati tadā paṭhamaṁ abhidhammapiṭakaṁ nassati.",
  "atk-abh02a15:137_10": "Tattha paṭṭhānaṁ sabbapaṭhamaṁ antaradhāyati.",
  "atk-abh02a15:137_11": "Anukkamena pacchā dhammasaṅgaho.",
  "atk-abh02a15:137_12": "Tasmiṁ antarahite itaresu dvīsu piṭakesu ṭhitesu sāsanaṁ ṭhitameva hoti.",
  "atk-abh02a15:138_0": "Tattha suttantapiṭake antaradhāyamāne paṭhamaṁ aṅguttaranikāyo ekādasakato paṭṭhāya yāva ekakā antaradhāyati.",
  "atk-abh02a15:138_1": "Tadanantaraṁ saṁyuttanikāyo cakkapeyyālato paṭṭhāya yāva oghataraṇā antaradhāyati.",
  "atk-abh02a15:138_2": "Tadanantaraṁ majjhimanikāyo indriyabhāvanato paṭṭhāya yāva mūlapariyāyā antaradhāyati.",
  "atk-abh02a15:138_3": "Tadanantaraṁ dīghanikāyo dasuttarato paṭṭhāya yāva brahmajālā antaradhāyati.",
  "atk-abh02a15:138_4": "Ekissāpi dvinnampi gāthānaṁ pucchā addhānaṁ gacchati;",
  "atk-abh02a15:138_5": "sāsanaṁ dhāretuṁ na sakkoti sabhiyapucchā viya āḷavakapucchā viya ca.",
  "atk-abh02a15:138_6": "Etā kira kassapabuddhakālikā antarā sāsanaṁ dhāretuṁ nāsakkhiṁsu.",
  "atk-abh02a15:139_0": "Dvīsu pana piṭakesu antarahitesupi vinayapiṭake ṭhite sāsanaṁ tiṭṭhati.",
  "atk-abh02a15:139_1": "Parivārakhandhakesu antarahitesu ubhatovibhaṅge ṭhite ṭhitameva hoti.",
  "atk-abh02a15:139_2": "Ubhatovibhaṅge antarahite mātikāya ṭhitāyapi ṭhitameva hoti.",
  "atk-abh02a15:139_3": "Mātikāya antarahitāya pātimokkhapabbajjāupasampadāsu ṭhitāsu sāsanaṁ tiṭṭhati.",
  "atk-abh02a15:139_4": "Liṅgaṁ addhānaṁ gacchati.",
  "atk-abh02a15:139_5": "Setavatthasamaṇavaṁso pana kassapabuddhakālato paṭṭhāya sāsanaṁ dhāretuṁ nāsakkhi.",
  "atk-abh02a15:139_6": "Pacchimakassa pana saccapaṭivedhato pacchimakassa sīlabhedato ca paṭṭhāya sāsanaṁ osakkitaṁ nāma hoti.",
  "atk-abh02a15:139_7": "Tato paṭṭhāya aññassa buddhassa uppatti na vāritā.",
  "atk-abh02a15:140_0": "Tīṇiparinibbānāni nāma –",
  "atk-abh02a15:140_1": "kilesaparinibbānaṁ,",
  "atk-abh02a15:140_2": "khandhaparinibbānaṁ,",
  "atk-abh02a15:140_3": "dhātuparinibbānanti.",
  "atk-abh02a15:140_4": "Tattha ‘kilesaparinibbānaṁ’ bodhipallaṅke ahosi,",
  "atk-abh02a15:140_5": "‘khandhaparinibbānaṁ’ kusinārāyaṁ,",
  "atk-abh02a15:140_6": "‘dhātuparinibbānaṁ’ anāgate bhavissati.",
  "atk-abh02a15:140_7": "Sāsanassa kira osakkanakāle imasmiṁ tambapaṇṇidīpe dhātuyo sannipatitvā mahācetiyaṁ gamissanti,",
  "atk-abh02a15:140_8": "mahācetiyato nāgadīpe rājāyatanacetiyaṁ,",
  "atk-abh02a15:140_9": "tato mahābodhipallaṅkaṁ gamissanti.",
  "atk-abh02a15:140_10": "Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.",
  "atk-abh02a15:140_11": "Sāsapamattāpi dhātu na antarā nassissati.",
  "atk-abh02a15:140_12": "Sabbā dhātuyo mahābodhipallaṅke rāsibhūtā suvaṇṇakkhandho viya ekaghanā hutvā chabbaṇṇaraṁsiyo vissajjessanti.",
  "atk-abh02a15:140_13": "Tā dasasahassilokadhātuṁ pharissanti.",
  "atk-abh02a15:140_14": "Tato dasasahassacakkavāḷadevatā sannipatitvā “ajja satthā parinibbāti,",
  "atk-abh02a15:140_15": "ajja sāsanaṁ osakkati,",
  "atk-abh02a15:140_16": "pacchimadassanaṁ dāni idaṁ amhāka”nti dasabalassa parinibbutadivasato mahantataraṁ kāruññaṁ karissanti.",
  "atk-abh02a15:140_17": "Ṭhapetvā anāgāmikhīṇāsave avasesā sakabhāvena sandhāretuṁ na sakkhissanti.",
  "atk-abh02a15:140_18": "Dhātūsu tejodhātu uṭṭhahitvā yāva brahmalokā uggacchissati.",
  "atk-abh02a15:140_19": "Sāsapamattāyapi dhātuyā sati ekajālāva bhavissati;",
  "atk-abh02a15:140_20": "dhātūsu pariyādānaṁ gatāsu pacchijjissati.",
  "atk-abh02a15:140_21": "Evaṁ mahantaṁ ānubhāvaṁ dassetvā dhātūsu antarahitāsu sāsanaṁ antarahitaṁ nāma hoti.",
  "atk-abh02a15:140_22": "Yāva evaṁ na antaradhāyati tāva acarimaṁ nāma hoti.",
  "atk-abh02a15:140_23": "Evaṁ apubbaṁ acarimaṁ uppajjeyyuṁ –",
  "atk-abh02a15:140_24": "netaṁ ṭhānaṁ vijjati.",
  "atk-abh02a15:141_0": "Kasmā pana apubbaṁ acarimaṁ na uppajjantīti?",
  "atk-abh02a15:141_1": "Anacchariyattā.",
  "atk-abh02a15:141_2": "Buddhā hi acchariyamanussā, yathāha –",
  "atk-abh02a15:141_3": "“ekapuggalo,",
  "atk-abh02a15:141_4": "bhikkhave,",
  "atk-abh02a15:141_5": "loke upajjamāno uppajjati acchariyamanusso.",
  "atk-abh02a15:141_6": "Katamo ekapuggalo?",
  "atk-abh02a15:141_7": "Tathāgato,",
  "atk-abh02a15:141_8": "bhikkhave,",
  "atk-abh02a15:141_9": "arahaṁ sammāsambuddho”ti.",
  "atk-abh02a15:141_10": "Yadi ca dve vā cattāro vā aṭṭha vā soḷasa vā ekato uppajjeyyuṁ,",
  "atk-abh02a15:141_11": "na acchariyā bhaveyyuṁ.",
  "atk-abh02a15:141_12": "Ekasmiñhi vihāre dvinnaṁ cetiyānampi lābhasakkāro uḷāro na hoti,",
  "atk-abh02a15:141_13": "bhikkhūpi bahutāya na acchariyā jātā,",
  "atk-abh02a15:141_14": "evaṁ buddhāpi bhaveyyuṁ;",
  "atk-abh02a15:141_15": "tasmā nuppajjanti.",
  "atk-abh02a15:141_16": "Desanāya ca visesābhāvato.",
  "atk-abh02a15:141_17": "Yañhi satipaṭṭhānādibhedaṁ dhammaṁ eko deseti,",
  "atk-abh02a15:141_18": "aññena uppajjitvāpi sova desetabbo siyā.",
  "atk-abh02a15:141_19": "Tato anacchariyo siyā.",
  "atk-abh02a15:141_20": "Ekasmiṁ pana dhammaṁ desente desanāpi acchariyā hoti.",
  "atk-abh02a15:141_21": "Vivādabhāvato ca.",
  "atk-abh02a15:141_22": "Bahūsu ca buddhesu uppannesu bahūnaṁ ācariyānaṁ antevāsikā viya ‘amhākaṁ buddho pāsādiko,",
  "atk-abh02a15:141_23": "amhākaṁ buddho madhurassaro lābhī puññavā’ti vivadeyyuṁ;",
  "atk-abh02a15:141_24": "tasmāpi evaṁ nuppajjanti.",
  "atk-abh02a15:142_0": "Apicetaṁ kāraṇaṁ milindaraññā puṭṭhena nāgasenattherena vitthāritameva. Vuttañhi tattha –",
  "atk-abh02a15:143_0": "“Bhante nāgasena,",
  "atk-abh02a15:143_1": "bhāsitampetaṁ bhagavatā –",
  "atk-abh02a15:143_2": "“aṭṭhānametaṁ,",
  "atk-abh02a15:143_3": "bhikkhave,",
  "atk-abh02a15:143_4": "anavakāso yaṁ ekissā lokadhātuyā dve arahanto sammāsambuddhā apubbaṁ acarimaṁ uppajjeyyuṁ –",
  "atk-abh02a15:143_5": "netaṁ ṭhānaṁ vijjatī”ti.",
  "atk-abh02a15:143_6": "Desentā ca,",
  "atk-abh02a15:143_7": "bhante nāgasena,",
  "atk-abh02a15:143_8": "sabbepi tathāgatā sattatiṁsa bodhipakkhiyadhamme desenti,",
  "atk-abh02a15:143_9": "kathayamānā ca cattāri ariyasaccāni kathenti,",
  "atk-abh02a15:143_10": "sikkhāpentā ca tīsu sikkhāsu sikkhāpenti,",
  "atk-abh02a15:143_11": "anusāsamānā ca appamādapaṭipattiyaṁ anusāsanti. Yadi,",
  "atk-abh02a15:143_12": "bhante nāgasena,",
  "atk-abh02a15:143_13": "sabbesampi tathāgatānaṁ ekā desanā ekā kathā ekā sikkhā ekānusiṭṭhi,",
  "atk-abh02a15:143_14": "kena kāraṇena dve tathāgatā ekakkhaṇe nuppajjanti?",
  "atk-abh02a15:143_15": "Ekenapi tāva buddhuppādena ayaṁ loko obhāsajāto.",
  "atk-abh02a15:143_16": "Yadi dutiyo buddho bhaveyya,",
  "atk-abh02a15:143_17": "dvinnaṁ pabhāya ayaṁ loko bhiyyoso mattāya obhāsajāto bhaveyya.",
  "atk-abh02a15:143_18": "Ovadantā ca dve tathāgatā sukhaṁ ovadeyyuṁ,",
  "atk-abh02a15:143_19": "anusāsamānā ca sukhaṁ anusāseyyuṁ.",
  "atk-abh02a15:143_20": "Tattha me kāraṇaṁ dassehi yathāhaṁ nissaṁsayo bhaveyya”nti.",
  "atk-abh02a15:144_0": "“Ayaṁ, mahārāja,",
  "atk-abh02a15:144_1": "dasasahassī lokadhātu ekabuddhadhāraṇī,",
  "atk-abh02a15:144_2": "ekasseva tathāgatassa guṇaṁ dhāreti.",
  "atk-abh02a15:144_3": "Yadi dutiyo buddho uppajjeyya,",
  "atk-abh02a15:144_4": "nāyaṁ dasasahassī lokadhātu dhāreyya,",
  "atk-abh02a15:144_5": "caleyya kampeyya nameyya onameyya vinameyya vikireyya vidhameyya viddhaṁseyya,",
  "atk-abh02a15:144_6": "na ṭhānamupagaccheyya.",
  "atk-abh02a15:145_0": "“Yathā, mahārāja,",
  "atk-abh02a15:145_1": "nāvā ekapurisasandhāraṇī bhaveyya,",
  "atk-abh02a15:145_2": "ekasmiṁ purise abhirūḷhe sā nāvā samupādikā bhaveyya.",
  "atk-abh02a15:145_3": "Atha dutiyo puriso āgaccheyya tādiso āyunā vaṇṇena vayena pamāṇena kisathūlena sabbaṅgapaccaṅgena.",
  "atk-abh02a15:145_4": "So taṁ nāvaṁ abhirūheyya. Apinu sā, mahārāja,",
  "atk-abh02a15:145_5": "nāvā dvinnampi dhāreyyā”ti? “Na hi, bhante,",
  "atk-abh02a15:145_6": "caleyya kampeyya nameyya onameyya vinameyya vikireyya vidhameyya viddhaṁseyya,",
  "atk-abh02a15:145_7": "na ṭhānamupagaccheyya,",
  "atk-abh02a15:145_8": "osīdeyya udake”ti.",
  "atk-abh02a15:145_9": "“Evameva kho, mahārāja,",
  "atk-abh02a15:145_10": "ayaṁ dasasahassī lokadhātu ekabuddhadhāraṇī ekasseva tathāgatassa guṇaṁ dhāreti.",
  "atk-abh02a15:145_11": "Yadi dutiyo buddho uppajjeyya,",
  "atk-abh02a15:145_12": "nāyaṁ dasasahassī lokadhātu dhāreyya,",
  "atk-abh02a15:145_13": "caleyya…pe…",
  "atk-abh02a15:145_14": "na ṭhānamupagaccheyya.",
  "atk-abh02a15:146_0": "“Yathā vā pana, mahārāja,",
  "atk-abh02a15:146_1": "puriso yāvadatthaṁ bhojanaṁ bhuñjeyya chādentaṁ yāvakaṇṭhamabhipūrayitvā.",
  "atk-abh02a15:146_2": "So tato pīṇito paripuṇṇo nirantaro tandīgato anonamitadaṇḍajāto punadeva tattakaṁ bhojanaṁ bhuñjeyya.",
  "atk-abh02a15:146_3": "Apinu kho so, mahārāja,",
  "atk-abh02a15:146_4": "puriso sukhito bhaveyyā”ti? “Na hi, bhante,",
  "atk-abh02a15:146_5": "sakiṁ bhuttova mareyyā”ti.",
  "atk-abh02a15:146_6": "Evameva kho, mahārāja,",
  "atk-abh02a15:146_7": "ayaṁ dasasahassī lokadhātu ekabuddhadhāraṇī…pe…",
  "atk-abh02a15:146_8": "na ṭhānamupagaccheyyā”ti.",
  "atk-abh02a15:147_0": "“Kiṁ nu kho,",
  "atk-abh02a15:147_1": "bhante nāgasena,",
  "atk-abh02a15:147_2": "atidhammabhārena pathavī calatī”ti? “Idha, mahārāja,",
  "atk-abh02a15:147_3": "dve sakaṭā ratanaparipūritā bhaveyyuṁ yāvasmā mukhasamā.",
  "atk-abh02a15:147_4": "Eka sakaṭato ratanaṁ gahetvā ekamhi sakaṭe ākireyyuṁ.",
  "atk-abh02a15:147_5": "Apinu taṁ, mahārāja,",
  "atk-abh02a15:147_6": "sakaṭaṁ dvinnampi sakaṭānaṁ ratanaṁ dhāreyyā”ti? “Na hi, bhante,",
  "atk-abh02a15:147_7": "nābhipi tassa caleyya,",
  "atk-abh02a15:147_8": "arāpi tassa bhijjeyyuṁ,",
  "atk-abh02a15:147_9": "nemipi tassa opateyya,",
  "atk-abh02a15:147_10": "akkhopi tassa bhijjeyyā”ti.",
  "atk-abh02a15:147_11": "“Kinnu kho, mahārāja,",
  "atk-abh02a15:147_12": "atiratanabhārena sakaṭaṁ bhijjatī”ti? “Āma,",
  "atk-abh02a15:147_13": "bhante”ti.",
  "atk-abh02a15:147_14": "“Evameva kho, mahārāja,",
  "atk-abh02a15:147_15": "atidhammabhārena pathavī calatīti.",
  "atk-abh02a15:148_0": "“Apica, mahārāja,",
  "atk-abh02a15:148_1": "imaṁ kāraṇaṁ buddhabalaparidīpanāya osāritaṁ.",
  "atk-abh02a15:148_2": "Aññampi tattha patirūpaṁ kāraṇaṁ suṇohi yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-abh02a15:148_3": "dve sammāsambuddhā ekakkhaṇe uppajjeyyuṁ,",
  "atk-abh02a15:148_4": "parisāya vivādo uppajjeyya –",
  "atk-abh02a15:148_5": "‘tumhākaṁ buddho,",
  "atk-abh02a15:148_6": "amhākaṁ buddho’ti ubhatopakkhajātā bhaveyyuṁ. Yathā, mahārāja,",
  "atk-abh02a15:148_7": "dvinnaṁ balavāmaccānaṁ parisāya vivādo uppajjeyya –",
  "atk-abh02a15:148_8": "‘tumhākaṁ amacco,",
  "atk-abh02a15:148_9": "amhākaṁ amacco’ti ubhatopakkhajātā honti;",
  "atk-abh02a15:148_10": "evameva kho, mahārāja,",
  "atk-abh02a15:148_11": "yadi dve sammāsambuddhā ekakkhaṇe uppajjeyyuṁ,",
  "atk-abh02a15:148_12": "tesaṁ parisāya vivādo uppajjeyya –",
  "atk-abh02a15:148_13": "‘tumhākaṁ buddho,",
  "atk-abh02a15:148_14": "amhākaṁ buddho’ti ubhatopakkhajātā bhaveyyuṁ.",
  "atk-abh02a15:148_15": "Idaṁ tāva mahārāja ekaṁ kāraṇaṁ yena kāraṇena dve sammāsambuddhā ekakkhaṇe nuppajjanti.",
  "atk-abh02a15:149_0": "“Aparampi uttariṁ kāraṇaṁ suṇohi yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-abh02a15:149_1": "dve sammāsambuddhā ekakkhaṇe uppajjeyyuṁ ‘aggo buddho’ti yaṁ vacanaṁ taṁ micchā bhaveyya,",
  "atk-abh02a15:149_2": "‘jeṭṭho buddho’ti ‘seṭṭho buddho’ti ‘visiṭṭho buddho’ti ‘uttamo buddho’ti ‘pavaro buddho’ti ‘asamo buddho’ti",
  "atk-abh02a15:149_3": "‘asamasamo buddho’ti ‘appaṭisamo buddho’ti ‘appaṭibhāgī buddho’ti ‘appaṭipuggalo buddho’ti yaṁ vacanaṁ",
  "atk-abh02a15:149_4": "taṁ micchā bhaveyya.",
  "atk-abh02a15:149_5": "Idampi kho tvaṁ, mahārāja,",
  "atk-abh02a15:149_6": "kāraṇaṁ tathato sampaṭiccha yena kāraṇena dve sammāsambuddhā ekakkhaṇe nuppajjanti.",
  "atk-abh02a15:150_0": "“Apica, mahārāja,",
  "atk-abh02a15:150_1": "buddhānaṁ bhagavantānaṁ sabhāvapakati esā yaṁ ekoyeva buddho loke uppajjati.",
  "atk-abh02a15:150_2": "Kasmā kāraṇā?",
  "atk-abh02a15:150_3": "Mahantattā sabbaññubuddhaguṇānaṁ. Aññampi, mahārāja,",
  "atk-abh02a15:150_4": "yaṁ loke mahantaṁ taṁ ekaṁyeva hoti. Pathavī, mahārāja, mahantā,",
  "atk-abh02a15:150_5": "sā ekāyeva;",
  "atk-abh02a15:150_6": "sāgaro mahanto,",
  "atk-abh02a15:150_7": "so ekoyeva;",
  "atk-abh02a15:150_8": "sineru girirājā mahanto,",
  "atk-abh02a15:150_9": "so ekoyeva;",
  "atk-abh02a15:150_10": "ākāso mahanto,",
  "atk-abh02a15:150_11": "so ekoyeva;",
  "atk-abh02a15:150_12": "sakko mahanto,",
  "atk-abh02a15:150_13": "so ekoyeva;",
  "atk-abh02a15:150_14": "mahābrahmā mahanto,",
  "atk-abh02a15:150_15": "so ekoyeva;",
  "atk-abh02a15:150_16": "tathāgato arahaṁ sammāsambuddho mahanto,",
  "atk-abh02a15:150_17": "so ekoyeva lokasmiṁ.",
  "atk-abh02a15:150_18": "Yattha te uppajjanti tattha aññesaṁ okāso na hoti. Tasmā, mahārāja,",
  "atk-abh02a15:150_19": "tathāgato arahaṁ sammāsambuddho ekoyeva loke uppajjatī”ti.",
  "atk-abh02a15:151_0": "“Sukathito, bhante nāgasena, pañho opammehi kāraṇehī”ti.",
  "atk-abh02a15:152_0": "Ekissālokadhātuyāti ekasmiṁ cakkavāḷe.",
  "atk-abh02a15:152_1": "Heṭṭhā imināva padena dasa cakkavāḷasahassāni gahitāni.",
  "atk-abh02a15:152_2": "Tānipi ekacakkavāḷeneva paricchindituṁ vaṭṭanti.",
  "atk-abh02a15:152_3": "Buddhā hi uppajjamānā imasmiṁyeva cakkavāḷe uppajjanti;",
  "atk-abh02a15:152_4": "uppajjanaṭṭhāne pana vārite ito aññesu cakkavāḷesu na uppajjantīti vāritameva hoti.",
  "atk-abh02a15:152_5": "Apubbaṁ acarimanti ettha cakkaratanapātubhāvato pubbe pubbaṁ,",
  "atk-abh02a15:152_6": "tasseva antaradhānato pacchā carimaṁ.",
  "atk-abh02a15:152_7": "Tattha dvidhā cakkaratanassa antaradhānaṁ hoti –",
  "atk-abh02a15:152_8": "cakkavattino kālakiriyāya vā pabbajjāya vā.",
  "atk-abh02a15:152_9": "Antaradhāyamānañca pana taṁ kālakiriyato vā pabbajjato vā sattame divase antaradhāyati.",
  "atk-abh02a15:152_10": "Tato paraṁ cakkavattino pātubhāvo avārito.",
  "atk-abh02a15:152_11": "Kasmā pana ekacakkavāḷe dve cakkavattino nuppajjantīti?",
  "atk-abh02a15:152_12": "Vivādupacchedato anacchariyabhāvato cakkaratanassa mahānubhāvato ca.",
  "atk-abh02a15:152_13": "Dvīsu hi uppajjantesu ‘amhākaṁ rājā mahanto,",
  "atk-abh02a15:152_14": "amhākaṁ rājā mahanto’ti vivādo uppajjeyya.",
  "atk-abh02a15:152_15": "‘Ekasmiṁ dīpe cakkavattī,",
  "atk-abh02a15:152_16": "ekasmiṁ dīpe cakkavattī’ti ca anacchariyo bhaveyya.",
  "atk-abh02a15:152_17": "Yo cāyaṁ cakkaratanassa dvisahassadīpaparivāresu catūsu mahādīpesu issariyānuppadānasamattho mahānubhāvo,",
  "atk-abh02a15:152_18": "so parihāyeyya.",
  "atk-abh02a15:152_19": "Iti vivādupacchedato anacchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-abh02a15:153_0": "Yaṁ ittho arahaṁ assa sammāsambuddhoti ettha tiṭṭhatu tāva sabbaññuguṇe nibbattetvā lokattāraṇasamattho buddhabhāvo,",
  "atk-abh02a15:153_1": "paṇidhānamattampi itthiyā na sampajjati.",
  "atk-abh02a15:154_0": "“Manussattaṁ liṅgasampatti, hetu satthāradassanaṁ;",
  "atk-abh02a15:155_0": "Pabbajjā guṇasampatti, adhikāro ca chandatā;",
  "atk-abh02a15:156_0": "Aṭṭhadhammasamodhānā, abhinīhāro samijjhatī”ti. ;",
  "atk-abh02a15:157_0": "Imāni hi paṇidhānasampattikāraṇāni.",
  "atk-abh02a15:157_1": "Iti paṇidhānampi sampādetuṁ asamatthāya itthiyā kuto buddhabhāvoti “aṭṭhānametaṁ,",
  "atk-abh02a15:157_2": "anavakāso yaṁ itthī arahaṁ assa sammāsambuddho”ti vuttaṁ.",
  "atk-abh02a15:157_3": "Sabbākāraparipūro vā puññussayo sabbākāraparipūrameva attabhāvaṁ nibbattetīti purisova arahaṁ hoti sammāsambuddho.",
  "atk-abh02a15:158_0": "Yaṁitthī rājā assa cakkavattītiādīsupi yasmā itthiyā kosohitavatthaguyhādīnaṁ abhāvena lakkhaṇāni na paripūrenti,",
  "atk-abh02a15:158_1": "itthiratanabhāvena sattaratanasamaṅgitā na sampajjati,",
  "atk-abh02a15:158_2": "sabbamanussehi ca adhiko attabhāvo na hoti,",
  "atk-abh02a15:158_3": "tasmā “aṭṭhānametaṁ anavakāso yaṁ itthī rājā assa cakkavattī”ti vuttaṁ.",
  "atk-abh02a15:158_4": "Yasmā ca sakkattādīnipi tīṇi ṭhānāni uttamāni,",
  "atk-abh02a15:158_5": "itthiliṅgañca hīnaṁ,",
  "atk-abh02a15:158_6": "tasmā tassā sakkattādīnipi paṭisiddhāni.",
  "atk-abh02a15:158_7": "Nanu ca yathā itthiliṅgaṁ evaṁ purisaliṅgampi brahmaloke natthi,",
  "atk-abh02a15:158_8": "tasmā “yaṁ puriso brahmattaṁ kāreyya –",
  "atk-abh02a15:158_9": "ṭhānametaṁ vijjatī”tipi na vattabbaṁ siyāti?",
  "atk-abh02a15:158_10": "No na vattabbaṁ. Kasmā?",
  "atk-abh02a15:158_11": "Idha purisassa tattha nibbattanato.",
  "atk-abh02a15:158_12": "Brahmattanti hi mahābrahmattaṁ adhippetaṁ.",
  "atk-abh02a15:158_13": "Itthī ca idha jhānaṁ bhāvetvā kālaṁ katvā brahmapārisajjānaṁ sahabyataṁ upapajjati,",
  "atk-abh02a15:158_14": "na mahābrahmānaṁ.",
  "atk-abh02a15:158_15": "Puriso pana tattha na uppajjatīti na vattabbo.",
  "atk-abh02a15:158_16": "Samānepi cettha ubhayaliṅgābhāve purisasaṇṭhānāva brahmāno,",
  "atk-abh02a15:158_17": "na itthisaṇṭhānā.",
  "atk-abh02a15:158_18": "Tasmā suvuttamevetaṁ.",
  "atk-abh02a15:159_0": "Kāyaduccaritassātiādīsu yathā nimbabījakosātakībījādīni madhuraṁ phalaṁ na nibbattenti,",
  "atk-abh02a15:159_1": "asātaṁ amadhurameva nibbattenti,",
  "atk-abh02a15:159_2": "evaṁ kāyaduccaritādīni madhuraṁ vipākaṁ na nibbattenti,",
  "atk-abh02a15:159_3": "amadhurameva nibbattenti.",
  "atk-abh02a15:159_4": "Yathā ca ucchubījasālibījādīni madhuraṁ sādhurasameva phalaṁ nibbattenti,",
  "atk-abh02a15:159_5": "na asātaṁ kaṭukaṁ,",
  "atk-abh02a15:159_6": "evaṁ kāyasucaritādīni madhurameva vipākaṁ nibbattenti,",
  "atk-abh02a15:159_7": "na amadhuraṁ.",
  "atk-abh02a15:159_8": "Vuttampi cetaṁ –",
  "atk-abh02a15:160_0": "“Yādisaṁ vapate bījaṁ, tādisaṁ harate phalaṁ;",
  "atk-abh02a15:161_0": "Kalyāṇakārī kalyāṇaṁ, pāpakārī ca pāpakanti. ;",
  "atk-abh02a15:162_0": "Tasmā “aṭṭhānametaṁ anavakāso, yaṁ kāyaduccaritassā”tiādi vuttaṁ.",
  "atk-abh02a15:163_0": "Kāyaduccaritasamaṅgītiādīsu samaṅgīti pañcavidhā samaṅgitā –",
  "atk-abh02a15:163_1": "āyūhanasamaṅgitā,",
  "atk-abh02a15:163_2": "cetanāsamaṅgitā,",
  "atk-abh02a15:163_3": "kammasamaṅgitā,",
  "atk-abh02a15:163_4": "vipākasamaṅgitā,",
  "atk-abh02a15:163_5": "upaṭṭhānasamaṅgitāti.",
  "atk-abh02a15:163_6": "Tattha kusalākusalakammāyūhanakkhaṇe ‘āyūhanasamaṅgitā’ vuccati.",
  "atk-abh02a15:163_7": "Tathā ‘cetanāsamaṅgitā’.",
  "atk-abh02a15:163_8": "Yāva pana arahattaṁ na pāpuṇanti tāva sabbepi sattā pubbe upacitaṁ vipākārahaṁ kammaṁ sandhāya kammasamaṅginoti vuccanti –",
  "atk-abh02a15:163_9": "esā ‘kammasamaṅgitā’.",
  "atk-abh02a15:163_10": "‘Vipākasamaṅgitā’ pana vipākakkhaṇeyeva veditabbā.",
  "atk-abh02a15:163_11": "Yāva pana sattā arahattaṁ na pāpuṇanti tāva tesaṁ tato tato cavitvā niraye tāva uppajjamānānaṁ aggijālalohakumbhīādīhi upaṭṭhānākārehi nirayo,",
  "atk-abh02a15:163_12": "gabbhaseyyakattaṁ āpajjamānānaṁ mātukucchi,",
  "atk-abh02a15:163_13": "devesu uppajjamānānaṁ kapparukkhavimānādīhi upaṭṭhānākārehi devalokoti evaṁ upapattinimittaṁ upaṭṭhāti.",
  "atk-abh02a15:163_14": "Iti nesaṁ iminā uppattinimittūpaṭṭhānena aparimuttattā ‘upaṭṭhānasamaṅgitā’ nāma.",
  "atk-abh02a15:163_15": "Sāva calati,",
  "atk-abh02a15:163_16": "sesā niccalā.",
  "atk-abh02a15:163_17": "Niraye hi upaṭṭhitepi devaloko upaṭṭhāti;",
  "atk-abh02a15:163_18": "devaloke upaṭṭhitepi nirayo upaṭṭhāti;",
  "atk-abh02a15:163_19": "manussaloke upaṭṭhitepi tiracchānayoni upaṭṭhāti;",
  "atk-abh02a15:163_20": "tiracchānayoniyā ca upaṭṭhitāyapi manussaloko upaṭṭhātiyeva.",
  "atk-abh02a15:164_0": "Tatridaṁ vatthu –",
  "atk-abh02a15:164_1": "soṇagiripāde kira acelavihāre soṇatthero nāma eko dhammakathiko.",
  "atk-abh02a15:164_2": "Tassa pitā sunakhavājiko nāma luddako ahosi.",
  "atk-abh02a15:164_3": "Thero taṁ paṭibāhantopi saṁvare ṭhapetuṁ asakkonto ‘mā nassi varāko’ti mahallakakāle akāmakaṁ pabbājesi.",
  "atk-abh02a15:164_4": "Tassa gilānaseyyāya nipannassa nirayo upaṭṭhāsi.",
  "atk-abh02a15:164_5": "Soṇagiripādato mahantā mahantā sunakhā āgantvā khāditukāmā viya samparivāresuṁ.",
  "atk-abh02a15:164_6": "So mahābhayabhīto “vārehi,",
  "atk-abh02a15:164_7": "tāta soṇa! Vārehi,",
  "atk-abh02a15:164_8": "tāta soṇā”ti āha.",
  "atk-abh02a15:164_9": "“Kiṁ mahātherā”ti?",
  "atk-abh02a15:164_10": "“Na passasi,",
  "atk-abh02a15:164_11": "tātā”ti taṁ pavattiṁ ācikkhi.",
  "atk-abh02a15:164_12": "Soṇatthero ‘kathañhi nāma mādisassa pitā niraye nibbattissati,",
  "atk-abh02a15:164_13": "patiṭṭhāhamassa bhavissāmī’ti sāmaṇerehi nānāpupphāni āharāpetvā cetiyaṅgaṇabodhiyaṅgaṇesu mālāsanthārapūjañca",
  "atk-abh02a15:164_14": "āsanapūjañca kāretvā pitaraṁ mañcena cetiyaṅgaṇaṁ haritvā mañce nipajjāpetvā “ayaṁ me,",
  "atk-abh02a15:164_15": "mahāthera,",
  "atk-abh02a15:164_16": "pūjā tumhākaṁ atthāya katā; ‘ayaṁ me, bhagavā,",
  "atk-abh02a15:164_17": "duggatapaṇṇākāro’ti vatvā bhagavantaṁ vanditvā cittaṁ pasādehī”ti āha.",
  "atk-abh02a15:164_18": "So mahāthero pūjaṁ disvā tathākaronto cittaṁ pasādesi.",
  "atk-abh02a15:164_19": "Tāvadevassa devaloko upaṭṭhāsi,",
  "atk-abh02a15:164_20": "nandavanacittalatāvanamissakavanaphārusakavanavimānāni ceva devanāṭakāni ca parivāretvā ṭhitāni viya ahesuṁ.",
  "atk-abh02a15:164_21": "So “apetha,",
  "atk-abh02a15:164_22": "soṇa! Apetha,",
  "atk-abh02a15:164_23": "soṇā”ti āha. “Kimidaṁ,",
  "atk-abh02a15:164_24": "mahātherā”ti? “Etā te, tāta,",
  "atk-abh02a15:164_25": "mātaro āgacchantī”ti.",
  "atk-abh02a15:164_26": "‘Thero saggo upaṭṭhito mahātherassā’ti cintesi.",
  "atk-abh02a15:164_27": "Evaṁ upaṭṭhānasamaṅgitā calatīti veditabbā.",
  "atk-abh02a15:164_28": "Etāsu samaṅgitāsu idha āyūhanacetanākammasamaṅgitāvasena “kāyaduccaritasamaṅgī”tiādi vuttaṁ.",
  "atk-abh02a15:164_29": "Sesaṁ sabbattha uttānatthamevāti.",
  "atk-abh02a15:165_0": "Paṭhamabalaniddesavaṇṇanā.",
  "atk-abh02a15:166_0": "Dutiyabalaniddeso",
  "atk-abh02a15:167_0": "810.",
  "atk-abh02a15:167_1": "Dutiyabalaniddese gatisampattipaṭibāḷhānīti gatisampattiyā paṭibāhitāni nivāritāni paṭisedhitāni.",
  "atk-abh02a15:167_2": "Sesapadesupi eseva nayo.",
  "atk-abh02a15:167_3": "Ettha ca gatisampattīti sampannā gati devaloko ca manussaloko ca.",
  "atk-abh02a15:167_4": "Gativipattīti vipannā gati cattāro apāyā.",
  "atk-abh02a15:167_5": "Upadhisampattīti attabhāvasamiddhi.",
  "atk-abh02a15:167_6": "Upadhivipattīti hīnaattabhāvatā.",
  "atk-abh02a15:167_7": "Kālasampattīti surājasumanussakālasaṅkhāto sampannakālo.",
  "atk-abh02a15:167_8": "Kālavipattīti durājadumanussakālasaṅkhāto vipannakālo.",
  "atk-abh02a15:167_9": "Payogasampattīti sammāpayogo.",
  "atk-abh02a15:167_10": "Payogavipattīti micchāpayogo.",
  "atk-abh02a15:168_0": "Tattha ekaccassa bahūni pāpakammāni honti.",
  "atk-abh02a15:168_1": "Tāni gativipattiyaṁ ṭhitassa vipacceyyuṁ.",
  "atk-abh02a15:168_2": "So pana ekena kalyāṇakammena gatisampattiyaṁ devesu vā manussesu vā nibbatto.",
  "atk-abh02a15:168_3": "Tādise ca ṭhāne akusalassa vāro natthi,",
  "atk-abh02a15:168_4": "ekantaṁ kusalasseva vāroti.",
  "atk-abh02a15:168_5": "Evamassa tāni kammāni gatisampattipaṭibāḷhāni na vipaccantīti pajānāti.",
  "atk-abh02a15:169_0": "Aparassāpi bahūni pāpakammāni honti.",
  "atk-abh02a15:169_1": "Tāni upadhivipattiyaṁ ṭhitassa vipacceyyuṁ.",
  "atk-abh02a15:169_2": "So pana ekena kalyāṇakammena upadhisampattiyaṁ ṭhito susaṇṭhitaṅgapaccaṅgo abhirūpo dassanīyo brahmavacchasadiso.",
  "atk-abh02a15:169_3": "Sacepi dāsiyā kucchismiṁ dāsajāto hoti ‘evarūpo attabhāvo kiliṭṭhakammassa nānucchaviko’ti hatthimeṇḍaassabandhakagopālakakammādīni taṁ na kārenti;",
  "atk-abh02a15:169_4": "sukhumavatthāni nivāsāpetvā bhaṇḍāgārikaṭṭhānādīsu ṭhapenti.",
  "atk-abh02a15:169_5": "Sace itthī hoti,",
  "atk-abh02a15:169_6": "hatthibhattapacanādīni na kārenti;",
  "atk-abh02a15:169_7": "vatthālaṅkāraṁ datvā sayanapālikaṁ vā naṁ karonti,",
  "atk-abh02a15:169_8": "somadevi viya vallabhaṭṭhāne vā ṭhapenti.",
  "atk-abh02a15:169_9": "Bhātikarājakāle kira gomaṁsakhādake bahujane gahetvā rañño dassesuṁ.",
  "atk-abh02a15:169_10": "Te ‘daṇḍaṁ dātuṁ sakkothā’ti puṭṭhā ‘na sakkomā’ti vadiṁsu.",
  "atk-abh02a15:169_11": "Atha ne rājaṅgaṇe sodhake akaṁsu.",
  "atk-abh02a15:169_12": "Tesaṁ ekā dhītā abhirūpā dassanīyā pāsādikā.",
  "atk-abh02a15:169_13": "Taṁ disvā rājā antepuraṁ abhinetvā vallabhaṭṭhāne ṭhapesi.",
  "atk-abh02a15:169_14": "Sesañātakāpi tassā ānubhāvena sukhaṁ jīviṁsu.",
  "atk-abh02a15:169_15": "Tādisasmiñhi attabhāve pāpakammānipi vipākaṁ dātuṁ na sakkonti.",
  "atk-abh02a15:169_16": "Evaṁ upadhisampattipaṭibāḷhāni na vipaccantīti pajānāti.",
  "atk-abh02a15:170_0": "Ekassa bahūni pāpakammāni honti.",
  "atk-abh02a15:170_1": "Tāni kālavipattiyaṁ ṭhitassa vipacceyyuṁ.",
  "atk-abh02a15:170_2": "So pana ekena kalyāṇakammena paṭhamakappikānaṁ vā cakkavattirañño vā buddhānaṁ vā uppattisamaye surājasumanussakāle nibbatto.",
  "atk-abh02a15:170_3": "Tādise ca kāle nibbattassa akusalassa vipākaṁ dātuṁ okāso natthi,",
  "atk-abh02a15:170_4": "ekantaṁ kusalasseva okāsoti.",
  "atk-abh02a15:170_5": "Evaṁ kālasampattipaṭibāḷhāni na vipaccantīti pajānāti.",
  "atk-abh02a15:171_0": "Aparassāpi bahūni pāpakammāni honti.",
  "atk-abh02a15:171_1": "Tāni payogavipattiyaṁ ṭhitassa vipacceyyuṁ.",
  "atk-abh02a15:171_2": "So pana ekena kalyāṇakammena payogasampattiyaṁ ṭhito pāṇātipātādīhi virato kāyavacīmanosucaritāni pūreti.",
  "atk-abh02a15:171_3": "Tādise ṭhāne akusalassa vipaccanokāso natthi,",
  "atk-abh02a15:171_4": "ekantaṁ kusalasseva okāsoti.",
  "atk-abh02a15:171_5": "Evaṁ payogasampattipaṭibāḷhāni na vipaccantīti pajānāti.",
  "atk-abh02a15:172_0": "Aparassāpi bahūni pāpakammāni honti.",
  "atk-abh02a15:172_1": "Tāni gatisampattiyaṁ ṭhitassa na vipacceyyuṁ.",
  "atk-abh02a15:172_2": "So panekena pāpakammena gativipattiyaṁyeva nibbatto.",
  "atk-abh02a15:172_3": "Tatthassa tāni kammāni upagantvā vārena vārena vipākaṁ denti –",
  "atk-abh02a15:172_4": "kālena niraye nibbattāpenti,",
  "atk-abh02a15:172_5": "kālena tiracchānayoniyaṁ,",
  "atk-abh02a15:172_6": "kālena pettivisaye,",
  "atk-abh02a15:172_7": "kālena asurakāye,",
  "atk-abh02a15:172_8": "dīghenāpi addhunā apāyato sīsaṁ ukkhipituṁ na denti.",
  "atk-abh02a15:172_9": "Evaṁ gatisampattipaṭibāhitattā vipākaṁ dātuṁ asakkontāni gativipattiṁ āgamma vipaccantīti pajānāti.",
  "atk-abh02a15:173_0": "Aparassāpi bahūni pāpakammāni honti.",
  "atk-abh02a15:173_1": "Tāni upadhisampattiyaṁ ṭhitassa na vipacceyyuṁ.",
  "atk-abh02a15:173_2": "So pana ekena pāpakammena upadhivipattiyaṁyeva patiṭṭhito dubbaṇṇo durūpo dussaṇṭhito bībhaccho pisācasadiso.",
  "atk-abh02a15:173_3": "So sace dāsiyā kucchiyaṁ dāsajāto ‘imāni etassa anucchavikānī’ti sabbāni naṁ kiliṭṭhakammāni kārenti antamaso pupphachaḍḍakakammaṁ upādāya.",
  "atk-abh02a15:173_4": "Sace itthī hoti ‘imāni etissā anucchavikānī’ti sabbāni naṁ hatthibhattapacanādīni kiliṭṭhakammāni kārenti.",
  "atk-abh02a15:173_5": "Kulagehe jātampi baliṁ sādhayamānā rājapurisā ‘gehadāsī’ti saññaṁ katvā bandhitvā gacchanti,",
  "atk-abh02a15:173_6": "kotalavāpīgāme mahākuṭumbikassa gharaṇī viya.",
  "atk-abh02a15:173_7": "Evaṁ upadhisampattipaṭibāhitattā vipākaṁ dātuṁ asakkontāni upadhivipattiṁ āgamma vipaccantīti pajānāti.",
  "atk-abh02a15:174_0": "Aparassāpi bahūni pāpakammāni honti.",
  "atk-abh02a15:174_1": "Tāni kālasampattiyaṁ nibbātassa na vipacceyyuṁ.",
  "atk-abh02a15:174_2": "So pana ekena pāpakammena kālavipattiyaṁ durājadumanussakāle kasaṭe niroje dasavassāyukakāle nibbatto,",
  "atk-abh02a15:174_3": "yadā pañca gorasā pacchijjanti,",
  "atk-abh02a15:174_4": "kudrūsakaṁ aggabhojanaṁ hoti.",
  "atk-abh02a15:174_5": "Kiñcāpi manussaloke nibbatto,",
  "atk-abh02a15:174_6": "migapasusarikkhajīviko pana hoti.",
  "atk-abh02a15:174_7": "Evarūpe kāle kusalassa vipaccanokāso natthi,",
  "atk-abh02a15:174_8": "ekantaṁ akusalasseva hoti.",
  "atk-abh02a15:174_9": "Evaṁ kālasampattipaṭibāhitattā vipākaṁ dātuṁ asakkontāni kālavipattiṁ āgamma vipaccantīti pajānāti.",
  "atk-abh02a15:175_0": "Aparassāpi bahūni pāpakammāni honti.",
  "atk-abh02a15:175_1": "Tāni payogasampattiyaṁ ṭhitassa na vipacceyyuṁ.",
  "atk-abh02a15:175_2": "So pana payogavipattiyaṁ ṭhito pāṇātipātādīni dasa akusalakammāni karoti.",
  "atk-abh02a15:175_3": "Tamenaṁ sahoḍḍhaṁ gahetvā rañño dassenti.",
  "atk-abh02a15:175_4": "Rājā bahūkammakāraṇāni kāretvā ghātāpeti.",
  "atk-abh02a15:175_5": "Evaṁ payogasampattipaṭibāhitattā vipākaṁ dātuṁ asakkontāni payogavipattiṁ āgamma vipaccantīti pajānāti.",
  "atk-abh02a15:175_6": "Evaṁ catūhi sampattīhi paṭibāhitaṁ pāpakammaṁ vipākaṁ adatvā catasso vipattiyo āgamma deti.",
  "atk-abh02a15:176_0": "Yathā hi kocideva puriso kenacideva kammena rājānaṁ ārādheyya.",
  "atk-abh02a15:176_1": "Athassa rājā ṭhānantaraṁ datvā janapadaṁ dadeyya.",
  "atk-abh02a15:176_2": "So taṁ sammā paribhuñjituṁ asakkonto makkaṭena gahitabhattapuṭaṁ viya bhindeyya;",
  "atk-abh02a15:176_3": "yassa yaṁ yānaṁ vā vāhanaṁ vā dāsaṁ vā dāsiṁ vā ārāmaṁ vā vatthuṁ vā sampannarūpaṁ passati,",
  "atk-abh02a15:176_4": "sabbaṁ balakkārena gaṇheyya.",
  "atk-abh02a15:176_5": "Manussā ‘rājavallabho’ti kiñci vattuṁ na sakkuṇeyyuṁ.",
  "atk-abh02a15:176_6": "So aññassa vallabhatarassa rājamahāmattassa virujjheyya.",
  "atk-abh02a15:176_7": "So taṁ gahetvā supothitaṁ pothāpetvā bhūmiṁ piṭṭhiyā ghaṁsāpento nikkaḍḍhāpetvā rājānaṁ upasaṅkamitvā ‘asuko nāma te, deva,",
  "atk-abh02a15:176_8": "janapadaṁ bhindatī’ti gaṇhāpeyya.",
  "atk-abh02a15:176_9": "Rājā bandhanāgāre bandhāpetvā ‘asukena nāma kassa kiṁ avahaṭa’nti nagare bheriṁ carāpeyya.",
  "atk-abh02a15:176_10": "Manussā āgantvā ‘mayhaṁ idaṁ gahitaṁ,",
  "atk-abh02a15:176_11": "mayhaṁ idaṁ gahita’nti viravasahassaṁ uṭṭhāpeyyuṁ.",
  "atk-abh02a15:176_12": "Rājā bhiyyoso mattāya kuddho nānappakārena taṁ bandhanāgāre kilametvā ghātāpetvā ‘gacchatha naṁ susāne chaḍḍetvā saṅkhalikā āharathā’ti vadeyya.",
  "atk-abh02a15:176_13": "Evaṁsampadamidaṁ daṭṭhabbaṁ.",
  "atk-abh02a15:177_0": "Tassa hi purisassa hi kenacideva kammena rājānaṁ ārādhetvā ṭhānantaraṁ laddhakālo viya puthujjanassāpi kenacideva puññakammena sagge nibbattakālo.",
  "atk-abh02a15:177_1": "Tasmiṁ janapadaṁ bhinditvā manussānaṁ santakaṁ gaṇhante kassaci kiñci vattuṁ avisahanakālo viya imasmimpi",
  "atk-abh02a15:177_2": "sagge nibbatte akusalassa vipaccanokāsaṁ alabhanakālo.",
  "atk-abh02a15:177_3": "Tassa ekadivasaṁ ekasmiṁ rājavallabhatare virajjhitvā tena kuddhena naṁ pothāpetvā rañño ārocetvā bandhanāgāre",
  "atk-abh02a15:177_4": "bandhāpitakālo viya imassa saggato cavitvā niraye nibbattakālo.",
  "atk-abh02a15:177_5": "Manussānaṁ ‘mayhaṁ idaṁ gahitaṁ,",
  "atk-abh02a15:177_6": "mayhaṁ idaṁ gahita’nti viravakālo viya tasmiṁ niraye nibbatte sabbākusalakammānaṁ sannipatitvā gahaṇakālo.",
  "atk-abh02a15:177_7": "Susāne chaḍḍetvā saṅkhalikānaṁ āharaṇakālo viya ekekasmiṁ kamme khīṇe itarassa itarassa vipākena nirayato",
  "atk-abh02a15:177_8": "sīsaṁ anukkhipitvā sakalakappaṁ nirayamhi paccanakālo.",
  "atk-abh02a15:177_9": "Kappaṭṭhitikakammañhi katvā ekakappaṁ nirayamhi paccanakasattā neva eko, na dve, na sataṁ,",
  "atk-abh02a15:177_10": "na sahassaṁ.",
  "atk-abh02a15:177_11": "Evaṁ paccanakasattā kira gaṇanapathaṁ vītivattā.",
  "atk-abh02a15:178_0": "Atthekaccāni kalyāṇāni kammasamādānāni gativipattipaṭibāḷhāni na vipaccantītiādīsupi evaṁ yojanā veditabbā.",
  "atk-abh02a15:178_1": "Idhekaccassa bahūni kalyāṇakammāni honti.",
  "atk-abh02a15:178_2": "Tāni gatisampattiyaṁ ṭhitassa vipacceyuṁ.",
  "atk-abh02a15:178_3": "So pana ekena pāpakammena gativipattiyaṁ niraye vā asurakāye vā nibbatto.",
  "atk-abh02a15:178_4": "Tādise ca ṭhāne kusalaṁ vipākaṁ dātuṁ na sakkoti,",
  "atk-abh02a15:178_5": "ekantaṁ akusalameva sakkotīti.",
  "atk-abh02a15:178_6": "Evamassa tāni kammāni gativipattipaṭibāḷhāni na vipaccantīti pajānāti.",
  "atk-abh02a15:179_0": "Aparassāpi bahūni kalyāṇakammāni honti.",
  "atk-abh02a15:179_1": "Tāni upadhisampattiyaṁ ṭhitassa vipacceyyuṁ.",
  "atk-abh02a15:179_2": "So pana ekena pāpakammena upadhivipattiyaṁ patiṭṭhito dubbaṇṇo hoti pisācasadiso.",
  "atk-abh02a15:179_3": "So sacepi rājakule nibbatto pituaccayena ‘kiṁ imassa nissirīkassa rajjenā’ti rajjaṁ na labhati.",
  "atk-abh02a15:179_4": "Senāpatigehādīsu nibbattopi senāpatiṭṭhānādīni na labhati.",
  "atk-abh02a15:180_0": "Imassa panatthassāvibhāvatthaṁ dīparājavatthu kathetabbaṁ –",
  "atk-abh02a15:180_1": "rājā kira putte jāte deviyā pasīditvā varaṁ adāsi.",
  "atk-abh02a15:180_2": "Sā varaṁ gahetvā ṭhapesi.",
  "atk-abh02a15:180_3": "Kumāro sattaṭṭhavassakāleva rājaṅgaṇe kukkuṭe yujjhāpesi.",
  "atk-abh02a15:180_4": "Eko kukkuṭo uppatitvā kumārassa akkhīni bhindi.",
  "atk-abh02a15:180_5": "Kumāramātā devī puttassa pannarasasoḷasavassakāle ‘rajjaṁ vāressāmī’ti rājānaṁ upasaṅkamitvā āha – “deva,",
  "atk-abh02a15:180_6": "tumhehi kumārassa jātakāle varo dinno.",
  "atk-abh02a15:180_7": "Mayā so gahetvā ṭhapito;",
  "atk-abh02a15:180_8": "idāni naṁ gaṇhāmī”ti. “Sādhu, devi,",
  "atk-abh02a15:180_9": "gaṇhāhī”ti. “Mayā, deva,",
  "atk-abh02a15:180_10": "tumhākaṁ santikā kiñci aladdhaṁ nāma natthi.",
  "atk-abh02a15:180_11": "Idāni pana mama puttassa rajjaṁ vāremī”ti. “Devi,",
  "atk-abh02a15:180_12": "tava putto aṅgavikalo.",
  "atk-abh02a15:180_13": "Na sakkā tassa rajjaṁ dātu”nti.",
  "atk-abh02a15:180_14": "“Tumhe mayhaṁ ruccanakavaraṁ adātuṁ asakkontā kasmā varaṁ adatthā”ti?",
  "atk-abh02a15:180_15": "Rājā ativiya nippīḷiyamāno “na sakkā tuyhaṁ puttassa sakalalaṅkādīpe rajjaṁ dātuṁ;",
  "atk-abh02a15:180_16": "nāgadīpe pana chattaṁ assāpetvā vasatū”ti nāgadīpaṁ pesesi.",
  "atk-abh02a15:180_17": "So dīparājā nāma ahosi.",
  "atk-abh02a15:180_18": "Sace cakkhuvikalo nābhavissā tiyojanasatike sakalatambapaṇṇidīpe sabbasampattiparivāraṁ rajjaṁ alabhissā.",
  "atk-abh02a15:180_19": "Evaṁ upadhivipattipaṭibāḷhāni na vipaccantīti pajānāti.",
  "atk-abh02a15:181_0": "Aparassāpi bahūni kalyāṇakammāni honti.",
  "atk-abh02a15:181_1": "Tāni kālasampattiyaṁ ṭhitassa vipacceyyuṁ.",
  "atk-abh02a15:181_2": "So pana ekena pāpakammena kālavipattiyaṁ durājadumanussakāle kasaṭe niroje appāyuke gatikoṭike nibbatto.",
  "atk-abh02a15:181_3": "Tādise ca kāle kalyāṇakammaṁ vipākaṁ dātuṁ na sakkotīti.",
  "atk-abh02a15:181_4": "Evaṁ kālavipattipaṭibāḷhāni na vipaccantīti pajānāti.",
  "atk-abh02a15:182_0": "Aparassāpi bahūni kalyāṇakammāni honti.",
  "atk-abh02a15:182_1": "Tāni payogasampattiyaṁ ṭhitassa vipacceyyuṁ.",
  "atk-abh02a15:182_2": "Ayaṁ pana payogavipattiyaṁ ṭhito pāṇaṁ hanti…pe…",
  "atk-abh02a15:182_3": "sabbaṁ dussīlyaṁ pūreti.",
  "atk-abh02a15:182_4": "Tathā tena saddhiṁ samajātikānipi kulāni āvāhavivāhaṁ na karonti;",
  "atk-abh02a15:182_5": "‘itthidhutto surādhutto akkhadhutto ayaṁ pāpapuriso’ti ārakā parivajjenti.",
  "atk-abh02a15:182_6": "Kalyāṇakammāni vipaccituṁ na sakkonti.",
  "atk-abh02a15:182_7": "Evaṁ payogavipattipaṭibāḷhāni na vipaccantīti pajānāti.",
  "atk-abh02a15:182_8": "Evaṁ catasso sampattiyo āgamma vipākadāyakaṁ kalyāṇakammaṁ catūhi vipattīhi paṭibāhitattā na vipaccati.",
  "atk-abh02a15:183_0": "Aparassāpi bahūni kalyāṇakammāni honti.",
  "atk-abh02a15:183_1": "Tāni gativipattiyaṁ ṭhitassa na vipacceyyuṁ.",
  "atk-abh02a15:183_2": "So pana ekena kalyāṇakammena gatisampattiyaṁyeva nibbatto.",
  "atk-abh02a15:183_3": "Tatthassa tāni kammāni upagantvā vārena vārena vipākaṁ denti –",
  "atk-abh02a15:183_4": "kālena manussaloke nibbattāpenti,",
  "atk-abh02a15:183_5": "kālena devaloke.",
  "atk-abh02a15:183_6": "Evaṁ gativipattipaṭibāhitattā vipākaṁ dātuṁ asakkontāni gatimampattiṁ āgamma vipaccantīti pajānāti.",
  "atk-abh02a15:184_0": "Aparassāpi bahūni kalyāṇakammāni honti.",
  "atk-abh02a15:184_1": "Tāni upadhivipattiyaṁ ṭhitassa na vipacceyyuṁ.",
  "atk-abh02a15:184_2": "So pana ekena kalyāṇakammena upadhisampattiyaṁyeva patiṭṭhito abhirūpo dassanīyo pāsādiko brahmavacchasadiso.",
  "atk-abh02a15:184_3": "Tassa upadhisampattiyaṁ ṭhitattā kalyāṇakammāni vipākaṁ denti.",
  "atk-abh02a15:184_4": "Sace rājakule nibbattati aññesu jeṭṭhakabhātikesu santesupi ‘etassa attabhāvo samiddho,",
  "atk-abh02a15:184_5": "etassa chatte ussāpite lokassa phāsu bhavissatī’ti tameva rajje abhisiñcanti.",
  "atk-abh02a15:184_6": "Uparājagehādīsu nibbatto pituaccayena oparajjaṁ,",
  "atk-abh02a15:184_7": "senāpatiṭṭhānaṁ,",
  "atk-abh02a15:184_8": "bhaṇḍāgārikaṭṭhānaṁ,",
  "atk-abh02a15:184_9": "seṭṭhiṭṭhānaṁ labhati.",
  "atk-abh02a15:184_10": "Evaṁ upadhivipattipaṭibāhitattā vipākaṁ dātuṁ asakkontāni upadhisampattiṁ āgamma vipaccantīti pajānāti.",
  "atk-abh02a15:185_0": "Aparassāpi bahūni kalyāṇakammāni honti.",
  "atk-abh02a15:185_1": "Tāni kālavipattiyaṁ ṭhitassa na vipacceyyuṁ.",
  "atk-abh02a15:185_2": "So pana ekena kalyāṇakammena kālasampattiyaṁ nibbatto surājasumanussakāle.",
  "atk-abh02a15:185_3": "Tādisāya kālasamiddhiyā nibbattassa kalyāṇakammaṁ vipākaṁ deti.",
  "atk-abh02a15:186_0": "Tatridaṁ mahāsoṇattherassa vatthu kathetabbaṁ –",
  "atk-abh02a15:186_1": "brāhmaṇatissabhaye kira cittalapabbate dvādasa bhikkhusahassāniṁ paṭivasanti.",
  "atk-abh02a15:186_2": "Tathā tissamahāvihāre.",
  "atk-abh02a15:186_3": "Dvīsupi mahāvihāresu tiṇṇaṁ vassānaṁ vaṭṭaṁ ekarattameva mahāmūsikāyo khāditvā thusamattameva ṭhapesuṁ.",
  "atk-abh02a15:186_4": "Cittalapabbate bhikkhusaṅgho ‘tissamahāvihāre vaṭṭaṁ vattissati,",
  "atk-abh02a15:186_5": "tattha gantvā vasissāmā’ti vihārato nikkhami.",
  "atk-abh02a15:186_6": "Tissamahāvihārepi bhikkhusaṅgho ‘cittalapabbate vaṭṭaṁ vattissati,",
  "atk-abh02a15:186_7": "tattha gantvā vasissāmā’ti vihārato nikkhami.",
  "atk-abh02a15:186_8": "Ubhatopi ekissā gambhīrakandarāya tīre samāgatā pucchitvā vaṭṭassa khīṇabhāvaṁ ñatvā ‘tattha gantvā kiṁ",
  "atk-abh02a15:186_9": "karissāmā’ti catuvīsati bhikkhusahassāni gambhīrakandaravanaṁ pavisitvā nisīditvā nisinnanīhāreneva anupādisesāya",
  "atk-abh02a15:186_10": "nibbānadhātuyā parinibbāyiṁsu.",
  "atk-abh02a15:186_11": "Pacchā bhaye vūpasante bhikkhusaṅgho sakkaṁ devarājānaṁ gahetvā dhātuyo saṁharitvā cetiyaṁ akāsi.",
  "atk-abh02a15:187_0": "Brāhmaṇatissacoropi janapadaṁ viddhaṁsesi.",
  "atk-abh02a15:187_1": "Saṅgho sannipatitvā mantetvā “coraṁ paṭibāhatū”ti sakkasantikaṁ aṭṭha there pesesi.",
  "atk-abh02a15:187_2": "Sakko devarājā “mayā, bhante,",
  "atk-abh02a15:187_3": "uppanno coro na sakkā paṭibāhituṁ.",
  "atk-abh02a15:187_4": "Saṅgho parasamuddaṁ gacchatu.",
  "atk-abh02a15:187_5": "Ahaṁ samuddārakkhaṁ karissāmī”ti.",
  "atk-abh02a15:187_6": "Saṅgho sabbadisāhi nāgadīpaṁ gantvā jambukolapaṭṭane tibhūmikaṁ mahāuḷumpaṁ bandhāpesi.",
  "atk-abh02a15:187_7": "Ekā bhūmikā udake osīdi.",
  "atk-abh02a15:187_8": "Ekissā bhikkhusaṅgho nisinno.",
  "atk-abh02a15:187_9": "Ekissā pattacīvarāni ṭhapayiṁsu.",
  "atk-abh02a15:187_10": "Saṁyuttabhāṇakacūḷasīvatthero,",
  "atk-abh02a15:187_11": "isidattatthero,",
  "atk-abh02a15:187_12": "mahāsoṇattheroti tayo therā tāsaṁ parisānaṁ pāmokkhā.",
  "atk-abh02a15:187_13": "Tesu dve therā mahāsoṇattheraṁ āhaṁsu –",
  "atk-abh02a15:187_14": "“āvuso mahāsoṇa,",
  "atk-abh02a15:187_15": "abhiruha mahāuḷumpa”nti.",
  "atk-abh02a15:187_16": "“Tumhe pana,",
  "atk-abh02a15:187_17": "bhante”ti? “Āvuso,",
  "atk-abh02a15:187_18": "udake maraṇampi thale maraṇampi ekameva.",
  "atk-abh02a15:187_19": "Na mayaṁ gamissāma.",
  "atk-abh02a15:187_20": "Taṁ nissāya pana anāgate sāsanassa paveṇī ṭhassati.",
  "atk-abh02a15:187_21": "Gaccha tvaṁ, āvuso”ti. “Nāhaṁ, bhante,",
  "atk-abh02a15:187_22": "tumhesu agacchantesu gamissāmī”ti yāvatatiyaṁ kathetvāpi theraṁ āropetuṁ asakkontā nivattiṁsu.",
  "atk-abh02a15:188_0": "Atha cūḷasīvatthero isidattattheraṁ āha –",
  "atk-abh02a15:188_1": "“āvuso isidatta,",
  "atk-abh02a15:188_2": "anāgate mahāsoṇattheraṁ nissāya sāsanapaveṇī ṭhassati;",
  "atk-abh02a15:188_3": "mā kho taṁ hatthato vissajjehī”ti.",
  "atk-abh02a15:188_4": "“Tumhe pana,",
  "atk-abh02a15:188_5": "bhante”ti?",
  "atk-abh02a15:188_6": "“Ahaṁ mahācetiyaṁ vandissāmī”ti dve there anusāsitvā anupubbena cārikaṁ caranto mahāvihāraṁ sampāpuṇi.",
  "atk-abh02a15:188_7": "Tasmiṁ samaye mahāvihāro suñño.",
  "atk-abh02a15:188_8": "Cetiyaṅgaṇe eraṇḍā jātā.",
  "atk-abh02a15:188_9": "Cetiyaṁ gacchehi parivāritaṁ,",
  "atk-abh02a15:188_10": "sevālena pariyonaddhaṁ.",
  "atk-abh02a15:188_11": "Thero dharamānakabuddhassa nipaccākāraṁ dassento viya mahācetiyaṁ vanditvā pacchimadisāya sālaṁ pavisitvā",
  "atk-abh02a15:188_12": "olokento ‘evarūpassa nāma lābhaggayasaggappattassa sarīradhātucetiyaṭṭhānaṁ anāthaṁ jāta’nti cintayamāno nisīdi.",
  "atk-abh02a15:189_0": "Atha avidūre rukkhe adhivatthā devatā addhikamanussarūpena taṇḍulanāḷiñca guḷapiṇḍañca ādāya therassa santikaṁ gantvā “kattha gacchatha,",
  "atk-abh02a15:189_1": "bhante”ti?",
  "atk-abh02a15:189_2": "“Ahaṁ dakkhiṇadisaṁ,",
  "atk-abh02a15:189_3": "upāsakā”ti.",
  "atk-abh02a15:189_4": "“Ahampi tattheva gantukāmo,",
  "atk-abh02a15:189_5": "saha gacchāma,",
  "atk-abh02a15:189_6": "bhante”ti.",
  "atk-abh02a15:189_7": "“Ahaṁ dubbalo;",
  "atk-abh02a15:189_8": "tava gatiyā gantuṁ na sakkhissāmi;",
  "atk-abh02a15:189_9": "tvaṁ purato gaccha,",
  "atk-abh02a15:189_10": "upāsakā”ti.",
  "atk-abh02a15:189_11": "“Ahampi tumhākaṁ gatiyā gamissāmī”ti therassa pattacīvaraṁ aggahesi.",
  "atk-abh02a15:189_12": "Tissavāpipāḷiṁ āruḷhakāle ca pattaṁ āharāpetvā pānakaṁ katvā adāsi.",
  "atk-abh02a15:189_13": "Therassa pītamatteyeva balamattā saṇṭhāti.",
  "atk-abh02a15:189_14": "Devatā pathaviṁ saṅkhipitvā veṇunadīsantike ekaṁ chaḍḍitavihāraṁ patvā therassa vasanaṭṭhānaṁ paṭijaggitvā adāsi.",
  "atk-abh02a15:190_0": "Punadivase therena mukhe dhovitamatte yāguṁ pacitvā adāsi;",
  "atk-abh02a15:190_1": "yāguṁ pītassa bhattaṁ pacitvā upanāmesi.",
  "atk-abh02a15:190_2": "Thero “tuyhaṁ ṭhapehi,",
  "atk-abh02a15:190_3": "upāsakā”ti pattaṁ hatthena pidahi.",
  "atk-abh02a15:190_4": "“Ahaṁ na dūraṁ gamissāmī”ti devatā therasseva patte bhattaṁ pakkhipitvā katabhattakiccassa therassa pattacīvaramādāya",
  "atk-abh02a15:190_5": "maggaṁ paṭipannā pathaviṁ saṅkhipitvā jajjaranadīsantikaṁ netvā “bhante,",
  "atk-abh02a15:190_6": "etaṁ paṇṇakhādakamanussānaṁ vasanaṭṭhānaṁ,",
  "atk-abh02a15:190_7": "dhūmo paññāyati.",
  "atk-abh02a15:190_8": "Ahaṁ purato gamissāmī”ti theraṁ vanditvā attano bhavanaṁ agamāsi.",
  "atk-abh02a15:190_9": "Thero sabbampi bhayakālaṁ paṇṇakhādakamanusse nissāya vasi.",
  "atk-abh02a15:191_0": "Isidattattheropi anupubbena cārikaṁ caranto aḷajanapadaṁ sampāpuṇi.",
  "atk-abh02a15:191_1": "Tattha manussā nātipakkāni madhukaphalāni bhinditvā aṭṭhiṁ ādāya tacaṁ chaḍḍetvā agamaṁsu.",
  "atk-abh02a15:191_2": "Thero “āvuso mahāsoṇa,",
  "atk-abh02a15:191_3": "bhikkhāhāro paññāyatī”ti vatvā pattacīvaraṁ āharāpetvā cīvaraṁ pārupitvā pattaṁ nīharitvā aṭṭhāsi.",
  "atk-abh02a15:191_4": "Taruṇadārakā theraṁ ṭhitaṁ disvā ‘iminā koci attho bhavissatī’ti vālukaṁ puñchitvā madhukaphalattacaṁ patte pakkhipitvā adaṁsu;",
  "atk-abh02a15:191_5": "therā paribhuñjiṁsu.",
  "atk-abh02a15:191_6": "Sattāhamattaṁ soyeva āhāro ahosi.",
  "atk-abh02a15:192_0": "Anupubbena coriyassaraṁ sampāpuṇiṁsu.",
  "atk-abh02a15:192_1": "Manussā kumudāni gahetvā kumudanāle chaḍḍetvā agamaṁsu.",
  "atk-abh02a15:192_2": "Thero “āvuso mahāsoṇa,",
  "atk-abh02a15:192_3": "bhikkhāhāro paññāyatī”ti vatvā pattacīvaraṁ āharāpetvā cīvaraṁ pārupitvā pattaṁ nīharitvā aṭṭhāsi.",
  "atk-abh02a15:192_4": "Gāmadārakā kumudanāle sodhetvā patte pakkhipitvā adaṁsu;",
  "atk-abh02a15:192_5": "therā paribhuñjiṁsu.",
  "atk-abh02a15:192_6": "Sattāhamattaṁ sova āhāro ahosi.",
  "atk-abh02a15:193_0": "Anupubbena carantā paṇṇakhādakamanussānaṁ vasanaṭṭhāne ekaṁ gāmadvāraṁ sampāpuṇiṁsu.",
  "atk-abh02a15:193_1": "Tattha ekissā dārikāya mātāpitaro araññaṁ gacchantā “sace koci ayyo āgacchati,",
  "atk-abh02a15:193_2": "katthaci gantuṁ mā adāsi;",
  "atk-abh02a15:193_3": "ayyassa vasanaṭṭhānaṁ ācikkheyyāsi,",
  "atk-abh02a15:193_4": "ammā”ti āhaṁsu.",
  "atk-abh02a15:193_5": "Sā there disvā pattaṁ gahetvā nisīdāpesi.",
  "atk-abh02a15:193_6": "Gehe dhaññajāti nāma natthi.",
  "atk-abh02a15:193_7": "Vāsiṁ pana gahetvā guñjacocarukkhattacaṁ guñjalatāpattehi saddhiṁ ekato koṭṭetvā tayo piṇḍe katvā ekaṁ",
  "atk-abh02a15:193_8": "isidattattherassa ekaṁ mahāsoṇattherassa patte ṭhapetvā ‘atirekapiṇḍaṁ isidattattherassa patte ṭhapessāmī’ti",
  "atk-abh02a15:193_9": "hatthaṁ pasāresi.",
  "atk-abh02a15:193_10": "Hattho parivattitvā mahāsoṇattherassa patte patiṭṭhāpesi.",
  "atk-abh02a15:193_11": "Isidattatthero ‘brāhmaṇatissabhaye guñjacocapiṇḍe vipākadāyakakammaṁ desakālasampadāya kīvapamāṇaṁ vipākaṁ dassatī’ti āha.",
  "atk-abh02a15:193_12": "Te taṁ paribhuñjitvā vasanaṭṭhānaṁ agamaṁsu.",
  "atk-abh02a15:193_13": "Sāpi araññato āgatānaṁ mātāpitūnaṁ ācikkhi “dve therā āgatā.",
  "atk-abh02a15:193_14": "Tesaṁ me vasanaṭṭhānaṁ ācikkhita”nti.",
  "atk-abh02a15:193_15": "Te ubhopi therānaṁ santikaṁ gantvā vanditvā “bhante,",
  "atk-abh02a15:193_16": "yaṁ mayaṁ labhāma,",
  "atk-abh02a15:193_17": "tena tumhe paṭijaggissāma;",
  "atk-abh02a15:193_18": "idheva vasathā”ti paṭiññaṁ gaṇhiṁsu.",
  "atk-abh02a15:193_19": "Therāpi sabbabhayakālaṁ te upanissāya vasiṁsu.",
  "atk-abh02a15:194_0": "Brāhmaṇatissacore mate pitumahārājā chattaṁ ussāpesi.",
  "atk-abh02a15:194_1": "‘Bhayaṁ vūpasantaṁ,",
  "atk-abh02a15:194_2": "janapado sampuṇṇo’ti sutvā parasamuddato bhikkhusaṅgho nāvāya mahātitthapaṭṭane oruyha ‘mahāsoṇatthero",
  "atk-abh02a15:194_3": "kahaṁ vasatī’ti pucchitvā therassa santikaṁ agamāsi.",
  "atk-abh02a15:194_4": "Thero pañcasatabhikkhuparivāro kālakagāme maṇḍalārāmavihāraṁ sampāpuṇi.",
  "atk-abh02a15:194_5": "Tasmiṁ samaye kālakagāme sattamattāni kulasatāni paṭivasanti.",
  "atk-abh02a15:194_6": "Rattibhāge devatā āhiṇḍitvā “mahāsoṇatthero pañcabhikkhusataparivāro maṇḍalārāmavihāraṁ patto.",
  "atk-abh02a15:194_7": "Ekeko navahatthasāṭakena saddhiṁ ekekakahāpaṇagghanakaṁ piṇḍapātaṁ detū”ti manusse avocuṁ.",
  "atk-abh02a15:194_8": "Punadivase ca therā kālakagāmaṁ piṇḍāya pavisiṁsu.",
  "atk-abh02a15:194_9": "Manussā nisīdāpetvā yāguṁ adaṁsu.",
  "atk-abh02a15:194_10": "Maṇḍalārāmavāsī tissabhūtitthero saṅghatthero hutvā nisīdi.",
  "atk-abh02a15:194_11": "Eko mahāupāsako taṁ vanditvā “bhante,",
  "atk-abh02a15:194_12": "mahāsoṇatthero nāma kataro”ti pucchi.",
  "atk-abh02a15:194_13": "Tena samayena thero navako hoti pariyante nisinno.",
  "atk-abh02a15:194_14": "Thero hatthaṁ pasāretvā “mahāsoṇo nāma esa,",
  "atk-abh02a15:194_15": "upāsakā”ti āha.",
  "atk-abh02a15:194_16": "Upāsako taṁ vanditvā pattaṁ gaṇhāti.",
  "atk-abh02a15:194_17": "Thero na deti.",
  "atk-abh02a15:194_18": "Tissabhūtitthero “āvuso soṇa,",
  "atk-abh02a15:194_19": "yathā tvaṁ na jānāsi,",
  "atk-abh02a15:194_20": "mayampi evameva na jānāma;",
  "atk-abh02a15:194_21": "puññavantānaṁ devatā paripācenti;",
  "atk-abh02a15:194_22": "pattaṁ dehi,",
  "atk-abh02a15:194_23": "sabrahmacārīnaṁ saṅgahaṁ karohī”ti āha.",
  "atk-abh02a15:194_24": "Thero pattaṁ adāsi.",
  "atk-abh02a15:194_25": "Mahāupāsako pattaṁ ādāya gantvā kahāpaṇagghanakassa piṇḍapātassa pūretvā navahatthasāṭakaṁ ādhārakaṁ katvā āharitvā therassa hatthe ṭhapesi;",
  "atk-abh02a15:194_26": "aparopi upāsako therassāti satta sāṭakasatāni satta ca piṇḍapātasatāni therasseva adaṁsu.",
  "atk-abh02a15:195_0": "Thero bhikkhusaṅghassa saṁvibhāgaṁ katvā anupubbena mahāvihāraṁ pāpuṇitvā mukhaṁ dhovitvā mahābodhiṁ",
  "atk-abh02a15:195_1": "vanditvā mahācetiyaṁ vanditvā thūpārāme ṭhito cīvaraṁ pārupitvā bhikkhusaṅghaparivāro dakkhiṇadvārena",
  "atk-abh02a15:195_2": "nagaraṁ pavisitvā dvārato yāva vaḷañjanakasālā etasmiṁ antare saṭṭhikahāpaṇagghanakaṁ piṇḍapātaṁ labhi.",
  "atk-abh02a15:195_3": "Tato paṭṭhāya pana sakkārassa pamāṇaṁ natthi.",
  "atk-abh02a15:195_4": "Evaṁ kālavipattiyaṁ madhukaphalattacopi kumudanāḷipi dullabhā jātā.",
  "atk-abh02a15:195_5": "Kālasampattiyaṁ evarūpo mahālābho udapādi.",
  "atk-abh02a15:196_0": "Vattabbakanigrodhattherassāpi sāmaṇerakāle brāhmaṇatissabhayaṁ udapādi.",
  "atk-abh02a15:196_1": "Sāmaṇero ca upajjhāyo cassa parasamuddaṁ nāgamiṁsu;",
  "atk-abh02a15:196_2": "‘paṇṇakhādakamanusse upanissāya vasissāmā’ti paccantābhimukhā ahesuṁ.",
  "atk-abh02a15:196_3": "Sāmaṇero sattāhamattaṁ anāhāro hutvā ekasmiṁ gāmaṭṭhāne tālarukkhe tālapakkaṁ disvā upajjhāyaṁ āha – “bhante,",
  "atk-abh02a15:196_4": "thokaṁ āgametha;",
  "atk-abh02a15:196_5": "tālapakkaṁ pātessāmī”ti.",
  "atk-abh02a15:196_6": "“Dubbalosi tvaṁ, sāmaṇera,",
  "atk-abh02a15:196_7": "mā abhiruhī”ti.",
  "atk-abh02a15:196_8": "“Abhiruhissāmi,",
  "atk-abh02a15:196_9": "bhante”ti khuddakavāsiṁ gahetvā tālaṁ āruyha tālapiṇḍaṁ chindituṁ ārabhi.",
  "atk-abh02a15:196_10": "Vāsiphalaṁ nikkhamitvā bhūmiyaṁ pati.",
  "atk-abh02a15:197_0": "Thero cintesi “ayaṁ kilantova rukkhaṁ āruḷho;",
  "atk-abh02a15:197_1": "kiṁ nu kho idāni karissatī”ti sāmaṇero tālapaṇṇaṁ phāletvā phāletvā vāsidaṇḍake bandhitvā ghaṭṭento ghaṭṭento bhūmiyaṁ pātetvā “bhante,",
  "atk-abh02a15:197_2": "sādhu vatassa sace vāsiphalaṁ ettha paveseyyāthā”ti āha.",
  "atk-abh02a15:197_3": "Thero ‘upāyasampanno sāmaṇero’ti vāsiphalaṁ pavesetvā adāsi.",
  "atk-abh02a15:197_4": "So vāsiṁ ukkhipitvā tālaphalāni pātesi.",
  "atk-abh02a15:197_5": "Thero vāsiṁ pātāpetvā pavaṭṭitvā gataṁ tālaphalaṁ bhinditvā sāmaṇeraṁ otiṇṇakāle āha “sāmaṇera,",
  "atk-abh02a15:197_6": "tvaṁ dubbalo,",
  "atk-abh02a15:197_7": "idaṁ tāva khādāhī”ti. “Nāhaṁ, bhante,",
  "atk-abh02a15:197_8": "tumhehi akhādite khādissāmī”ti vāsiṁ gahetvā tālaphalāni bhinditvā pattaṁ nīharitvā tālamiñjaṁ pakkhipitvā therassa datvā sayaṁ khādi.",
  "atk-abh02a15:197_9": "Yāva tālaphalāni ahesuṁ,",
  "atk-abh02a15:197_10": "tāva tattheva vasitvā phalesu khīṇesu anupubbena paṇṇakhādakamanussānaṁ vasanaṭṭhāne ekaṁ chaḍḍitavihāraṁ pavisiṁsu.",
  "atk-abh02a15:197_11": "Sāmaṇero therassa vasanaṭṭhānaṁ paṭijaggi.",
  "atk-abh02a15:197_12": "Thero sāmaṇerassa ovādaṁ datvā vihāraṁ pāvisi.",
  "atk-abh02a15:197_13": "Sāmaṇero ‘anāyatane naṭṭhānaṁ attabhāvānaṁ pamāṇaṁ natthi,",
  "atk-abh02a15:197_14": "buddhānaṁ upaṭṭhānaṁ karissāmī’ti cetiyaṅgaṇaṁ gantvā appaharitaṁ karoti;",
  "atk-abh02a15:197_15": "sattāhamattaṁ nirāhāratāya pavedhamāno patitvā nipannakova tiṇāni uddharati.",
  "atk-abh02a15:197_16": "Ekacce ca manussā araññe carantā madhuṁ labhitvā dārūni ceva sākapaṇṇañca gahetvā tiṇacalanasaññāya ‘migo",
  "atk-abh02a15:197_17": "nu kho eso’ti sāmaṇerassa santikaṁ gantvā “kiṁ karosi,",
  "atk-abh02a15:197_18": "sāmaṇerā”ti āhaṁsu.",
  "atk-abh02a15:197_19": "“Tiṇagaṇṭhiṁ gaṇhāmi,",
  "atk-abh02a15:197_20": "upāsakā”ti.",
  "atk-abh02a15:197_21": "“Aññopi koci atthi,",
  "atk-abh02a15:197_22": "bhante”ti? “Āma, upāsakā,",
  "atk-abh02a15:197_23": "upajjhāyo me antogabbhe”ti.",
  "atk-abh02a15:197_24": "“Mahātherassa datvā khādeyyāsi,",
  "atk-abh02a15:197_25": "bhante”ti sāmaṇerassa madhuṁ datvā attano vasanaṭṭhānaṁ ācikkhitvā “mayaṁ sākhābhaṅgaṁ karontā gamissāma.",
  "atk-abh02a15:197_26": "Etāya saññāya theraṁ gahetvā āgaccheyyāsi,",
  "atk-abh02a15:197_27": "ayyā”ti vatvā agamaṁsu.",
  "atk-abh02a15:198_0": "Sāmaṇero madhuṁ gahetvā therassa santikaṁ gantvā bahi ṭhatvā “vandāmi,",
  "atk-abh02a15:198_1": "bhante”ti āha.",
  "atk-abh02a15:198_2": "Thero ‘sāmaṇero jighacchāya anuḍayhamāno āgato bhavissatī’ti tuṇhī ahosi.",
  "atk-abh02a15:198_3": "So punapi “vandāmi,",
  "atk-abh02a15:198_4": "bhante”ti āha. “Kasmā, sāmaṇera,",
  "atk-abh02a15:198_5": "dubbalabhikkhūnaṁ sukhena nipajjituṁ na desī”ti?",
  "atk-abh02a15:198_6": "“Dvāraṁ vivarituṁ sāruppaṁ,",
  "atk-abh02a15:198_7": "bhante”ti?",
  "atk-abh02a15:198_8": "Thero uṭṭhahitvā dvāraṁ vivaritvā “kiṁ te, sāmaṇera,",
  "atk-abh02a15:198_9": "laddhaṁ”ti āha.",
  "atk-abh02a15:198_10": "Manussehi madhu dinnaṁ,",
  "atk-abh02a15:198_11": "khādituṁ sāruppaṁ,",
  "atk-abh02a15:198_12": "bhante”ti?",
  "atk-abh02a15:198_13": "“Sāmaṇera,",
  "atk-abh02a15:198_14": "evameva khādituṁ kilamissāma,",
  "atk-abh02a15:198_15": "pānakaṁ katvā pivissāmā”ti.",
  "atk-abh02a15:198_16": "Sāmaṇero pānakaṁ katvā adāsi.",
  "atk-abh02a15:198_17": "Atha naṁ thero “manussānaṁ vasanaṭṭhānaṁ pucchasi,",
  "atk-abh02a15:198_18": "sāmaṇerā”ti āha.",
  "atk-abh02a15:198_19": "Sayameva ācikkhiṁsu,",
  "atk-abh02a15:198_20": "bhante”ti.",
  "atk-abh02a15:198_21": "“Sāmaṇera,",
  "atk-abh02a15:198_22": "pātova gacchantā kilamissāma;",
  "atk-abh02a15:198_23": "ajjeva gamissāmā”ti pattacīvaraṁ gaṇhāpetvā nikkhami.",
  "atk-abh02a15:198_24": "Te gantvā manussānaṁ vasanaṭṭhānassa avidūre nipajjiṁsu.",
  "atk-abh02a15:199_0": "Sāmaṇero rattibhāge cintesi –",
  "atk-abh02a15:199_1": "‘mayā pabbajitakālato paṭṭhāya gāmante aruṇaṁ nāma na uṭṭhāpitapubba’nti.",
  "atk-abh02a15:199_2": "So pattaṁ gahetvā aruṇaṁ uṭṭhāpetuṁ araññaṁ agamāsi.",
  "atk-abh02a15:199_3": "Mahāthero sāmaṇeraṁ nipannaṭṭhāne apassanto ‘manussakhādakehi gahito bhavissatī’ti cintesi.",
  "atk-abh02a15:199_4": "Sāmaṇero araññe aruṇaṁ uṭṭhāpetvā pattena udakañca dantakaṭṭhañca gahetvā āgami.",
  "atk-abh02a15:199_5": "“Sāmaṇera,",
  "atk-abh02a15:199_6": "kuhiṁ gatosi?",
  "atk-abh02a15:199_7": "Mahallakabhikkhūnaṁ te vitakko uppādito;",
  "atk-abh02a15:199_8": "daṇḍakammaṁ āharā”ti.",
  "atk-abh02a15:199_9": "“Āharissāmi,",
  "atk-abh02a15:199_10": "bhante”ti.",
  "atk-abh02a15:199_11": "Thero mukhaṁ dhovitvā cīvaraṁ pārupi.",
  "atk-abh02a15:199_12": "Ubhopi manussānaṁ vasanaṭṭhānaṁ agamaṁsu.",
  "atk-abh02a15:199_13": "Manussāpi attano paribhogaṁ kandamūlaphalapaṇṇaṁ adaṁsu.",
  "atk-abh02a15:199_14": "Theropi paribhuñjitvā vihāraṁ agamāsi.",
  "atk-abh02a15:199_15": "Sāmaṇero udakaṁ āharitvā “pāde dhovāmi,",
  "atk-abh02a15:199_16": "bhante”ti āha.",
  "atk-abh02a15:199_17": "“Sāmaṇera,",
  "atk-abh02a15:199_18": "tvaṁ rattiṁ kuhiṁ gato?",
  "atk-abh02a15:199_19": "Amhākaṁ vitakkaṁ uppādesī”ti. “Bhante,",
  "atk-abh02a15:199_20": "gāmante me aruṇaṁ na uṭṭhāpitapubbaṁ;",
  "atk-abh02a15:199_21": "aruṇuṭṭhāpanatthāya araññaṁ agamāsi”nti.",
  "atk-abh02a15:199_22": "“Sāmaṇera,",
  "atk-abh02a15:199_23": "na tuyhaṁ daṇḍakammaṁ anucchavikaṁ amhākameva anucchavika”nti vatvā thero tasmiṁyeva ṭhāne vasi;",
  "atk-abh02a15:199_24": "sāmaṇerassa ca saññaṁ adāsi “mayaṁ tāva mahallakā;",
  "atk-abh02a15:199_25": "‘idaṁ nāma bhavissatī’ti na sakkā jānituṁ.",
  "atk-abh02a15:199_26": "Tuvaṁ attānaṁ rakkheyyāsī”ti.",
  "atk-abh02a15:199_27": "Thero kira anāgāmī.",
  "atk-abh02a15:199_28": "Taṁ aparabhāge manussakhādakā khādiṁsu.",
  "atk-abh02a15:199_29": "Sāmaṇero attānaṁ rakkhitvā bhaye vūpasante tathārūpe ṭhāne upajjhaṁ gāhāpetvā upasampanno buddhavacanaṁ",
  "atk-abh02a15:199_30": "uggahetvā tipiṭakadharo hutvā vattabbakanigrodhatthero nāma jāto.",
  "atk-abh02a15:200_0": "Pitumahārājā rajjaṁ paṭipajji.",
  "atk-abh02a15:200_1": "Parasamuddā āgatāgatā bhikkhū “kahaṁ vattabbakanigrodhatthero,",
  "atk-abh02a15:200_2": "kahaṁ vattabbakanigrodhatthero”ti pucchitvā tassa santikaṁ agamaṁsu.",
  "atk-abh02a15:200_3": "Mahābhikkhusaṅgho theraṁ parivāresi.",
  "atk-abh02a15:200_4": "So mahābhikkhusaṅghaparivuto anupubbena mahāvihāraṁ patvā mahābodhiṁ mahācetiyaṁ thūpārāmañca vanditvā nagaraṁ pāyāsi.",
  "atk-abh02a15:200_5": "Yāva dakkhiṇadvārā gacchantasseva navasu ṭhānesu ticīvaraṁ upapajji;",
  "atk-abh02a15:200_6": "antonagaraṁ paviṭṭhakālato paṭṭhāya mahāsakkāro uppajji.",
  "atk-abh02a15:200_7": "Iti kālavipattiyaṁ tālaphalakandamūlapaṇṇampi dullabhaṁ jātaṁ.",
  "atk-abh02a15:200_8": "Kālasampattiyaṁ evarūpo mahālābho uppannoti.",
  "atk-abh02a15:200_9": "Evaṁ kālavipattipaṭibāhitattā vipākaṁ dātuṁ asakkontāni kālasampattiṁ āgamma vipaccantīti pajānāti.",
  "atk-abh02a15:201_0": "Aparassāpi bahūni kalyāṇakammāni honti.",
  "atk-abh02a15:201_1": "Tāni payogavipattiyaṁ ṭhitassa na vipacceyyuṁ.",
  "atk-abh02a15:201_2": "So pana ekena kalyāṇakammena sammāpayoge patiṭṭhito tīṇi sucaritāni pūreti,",
  "atk-abh02a15:201_3": "pañcasīlaṁ dasasīlaṁ rakkhati.",
  "atk-abh02a15:201_4": "Kālasampattiyaṁ nibbattassa rājāno sabbālaṅkārapatimaṇḍitā rājakaññāyo ‘etassa anucchavikā’ti pesenti,",
  "atk-abh02a15:201_5": "yānavāhanamaṇisuvaṇṇarajatādibhedaṁ taṁ taṁ paṇṇākāraṁ ‘etassa anucchavika’nti pesenti.",
  "atk-abh02a15:202_0": "Pabbajjūpagatopi mahāyaso hoti mahānubhāvo.",
  "atk-abh02a15:202_1": "Tatridaṁ vatthu –",
  "atk-abh02a15:202_2": "kūṭakaṇṇarājā kira girigāmakaṇṇavāsikaṁ cūḷasudhammattheraṁ mamāyati.",
  "atk-abh02a15:202_3": "So uppalavāpiyaṁ vasamāno theraṁ pakkosāpesi.",
  "atk-abh02a15:202_4": "Thero āgantvā mālārāmavihāre vasati.",
  "atk-abh02a15:202_5": "Rājā therassa mātaraṁ pucchi –",
  "atk-abh02a15:202_6": "“kiṁ thero piyāyatī”ti?",
  "atk-abh02a15:202_7": "“Kandaṁ mahārājā”ti.",
  "atk-abh02a15:202_8": "Rājā kandaṁ gāhāpetvā vihāraṁ gantvā therassa dadamāno mukhaṁ ulloketuṁ nāsakkhi.",
  "atk-abh02a15:202_9": "So nikkhamitvā ca bahipariveṇe deviṁ pucchi –",
  "atk-abh02a15:202_10": "“kīdiso thero”ti?",
  "atk-abh02a15:202_11": "“Tvaṁ puriso hutvā ulloketuṁ na sakkosi;",
  "atk-abh02a15:202_12": "ahaṁ kathaṁ sakkhissāmi?",
  "atk-abh02a15:202_13": "Nāhaṁ jānāmi kīdiso”ti.",
  "atk-abh02a15:202_14": "Rājā ‘mama raṭṭhe balikāragahapatiputtaṁ ulloketuṁ na visahāmi.",
  "atk-abh02a15:202_15": "Mahantaṁ vata bho buddhasāsanaṁ nāmā’ti apphoṭesi.",
  "atk-abh02a15:202_16": "Tipiṭakacūḷanāgattherampi mamāyati.",
  "atk-abh02a15:202_17": "Tassa aṅguliyaṁ ekā piḷakā uṭṭhahi.",
  "atk-abh02a15:202_18": "Rājā ‘theraṁ passissāmī’ti vihāraṁ gantvā balavapemena aṅguliṁ mukhena gaṇhi.",
  "atk-abh02a15:202_19": "Antomukheyeva piḷakā bhinnā,",
  "atk-abh02a15:202_20": "pubbalohitaṁ anuṭṭhubhitvā there sinehena amataṁ viya ajjhohari.",
  "atk-abh02a15:202_21": "Soyeva thero aparabhāge maraṇamañce nipajji.",
  "atk-abh02a15:202_22": "Rājā gantvā asucikapallakaṁ sīse ṭhapetvā ‘dhammasakaṭassa akkho bhijjati akkho bhijjatī’ti paridevamāno vicari.",
  "atk-abh02a15:202_23": "Pathavissarassa asucikapallakaṁ sīsena ukkhipitvā vicaraṇaṁ nāma kassa gatamaggo?",
  "atk-abh02a15:202_24": "Sammāpayogassa gatamaggoti.",
  "atk-abh02a15:202_25": "Evaṁ payogavipattipaṭibāhitattā vipākaṁ dātuṁ asakkontāni payogasampattiṁ āgamma vipaccantīti pajānāti.",
  "atk-abh02a15:202_26": "Evaṁ catūhi vipattīhi paṭibāhitaṁ kalyāṇakammaṁ vipākaṁ adatvā catasso sampattiyo āgamma deti.",
  "atk-abh02a15:203_0": "Tatridaṁ bhūtamatthaṁ katvā opammaṁ –",
  "atk-abh02a15:203_1": "eko kira mahārājā ekassa amaccassa appamattena kujjhitvā taṁ bandhanāgāre bandhāpesi.",
  "atk-abh02a15:203_2": "Tassa ñātakā rañño kuddhabhāvaṁ ñatvā kiñci avatvā caṇḍakope vigate rājānaṁ tassa niraparādhabhāvaṁ jānāpesuṁ.",
  "atk-abh02a15:203_3": "Rājā muñcitvā tassa ṭhānantaraṁ paṭipākatikaṁ akāsi.",
  "atk-abh02a15:203_4": "Athassa tato tato āgacchantānaṁ paṇṇākārānaṁ pamāṇaṁ nāhosi.",
  "atk-abh02a15:203_5": "Manussā sampaṭicchituṁ nāsakkhiṁsu.",
  "atk-abh02a15:203_6": "Tattha rañño appamattakena kujjhitvā tassa bandhanāgāre bandhāpitakālo viya puthujjanassa niraye nibbattakālo.",
  "atk-abh02a15:203_7": "Athassa ñātakehi rājānaṁ saññāpetvā ṭhānantarassa paṭipākatikakaraṇakālo viya tassa sagge nibbattakālo.",
  "atk-abh02a15:203_8": "Paṇṇākāraṁ sampaṭicchituṁ asamatthakālo viya catasso sampattiyo āgamma kalyāṇakammānaṁ devalokato manussalokaṁ,",
  "atk-abh02a15:203_9": "manussalokato devalokanti evaṁ sukhaṭṭhānato sukhaṭṭhānameva netvā kappasatasahassampi sukhavipākaṁ datvā nibbānasampāpanaṁ veditabbaṁ.",
  "atk-abh02a15:204_0": "Evaṁ tāva pāḷivaseneva dutiyaṁ balaṁ dīpetvā puna “ahosi kammaṁ ahosi kammavipāko”ti iminā paṭisambhidānayenāpi dīpetabbaṁ.",
  "atk-abh02a15:204_1": "Tattha ‘ahosi kamma’nti atīte āyūhitaṁ kammaṁ atīteyeva ahosi.",
  "atk-abh02a15:204_2": "Yena pana atīte vipāko dinno,",
  "atk-abh02a15:204_3": "taṁ sandhāya ‘ahosi kammavipāko’ti vuttaṁ.",
  "atk-abh02a15:204_4": "Diṭṭhadhammavedanīyādīsu pana bahūsupi āyūhitesu ekaṁ diṭṭhadhammavedanīyaṁ vipākaṁ deti,",
  "atk-abh02a15:204_5": "sesāni avipākāni.",
  "atk-abh02a15:204_6": "Ekaṁ upapajjavedanīyaṁ paṭisandhiṁ ākaḍḍhati,",
  "atk-abh02a15:204_7": "sesāni avipākāni.",
  "atk-abh02a15:204_8": "Ekenānantariyena niraye upapajjati,",
  "atk-abh02a15:204_9": "sesāni avipākāni.",
  "atk-abh02a15:204_10": "Aṭṭhasu samāpattīsu ekāya brahmaloke nibbattati,",
  "atk-abh02a15:204_11": "sesā avipākā.",
  "atk-abh02a15:204_12": "Idaṁ sandhāya ‘nāhosi kammavipāko’ti vuttaṁ.",
  "atk-abh02a15:204_13": "Yo pana bahumpi kusalākusalaṁ kammaṁ katvā kalyāṇamittaṁ nissāya arahattaṁ pāpuṇāti,",
  "atk-abh02a15:204_14": "etassa kammavipāko ‘nāhosi’ nāma.",
  "atk-abh02a15:204_15": "Yaṁ atīte āyūhitaṁ etarahi vipākaṁ deti taṁ ‘ahosi kammaṁ atthi kammavipāko’ nāma.",
  "atk-abh02a15:204_16": "Yaṁ purimanayeneva avipākataṁ āpajjati taṁ ‘ahosi kammaṁ natthi kammavipāko’ nāma.",
  "atk-abh02a15:204_17": "Yaṁ atīte āyūhitaṁ anāgate vipākaṁ dassati taṁ ‘ahosi kammaṁ bhavissati kammavipāko’ nāma.",
  "atk-abh02a15:204_18": "Yaṁ purimanayena avipākataṁ āpajjissati taṁ ‘ahosi kammaṁ na bhavissati kammavipāko’ nāma.",
  "atk-abh02a15:205_0": "Yaṁ etarahi āyūhitaṁ etarahiyeva vipākaṁ deti taṁ ‘atthi kammaṁ atthi kammavipāko’ nāma.",
  "atk-abh02a15:205_1": "Yaṁ purimanayeneva avipākataṁ āpajjati taṁ ‘atthi kammaṁ natthi kammavipāko’ nāma.",
  "atk-abh02a15:205_2": "Yaṁ etarahi āyūhitaṁ anāgate vipākaṁ dassati taṁ ‘atthi kammaṁ bhavissati kammavipāko’ nāma.",
  "atk-abh02a15:205_3": "Yaṁ purimanayeneva avipākataṁ āpajjissati taṁ ‘atthi kammaṁ na bhavissati kammavipāko’ nāma.",
  "atk-abh02a15:206_0": "Yaṁ sayampi anāgataṁ,",
  "atk-abh02a15:206_1": "vipākopissa anāgato taṁ ‘bhavissati kammaṁ bhavissati kammavipāko’ nāma.",
  "atk-abh02a15:206_2": "Yaṁ sayaṁ bhavissati,",
  "atk-abh02a15:206_3": "purimanayeneva avipākataṁ āpajjissati taṁ ‘bhavissati kammaṁ na bhavissati kammavipāko’ nāma.",
  "atk-abh02a15:207_0": "Idaṁ tathāgatassāti idaṁ sabbehipi etehi ākārehi tathāgatassa kammantaravipākantarajānanañāṇaṁ akampiyaṭṭhena dutiyabalaṁ veditabbanti.",
  "atk-abh02a15:208_0": "Dutiyabalaniddesavaṇṇanā.",
  "atk-abh02a15:209_0": "Tatiyabalaniddeso",
  "atk-abh02a15:210_0": "811.",
  "atk-abh02a15:210_1": "Tatiyabalaniddese maggoti vā paṭipadāti vā kammassevetaṁ nāmaṁ.",
  "atk-abh02a15:210_2": "Nirayagāminītiādīsu nirassādaṭṭhena niratiatthena ca nirayo.",
  "atk-abh02a15:210_3": "Uddhaṁ anugantvā tiriyaṁ añcitāti tiracchānā;",
  "atk-abh02a15:210_4": "tiracchānāyeva tiracchānayoni.",
  "atk-abh02a15:210_5": "Petatāya petti;",
  "atk-abh02a15:210_6": "ito pecca gatabhāvenāti attho.",
  "atk-abh02a15:210_7": "Pettiyeva pettivisayo.",
  "atk-abh02a15:210_8": "Manassa ussannatāya manussā;",
  "atk-abh02a15:210_9": "manussāva manussaloko.",
  "atk-abh02a15:210_10": "Dibbanti pañcahi kāmaguṇehi adhimattāya vā ṭhānasampattiyāti devā;",
  "atk-abh02a15:210_11": "devāva devaloko.",
  "atk-abh02a15:210_12": "Vānaṁ vuccati taṇhā;",
  "atk-abh02a15:210_13": "taṁ tattha natthīti nibbānaṁ.",
  "atk-abh02a15:210_14": "Nirayaṁ gacchatīti nirayagāmī.",
  "atk-abh02a15:210_15": "Idaṁ maggaṁ sandhāya vuttaṁ.",
  "atk-abh02a15:210_16": "Paṭipadā pana nirayagāminī nāma hoti.",
  "atk-abh02a15:210_17": "Sesapadesupi eseva nayo.",
  "atk-abh02a15:210_18": "Idaṁ sabbampi paṭipadaṁ tathāgato pajānāti.",
  "atk-abh02a15:211_0": "Kathaṁ ?",
  "atk-abh02a15:211_1": "Sakalagāmavāsikesupi hi ekato ekaṁ sūkaraṁ vā migaṁ vā jīvitā voropentesu sabbesampi cetanā parassa jīvitindriyārammaṇāva hoti.",
  "atk-abh02a15:211_2": "Taṁ pana kammaṁ tesaṁ āyūhanakkhaṇeyeva nānā hoti.",
  "atk-abh02a15:211_3": "Tesu hi eko ādarena chandajāto karoti.",
  "atk-abh02a15:211_4": "Eko ‘ehi tvampi karohī’ti parehi nippīḷitattā karoti.",
  "atk-abh02a15:211_5": "Eko samānacchando viya hutvā appaṭibāhiyamāno vicarati.",
  "atk-abh02a15:211_6": "Tesu eko teneva kammena niraye nibbattati,",
  "atk-abh02a15:211_7": "eko tiracchānayoniyaṁ,",
  "atk-abh02a15:211_8": "eko pettivisaye.",
  "atk-abh02a15:211_9": "Taṁ tathāgato āyūhanakkhaṇeyeva ‘iminā nīhārena āyūhitattā esa niraye nibbattissati,",
  "atk-abh02a15:211_10": "esa tiracchānayoniyaṁ,",
  "atk-abh02a15:211_11": "esa pettivisaye’ti pajānāti.",
  "atk-abh02a15:211_12": "Niraye nibbattamānampi ‘esa aṭṭhasu mahānirayesu nibbattissati,",
  "atk-abh02a15:211_13": "esa soḷasasu ussadanirayesu nibbattissatī’ti pajānāti.",
  "atk-abh02a15:211_14": "Tiracchānayoniyaṁ nibbattamānampi ‘esa apādako bhavissati,",
  "atk-abh02a15:211_15": "esa dvipādako,",
  "atk-abh02a15:211_16": "esa catuppādako,",
  "atk-abh02a15:211_17": "esa bahuppādako’ti pajānāti.",
  "atk-abh02a15:211_18": "Pettivisaye nibbattamānampi ‘esa nijjhāmataṇhiko bhavissati,",
  "atk-abh02a15:211_19": "esa khuppipāsiko,",
  "atk-abh02a15:211_20": "esa paradattūpajīvī’ti pajānāti.",
  "atk-abh02a15:211_21": "Tesu ca kammesu ‘idaṁ kammaṁ paṭisandhiṁ ākaḍḍhituṁ na sakkhissati,",
  "atk-abh02a15:211_22": "dubbalaṁ dinnāya paṭisandhiyā upadhivepakkaṁ bhavissatīti pajānāti.",
  "atk-abh02a15:212_0": "Tathā sakalagāmavāsikesu ekato piṇḍapātaṁ dadamānesu sabbesampi cetanā piṇḍapātārammaṇāva hoti.",
  "atk-abh02a15:212_1": "Taṁ pana kammaṁ tesaṁ āyūhanakkhaṇeyeva purimanayena nānā hoti.",
  "atk-abh02a15:212_2": "Tesu keci devaloke nibbattissanti,",
  "atk-abh02a15:212_3": "keci manussaloke.",
  "atk-abh02a15:212_4": "Taṁ tathāgato āyūhanakkhaṇeyeva ‘iminā nīhārena āyūhitattā esa manussaloke nibbattissati,",
  "atk-abh02a15:212_5": "esa devaloke’ti pajānāti.",
  "atk-abh02a15:212_6": "Devaloke nibbattamānānampi ‘esa paranimmitavasavattīsu nibbattissati,",
  "atk-abh02a15:212_7": "esa nimmānaratīsu,",
  "atk-abh02a15:212_8": "esa tusitesu,",
  "atk-abh02a15:212_9": "esa yāmesu,",
  "atk-abh02a15:212_10": "esa tāvatiṁsesu,",
  "atk-abh02a15:212_11": "esa cātumahārājikesu,",
  "atk-abh02a15:212_12": "esa bhummadevesu;",
  "atk-abh02a15:212_13": "esa pana jeṭṭhakadevarājā hutvā nibbattissati,",
  "atk-abh02a15:212_14": "esa etassa dutiyaṁ vā tatiyaṁ vā ṭhānantaraṁ karonto paricārako hutvā nibbattissatī’ti pajānāti.",
  "atk-abh02a15:212_15": "Manussesu nibbattamānānampi ‘esa khattiyakule nibbattissati,",
  "atk-abh02a15:212_16": "esa brāhmaṇakule,",
  "atk-abh02a15:212_17": "esa vessakule,",
  "atk-abh02a15:212_18": "esa suddakule;",
  "atk-abh02a15:212_19": "esa pana manussesu rājā hutvā nibbattissati,",
  "atk-abh02a15:212_20": "esa etassa dutiyaṁ vā tatiyaṁ vā ṭhānantaraṁ karonto paricārako hutvā nibbattissatī’ti pajānāti.",
  "atk-abh02a15:212_21": "Tesu ca kammesu ‘idaṁ kammaṁ paṭisandhiṁ ākaḍḍhituṁ na sakkhissati,",
  "atk-abh02a15:212_22": "dubbalaṁ dinnāya paṭisandhiyā upadhivepakkaṁ bhavissatī’ti pajānāti.",
  "atk-abh02a15:213_0": "Tathā vipassanaṁ paṭṭhapentesuyeva yena nīhārena vipassanā āraddhā,",
  "atk-abh02a15:213_1": "‘esa arahattaṁ pāpuṇissati,",
  "atk-abh02a15:213_2": "esa arahattaṁ pattuṁ na sakkhissati,",
  "atk-abh02a15:213_3": "esa anāgāmīyeva bhavissati,",
  "atk-abh02a15:213_4": "esa sakadāgāmīyeva,",
  "atk-abh02a15:213_5": "esa sotāpannoyeva;",
  "atk-abh02a15:213_6": "esa pana maggaṁ vā phalaṁ vā sacchikātuṁ na sakkhissati,",
  "atk-abh02a15:213_7": "lakkhaṇārammaṇāya vipassanāyameva ṭhassati;",
  "atk-abh02a15:213_8": "esa paccayapariggaheyeva,",
  "atk-abh02a15:213_9": "esa nāmarūpapariggaheyeva,",
  "atk-abh02a15:213_10": "esa arūpapariggaheyeva,",
  "atk-abh02a15:213_11": "esa rūpapariggaheyeva ṭhassati,",
  "atk-abh02a15:213_12": "esa mahābhūtamattameva vavatthāpessati,",
  "atk-abh02a15:213_13": "esa kiñci sallakkhetuṁ na sakkhissatī’ti pajānāti.",
  "atk-abh02a15:214_0": "Kasiṇaparikammaṁ karontesupi ‘etassa parikammamattameva bhavissati,",
  "atk-abh02a15:214_1": "nimittaṁ uppādetuṁ na sakkhissati;",
  "atk-abh02a15:214_2": "esa pana nimittaṁ uppādetuṁ sakkhissati,",
  "atk-abh02a15:214_3": "appanaṁ pāpetuṁ na sakkhissati;",
  "atk-abh02a15:214_4": "esa appanaṁ pāpetvā jhānaṁ pādakaṁ katvā vipassanaṁ paṭṭhapetvā arahattaṁ gaṇhissatī’ti pajānātīti.",
  "atk-abh02a15:215_0": "Tatiyabalaniddesavaṇṇanā.",
  "atk-abh02a15:216_0": "Catutthabalaniddeso",
  "atk-abh02a15:217_0": "812.",
  "atk-abh02a15:217_1": "Catutthabalaniddese khandhanānattanti ‘ayaṁ rūpakkhandho nāma…pe…",
  "atk-abh02a15:217_2": "ayaṁ viññāṇakkhandho nāmā’ti evaṁ pañcannaṁ khandhānaṁ nānākaraṇaṁ pajānāti.",
  "atk-abh02a15:217_3": "Tesupi ‘ekavidhena rūpakkhandho…pe…",
  "atk-abh02a15:217_4": "ekādasavidhena rūpakkhandho.",
  "atk-abh02a15:217_5": "Ekavidhena vedanākkhandho…pe…",
  "atk-abh02a15:217_6": "bahuvidhena vedanākkhandho…pe…",
  "atk-abh02a15:217_7": "ekavidhena saññākkhandho…pe…",
  "atk-abh02a15:217_8": "ekavidhena saṅkhārakkhandho…pe…",
  "atk-abh02a15:217_9": "ekavidhena viññāṇakkhandho…pe…",
  "atk-abh02a15:217_10": "bahuvidhena viññāṇakkhandho’ti evaṁ ekekassa khandhassa nānattaṁ pajānāti.",
  "atk-abh02a15:217_11": "Āyatananānattanti ‘idaṁ cakkhāyatanaṁ nāma…pe…",
  "atk-abh02a15:217_12": "idaṁ dhammāyatanaṁ nāma.",
  "atk-abh02a15:217_13": "Tattha dasāyatanā kāmāvacarā,",
  "atk-abh02a15:217_14": "dve catubhūmakā’ti evaṁ āyatananānattaṁ pajānāti.",
  "atk-abh02a15:217_15": "Dhātunānattanti ‘ayaṁ cakkhudhātu nāma…pe…",
  "atk-abh02a15:217_16": "ayaṁ manoviññāṇadhātu nāma.",
  "atk-abh02a15:217_17": "Tattha soḷasa dhātuyo kāmāvacarā,",
  "atk-abh02a15:217_18": "dve catubhūmakā’ti evaṁ dhātunānattaṁ pajānāti.",
  "atk-abh02a15:218_0": "Puna anekadhātunānādhātulokanānattanti idaṁ na kevalaṁ upādinnakasaṅkhāralokasseva nānattaṁ tathāgato pajānāti,",
  "atk-abh02a15:218_1": "anupādinnakasaṅkhāralokassāpi nānattaṁ tathāgato pajānātiyevāti dassetuṁ gahitaṁ.",
  "atk-abh02a15:218_2": "Paccekabuddhā hi dve ca aggasāvakā upādinnakasaṅkhāralokassāpi nānattaṁ ekadesatova jānanti no nippadesato,",
  "atk-abh02a15:218_3": "anupādinnakalokassa pana nānattaṁ na jānanti.",
  "atk-abh02a15:218_4": "Sabbaññubuddho pana ‘imāya nāma dhātuyā ussannāya imassa nāma rukkhassa khandho seto hoti,",
  "atk-abh02a15:218_5": "imassa kāḷako,",
  "atk-abh02a15:218_6": "imassa maṭṭo;",
  "atk-abh02a15:218_7": "imassa bahalattaco,",
  "atk-abh02a15:218_8": "imassa tanuttaco;",
  "atk-abh02a15:218_9": "imāya nāma dhātuyā ussannāya imassa rukkhassa pattaṁ vaṇṇasaṇṭhānādivasena evarūpaṁ nāma hoti;",
  "atk-abh02a15:218_10": "imāya pana dhātuyā ussannāya imassa rukkhassa pupphaṁ nīlakaṁ hoti, pītakaṁ,",
  "atk-abh02a15:218_11": "lohitakaṁ, odātaṁ,",
  "atk-abh02a15:218_12": "sugandhaṁ,",
  "atk-abh02a15:218_13": "duggandhaṁ hoti;",
  "atk-abh02a15:218_14": "imāya nāma dhātuyā ussannāya phalaṁ khuddakaṁ hoti, mahantaṁ, dīghaṁ, rassaṁ, vaṭṭaṁ,",
  "atk-abh02a15:218_15": "susaṇṭhānaṁ,",
  "atk-abh02a15:218_16": "dussaṇṭhānaṁ, maṭṭhaṁ, pharusaṁ,",
  "atk-abh02a15:218_17": "sugandhaṁ,",
  "atk-abh02a15:218_18": "duggandhaṁ, madhuraṁ, tittakaṁ, ambilaṁ, kaṭukaṁ,",
  "atk-abh02a15:218_19": "kasāvaṁ hoti;",
  "atk-abh02a15:218_20": "imāya nāma dhātuyā ussannāya imassa rukkhassa kaṇṭako tikhiṇo hoti, atikhiṇo, ujuko, kuṭilo, tambo, kāḷako, nīlo,",
  "atk-abh02a15:218_21": "odāto hotī’ti evaṁ anupādinnakasaṅkhāralokassa nānattaṁ pajānāti.",
  "atk-abh02a15:218_22": "Sabbaññubuddhānaṁyeva hi etaṁ balaṁ,",
  "atk-abh02a15:218_23": "na aññesanti.",
  "atk-abh02a15:219_0": "Catutthabalaniddesavaṇṇanā.",
  "atk-abh02a15:220_0": "Pañcamabalaniddeso",
  "atk-abh02a15:221_0": "813.",
  "atk-abh02a15:221_1": "Pañcamabalaniddese hīnādhimuttikāti hīnajjhāsayā.",
  "atk-abh02a15:221_2": "Paṇītādhimuttikāti kalyāṇajjhāsayā.",
  "atk-abh02a15:221_3": "Sevantīti nissayanti allīyanti.",
  "atk-abh02a15:221_4": "Bhajantīti upasaṅkamanti.",
  "atk-abh02a15:221_5": "Payirupāsantīti punappunaṁ upasaṅkamanti.",
  "atk-abh02a15:221_6": "Sace hi ācariyupajjhāyā na sīlavanto honti,",
  "atk-abh02a15:221_7": "saddhivihārikā sīlavanto honti,",
  "atk-abh02a15:221_8": "te attano ācariyupajjhāyepi na upasaṅkamanti,",
  "atk-abh02a15:221_9": "attanā sadise sāruppabhikkhūyeva upasaṅkamanti.",
  "atk-abh02a15:221_10": "Sace ācariyupajjhāyā sāruppabhikkhū,",
  "atk-abh02a15:221_11": "itare asāruppā,",
  "atk-abh02a15:221_12": "tepi na ācariyupajjhāye upasaṅkamanti,",
  "atk-abh02a15:221_13": "attanā sadise hīnādhimuttike eva upasaṅkamanti.",
  "atk-abh02a15:222_0": "Evaṁ upasaṅkamanaṁ pana na kevalaṁ etaraheva,",
  "atk-abh02a15:222_1": "atītānāgatepīti dassetuṁ atītampi addhānantiādimāha.",
  "atk-abh02a15:222_2": "Taṁ uttānatthameva.",
  "atk-abh02a15:222_3": "Idaṁ pana dussīlānaṁ dussīlasevanameva,",
  "atk-abh02a15:222_4": "sīlavantānaṁ sīlavantasevanameva,",
  "atk-abh02a15:222_5": "duppaññānaṁ duppaññasevanameva,",
  "atk-abh02a15:222_6": "paññavantānaṁ paññavantasevanameva ko niyāmetīti?",
  "atk-abh02a15:222_7": "Ajjhāsayadhātu niyāmeti.",
  "atk-abh02a15:222_8": "Sambahulā kira bhikkhū ekaṁ gāmaṁ gaṇabhikkhācāraṁ caranti.",
  "atk-abh02a15:222_9": "Manussā bahubhattaṁ āharitvā pattāni pūretvā “tumhākaṁ yathāsabhāgena paribhuññathā”ti datvā uyyojesuṁ.",
  "atk-abh02a15:222_10": "Bhikkhūpi āhaṁsu “āvuso,",
  "atk-abh02a15:222_11": "manussā dhātusaṁyuttakamme payojentī”ti.",
  "atk-abh02a15:222_12": "Tipiṭakacūḷābhayattheropi nāgadīpe cetiyaṁ vandanāya pañcahi bhikkhusatehi saddhiṁ gacchanto ekasmiṁ gāme manussehi nimantito.",
  "atk-abh02a15:222_13": "Therena ca saddhiṁ eko asāruppabhikkhu atthi.",
  "atk-abh02a15:222_14": "Dhuravihārepi eko asāruppabhikkhu atthi.",
  "atk-abh02a15:222_15": "Dvīsu bhikkhusaṅghesu gāmaṁ osarantesu te ubhopi janā,",
  "atk-abh02a15:222_16": "kiñcāpi āgantukena nevāsiko nevāsikena vā āgantuko na diṭṭhapubbo,",
  "atk-abh02a15:222_17": "evaṁ santepi,",
  "atk-abh02a15:222_18": "ekato hutvā hasitvā hasitvā kathayamānā ekamantaṁ aṭṭhaṁsu.",
  "atk-abh02a15:222_19": "Thero disvā “sammāsambuddhena jānitvā dhātusaṁyuttaṁ kathita”nti āha.",
  "atk-abh02a15:223_0": "Evaṁ ‘ajjhāsayadhātu niyāmetī’ti vatvā dhātusaṁyuttena ayamevattho dīpetabbo.",
  "atk-abh02a15:223_1": "Gijjhakūṭapabbatasmiñhi gilānaseyyāya nipanno bhagavā ārakkhaṇatthāya parivāretvā vasantesu sāriputtamoggallānādīsu",
  "atk-abh02a15:223_2": "ekamekaṁ attano attano parisāya saddhiṁ caṅkamantaṁ oloketvā bhikkhū āmantesi “passatha no tumhe,",
  "atk-abh02a15:223_3": "bhikkhave,",
  "atk-abh02a15:223_4": "sāriputtaṁ sambahulehi bhikkhūhi saddhiṁ caṅkamanta”nti? “Evaṁ,",
  "atk-abh02a15:223_5": "bhante”ti.",
  "atk-abh02a15:223_6": "“Sabbe kho ete,",
  "atk-abh02a15:223_7": "bhikkhave,",
  "atk-abh02a15:223_8": "bhikkhū mahāpaññā”ti sabbaṁ vitthāretabbanti.",
  "atk-abh02a15:224_0": "Pañcamabalaniddesavaṇṇanā.",
  "atk-abh02a15:225_0": "Chaṭṭhabalaniddeso",
  "atk-abh02a15:226_0": "814.",
  "atk-abh02a15:226_1": "Chaṭṭhabalaniddese āsayanti yattha sattā āsayanti nivasanti,",
  "atk-abh02a15:226_2": "taṁ tesaṁ nivāsaṭṭhānaṁ diṭṭhigataṁ vā yathābhūtaṁ ñāṇaṁ vā.",
  "atk-abh02a15:226_3": "Anusayanti appahīnānusayitaṁ kilesaṁ.",
  "atk-abh02a15:226_4": "Caritanti kāyādīhi abhisaṅkhataṁ kusalākusalaṁ.",
  "atk-abh02a15:226_5": "Adhimuttanti ajjhāsayaṁ.",
  "atk-abh02a15:226_6": "Apparajakkhetiādīsu paññāmaye akkhimhi appaṁ parittaṁ rāgadosamoharajaṁ etesanti apparajakkhā.",
  "atk-abh02a15:226_7": "Tasseva mahantatāya mahārajakkhā.",
  "atk-abh02a15:226_8": "Ubhayenāpi mandakilese mahākilese ca satte dasseti.",
  "atk-abh02a15:226_9": "Yesaṁ saddhādīni indriyāni tikkhāni,",
  "atk-abh02a15:226_10": "te tikkhindriyā.",
  "atk-abh02a15:226_11": "Yesaṁ tāni mudūni,",
  "atk-abh02a15:226_12": "te mudindriyā.",
  "atk-abh02a15:226_13": "Yesaṁ āsayādayo koṭṭhāsā sundarā,",
  "atk-abh02a15:226_14": "te svākārā.",
  "atk-abh02a15:226_15": "Viparītā dvākārā.",
  "atk-abh02a15:226_16": "Ye kathitakāraṇaṁ sallakkhenti,",
  "atk-abh02a15:226_17": "sukhena sakkā honti viññāpetuṁ,",
  "atk-abh02a15:226_18": "te suviññāpayā.",
  "atk-abh02a15:226_19": "Viparītā duviññāpayā.",
  "atk-abh02a15:226_20": "Ye ariyamaggapaṭivedhassa anucchavikā upanissayasampannā,",
  "atk-abh02a15:226_21": "te bhabbā.",
  "atk-abh02a15:226_22": "Viparītā abhabbā.",
  "atk-abh02a15:227_0": "815.",
  "atk-abh02a15:227_1": "Evaṁ chaṭṭhabalassa mātikaṁ ṭhapetvā idāni yathāpaṭipāṭiyā bhājento katamo ca sattānaṁ āsayotiādimāha.",
  "atk-abh02a15:227_2": "Tattha sassato lokotiādīnaṁ attho heṭṭhā nikkhepakaṇḍavaṇṇanāyaṁ vuttoyeva.",
  "atk-abh02a15:227_3": "Iti bhavadiṭṭhisannissitā vāti evaṁ sassatadiṭṭhiṁ vā sannissitā.",
  "atk-abh02a15:227_4": "Sassatadiṭṭhi hi ettha bhavadiṭṭhīti vuttā;",
  "atk-abh02a15:227_5": "ucchedadiṭṭhi ca vibhavadiṭṭhīti.",
  "atk-abh02a15:227_6": "Sabbadiṭṭhīnañhi sassatucchedadiṭṭhī hi saṅgahitattā sabbepi diṭṭhigatikā sattā imāva dve diṭṭhiyo sannissitā honti.",
  "atk-abh02a15:227_7": "Vuttampi cetaṁ –",
  "atk-abh02a15:227_8": "“dvayasannissito kho panāyaṁ, kaccāna,",
  "atk-abh02a15:227_9": "loko yebhuyyena –",
  "atk-abh02a15:227_10": "atthitañceva natthitañcā”ti.",
  "atk-abh02a15:227_11": "Ettha hi atthitāti sassataṁ,",
  "atk-abh02a15:227_12": "natthitāti ucchedo.",
  "atk-abh02a15:227_13": "Ayaṁ tāva vaṭṭasannissitānaṁ puthujjanasattānaṁ āsayo.",
  "atk-abh02a15:228_0": "Idāni vivaṭṭasannissitānaṁ suddhasattānaṁ āsayaṁ dassetuṁ ete vā pana ubho ante anupagammātiādi vuttaṁ.",
  "atk-abh02a15:228_1": "Tattha ete vā panāti eteyeva.",
  "atk-abh02a15:228_2": "Ubho anteti sassatucchedasaṅkhāte dve ante.",
  "atk-abh02a15:228_3": "Anupagammāti anallīyitvā.",
  "atk-abh02a15:228_4": "Idappaccayatā paṭiccasamuppannesu dhammesūti idappaccayatāya ceva paṭiccasamuppannadhammesu ca.",
  "atk-abh02a15:228_5": "Anulomikā khantīti vipassanāñāṇaṁ.",
  "atk-abh02a15:228_6": "Yathābhūtaṁ vā ñāṇanti maggañāṇaṁ.",
  "atk-abh02a15:228_7": "Idaṁ vuttaṁ hoti –",
  "atk-abh02a15:228_8": "yā paṭiccasamuppāde ceva paṭiccasamuppannadhammesu ca ete ubho sassatucchedaante anupagantvā vipassanā paṭiladdhā,",
  "atk-abh02a15:228_9": "yañca tato uttarimaggañāṇaṁ –",
  "atk-abh02a15:228_10": "ayaṁ sattānaṁ āsayo,",
  "atk-abh02a15:228_11": "ayaṁ vaṭṭasannissitānañca vivaṭṭasannissitānañca sabbesampi sattānaṁ āsayo,",
  "atk-abh02a15:228_12": "idaṁ vasanaṭṭhānanti.",
  "atk-abh02a15:228_13": "Ayaṁ ācariyānaṁ samānatthakathā.",
  "atk-abh02a15:229_0": "Vitaṇḍavādī panāha –",
  "atk-abh02a15:229_1": "‘maggo nāma vāsaṁ viddhaṁsento gacchati,",
  "atk-abh02a15:229_2": "nanu tvaṁ maggo vāsoti vadesī’ti?",
  "atk-abh02a15:229_3": "So vattabbo ‘tvaṁ ariyavāsabhāṇako hosi na hosī’ti?",
  "atk-abh02a15:229_4": "Sace pana ‘na homī’ti vadati,",
  "atk-abh02a15:229_5": "‘abhāṇakatāya na jānāsī’ti vattabbo.",
  "atk-abh02a15:229_6": "Sace ‘bhāṇakosmī’ti vadati,",
  "atk-abh02a15:229_7": "‘suttaṁ āharā’ti vattabbo.",
  "atk-abh02a15:229_8": "Sace āharati,",
  "atk-abh02a15:229_9": "iccetaṁ kusalaṁ;",
  "atk-abh02a15:229_10": "no ce āharati sayaṁ āharitabbaṁ –",
  "atk-abh02a15:229_11": "“dasayime,",
  "atk-abh02a15:229_12": "bhikkhave,",
  "atk-abh02a15:229_13": "ariyavāsā,",
  "atk-abh02a15:229_14": "ye ariyā āvasiṁsu vā āvasanti vā āvasissanti vā”ti.",
  "atk-abh02a15:229_15": "Etañhi suttaṁ maggassa vāsabhāvaṁ dīpeti.",
  "atk-abh02a15:229_16": "Tasmā sukathitamevetanti.",
  "atk-abh02a15:229_17": "Idaṁ pana bhagavā sattānaṁ āsayaṁ jānanto imesañca diṭṭhigatānaṁ vipassanāñāṇamaggañāṇānaṁ appavattikkhaṇepi jānāti eva.",
  "atk-abh02a15:229_18": "Vuttampi cetaṁ –",
  "atk-abh02a15:230_0": "“Kāmaṁ sevantaññeva jānāti ‘ayaṁ puggalo kāmagaruko kāmāsayo kāmādhimutto’ti.",
  "atk-abh02a15:230_1": "Nekkhammaṁ sevantaññeva jānāti ‘ayaṁ puggalo nekkhammagaruko nekkhammāsayo nekkhammādhimutto’ti.",
  "atk-abh02a15:230_2": "Byāpādaṁ…pe…",
  "atk-abh02a15:230_3": "abyāpādaṁ…",
  "atk-abh02a15:230_4": "thinamiddhaṁ…pe…",
  "atk-abh02a15:230_5": "ālokasaññaṁ nekkhammaṁ sevantaññeva jānāti sevantaññeva jānāti ‘ayaṁ puggalo ālokasaññāgaruko ālokasaññāsayo ālokasaññādhimutto”ti.",
  "atk-abh02a15:231_0": "816.",
  "atk-abh02a15:231_1": "Anusayaniddese kāmarāgo ca so appahīnaṭṭhena anusayo cāti kāmarāgānusayo.",
  "atk-abh02a15:231_2": "Sesapadesupi eseva nayo.",
  "atk-abh02a15:231_3": "Yaṁ loke piyarūpanti yaṁ imasmiṁ loke piyajātikaṁ.",
  "atk-abh02a15:231_4": "Sātarūpanti sātajātikaṁ assādapadaṭṭhānaṁ iṭṭhārammaṇaṁ.",
  "atk-abh02a15:231_5": "Ettha sattānaṁ rāgānusayo anusetīti etasmiṁ iṭṭhārammaṇe sattānaṁ appahīnaṭṭhena rāgānusayo anuseti.",
  "atk-abh02a15:231_6": "Yathā nāma udake nimuggassa heṭṭhā ca upari ca samantabhāge ca udakameva hoti,",
  "atk-abh02a15:231_7": "evameva iṭṭhārammaṇe rāguppatti nāma sattānaṁ āciṇṇasamāciṇṇā.",
  "atk-abh02a15:231_8": "Tathā aniṭṭhārammaṇe paṭighuppatti.",
  "atk-abh02a15:231_9": "Iti imesu dvīsu dhammesūti evaṁ imesu dvīsu kāmarāgapaṭighavantesu iṭṭhāniṭṭhārammaṇadhammesu.",
  "atk-abh02a15:231_10": "Avijjānupatitāti kāmarāgapaṭighasampayuttā hutvā ārammaṇakaraṇavasena avijjā anupatitā.",
  "atk-abh02a15:231_11": "Tadekaṭṭhoti tāya avijjāya sampayuttekaṭṭhavasena ekaṭṭho.",
  "atk-abh02a15:231_12": "Māno ca diṭṭhi ca vicikicchā cāti navavidho māno,",
  "atk-abh02a15:231_13": "dvāsaṭṭhividhā diṭṭhi,",
  "atk-abh02a15:231_14": "aṭṭhavatthukā ca vicikicchā.",
  "atk-abh02a15:231_15": "Bhavarāgānusayo panettha kāmarāgānusayeneva saṅgahitoti veditabbo.",
  "atk-abh02a15:232_0": "817.",
  "atk-abh02a15:232_1": "Caritaniddese terasa cetanā puññābhisaṅkhāro,",
  "atk-abh02a15:232_2": "dvādasa apuññābhisaṅkhāro,",
  "atk-abh02a15:232_3": "catasso āneñjābhisaṅkhāro.",
  "atk-abh02a15:232_4": "Tattha kāmāvacaro parittabhūmako,",
  "atk-abh02a15:232_5": "itaro mahābhūmako.",
  "atk-abh02a15:232_6": "Tīsupi vā etesu yo koci appavipāko parittabhūmako,",
  "atk-abh02a15:232_7": "bahuvipāko mahābhūmakoti veditabbo.",
  "atk-abh02a15:233_0": "818.",
  "atk-abh02a15:233_1": "Adhimuttiniddeso heṭṭhā pakāsitova.",
  "atk-abh02a15:233_2": "Kasmā panāyaṁ adhimutti heṭṭhā vuttāpi puna gahitāti?",
  "atk-abh02a15:233_3": "Ayañhi heṭṭhā pāṭiyekkaṁ baladassanavasena gahitā,",
  "atk-abh02a15:233_4": "idha sattānaṁ tikkhindriyamudindriyabhāvadassanatthaṁ.",
  "atk-abh02a15:234_0": "819.",
  "atk-abh02a15:234_1": "Mahārajakkhaniddese ussadagatānīti vepullagatāni.",
  "atk-abh02a15:234_2": "Pahānakkamavasena cesa uppaṭipāṭiyā niddeso kato.",
  "atk-abh02a15:235_0": "820.Anussadagatānīti avepullagatāniṁ.",
  "atk-abh02a15:235_1": "Tikkhindriyamudindriyaniddese upanissayaindriyāni nāma kathitāni.",
  "atk-abh02a15:235_2": "Uppaṭipāṭiyā niddese panettha payojanaṁ heṭṭhā vuttanayeneva veditabbaṁ.",
  "atk-abh02a15:236_0": "823.",
  "atk-abh02a15:236_1": "Tathā dvākāraniddesādīsu pāpāsayāti akusalāsayā.",
  "atk-abh02a15:236_2": "Pāpacaritāti apuññābhisaṅkhāraparipūrakā.",
  "atk-abh02a15:236_3": "Pāpādhimuttikāti sakkāyābhiratā vaṭṭajjhāsayā.",
  "atk-abh02a15:237_0": "824.",
  "atk-abh02a15:237_1": "Svākāraniddese yasmā kalyāṇako nāma anusayo natthi,",
  "atk-abh02a15:237_2": "tasmā kalyāṇānusayāti na vuttaṁ.",
  "atk-abh02a15:237_3": "Sesaṁ vuttavipariyāyena veditabbaṁ.",
  "atk-abh02a15:238_0": "826.",
  "atk-abh02a15:238_1": "Bhabbābhabbaniddese kammāvaraṇenāti pañcavidhena ānantariyakammena.",
  "atk-abh02a15:238_2": "Kilesāvaraṇenāti niyatamicchādiṭṭhiyā.",
  "atk-abh02a15:238_3": "Vipākāvaraṇenāti ahetukapaṭisandhiyā.",
  "atk-abh02a15:238_4": "Yasmā pana duhetukānampi ariyamaggapaṭivedho natthi,",
  "atk-abh02a15:238_5": "tasmā duhetukapaṭisandhipi vipākāvaraṇamevāti veditabbā.",
  "atk-abh02a15:238_6": "Assaddhāti buddhādīsu saddhārahitā.",
  "atk-abh02a15:238_7": "Acchandikāti kattukamyatākusalacchandarahitā.",
  "atk-abh02a15:238_8": "Uttarakurukā manussā acchandikaṭṭhānaṁ paviṭṭhā.",
  "atk-abh02a15:238_9": "Duppaññāti bhavaṅgapaññāya parihīnā.",
  "atk-abh02a15:238_10": "Bhavaṅgapaññāya pana paripuṇṇāyapi yassa bhavaṅgaṁ lokuttarassa pādakaṁ na hoti,",
  "atk-abh02a15:238_11": "so duppaññoyeva nāma.",
  "atk-abh02a15:238_12": "Abhabbā niyāmaṁ okkamituṁ kusalesu dhammesu sammattanti kusalesu dhammesu sammattaniyāmasaṅkhātaṁ maggaṁ okkamituṁ abhabbā.",
  "atk-abh02a15:239_0": "827.Na kammāvaraṇenātiādīni vuttavipariyāyena veditabbāni.",
  "atk-abh02a15:239_1": "Idaṁ dvinnaṁ ñāṇānaṁ bhājanīyaṁ –",
  "atk-abh02a15:239_2": "indriyaparopariyattiñāṇassa ca āsayānusayañāṇassa ca.",
  "atk-abh02a15:239_3": "Ettha hi āsayānusayañāṇena indriyaparopariyattiñāṇampi bhājitaṁ.",
  "atk-abh02a15:239_4": "Iti imāni dve ñāṇāni ekato hutvā ekaṁ balañāṇaṁ nāma jātanti.",
  "atk-abh02a15:240_0": "Chaṭṭhabalaniddesavaṇṇanā.",
  "atk-abh02a15:241_0": "Sattamabalaniddeso",
  "atk-abh02a15:242_0": "828.",
  "atk-abh02a15:242_1": "Sattamabalaniddese jhāyatīti jhāyī.",
  "atk-abh02a15:242_2": "Cattāro jhāyīti jhāyino cattāro janā vuccanti.",
  "atk-abh02a15:242_3": "Tattha paṭhamacatukke tāva paṭhamo samāpattilābhī samānoyeva ‘na lābhīmhī’ti,",
  "atk-abh02a15:242_4": "kammaṭṭhānaṁ samānaṁyeva ‘na kammaṭṭhāna’nti saññī hoti.",
  "atk-abh02a15:242_5": "Ayaṁ appaguṇajjhānalābhīti veditabbo.",
  "atk-abh02a15:242_6": "Dutiyo samāpattiyā alābhīyeva ‘lābhīmhī’ti,",
  "atk-abh02a15:242_7": "akammaṭṭhānaṁ samānaṁyeva ‘kammaṭṭhāna’nti saññī hoti.",
  "atk-abh02a15:242_8": "Ayaṁ niddājhāyī nāma.",
  "atk-abh02a15:242_9": "Niddāyitvā paṭibuddho evaṁ maññati.",
  "atk-abh02a15:242_10": "Tatiyo samāpattilābhī samāno ‘samāpattilābhīmhī’ti,",
  "atk-abh02a15:242_11": "kammaṭṭhānameva samānaṁ ‘kammaṭṭhāna’nti saññī hoti.",
  "atk-abh02a15:242_12": "Ayaṁ paguṇajjhānalābhīti veditabbo.",
  "atk-abh02a15:242_13": "Catuttho alābhīyeva ‘alābhīmhī’ti,",
  "atk-abh02a15:242_14": "akammaṭṭhānaṁyeva ‘akammaṭṭhāna’nti saññī hoti.",
  "atk-abh02a15:242_15": "Evamettha dve janā ajjhāyinova jhāyīnaṁ anto paviṭṭhattā jhāyīti vuttā.",
  "atk-abh02a15:243_0": "Dutiyacatukke sasaṅkhārena sappayogena samādhipāribandhikadhamme vikkhambhento dandhaṁ samāpajjati nāma.",
  "atk-abh02a15:243_1": "Ekaṁ dve cittavāre ṭhatvā sahasā vuṭṭhahantā khippaṁ vuṭṭhahati nāma.",
  "atk-abh02a15:243_2": "Sukheneva pana samādhipāribandhikadhamme sodhento khippaṁ samāpajjati nāma.",
  "atk-abh02a15:243_3": "Yathāparicchedena avuṭṭhahitvā kālaṁ atināmetvā vuṭṭhahanto dandhaṁ vuṭṭhāti nāma.",
  "atk-abh02a15:243_4": "Itare dvepi imināva nayena veditabbā.",
  "atk-abh02a15:243_5": "Ime cattāropi janā samāpattilābhinova.",
  "atk-abh02a15:244_0": "Tatiyacatukke ‘idaṁ jhānaṁ pañcaṅgikaṁ,",
  "atk-abh02a15:244_1": "idaṁ caturaṅgika’nti evaṁ aṅgavavatthānaparicchede cheko samādhismiṁ samādhikusalo nāma.",
  "atk-abh02a15:244_2": "Nīvaraṇāni pana vikkhambhetvā cittamañjūsāya cittaṁ ṭhapetuṁ acheko no samādhismiṁ samāpattikusalo nāma.",
  "atk-abh02a15:244_3": "Itarepi tayo imināva nayena veditabbā.",
  "atk-abh02a15:244_4": "Imepi cattāro samāpattilābhinoyeva.",
  "atk-abh02a15:245_0": "Idāni yāni jhānāni nissāya ime puggalā ‘jhāyī’ nāma jātā,",
  "atk-abh02a15:245_1": "tāni dassetuṁ cattāri jhānānītiādimāha.",
  "atk-abh02a15:245_2": "Tattha cattāri jhānāni tayo ca vimokkhā atthato heṭṭhā dhammasaṅgahaṭṭhakathāyameva pakāsitā.",
  "atk-abh02a15:245_3": "Sesānampi vimokkhaṭṭho tattha vuttanayeneva veditabbo.",
  "atk-abh02a15:245_4": "Apicettha paṭipāṭiyā satta appitappitakkhaṇe paccanīkadhammehi vimuccanato ca ārammaṇe ca adhimuccanato vimokkho nāma.",
  "atk-abh02a15:245_5": "Aṭṭhamo pana sabbaso saññāvedayitehi vimuttattā apagatavimokkho nāma.",
  "atk-abh02a15:245_6": "Samādhīsu catukkanayapañcakanayesu paṭhamajjhānasamādhi savitakkasavicāro nāma.",
  "atk-abh02a15:245_7": "Pañcakanaye dutiyajjhānasamādhi avitakkavicāramattasamādhi nāma.",
  "atk-abh02a15:245_8": "Catukkanayepi pañcakanayepi upari tīsu jhānesu samādhi avitakka avicārasamādhi nāma.",
  "atk-abh02a15:245_9": "Samāpattīsu hi paṭipāṭiyā aṭṭhannaṁ samāpattīnaṁ ‘samādhī’tipi nāmaṁ ‘samāpattī’tipi. Kasmā?",
  "atk-abh02a15:245_10": "Cittekaggatāsabbhāvato.",
  "atk-abh02a15:245_11": "Nirodhasamāpattiyā tadabhāvato na samādhīti nāmaṁ.",
  "atk-abh02a15:246_0": "Hānabhāgiyo dhammoti appaguṇehi paṭhamajjhānādīhi vuṭṭhitassa saññāmanasikārānaṁ kāmādianupakkhandanaṁ.",
  "atk-abh02a15:246_1": "Visesabhāgiyo dhammoti paguṇehi paṭhamajjhānādīhi vuṭṭhitassa saññāmanasikārānaṁ dutiyajjhānādianupakkhandanaṁ.",
  "atk-abh02a15:246_2": "Vodānampi vuṭṭhānanti iminā paguṇavodānaṁ vuṭṭhānaṁ nāma kathitaṁ.",
  "atk-abh02a15:246_3": "Heṭṭhimaṁ heṭṭhimañhi paguṇajjhānaṁ uparimassa uparimassa padaṭṭhānaṁ hoti.",
  "atk-abh02a15:246_4": "Tasmā vodānampi vuṭṭhānanti vuttaṁ.",
  "atk-abh02a15:246_5": "Tamhā tamhā samādhimhā vuṭṭhānampi vuṭṭhānanti iminā bhavaṅgavuṭṭhānaṁ nāma kathitaṁ.",
  "atk-abh02a15:246_6": "Bhavaṅgena hi sabbajjhānehi vuṭṭhānaṁ hoti.",
  "atk-abh02a15:246_7": "Nirodhato pana phalasamāpattiyāva vuṭṭhahanti.",
  "atk-abh02a15:246_8": "Idaṁ pāḷimuttakavuṭṭhānaṁ nāmāti.",
  "atk-abh02a15:247_0": "Sattamabalaniddesavaṇṇanā.",
  "atk-abh02a15:248_0": "Aṭṭhamabalādiniddeso",
  "atk-abh02a15:249_0": "829.",
  "atk-abh02a15:249_1": "Aṭṭhamabalaniddese anekavihitaṁ pubbenivāsantiādi sabbampi visuddhimagge vitthāritameva.",
  "atk-abh02a15:249_2": "Navamabalaniddesepi dibbena cakkhunātiādi sabbaṁ tattheva vitthāritaṁ.",
  "atk-abh02a15:250_0": "Navamabalaniddesavaṇṇanā.",
  "atk-abh02a15:251_0": "Dasamabalaniddeso",
  "atk-abh02a15:252_0": "831.",
  "atk-abh02a15:252_1": "Dasamabalaniddese cetovimuttinti phalasamādhiṁ.",
  "atk-abh02a15:252_2": "Paññāvimuttinti phalañāṇaṁ.",
  "atk-abh02a15:252_3": "Sesaṁ sabbattha uttānatthameva.",
  "atk-abh02a15:252_4": "Ayaṁ tāvettha ācariyānaṁ samānatthakathā.",
  "atk-abh02a15:252_5": "Paravādī panāha –",
  "atk-abh02a15:252_6": "“dasabalañāṇaṁ nāma pāṭiyekkaṁ natthi,",
  "atk-abh02a15:252_7": "sabbaññutañāṇassevāyaṁ pabhedo”ti.",
  "atk-abh02a15:252_8": "Taṁ na tathā daṭṭhabbaṁ.",
  "atk-abh02a15:252_9": "Aññameva hi dasabalañāṇaṁ,",
  "atk-abh02a15:252_10": "aññaṁ sabbaññutañāṇaṁ.",
  "atk-abh02a15:252_11": "Dasabalañāṇañhi sakasakakiccameva jānāti.",
  "atk-abh02a15:252_12": "Sabbaññutañāṇaṁ pana tampi tato avasesampi jānāti.",
  "atk-abh02a15:252_13": "Dasabalañāṇesupi hi paṭhamaṁ kāraṇākāraṇameva jānāti,",
  "atk-abh02a15:252_14": "dutiyaṁ kammantaravipākantarameva,",
  "atk-abh02a15:252_15": "tatiyaṁ kammaparicchedameva,",
  "atk-abh02a15:252_16": "catutthaṁ dhātunānattakaraṇameva,",
  "atk-abh02a15:252_17": "pañcamaṁ sattānaṁ ajjhāsayādhimuttimeva,",
  "atk-abh02a15:252_18": "chaṭṭhaṁ indriyānaṁ tikkhamudubhāvameva,",
  "atk-abh02a15:252_19": "sattamaṁ jhānādīhi saddhiṁ tesaṁ saṁkilesādimeva,",
  "atk-abh02a15:252_20": "aṭṭhamaṁ pubbenivutthakhandhasantatimeva,",
  "atk-abh02a15:252_21": "navamaṁ sattānaṁ cutipaṭisandhimeva,",
  "atk-abh02a15:252_22": "dasamaṁ saccaparicchedameva.",
  "atk-abh02a15:252_23": "Sabbaññutañāṇaṁ pana etehi jānitabbañca tato uttaritarañca pajānāti.",
  "atk-abh02a15:252_24": "Etesaṁ pana kiccaṁ na sabbaṁ karoti.",
  "atk-abh02a15:252_25": "Tañhi jhānaṁ hutvā appetuṁ na sakkoti,",
  "atk-abh02a15:252_26": "iddhi hutvā vikubbituṁ na sakkoti,",
  "atk-abh02a15:252_27": "maggo hutvā kilese khepetuṁ na sakkoti.",
  "atk-abh02a15:253_0": "Apica paravādī evaṁ pucchitabbo –",
  "atk-abh02a15:253_1": "“dasabalañāṇaṁ nāma etaṁ savitakkasavicāraṁ,",
  "atk-abh02a15:253_2": "avitakkavicāramattaṁ,",
  "atk-abh02a15:253_3": "avitakkāvicāraṁ,",
  "atk-abh02a15:253_4": "kāmāvacaraṁ,",
  "atk-abh02a15:253_5": "rūpāvacaraṁ,",
  "atk-abh02a15:253_6": "arūpāvacaraṁ, lokiyaṁ,",
  "atk-abh02a15:253_7": "lokuttara”nti?",
  "atk-abh02a15:253_8": "Jānanto “paṭipāṭiyā satta ñāṇāni savitakkasavicārānī”ti vakkhati;",
  "atk-abh02a15:253_9": "tato “parāni dve ñāṇāni avitakkāvicārānī”ti vakkhati;",
  "atk-abh02a15:253_10": "“āsavakkhayañāṇaṁ siyā savitakkasavicāraṁ,",
  "atk-abh02a15:253_11": "siyā avitakkavicāramattaṁ,",
  "atk-abh02a15:253_12": "siyā avitakkavicāra”nti vakkhati.",
  "atk-abh02a15:253_13": "Tathā “paṭipāṭiyā satta kāmāvacarāni,",
  "atk-abh02a15:253_14": "tato dve rūpāvacarāni,",
  "atk-abh02a15:253_15": "avasāne ekaṁ lokuttara”nti vakkhati;",
  "atk-abh02a15:253_16": "“sabbaññutañāṇaṁ pana savitakkasavicārameva,",
  "atk-abh02a15:253_17": "kāmāvacarameva,",
  "atk-abh02a15:253_18": "lokiyamevā”ti vakkhati.",
  "atk-abh02a15:253_19": "Iti aññadeva dasabalañāṇaṁ,",
  "atk-abh02a15:253_20": "aññaṁ sabbaññutañāṇanti.",
  "atk-abh02a15:254_0": "Sammohavinodaniyā vibhaṅgaṭṭhakathāya",
  "atk-abh02a15:255_0": "Ñāṇavibhaṅgavaṇṇanā niṭṭhitā."
}