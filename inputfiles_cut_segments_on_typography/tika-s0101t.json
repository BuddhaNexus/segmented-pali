{
  "tika-s0101t:6_0": "Namo tassa bhagavato arahato sammāsambuddhassa",
  "tika-s0101t:7_0": "Dīghanikāye",
  "tika-s0101t:9_0": "Sīlakkhandhavaggaṭīkā",
  "tika-s0101t:11_0": "Ganthārambhakathāvaṇṇanā",
  "tika-s0101t:12_0": "Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0101t:12_1": "taṃ pana dhammasaṃvaṇṇanāsu viññūnaṃ bahumānuppādanatthaṃ,",
  "tika-s0101t:12_2": "taṃ sammadeva tesaṃ uggahadhāraṇādikkamaladdhabbāya sammāpaṭipattiyā sabbahitasukhanipphādanatthaṃ.",
  "tika-s0101t:12_3": "Atha vā maṅgalabhāvato,",
  "tika-s0101t:12_4": "sabbakiriyāsu pubbakiccabhāvato,",
  "tika-s0101t:12_5": "paṇḍitehi sammācaritabhāvato,",
  "tika-s0101t:12_6": "āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā.",
  "tika-s0101t:12_7": "Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,",
  "tika-s0101t:12_8": "taṃ attano yathāladdhasampattinimittakassa kammassa balānuppādanatthaṃ,",
  "tika-s0101t:12_9": "antarā ca tassa asaṅkocanatthaṃ,",
  "tika-s0101t:12_10": "tadubhayaṃ anantarāyena aṭṭhakathāya parisamāpanatthaṃ.",
  "tika-s0101t:12_11": "Idameva ca payojanaṃ ācariyena idhādhippetaṃ.",
  "tika-s0101t:12_12": "Tathā hi vakkhati –",
  "tika-s0101t:12_13": "“iti me pasannamatino…pe…",
  "tika-s0101t:12_14": "tassānubhāvenā”ti.",
  "tika-s0101t:12_15": "Vatthuttayapūjā hi niratisayapuññakkhettasambuddhiyā aparimeyyappabhāvo puññātisayoti bahuvidhantarāyepi",
  "tika-s0101t:12_16": "lokasannivāse antarāyanibandhanasakalasaṃkilesaviddhaṃsanāya pahoti,",
  "tika-s0101t:12_17": "bhayādiupaddavañca nivāreti. Yathāha –",
  "tika-s0101t:13_0": "“Pūjārahe pūjayato, buddhe yadi va sāvake”tiādi, tathā –",
  "tika-s0101t:14_0": "“Ye bhikkhave buddhe pasannā, agge te pasannā. Agge kho pana pasannānaṃ aggo vipāko hotī”tiādi.",
  "tika-s0101t:15_0": "“Buddhoti kittayantassa, kāye bhavati yā pīti;",
  "tika-s0101t:16_0": "Varameva hi sā pīti, kasiṇenapi jambudīpassa.",
  "tika-s0101t:17_0": "Dhammoti…pe… saṅghoti…pe… dīpassā”ti. ;",
  "tika-s0101t:18_0": "Tathā –",
  "tika-s0101t:19_0": "“Yasmiṃ, mahānāma,",
  "tika-s0101t:19_1": "samaye ariyasāvako tathāgataṃ anussarati,",
  "tika-s0101t:19_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0101t:19_3": "na dosa…pe…",
  "tika-s0101t:19_4": "na mohapariyuṭṭhitaṃ cittaṃ hotī”tiādi,",
  "tika-s0101t:20_0": "“Araññe rukkhamūle vā…pe…",
  "tika-s0101t:21_0": "Bhayaṃ vā chambhitattaṃ vā,",
  "tika-s0101t:22_0": "Lomahaṃso na hessatī”ti. ca",
  "tika-s0101t:23_0": "Tattha yassa vatthuttayassa vandanaṃ kattukāmo,",
  "tika-s0101t:23_1": "tassa guṇātisayayogasandassanatthaṃ “karuṇāsītalahadaya”ntiādinā gāthattayamāha.",
  "tika-s0101t:23_2": "Guṇātisayayogena hi vandanārahabhāvo,",
  "tika-s0101t:23_3": "vandanārahe ca katā vandanā yathādhippetappayojanaṃ sādhetīti.",
  "tika-s0101t:23_4": "Tattha yassā desanāya saṃvaṇṇanaṃ kattukāmo,",
  "tika-s0101t:23_5": "sā na vinayadesanā viya karuṇāppadhānā,",
  "tika-s0101t:23_6": "nāpi abhidhammadesanā viya paññāppadhānā,",
  "tika-s0101t:23_7": "atha kho karuṇāpaññāppadhānāti tadubhayappadhānameva tāva sammāsambuddhassa thomanaṃ kātuṃ taṃmūlakattā",
  "tika-s0101t:23_8": "sesaratanānaṃ “karuṇāsītalahadaya”ntiādi vuttaṃ.",
  "tika-s0101t:24_0": "Tattha kiratīti karuṇā,",
  "tika-s0101t:24_1": "paradukkhaṃ vikkhipati,",
  "tika-s0101t:24_2": "apanetīti attho.",
  "tika-s0101t:24_3": "Atha vā kiṇātīti karuṇā,",
  "tika-s0101t:24_4": "paradukkhe sati kāruṇikaṃ hiṃsati,",
  "tika-s0101t:24_5": "vibādhatīti attho,",
  "tika-s0101t:24_6": "paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-s0101t:24_7": "Atha vā kamiti sukhaṃ,",
  "tika-s0101t:24_8": "taṃ rundhatīti karuṇā.",
  "tika-s0101t:24_9": "Esā hi paradukkhāpanayanakāmatālakkhaṇā,",
  "tika-s0101t:24_10": "attasukhanirapekkhatāya kāruṇikānaṃ sukhaṃ rundhati vibandhatīti.",
  "tika-s0101t:24_11": "Karuṇāya sītalaṃ karuṇāsītalaṃ,",
  "tika-s0101t:24_12": "karuṇāsītalaṃ hadayaṃ assāti karuṇāsītalahadayo,",
  "tika-s0101t:24_13": "taṃ karuṇāsītalahadayaṃ.",
  "tika-s0101t:24_14": "Tattha kiñcāpi paresaṃ hitopasaṃhārasukhādiaparihānicchanasabhāvatāya,",
  "tika-s0101t:24_15": "byāpādāratīnaṃ ujuvipaccanīkatāya ca sattasantānagatasantāpavicchedanākārappavattiyā mettāmuditānampi cittasītalabhāvakāraṇatā upalabbhati,",
  "tika-s0101t:24_16": "tathāpi dukkhāpanayanākārappavattiyā parūpatāpāsahanarasā avihiṃsābhūtā karuṇā visesena bhagavato cittassa",
  "tika-s0101t:24_17": "cittapassaddhi viya sītībhāvanimittanti vuttaṃ “karuṇāsītalahadaya”nti.",
  "tika-s0101t:24_18": "Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbaṃ.",
  "tika-s0101t:25_0": "Atha vā asādhāraṇañāṇavisesanibandhanabhūtā sātisayaṃ niravasesañca sabbaññutaññāṇaṃ viya savisayabyāpitāya",
  "tika-s0101t:25_1": "mahākaruṇābhāvaṃ upagatā karuṇāva bhagavato atisayena hadayasītalabhāvahetūti āha “karuṇāsītalahadaya”nti.",
  "tika-s0101t:25_2": "Atha vā satipi mettāmuditānaṃ sātisaye hadayasītībhāvanibandhanatte sakalabuddhaguṇavisesakāraṇatāya",
  "tika-s0101t:25_3": "tāsampi kāraṇanti karuṇāva bhagavato hadayasītalabhāvakāraṇaṃ vuttā.",
  "tika-s0101t:25_4": "Karuṇānidānā hi sabbepi buddhaguṇā.",
  "tika-s0101t:25_5": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya anekānipi asaṅkheyyāni",
  "tika-s0101t:25_6": "kappānaṃ akilantarūpasseva niravasesabuddhakaradhammasambharaṇaniyatassa samadhigatadhammādhipateyyassa",
  "tika-s0101t:25_7": "ca sannihitesupi sattasaṅkhārasamupanītahadayūpatāpanimittesu na īsakampi cittasītībhāvassaññathattamahosīti.",
  "tika-s0101t:25_8": "Etasmiñca atthavikappe tīsupi avatthāsu bhagavato karuṇā saṅgahitāti daṭṭhabbaṃ.",
  "tika-s0101t:26_0": "Pajānātīti paññā,",
  "tika-s0101t:26_1": "yathāsabhāvaṃ pakārehi paṭivijjhatīti attho.",
  "tika-s0101t:26_2": "Paññāva ñeyyāvaraṇappahānato pakārehi dhammasabhāvāvajotanaṭṭhena pajjototi paññāpajjoto,",
  "tika-s0101t:26_3": "savāsanappahānato visesena hataṃ samugghāṭitaṃ vihataṃ,",
  "tika-s0101t:26_4": "paññāpajjotena vihataṃ paññāpajjotavihataṃ.",
  "tika-s0101t:26_5": "Muyhanti tena,",
  "tika-s0101t:26_6": "sayaṃ vā muyhati,",
  "tika-s0101t:26_7": "mohanamattameva vā tanti moho, avijjā,",
  "tika-s0101t:26_8": "sveva visayasabhāvapaṭicchādanato andhakārasarikkhatāya tamo viyāti tamo,",
  "tika-s0101t:26_9": "paññāpajjotavihato mohatamo etassāti paññāpajjotavihatamohatamo,",
  "tika-s0101t:26_10": "taṃ paññāpajjotavihatamohatamaṃ.",
  "tika-s0101t:26_11": "Sabbesampi hi khīṇāsavānaṃ satipi paññāpajjotena avijjāndhakārassa vihatabhāve saddhādhimuttehi viya diṭṭhippattānaṃ sāvakehi,",
  "tika-s0101t:26_12": "paccekasambuddhehi ca savāsanappahānena sammāsambuddhānaṃ kilesappahānassa viseso vijjatīti sātisayena",
  "tika-s0101t:26_13": "avijjāppahānena bhagavantaṃ thomento āha “paññāpajjotavihatamohatama”nti.",
  "tika-s0101t:27_0": "Atha vā antarena paropadesaṃ attano santāne accantaṃ avijjāndhakāravigamassa nibbattitattā,",
  "tika-s0101t:27_1": "tattha ca sabbaññutāya,",
  "tika-s0101t:27_2": "balesu ca vasībhāvassa samadhigatattā,",
  "tika-s0101t:27_3": "parasantatiyañca dhammadesanātisayānubhāvena sammadeva tassa pavattitattā bhagavāva visesato mohatamavigamena",
  "tika-s0101t:27_4": "thometabboti āha “paññāpajjotavihatamohatama”nti.",
  "tika-s0101t:27_5": "Imasmiñca atthavikappe “paññāpajjoto”ti padena bhagavato paṭivedhapaññā viya desanāpaññāpi sāmaññaniddesena ekasesanayena vā saṅgahitāti daṭṭhabbaṃ.",
  "tika-s0101t:28_0": "Atha vā bhagavato ñāṇassa ñeyyapariyantikattā sakalañeyyadhammasabhāvābodhanasamatthena anāvaraṇañāṇasaṅkhātena",
  "tika-s0101t:28_1": "paññāpajjotena sabbañeyyadhammasabhāvacchādakassa mohandhakārassa vidhamitattā anaññasādhāraṇo bhagavato",
  "tika-s0101t:28_2": "mohatamavināsoti katvā vuttaṃ “paññāpajjotavihatamohatama”nti.",
  "tika-s0101t:28_3": "Ettha ca mohatamavidhamanante adhigatattā anāvaraṇañāṇaṃ kāraṇūpacārena sakasantāne mohatamavidhamanaṃ daṭṭhabbaṃ.",
  "tika-s0101t:28_4": "Abhinīhārasampattiyā savāsanappahānameva hi kilesānaṃ “ñeyyāvaraṇappahāna”nti,",
  "tika-s0101t:28_5": "parasantāne pana mohatamavidhamanassa kāraṇabhāvato anāvaraṇañāṇaṃ “mohatamavidhamana”nti vuccatīti.",
  "tika-s0101t:29_0": "Kiṃ pana kāraṇaṃ avijjāvigghāto yeveko pahānasampattivasena bhagavato thomanānimittaṃ gayhati,",
  "tika-s0101t:29_1": "na pana sātisayaniravasesakilesappahānanti?",
  "tika-s0101t:29_2": "Tappahānavacaneneva tadekaṭṭhatāya sakalasaṃkilesagaṇasamugghātajotitabhāvato.",
  "tika-s0101t:29_3": "Na hi so tādiso kileso atthi,",
  "tika-s0101t:29_4": "yo niravasesaavijjāppahānena na pahīyatīti.",
  "tika-s0101t:29_5": "Atha vā vijjā viya sakalakusaladhammasamuppattiyā niravasesākusaladhammanibbattiyā,",
  "tika-s0101t:29_6": "saṃsārappavattiyā ca avijjā padhānakāraṇanti tabbigghātavacanena sakalasaṃkilesagaṇasamugghāto vuttoyeva",
  "tika-s0101t:29_7": "hotīti vuttaṃ “paññāpajjotavihatamohatama”nti.",
  "tika-s0101t:30_0": "Narā ca amarā ca narāmarā,",
  "tika-s0101t:30_1": "saha narāmarehīti sanarāmaro,",
  "tika-s0101t:30_2": "sanarāmaro ca so loko cāti sanarāmaraloko,",
  "tika-s0101t:30_3": "tassa garuti sanarāmaralokagaru,",
  "tika-s0101t:30_4": "taṃ sanarāmaralokagaruṃ.",
  "tika-s0101t:30_5": "Etena devamanussānaṃ viya tadavasiṭṭhasattānampi yathārahaṃ guṇavisesāvahato bhagavato upakāritaṃ dasseti.",
  "tika-s0101t:30_6": "Na cettha padhānāpadhānabhāvo codetabbo.",
  "tika-s0101t:30_7": "Añño hi saddakkamo,",
  "tika-s0101t:30_8": "añño atthakkamo.",
  "tika-s0101t:30_9": "Edisesu hi samāsapadesu padhānampi appadhānaṃ viya niddisīyati yathā –",
  "tika-s0101t:30_10": "“sarājikāya parisāyā”ti.",
  "tika-s0101t:30_11": "Kāmañcettha sattasaṅkhārabhājanavasena tividho loko,",
  "tika-s0101t:30_12": "garubhāvassa pana adhippetattā garukaraṇasamatthasseva yujjanato sattalokassavasena attho gahetabbo.",
  "tika-s0101t:30_13": "So hi lokiyanti ettha puññapāpāni tabbipāko cāti “loko”ti vuccati.",
  "tika-s0101t:30_14": "Amaraggahaṇena cettha upapattidevā adhippetā.",
  "tika-s0101t:31_0": "Atha vā samūhattho loka-",
  "tika-s0101t:31_1": "saddo samudāyavasena lokīyati paññāpīyatīti.",
  "tika-s0101t:31_2": "Saha narehīti sanarā,",
  "tika-s0101t:31_3": "sanarā ca te amarā ceti sanarāmarā,",
  "tika-s0101t:31_4": "tesaṃ lokoti sanarāmaralokoti purimanayeneva yojetabbaṃ. Amara-",
  "tika-s0101t:31_5": "saddena cettha visuddhidevāpi saṅgayhanti.",
  "tika-s0101t:31_6": "Te hi maraṇābhāvato paramatthato amarā.",
  "tika-s0101t:31_7": "Narāmarānaṃyeva ca gahaṇaṃ ukkaṭṭhaniddesavasena, yathā –",
  "tika-s0101t:31_8": "“satthā devamanussāna”nti.",
  "tika-s0101t:31_9": "Tathā hi sabbānatthapariharaṇapubbaṅgamāya niravasesahitasukhavidhānatapparāya niratisayāya payogasampattiyā",
  "tika-s0101t:31_10": "sadevamanussāya pajāya accantupakāritāya,",
  "tika-s0101t:31_11": "aparimitanirupamappabhāvaguṇavisesasamaṅgitāya ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ uttamaṃ gāravaṭṭhānaṃ,",
  "tika-s0101t:31_12": "tena vuttaṃ –",
  "tika-s0101t:31_13": "“sanarāmaralokagaru”nti.",
  "tika-s0101t:32_0": "Sobhanaṃ gataṃ gamanaṃ etassāti sugato.",
  "tika-s0101t:32_1": "Bhagavato hi veneyyajanupasaṅkamanaṃ ekantena tesaṃ hitasukhanipphādanato sobhanaṃ,",
  "tika-s0101t:32_2": "tathā lakkhaṇānubyañjana paṭimaṇḍitarūpakāyatāyadutavilambita-",
  "tika-s0101t:32_3": "khalitānukaḍḍhananippīḷanukkuṭikakuṭilākulatādidosarahitaṃ vilāsitarājahaṃsavasabhavāraṇamigarājagamanaṃ",
  "tika-s0101t:32_4": "kāyagamanaṃ ñāṇagamanañca vipulanimmalakaruṇāsativīriyādiguṇavisesasahitamabhinīhārato yāva mahābodhi",
  "tika-s0101t:32_5": "anavajjatāya sobhanamevāti.",
  "tika-s0101t:33_0": "Atha vā sayambhuñāṇena sakalampi lokaṃ pariññābhisamayavasena parijānanto ñāṇena sammā gato avagatoti sugato.",
  "tika-s0101t:33_1": "Tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato.",
  "tika-s0101t:33_2": "Lokanirodhaṃ nibbānaṃ sacchikiriyābhisamayavasena sammā gato adhigatoti sugato.",
  "tika-s0101t:33_3": "Lokanirodhagāminipaṭipadaṃ bhāvanābhisamayavasena sammā gato paṭipannoti sugato.",
  "tika-s0101t:33_4": "Sotāpattimaggena ye kilesā pahīnā,",
  "tika-s0101t:33_5": "te kilese na puneti,",
  "tika-s0101t:33_6": "na pacceti,",
  "tika-s0101t:33_7": "na paccāgacchatīti sugatotiādinā nayena ayamattho vibhāvetabbo.",
  "tika-s0101t:33_8": "Atha vā sundaraṃ ṭhānaṃ sammāsambodhiṃ nibbānameva vā gato adhigatoti sugato.",
  "tika-s0101t:33_9": "Yasmā vā bhūtaṃ tacchaṃ atthasañhitaṃ vineyyānaṃ yathārahaṃ kālayuttameva ca dhammaṃ bhāsati,",
  "tika-s0101t:33_10": "tasmā sammā gadatīti sugato, da-",
  "tika-s0101t:33_11": "kārassa ta-",
  "tika-s0101t:33_12": "kāraṃ katvā.",
  "tika-s0101t:33_13": "Iti sobhanagamanatādīhi sugato,",
  "tika-s0101t:33_14": "taṃ sugataṃ.",
  "tika-s0101t:34_0": "Puññapāpakammehi upapajjanavasena gantabbato gatiyo,",
  "tika-s0101t:34_1": "upapattibhavavisesā.",
  "tika-s0101t:34_2": "Tā pana nirayādivasena pañcavidhā,",
  "tika-s0101t:34_3": "tāhi sakalassāpi bhavagāmikammassa ariyamaggādhigamena avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṃyuttoti āha –",
  "tika-s0101t:34_4": "“gativimutta”nti.",
  "tika-s0101t:34_5": "Etena bhagavato katthacipi gatiyā apariyāpannataṃ dasseti,",
  "tika-s0101t:34_6": "yato bhagavā “devātidevo”ti vuccati,",
  "tika-s0101t:34_7": "tenevāha –",
  "tika-s0101t:35_0": "“Yena devūpapatyassa, gandhabbo vā vihaṅgamo;",
  "tika-s0101t:36_0": "Yakkhattaṃ yena gaccheyyaṃ, manussattañca abbaje;",
  "tika-s0101t:37_0": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0101t:38_0": "Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā natthi bhagavato gatipariyāpannatāti",
  "tika-s0101t:38_1": "accantameva bhagavā sabbabhavayonigativiññāṇaṭṭhitisattāvāsasattanikāyehi suparimutto,",
  "tika-s0101t:38_2": "taṃ gativimuttaṃ.",
  "tika-s0101t:38_3": "Vandeti namāmi,",
  "tika-s0101t:38_4": "thomemīti vā attho.",
  "tika-s0101t:39_0": "Atha vā gativimuttanti anupādisesanibbānadhātuppattiyā bhagavantaṃ thometi.",
  "tika-s0101t:39_1": "Ettha hi dvīhākārehi bhagavato thomanā veditabbā –",
  "tika-s0101t:39_2": "attahitasampattito,",
  "tika-s0101t:39_3": "parahitapaṭipattito ca.",
  "tika-s0101t:39_4": "Tesu attahitasampatti anāvaraṇañāṇādhigamato,",
  "tika-s0101t:39_5": "savāsanānaṃ sabbesaṃ kilesānaṃ accantappahānato,",
  "tika-s0101t:39_6": "anupādisesanibbānappattito ca veditabbā.",
  "tika-s0101t:39_7": "Parahitapaṭipatti lābhasakkārādinirapekkhacittassa sabbadukkhaniyyānikadhammadesanāto,",
  "tika-s0101t:39_8": "viruddhesupi niccaṃ hitajjhāsayato,",
  "tika-s0101t:39_9": "ñāṇaparipākakālāgamanato ca.",
  "tika-s0101t:39_10": "Sā panettha āsayato payogato ca duvidhā parahitapaṭipatti,",
  "tika-s0101t:39_11": "tividhā ca attahitasampatti pakāsitā hoti. Kathaṃ?",
  "tika-s0101t:39_12": "“Karuṇāsītalahadaya”nti etena āsayato parahitapaṭipatti,",
  "tika-s0101t:39_13": "sammā gadanatthena sugata-",
  "tika-s0101t:39_14": "saddena payogato parahitapaṭipatti,",
  "tika-s0101t:39_15": "“paññāpajjotavihatamohatamaṃ gativimutta”nti etehi catusaccapaṭivedhatthena ca sugata-",
  "tika-s0101t:39_16": "saddena tividhāpi attahitasampatti,",
  "tika-s0101t:39_17": "avasiṭṭhena,",
  "tika-s0101t:39_18": "“paññāpajjotavihatamohatama”nti etena ca sabbāpi attahitasampattiparahitapaṭipatti pakāsitā hotīti.",
  "tika-s0101t:40_0": "Atha vā tīhākārehi bhagavato thomanā veditabbā – hetuto, phalato,",
  "tika-s0101t:40_1": "upakārato ca.",
  "tika-s0101t:40_2": "Tattha hetu mahākaruṇā,",
  "tika-s0101t:40_3": "sā paṭhamapadena nidassitā.",
  "tika-s0101t:40_4": "Phalaṃ catubbidhaṃ –",
  "tika-s0101t:40_5": "ñāṇasampadā,",
  "tika-s0101t:40_6": "pahānasampadā,",
  "tika-s0101t:40_7": "ānubhāvasampadā,",
  "tika-s0101t:40_8": "rūpakāyasampadā cāti.",
  "tika-s0101t:40_9": "Tāsu ñāṇappahānasampadā dutiyapadena saccappaṭivedhatthena ca sugata-",
  "tika-s0101t:40_10": "saddena pakāsitā honti.",
  "tika-s0101t:40_11": "Ānubhāvasampadā tatiyapadena,",
  "tika-s0101t:40_12": "rūpakāyasampadā yathāvuttakāyagamanasobhanatthena sugata- saddena,",
  "tika-s0101t:40_13": "lakkhaṇānubyañjanapāripūriyā vinā tadabhāvato.",
  "tika-s0101t:40_14": "Upakāro antaraṃ abāhiraṃ karitvā tividhayānamukhena vimuttidhammadesanā,",
  "tika-s0101t:40_15": "so sammā gadanatthena sugata-",
  "tika-s0101t:40_16": "saddena pakāsito hotīti veditabbaṃ.",
  "tika-s0101t:41_0": "Tattha “karuṇāsītalahadaya”nti etena sammāsambodhiyā mūlaṃ dasseti.",
  "tika-s0101t:41_1": "Mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena",
  "tika-s0101t:41_2": "pāramiyo pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ.",
  "tika-s0101t:41_3": "“Paññāpajjotavihatamohatama”nti etena sammāsambodhiṃ dasseti.",
  "tika-s0101t:41_4": "Anāvaraṇañāṇapadaṭṭhānañhi maggañāṇaṃ,",
  "tika-s0101t:41_5": "maggañāṇapadaṭṭhānañca anāvaraṇañāṇaṃ “sammāsambodhī”ti vuccatīti.",
  "tika-s0101t:41_6": "Sammā gadanatthena sugata-",
  "tika-s0101t:41_7": "saddena sammāsambodhiyā paṭipattiṃ dasseti,",
  "tika-s0101t:41_8": "līnuddhaccapatiṭṭhānāyūhanakāmasukhallikattakilamathānuyoga-",
  "tika-s0101t:41_9": "sassatucchedābhinivesādiantadvayarahitāya karuṇāpaññāpariggahitāya majjhimāya paṭipattiyā pakāsanato sugata- saddassa.",
  "tika-s0101t:41_10": "Itarehi sammāsambodhiyā padhānāppadhānabhedaṃ payojanaṃ dasseti.",
  "tika-s0101t:41_11": "Saṃsāramahoghato sattasantāraṇañcettha padhānaṃ payojanaṃ,",
  "tika-s0101t:41_12": "tadaññamappadhānaṃ.",
  "tika-s0101t:41_13": "Tesu padhānena parahitappaṭipattiṃ dasseti,",
  "tika-s0101t:41_14": "itarena attahitasampattiṃ,",
  "tika-s0101t:41_15": "tadubhayena attahitāya paṭipannādīsu catūsu puggalesu bhagavato catutthapuggalabhāvaṃ dasseti.",
  "tika-s0101t:41_16": "Tena ca anuttaradakkhiṇeyyabhāvaṃ uttamavandanīyabhāvaṃ,",
  "tika-s0101t:41_17": "attano ca vandanakiriyāya khettaṅgatabhāvaṃ dasseti.",
  "tika-s0101t:42_0": "Ettha ca karuṇāggahaṇena lokiyesu mahaggatabhāvappattāsādhāraṇaguṇadīpanato bhagavato sabbalokiyaguṇasampatti dassitā hoti,",
  "tika-s0101t:42_1": "paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0101t:42_2": "Tadubhayaggahaṇasiddho hi attho “sanarāmaralokagaru”ntiādinā vipañcīyatīti.",
  "tika-s0101t:42_3": "Karuṇāggahaṇena ca upagamanaṃ nirupakkilesaṃ dasseti,",
  "tika-s0101t:42_4": "paññāggahaṇena apagamanaṃ.",
  "tika-s0101t:42_5": "Tathā karuṇāggahaṇena lokasamaññānurūpaṃ bhagavato pavattiṃ dasseti,",
  "tika-s0101t:42_6": "lokavohāravisayattā karuṇāya,",
  "tika-s0101t:42_7": "paññāggahaṇena samaññāyānavidhāvanaṃ.",
  "tika-s0101t:42_8": "Sabhāvānavabodhena hi dhammānaṃ samaññaṃ atidhāvitvā sattādiparāmasanaṃ hotīti.",
  "tika-s0101t:42_9": "Tathā karuṇāggahaṇena mahākaruṇāsamāpattivihāraṃ dasseti,",
  "tika-s0101t:42_10": "paññāggahaṇena tīsu kālesu appaṭihatañāṇaṃ,",
  "tika-s0101t:42_11": "catusaccañāṇaṃ,",
  "tika-s0101t:42_12": "catuppaṭisambhidāñāṇaṃ,",
  "tika-s0101t:42_13": "catuvessārajjañāṇaṃ.",
  "tika-s0101t:42_14": "Karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0101t:42_15": "cha abhiññā,",
  "tika-s0101t:42_16": "aṭṭhasu parisāsu akampanañāṇāni,",
  "tika-s0101t:42_17": "dasa balāni,",
  "tika-s0101t:42_18": "cuddasa buddhañāṇāni,",
  "tika-s0101t:42_19": "soḷasa ñāṇacariyā,",
  "tika-s0101t:42_20": "aṭṭhārasa buddhadhammā,",
  "tika-s0101t:42_21": "catucattārīsa ñāṇavatthūni,",
  "tika-s0101t:42_22": "sattasattati ñāṇavatthūnīti evamādīnaṃ anekesaṃ paññāppabhedānaṃ vasena ñāṇacāraṃ dasseti.",
  "tika-s0101t:43_0": "Tathā karuṇāggahaṇena caraṇasampattiṃ,",
  "tika-s0101t:43_1": "paññāggahaṇena vijjāsampattiṃ.",
  "tika-s0101t:43_2": "Karuṇāggahaṇena sattādhipatitā,",
  "tika-s0101t:43_3": "paññāggahaṇena dhammādhipatitā.",
  "tika-s0101t:43_4": "Karuṇāggahaṇena lokanāthabhāvo,",
  "tika-s0101t:43_5": "paññāggahaṇena attanāthabhāvo.",
  "tika-s0101t:43_6": "Tathā karuṇāggahaṇena pubbakāribhāvo,",
  "tika-s0101t:43_7": "paññāggahaṇena kataññutā.",
  "tika-s0101t:43_8": "Tathā karuṇāggahaṇena aparantapatā,",
  "tika-s0101t:43_9": "paññāggahaṇena anattantapatā.",
  "tika-s0101t:43_10": "Karuṇāggahaṇena vā buddhakaradhammasiddhi,",
  "tika-s0101t:43_11": "paññāggahaṇena buddhabhāvasiddhi.",
  "tika-s0101t:43_12": "Tathā karuṇāggahaṇena paresaṃ tāraṇaṃ,",
  "tika-s0101t:43_13": "paññāggahaṇena sayaṃ tāraṇaṃ.",
  "tika-s0101t:43_14": "Tathā karuṇāggahaṇena sabbasattesu anuggahacittatā,",
  "tika-s0101t:43_15": "paññāggahaṇena sabbadhammesu virattacittatā dassitā hoti.",
  "tika-s0101t:43_16": "Sabbesañca buddhaguṇānaṃ karuṇā ādi,",
  "tika-s0101t:43_17": "tannidānabhāvato.",
  "tika-s0101t:43_18": "Paññā pariyosānaṃ,",
  "tika-s0101t:43_19": "tato uttarikaraṇīyābhāvato.",
  "tika-s0101t:43_20": "Iti ādipariyosānadassanena sabbe buddhaguṇā dassitā honti.",
  "tika-s0101t:43_21": "Tathā karuṇāggahaṇena sīlakkhandhapubbaṅgamo samādhikkhandho dassito hoti.",
  "tika-s0101t:43_22": "Karuṇānidānañhi sīlaṃ,",
  "tika-s0101t:43_23": "tato pāṇātipātādiviratippavattito,",
  "tika-s0101t:43_24": "sā ca jhānattayasampayoginīti.",
  "tika-s0101t:43_25": "Paññāvacanena paññākkhandho.",
  "tika-s0101t:43_26": "Sīlañca sabbabuddhaguṇānamādi,",
  "tika-s0101t:43_27": "samādhi majjhe,",
  "tika-s0101t:43_28": "paññā pariyosānanti.",
  "tika-s0101t:43_29": "Evampi ādimajjhapariyosānakalyāṇā sabbe buddhaguṇā dassitā honti,",
  "tika-s0101t:43_30": "nayato dassitattā.",
  "tika-s0101t:43_31": "Eso eva hi niravasesato buddhaguṇānaṃ dassanupāyo,",
  "tika-s0101t:43_32": "yadidaṃ nayaggāhaṇaṃ.",
  "tika-s0101t:43_33": "Aññathā ko nāma samattho bhagavato guṇe anupadaṃ niravasesato dassetuṃ.",
  "tika-s0101t:43_34": "Tenevāha –",
  "tika-s0101t:44_0": "“Buddhopi buddhassa bhaṇeyya vaṇṇaṃ,",
  "tika-s0101t:45_0": "Kappampi ce aññamabhāsamāno;",
  "tika-s0101t:46_0": "Khīyetha kappo ciradīghamantare,",
  "tika-s0101t:47_0": "Vaṇṇo na khīyetha tathāgatassā”ti. ;",
  "tika-s0101t:48_0": "Teneva ca āyasmatā sāriputtattherenāpi buddhaguṇaparicchedanaṃ pati anuyuttena “no hetaṃ bhante”ti paṭikkhipitvā,",
  "tika-s0101t:48_1": "“api ca me bhante dhammanvayo vidito”ti vuttaṃ.",
  "tika-s0101t:49_0": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ “buddhopī”tiādimāha.",
  "tika-s0101t:49_1": "Tattha buddhoti kattuniddeso.",
  "tika-s0101t:49_2": "Buddhabhāvanti kammaniddeso. Bhāvetvā,",
  "tika-s0101t:49_3": "sacchikatvāti ca pubbakālakiriyāniddeso.",
  "tika-s0101t:49_4": "Yanti aniyamato kammaniddeso.",
  "tika-s0101t:49_5": "Upagatoti aparakālakiriyāniddeso.",
  "tika-s0101t:49_6": "Vandeti kiriyāniddeso,",
  "tika-s0101t:49_7": "tanti niyamanaṃ.",
  "tika-s0101t:49_8": "Dhammanti vandanakiriyāya kammaniddeso.",
  "tika-s0101t:49_9": "Gatamalaṃ,",
  "tika-s0101t:49_10": "anuttaranti ca tabbisesanaṃ.",
  "tika-s0101t:50_0": "Tattha buddha-",
  "tika-s0101t:50_1": "saddassa tāva “bujjhitā saccānīti buddho,",
  "tika-s0101t:50_2": "bodhetā pajāyāti buddho”tiādinā niddesanayena attho veditabbo.",
  "tika-s0101t:50_3": "Atha vā savāsanāya aññāṇaniddāya accantavigamato,",
  "tika-s0101t:50_4": "buddhiyā vā vikasitabhāvato buddhavāti buddho,",
  "tika-s0101t:50_5": "jāgaraṇavikasanatthavasena.",
  "tika-s0101t:50_6": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya",
  "tika-s0101t:50_7": "abhāvena avagamanatthavaseneva kattuniddeso labbhatīti buddhavāti buddho,",
  "tika-s0101t:50_8": "yathā “dikkhito na dadātī”ti,",
  "tika-s0101t:50_9": "atthato pana pāramitāparibhāvito sayambhūñāṇena saha vāsanāya vihataviddhastaniravasesakileso mahākaruṇāsabbaññutaññāṇādiaparimeyya",
  "tika-s0101t:50_10": "guṇagaṇādhāro khandhasantāno buddho. Yathāha –",
  "tika-s0101t:51_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "tika-s0101t:51_1": "tattha ca sabbaññutaṃ patto,",
  "tika-s0101t:51_2": "balesu ca vasībhāva”nti.",
  "tika-s0101t:52_0": "Api-",
  "tika-s0101t:52_1": "saddo sambhāvane,",
  "tika-s0101t:52_2": "tena “evaṃ guṇavisesayutto sopi nāma bhagavā”ti vakkhamānaguṇe dhamme sambhāvanaṃ dīpeti.",
  "tika-s0101t:52_3": "Buddhabhāvanti sammāsambodhiṃ.",
  "tika-s0101t:52_4": "Bhāvetvāti uppādetvā,",
  "tika-s0101t:52_5": "vaḍḍhetvā ca.",
  "tika-s0101t:52_6": "Sacchikatvāti paccakkhaṃ katvā.",
  "tika-s0101t:52_7": "Upagatoti patto,",
  "tika-s0101t:52_8": "adhigatoti attho,",
  "tika-s0101t:52_9": "etassa “buddhabhāva”nti etena sambandho.",
  "tika-s0101t:52_10": "Gatamalanti vigatamalaṃ,",
  "tika-s0101t:52_11": "niddosanti attho.",
  "tika-s0101t:52_12": "Vandeti paṇamāmi,",
  "tika-s0101t:52_13": "thomemi vā.",
  "tika-s0101t:52_14": "Anuttaranti uttararahitaṃ,",
  "tika-s0101t:52_15": "lokuttaranti attho.",
  "tika-s0101t:52_16": "Dhammanti yathānusiṭṭhaṃ paṭipajjamāne apāyato ca,",
  "tika-s0101t:52_17": "saṃsārato ca apatamāne katvā dhārayatīti dhammo.",
  "tika-s0101t:53_0": "Ayañhettha saṅkhepattho –",
  "tika-s0101t:53_1": "evaṃ vividhaguṇasamannāgato buddhopi bhagavā yaṃ ariyasaṅkhātaṃ dhammaṃ bhāvetvā,",
  "tika-s0101t:53_2": "phalanibbānasaṅkhātaṃ pana sacchikatvā anuttaraṃ sammāsambodhiṃ adhigato,",
  "tika-s0101t:53_3": "tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena anuttaraṃ paṭivedhasaddhammaṃ namāmīti.",
  "tika-s0101t:53_4": "Pariyattisaddhammassāpi tappakāsanattā idha saṅgaho daṭṭhabbo.",
  "tika-s0101t:53_5": "Atha vā “abhidhammanayasamuddaṃ bhāvetvā adhigacchi,",
  "tika-s0101t:53_6": "tīṇi piṭakāni sammasī”ti ca aṭṭhakathāyaṃ vuttattā pariyattidhammassāpi sacchikiriyāsammasanapariyāyo labbhatīti sopi idha vutto yevāti daṭṭhabbo.",
  "tika-s0101t:53_7": "Tathā “yaṃ dhammaṃ bhāvetvā,",
  "tika-s0101t:53_8": "sacchikatvā”ti ca vuttattā buddhakaradhammabhūtāhi pāramitāhi saha pubbabhāge adhisīlasikkhādayopi idha dhamma-",
  "tika-s0101t:53_9": "saddena saṅgahitāti veditabbā.",
  "tika-s0101t:53_10": "Tāpi hi vigatapaṭipakkhatāya vigatamalā,",
  "tika-s0101t:53_11": "anaññasādhāraṇatāya anuttarā cāti.",
  "tika-s0101t:53_12": "Tathā hi sattānaṃ sakalavaṭṭadukkhanissaraṇāya katamahābhinīhāro mahākaruṇādhivāsapesalajjhāsayo paññāvisesapariyodātanimmalānaṃ",
  "tika-s0101t:53_13": "dānadamasaññamādīnaṃ uttamadhammānaṃ satasahassādhikāni kappānaṃ cattāri asaṅkheyyāni sakkaccaṃ nirantaraṃ",
  "tika-s0101t:53_14": "niravasesaṃ bhāvanāpaccakkhakaraṇehi kammādīsu adhigatavasībhāvo,",
  "tika-s0101t:53_15": "acchariyācinteyyamahānubhāvo,",
  "tika-s0101t:53_16": "adhisīlaadhicittānaṃ paramukkaṃsapāramippatto bhagavā paccayākāre catuvīsatikoṭisatasahassamukhena mahāvajirañāṇaṃ",
  "tika-s0101t:53_17": "pesetvā anuttaraṃ sammāsambodhiṃ abhisambuddhoti.",
  "tika-s0101t:54_0": "Ettha ca “bhāvetvā”ti etena vijjāsampadāya dhammaṃ thometi,",
  "tika-s0101t:54_1": "‘sacchikatvā’ti etena vimuttisampadāya.",
  "tika-s0101t:54_2": "Tathā paṭhamena jhānasampadāya,",
  "tika-s0101t:54_3": "dutiyena vimokkhasampadāya.",
  "tika-s0101t:54_4": "Paṭhamena vā samādhisampadāya,",
  "tika-s0101t:54_5": "dutiyena samāpattisampadāya.",
  "tika-s0101t:54_6": "Atha vā paṭhamena khayañāṇabhāvena,",
  "tika-s0101t:54_7": "dutiyena anuppādañāṇabhāvena.",
  "tika-s0101t:54_8": "Purimena vā vijjūpamatāya,",
  "tika-s0101t:54_9": "dutiyena vajirūpamatāya.",
  "tika-s0101t:54_10": "Purimena vā virāgasampattiyā,",
  "tika-s0101t:54_11": "dutiyena nirodhasampattiyā.",
  "tika-s0101t:54_12": "Tathā paṭhamena niyyānabhāvena,",
  "tika-s0101t:54_13": "dutiyena nissaraṇabhāvena.",
  "tika-s0101t:54_14": "Paṭhamena vā hetubhāvena,",
  "tika-s0101t:54_15": "dutiyena asaṅkhatabhāvena.",
  "tika-s0101t:54_16": "Paṭhamena vā dassanabhāvena,",
  "tika-s0101t:54_17": "dutiyena vivekabhāvena.",
  "tika-s0101t:54_18": "Paṭhamena vā adhipatibhāvena,",
  "tika-s0101t:54_19": "dutiyena amatabhāvena dhammaṃ thometi.",
  "tika-s0101t:54_20": "Atha vā “yaṃ dhammaṃ bhāvetvā buddhabhāvaṃ upagato”ti etena svākkhātatāya dhammaṃ thometi,",
  "tika-s0101t:54_21": "“sacchikatvā”ti etena sandiṭṭhikatāya.",
  "tika-s0101t:54_22": "Tathā purimena akālikatāya,",
  "tika-s0101t:54_23": "pacchimena ehipassikatāya.",
  "tika-s0101t:54_24": "Purimena vā opaneyyikatāya,",
  "tika-s0101t:54_25": "pacchimena paccattaṃ veditabbatāya dhammaṃ thometi.",
  "tika-s0101t:55_0": "“Gatamala”nti iminā saṃkilesābhāvadīpanena dhammassa parisuddhataṃ dasseti,",
  "tika-s0101t:55_1": "“anuttara”nti etena aññassa visiṭṭhassa abhāvadīpanena vipulaparipuṇṇataṃ.",
  "tika-s0101t:55_2": "Paṭhamena vā pahānasampadaṃ dhammassa dasseti,",
  "tika-s0101t:55_3": "dutiyena pabhāvasampadaṃ.",
  "tika-s0101t:55_4": "Bhāvetabbatāya vā dhammassa gatamalabhāvo yojetabbo.",
  "tika-s0101t:55_5": "Bhāvanāguṇena hi so dosānaṃ samugghātako hotīti.",
  "tika-s0101t:55_6": "Sacchikātabbabhāvena anuttarabhāvo yojetabbo.",
  "tika-s0101t:55_7": "Sacchikiriyānibbattito hi taduttarikaraṇīyābhāvato anaññasādhāraṇatāya anuttaroti.",
  "tika-s0101t:55_8": "Tathā “bhāvetvā”ti etena saha pubbabhāgasīlādīhi sekkhā sīlasamādhipaññākkhandhā dassitā honti,",
  "tika-s0101t:55_9": "“sacchikatvā”ti etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0101t:56_0": "Evaṃ saṅkhepeneva sabbadhammaguṇehi saddhammaṃ abhitthavitvā,",
  "tika-s0101t:56_1": "idāni ariyasaṅghaṃ thometuṃ “sugatassā”tiādimāha.",
  "tika-s0101t:56_2": "Tattha sugatassāti sambandhaniddeso,",
  "tika-s0101t:56_3": "tassa “puttāna”nti etena sambandho.",
  "tika-s0101t:56_4": "Orasānanti puttavisesanaṃ.",
  "tika-s0101t:56_5": "Mārasenamathanānanti orasaputtabhāve kāraṇaniddeso,",
  "tika-s0101t:56_6": "tena kilesappahānameva bhagavato orasaputtabhāvakāraṇaṃ anujānātīti dasseti.",
  "tika-s0101t:56_7": "Aṭṭhannanti gaṇanaparicchedaniddeso,",
  "tika-s0101t:56_8": "tena ca satipi tesaṃ sattavisesabhāvena anekasatasahassasaṅkhyabhāve imaṃ gaṇanaparicchedaṃ nātivattantīti dasseti,",
  "tika-s0101t:56_9": "maggaṭṭhaphalaṭṭhabhāvānativattanato.",
  "tika-s0101t:56_10": "Samūhanti samudāyaniddeso.",
  "tika-s0101t:56_11": "Ariyasaṅghanti guṇavisiṭṭhasaṅghātabhāvaniddeso,",
  "tika-s0101t:56_12": "tena asatipi ariyapuggalānaṃ kāyasāmaggiyaṃ ariyasaṅghabhāvaṃ dasseti,",
  "tika-s0101t:56_13": "diṭṭhisīlasāmaññena saṃhatabhāvato.",
  "tika-s0101t:56_14": "Tattha urasi bhavā jātā,",
  "tika-s0101t:56_15": "saṃvaddhā ca orasā.",
  "tika-s0101t:56_16": "Yathā hi sattānaṃ orasaputtā attajātatāya pitusantakassa dāyajjassa visesena bhāgino honti,",
  "tika-s0101t:56_17": "evametepi ariyapuggalā sammāsambuddhassa savanante ariyāya jātiyā jātatāya bhagavato santakassa vimuttisukhassa,",
  "tika-s0101t:56_18": "ariyadhammaratanassa ca ekantabhāginoti orasā viya orasā.",
  "tika-s0101t:56_19": "Atha vā bhagavato dhammadesanānubhāvena ariyabhūmiṃ okkamamānā,",
  "tika-s0101t:56_20": "okkantā ca ariyasāvakā bhagavato urovāyāmajanitābhijātatāya nippariyāyena “orasaputtā”ti vattabbataṃ arahanti.",
  "tika-s0101t:56_21": "Sāvakehi pavattiyamānāpi hi dhammadesanā bhagavato “dhammadesanā” icceva vuccati,",
  "tika-s0101t:56_22": "taṃmūlakattā,",
  "tika-s0101t:56_23": "lakkhaṇādivisesābhāvato ca.",
  "tika-s0101t:57_0": "Yadipi ariyasāvakānaṃ ariyamaggādhigamasamaye bhagavato viya tadantarāyakaraṇatthaṃ devaputtamāro,",
  "tika-s0101t:57_1": "māravāhinī vā na ekantena apasādeti,",
  "tika-s0101t:57_2": "tehi pana apasādetabbatāya kāraṇe vimathite tepi vimathitā eva nāma hontīti āha –",
  "tika-s0101t:57_3": "“mārasenamathanāna”nti.",
  "tika-s0101t:57_4": "Imasmiṃ panatthe ‘māramārasenamathanāna’nti vattabbe “mārasenamathanāna”nti ekadesasarūpekaseso katoti daṭṭhabbaṃ.",
  "tika-s0101t:57_5": "Atha vā khandhābhisaṅkhāramārānaṃ viya devaputtamārassāpi guṇamāraṇe sahāyabhāvūpagamanato kilesabalakāyo “senā”ti vuccati. Yathāha –",
  "tika-s0101t:57_6": "“kāmā te paṭhamā senā”tiādi.",
  "tika-s0101t:57_7": "Sā ca tehi diyaḍḍhasahassabhedā,",
  "tika-s0101t:57_8": "anantabhedā vā kilesavāhinī satidhammavicayavīriyasamathādiguṇapaharaṇehi odhiso vimathitā, vihatā,",
  "tika-s0101t:57_9": "viddhastā cāti mārasenamathanā,",
  "tika-s0101t:57_10": "ariyasāvakā.",
  "tika-s0101t:57_11": "Etena tesaṃ bhagavato anujātaputtataṃ dasseti.",
  "tika-s0101t:58_0": "Ārakattā kilesehi,",
  "tika-s0101t:58_1": "anaye na iriyanato,",
  "tika-s0101t:58_2": "aye ca iriyanato ariyā,",
  "tika-s0101t:58_3": "niruttinayena.",
  "tika-s0101t:58_4": "Atha vā sadevakena lokena “saraṇa”nti araṇīyato upagantabbato,",
  "tika-s0101t:58_5": "upagatānañca tadatthasiddhito ariyā,",
  "tika-s0101t:58_6": "ariyānaṃ saṅghoti ariyasaṅgho,",
  "tika-s0101t:58_7": "ariyo ca so,",
  "tika-s0101t:58_8": "saṅgho cāti vā ariyasaṅgho,",
  "tika-s0101t:58_9": "taṃ ariyasaṅghaṃ.",
  "tika-s0101t:58_10": "Bhagavato aparabhāge buddhadhammaratanānampi samadhigamo saṅgharatanādhīnoti assa ariyasaṅghassa bahūpakārataṃ",
  "tika-s0101t:58_11": "dassetuṃ idheva “sirasā vande”ti vuttanti daṭṭhabbaṃ.",
  "tika-s0101t:59_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0101t:59_1": "“mārasenamathanāna”nti etena pahānasampadaṃ,",
  "tika-s0101t:59_2": "sakalasaṃkilesappahānadīpanato.",
  "tika-s0101t:59_3": "“Aṭṭhannampi samūha”nti etena ñāṇasampadaṃ,",
  "tika-s0101t:59_4": "maggaṭṭhaphalaṭṭhabhāvadīpanato.",
  "tika-s0101t:59_5": "“Ariyasaṅgha”nti etena pabhavasampadaṃ dasseti,",
  "tika-s0101t:59_6": "sabbasaṅghānaṃ aggabhāvadīpanato.",
  "tika-s0101t:59_7": "Atha vā “sugatassa orasānaṃ puttāna”nti ariyasaṅghassa visuddhanissayabhāvadīpanaṃ,",
  "tika-s0101t:59_8": "“mārasenamathanāna”nti sammāujuñāyasāmīcippaṭipannabhāvadīpanaṃ,",
  "tika-s0101t:59_9": "“aṭṭhannampi samūha”nti āhuneyyādibhāvadīpanaṃ,",
  "tika-s0101t:59_10": "“ariyasaṅgha”nti anuttarapuññakkhettabhāvadīpanaṃ.",
  "tika-s0101t:59_11": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ dīpeti.",
  "tika-s0101t:59_12": "Lokuttarasaraṇagamanena hi te bhagavato orasaputtā jātā.",
  "tika-s0101t:59_13": "“Mārasenamathanāna”nti etena abhinīhārasampadāsiddhaṃ pubbabhāge sammāpaṭipattiṃ dasseti.",
  "tika-s0101t:59_14": "Katābhinīhārā hi sammā paṭipannā māraṃ,",
  "tika-s0101t:59_15": "māraparisaṃ vā abhivijinanti.",
  "tika-s0101t:59_16": "“Aṭṭhannampi samūha”nti etena viddhastavipakkhe sekkhāsekkhadhamme dasseti,",
  "tika-s0101t:59_17": "puggalādhiṭṭhānena maggaphaladhammānaṃ pakāsitattā.",
  "tika-s0101t:59_18": "“Ariyasaṅgha”nti aggadakkhiṇeyyabhāvaṃ dasseti.",
  "tika-s0101t:59_19": "Saraṇagamanañca sāvakānaṃ sabbaguṇānamādi,",
  "tika-s0101t:59_20": "sapubbabhāgappaṭipadā sekkhā sīlakkhandhādayo majjhe,",
  "tika-s0101t:59_21": "asekkhā sīlakkhandhādayo pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0101t:60_0": "Evaṃ gāthāttayena saṅkhepato sakalaguṇasaṅkittanamukhena ratanattayassa paṇāmaṃ katvā,",
  "tika-s0101t:60_1": "idāni taṃ nipaccakāraṃ yathādhippete payojane pariṇāmento “iti me”tiādimāha.",
  "tika-s0101t:60_2": "Tattha ratijananaṭṭhena ratanaṃ,",
  "tika-s0101t:60_3": "buddhadhammasaṅghā.",
  "tika-s0101t:60_4": "Tesañhi “itipi so bhagavā”tiādinā yathābhūtaguṇe āvajjantassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0101t:61_0": "“Yasmiṃ, mahānāma,",
  "tika-s0101t:61_1": "samaye ariyasāvako tathāgataṃ anussarati,",
  "tika-s0101t:61_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0101t:61_3": "na dosapariyuṭṭhitaṃ cittaṃ hoti,",
  "tika-s0101t:61_4": "na mohapariyuṭṭhitaṃ cittaṃ hoti,",
  "tika-s0101t:61_5": "ujugatamevassa tasmiṃ samaye cittaṃ hoti tathāgataṃ ārabbha.",
  "tika-s0101t:61_6": "Ujugatacitto kho pana, mahānāma,",
  "tika-s0101t:61_7": "ariyasāvako labhati atthavedaṃ,",
  "tika-s0101t:61_8": "labhati dhammavedaṃ,",
  "tika-s0101t:61_9": "labhati dhammūpasaṃhitaṃ pāmojjaṃ,",
  "tika-s0101t:61_10": "pamuditassa pīti jāyatī”tiādi.",
  "tika-s0101t:62_0": "Cittīkatādibhāvo vā ratanaṭṭho. Vuttañhetaṃ –",
  "tika-s0101t:63_0": "“Cittīkataṃ mahagghañca, atulaṃ dullabhadassanaṃ;",
  "tika-s0101t:64_0": "Anomasattaparibhogaṃ, ratanaṃ tena vuccatī”ti. ;",
  "tika-s0101t:65_0": "Cittīkatabhāvādayo ca anaññasādhāraṇā buddhādīsu eva labbhantīti.",
  "tika-s0101t:65_1": "Vandanāva vandanāmayaṃ,",
  "tika-s0101t:65_2": "yathā “dānamayaṃ,",
  "tika-s0101t:65_3": "sīlamaya”nti.",
  "tika-s0101t:65_4": "Vandanā cettha kāyavācācittehi tiṇṇaṃ ratanānaṃ guṇaninnatā,",
  "tika-s0101t:65_5": "thomanā vā.",
  "tika-s0101t:65_6": "Pujjabhavaphalanibbattanato puññaṃ,",
  "tika-s0101t:65_7": "attano santānaṃ puṇātīti vā.",
  "tika-s0101t:65_8": "Suvihatantarāyoti suṭṭhu vihatantarāyo,",
  "tika-s0101t:65_9": "etena attano pasādasampattiyā,",
  "tika-s0101t:65_10": "rattanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ vihanane samatthanti dasseti.",
  "tika-s0101t:65_11": "Hutvāti pubbakālakiriyā,",
  "tika-s0101t:65_12": "tassa “atthaṃ pakāsayissāmī”ti etena sambandho.",
  "tika-s0101t:65_13": "Tassāti yaṃ ratanattayavandanāmayaṃ puññaṃ, tassa.",
  "tika-s0101t:65_14": "Ānubhāvenāti balena.",
  "tika-s0101t:66_0": "Evaṃ ratanattayassa nipaccakārakaraṇe payojanaṃ dassetvā,",
  "tika-s0101t:66_1": "idāni yassā dhammadesanāya atthaṃ saṃvaṇṇetukāmo,",
  "tika-s0101t:66_2": "tassā tāva guṇābhitthavanavasena upaññāpanatthaṃ “dīghassā”tiādi vuttaṃ.",
  "tika-s0101t:66_3": "Tattha dīghasuttaṅkitassāti dīghappamāṇasuttalakkhitassa,",
  "tika-s0101t:66_4": "etena “dīgho”ti ayaṃ imassa āgamassa atthānugatā samaññāti dasseti.",
  "tika-s0101t:66_5": "Nanu ca suttāniyeva āgamo,",
  "tika-s0101t:66_6": "kassa pana suttehi aṅkananti?",
  "tika-s0101t:66_7": "Saccametaṃ paramatthato,",
  "tika-s0101t:66_8": "suttāni pana upādāyapaññatto āgamo.",
  "tika-s0101t:66_9": "Yathā hi atthabyañjanasamudāye “sutta”nti vohāro,",
  "tika-s0101t:66_10": "evaṃ suttasamudāye “āgamo”ti vohāro.",
  "tika-s0101t:66_11": "Paṭiccasamuppādādinipuṇatthasabbhāvato nipuṇassa.",
  "tika-s0101t:66_12": "Āgamissanti ettha, etena,",
  "tika-s0101t:66_13": "etasmā vā attatthaparatthādayoti āgamo,",
  "tika-s0101t:66_14": "āgamo ca so varo cāti āgamavaro,",
  "tika-s0101t:66_15": "āgamasammatehi vā varoti āgamavaro, tassa.",
  "tika-s0101t:66_16": "Buddhānaṃ anubuddhā buddhānubuddhā,",
  "tika-s0101t:66_17": "buddhānaṃ saccapaṭivedhaṃ anugamma paṭividdhasaccā aggasāvakādayo ariyā.",
  "tika-s0101t:66_18": "Tehi atthasaṃvaṇṇanāvasena,",
  "tika-s0101t:66_19": "guṇasaṃvaṇṇanāvasena ca saṃvaṇṇitassa.",
  "tika-s0101t:66_20": "Atha vā buddhā ca anubuddhā ca buddhānubuddhāti yojetabbaṃ.",
  "tika-s0101t:66_21": "Sammāsambuddheneva hi tiṇṇampi piṭakānaṃ atthavaṇṇanākkamo bhāsito,",
  "tika-s0101t:66_22": "yā “pakiṇṇakadesanā”ti vuccati,",
  "tika-s0101t:66_23": "tato saṅgāyanādivasena sāvakehīti ācariyā vadanti.",
  "tika-s0101t:67_0": "Saddhāvahaguṇassāti buddhādīsu pasādāvahasampattikassa.",
  "tika-s0101t:67_1": "Ayañhi āgamo brahmajālādīsu sīladiṭṭhādīnaṃ anavasesaniddesādivasena,",
  "tika-s0101t:67_2": "mahāpadānādīsu purimabuddhānampi guṇaniddesādivasena,",
  "tika-s0101t:67_3": "pāthikasuttādīsu titthiye nimadditvā appaṭivattiyasīhanāda nadanādivasena,",
  "tika-s0101t:67_4": "anuttariyasuttādīsu ca visesato buddhaguṇavibhāvanena ratanattaye sātisayappasādaṃ āvahati.",
  "tika-s0101t:67_5": "Saṃvaṇṇanāsu cāyaṃ ācariyassa pakati,",
  "tika-s0101t:67_6": "yā taṃtaṃsaṃvaṇṇanāsu ādito tassa tassa saṃvaṇṇetabbassa dhammassa visesaguṇakittanena thomanā.",
  "tika-s0101t:67_7": "Tathā hi papañcasūdanīsāratthappakāsinīmanorathapūraṇīsu aṭṭhasālinīādīsu ca yathākkamaṃ “paravādamathanassa",
  "tika-s0101t:67_8": "ñāṇappabhedajananassa dhammakathikapuṅgavānaṃ vicittappaṭibhānajananassa tassa gambhīrañāṇehi ogāḷhassa",
  "tika-s0101t:67_9": "abhiṇhaso nānānayavicittassa abhidhammassā”tiādinā thomanā katā.",
  "tika-s0101t:68_0": "Attho kathīyati etāyāti atthakathā,",
  "tika-s0101t:68_1": "sā eva aṭṭhakathā, ttha-",
  "tika-s0101t:68_2": "kārassa ṭṭha-",
  "tika-s0101t:68_3": "kāraṃ katvā,",
  "tika-s0101t:68_4": "yathā “dukkhassa pīḷanaṭṭho”ti.",
  "tika-s0101t:68_5": "Ādito tiādimhi paṭhamasaṅgītiyaṃ.",
  "tika-s0101t:68_6": "Chaḷabhiññatāya paramena cittavasībhāvena samannāgatattā,",
  "tika-s0101t:68_7": "jhānādīsu pañcavidhavasitāsabbhāvato ca vasino,",
  "tika-s0101t:68_8": "therā mahākassapādayo.",
  "tika-s0101t:68_9": "Tesaṃ satehi pañcahi.",
  "tika-s0101t:68_10": "Yāti yā aṭṭhakathā.",
  "tika-s0101t:68_11": "Saṅgītāti atthaṃ pakāsetuṃ yuttaṭṭhāne “ayaṃ etassa attho,",
  "tika-s0101t:68_12": "ayaṃ etassa attho”ti saṅgahetvā vuttā.",
  "tika-s0101t:68_13": "Anusaṅgītā ca yasattherādīhi pacchāpi dutiyatatiyasaṅgītīsu,",
  "tika-s0101t:68_14": "iminā attano saṃvaṇṇanāya āgamanasuddhiṃ dasseti.",
  "tika-s0101t:69_0": "Sīhassa lānato gahaṇato sīhaḷo,",
  "tika-s0101t:69_1": "sīhakumāro.",
  "tika-s0101t:69_2": "Taṃvaṃsajātatāya tambapaṇṇidīpe khattiyānaṃ,",
  "tika-s0101t:69_3": "tesaṃ nivāsatāya tambapaṇṇidīpassa ca sīhaḷabhāvo veditabbo.",
  "tika-s0101t:69_4": "Ābhatāti jambudīpato ānītā.",
  "tika-s0101t:69_5": "Athāti pacchā.",
  "tika-s0101t:69_6": "Aparabhāge hi asaṅkaratthaṃ sīhaḷabhāsāya aṭṭhakathā ṭhapitāti.",
  "tika-s0101t:69_7": "Tenassa mūlaṭṭhakathā sabbasādhāraṇā na hotīti idaṃ atthappakāsanaṃ ekantena karaṇīyanti dasseti.",
  "tika-s0101t:69_8": "Tenevāha –",
  "tika-s0101t:69_9": "“dīpavāsīnamatthāyā”ti.",
  "tika-s0101t:69_10": "Tattha dīpavāsīnanti jambudīpavāsīnaṃ.",
  "tika-s0101t:69_11": "Dīpavāsīnanti vā sīhaḷadīpavāsīnaṃ atthāya sīhaḷabhāsāya ṭhapitāti yojanā.",
  "tika-s0101t:70_0": "Apanetvānāti kañcukasadisaṃ sīhaḷabhāsaṃ apanetvā.",
  "tika-s0101t:70_1": "Tatoti aṭṭhakathāto.",
  "tika-s0101t:70_2": "Ahanti attānaṃ niddisati.",
  "tika-s0101t:70_3": "Manoramaṃ bhāsanti māgadhabhāsaṃ.",
  "tika-s0101t:70_4": "Sā hi sabhāvaniruttibhūtā paṇḍitānaṃ manaṃ ramayatīti.",
  "tika-s0101t:70_5": "Tenevāha –",
  "tika-s0101t:70_6": "“tantinayānucchavika”nti,",
  "tika-s0101t:70_7": "pāḷigatiyā anulomikaṃ pāḷibhāsāyānuvidhāyininti attho.",
  "tika-s0101t:70_8": "Vigatadosanti asabhāvaniruttibhāsantararahitaṃ.",
  "tika-s0101t:71_0": "Samayaṃ avilomentoti siddhantaṃ avirodhento,",
  "tika-s0101t:71_1": "etena atthadosābhāvamāha.",
  "tika-s0101t:71_2": "Aviruddhattā eva hi theravādāpi idha pakāsiyissanti.",
  "tika-s0101t:71_3": "Theravaṃsapadīpānanti thirehi sīlakkhandhādīhi samannāgatattā therā,",
  "tika-s0101t:71_4": "mahākassapādayo.",
  "tika-s0101t:71_5": "Tehi āgatā ācariyaparamparā theravaṃso,",
  "tika-s0101t:71_6": "tappariyāpannā hutvā āgamādhigamasampannattā paññāpajjotena tassa samujjalanato theravaṃsapadīpā,",
  "tika-s0101t:71_7": "mahāvihāravāsino therā, tesaṃ.",
  "tika-s0101t:71_8": "Vividhehi ākārehi nicchīyatīti vinicchayo,",
  "tika-s0101t:71_9": "gaṇṭhiṭṭhānesu khīlamaddanākārena pavattā vimaticchedakathā.",
  "tika-s0101t:71_10": "Suṭṭhu nipuṇo saṇho vinicchayo etesanti sunipuṇavinicchayā.",
  "tika-s0101t:71_11": "Atha vā vinicchinotīti vinicchayo,",
  "tika-s0101t:71_12": "yathāvuttavisayaṃ ñāṇaṃ.",
  "tika-s0101t:71_13": "Suṭṭhu nipuṇo cheko vinicchayo etesanti sunipuṇavinicchayā,",
  "tika-s0101t:71_14": "etena mahākassapāditheraparamparābhato,",
  "tika-s0101t:71_15": "tatoyeva ca aviparīto saṇhasukhumo mahāvihāravāsīnaṃ vinicchayoti tassa pamāṇabhūtataṃ dasseti.",
  "tika-s0101t:72_0": "Sujanassa cāti ca-",
  "tika-s0101t:72_1": "saddo sampiṇḍanattho,",
  "tika-s0101t:72_2": "tena na kevalaṃ jambudīpavāsīnameva atthāya,",
  "tika-s0101t:72_3": "atha kho sādhujanatosanatthañcāti dasseti,",
  "tika-s0101t:72_4": "tena ca tambapaṇṇidīpavāsīnampi atthāyāti ayamattho siddho hoti,",
  "tika-s0101t:72_5": "uggahaṇādisukaratāya tesampi bahupakārattā.",
  "tika-s0101t:72_6": "Ciraṭṭhitatthanti ciraṭṭhitiatthaṃ,",
  "tika-s0101t:72_7": "cirakālaṭṭhitiyāti attho.",
  "tika-s0101t:72_8": "Idañhi atthappakāsanaṃ aviparītabyañjanasunikkhepassa atthasunayassa ca upāyabhāvato saddhammassa ciraṭṭhitiyā saṃvattati.",
  "tika-s0101t:72_9": "Vuttañhetaṃ bhagavatā –",
  "tika-s0101t:73_0": "“Dveme,",
  "tika-s0101t:73_1": "bhikkhave,",
  "tika-s0101t:73_2": "dhammā saddhammassa ṭhitiyā asammosāya anantaradhānāya saṃvattanti.",
  "tika-s0101t:73_3": "Katame dve?",
  "tika-s0101t:73_4": "Sunikkhattañca padabyañjanaṃ,",
  "tika-s0101t:73_5": "attho ca sunīto”ti.",
  "tika-s0101t:74_0": "Yaṃ atthavaṇṇanaṃ kattukāmo,",
  "tika-s0101t:74_1": "tassā mahattaṃ pariharituṃ “sīlakathā”tiādi vuttaṃ.",
  "tika-s0101t:74_2": "Tenevāha –",
  "tika-s0101t:74_3": "“na taṃ idha vicārayissāmī”ti.",
  "tika-s0101t:74_4": "Atha vā yaṃ aṭṭhakathaṃ kattukāmo,",
  "tika-s0101t:74_5": "tadekadesabhāvena visuddhimaggo ca gahetabboti kathikānaṃ upadesaṃ karonto tattha vicāritadhamme uddesavasena dasseti “sīlakathā” tiādinā.",
  "tika-s0101t:74_6": "Tattha sīlakathāti cārittavārittādivasena sīlavitthārakathā.",
  "tika-s0101t:74_7": "Dhutadhammāti piṇḍapātikaṅgādayo terasa kilesadhunanakadhammā.",
  "tika-s0101t:74_8": "Kammaṭṭhānāni sabbānīti pāḷiyaṃ āgatāni aṭṭhatiṃsa,",
  "tika-s0101t:74_9": "aṭṭhakathāyaṃ dveti niravasesāni yogakammassa bhāvanāya pavattiṭṭhānāni.",
  "tika-s0101t:74_10": "Cariyāvidhānasahitoti rāgacaritādīnaṃ sabhāvādividhānena sahito.",
  "tika-s0101t:74_11": "Jhānāni cattāri rūpāvacarajjhānāni,",
  "tika-s0101t:74_12": "samāpattiyo catasso arūpasamāpattiyo.",
  "tika-s0101t:74_13": "Aṭṭhapi vā paṭiladdhamattāni jhānāni,",
  "tika-s0101t:74_14": "samāpajjanavasībhāvappattiyā samāpattiyo.",
  "tika-s0101t:74_15": "Jhānāni vā rūpārūpāvacarajjhānāni,",
  "tika-s0101t:74_16": "samāpattiyo phalasamāpattinirodhasamāpattiyo.",
  "tika-s0101t:75_0": "Lokiyalokuttarabhedā cha abhiññāyo sabbā abhiññāyo.",
  "tika-s0101t:75_1": "Ñāṇavibhaṅgādīsu āgatanayena ekavidhādinā paññāya saṅkaletvā sampiṇḍetvā nicchayo paññāsaṅkalananicchayo.",
  "tika-s0101t:76_0": "Paccayadhammānaṃ hetādīnaṃ paccayuppannadhammānaṃ hetupaccayādibhāvo paccayākāro,",
  "tika-s0101t:76_1": "tassa desanā paccayākāradesanā,",
  "tika-s0101t:76_2": "paṭiccasamuppādakathāti attho.",
  "tika-s0101t:76_3": "Sā pana ghanavinibbhogassa sudukkaratāya saṇhasukhumā,",
  "tika-s0101t:76_4": "nikāyantaraladdhisaṅkararahitā,",
  "tika-s0101t:76_5": "ekattanayādisahitā ca tattha vicāritāti āha –",
  "tika-s0101t:76_6": "“suparisuddhanipuṇanayā”ti.",
  "tika-s0101t:76_7": "Paṭisambhidādīsu āgatanayaṃ avissajjetvāva vicāritattā avimuttatanti maggā.",
  "tika-s0101t:77_0": "Iti pana sabbanti iti-",
  "tika-s0101t:77_1": "saddo parisamāpane, pana-",
  "tika-s0101t:77_2": "saddo vacanālaṅkāre,",
  "tika-s0101t:77_3": "etaṃ sabbanti attho.",
  "tika-s0101t:77_4": "Idhāti imissā aṭṭhakathāyaṃ.",
  "tika-s0101t:77_5": "Na vicārayissāmi,",
  "tika-s0101t:77_6": "punaruttibhāvatoti adhippāyo.",
  "tika-s0101t:78_0": "Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0101t:78_1": "Tattha “majjhe ṭhatvā”ti etena majjhebhāvadīpanena visesato catunnaṃ āgamānaṃ sādhāraṇaṭṭhakathā visuddhimaggo,",
  "tika-s0101t:78_2": "na sumaṅgalavilāsinīādayo viya asādhāraṇaṭṭhakathāti dasseti.",
  "tika-s0101t:78_3": "“Visesato”ti idaṃ vinayābhidhammānampi visuddhimaggo yathārahaṃ atthavaṇṇanā hoti yevāti katvā vuttaṃ.",
  "tika-s0101t:79_0": "Iccevāti iti eva.",
  "tika-s0101t:79_1": "Tampīti visuddhimaggampi.",
  "tika-s0101t:79_2": "Etāyāti sumaṅgalavilāsiniyā.",
  "tika-s0101t:79_3": "Ettha ca “sīhaḷadīpaṃ ābhatā”tiādinā atthappakāsanassa nimittaṃ dasseti,",
  "tika-s0101t:79_4": "“dīpavāsīnamatthāya,",
  "tika-s0101t:79_5": "sujanassa ca tuṭṭhatthaṃ,",
  "tika-s0101t:79_6": "ciraṭṭhitatthañca dhammassā”ti etena payojanaṃ,",
  "tika-s0101t:79_7": "avasiṭṭhena karaṇappakāraṃ.",
  "tika-s0101t:79_8": "Sīlakathādīnaṃ avicāraṇampi hi idha karaṇappakāro evāti.",
  "tika-s0101t:80_0": "Ganthārambhakathāvaṇṇanā niṭṭhitā.",
  "tika-s0101t:81_0": "Nidānakathāvaṇṇanā",
  "tika-s0101t:82_0": "Vibhāgavantānaṃ sabhāvavibhāvanaṃ vibhāgadassanavaseneva hotīti paṭhamaṃ tāva vaggasuttavasena vibhāgaṃ dassetuṃ “tattha dīghāgamo nāmā”tiādimāha.",
  "tika-s0101t:82_1": "Tattha tatthāti “dīghassa āgamavarassa atthaṃ pakāsayissāmī”ti yadidaṃ vuttaṃ,",
  "tika-s0101t:82_2": "tasmiṃ vacane.",
  "tika-s0101t:82_3": "Yassa atthaṃ pakāsayissāmīti paṭiññātaṃ,",
  "tika-s0101t:82_4": "so dīghāgamo nāma vaggasuttavasena evaṃ vibhāgoti attho.",
  "tika-s0101t:82_5": "Atha vā tatthāti “dīghāgamanissitamattha”nti etasmiṃ vacane.",
  "tika-s0101t:82_6": "Yo dīghāgamo vutto,",
  "tika-s0101t:82_7": "so vaggādivasena edisoti attho.",
  "tika-s0101t:82_8": "Attano saṃvaṇṇanāya paṭhamamahāsaṅgītiyaṃ nikkhittānukkameneva pavattabhāvadassanatthaṃ “tassa vaggesu…pe…",
  "tika-s0101t:82_9": "vuttaṃ nidānamādī”ti āha.",
  "tika-s0101t:82_10": "Kasmā pana catūsu āgamesu dīghāgamo paṭhamaṃ saṅgīto,",
  "tika-s0101t:82_11": "tattha ca sīlakkhandhavaggo ādito nikkhitto,",
  "tika-s0101t:82_12": "tasmiñca brahmajālanti?",
  "tika-s0101t:82_13": "Nāyamanuyogo katthacipi na pavattati,",
  "tika-s0101t:82_14": "api ca saddhāvahaguṇato dīghanikāyo paṭhamaṃ saṅgīto.",
  "tika-s0101t:82_15": "Saddhā hi kusaladhammānaṃ bījaṃ. Yathāha –",
  "tika-s0101t:82_16": "“saddhā bījaṃ tapo vuṭṭhī”ti,",
  "tika-s0101t:82_17": "saddhāvahaguṇatā cassa dassitāyeva.",
  "tika-s0101t:82_18": "Kiñca katipayasuttasaṅgahato,",
  "tika-s0101t:82_19": "appaparimāṇato ca gahaṇadhāraṇādisukhato.",
  "tika-s0101t:82_20": "Tathāhesa catuttiṃsasuttasaṅgaho catusaṭṭhibhāṇavāraparimāṇo ca.",
  "tika-s0101t:82_21": "Sīlakathābāhullato pana sīlakkhandhavaggo paṭhamaṃ nikkhitto.",
  "tika-s0101t:82_22": "Sīlañhi sāsanassa ādi,",
  "tika-s0101t:82_23": "sīlapatiṭṭhānattā sabbaguṇānaṃ.",
  "tika-s0101t:82_24": "Tenevāha –",
  "tika-s0101t:82_25": "“tasmā tiha,",
  "tika-s0101t:82_26": "tvaṃ bhikkhu,",
  "tika-s0101t:82_27": "ādimeva visodhehi kusalesu dhammesu.",
  "tika-s0101t:82_28": "Ko cādi kusalānaṃ dhammānaṃ?",
  "tika-s0101t:82_29": "Sīlañca suvisuddha”ntiādi.",
  "tika-s0101t:82_30": "Etena cassa vaggassa anvatthasaññatā vuttā hoti.",
  "tika-s0101t:82_31": "Diṭṭhiviniveṭhanakathābhāvato pana suttantapiṭakassa niravasesadiṭṭhivibhajanaṃ brahmajālaṃ paṭhamaṃ nikkhittanti daṭṭhabbaṃ.",
  "tika-s0101t:82_32": "Tepiṭake hi buddhavacane brahmajālasadisaṃ diṭṭhigatāni niggumbaṃ nijjaṭaṃ katvā vibhattasuttaṃ natthīti.",
  "tika-s0101t:83_0": "Paṭhamamahāsaṅgītikathāvaṇṇanā",
  "tika-s0101t:84_0": "Yassā paṭhamamahāsaṅgītiyaṃ nikkhittānukkamena saṃvaṇṇanaṃ kattukāmo, taṃ,",
  "tika-s0101t:84_1": "tassā ca tantiāruḷhāya idha vacane kāraṇaṃ dassento “paṭhamamahāsaṅgīti…pe…",
  "tika-s0101t:84_2": "veditabbā”ti āha.",
  "tika-s0101t:84_3": "Tattha yathāpaccayaṃ tattha tattha desitattā,",
  "tika-s0101t:84_4": "paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti,",
  "tika-s0101t:84_5": "etena taṃtaṃsikkhāpadānaṃ suttānañca ādipariyosānesu,",
  "tika-s0101t:84_6": "antarantarā ca sambandhavasena ṭhapitaṃ saṅgītikāravacanaṃ saṅgahitaṃ hoti.",
  "tika-s0101t:84_7": "Mahāvisayattā,",
  "tika-s0101t:84_8": "pūjanīyattā ca mahatī saṅgīti mahāsaṅgīti,",
  "tika-s0101t:84_9": "paṭhamā mahāsaṅgīti paṭhamamahāsaṅgīti,",
  "tika-s0101t:84_10": "tassā pavattikālo paṭhamamahāsaṅgītikālo,",
  "tika-s0101t:84_11": "tasmiṃ paṭhamamahāsaṅgītikāle.",
  "tika-s0101t:84_12": "Nidānanti ca desanaṃ desakālādivasena aviditaṃ viditaṃ katvā nidassetīti nidānaṃ.",
  "tika-s0101t:84_13": "Sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu “buddho",
  "tika-s0101t:84_14": "bodheyya”nti paṭiññāya anulomato veneyyānaṃ maggaphalappattīnaṃ hetubhūtā kiriyā nippariyāyena buddhakiccanti āha –",
  "tika-s0101t:84_15": "“dhammacakkappavattanañhi ādiṃ katvā”ti.",
  "tika-s0101t:84_16": "Tattha saddhindriyādidhammoyeva pavattanaṭṭhena cakkanti dhammacakkaṃ.",
  "tika-s0101t:84_17": "Atha vā cakkanti āṇā,",
  "tika-s0101t:84_18": "dhammato anapetattā dhammañca taṃ cakkañcāti dhammacakkaṃ,",
  "tika-s0101t:84_19": "dhammena ñāyena cakkantipi dhammacakkaṃ. Yathāha –",
  "tika-s0101t:85_0": "“Dhammañca pavatteti cakkañcāti dhammacakkaṃ,",
  "tika-s0101t:85_1": "cakkañca pavatteti dhammañcāti dhammacakkaṃ,",
  "tika-s0101t:85_2": "dhammena pavattetīti dhammacakkaṃ,",
  "tika-s0101t:85_3": "dhammacariyāya pavattetīti dhammacakka”ntiādi.",
  "tika-s0101t:86_0": "“Katabuddhakicce”ti etena buddhakattabbassa kassacipi asesitabhāvaṃ dasseti.",
  "tika-s0101t:86_1": "Nanu ca sāvakehi vinītāpi vineyyā bhagavatāyeva vinītā honti,",
  "tika-s0101t:86_2": "yato sāvakabhāsitaṃ suttaṃ “buddhavacana”nti vuccati,",
  "tika-s0101t:86_3": "sāvakavineyyā ca na tāva vinītāti?",
  "tika-s0101t:86_4": "Nāyaṃ doso tesaṃ vinayanupāyassa sāvakesu ṭhapitattā.",
  "tika-s0101t:86_5": "Tenevāha –",
  "tika-s0101t:87_0": "“Na tāvāhaṃ, pāpima,",
  "tika-s0101t:87_1": "parinibbāyissāmi,",
  "tika-s0101t:87_2": "yāva me bhikkhū na sāvakā bhavissanti viyattā vinītā visāradā bahussutā dhammadharā…pe…",
  "tika-s0101t:87_3": "uppannaṃ parappavādaṃ saha dhammena suniggahitaṃ niggahetvā sappāṭihāriyaṃ dhammaṃ desessa”ntiādi.",
  "tika-s0101t:88_0": "“Kusinārāya”ntiādi bhagavato parinibbutadesakālavisesadassanaṃ “aparinibbuto bhagavā”ti gāhassa micchābhāvadassanatthaṃ,",
  "tika-s0101t:88_1": "loke jātasaṃvaddhabhāvadassanatthañca.",
  "tika-s0101t:88_2": "Tathā hi manussabhāvassa supākaṭakaraṇatthaṃ mahābodhisattā carimabhave dārapariggahādīnipi karontīti.",
  "tika-s0101t:88_3": "Upādīyate kammakilesehīti upādi,",
  "tika-s0101t:88_4": "vipākakkhandhā kaṭattā ca rūpaṃ.",
  "tika-s0101t:88_5": "So pana upādi kilesābhisaṅkhāramāranimmathanena nibbānappattiyaṃ anossaṭṭho,",
  "tika-s0101t:88_6": "idha khandhamaccumāranimmathanena ossaṭṭho nissesitoti ayaṃ anupādisesā,",
  "tika-s0101t:88_7": "nibbānadhātu.",
  "tika-s0101t:88_8": "Nibbānadhātūti cettha nibbutimattaṃ adhippetaṃ,",
  "tika-s0101t:88_9": "itthambhūtalakkhaṇe cāyaṃ karaṇaniddeso.",
  "tika-s0101t:88_10": "“Dhātubhājanadivase”ti idaṃ na “sannipatitāna”nti etassa visesanaṃ,",
  "tika-s0101t:88_11": "ussāhajananassa pana visesanaṃ,",
  "tika-s0101t:88_12": "“dhātubhājanadivase bhikkhūnaṃ ussāhaṃ janesī”ti.",
  "tika-s0101t:88_13": "Dhātubhājanadivasato hi purimapurimataradivasesu bhikkhū samāgatāti.",
  "tika-s0101t:88_14": "Atha vā dhātubhājanadivase sannipatitānaṃ kāyasāmaggīvasena sahitānanti attho.",
  "tika-s0101t:88_15": "Saṅghassa thero saṅghatthero,",
  "tika-s0101t:88_16": "so pana saṅgho kiṃ parimāṇānanti āha –",
  "tika-s0101t:88_17": "“sattannaṃ bhikkhusatasahassāna”nti.",
  "tika-s0101t:88_18": "Niccasāpekkhatāya hi edisesu samāso hotiyeva, yathā –",
  "tika-s0101t:88_19": "“devadattassa garukula”nti.",
  "tika-s0101t:89_0": "Āyasmā mahākassapo puna dullabhabhāvaṃ maññamāno bhikkhūnaṃ ussāhaṃ janesīti sambandho.",
  "tika-s0101t:89_1": "“Dhātubhājanadivase sannipatitāna”nti idaṃ “bhikkhūnaṃ ussāhaṃ janesī”ti ettha “bhikkhūna”nti imināpi padena sambandhanīyaṃ.",
  "tika-s0101t:89_2": "Subhaddena vuḍḍhapabbajitena vuttavacanamanussarantoti sambandho.",
  "tika-s0101t:89_3": "Tattha anussaranto dhammasaṃvegavasenāti adhippāyo.",
  "tika-s0101t:89_4": "“Saddhammaṃ antaradhāpeyyuṃ saṅgāyeyyaṃ…pe…",
  "tika-s0101t:89_5": "ciraṭṭhitikaṃ tassa kimaññaṃ āṇaṇyaṃ bhavissatī”ti etesaṃ padānaṃ “iti cintayanto”ti etena sambandho.",
  "tika-s0101t:89_6": "Tathā “yañcāha”nti etassa “anuggahito pasaṃsito”ti etena sambandho.",
  "tika-s0101t:89_7": "Yaṃ pāpabhikkhūti ettha yanti nipātamattaṃ,",
  "tika-s0101t:89_8": "kāraṇaniddeso vā,",
  "tika-s0101t:89_9": "yena kāraṇena antaradhāpeyyuṃ,",
  "tika-s0101t:89_10": "tadetaṃ kāraṇaṃ vijjatīti attho,",
  "tika-s0101t:89_11": "addhaniyanti addhānamaggagāmi,",
  "tika-s0101t:89_12": "addhānakkhamanti attho.",
  "tika-s0101t:90_0": "Yañcāhanti ettha yanti yasmā,",
  "tika-s0101t:90_1": "yena kāraṇenāti vuttaṃ hoti,",
  "tika-s0101t:90_2": "kiriyāparāmasanaṃ vā etaṃ,",
  "tika-s0101t:90_3": "tena “anuggahito pasaṃsito”ti ettha anuggaṇhanaṃ pasaṃsanañca parāmasati.",
  "tika-s0101t:90_4": "“Cīvare sādhāraṇaparibhogenā”ti ettha “attanā samasamaṭṭhapanenā”ti idha attanā-",
  "tika-s0101t:90_5": "saddaṃ ānetvā cīvare attanā sādhāraṇaparibhogenāti yojetabbaṃ.",
  "tika-s0101t:90_6": "Yassa yena hi sambandho dūraṭṭhampi ca tassa tanti atha vā bhagavatā cīvare sādhāraṇaparibhogena bhagavatā anuggahitoti yojanīyaṃ,",
  "tika-s0101t:90_7": "etassāpi hi karaṇaniddesassa sahayogakattutthajotakattasambhavato.",
  "tika-s0101t:90_8": "Yāvadeti yāvadeva,",
  "tika-s0101t:90_9": "yattakaṃ kālaṃ,",
  "tika-s0101t:90_10": "yattake vā samāpattivihāre,",
  "tika-s0101t:90_11": "abhiññāvihāre vā ākaṅkhanto viharāmi ceva voharāmi ca,",
  "tika-s0101t:90_12": "tathā kassapopīti attho.",
  "tika-s0101t:90_13": "Idañca navānupubbavihārachaḷabhiññabhāvasāmaññena thutimattaṃ vuttanti daṭṭhabbaṃ.",
  "tika-s0101t:90_14": "Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhyā samāpattiyo samāpajjati,",
  "tika-s0101t:90_15": "yamakapāṭihāriyādivasena vā abhiññāyo vaḷañjetīti.",
  "tika-s0101t:90_16": "Tenevāha –",
  "tika-s0101t:90_17": "“navānupubbavihārachaḷabhiññāppabhede”ti.",
  "tika-s0101t:90_18": "Tassa kimaññaṃ āṇaṇyaṃ bhavissati,",
  "tika-s0101t:90_19": "aññatra dhammavinayasaṅgāyanāti adhippāyo.",
  "tika-s0101t:90_20": "“Nanu maṃ bhagavā”tiādinā vuttamevatthaṃ upamāvasena vibhāveti.",
  "tika-s0101t:91_0": "Tato paranti tato bhikkhūnaṃ ussāhajananato parato.",
  "tika-s0101t:91_1": "Pure adhammo dippatīti apināma dibbati,",
  "tika-s0101t:91_2": "yāva adhammo dhammaṃ paṭibāhituṃ samattho hoti,",
  "tika-s0101t:91_3": "tato puretaramevāti attho.",
  "tika-s0101t:91_4": "Āsanne anicchite hi ayaṃ pure- saddo.",
  "tika-s0101t:91_5": "Dippatīti ca dippissati.",
  "tika-s0101t:91_6": "Puresaddasanniyogena hi anāgatatthe ayaṃ vattamānappayogo, yathā –",
  "tika-s0101t:91_7": "“purā vassati devo”ti.",
  "tika-s0101t:92_0": "“Sakalanavaṅgasatthusāsanapariyattidhare…pe…",
  "tika-s0101t:92_1": "ekūnapañcasate pariggahesī”ti etena sukkhavipassakakhīṇāsavapariyantānaṃ yathāvuttapuggalānaṃ satipi",
  "tika-s0101t:92_2": "āgamādhigamasabbhāve saha paṭisambhidāhi pana tevijjādiguṇayuttānaṃ āgamādhigamasampattiyā ukkaṃsagatattā",
  "tika-s0101t:92_3": "saṅgītiyā bahupakārataṃ dasseti.",
  "tika-s0101t:92_4": "Idaṃ vuttaṃ saṅgītikkhandhake,",
  "tika-s0101t:92_5": "apaccakkhaṃ nāma natthi paguṇappavattibhāvato,",
  "tika-s0101t:92_6": "samantapāsādikāyaṃ pana “asammukhā paṭiggahitaṃ nāma natthī”ti vuttaṃ,",
  "tika-s0101t:92_7": "taṃ “dve sahassāni bhikkhuto”ti vuttampi bhagavato santike paṭiggahitamevāti katvā vuttaṃ.",
  "tika-s0101t:92_8": "Caturāsītisahassānīti dhammakkhandhe sandhāyāha.",
  "tika-s0101t:92_9": "Pavattinoti paguṇāni.",
  "tika-s0101t:92_10": "Ānandattherassa navappāyāya parisāya vibbhamanena mahākassapatthero evamāha –",
  "tika-s0101t:92_11": "“na vāyaṃ kumārako mattamaññāsī”ti.",
  "tika-s0101t:92_12": "Tattha mattanti pamāṇaṃ.",
  "tika-s0101t:92_13": "Chandā āgamanaṃ viyāti padavibhāgo.",
  "tika-s0101t:92_14": "“Kiñcāpi sekkho”ti idaṃ na sekkhānaṃ agatigamanasabbhāvena vuttaṃ,",
  "tika-s0101t:92_15": "asekkhānameva pana uccinitattāti daṭṭhabbaṃ.",
  "tika-s0101t:92_16": "Paṭhamamaggeneva hi cattāri agatigamanāni pahīyantīti.",
  "tika-s0101t:92_17": "“Abhabbo chandā…pe…",
  "tika-s0101t:92_18": "agatiṃ gantu”nti ca dhammasaṅgītiyā tassa yogyabhāvadassanena vijjamānaguṇakathanaṃ.",
  "tika-s0101t:92_19": "Pariyattoti adhīto.",
  "tika-s0101t:93_0": "Gāvo caranti etthāti gocaro,",
  "tika-s0101t:93_1": "gocaro viya gocaro,",
  "tika-s0101t:93_2": "bhikkhācaraṇaṭṭhānaṃ.",
  "tika-s0101t:93_3": "Visabhāgapuggalo subhaddasadiso.",
  "tika-s0101t:93_4": "Sattipañjaranti sattikhaggādihatthehi purisehi mallarājūnaṃ bhagavato dhātuārakkhakaraṇaṃ sandhāyāha.",
  "tika-s0101t:93_5": "Taṃ palibodhaṃ chinditvā taṃ karaṇīyaṃ karotūti saṅgāhakena chinditabbaṃ chinditvā ekantakaraṇīyaṃ karotūti attho.",
  "tika-s0101t:93_6": "Mahājananti bahujanaṃ.",
  "tika-s0101t:93_7": "Gandhakuṭiṃ vanditvā paribhogacetiyabhāvatoti adhippāyo.",
  "tika-s0101t:93_8": "Yathā tanti yathā aññopi yathāvuttasabhāvo,",
  "tika-s0101t:93_9": "evanti attho.",
  "tika-s0101t:93_10": "Saṃvejesīti “nanu bhagavatā paṭikacceva akkhātaṃ –",
  "tika-s0101t:93_11": "‘sabbeheva piyehi manāpehi nānābhāvo vinābhāvo”’tiādinā saṃvegaṃ janesi.",
  "tika-s0101t:93_12": "Ussannadhātukanti upacitadosaṃ.",
  "tika-s0101t:93_13": "Bhesajjamattāti appakaṃ bhesajjaṃ.",
  "tika-s0101t:93_14": "Appattho hi ayaṃ mattā- saddo,",
  "tika-s0101t:93_15": "“mattāsukhapariccāgo”tiādīsu viya.",
  "tika-s0101t:93_16": "Dutiyadivaseti devatāya saṃvejitadivasato,",
  "tika-s0101t:93_17": "jetavanavihāraṃ paviṭṭhadivasato vā dutiyadivase.",
  "tika-s0101t:93_18": "Āṇāva cakkaṃ āṇācakkaṃ.",
  "tika-s0101t:94_0": "Etadagganti eso aggo.",
  "tika-s0101t:94_1": "Liṅgavipallāsena hi ayaṃ niddeso.",
  "tika-s0101t:94_2": "Yadidanti ca yo ayaṃ,",
  "tika-s0101t:94_3": "yadidaṃ khandhapañcakanti vā yojetabbaṃ.",
  "tika-s0101t:94_4": "“Paṭhamaṃ āvuso upāli pārājikaṃ kattha paññatta”nti kasmā vuttaṃ,",
  "tika-s0101t:94_5": "nanu tassa saṅgītiyā purimakāle paṭhamabhāvo na yuttoti?",
  "tika-s0101t:94_6": "No na yutto,",
  "tika-s0101t:94_7": "bhagavatā paññattānukkamena pātimokkhuddesānukkamena ca paṭhamabhāvassa siddhattā.",
  "tika-s0101t:94_8": "Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni,",
  "tika-s0101t:94_9": "visesato vinayābhidhammapiṭakānīti daṭṭhabbaṃ.",
  "tika-s0101t:94_10": "“Vatthumpi pucchī”tiādi ‘kattha paññatta’ntiādinā dassitena saha tadavasiṭṭhampi saṅgahetvā dassanavasena vuttaṃ.",
  "tika-s0101t:94_11": "Paṭhamapārājiketi paṭhamapārājikapāḷiyaṃ,",
  "tika-s0101t:94_12": "tenevāha –",
  "tika-s0101t:94_13": "“na hi tathāgatā ekabyañjanampi niratthakaṃ vadantī”ti.",
  "tika-s0101t:95_0": "Jātakādike khuddakanikāyapariyāpanne,",
  "tika-s0101t:95_1": "yebhuyyena ca dhammaniddesabhūte tādise abhidhammapiṭake saṅgaṇhituṃ yuttaṃ,",
  "tika-s0101t:95_2": "na pana dīghanikāyādippakāre suttantapiṭake,",
  "tika-s0101t:95_3": "nāpi paññattiniddesabhūte vinayapiṭaketi dīghabhāṇakā “jātakādīnaṃ abhidhammapiṭake saṅgaho”ti vadanti.",
  "tika-s0101t:95_4": "Cariyāpiṭakabuddhavaṃsānañcettha aggahaṇaṃ,",
  "tika-s0101t:95_5": "jātakagatikattā.",
  "tika-s0101t:95_6": "Majjhimabhāṇakā pana “aṭṭhuppattivasena desitānaṃ jātakādīnaṃ yathānulomadesanābhāvato tādise suttantapiṭake saṅgaho yutto,",
  "tika-s0101t:95_7": "na pana sabhāvadhammaniddesabhūte yathādhammasāsane abhidhammapiṭake”ti jātakādīnaṃ suttantapiṭakapariyāpannataṃ kathayanti.",
  "tika-s0101t:95_8": "Tattha ca yuttaṃ vicāretvā gahetabbaṃ.",
  "tika-s0101t:96_0": "Evaṃ nimittapayojanakāladesakārakakaraṇappakārehi paṭhamaṃ saṅgītiṃ dassetvā idāni tattha vavatthāpitasiddhesu",
  "tika-s0101t:96_1": "dhammavinayesu nānappakārakosallatthaṃ ekavidhādibhede dassetuṃ “evameta”ntiādimāha.",
  "tika-s0101t:96_2": "Tattha vimuttirasanti vimuttiguṇaṃ,",
  "tika-s0101t:96_3": "vimuttisampattikaṃ vā,",
  "tika-s0101t:96_4": "aggaphalanipphādanato,",
  "tika-s0101t:96_5": "vimuttikiccaṃ vā,",
  "tika-s0101t:96_6": "kilesānaṃ accantaṃ vimuttisampādanato.",
  "tika-s0101t:96_7": "Keci pana “vimuttiassāda”nti vadanti.",
  "tika-s0101t:97_0": "Kiñcāpi avisesena sabbampi buddhavacanaṃ kilesavinayanena vinayo,",
  "tika-s0101t:97_1": "yathānusiṭṭhaṃ paṭipajjamāne apāyapatanādito dhāraṇena dhammo,",
  "tika-s0101t:97_2": "idhādhippete pana dhammavinaye niddhāretuṃ “tattha vinayapiṭaka”ntiādimāha.",
  "tika-s0101t:97_3": "Avasesaṃ buddhavacanaṃ dhammo,",
  "tika-s0101t:97_4": "khandhādivasena sabhāvadhammadesanābāhullato.",
  "tika-s0101t:97_5": "Atha vā yadipi dhammoyeva vinayopi,",
  "tika-s0101t:97_6": "pariyattiyādibhāvato,",
  "tika-s0101t:97_7": "vinayasaddasannidhāne pana bhinnādhikaraṇabhāvena payutto dhamma-",
  "tika-s0101t:97_8": "saddo vinayatantividhuraṃ tantiṃ dīpeti yathā “puññañāṇasambhārā,",
  "tika-s0101t:97_9": "gobalibaddha”nti ca.",
  "tika-s0101t:98_0": "“Anekajātisaṃsāra”nti ayaṃ gāthā bhagavatā attano sabbaññutañāṇapadaṭṭhānaṃ arahattappattiṃ paccavekkhantena",
  "tika-s0101t:98_1": "ekūnavīsatimassa paccavekkhaṇañāṇassa anantaraṃ bhāsitā.",
  "tika-s0101t:98_2": "Tenāha “idaṃ paṭhamabuddhavacana”nti.",
  "tika-s0101t:98_3": "Idaṃ kira sabbabuddhehi avijahitaṃ udānaṃ.",
  "tika-s0101t:98_4": "Ayamassa saṅkhepattho –",
  "tika-s0101t:98_5": "ahaṃ imassa attabhāvagehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā,",
  "tika-s0101t:98_6": "tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhyaṃ",
  "tika-s0101t:98_7": "saṃsāravaṭṭaṃ anibbisaṃ taṃ ñāṇaṃ avindanto alabhantoyeva sandhāvissaṃ saṃsariṃ.",
  "tika-s0101t:98_8": "Yasmā jarāvyādhimaraṇamissatāya jāti nāmesā punappunaṃ upagantuṃ dukkhā,",
  "tika-s0101t:98_9": "na ca sā tasmiṃ adiṭṭhe nivattati,",
  "tika-s0101t:98_10": "tasmā taṃ gavesanto sandhāvissanti attho.",
  "tika-s0101t:98_11": "Diṭṭhosīti idāni mayā sabbaññutañāṇaṃ paṭivijjhantena diṭṭho asi.",
  "tika-s0101t:98_12": "Puna gehanti puna imaṃ attabhāvasaṅkhātaṃ mama gehaṃ.",
  "tika-s0101t:98_13": "Na kāhasi na karissasi.",
  "tika-s0101t:98_14": "Tava sabbā avasesākilesaphāsukā mayā bhaggā.",
  "tika-s0101t:98_15": "Imassa tayā katassa attabhāvagehassa kūṭaṃ avijjāsaṅkhātaṃ kaṇṇikamaṇḍalaṃ visaṅkhataṃ viddhaṃsitaṃ.",
  "tika-s0101t:98_16": "Visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ idāni mama cittaṃ,",
  "tika-s0101t:98_17": "ahañca taṇhānaṃ khayasaṅkhātaṃ arahattamaggaṃ ajjhagā adhigato pattosmīti.",
  "tika-s0101t:98_18": "Ayaṃ manasā pavattitadhammānamādi.",
  "tika-s0101t:98_19": "“Yadā have pātubhavanti dhammā”ti ayaṃ pana vācāya pavattitadhammānaṃ ādīti vadanti.",
  "tika-s0101t:98_20": "Antojappanavasena kira bhagavā “anekajātisaṃsāra”ntiādimāha.",
  "tika-s0101t:98_21": "“Pāṭipadadivase”ti idaṃ “sabbaññubhāvappattassā”ti na etena sambandhitabbaṃ,",
  "tika-s0101t:98_22": "“paccavekkhantassa uppannā”ti etena pana sambandhitabbaṃ.",
  "tika-s0101t:98_23": "Visākhapuṇṇamāyameva hi bhagavā paccūsasamaye sabbaññutaṃ pattoti.",
  "tika-s0101t:99_0": "Vayadhammāti aniccalakkhaṇamukhena dukkhānattalakkhaṇampi saṅkhārānaṃ vibhāveti “yadaniccaṃ taṃ dukkhaṃ,",
  "tika-s0101t:99_1": "yaṃ dukkhaṃ tadanattā”ti vacanato.",
  "tika-s0101t:99_2": "Lakkhaṇattayavibhāvananayeneva ca tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ",
  "tika-s0101t:99_3": "catusaccakammaṭṭhānādhiṭṭhānaṃ aviparītaṃ nibbānagāminippaṭipadaṃ pakāsetīti daṭṭhabbaṃ.",
  "tika-s0101t:99_4": "Idāni tattha sammāpaṭipattiyaṃ niyojeti “appamādena sampādethā”ti.",
  "tika-s0101t:99_5": "Atha vā “vayadhammā saṅkhārā”ti etena saṅkhepena saṃvejetvā “appamādena sampādethā”ti saṅkhepeneva niravasesaṃ sammāpaṭipattiṃ dasseti.",
  "tika-s0101t:99_6": "Appamādapadañhi sikkhāttayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhatīti.",
  "tika-s0101t:100_0": "Paṭhamasaṅgītiyaṃ asaṅgītaṃ saṅgītikkhandhakakathāvatthuppakaraṇādi.",
  "tika-s0101t:100_1": "Keci pana “subhasuttampi paṭhamasaṅgītiyaṃ asaṅgīta”nti vadanti,",
  "tika-s0101t:100_2": "taṃ pana na yujjati.",
  "tika-s0101t:100_3": "Paṭhamasaṅgītito puretarameva hi āyasmatā ānandena jetavane viharantena subhassa māṇavassa bhāsitanti.",
  "tika-s0101t:101_0": "Daḷhikammasithilīkaraṇappayojanā yathākkamaṃ pakatisāvajjapaṇṇattisāvajjesu sikkhāpadesu.",
  "tika-s0101t:101_1": "Tenāti vividhanayattādinā.",
  "tika-s0101t:101_2": "Etanti vividhavisesanayattāti gāthāvacanaṃ.",
  "tika-s0101t:101_3": "Etassāti vinayassa.",
  "tika-s0101t:102_0": "Attatthaparatthādibhedeti yo taṃ suttaṃ sajjhāyati, suṇāti, vāceti, cinteti,",
  "tika-s0101t:102_1": "deseti ca,",
  "tika-s0101t:102_2": "suttena saṅgahito sīlādiattho tassāpi hoti,",
  "tika-s0101t:102_3": "tena parassa sādhetabbato parassāpi hotīti,",
  "tika-s0101t:102_4": "tadubhayaṃ taṃ suttaṃ sūceti dīpeti.",
  "tika-s0101t:102_5": "Tathā diṭṭhadhammikasamparāyikaṃ lokiyalokuttarañcāti evamādibhede atthe ādi-",
  "tika-s0101t:102_6": "saddena saṅgaṇhāti. Attha-",
  "tika-s0101t:102_7": "saddo cāyaṃ hitapariyāyavacanaṃ,",
  "tika-s0101t:102_8": "na bhāsitatthavacanaṃ,",
  "tika-s0101t:102_9": "yadi siyā,",
  "tika-s0101t:102_10": "suttaṃ attanopi bhāsitatthaṃ sūceti,",
  "tika-s0101t:102_11": "parassāpīti ayamattho vutto siyā.",
  "tika-s0101t:102_12": "Suttena ca yo attho pakāsito so tasseva hotīti,",
  "tika-s0101t:102_13": "na tena parattho sūcito hoti,",
  "tika-s0101t:102_14": "tena sūcetabbassa paratthassa nivattetabbassa abhāvā atthagahaṇañca na kattabbaṃ.",
  "tika-s0101t:102_15": "Attatthaparatthavinimmuttassa bhāsitatthassa abhāvā ādiggahaṇañca na kattabbaṃ.",
  "tika-s0101t:102_16": "Tasmā yathāvuttassa hitapariyāyassa atthassa sutte asambhavato suttadhārassa puggalassa vasena attatthaparatthā vuttā.",
  "tika-s0101t:103_0": "Atha vā suttaṃ anapekkhitvā ye attatthādayo atthappabhedā vuttā “na haññadatthatthipasaṃsalābhā”ti etassa padassa niddese “attattho, parattho,",
  "tika-s0101t:103_1": "ubhayattho,",
  "tika-s0101t:103_2": "diṭṭhadhammiko attho,",
  "tika-s0101t:103_3": "samparāyiko attho,",
  "tika-s0101t:103_4": "uttāno attho,",
  "tika-s0101t:103_5": "gambhīro attho,",
  "tika-s0101t:103_6": "gūḷho attho,",
  "tika-s0101t:103_7": "paṭicchanno attho,",
  "tika-s0101t:103_8": "neyyo attho,",
  "tika-s0101t:103_9": "nīto attho,",
  "tika-s0101t:103_10": "anavajjo attho,",
  "tika-s0101t:103_11": "nikkileso attho,",
  "tika-s0101t:103_12": "vodāno attho,",
  "tika-s0101t:103_13": "paramattho”ti te suttaṃ sūcetīti attho.",
  "tika-s0101t:103_14": "Imasmiṃ atthavikappe attha-",
  "tika-s0101t:103_15": "saddo bhāsitatthapariyāyopi hoti.",
  "tika-s0101t:103_16": "Ettha hi purimakā pañca atthappabhedā hitapariyāyā,",
  "tika-s0101t:103_17": "tato pare cha bhāsitatthabhedā,",
  "tika-s0101t:103_18": "pacchimakā pana ubhayasabhāvā.",
  "tika-s0101t:103_19": "Tattha duradhigamatāya vibhāvane aladdhagādho gambhīro.",
  "tika-s0101t:103_20": "Na vivaṭo gūḷho.",
  "tika-s0101t:103_21": "Mūludakādayo viya paṃsunā akkharasannivesādinā tirohito paṭicchanno.",
  "tika-s0101t:103_22": "Niddhāretvā ñāpetabbo neyyo.",
  "tika-s0101t:103_23": "Yathārutavasena veditabbo nīto.",
  "tika-s0101t:103_24": "Anavajjanikkilesavodānā pariyāyavasena vuttā,",
  "tika-s0101t:103_25": "kusalavipākakiriyādhammavasena vā.",
  "tika-s0101t:103_26": "Paramattho nibbānaṃ,",
  "tika-s0101t:103_27": "dhammānaṃ aviparītasabhāvo eva vā.",
  "tika-s0101t:103_28": "Atha vā “attanā ca appiccho hotī”ti attatthaṃ,",
  "tika-s0101t:103_29": "“appicchākathañca paresaṃ kattā hotī”ti paratthaṃ sūceti.",
  "tika-s0101t:103_30": "Evaṃ “attanā ca pāṇātipātā paṭivirato hotī”tiādi suttāni yojetabbāni.",
  "tika-s0101t:103_31": "Vinayābhidhammehi ca visesetvā sutta-",
  "tika-s0101t:103_32": "saddassa attho vattabbo.",
  "tika-s0101t:103_33": "Tasmā veneyyajjhāsayavasappavattāya desanāya attahitaparahitatādīni sātisayaṃ pakāsitāni hoti tapparabhāvato,",
  "tika-s0101t:103_34": "na āṇādhammasabhāvavasappavattāyāti idameva ca “atthānaṃ sūcanato sutta”nti vuttaṃ.",
  "tika-s0101t:104_0": "Sutte ca āṇādhammasabhāvā ca veneyyajjhāsayaṃ anuvattanti,",
  "tika-s0101t:104_1": "na vinayābhidhammesu viya veneyyajjhāsayo āṇādhammasabhāve.",
  "tika-s0101t:104_2": "Tasmā veneyyānaṃ ekantahitapaṭilābhasaṃvattanikā suttantadesanā hotīti “suvuttā cetthā”tiādi vuttaṃ.",
  "tika-s0101t:104_3": "Pasavatīti phalati.",
  "tika-s0101t:104_4": "“Suttāṇā”ti etassa atthaṃ pakāsetuṃ “suṭṭhu ca ne tāyatī”ti vuttaṃ.",
  "tika-s0101t:104_5": "Attatthādividhānesu ca suttassa pamāṇabhāvo,",
  "tika-s0101t:104_6": "attatthādīnañca saṅgāhakattaṃ yojetabbaṃ tadatthappakāsanapadhānattā suttassa.",
  "tika-s0101t:104_7": "Vinayābhidhammehi visesanañca yojetabbaṃ.",
  "tika-s0101t:104_8": "Etanti “atthānaṃ sūcanato”tiādikaṃ atthavacanaṃ.",
  "tika-s0101t:104_9": "Etassāti suttassa.",
  "tika-s0101t:105_0": "Abhikkamantīti ettha abhi-",
  "tika-s0101t:105_1": "saddo kamanakiriyāya vuddhibhāvaṃ atirekataṃ dīpeti,",
  "tika-s0101t:105_2": "abhiññātā abhilakkhitāti ettha ñāṇalakkhaṇakiriyānaṃ supākaṭatāvisesaṃ,",
  "tika-s0101t:105_3": "abhikkantenāti ettha kantiyā adhikattaṃ visiṭṭhatanti yuttaṃ kiriyāvisesakattā upasaggassa.",
  "tika-s0101t:105_4": "Abhirājā abhivinayeti pana pūjitaparicchinnesu rājavinayesu abhi-",
  "tika-s0101t:105_5": "saddo pavattatīti kathametaṃ yujjeyyāti?",
  "tika-s0101t:105_6": "Pūjanaparicchedanakiriyādīpanato,",
  "tika-s0101t:105_7": "tāhi ca kiriyāhi rājavinayānaṃ yuttattā.",
  "tika-s0101t:105_8": "Ettha hi atimālādīsu ati-",
  "tika-s0101t:105_9": "saddo viya, abhi-",
  "tika-s0101t:105_10": "saddo yathā saha sādhanena kiriyaṃ vadatīti abhirājaabhivinaya-",
  "tika-s0101t:105_11": "saddā siddhā,",
  "tika-s0101t:105_12": "evaṃ abhidhammasadde abhi-",
  "tika-s0101t:105_13": "saddo saha sādhanena vuḍḍhiyādikiriyaṃ dīpetīti ayamattho dassitoti daṭṭhabbo.",
  "tika-s0101t:106_0": "Bhāvanāpharaṇavuḍḍhīhi vuḍḍhimantopi dhammā vuttā.",
  "tika-s0101t:106_1": "Ārammaṇādīhīti ārammaṇasampayuttakammadvārapaṭipadādīhi.",
  "tika-s0101t:106_2": "Avisiṭṭhanti aññamaññavisiṭṭhesu vinayasuttābhidhammesu avisiṭṭhaṃ samānaṃ.",
  "tika-s0101t:106_3": "Taṃ piṭakasaddanti attho.",
  "tika-s0101t:106_4": "Yathāvuttenāti “evaṃ duvidhatthenā”tiādinā vuttappakārena.",
  "tika-s0101t:107_0": "Kathetabbānaṃ atthānaṃ desakāyattena āṇādividhinā atisajjanaṃ pabodhanaṃ desanā.",
  "tika-s0101t:107_1": "Sāsitabbapuggalagatena yathāparādhādisāsitabbabhāvena anusāsanaṃ vinayanaṃ sāsanaṃ.",
  "tika-s0101t:107_2": "Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ kathā.",
  "tika-s0101t:107_3": "Kathīyati vā etthāti kathā.",
  "tika-s0101t:107_4": "Saṃvarāsaṃvarassa kathā saṃvarāsaṃvarakathā.",
  "tika-s0101t:107_5": "Esa nayo itaresupi. Bheda-",
  "tika-s0101t:107_6": "saddo visuṃ visuṃ yojetabbo “desanābhedaṃ sāsanabhedaṃ kathābhedañca yathārahaṃ paridīpaye”ti.",
  "tika-s0101t:107_7": "Bhedanti ca nānattanti attho.",
  "tika-s0101t:107_8": "Sikkhā ca pahānāni ca gambhīrabhāvo ca sikkhāppahānagambhīrabhāvaṃ,",
  "tika-s0101t:107_9": "tañca paridīpaye.",
  "tika-s0101t:107_10": "Ettha yathāti upārambhanissaraṇadhammakosarakkhaṇahetupariyāpuṇanaṃ suppaṭipatti duppaṭipattīti etehi pakārehi.",
  "tika-s0101t:107_11": "Āṇaṃ paṇetuṃ arahatīti āṇāraho sammāsambuddhattā.",
  "tika-s0101t:107_12": "Vohāraparamatthānampi sabbhāvato āha āṇābāhullatoti.",
  "tika-s0101t:107_13": "Ito paresupi eseva nayo.",
  "tika-s0101t:107_14": "Pacurāparādhā seyyasakādayo.",
  "tika-s0101t:107_15": "Ajjhāsayo āsayova atthato diṭṭhi, ñāṇañca.",
  "tika-s0101t:107_16": "Vuttañcetaṃ –",
  "tika-s0101t:108_0": "“Sassatucchedadiṭṭhi ca, khanti cevānulomike;",
  "tika-s0101t:109_0": "Yathābhūtañca yaṃ ñāṇaṃ, etaṃ āsayasaddita”nti. ;",
  "tika-s0101t:110_0": "Anusayā kāmarāgabhavarāgadiṭṭhipaṭighavicikicchāmānāvijjāvasena satta anāgatā kilesā,",
  "tika-s0101t:110_1": "atītā paccuppannā ca tatheva vuccanti.",
  "tika-s0101t:110_2": "Na hi kālabhedena dhammānaṃ sabhāvabhedo atthīti.",
  "tika-s0101t:110_3": "Cariyāti cha mūlacariyā,",
  "tika-s0101t:110_4": "antarabhedena anekavidhā,",
  "tika-s0101t:110_5": "saṃsaggavasena tesaṭṭhi honti.",
  "tika-s0101t:110_6": "Te pana amhehi asammohantaradhānasuttaṭīkāyaṃ vibhāgato dassitā,",
  "tika-s0101t:110_7": "atthikehi tato gahetabbā.",
  "tika-s0101t:110_8": "Atha vā cariyāti caritaṃ,",
  "tika-s0101t:110_9": "taṃ sucaritaduccaritavasena duvidhaṃ.",
  "tika-s0101t:110_10": "Adhimutti nāma sattānaṃ pubbaparicayavasena abhiruci,",
  "tika-s0101t:110_11": "sā duvidhā hīnapaṇītabhedena.",
  "tika-s0101t:110_12": "Ghanavinibbhogābhāvato diṭṭhimānataṇhāvasena “ahaṃ mamā”ti saññino.",
  "tika-s0101t:110_13": "Mahanto saṃvaro asaṃvaro.",
  "tika-s0101t:110_14": "Buddhiattho hi aya’makāro yathā “asekkhā dhammā”ti.",
  "tika-s0101t:111_0": "Tīsupi cetesu ete dhammatthadesanā paṭivedhāti ettha tantiattho tantidesanā tantiatthapaṭivedho ca tantivisayā",
  "tika-s0101t:111_1": "hontīti vinayapiṭakādīnaṃ atthadesanāpaṭivedhādhārabhāvo yutto,",
  "tika-s0101t:111_2": "piṭakāni pana tanti yevāti tesaṃ dhammādhārabhāvo kathaṃ yujjeyyāti?",
  "tika-s0101t:111_3": "Tantisamudāyassa avayavatantiyā ādhārabhāvato.",
  "tika-s0101t:111_4": "Avayavassa hi samudāyo ādhārabhāvena vuccati, yathā –",
  "tika-s0101t:111_5": "“rukkhe sākhā”ti.",
  "tika-s0101t:111_6": "Dhammādīnañca dukkhogāhabhāvato tehi vinayādayo gambhīrāti vinayādīnañca catubbidho gambhīrabhāvo vutto.",
  "tika-s0101t:111_7": "Tasmā dhammādayo eva dukkhogāhattā gambhīrā,",
  "tika-s0101t:111_8": "na vinayādayoti na codetabbametaṃ samukhena,",
  "tika-s0101t:111_9": "visayavisayīmukhena ca vinayādīnaṃyeva gambhīrabhāvassa vuttattā.",
  "tika-s0101t:111_10": "Dhammo hi vinayādayo,",
  "tika-s0101t:111_11": "tesaṃ visayo attho,",
  "tika-s0101t:111_12": "dhammatthavisayā ca desanāpaṭivedhoti.",
  "tika-s0101t:111_13": "Tattha paṭivedhassa dukkarabhāvato dhammatthānaṃ,",
  "tika-s0101t:111_14": "desanāñāṇassa dukkarabhāvato desanāya ca dukkhogāhabhāvo veditabbo,",
  "tika-s0101t:111_15": "paṭivedhassa pana uppādetuṃ asakkuṇeyyattā,",
  "tika-s0101t:111_16": "tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0101t:112_0": "“Hetumhi ñāṇaṃ dhammapaṭisambhidā”ti etena vacanena dhammassa hetubhāvo kathaṃ ñātabboti?",
  "tika-s0101t:112_1": "“Dhammapaṭisambhidā”ti etassa samāsapadassa avayavapadatthaṃ dassentena “hetumhi ñāṇa”nti vuttattā.",
  "tika-s0101t:112_2": "“Dhamme paṭisambhidā”ti ettha hi “dhamme”ti etassa atthaṃ dassentena “hetumhī”ti vuttaṃ,",
  "tika-s0101t:112_3": "“paṭisambhidā”ti etassa ca atthaṃ dassentena “ñāṇa”nti.",
  "tika-s0101t:112_4": "Tasmā hetudhamma-",
  "tika-s0101t:112_5": "saddā ekatthā,",
  "tika-s0101t:112_6": "ñāṇapaṭisambhidā-",
  "tika-s0101t:112_7": "saddā cāti imamatthaṃ vadantena sādhito dhammassa hetubhāvo,",
  "tika-s0101t:112_8": "atthassa hetuphalabhāvo ca evameva daṭṭhabbo.",
  "tika-s0101t:113_0": "Yathādhammanti cettha dhamma-",
  "tika-s0101t:113_1": "saddo hetuṃ hetuphalañca sabbaṃ saṅgaṇhāti.",
  "tika-s0101t:113_2": "Sabhāvavācako hesa,",
  "tika-s0101t:113_3": "na pariyattihetubhāvavācako,",
  "tika-s0101t:113_4": "tasmā yathādhammanti yo yo avijjāsaṅkhārādidhammo,",
  "tika-s0101t:113_5": "tasmiṃ tasminti attho.",
  "tika-s0101t:113_6": "Dhammānurūpaṃ vā yathādhammaṃ.",
  "tika-s0101t:113_7": "Desanāpi hi paṭivedho viya aviparītasavisayavibhāvanato dhammānurūpaṃ pavattati,",
  "tika-s0101t:113_8": "yato ‘aviparītābhilāpo’ti vuccati.",
  "tika-s0101t:113_9": "Dhammābhilāpoti atthabyañjanako aviparītābhilāpo,",
  "tika-s0101t:113_10": "etena “tatra dhammaniruttābhilāpe ñāṇaṃ niruttipaṭisambhidā”ti ettha vuttaṃ sabhāvadhammaniruttiṃ dasseti,",
  "tika-s0101t:113_11": "saddasabhāvattā desanāya.",
  "tika-s0101t:113_12": "Tathā hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṃ vutto.",
  "tika-s0101t:113_13": "Aṭṭhakathāyañca “taṃ sabhāvaniruttiṃ saddaṃ ārammaṇaṃ katvā”tiādinā saddārammaṇatā dassitā.",
  "tika-s0101t:113_14": "“Imassa atthassa ayaṃ saddo vācako”ti vacanavacanīye vavatthapetvā taṃtaṃvacanīya vibhāvanavasena pavattito hi saddo desanāti.",
  "tika-s0101t:113_15": "“Anulomādivasena vā kathana”nti etena tassā dhammaniruttiyā abhilāpaṃ kathanaṃ tassa vacanassa pavattanaṃ dasseti.",
  "tika-s0101t:113_16": "“Adhippāyo”ti etena “desanāti paññattī”ti etaṃ vacanaṃ dhammaniruttābhilāpaṃ sandhāya vuttaṃ,",
  "tika-s0101t:113_17": "na tabbinimuttaṃ paññattiṃ sandhāyāti dasseti.",
  "tika-s0101t:114_0": "Nanu ca “dhammo tantī”ti imasmiṃ pakkhe dhammassa saddasabhāvattā dhammadesanānaṃ viseso na siyāti? Na,",
  "tika-s0101t:114_1": "tesaṃ tesaṃ atthānaṃ bodhakabhāvena ñāto,",
  "tika-s0101t:114_2": "uggahaṇādivasena ca pubbe vavatthāpito saddappabandho dhammo,",
  "tika-s0101t:114_3": "pacchā paresaṃ avabodhanatthaṃ pavattito tadatthappakāsako saddo desanāti.",
  "tika-s0101t:114_4": "Atha vā yathāvuttasaddasamuṭṭhāpako cittuppādo desanā,",
  "tika-s0101t:114_5": "musāvādādayo viya.",
  "tika-s0101t:114_6": "“Vacanassa pavattana”nti ca yathāvuttacittuppādavasena yujjati.",
  "tika-s0101t:114_7": "So hi vacanaṃ pavatteti,",
  "tika-s0101t:114_8": "tañca tena pavattīyati desīyati.",
  "tika-s0101t:114_9": "“So ca lokiyalokuttaro”ti evaṃ vuttaṃ abhisamayaṃ yena pakārena abhisameti,",
  "tika-s0101t:114_10": "yaṃ abhisameti,",
  "tika-s0101t:114_11": "yo ca tassa sabhāvo,",
  "tika-s0101t:114_12": "tehi pākaṭaṃ kātuṃ “visayato asammohato ca atthānurūpaṃ dhammesū”tiādimāha.",
  "tika-s0101t:114_13": "Tattha hi visayato atthādianurūpaṃ dhammādīsu avabodho avijjādidhammasaṅkhārādiatthatadubhayapaññāpanārammaṇo lokiyo abhisamayo,",
  "tika-s0101t:114_14": "asammohato atthādianurūpaṃ dhammādīsu avabodho nibbānārammaṇo maggasampayutto yathāvuttadhammatthapaññattīsu",
  "tika-s0101t:114_15": "sammohaviddhaṃsano lokuttaro abhisamayoti.",
  "tika-s0101t:114_16": "Abhisamayato aññampi paṭivedhatthaṃ dassetuṃ “tesaṃ tesaṃ vā”tiādimāha.",
  "tika-s0101t:114_17": "‘Paṭivedhanaṃ paṭivedho’ti iminā hi vacanatthena abhisamayo,",
  "tika-s0101t:114_18": "‘paṭivijjhīyatīti paṭivedho’ti iminā taṃtaṃrūpādidhammānaṃ aviparītasabhāvo ca “paṭivedho”ti vuccatīti.",
  "tika-s0101t:115_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idāni yasmā etesu piṭakesū”tiādimāha.",
  "tika-s0101t:115_1": "Yo cetthāti etesu taṃtaṃpiṭakagatesu dhammādīsu yo paṭivedho,",
  "tika-s0101t:115_2": "etesu ca piṭakesu tesaṃ tesaṃ dhammānaṃ yo aviparītasabhāvoti yojetabbaṃ.",
  "tika-s0101t:115_3": "Dukkhogāhatā ca avijjāsaṅkhārādīnaṃ dhammatthānaṃ duppaṭivijjhatāya,",
  "tika-s0101t:115_4": "tesaṃ paññāpanassa dukkarabhāvato taṃdesanāya,",
  "tika-s0101t:115_5": "paṭivedhanasaṅkhātassa paṭivedhassa uppādanavisayikaraṇānaṃ asakkuṇeyyattā,",
  "tika-s0101t:115_6": "aviparītasabhāvasaṅkhātassa paṭivedhassa duviññeyyatāya eva veditabbā.",
  "tika-s0101t:116_0": "Yanti yaṃ pariyattiduggahaṇaṃ sandhāya vuttaṃ.",
  "tika-s0101t:116_1": "Atthanti bhāsitatthaṃ,",
  "tika-s0101t:116_2": "payojanatthañca.",
  "tika-s0101t:116_3": "Na upaparikkhantīti na vicārenti.",
  "tika-s0101t:116_4": "Na nijjhānaṃ khamantīti nijjhānapaññaṃ nakkhamanti,",
  "tika-s0101t:116_5": "nijjhāyitvā paññāya disvā rocetvā gahetabbā na hontīti adhippāyo.",
  "tika-s0101t:116_6": "Itīti evaṃ etāya pariyattiyā.",
  "tika-s0101t:116_7": "Vādappamokkhānisaṃsā attano upari parehi āropitavādassa niggahassa pamokkhappayojanā hutvā dhammaṃ pariyāpuṇanti,",
  "tika-s0101t:116_8": "vādappamokkhā vā nindāpamokkhā.",
  "tika-s0101t:116_9": "Yassa catthāyāti yassa ca sīlādipūraṇassa anupādāvimokkhassa vā atthāya dhammaṃ pariyāpuṇanti ñāyena pariyāpuṇantīti adhippāyo.",
  "tika-s0101t:116_10": "Assāti assa dhammassa.",
  "tika-s0101t:116_11": "Nānubhontīti na vindanti.",
  "tika-s0101t:116_12": "Tesaṃ te dhammā duggahitattā upārambhamānadabbamakkhapalāsādihetubhāvena dīgharattaṃ ahitāya dukkhāya saṃvattanti.",
  "tika-s0101t:116_13": "Bhaṇḍāgāre niyutto bhaṇḍāgāriko,",
  "tika-s0101t:116_14": "bhaṇḍāgāriko viya bhaṇḍāgāriko,",
  "tika-s0101t:116_15": "dhammaratanānupālako.",
  "tika-s0101t:116_16": "Aññatthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-s0101t:117_0": "“Tāsaṃyevā”ti avadhāraṇaṃ pāpuṇitabbānaṃ chaḷabhiññācatuppaṭisambhidādīnaṃ vinaye pabhedavacanābhāvaṃ sandhāya vuttaṃ.",
  "tika-s0101t:117_1": "Verañjakaṇḍe hi tisso vijjāva vibhattā.",
  "tika-s0101t:117_2": "Dutiye pana “tāsaṃyevā”ti avadhāraṇaṃ catasso paṭisambhidā apekkhitvā kataṃ,",
  "tika-s0101t:117_3": "na tisso vijjā.",
  "tika-s0101t:117_4": "Tā hi chasu abhiññāsu antogadhāti sutte vibhattā yevāti.",
  "tika-s0101t:118_0": "Duggahitaṃ gaṇhāti,",
  "tika-s0101t:118_1": "“tathāhaṃ bhagavatā dhammaṃ desitaṃ ājānāmi,",
  "tika-s0101t:118_2": "yathā tadevidaṃ viññāṇaṃ sandhāvati saṃsarati anañña”ntiādinā.",
  "tika-s0101t:118_3": "Dhammacintanti dhammasabhāvavicāraṇaṃ,",
  "tika-s0101t:118_4": "“cittuppādamatteneva dānaṃ hoti,",
  "tika-s0101t:118_5": "sayameva cittaṃ attano ārammaṇaṃ hoti,",
  "tika-s0101t:118_6": "sabbaṃ cittaṃ asabhāvadhammārammaṇa”nti ca evamādi.",
  "tika-s0101t:118_7": "Tesanti tesaṃ piṭakānaṃ.",
  "tika-s0101t:119_0": "Etanti etaṃ buddhavacanaṃ.",
  "tika-s0101t:119_1": "Atthānulomato anulomiko.",
  "tika-s0101t:119_2": "Anulomikataṃyeva vibhāvetuṃ “kasmā panā”tiādi vuttaṃ.",
  "tika-s0101t:119_3": "Ekanikāyampīti ekasamūhampi.",
  "tika-s0101t:119_4": "Poṇikā cikkhallikā ca khattiyā,",
  "tika-s0101t:119_5": "tesaṃ nivāso poṇikanikāyo cikkhallikanikāyo ca.",
  "tika-s0101t:120_0": "Navappabhedanti ettha kathaṃ navappabhedaṃ?",
  "tika-s0101t:120_1": "Sagāthakañhi suttaṃ geyyaṃ,",
  "tika-s0101t:120_2": "niggāthakañca suttaṃ veyyākaraṇaṃ,",
  "tika-s0101t:120_3": "tadubhayavinimuttañca suttaṃ udānādivisesasaññārahitaṃ natthi,",
  "tika-s0101t:120_4": "yaṃ suttaṅgaṃ siyā,",
  "tika-s0101t:120_5": "maṅgalasuttādīnañca suttaṅgasaṅgaho na siyā,",
  "tika-s0101t:120_6": "gāthābhāvato,",
  "tika-s0101t:120_7": "dhammapadādīnaṃ viya,",
  "tika-s0101t:120_8": "geyyaṅgasaṅgaho vā siyā,",
  "tika-s0101t:120_9": "sagāthakattā,",
  "tika-s0101t:120_10": "sagāthavaggassa viya,",
  "tika-s0101t:120_11": "tathā ubhatovibhaṅgādīsu sagāthakappadesānanti? Vuccate –",
  "tika-s0101t:121_0": "“Suttanti sāmaññavidhi, visesavidhayo pare;",
  "tika-s0101t:122_0": "Sanimittā niruḷhattā sahatāññena nāññato”. ;",
  "tika-s0101t:123_0": "Sabbassāpi hi buddhavacanassa suttanti ayaṃ sāmaññavidhi.",
  "tika-s0101t:123_1": "Tenevāha āyasmā mahākaccāno nettiyaṃ –",
  "tika-s0101t:123_2": "“navavidhasuttantapariyeṭṭhī”ti.",
  "tika-s0101t:123_3": "“Ettakaṃ tassa bhagavato suttāgataṃ suttapariyāpannaṃ,",
  "tika-s0101t:123_4": "sakavāde pañcasuttasatānī”ti evamādi ca etassa atthassa sādhakaṃ.",
  "tika-s0101t:124_0": "Visesavidhayo pare sanimittā tadekadesesu geyyādayo visesavidhayo tena tena nimittena patiṭṭhitā.",
  "tika-s0101t:124_1": "Tathā hi geyyassa sagāthakattaṃ tabbhāvanimittaṃ.",
  "tika-s0101t:124_2": "Lokepi hi sasilokaṃ sagāthakaṃ cuṇṇiyaganthaṃ ‘geyya’nti vadanti.",
  "tika-s0101t:124_3": "Gāthāvirahe pana sati pucchaṃ katvā vissajjanabhāvo veyyākaraṇassa tabbhāvanimittaṃ.",
  "tika-s0101t:124_4": "Pucchāvissajjanañhi ‘byākaraṇa’nti vuccati,",
  "tika-s0101t:124_5": "byākaraṇameva veyyākaraṇaṃ.",
  "tika-s0101t:124_6": "Evaṃ sante sagāthakādīnampi pucchaṃ katvā vissajjanavasena pavattānaṃ veyyākaraṇabhāvo āpajjatīti?",
  "tika-s0101t:124_7": "Nāpajjati,",
  "tika-s0101t:124_8": "geyyādisaññānaṃ anokāsabhāvato,",
  "tika-s0101t:124_9": "‘gāthāvirahe satī’ti visesitattā ca.",
  "tika-s0101t:124_10": "Tathā hi dhammapadādīsu kevalaṃ gāthābandhesu,",
  "tika-s0101t:124_11": "sagāthakattepi somanassañāṇamayikagāthāyuttesu,",
  "tika-s0101t:124_12": "‘vuttañheta’ntiādivacanasambandhesu,",
  "tika-s0101t:124_13": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā patiṭṭhitā,",
  "tika-s0101t:124_14": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā,",
  "tika-s0101t:124_15": "satipi pañhāvissajjanabhāve,",
  "tika-s0101t:124_16": "sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ tena tena sagāthakattādinā",
  "tika-s0101t:124_17": "nimittena tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo.",
  "tika-s0101t:124_18": "Yaṃ panettha geyyaṅgādinimittarahitaṃ,",
  "tika-s0101t:124_19": "taṃ suttaṅgaṃ visesasaññāparihārena sāmaññasaññāya pavattanatoti.",
  "tika-s0101t:124_20": "Nanu ca sagāthakaṃ suttaṃ geyyaṃ,",
  "tika-s0101t:124_21": "niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthā vāti?",
  "tika-s0101t:124_22": "Na tadavatthā,",
  "tika-s0101t:124_23": "sodhitattā.",
  "tika-s0101t:124_24": "Sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "tika-s0101t:125_0": "Yañca vuttaṃ –",
  "tika-s0101t:125_1": "“gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-s0101t:125_2": "niruḷhattā.",
  "tika-s0101t:125_3": "Niruḷho hi maṅgalasuttādīnaṃ suttabhāvo.",
  "tika-s0101t:125_4": "Na hi tāni dhammapadabuddhavaṃsādayo viya gāthābhāvena paññātāni,",
  "tika-s0101t:125_5": "atha kho suttabhāvena.",
  "tika-s0101t:125_6": "Teneva hi aṭṭhakathāyaṃ “suttanāmaka”nti nāmaggahaṇaṃ kataṃ.",
  "tika-s0101t:125_7": "Yañca pana vuttaṃ –",
  "tika-s0101t:125_8": "“sagāthakattā geyyaṅgasaṅgaho siyā”ti,",
  "tika-s0101t:125_9": "tadapi natthi,",
  "tika-s0101t:125_10": "yasmā sahatāññena.",
  "tika-s0101t:125_11": "Saha gāthāhīti hi sagāthakaṃ.",
  "tika-s0101t:125_12": "Sahabhāvo nāma atthato aññena hoti,",
  "tika-s0101t:125_13": "na ca maṅgalasuttādīsu kathāvinimutto koci suttapadeso atthi,",
  "tika-s0101t:125_14": "yo ‘saha gāthāhī’ti vucceyya,",
  "tika-s0101t:125_15": "na ca samudāyo nāma koci atthi,",
  "tika-s0101t:125_16": "yadapi vuttaṃ –",
  "tika-s0101t:125_17": "“ubhatovibhaṅgādīsu sagāthakappadesānaṃ geyyaṅgasaṅgaho siyā”ti tadapi na, aññato.",
  "tika-s0101t:125_18": "Aññā eva hi tā gāthā jātakādipariyāpannattā.",
  "tika-s0101t:125_19": "Ato na tāhi ubhatovibhaṅgādīnaṃ geyyaṅgabhāvoti.",
  "tika-s0101t:125_20": "Evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-s0101t:126_0": "“Ayaṃ dhammo…pe…",
  "tika-s0101t:126_1": "ayaṃ vinayo,",
  "tika-s0101t:126_2": "imāni caturāsīti dhammakkhandhasahassānī”ti buddhavacanaṃ dhammavinayādibhedena vavatthapetvā saṅgāyantena",
  "tika-s0101t:126_3": "mahākassapappamukhena vasigaṇena anekacchariyapātubhāvapaṭimaṇḍitāya saṅgītiyā imassa dīghāgamassa paṭhamamajjhimabuddhavacanādibhāvo",
  "tika-s0101t:126_4": "vavatthāpitoti dasseti,",
  "tika-s0101t:126_5": "“evametaṃ abhedato”tiādinā.",
  "tika-s0101t:127_0": "Nidānakathāvaṇṇanā niṭṭhitā.",
  "tika-s0101t:130_0": "1. Brahmajālasuttavaṇṇanā",
  "tika-s0101t:131_0": "Paribbājakakathāvaṇṇanā",
  "tika-s0101t:132_0": "Evaṃ paṭhamamahāsaṅgītiṃ dassetvā yadatthaṃ sā idha dassitā,",
  "tika-s0101t:132_1": "idāni taṃ nigamanavasena dassetuṃ “imissā”tiādimāha.",
  "tika-s0101t:133_0": "1.",
  "tika-s0101t:133_1": "Ettāvatā ca brahmajālassa sādhāraṇato bāhiranidānaṃ dassetvā idāni abbhantaranidānaṃ saṃvaṇṇetuṃ “tattha eva”ntiādi vuttaṃ.",
  "tika-s0101t:133_2": "Atha vā chahi ākārehi saṃvaṇṇanā kātabbā sambandhato padato padavibhāgato padatthato anuyogato parihārato cāti.",
  "tika-s0101t:133_3": "Tattha sambandho nāma desanāsambandho.",
  "tika-s0101t:133_4": "Yaṃ lokiyā “ummugghāto”ti vadanti.",
  "tika-s0101t:133_5": "So pana pāḷiyā nidānapāḷivasena,",
  "tika-s0101t:133_6": "nidānapāḷiyā pana saṅgītivasena veditabboti paṭhamamahāsaṅgītiṃ dassentena nidānapāḷiyā sambandhassa",
  "tika-s0101t:133_7": "dassitattā padādivasena saṃvaṇṇanaṃ karonto “evanti nipātapada”ntiādimāha.",
  "tika-s0101t:133_8": "“Metiādīnī”ti ettha antarā- sadda- ca-",
  "tika-s0101t:133_9": "saddānaṃ nipātapadabhāvo, vattabbo,",
  "tika-s0101t:133_10": "na vā vattabbo tesaṃ nayaggahaṇena gahitattā,",
  "tika-s0101t:133_11": "tadavasiṭṭhānaṃ āpaṭi-",
  "tika-s0101t:133_12": "saddānaṃ ādi-",
  "tika-s0101t:133_13": "saddena saṅgaṇhanato.",
  "tika-s0101t:133_14": "“Padavibhāgo”ti padānaṃ viseso,",
  "tika-s0101t:133_15": "na pana padaviggaho.",
  "tika-s0101t:133_16": "Atha vā padāni ca padavibhāgo ca padavibhāgo,",
  "tika-s0101t:133_17": "padaviggaho ca padavibhāgo ca padavibhāgoti vā ekasesavasena padapadaviggahāpi padavibhāga saddena vuttāti veditabbaṃ.",
  "tika-s0101t:133_18": "Tattha padaviggaho “bhikkhūnaṃ saṅgho”tiādibhedesu padesu daṭṭhabbo.",
  "tika-s0101t:134_0": "Atthatoti padatthato.",
  "tika-s0101t:134_1": "Taṃ pana padatthaṃ atthuddhārakkamena paṭhamaṃ evaṃ-",
  "tika-s0101t:134_2": "saddassa dassento “evaṃsaddo tāvā”tiādimāha.",
  "tika-s0101t:134_3": "Avadhāraṇādīti ettha ādi-",
  "tika-s0101t:134_4": "saddena idamatthapucchāparimāṇādiatthānaṃ saṅgaho daṭṭhabbo.",
  "tika-s0101t:134_5": "Tathā hi “evaṃgatāni,",
  "tika-s0101t:134_6": "evaṃvidho,",
  "tika-s0101t:134_7": "evamākāro”tiādīsu idaṃ-",
  "tika-s0101t:134_8": "saddassa atthe evaṃ- saddo. Gata-",
  "tika-s0101t:134_9": "saddo hi pakārapariyāyo,",
  "tika-s0101t:134_10": "tathā vidhākāra- saddā ca.",
  "tika-s0101t:134_11": "Tathā hi vidhayuttagata-",
  "tika-s0101t:134_12": "sadde lokiyā pakāratthe vadanti.",
  "tika-s0101t:134_13": "“Evaṃ nu kho,",
  "tika-s0101t:134_14": "na nu kho,",
  "tika-s0101t:134_15": "kiṃ nu kho,",
  "tika-s0101t:134_16": "kathaṃ nu kho”ti,",
  "tika-s0101t:134_17": "“evaṃ su te sunhātā suvilittā kappitakesamassu,",
  "tika-s0101t:134_18": "āmuttamālābharaṇā odātavatthavasanā pañcahi kāmaguṇehi samappitā samaṅgībhūtā paricārenti,",
  "tika-s0101t:134_19": "seyyathāpi tvaṃ etarahi sācariyakoti?",
  "tika-s0101t:134_20": "No hidaṃ bho gotamā”ti ca ādīsu pucchāyaṃ.",
  "tika-s0101t:134_21": "“Evaṃ lahuparivattaṃ,",
  "tika-s0101t:134_22": "evaṃ āyupariyanto”ti ca ādīsu parimāṇe.",
  "tika-s0101t:134_23": "Nanu ca “evaṃ nu kho,",
  "tika-s0101t:134_24": "evaṃ su te,",
  "tika-s0101t:134_25": "evaṃ āyupariyanto”ti ettha evaṃ-",
  "tika-s0101t:134_26": "saddena pucchanākāraparimāṇākārānaṃ vuttattā ākārattho eva evaṃ- saddo ti? Na,",
  "tika-s0101t:134_27": "visesasabbhāvato.",
  "tika-s0101t:134_28": "Ākāramattavācako hettha ākāratthoti adhippeto,",
  "tika-s0101t:134_29": "yathā “evaṃ byākhotiādīsu pana na ākāravisesavācako evañca katvā “evaṃ jātena maccenā”tiādīni upamādīsu udāharaṇāni upapannāni honti.",
  "tika-s0101t:134_30": "Tathā hi “yathāpi…pe… bahu”nti?",
  "tika-s0101t:134_31": "Ettha puppharāsiṭṭhāniyato manussupapattisappurisūpanissayasaddhammasavanayonisomanasikārabhogasampattiādidānādipuññakiriyāhetusamudāyato",
  "tika-s0101t:134_32": "sobhāsugandhatādiguṇayogato mālāguṇasadisiyo pahūtā puññakiriyā maritabbasabhāvatāya maccena sattena",
  "tika-s0101t:134_33": "kattabbāti joditattā puppharāsimālāguṇāva upamā,",
  "tika-s0101t:134_34": "tesaṃ upamākāro yathā-",
  "tika-s0101t:134_35": "saddena aniyamato vuttoti evaṃ-",
  "tika-s0101t:134_36": "saddo upamākāranigamanatthoti vattuṃ yuttaṃ.",
  "tika-s0101t:134_37": "So pana upamākāro niyamiyamāno atthato upamāva hotīti āha “upamāyaṃ āgato”ti.",
  "tika-s0101t:135_0": "Tathā evaṃ iminā ākārena “abhikkamitabba”ntiādinā upadisiyamānāya samaṇasāruppāya ākappasampattiyā yo tattha upadisanākāro,",
  "tika-s0101t:135_1": "so atthato upadesoyevāti vuttaṃ “evaṃ te…pe…",
  "tika-s0101t:135_2": "upadese”ti.",
  "tika-s0101t:135_3": "Tathā evametaṃ bhagavā,",
  "tika-s0101t:135_4": "evametaṃ sugatāti ettha ca bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ",
  "tika-s0101t:135_5": "pakārehi haṃsanaṃ udaggatākaraṇaṃ sampahaṃsanaṃ,",
  "tika-s0101t:135_6": "yo tattha sampahaṃsanākāroti yojetabbaṃ.",
  "tika-s0101t:135_7": "Evamevaṃ panāyanti ettha garahaṇākāroti yojetabbaṃ.",
  "tika-s0101t:135_8": "So ca garahaṇākāro “vasalī”tiādi khuṃsanasaddasannidhānato idha evaṃ-",
  "tika-s0101t:135_9": "saddena pakāsitoti viññāyati.",
  "tika-s0101t:135_10": "Yathā cettha,",
  "tika-s0101t:135_11": "evaṃ upamākārādayopi upamādivasena vuttānaṃ puppharāsiādisaddānaṃ sannidhānatoti daṭṭhabbaṃ.",
  "tika-s0101t:135_12": "Evañca vadehīti “yathāhaṃ vadāmi,",
  "tika-s0101t:135_13": "evaṃ samaṇaṃ ānandaṃ vadehī”ti vadanākāro idāni vattabbo evaṃ-",
  "tika-s0101t:135_14": "saddena nidassīyatīti nidassanattho vutto.",
  "tika-s0101t:135_15": "Evaṃ noti etthāpi tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatiggahaṇavasena “saṃvattanti, no vā,",
  "tika-s0101t:135_16": "kathaṃ vā ettha hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-",
  "tika-s0101t:135_17": "saddena vibhāvitanti viññāyati,",
  "tika-s0101t:135_18": "so pana tesaṃ dhammānaṃ ahitāya dukkhāya saṃvattanākāro niyamiyamāno avadhāraṇattho hotīti āha “evaṃ no ettha hotīti ādīsu avadhāraṇe”ti.",
  "tika-s0101t:135_19": "Evaṃ bhanteti pana dhammassa sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena vuttattā ettha evaṃ-",
  "tika-s0101t:135_20": "saddo vacanasampaṭicchanattho vutto,",
  "tika-s0101t:135_21": "tena evaṃ bhante,",
  "tika-s0101t:135_22": "sādhu bhante,",
  "tika-s0101t:135_23": "suṭṭhu bhanteti vuttaṃ hoti.",
  "tika-s0101t:136_0": "Nānānayanipuṇanti ekattanānattaabyāpāraevaṃdhammatāsaṅkhātā,",
  "tika-s0101t:136_1": "nandiyāvaṭṭa tipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā,",
  "tika-s0101t:136_2": "nayā vā pāḷigatiyo,",
  "tika-s0101t:136_3": "tā ca paññattianupaññattiādivasena saṃkilebhāgiyādilokiyāditadubhayavomissatādivasena kusalādivasena",
  "tika-s0101t:136_4": "khandhādivasena saṅgahādivasena samayavimuttādivasena ṭhapanādivasena kusalamūlādivasena tikapaṭṭhānādivasena",
  "tika-s0101t:136_5": "ca nānappakārāti nānānayā,",
  "tika-s0101t:136_6": "tehi nipuṇaṃ saṇhasukhumanti nānānayanipuṇaṃ.",
  "tika-s0101t:136_7": "Āsayova ajjhāsayo,",
  "tika-s0101t:136_8": "te ca sassatādibhedena,",
  "tika-s0101t:136_9": "tattha ca apparajakkhatādivasena anekā,",
  "tika-s0101t:136_10": "attajjhāsayādayo eva vā samuṭṭhānaṃ uppattihetu etassāti anekajjhāsayasamuṭṭhānaṃ.",
  "tika-s0101t:136_11": "Atthabyañjanasampannanti atthabyañjanaparipuṇṇaṃ upanetabbābhāvato,",
  "tika-s0101t:136_12": "saṅkāsanapakāsanavivaraṇavibhajanauttānīkaraṇapaññattivasena chahi atthapadehi,",
  "tika-s0101t:136_13": "akkharapadabyañjanākāraniruttiniddesavasena chahi byañjanapadehi ca samannāgatanti vā attho daṭṭhabbo.",
  "tika-s0101t:137_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato rāgādikilesāpanayanato pāṭihāriya”nti vadanti.",
  "tika-s0101t:137_1": "Bhagavato pana paṭipakkhā rāgādayo na santi,",
  "tika-s0101t:137_2": "ye haritabbā.",
  "tika-s0101t:137_3": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,",
  "tika-s0101t:137_4": "tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0101t:137_5": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-s0101t:137_6": "tesaṃ haraṇato “pāṭihāriya”nti vuttaṃ,",
  "tika-s0101t:137_7": "evaṃ sati yuttametaṃ.",
  "tika-s0101t:137_8": "Atha vā bhagavato ca sāsanassa ca paṭipakkhā titthiyā,",
  "tika-s0101t:137_9": "tesaṃ haraṇato pāṭihāriyaṃ.",
  "tika-s0101t:137_10": "Te hi diṭṭhiharaṇavasena,",
  "tika-s0101t:137_11": "diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0101t:137_12": "“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-s0101t:137_13": "añño āgañchi brāhmaṇo”tiādīsu viya,",
  "tika-s0101t:137_14": "tasmā samāhite citte,",
  "tika-s0101t:137_15": "vigatūpakkilese ca katakiccena pacchā haritabbaṃ pavattetabbanti paṭihāriyaṃ,",
  "tika-s0101t:137_16": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ.",
  "tika-s0101t:137_17": "Iddhiādesanānusāsaniyo ca vigatūpakkilesena,",
  "tika-s0101t:137_18": "katakiccena ca sattahitatthaṃ puna pavattetabbā,",
  "tika-s0101t:137_19": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti.",
  "tika-s0101t:137_20": "Paṭihāriyameva pāṭihāriyaṃ.",
  "tika-s0101t:137_21": "Paṭihāriye vā iddhiādesanānusāsanīsamudāye bhavaṃ ekekaṃ “pāṭihāriya”nti vuccati.",
  "tika-s0101t:137_22": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0101t:137_23": "tattha jātaṃ,",
  "tika-s0101t:137_24": "tasmiṃ vā nimittabhūte,",
  "tika-s0101t:137_25": "tato vā āgatanti pāṭihāriyaṃ.",
  "tika-s0101t:137_26": "Tassa pana iddhiādibhedena visayabhedena ca bahuvidhassa bhagavato desanāya labbhamānattā āha “vividhapāṭihāriya”nti.",
  "tika-s0101t:138_0": "Na aññathāti bhagavato sammukhā sutākārato na aññathāti attho,",
  "tika-s0101t:138_1": "na pana bhagavato desitākārato.",
  "tika-s0101t:138_2": "Acinteyyānubhāvā hi bhagavato desanā.",
  "tika-s0101t:138_3": "Evañca katvā “sabbappakārena ko samattho viññātu”nti idaṃ vacanaṃ samatthitaṃ hoti.",
  "tika-s0101t:138_4": "Dhāraṇabaladassanañca na virujjhati sutākārāvirajjhanassa adhippetattā.",
  "tika-s0101t:138_5": "Na hettha atthantaratāparihāro dvinnampi atthānaṃ ekavisayattā,",
  "tika-s0101t:138_6": "itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.",
  "tika-s0101t:139_0": "“Yo paro na hoti,",
  "tika-s0101t:139_1": "so attā”ti evaṃ vuttāya niyakajjhattasaṅkhātāya sasantatiyaṃ vattanato tividhopi me-",
  "tika-s0101t:139_2": "saddo kiñcāpi ekasmiṃyeva atthe dissati,",
  "tika-s0101t:139_3": "karaṇasampadānasāminiddesavasena pana vijjamānabhedaṃ sandhāyāha “me-",
  "tika-s0101t:139_4": "saddo tīsu atthesu dissatī”ti.",
  "tika-s0101t:140_0": "Kiñcāpi upasaggo kiriyaṃ viseseti,",
  "tika-s0101t:140_1": "jotakabhāvato pana satipi tasmiṃ suta-",
  "tika-s0101t:140_2": "saddo eva taṃ tamatthaṃ anuvadatīti anupasaggassa suta-",
  "tika-s0101t:140_3": "saddassa atthuddhāre saupasaggassa gahaṇaṃ na virujjhatīti dassento “saupasaggo ca anupasaggo cā”ti āha.",
  "tika-s0101t:140_4": "Assāti suta- saddassa.",
  "tika-s0101t:140_5": "Kammabhāvasādhanāni idha suta-",
  "tika-s0101t:140_6": "sadde sambhavantīti vuttaṃ “upadhāritanti vā upadhāraṇanti vā attho”ti.",
  "tika-s0101t:140_7": "Mayāti atthe satīti yadā mesaddassa kattuvasena karaṇaniddeso,",
  "tika-s0101t:140_8": "tadāti attho.",
  "tika-s0101t:140_9": "Mamāti atthe satīti yadā sambandhavasena sāminiddeso, tadā.",
  "tika-s0101t:141_0": "Sutasaddasannidhāne payuttena evaṃsaddena savanakiriyājotakena bhavitabbanti vuttaṃ “evanti sotaviññāṇādiviññāṇakiccanidassana”nti. Ādi-",
  "tika-s0101t:141_1": "saddena sampaṭicchanādīnaṃ pañcadvārikaviññāṇānaṃ tadabhinihaṭānañca manodvārikaviññāṇānaṃ gahaṇaṃ veditabbaṃ.",
  "tika-s0101t:141_2": "Sabbesampi vākyānaṃ evakāratthasahitattā “suta”nti etassa sutaṃ evāti ayamattho labbhatīti āha “assavanabhāvapaṭikkhepato”ti,",
  "tika-s0101t:141_3": "etena avadhāraṇena nirākataṃ dasseti.",
  "tika-s0101t:141_4": "Yathā ca sutaṃ sutaṃ evāti niyametabbaṃ,",
  "tika-s0101t:141_5": "taṃ sammā sutaṃ hotīti āha “anūnādhikāviparītaggahaṇanidassana”nti.",
  "tika-s0101t:141_6": "Atha vā “saddantaratthāpohanavasena saddo atthaṃ vadatī”ti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti,",
  "tika-s0101t:141_7": "iminā diṭṭhādivinivattanaṃ karoti.",
  "tika-s0101t:141_8": "Idaṃ vuttaṃ hoti.",
  "tika-s0101t:141_9": "Na idaṃ mayā diṭṭhaṃ,",
  "tika-s0101t:141_10": "na sayambhuñāṇena sacchikataṃ,",
  "tika-s0101t:141_11": "atha kho sutaṃ,",
  "tika-s0101t:141_12": "tañca kho sammadevāti.",
  "tika-s0101t:141_13": "Tenevāha “anūnādhikāviparītaggahaṇanidassana”nti.",
  "tika-s0101t:141_14": "Avadhāraṇatthe vā evaṃ-",
  "tika-s0101t:141_15": "sadde ayaṃ atthayojanā karīyatīti tadapekkhassa suta-",
  "tika-s0101t:141_16": "saddassa ayamattho vutto “assavanabhāvapaṭikkhepato”ti.",
  "tika-s0101t:141_17": "Teneva āha “anūnādhikāviparītaggahaṇanidassana”nti.",
  "tika-s0101t:141_18": "Savanasaddo cettha kammattho veditabbo suyyatīti.",
  "tika-s0101t:142_0": "Evaṃ savanahetusuṇantapuggalasavanavisesavasena padattayassa ekena pakārena atthayojanaṃ dassetvā idāni",
  "tika-s0101t:142_1": "pakārantarehipi taṃ dassetuṃ “tathā eva”ntiādi vuttaṃ.",
  "tika-s0101t:142_2": "Tattha tassāti yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0101t:142_3": "Sā hi nānappakārena ārammaṇe pavattituṃ samatthā.",
  "tika-s0101t:142_4": "Tathā ca vuttaṃ “sotadvārānusārenā”ti.",
  "tika-s0101t:142_5": "Nānappakārenāti vakkhamānānaṃ anekavihitānaṃ byañjanatthaggahaṇānānākārena,",
  "tika-s0101t:142_6": "etena imissā yojanāya ākārattho evaṃ-",
  "tika-s0101t:142_7": "saddo gahitoti dīpeti.",
  "tika-s0101t:142_8": "Pavattibhāvappakāsananti pavattiyā atthibhāvappakāsanaṃ.",
  "tika-s0101t:142_9": "“Sutanti dhammappakāsana”nti yasmiṃ ārammaṇe vuttappakārā viññāṇavīthi nānappakārena pavattā,",
  "tika-s0101t:142_10": "tassa dhammattā vuttaṃ,",
  "tika-s0101t:142_11": "na sutasaddassa dhammatthattā.",
  "tika-s0101t:142_12": "Vuttassevatthassa pākaṭīkaraṇaṃ “ayañhetthā”tiādi.",
  "tika-s0101t:142_13": "Tattha viññāṇavīthiyāti karaṇatthe karaṇavacanaṃ.",
  "tika-s0101t:142_14": "Mayāti katthuatthe.",
  "tika-s0101t:143_0": "“Evanti niddisitabbappakāsana”nti nidassanatthaṃ evaṃ-",
  "tika-s0101t:143_1": "saddaṃ gahetvā vuttaṃ nidassetabbassa niddisitabbattābhāvābhāvato,",
  "tika-s0101t:143_2": "tena evaṃ-",
  "tika-s0101t:143_3": "saddena sakalampi suttaṃ paccāmaṭṭhanti dasseti. Suta-",
  "tika-s0101t:143_4": "saddassa kiriyāsaddattā,",
  "tika-s0101t:143_5": "savanakiriyāya ca sādhāraṇaviññāṇappabandhapaṭibaddhattā tattha ca puggalavohāroti vuttaṃ “sutanti puggalakiccappakāsana”nti.",
  "tika-s0101t:143_6": "Na hi puggalavohārarahite dhammappabandhe savanakiriyā labbhatīti.",
  "tika-s0101t:144_0": "“Yassa cittasantānassā”tiādipi ākāratthameva evaṃ-",
  "tika-s0101t:144_1": "saddaṃ gahetvā purimayojanāya aññathā atthayojanaṃ dassetuṃ vuttaṃ.",
  "tika-s0101t:144_2": "Tattha ākārapaññattīti upādāpaññatti eva,",
  "tika-s0101t:144_3": "dhammānaṃ pavattiākārupādānavasena tathā vuttā.",
  "tika-s0101t:144_4": "“Sutanti visayaniddeso”ti sotabbabhūto dhammo savanakiriyākattupuggalassa savanakiriyāvasena pavattiṭṭhānanti katvā vuttaṃ.",
  "tika-s0101t:144_5": "Cittasantānavinimuttassa paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0101t:144_6": "cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgino”ti.",
  "tika-s0101t:144_7": "Savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato,",
  "tika-s0101t:144_8": "savanavasena cittappavattiyā eva vā savanakiriyābhāvato taṃkiriyākattu ca visayo hotīti katvā vuttaṃ “taṃsamaṅgino kattu visaye”ti.",
  "tika-s0101t:144_9": "Sutākārassa ca therassa sammānicchitabhāvato āha “gahaṇasanniṭṭhāna”nti,",
  "tika-s0101t:144_10": "etena vā avadhāraṇatthaṃ evaṃ-",
  "tika-s0101t:144_11": "saddaṃ gahetvā ayaṃ atthayojanā katāti daṭṭhabbaṃ.",
  "tika-s0101t:145_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa avadhāraṇassa vā pakāsanasabhāvo evaṃ-",
  "tika-s0101t:145_1": "saddoti tadākārādiupadhāraṇassa puggalapaññattiyā upādānabhūtadhammappabandhabyāpāratāya vuttaṃ “evanti puggalakiccaniddeso”ti.",
  "tika-s0101t:145_2": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti āha “sutanti viññāṇakiccaniddeso”ti.",
  "tika-s0101t:145_3": "Meti saddappavattiyā ekanteneva sattavisayattā,",
  "tika-s0101t:145_4": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti vuttaṃ.",
  "tika-s0101t:145_5": "Avijjamānapaññattivijjamānapaññattisabhāvā yathākkamaṃ evaṃ-",
  "tika-s0101t:145_6": "sadda suta-",
  "tika-s0101t:145_7": "saddānaṃ atthāti te tathārūpapaññattiupādānabyāpārabhāvena dassento āha “evanti puggalakiccaniddeso.",
  "tika-s0101t:145_8": "Sutanti viññāṇakiccaniddeso”ti.",
  "tika-s0101t:145_9": "Ettha ca karaṇakiriyākattukammavisesappakāsanavasena puggalabyāpāvisayapuggalabyāpāranidassanavasena",
  "tika-s0101t:145_10": "gahaṇākāragāhakatabbisayavisesaniddesavasena kattukaraṇa byāpārakattuniddesavasena ca dutiyādayo catasso",
  "tika-s0101t:145_11": "atthayojanā dassitāti daṭṭhabbaṃ.",
  "tika-s0101t:146_0": "Sabbassāpi saddādhigamanīyassa atthassa paññattimukheneva paṭipajjitabbattā,",
  "tika-s0101t:146_1": "sabbapaññattīnañca vijjamānādivasena chasu paññattibhedesu antogadhattā tesu “eva”ntiādīnaṃ paññattīnaṃ",
  "tika-s0101t:146_2": "sarūpaṃ niddhārento āha “evanti ca meti cā”tiādi.",
  "tika-s0101t:146_3": "Tattha evanti ca meti ca vuccamānassa atthassa ākārādino,",
  "tika-s0101t:146_4": "dhammānañca asallakkhaṇabhāvato avijjamānapaññattibhāvoti āha “saccikaṭṭhaparamatthavasena avijjamānapaññattī”ti.",
  "tika-s0101t:146_5": "Tattha saccikaṭṭhaparamatthavasenāti bhūtatthauttamatthavasena.",
  "tika-s0101t:146_6": "Idaṃ vuttaṃ hotiyo māyāmarīciādayo viya abhūtattho,",
  "tika-s0101t:146_7": "anussavādīhi gahetabbo viya anuttamattho ca na hoti,",
  "tika-s0101t:146_8": "so rūpasaddādisabhāvo ruppanānubhavanādisabhāvo vā attho “saccikaṭṭho,",
  "tika-s0101t:146_9": "paramattha cā”ti vuccati,",
  "tika-s0101t:146_10": "na tathā evaṃ meti padānamatthoti,",
  "tika-s0101t:146_11": "etamevatthaṃ pākaṭataraṃ kātuṃ “kiñhettha ta”ntiādi vuttaṃ.",
  "tika-s0101t:146_12": "Sutanti pana saddāyatanaṃ sandhāyāha “vijjamānapaññattī”ti.",
  "tika-s0101t:146_13": "Teneva hi “yañhi tamettha sotena upaladdha”nti vuttaṃ,",
  "tika-s0101t:146_14": "“sotadvārānusārena upaladdha”nti pana vutte atthabyañjanādisabbaṃ labbhati.",
  "tika-s0101t:146_15": "Taṃ taṃ upādāya vattabbatoti sotapathaṃ āgate dhamme upādāya tesaṃ upadhāritākārādino paccāmasanavasena “eva”nti,",
  "tika-s0101t:146_16": "sasantatipariyāpanne khandhe upādāya “me”ti vattabbattāti attho.",
  "tika-s0101t:146_17": "Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko viya paṭhamādīni",
  "tika-s0101t:146_18": "diṭṭhamutaviññāte apekkhitvā pavattoti āha “diṭṭhādīni upanidhāya vattabbato”ti.",
  "tika-s0101t:146_19": "Asutaṃ na hotīti hi “suta”nti pakāsito yamatthoti.",
  "tika-s0101t:147_0": "Attanā paṭividdhā suttassa pakāravisesā “eva”nti therena paccāmaṭṭhāti āha “asammohaṃ dīpetī”ti.",
  "tika-s0101t:147_1": "“Nānappakārapaṭivedhasamattho hotī”ti etena vakkhamānassa suttassa nānappakārataṃ duppaṭivijjhatañca dasseti.",
  "tika-s0101t:147_2": "“Sutassa asammosaṃ dīpetī”ti sutākārassa yāthāvato dassiyamānattā vuttaṃ.",
  "tika-s0101t:147_3": "Asammohenāti sammohābhāvena,",
  "tika-s0101t:147_4": "paññāya eva vā savanakālasambhūtāya taduttarakālapaññāsiddhi,",
  "tika-s0101t:147_5": "evaṃ asammosenāti etthāpi vattabbaṃ.",
  "tika-s0101t:147_6": "Byañjanānaṃ paṭivijjhitabbo ākāro nātigambhīro,",
  "tika-s0101t:147_7": "yathāsutadhāraṇameva tattha karaṇīyanti satiyā byāpāro adhiko,",
  "tika-s0101t:147_8": "paññā tattha guṇībhūtāti vuttaṃ “paññāpubbaṅgamāyā”tiādi paññāya pubbaṅgamāti katvā.",
  "tika-s0101t:147_9": "Pubbaṅgamatā cettha padhānabhāvo “manopubbaṅgamā”tiādīsu viya,",
  "tika-s0101t:147_10": "pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā etissāti ayampi attho yujjati,",
  "tika-s0101t:147_11": "evaṃ “satipubbaṅgamāyā”ti etthāpi vuttanayānusārena yathāsambhavamattho veditabbo.",
  "tika-s0101t:147_12": "Atthabyañjanasampannassāti atthabyañjanaparipuṇṇassa,",
  "tika-s0101t:147_13": "saṅkāsanapakāsanavivaraṇavibhajanauttānīkaraṇapaññattivasena chahi atthapadehi,",
  "tika-s0101t:147_14": "akkharapadabyañjanākāraniruttiniddesavasena chahi byañjanapadehi ca samannāgatassāti vā attho daṭṭhabbo.",
  "tika-s0101t:148_0": "Yonisomanasikāraṃ dīpetīti evaṃ-",
  "tika-s0101t:148_1": "saddena vuccamānānaṃ ākāranidassanāvadhāraṇatthānaṃ aviparītasaddhammavisayattāti adhippāyo.",
  "tika-s0101t:148_2": "“Avikkhepaṃ dīpetī”ti “brahmajālaṃ kattha bhāsita”ntiādi pucchāvasena pakaraṇappattassa vakkhamānassa",
  "tika-s0101t:148_3": "suttassa savanaṃ samādhānamantarena na sambhavatīti katvā vuttaṃ.",
  "tika-s0101t:148_4": "“Vikkhittacittassā”tiādi tassevatthassa samatthanavasena vuttaṃ.",
  "tika-s0101t:148_5": "Sabbasampattiyāti atthabyañjanadesakapayojanādisampattiyā.",
  "tika-s0101t:148_6": "Aviparītasaddhammavisayehi viya ākāranidassanāvadhāraṇatthehi yonisomanasikārassa,",
  "tika-s0101t:148_7": "saddhammassavanena viya ca avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ siddhi vuttā tadavinābhāvato,",
  "tika-s0101t:148_8": "evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ siddhi dassetabbā siyā assutavato,",
  "tika-s0101t:148_9": "sappurisūpanissayarahitassa ca tadabhāvato.",
  "tika-s0101t:149_0": "“Na hi vikkhittacitto”tiādinā samatthanavacanena pana avikkhepena kāraṇabhūtena sappurisūpanissayena",
  "tika-s0101t:149_1": "ca phalabhūtassa saddhammassavanassa siddhi dassitā.",
  "tika-s0101t:149_2": "Ayaṃ panettha adhippāyo yutto siyāsaddhammassavanasappurisūpanissayā na ekantena avikkhepassa kāraṇaṃ bāhiraṅgattā,",
  "tika-s0101t:149_3": "avikkhepo pana sappurisūpanissayo viya saddhammassavanassa ekantakāraṇanti.",
  "tika-s0101t:149_4": "Evampi avikkhepena sappurisūpanissayasiddhijotanā na samatthitāva,",
  "tika-s0101t:149_5": "no na samatthitā vikkhittacittānaṃ sappurisapayirupāsanābhāvassa atthasiddhattā.",
  "tika-s0101t:149_6": "Ettha ca purimaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa,",
  "tika-s0101t:149_7": "dutiyaṃ kāraṇena phalassa siddhidassanaṃ daṭṭhabbaṃ ekantena vassinā viya meghavuṭṭhānena vuṭṭhippavattiyā.",
  "tika-s0101t:150_0": "Bhagavato vacanassa atthabyañjanapabhedaparicchedavasena sakalasāsanasampattiogāhanākāro niravasesaparahitapāripūrikāraṇanti",
  "tika-s0101t:150_1": "vuttaṃ “evaṃ bhaddako ākāro”ti.",
  "tika-s0101t:150_2": "Yasmā na hotīti sambandho.",
  "tika-s0101t:150_3": "Pacchimacakkadvayasampattinti attasammāpaṇidhipubbekatapuññatāsaṅkhātaṃ guṇadvayaṃ.",
  "tika-s0101t:150_4": "Aparāparaṃ vuttiyā cettha cakkabhāvo,",
  "tika-s0101t:150_5": "caranti etehi sattā sampattibhavesūti vā.",
  "tika-s0101t:150_6": "Ye sandhāya vuttaṃ “cattārimāni bhikkhave cakkāni,",
  "tika-s0101t:150_7": "yehi samannāgatānaṃ devamanussānaṃ catucakkaṃ vattatī”tiādi.",
  "tika-s0101t:150_8": "Purimapacchimabhāvo cettha desanākkamavasena daṭṭhabbo.",
  "tika-s0101t:150_9": "Pacchimacakkadvayasiddhiyāti pacchimacakkadvayassa atthitāya.",
  "tika-s0101t:150_10": "Sammāpaṇihitatto pubbe ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha “āsayasuddhi siddhā hotī”ti.",
  "tika-s0101t:150_11": "Tathā hi vuttaṃ “sammāpaṇihitaṃ cittaṃ,",
  "tika-s0101t:150_12": "seyyaso naṃ tato kare”ti,",
  "tika-s0101t:150_13": "“katapuññosi tvaṃ ānanda,",
  "tika-s0101t:150_14": "padhānaṃ anuyuñja khippaṃ hohisi anāsavoti ca.",
  "tika-s0101t:150_15": "Tenevāha “āsayasuddhiyā adhigamabyattisiddhī”ti.",
  "tika-s0101t:150_16": "Payogasuddhiyāti yonisomanasikārapubbaṅgamassa dhammassavanapayogassa visadabhāvena.",
  "tika-s0101t:150_17": "Tathā cāha “āgamabyattisiddhī”ti.",
  "tika-s0101t:150_18": "Sabbassa vā kāyavacīpayogassa niddosabhāvena.",
  "tika-s0101t:150_19": "Parisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hotīti.",
  "tika-s0101t:151_0": "“Nānappakārapaṭivedhadīpakenā”tiādinā atthabyañjanesu therassa evaṃ-",
  "tika-s0101t:151_1": "sadda suta-",
  "tika-s0101t:151_2": "saddānaṃ asammohāsammosadīpanato catupaṭisambhidāvasena atthayojanaṃ dasseti.",
  "tika-s0101t:151_3": "Tattha “sotabbappabhedapaṭivedhadīpakenā”ti etena ayaṃ suta-",
  "tika-s0101t:151_4": "saddo evaṃ-",
  "tika-s0101t:151_5": "saddasannidhānato,",
  "tika-s0101t:151_6": "vakkhamānāpekkhāya vā sāmaññeneva sotabbadhammavisesaṃ āmasatīti dasseti.",
  "tika-s0101t:151_7": "Manodiṭṭhikaraṇāpariyattidhammānaṃ anupekkhanasuppaṭivedhā visesato manasikārapaṭibaddhāti te vuttanayena yonisomanasikāradīpakena evaṃ-",
  "tika-s0101t:151_8": "saddena yojetvā,",
  "tika-s0101t:151_9": "savanadhāraṇavacīparicayā pariyattidhammānaṃ visesena sotāvadhānapaṭibaddhāti te avikkhepadīpakena suta-",
  "tika-s0101t:151_10": "saddena yojetvā dassento sāsanasampattiyā dhammassavane ussāhaṃ janeti.",
  "tika-s0101t:151_11": "Tattha dhammāti pariyattidhammā.",
  "tika-s0101t:151_12": "Manasānupekkhitāti “idha sīlaṃ kathitaṃ,",
  "tika-s0101t:151_13": "idha samādhi,",
  "tika-s0101t:151_14": "idha paññā,",
  "tika-s0101t:151_15": "ettakā ettha anusandhiyo”tiādinā nayena manasā anupekkhitā.",
  "tika-s0101t:151_16": "Diṭṭhiyā suppaṭividdhāti nijjhānakkhantibhūtāya,",
  "tika-s0101t:151_17": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ,",
  "tika-s0101t:151_18": "ettakaṃ rūpa”ntiādinā suṭṭhu vavatthapetvā paṭividdhā.",
  "tika-s0101t:152_0": "“Sakalena vacanenā”ti pubbe tīhi padehi visuṃ visuṃ yojitattā vuttaṃ.",
  "tika-s0101t:152_1": "Asappurisabhūminti akataññutaṃ “idhekacco pāpabhikkhu tathāgatappaveditaṃ dhammavinayaṃ pariyāpuṇitvā",
  "tika-s0101t:152_2": "attano dahatī”ti evaṃ vuttaṃ anariyavohārāvatthaṃ.",
  "tika-s0101t:152_3": "Sā eva anariyavohārāvatthā asaddhammo.",
  "tika-s0101t:152_4": "Nanu ca ānandattherassa “mamedaṃ vacana”nti adhimānassa,",
  "tika-s0101t:152_5": "mahākassapattherādīnañca tadāsaṅkāya abhāvato asappurisabhūmisamatikkamādivacanaṃ niratthakaṃ ti?",
  "tika-s0101t:152_6": "Nayidaṃ evaṃ “evaṃ me suta”nti vadantena ayampi attho vibhāvitoti dassanato.",
  "tika-s0101t:152_7": "Keci pana “devatānaṃ parivitakkāpekkhaṃ tathāvacananti edisī codanā anavakāsā”ti vadanti.",
  "tika-s0101t:152_8": "Tasmiṃ kira khaṇe ekaccānaṃ devatānaṃ evaṃ cetaso parivitakko udapādi “tathāgato ca parinibbuto,",
  "tika-s0101t:152_9": "ayañca āyasmā desanākusalo,",
  "tika-s0101t:152_10": "idāni dhammaṃ deseti,",
  "tika-s0101t:152_11": "sakyakulappasuto tathāgatassa bhātā cūḷapituputto,",
  "tika-s0101t:152_12": "kiṃ nu kho sayaṃ sacchikata dhammaṃ deseti,",
  "tika-s0101t:152_13": "udāhu bhagavatoyeva vacanaṃ yathāsuta”nti.",
  "tika-s0101t:152_14": "Evaṃ tadāsaṅkitappakārato asappurisabhūmisamokkamādito atikkamādi vibhāvitanti.",
  "tika-s0101t:152_15": "Attano adahantoti “mameta”nti attani aṭṭhapento.",
  "tika-s0101t:152_16": "Appetīti nidasseti.",
  "tika-s0101t:152_17": "Diṭṭhadhammikasamparāyikaparamatthesu yathārahaṃ satte netīti netti,",
  "tika-s0101t:152_18": "dhammoyeva netti dhammanetti.",
  "tika-s0101t:153_0": "Daḷhataraniviṭṭhā vicikicchā kaṅkhā.",
  "tika-s0101t:153_1": "Nātisaṃsappanaṃ matibhedamattaṃ vimati.",
  "tika-s0101t:153_2": "Assaddhiyaṃ vināseti bhagavato desitattā,",
  "tika-s0101t:153_3": "sammukhā cassa paṭiggahitattā,",
  "tika-s0101t:153_4": "khalitaduruttādiggahaṇadosābhāvato ca.",
  "tika-s0101t:153_5": "Ettha ca paṭhamādayo tisso atthayojanā ākārādiatthesu aggahitavisesameva evaṃ-",
  "tika-s0101t:153_6": "saddaṃ gahetvā dassitā,",
  "tika-s0101t:153_7": "tato parā tisso ākāratthameva evaṃ-",
  "tika-s0101t:153_8": "saddaṃ gahetvā vibhāvitā.",
  "tika-s0101t:153_9": "Pacchimā pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-",
  "tika-s0101t:153_10": "saddaṃ gahetvā yojitāti daṭṭhabbaṃ.",
  "tika-s0101t:154_0": "Eka-",
  "tika-s0101t:154_1": "saddo aññaseṭṭhāsahāyasaṅkhyadīsu dissati.",
  "tika-s0101t:154_2": "Tathāhesa “sassato attā ca loko ca,",
  "tika-s0101t:154_3": "idameva saccaṃ moghamaññanti ittheke abhivadantī”tiādīsu aññatthe dissati,",
  "tika-s0101t:154_4": "“cetaso ekodibhāva”ntiādīsu seṭṭhatthe,",
  "tika-s0101t:154_5": "“eko vūpakaṭṭho”tiādīsu asahāye,",
  "tika-s0101t:154_6": "“ekova kho bhikkhave khaṇo ca samayo ca brahmacariyavāsāyā”tiādīsu saṅkhyayaṃ,",
  "tika-s0101t:154_7": "idhāpi saṅkhyayanti dassento āha “ekanti gaṇanaparicchedaniddeso”ti.",
  "tika-s0101t:154_8": "Kālañca samayañcāti yuttakālañca paccayasāmaggiñca.",
  "tika-s0101t:154_9": "Khaṇoti okāso.",
  "tika-s0101t:154_10": "Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0101t:154_11": "Khaṇo eva ca samayo.",
  "tika-s0101t:154_12": "Yo “khaṇo”ti ca “samayo”ti ca vuccati,",
  "tika-s0101t:154_13": "so eko vāti hi attho.",
  "tika-s0101t:154_14": "Mahāsamayoti mahāsamūho.",
  "tika-s0101t:154_15": "Samayopi khoti sikkhāpadapūraṇassa hetupi.",
  "tika-s0101t:154_16": "Samayappavādaketi diṭṭhippavādake.",
  "tika-s0101t:154_17": "Tattha hi nisinnā titthiyā attano attano samayaṃ pavadantīti.",
  "tika-s0101t:154_18": "Atthābhisamayāti hitapaṭilābhā.",
  "tika-s0101t:154_19": "Abhisametabboti abhisamayo,",
  "tika-s0101t:154_20": "abhisamayo atthoti abhisamayaṭṭhoti pīḷana ādīni abhisametabbabhāvena ekībhāvaṃ upanetvā vuttāni.",
  "tika-s0101t:154_21": "Abhisamayassa vā paṭivedhassa visayabhūtabhāvo abhisamayaṭṭhoti tāneva tathā ekattena vuttāni.",
  "tika-s0101t:154_22": "Tattha pīḷanaṃ dukkhasaccassa taṃ samaṅgīno hiṃsanaṃ avipphārikatākaraṇaṃ.",
  "tika-s0101t:154_23": "Santāpodukkhadukkhatādivasena santāpanaṃ paridahaṇaṃ.",
  "tika-s0101t:155_0": "Tattha sahakārīkāraṇaṃ sannijjha sameti samavetīti samayo, samavāyo.",
  "tika-s0101t:155_1": "Sameti samāgacchati maggabrahmacariyamettha tadādhārapuggalehīti samayo, khaṇo.",
  "tika-s0101t:155_2": "Sameti ettha,",
  "tika-s0101t:155_3": "etenava saṃgacchati satto,",
  "tika-s0101t:155_4": "sabhāvadhammo vā sahajātādīhi,",
  "tika-s0101t:155_5": "uppādādīhi vāti samayo, kālo.",
  "tika-s0101t:155_6": "Dhammappavattimattatāya atthato abhūtopi hi kālo dhammappavattiyā adhikaraṇaṃ,",
  "tika-s0101t:155_7": "karaṇaṃ viya ca kappanāmattasiddhena rūpena voharīyatīti. Samaṃ,",
  "tika-s0101t:155_8": "saha vā avayavānaṃ ayanaṃ pavatti avaṭṭhānanti samayo, samūho,",
  "tika-s0101t:155_9": "yathā “samudāyo”ti.",
  "tika-s0101t:155_10": "Avayavasahāvaṭṭhānameva hi samūhoti.",
  "tika-s0101t:155_11": "Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0101t:155_12": "hetu yathā “samudayo”ti.",
  "tika-s0101t:155_13": "Sameti saṃyojanabhāvato sambandho eti attano visaye pavattati,",
  "tika-s0101t:155_14": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo, diṭṭhi.",
  "tika-s0101t:155_15": "Diṭṭhisaṃyojanena hi sattā ativiya bajjhantīti.",
  "tika-s0101t:155_16": "Samiti saṅgati samodhānanti samayo,",
  "tika-s0101t:155_17": "paṭilābho.",
  "tika-s0101t:155_18": "Samassa yānaṃ,",
  "tika-s0101t:155_19": "sammā vā yānaṃ apagamoti samayo, pahānaṃ.",
  "tika-s0101t:155_20": "Abhimukhaṃ ñāṇena etabbo abhisametabboti abhisamayo,",
  "tika-s0101t:155_21": "dhammānaṃ aviparīto sabhāvo.",
  "tika-s0101t:155_22": "Abhimukhabhāvena sammā eti gacchati bujjhatīti abhisamayo,",
  "tika-s0101t:155_23": "dhammānaṃ yathābhūtasabhāvāvabodho.",
  "tika-s0101t:155_24": "Evaṃ tasmiṃ tasmiṃ atthe samaya-",
  "tika-s0101t:155_25": "saddassa pavatti veditabbā. Samaya-",
  "tika-s0101t:155_26": "saddassa atthuddhāre abhisamaya-",
  "tika-s0101t:155_27": "saddassa udāharaṇaṃ vuttanayeneva veditabbaṃ.",
  "tika-s0101t:155_28": "Assāti samaya- saddassa.",
  "tika-s0101t:155_29": "Kālo attho samavāyādīnaṃ atthānaṃ idha asambhavato desadesakaparisānaṃ viya suttassa nidānabhāvena kālassa apadisitabbato ca.",
  "tika-s0101t:156_0": "Kasmā panettha aniyāmitavaseneva kālo niddiṭṭho,",
  "tika-s0101t:156_1": "na utusaṃvaccharādivasena niyametvāti āha “tattha kiñcāpī”tiādi.",
  "tika-s0101t:156_2": "Utusaṃvaccharādivasena niyamaṃ akatvā samaya-",
  "tika-s0101t:156_3": "saddassa vacane ayampi guṇo laddho hotīti dassento “ye vā ime”tiādimāha.",
  "tika-s0101t:156_4": "Sāmaññajotanā hi visese avatiṭṭhatīti.",
  "tika-s0101t:156_5": "Tattha diṭṭhadhammasukhavihārasamayo devasikaṃ jhānasamāpattīhi vītināmanakālo,",
  "tika-s0101t:156_6": "visesato sattasattāhāni.",
  "tika-s0101t:156_7": "Pakāsāti dasasahassilokadhātuyā pakampanaobhāsapātubhāvādīhi pākaṭā.",
  "tika-s0101t:156_8": "Yathāvuttappabhedesuyeva samayesu ekadesaṃ pakārantarehi saṅgahetvā dassetuṃ “yo cāya”ntiādimāha.",
  "tika-s0101t:156_9": "Tathā hi ñāṇakiccasamayo attahitapaṭipattisamayo ca abhisambodhisamayo.",
  "tika-s0101t:156_10": "Ariyatuṇhibhāvasamayo diṭṭhadhammasukhavihārasamayo.",
  "tika-s0101t:156_11": "Karuṇākiccaparahitapaṭipattidhammikathāsamayo desanāsamayeva.",
  "tika-s0101t:157_0": "Karaṇavacanena niddeso kato yathāti sambandho.",
  "tika-s0101t:157_1": "Tatthāti abhidhammavinayesu.",
  "tika-s0101t:157_2": "Tathāti bhummakaraṇehi.",
  "tika-s0101t:157_3": "Adhikaraṇattha ādhārattho.",
  "tika-s0101t:157_4": "Bhāvo nāma kiriyā,",
  "tika-s0101t:157_5": "kiriyāya kiriyantaralakkhaṇaṃ bhāvenabhāvalakkhaṇaṃ.",
  "tika-s0101t:157_6": "Tattha yathā kālo sabhāvadhammaparicchinno sayaṃ paramatthato avijjamānopi ādhārabhāvena paññāto taṅkhaṇappavattānaṃ",
  "tika-s0101t:157_7": "tato pubbe parato ca abhāvato “pubbaṇhe jāto,",
  "tika-s0101t:157_8": "sāyanhe gacchatī”ti, ca ādīsu,",
  "tika-s0101t:157_9": "samūho ca avayavavinimutto avijjamānopi kappanāmattasiddho avayavānaṃ ādhārabhāvena paññāpīyati “rukkhe sākhā,",
  "tika-s0101t:157_10": "yavarāsiyaṃ sambhūto”tiādīsu,",
  "tika-s0101t:157_11": "evaṃ idhāpīti dassento āha “adhikaraṇañhi…pe…",
  "tika-s0101t:157_12": "dhammāna”nti.",
  "tika-s0101t:157_13": "Yasmiṃ kāle,",
  "tika-s0101t:157_14": "dhammapuñje vā kāmāvacaraṃ kusalaṃ cittaṃ uppannaṃ hoti,",
  "tika-s0101t:157_15": "tasmiṃyeva kāle,",
  "tika-s0101t:157_16": "dhammapuñje ca phassādayopi hontīti ayañhi tattha attho.",
  "tika-s0101t:157_17": "Yathā ca gāvīsu duyhamānāsu gato,",
  "tika-s0101t:157_18": "duddhāsu āgatoti dohanakiriyāya gamanakiriyā lakkhīyati,",
  "tika-s0101t:157_19": "evaṃ idhāpi “yasmiṃ samaye,",
  "tika-s0101t:157_20": "tasmiṃ samaye”ti ca vutte satīti ayamattho viññāyamāno eva hoti padatthassa sattāvirahābhavatoti samayassa sattākiriyāya cittassa uppādakiriyā,",
  "tika-s0101t:157_21": "phassādīnaṃ bhavanakiriyā ca lakkhīyati.",
  "tika-s0101t:157_22": "Yasmiṃ samayeti yasmiṃ navame khaṇe,",
  "tika-s0101t:157_23": "yonisomanasikārādihetumhi,",
  "tika-s0101t:157_24": "paccayasamavāye vā sati kāmāvacaraṃ kusalaṃ cittaṃ uppannaṃ hoti,",
  "tika-s0101t:157_25": "tasmiṃyeva khaṇe, hetumhi,",
  "tika-s0101t:157_26": "paccayasamavāye ca sati phassādayopi hontīti ubhayattha samaya-",
  "tika-s0101t:157_27": "sadde bhummaniddeso kato lakkhaṇabhūtabhāvayuttoti dassento āha “khaṇa…pe…",
  "tika-s0101t:157_28": "lakkhīyatī”ti.",
  "tika-s0101t:158_0": "Hetuattho karaṇattho ca sambhavati “annena vasati,",
  "tika-s0101t:158_1": "ajjhenena vasati,",
  "tika-s0101t:158_2": "pharasunā chindati,",
  "tika-s0101t:158_3": "kudālena khaṇatī”tiādīsu viya.",
  "tika-s0101t:158_4": "Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā,",
  "tika-s0101t:158_5": "vigarahitvā ca taṃ taṃ vatthuṃ otiṇṇakālaṃ anatikkamitvā teneva kālena sikkhāpadāni paññapento bhagavā",
  "tika-s0101t:158_6": "viharati sikkhāpadapaññattihetuñca apekkhamāno tatiyapārājikādīsu viyāti.",
  "tika-s0101t:159_0": "Accantameva ārambhato paṭṭhāya yāva desanāniṭṭhānaṃ parahitapaṭipattisaṅkhātena karuṇāvihārena.",
  "tika-s0101t:159_1": "Tadatthajotanatthanti accantasaṃyogatthajotanatthaṃ.",
  "tika-s0101t:159_2": "Upayogavacananiddeso kato yathā “māsaṃ ajjhetī”ti.",
  "tika-s0101t:160_0": "Porāṇāti aṭṭhakathācariyā.",
  "tika-s0101t:160_1": "Abhilāpamattabhedoti vacanamattena viseso.",
  "tika-s0101t:160_2": "Tena suttavinayesu vibhattibyatayo katoti dasseti.",
  "tika-s0101t:161_0": "Seṭṭhanti seṭṭhavācakaṃ vacanaṃ seṭṭhanti vuttaṃ seṭṭhaguṇasahacaraṇato.",
  "tika-s0101t:161_1": "Tathā uttamanti etthāpi.",
  "tika-s0101t:161_2": "Gāravayuttoti garubhāvayutto garuguṇayogato,",
  "tika-s0101t:161_3": "garukaraṇārahatāya vā gāravayutto.",
  "tika-s0101t:162_0": "Vuttoyeva na pana idha vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0101t:163_0": "Apica bhage vani,",
  "tika-s0101t:163_1": "vamīti vā bhagavā,",
  "tika-s0101t:163_2": "bhage sīlādiguṇe vani bhaji sevi,",
  "tika-s0101t:163_3": "te vā vineyyasantānesu “kathaṃ nu kho uppajjeyyu”nti vani yāci patthayīti bhagavā,",
  "tika-s0101t:163_4": "bhagaṃ vā siriṃ,",
  "tika-s0101t:163_5": "issariyaṃ,",
  "tika-s0101t:163_6": "yasañca vami khelapiṇḍaṃ viya chaḍḍayīti bhagavā.",
  "tika-s0101t:163_7": "Tathā hi bhagavā hatthagataṃ siriṃ,",
  "tika-s0101t:163_8": "catuddīpissariyaṃ,",
  "tika-s0101t:163_9": "cakkavattisampattisannissayañca sattaratanasamujjalaṃ yasaṃ anapekkho pariccajīti.",
  "tika-s0101t:163_10": "Atha vā bhāni nāma nakkhattāni,",
  "tika-s0101t:163_11": "tehi samaṃ gacchanti pavattantīti bhagā,",
  "tika-s0101t:163_12": "sineruyugandharādigatā bhājanalokasobhā.",
  "tika-s0101t:163_13": "Te bhagavā vami tappaṭibaddhachandarāgappahānena pajahatīti evampi bhage vamīti bhagavā.",
  "tika-s0101t:164_0": "“Dhammasarīraṃ paccakkhaṃ karotī”ti “yo vo ānanda mayā dhammo ca vinayo ca desito paññatto,",
  "tika-s0101t:164_1": "so vo mamaccayena satthā”ti vacanato dhammassa satthubhāvapariyāyo vijjatīti katvā vuttaṃ.",
  "tika-s0101t:165_0": "Vajirasaṅghātasamānakāyo parehi abhejjasarīrattā.",
  "tika-s0101t:165_1": "Na hi bhagavato rūpakāye kenaci antarāyo sakkā kātunti.",
  "tika-s0101t:165_2": "Desanāsampattiṃ niddisati vakkhamānassa sakalasuttassa “eva”nti niddisanato.",
  "tika-s0101t:165_3": "Sāvakasampattiṃ niddisati paṭisambhidāppattena pañcasu ṭhānesu bhagavatā etadagge ṭhapitena mayā mahāsāvakena sutaṃ,",
  "tika-s0101t:165_4": "tañca kho mayāva sutaṃ,",
  "tika-s0101t:165_5": "na anussavitaṃ,",
  "tika-s0101t:165_6": "na paramparābhatanti imassatthassa dīpanato.",
  "tika-s0101t:165_7": "Kālasampattiṃ niddisati “bhagavā”ti padassa sannidhāne payuttassa samaya-",
  "tika-s0101t:165_8": "saddassa kālassa buddhuppādapaṭimaṇḍitabhāvadīpanato.",
  "tika-s0101t:165_9": "Buddhuppādaparamā hi kālasampadā.",
  "tika-s0101t:165_10": "Tenetaṃ vuccati –",
  "tika-s0101t:166_0": "“Kappakasāye kaliyuge, buddhuppādo aho mahacchariyaṃ;",
  "tika-s0101t:167_0": "Hutāvahamajjhe jātaṃ, samuditamakarandamaravinda”nti.",
  "tika-s0101t:168_0": "Bhagavāti desakasampattiṃ niddisati guṇavisiṭṭhasattuttamagāravādhivacanato.",
  "tika-s0101t:169_0": "Vijjantarikāyāti vijjuniccharaṇakkhaṇe.",
  "tika-s0101t:169_1": "Antaratoti hadaye.",
  "tika-s0101t:169_2": "Antarāti ārabbha nipphattīnaṃ vemajjhe.",
  "tika-s0101t:169_3": "Antarikāyāti antarāḷe.",
  "tika-s0101t:169_4": "Ettha ca “tadantaraṃ ko jāneyya,",
  "tika-s0101t:169_5": "etesaṃ antarā kappā,",
  "tika-s0101t:169_6": "gaṇanāto asaṅkhiyā,",
  "tika-s0101t:169_7": "antarantarā kathaṃ opātetī”ti ca ādīsu viya kāraṇavemajjhesu vattamānā antarā-",
  "tika-s0101t:169_8": "saddā eva udāharitabbā siyuṃ,",
  "tika-s0101t:169_9": "na pana cittakhaṇavivaresu vattamānā antarantarikā- saddā. Antarā-",
  "tika-s0101t:169_10": "saddassa hi ayaṃ atthuddhāroti.",
  "tika-s0101t:169_11": "Ayaṃ panettha adhippāyo siyā –",
  "tika-s0101t:169_12": "yesu atthesu antarā-",
  "tika-s0101t:169_13": "saddo vattati,",
  "tika-s0101t:169_14": "tesu antarasaddopi vattatīti samānatthattā antarā-",
  "tika-s0101t:169_15": "saddatthe vattamāno antara-",
  "tika-s0101t:169_16": "saddo udāhaṭo, antarā-",
  "tika-s0101t:169_17": "saddo eva vā “yassantarato”ti ettha gāthāsukhatthaṃ rassaṃ katvā vuttoti daṭṭhabbaṃ. Antarā-",
  "tika-s0101t:169_18": "saddo eva pana ika-",
  "tika-s0101t:169_19": "saddena padaṃ vaḍḍhetvā “antarikā”ti vuttoti evamettha udāharaṇodāharitabbānaṃ virodhābhāvo daṭṭhabbo.",
  "tika-s0101t:169_20": "Ayojiyamāne upayogavacanaṃ na pāpuṇāti sāmivacanassa pasaṅge antarā-",
  "tika-s0101t:169_21": "saddayogena upayogavacanassa icchitattā.",
  "tika-s0101t:169_22": "Tenevāha “antarāsaddena yuttattā upayogavacanaṃ kata”nti.",
  "tika-s0101t:170_0": "“Niyato sambodhiparāyaṇo,",
  "tika-s0101t:170_1": "aṭṭhānametaṃ bhikkhave anavakāso,",
  "tika-s0101t:170_2": "yaṃ diṭṭhisampanno puggalo sañcicca pāṇaṃ jīvitā voropeyya,",
  "tika-s0101t:170_3": "“netaṃ ṭhānaṃ vijjatī” tiādivacanato diṭṭhisīlānaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā,",
  "tika-s0101t:170_4": "pageva sakadāgāmiādayo.",
  "tika-s0101t:170_5": "“Tathārūpāya diṭṭhiyā diṭṭhisāmaññagato viharati,",
  "tika-s0101t:170_6": "tathārūpesu sīlesu sīlasāmaññagato viharatī”ti vacanato puthujjanānampi diṭṭhisīlasāmaññena saṃhatabhāvo labbhatiyeva.",
  "tika-s0101t:171_0": "Suppiyopi khoti ettha kho-",
  "tika-s0101t:171_1": "saddo avadhāraṇattho “assosi kho”tiādīsu viya.",
  "tika-s0101t:171_2": "Tena addhānamaggapaṭipanno ahosiyeva,",
  "tika-s0101t:171_3": "nāssa maggapaṭipattiyā koci antarāyo ahosīti ayamattho dīpito hoti.",
  "tika-s0101t:171_4": "Tatrāti vā kālassa paṭiniddeso.",
  "tika-s0101t:171_5": "Sopi hi “ekaṃ samaya”nti pubbe adhikato.",
  "tika-s0101t:171_6": "Yañhi samayaṃ bhagavā antarā rājagahañca nāḷandañca addhānamaggapaṭipanno,",
  "tika-s0101t:171_7": "tasmiṃyeva samaye suppiyopi taṃ maggaṃ paṭipanno avaṇṇaṃ bhāsati,",
  "tika-s0101t:171_8": "brahmadatto ca vaṇṇaṃ bhāsatīti.",
  "tika-s0101t:171_9": "Pariyāyati parivattatīti pariyāyo, vāro.",
  "tika-s0101t:171_10": "Pariyāyeti desetabbamatthaṃ paṭipādetīti pariyāyo, desanā.",
  "tika-s0101t:171_11": "Pariyāyati attano phalaṃ pariggahetvā pavattatīti pariyāyo,",
  "tika-s0101t:171_12": "kāraṇanti evaṃ pariyāya-",
  "tika-s0101t:171_13": "saddassa vārādīsu pavatti veditabbā.",
  "tika-s0101t:171_14": "Kāraṇenāti kāraṇapatirūpakena.",
  "tika-s0101t:171_15": "Tathā hi vakkhati “akāraṇameva kāraṇanti vatvā”ti.",
  "tika-s0101t:171_16": "Kasmā panettha “avaṇṇaṃ bhāsatī”ti,",
  "tika-s0101t:171_17": "“vaṇṇaṃ bhāsatī”ti ca vattamānakālaniddeso kato,",
  "tika-s0101t:171_18": "nanu saṅgītikālato so avaṇṇavaṇṇānaṃ bhāsitakālo atītoti?",
  "tika-s0101t:171_19": "Saccametaṃ,",
  "tika-s0101t:171_20": "“addhānamaggapaṭipanno hotī”ti ettha hoti-",
  "tika-s0101t:171_21": "saddo viya atītakālattho bhāsati-",
  "tika-s0101t:171_22": "saddo ca daṭṭhabbo.",
  "tika-s0101t:171_23": "Atha vā yasmiṃ kāle tehi avaṇṇo vaṇṇo ca bhāsīyati,",
  "tika-s0101t:171_24": "taṃ apekkhitvā evaṃ vuttaṃ.",
  "tika-s0101t:171_25": "Evañca katvā “tatrāti kālassa paṭiniddeso”ti idañca vacanaṃ samatthitaṃ hoti.",
  "tika-s0101t:172_0": "Akāraṇanti ayuttiṃ,",
  "tika-s0101t:172_1": "anupapattinti attho.",
  "tika-s0101t:172_2": "Na hi arasarūpatādayo dosā bhagavati saṃvijjanti,",
  "tika-s0101t:172_3": "dhammasaṅghānañca durakkhātaduppaṭipannatādayoti.",
  "tika-s0101t:172_4": "Akāraṇanti vā yuttakāraṇarahitaṃ,",
  "tika-s0101t:172_5": "paṭiññāmattanti adhippāyo.",
  "tika-s0101t:172_6": "Imasmiñca atthe kāraṇanti vatvāti kāraṇaṃ vāti vatvāti attho.",
  "tika-s0101t:172_7": "Arasarūpādīnañcettha jātivuḍḍhesu abhivādanādisāmīcikammākaraṇaṃ kāraṇaṃ,",
  "tika-s0101t:172_8": "tathā uttarimanussadhammālamariyañāṇadassanābhāvassa sundarikāmaguṇādinavabodho,",
  "tika-s0101t:172_9": "saṃsārassa ādikoṭiyā apaññāyanapaṭiññā,",
  "tika-s0101t:172_10": "abyākatavatthubyākaraṇanti evamādayo,",
  "tika-s0101t:172_11": "tathā asabbaññutādīnaṃ kamāvabodhādayo yathārahaṃ niddhāretabbā.",
  "tika-s0101t:172_12": "Tathā tathāti jātivuḍḍhānaṃ anabhivādanādiākārena.",
  "tika-s0101t:173_0": "Avaṇṇaṃ bhāsamānoti avaṇṇaṃbhāsanahetu.",
  "tika-s0101t:173_1": "Hetuattho hi ayaṃ māna- saddo.",
  "tika-s0101t:173_2": "Anayabyasanaṃ pāpuṇissati ekantamahāsāvajjattā ratanattayopavādassa.",
  "tika-s0101t:173_3": "Tenevāha –",
  "tika-s0101t:174_0": "“Yo nindiyaṃ pasaṃsati,",
  "tika-s0101t:175_0": "Taṃ vā nindati yo pasaṃsiyo;",
  "tika-s0101t:176_0": "Vicināti mukhena so kaliṃ,",
  "tika-s0101t:177_0": "Kalinā tena sukhaṃ na vindatī”ti.",
  "tika-s0101t:178_0": "“Amhākaṃ ācariyo”tiādinā brahmadattassa saṃveguppattiṃ,",
  "tika-s0101t:178_1": "attano ācariye kāruññappavattiñca dassetvā kiñcāpi antevāsinā ācariyassa anukūlena bhavitabbaṃ,",
  "tika-s0101t:178_2": "ayaṃ pana paṇḍitajātikattā na edisesu taṃ anuvattatīti,",
  "tika-s0101t:178_3": "idāni tassa kammassakataññāṇappavattiṃ dassento “ācariye kho panā”tiādimāha.",
  "tika-s0101t:178_4": "Vaṇṇaṃ bhāsituṃ āraddho “apināmāyaṃ ettakenāpi ratanattayāvaṇṇato orameyyā”ti.",
  "tika-s0101t:178_5": "Vaṇṇīyatīti vaṇṇo, guṇo.",
  "tika-s0101t:178_6": "Vaṇṇanaṃ guṇasaṅkittananti vaṇṇo, pasaṃsā.",
  "tika-s0101t:178_7": "Saṃññūḷhāti ganthitā,",
  "tika-s0101t:178_8": "nibandhitāti attho.",
  "tika-s0101t:178_9": "Atitthena pakkhando dhammakathikoti na vattabbo aparimāṇaguṇattā buddhādīnaṃ,",
  "tika-s0101t:178_10": "niravasesānañca tesaṃ idha pakāsanaṃ pāḷisaṃvaṇṇanāyeva sampajjatīti.",
  "tika-s0101t:178_11": "Anussavādīti ettha ādi-",
  "tika-s0101t:178_12": "saddena ākāraparivitakkadiṭṭhinijjhānakkhantiyo saṅgaṇhāti.",
  "tika-s0101t:178_13": "Attano thāmena vaṇṇaṃ abhāsi,",
  "tika-s0101t:178_14": "na pana buddhādīnaṃ guṇānurūpanti adhippāyo.",
  "tika-s0101t:178_15": "Asaṅkhyayyāparimitappabhedā hi buddhādīnaṃ guṇā.",
  "tika-s0101t:178_16": "Vuttañhetaṃ –",
  "tika-s0101t:179_0": "“Buddhopi buddhassa bhaṇeyya vaṇṇaṃ,",
  "tika-s0101t:180_0": "Kappampi ce aññamabhāsamāno;",
  "tika-s0101t:181_0": "Khīyetha kappo ciradīghamantare,",
  "tika-s0101t:182_0": "Vaṇṇo na khīyetha tathāgatassā”ti.",
  "tika-s0101t:183_0": "Idhāpi vakkhati “appamattakaṃ kho paneta”ntiādi.",
  "tika-s0101t:184_0": "Iti ha teti ettha itīti vuttappakāraparāmasanaṃ. Ha-kāro nipātamattanti āha “evaṃ te”ti.",
  "tika-s0101t:185_0": "Iriyāpathānubandhanena anubandhā honti,",
  "tika-s0101t:185_1": "na pana sammāpaṭipattianubandhanenāti adhippāyo.",
  "tika-s0101t:185_2": "Tasmiṃ kāleti yasmiṃ saṃvacchare utumhi māse pakkhe vā bhagavā taṃ addhānamaggaṃ paṭipanno,",
  "tika-s0101t:185_3": "tasmiṃ kāle.",
  "tika-s0101t:185_4": "Teneva hi kiriyāvicchedadassanavasena “rājagahe piṇḍāya caratī”ti vattamānakālaniddeso kato.",
  "tika-s0101t:185_5": "Soti evaṃ rājagahe vasamāno bhagavā.",
  "tika-s0101t:185_6": "Taṃ divasanti yaṃ divasaṃ addhānamaggapaṭipanno,",
  "tika-s0101t:185_7": "taṃ divasaṃ.",
  "tika-s0101t:185_8": "Taṃ addhānaṃ paṭipanno nāḷandāyaṃ veneyyānaṃ vividha hitasukhanipphattiṃ ākaṅkhamāno imissā ca aṭṭhuppattiyā",
  "tika-s0101t:185_9": "tividhasīlālaṅkataṃ nānāvidhakuhanalapanādimicchājīvaviddhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ",
  "tika-s0101t:185_10": "brahmajālasuttantaṃ desessāmīti.",
  "tika-s0101t:185_11": "Ettāvatā “kasmā pana bhagavā taṃ addhānaṃ paṭipanno”ti codanā visodhitā hoti.",
  "tika-s0101t:185_12": "“Kasmā ca suppiyo anubandho”ti ayaṃ pana codanā “bhagavato taṃ maggaṃ paṭipannabhāvaṃ ajānanto”ti etena visodhitā hoti.",
  "tika-s0101t:185_13": "Na hi so bhagavantaṃ daṭṭhumeva icchatīti.",
  "tika-s0101t:185_14": "Tenevāha “sace pana jāneyya,",
  "tika-s0101t:185_15": "nānubandheyyā”ti.",
  "tika-s0101t:186_0": "Nīlapītalohitodātamañjiṭṭhapabhassaravasena “chabbaṇṇarasmiyo.",
  "tika-s0101t:186_1": "“Samantā asītihatthappamāṇe”ti tāsaṃ rasmīnaṃ pakatiyā pavattiṭṭhānavasena vuttaṃ.",
  "tika-s0101t:186_2": "“Tasmiṃ kira samaye”ti ca tasmiṃ addhānagamanasamaye buddhasiriyā anigūhitabhāvadassanatthaṃ vuttaṃ.",
  "tika-s0101t:186_3": "Na hi tadā tassā nigūhane pakkusātiabhigamanādīsu viya kiñcipi kāraṇaṃ atthīti.",
  "tika-s0101t:186_4": "Ratanāveḷaṃ ratanavaṭaṃsakaṃ.",
  "tika-s0101t:186_5": "Cīnapiṭṭhacuṇṇaṃ sindhanacuṇṇaṃ.",
  "tika-s0101t:187_0": "Byāmappabhāparikkhepavilāsinī ca assa bhagavato lakkhaṇamālāti mahāpurisalakkhaṇāni aññamaññapaṭibaddhattā evamāha.",
  "tika-s0101t:187_1": "Dvattiṃsāya candamaṇḍalānaṃ mālā kenaci ganthetvā ṭhapitā yadi siyāti parikappanavasenāha “ganthetvā ṭhapitadvattiṃsacandamālāyā”ti.",
  "tika-s0101t:187_2": "Siriṃ abhibhavantī ivāti sambandho.",
  "tika-s0101t:187_3": "Esa nayo sūriyamālāyātiādīsupi.",
  "tika-s0101t:187_4": "Mahātherāti mahāsāvake sandhāyāha.",
  "tika-s0101t:187_5": "Evaṃ gacchantaṃ bhagavantaṃ bhikkhū ca disvā atha attano parisaṃ avalokesīti sambandho.",
  "tika-s0101t:187_6": "“Yasmā panesā”tiādinā “kasmā ca so ratanattayassa avaṇṇaṃ bhāsatī”ti codanaṃ visodheti.",
  "tika-s0101t:187_7": "Itīti evaṃ,",
  "tika-s0101t:187_8": "vuttappakārenāti attho.",
  "tika-s0101t:187_9": "Imehi dvīhīti lābhaparivārahāniṃ nigamanavasena dasseti.",
  "tika-s0101t:187_10": "Bhagavato virodhānunayābhāvavīmaṃsanatthaṃ ete avaṇṇaṃ vaṇṇañca bhāsantīti apare.",
  "tika-s0101t:187_11": "“Mārena anvāviṭṭhā evaṃ karontī”ti ca vadanti.",
  "tika-s0101t:188_0": "2.",
  "tika-s0101t:188_1": "Ambalaṭṭhikāya avidūre bhavattā uyyānaṃ ambalaṭṭhikā yathā “varuṇānagaraṃ,",
  "tika-s0101t:188_2": "godāgāmo”ti.",
  "tika-s0101t:188_3": "Keci pana “ambalaṭṭhikāti yathāvuttanayeneva ekagāmo”ti vadanti.",
  "tika-s0101t:188_4": "Tesaṃ mate ambalaṭṭhikāyanti samīpatthe bhummavacanaṃ.",
  "tika-s0101t:188_5": "Rājāgārakaṃ vessavaṇamahārājadevāyatananti eke.",
  "tika-s0101t:188_6": "Bahuparissayoti bahupaddavo.",
  "tika-s0101t:188_7": "“Saddhiṃ antevāsinā brahmadattena māṇavenā”ti vuttaṃ sīhaḷaṭṭhakathāyaṃ.",
  "tika-s0101t:188_8": "Tañca kho pāḷi āruḷhavaseneva,",
  "tika-s0101t:188_9": "na pana tadā suppiyassa parisāya abhāvato.",
  "tika-s0101t:188_10": "Kasmā panettha brahmadattoyeva pāḷi āruḷho,",
  "tika-s0101t:188_11": "na suppiyassa parisāti?",
  "tika-s0101t:188_12": "Payojanābhāvato.",
  "tika-s0101t:188_13": "Yathā cetaṃ,",
  "tika-s0101t:188_14": "evaṃ aññampi edisaṃ payojanābhāvato saṅgītikārehi na saṅgahitanti daṭṭhabbaṃ.",
  "tika-s0101t:188_15": "Keci pana “vuttanti pāḷiyaṃ vutta”nti vadanti,",
  "tika-s0101t:188_16": "taṃ na yujjati pāḷiāruḷhavasena pāḷiyaṃ vuttanti āpajjanato.",
  "tika-s0101t:188_17": "Tasmā yathāvuttanayenevettha attho gahetabbo.",
  "tika-s0101t:188_18": "Parivāretvā nisinno hotīti sambandho.",
  "tika-s0101t:189_0": "3.",
  "tika-s0101t:189_1": "Kathādhammoti kathāsabhāvo,",
  "tika-s0101t:189_2": "kathādhammo upaparikkhāvidhīti keci.",
  "tika-s0101t:189_3": "Nīyatīti nayo, attho.",
  "tika-s0101t:189_4": "Saddasatthaṃ anugato nayo saddanayo.",
  "tika-s0101t:189_5": "Tattha hi anabhiṇhavuttike acchariya-",
  "tika-s0101t:189_6": "saddo icchito.",
  "tika-s0101t:189_7": "Tenevāha “andhassa pabbatārohaṇaṃ viyā”ti.",
  "tika-s0101t:189_8": "Accharāyogganti acchariyanti niruttinayo,",
  "tika-s0101t:189_9": "so pana yasmā porāṇaṭṭhakathāyaṃ āgato,",
  "tika-s0101t:189_10": "tasmā āha “aṭṭhakathānayoti.",
  "tika-s0101t:189_11": "Yāvañcidaṃ suppaṭividitāti sambandho,",
  "tika-s0101t:189_12": "tassa yattakaṃ suṭṭhu paṭividitā,",
  "tika-s0101t:189_13": "taṃ ettakanti na sakkā amhehi paṭivijjhituṃ,",
  "tika-s0101t:189_14": "akkhātuṃ vāti attho.",
  "tika-s0101t:189_15": "Tenevāha “tena suppaṭividitatāya appameyyataṃ dassetī”ti.",
  "tika-s0101t:190_0": "Pakatatthapaṭiniddeso taṃ-",
  "tika-s0101t:190_1": "saddoti tassa “bhagavatā”tiādīhi padehi samānādhikaraṇabhāvena vuttassa yena abhisambuddhabhāvena bhagavā pakato supākaṭo ca hoti,",
  "tika-s0101t:190_2": "taṃ abhisambuddhabhāvaṃ saddhiṃ āgamanapaṭipadāya atthabhāvena dassento “yo so…pe…",
  "tika-s0101t:190_3": "abhisambuddho”ti āha.",
  "tika-s0101t:190_4": "Satipi ñāṇadassana-",
  "tika-s0101t:190_5": "saddānaṃ idha paññāvevacanabhāve tena tena visesena nesaṃ savisayavisesappavattidassanatthaṃ asādhāraṇañāṇavisesavasena",
  "tika-s0101t:190_6": "vijjattayavasena vijjābhiññānāvaraṇavasena sabbaññutaññāṇamaṃsacakkhuvasena paṭivedhadesanāñāṇavasena",
  "tika-s0101t:190_7": "ca tadatthaṃ yojetvā dassento “tesaṃ tesa”ntiādimāha.",
  "tika-s0101t:190_8": "Tattha āsayānusayaṃ jānatāāsayānusayañāṇena.",
  "tika-s0101t:190_9": "Sabbañeyyadhammaṃ passatā sabbaññutānāvaraṇañāṇehi.",
  "tika-s0101t:191_0": "Pubbenivāsādīhīti pubbenivāsāsavakkhayañāṇehi.",
  "tika-s0101t:191_1": "Paṭivedhapaññāyāti ariyamaggapaññāya.",
  "tika-s0101t:191_2": "Arīnanti kilesārīnaṃ,",
  "tika-s0101t:191_3": "pañcavidhamārānaṃ vā,",
  "tika-s0101t:191_4": "sāsanapaccatthikānaṃ vā aññatitthiyānaṃ,",
  "tika-s0101t:191_5": "tesaṃ hananaṃ pāṭihāriyehi abhibhavanaṃ,",
  "tika-s0101t:191_6": "appaṭibhānatākaraṇaṃ,",
  "tika-s0101t:191_7": "ajjhupekkhanañca.",
  "tika-s0101t:191_8": "Kesivinayasuttañcettha nidassanaṃ.",
  "tika-s0101t:192_0": "Tathā ṭhānāṭhānādīni jānatā,",
  "tika-s0101t:192_1": "yathākammūpage satte passatā,",
  "tika-s0101t:192_2": "savāsanānaṃ āsavānaṃ khīṇattā arahatā,",
  "tika-s0101t:192_3": "abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0101t:192_4": "Atha vā tīsu kālesu appaṭihatañāṇatāya jānatā,",
  "tika-s0101t:192_5": "tiṇṇampi kammānaṃ ñāṇānuparivattito nisammakāritāya passatā,",
  "tika-s0101t:192_6": "davādīnampi abhāvasādhikāya pahānasampadāya arahatā,",
  "tika-s0101t:192_7": "chandādīnaṃ ahānihetubhūtāya aparikkhayapaṭibhānasādhikāya sabbaññutāya sammāsambuddhenāti evaṃ dasabalaṭṭhārasāveṇikabuddhadhammehipi",
  "tika-s0101t:192_8": "yojanā veditabbā.",
  "tika-s0101t:193_0": "Yadipi hīnakalyāṇabhedena duvidhāva adhimutti pāḷiyaṃ vuttā,",
  "tika-s0101t:193_1": "pavattiākāravasena pana anekabhedabhinnāti āha “nānādhimuttikatā”ti.",
  "tika-s0101t:193_2": "Sā pana adhimutti ajjhāsayadhātu,",
  "tika-s0101t:193_3": "tadapi tathā tathā dassanaṃ khamanaṃ rocanañcāti āha “nānājjhāsayatā…pe…",
  "tika-s0101t:193_4": "rucitā”ti.",
  "tika-s0101t:193_5": "Nānādhimuttikatañāṇenāti cettha sabbaññutañāṇaṃ adhippetaṃ,",
  "tika-s0101t:193_6": "na dasabalañāṇanti āha “sabbaññutañāṇenā”ti.",
  "tika-s0101t:193_7": "Iti ha meti ettha evaṃ-",
  "tika-s0101t:193_8": "saddattho iti- saddo, ha-",
  "tika-s0101t:193_9": "kāro nipātamattaṃ saralopo ca katoti dassetuṃ vuttaṃ “evaṃ ime”ti.",
  "tika-s0101t:194_0": "4.",
  "tika-s0101t:194_1": "Arahattamaggena samugghātaṃ kataṃ,",
  "tika-s0101t:194_2": "yato “natthi abyāvaṭamano”ti buddhadhammesu vuccati.",
  "tika-s0101t:194_3": "Vītināmetvā phalasamāpattīhi.",
  "tika-s0101t:194_4": "Nivāsetvā vihāranivāsanaparivattanavasena.",
  "tika-s0101t:194_5": "“Kadāci ekako”tiādi tesaṃ tesaṃ vineyyānaṃ vinayanānukūlaṃ bhagavato upasaṅkamadassanaṃ.",
  "tika-s0101t:194_6": "Pādanikkhepasamaye bhūmiyā samabhāvāpatti suppatiṭṭhitapādatāya nissandaphalaṃ,",
  "tika-s0101t:194_7": "na iddhinimmānaṃ.",
  "tika-s0101t:194_8": "“Ṭhapitamatte dakkhiṇapāde”ti buddhānaṃ sabbadakkhiṇatāya vuttaṃ.",
  "tika-s0101t:194_9": "Arahatte patiṭṭhahantīti sambandho.",
  "tika-s0101t:195_0": "Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo guṇā dullabhāti attho.",
  "tika-s0101t:195_1": "Cātumahārājikabhavananti cātumahārājikadevaloke suññavimānāni gacchantīti attho.",
  "tika-s0101t:195_2": "Esa nayo tāvatiṃsabhavanādīsupi.",
  "tika-s0101t:195_3": "Kālayuttanti imissā velāya imassa evaṃ vattabbanti taṃtaṃkālānurūpaṃ.",
  "tika-s0101t:195_4": "Samayayuttanti tasseva vevacanaṃ,",
  "tika-s0101t:195_5": "aṭṭhuppattianurūpaṃ vā.",
  "tika-s0101t:195_6": "Atha vā samayayuttanti hetūdāharaṇasahitaṃ.",
  "tika-s0101t:195_7": "Kālena sāpadesañhi bhagavā dhammaṃ deseti.",
  "tika-s0101t:195_8": "Utuṃ gaṇhapeti,",
  "tika-s0101t:195_9": "na pana malaṃ pakkhāletīti adhippāyo.",
  "tika-s0101t:195_10": "Na hi bhagavato kāye rajojallaṃ upalimpatīti.",
  "tika-s0101t:196_0": "Kilāsubhāvo kilamatho.",
  "tika-s0101t:196_1": "Sīhaseyyaṃ kappeti sarīrassa kilāsubhāvamocanatthanti yojetabbaṃ.",
  "tika-s0101t:196_2": "“Buddhacakkhunā lokaṃ voloketī”ti idaṃ pacchimayāme bhagavato bahulaāciṇṇavasena vuttaṃ.",
  "tika-s0101t:196_3": "Appekadā avasiṭṭhabalañāṇehi sabbaññutañāṇena ca bhagavā tamatthaṃ sādhetīti.",
  "tika-s0101t:196_4": "“Ime diṭṭhiṭṭhānā”tiādidesanā sīhanādo.",
  "tika-s0101t:196_5": "Tesaṃ “vedanāpaccayā taṇhā” tiādinā paccayākāraṃ samodhānetvā.",
  "tika-s0101t:196_6": "“Sineruṃ ukkhipanto viya nabhaṃ paharanto viya cā”ti idaṃ brahmajāladesanāya anaññasādhāraṇattā sudukkaratādassanatthaṃ vuttaṃ.",
  "tika-s0101t:196_7": "Etanti “yena,",
  "tika-s0101t:196_8": "tenā”ti etaṃ padadvayaṃ.",
  "tika-s0101t:196_9": "Yenāti vā hetumhi karaṇavacanaṃ,",
  "tika-s0101t:196_10": "yena kāraṇena so maṇḍalamāḷo upasaṅkamitabbo,",
  "tika-s0101t:196_11": "tena kāraṇena upasaṅkamīti attho,",
  "tika-s0101t:196_12": "kāraṇaṃ pana “ime bhikkhū”tiādinā aṭṭhakathāyaṃ vuttaṃeva.",
  "tika-s0101t:196_13": "Kaṭṭhanti nisīdanayogyaṃ dārukkhandhaṃ.",
  "tika-s0101t:197_0": "Purimoti “katamāya nu bhavathā”ti evaṃ vutto attho.",
  "tika-s0101t:197_1": "Kā ca pana voti ettha ca-",
  "tika-s0101t:197_2": "saddo byatireke.",
  "tika-s0101t:197_3": "Tena yathāpucchitāya kathāya vakkhamānaṃ vippakatabhāvaṃ joteti. Pana-",
  "tika-s0101t:197_4": "saddo vacanālaṅkāro.",
  "tika-s0101t:197_5": "Yāya hi kathāya te bhikkhū sannisinnā,",
  "tika-s0101t:197_6": "sā eva antarākathābhūtā vippakatā visesena puna pucchīyatīti.",
  "tika-s0101t:197_7": "Aññāti antarāsaddassa atthamāha.",
  "tika-s0101t:197_8": "Aññatthe hi ayaṃ antarā-",
  "tika-s0101t:197_9": "saddo “bhūmantaraṃ samayantara”ntiādīsu viya.",
  "tika-s0101t:197_10": "Antarāti vā vemajjheti attho.",
  "tika-s0101t:197_11": "Nanu ca tehi bhikkhūhi sā kathā yathādhippāyaṃ “iti ha me”tiādinā niṭṭhapitā yevāti?",
  "tika-s0101t:197_12": "Na niṭṭhāpitā bhagavato upasaṅkamanena upacchinnattā.",
  "tika-s0101t:197_13": "Yadi hi bhagavā tasmiṃ khaṇe na upasaṅkameyya bhiyyopi tappaṭibaddhāyeva kathā pavatteyyuṃ,",
  "tika-s0101t:197_14": "bhagavato upasaṅkamanena pana na pavattesuṃ.",
  "tika-s0101t:197_15": "Tenevāha ayaṃ kho…pe…",
  "tika-s0101t:197_16": "anuppatto”ti.",
  "tika-s0101t:197_17": "Kasmā panettha dhammavinayasaṅgahe kariyamāne nidānavacanaṃ,",
  "tika-s0101t:197_18": "nanu bhagavato vacanameva saṅgahetabbanti?",
  "tika-s0101t:197_19": "Vuccatedesanāya ṭhitiasammosasaddheyyabhāvasampādanatthaṃ.",
  "tika-s0101t:197_20": "Kāladesadesakavatthudhammapaṭiggāhakapaṭibaddhā hi desanā ciraṭṭhitikā hoti,",
  "tika-s0101t:197_21": "asammosadhammā saddheyyā ca.",
  "tika-s0101t:197_22": "Desakālakattusotunimittehi upanibandho viya vohāravinicchayo,",
  "tika-s0101t:197_23": "teneva cāyasmatā mahākassapena “brahmajālaṃ āvuso ānanda kattha bhāsita”ntiādinā desādipucchāsu katāsu",
  "tika-s0101t:197_24": "tāsaṃ vissajjanaṃ karontena dhammabhaṇḍāgārikena nidānaṃ bhāsitanti tayidamāha “kāla…pe…",
  "tika-s0101t:197_25": "nidānaṃ bhāsita”nti.",
  "tika-s0101t:198_0": "Apica satthusiddhiyā nidānavacanaṃ.",
  "tika-s0101t:198_1": "Tathāgatassa hi bhagavato pubbaracanānumānāgamatakkābhāvato sammāsambuddhattasiddhi.",
  "tika-s0101t:198_2": "Sammāsambuddhabhāvena hissa pubbaracanādīnaṃ abhāvo sabbattha appaṭihatañāṇacāratāya,",
  "tika-s0101t:198_3": "ekappamāṇattā ca ñeyyadhammesu.",
  "tika-s0101t:198_4": "Tathā ācariyamuṭṭhidhammamacchariyasatthusāvakānurodhābhāvato khīṇāsavattasiddhi.",
  "tika-s0101t:198_5": "Khīṇā savatāya hissa ācariyamuṭṭhiādīnaṃ abhāvo,",
  "tika-s0101t:198_6": "visuddhā ca parānuggahappavatti.",
  "tika-s0101t:198_7": "Iti desakadosabhūtānaṃ diṭṭhicārittasampattidūsakānaṃ avijjātaṇhānaṃ abhāvasūcakehi,",
  "tika-s0101t:198_8": "ñāṇappahānasampadābhi byañjanakehi ca sambuddhavisuddhabhāvehi purimavesārajjadvayasiddhi,",
  "tika-s0101t:198_9": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo,",
  "tika-s0101t:198_10": "attahitaparahitappaṭipatti ca pakāsitā hoti nidānavacanena sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato,",
  "tika-s0101t:198_11": "“jānatā passatā”tiādi vacanato ca.",
  "tika-s0101t:198_12": "Tena vuttaṃ “satthusiddhiyā nidānavacana”nti.",
  "tika-s0101t:199_0": "Tathā satthusiddhiyā nidānavacanaṃ.",
  "tika-s0101t:199_1": "Ñāṇakaruṇāpariggahitasabbakiriyassa hi bhagavato natthi niratthikā pavatti,",
  "tika-s0101t:199_2": "attahitatthā vā,",
  "tika-s0101t:199_3": "tasmā paresaṃyeva atthāya pavattasabbakiriyassa sammāsambuddhassa sakalampi kāyavacīmanokammaṃ satthubhūtaṃ,",
  "tika-s0101t:199_4": "na kabyaracanādisāsanabhūtaṃ.",
  "tika-s0101t:199_5": "Tena vuttaṃ “satthusiddhiyā nidānavacana”nti.",
  "tika-s0101t:199_6": "Apica satthuno pamāṇabhūtatāvibhāvanena sāsanassa pamāṇabhāvasiddhiyā nidānavacanaṃ.",
  "tika-s0101t:199_7": "“Bhagavatā”ti hi iminā tathāgatassa guṇavisiṭṭhasattuttamādibhāvadīpanena,",
  "tika-s0101t:199_8": "“jānatā”tiādinā āsayānusayañāṇādipayogadīpanena ca ayamattho sādhito hoti.",
  "tika-s0101t:199_9": "Idamettha nidānavacanapayojanassa mukhamattadassanaṃ.",
  "tika-s0101t:199_10": "Ko hi samattho buddhānubuddhena dhammabhaṇḍāgārikena bhāsitassa nidānassa payojanāni niravasesato vibhāvetunti.",
  "tika-s0101t:200_0": "Nidānavaṇṇanā niṭṭhitā.",
  "tika-s0101t:201_0": "5.",
  "tika-s0101t:201_1": "Nikkhittassāti desitassa.",
  "tika-s0101t:201_2": "Desanāpi hi desetabbassa sīlādiatthassa vineyyasantānesu nikkhipanato “nikkhepo”ti vuccati.",
  "tika-s0101t:201_3": "Tattha yathā anekasataanekasahassabhedānipi suttantāni saṃkilesabhāgiyādisāsanappaṭṭhānanayena soḷasavidhataṃ nātivattanti,",
  "tika-s0101t:201_4": "evaṃ attajjhāsayādisuttanikkhepavasena catubbidhabhāvanti āha “cattāro suttanikkhepā”ti.",
  "tika-s0101t:201_5": "Kāmañcettha attajjhāsayassa,",
  "tika-s0101t:201_6": "aṭṭhuppattiyā ca parajjhāsayapucchāhi saddhiṃ saṃsaggabhedo sambhavati ajjhāsayapucchānusandhisabbhāvato,",
  "tika-s0101t:201_7": "attajjhāsayaaṭṭhuppattīnaṃ pana aññamaññaṃ saṃsaggo natthīti nayidha niravaseso vitthāranayo sambhavati,",
  "tika-s0101t:201_8": "tasmā “cattāro suttanikkhepā”ti vuttaṃ.",
  "tika-s0101t:201_9": "Atha vā yadipi aṭṭhuppattiyā ajjhāsayena siyā saṃsaggabhedo,",
  "tika-s0101t:201_10": "tadantogadhattā pana sesanikkhepānaṃ mūlanikkhepavasena cattārova dassitāti daṭṭhabbaṃ.",
  "tika-s0101t:201_11": "So panāyaṃ suttanikkhepo sāmaññabhāvato paṭhamaṃ vicāretabbo,",
  "tika-s0101t:201_12": "tasmiṃ vicārite yassā aṭṭhuppattiyā idaṃ suttaṃ nikkhittaṃ,",
  "tika-s0101t:201_13": "tassā vibhāgavasena “mamaṃ vā bhikkhave”tiādinā,",
  "tika-s0101t:201_14": "“appamattakaṃ kho paneta”ntiādinā,",
  "tika-s0101t:201_15": "“atthi bhikkhave”tiādinā ca pavattānaṃ suttānaṃ suttapadesānaṃ vaṇṇanā vuccamānā taṃtaṃanusandhidassanasukhatāya",
  "tika-s0101t:201_16": "suviññeyyā hotīti āha “suttanikkhepaṃ vicāretvā vuccamānā pākaṭā hotī”ti.",
  "tika-s0101t:202_0": "“Suttanikkhepā”tiādīsu nikkhipanaṃ nikkhepo,",
  "tika-s0101t:202_1": "suttassa nikkhepo suttassa kathanaṃ suttanikkhepo,",
  "tika-s0101t:202_2": "suttadesanāti attho.",
  "tika-s0101t:202_3": "Nikkhipīyatīti vā nikkhepo,",
  "tika-s0101t:202_4": "suttaṃyeva nikkhepo suttanikkhepo.",
  "tika-s0101t:202_5": "Attano ajjhāsayo attajjhāsayo,",
  "tika-s0101t:202_6": "so assa atthi suttadesanākāraṇabhūtoti attajjhāsayo.",
  "tika-s0101t:202_7": "Attano ajjhāsayo etassāti vā attajjhāsayo.",
  "tika-s0101t:202_8": "Parajjhāsayoti etthāpi eseva nayo.",
  "tika-s0101t:202_9": "Pucchāya vaso pucchāvaso,",
  "tika-s0101t:202_10": "so etassa atthīti pucchavasiko.",
  "tika-s0101t:202_11": "Araṇīyato attho,",
  "tika-s0101t:202_12": "suttadesanāya vatthu.",
  "tika-s0101t:202_13": "Atthassa uppatti atthuppatti,",
  "tika-s0101t:202_14": "atthuppattiyeva aṭṭhuppatti,",
  "tika-s0101t:202_15": "sā etassa atthīti aṭṭhuppattiko.",
  "tika-s0101t:202_16": "Atha vā nikkhipīyati suttaṃ etenāti suttanikkhepo,",
  "tika-s0101t:202_17": "attajjhāsayādi eva.",
  "tika-s0101t:202_18": "Etasmiṃ pana atthavikappe attano ajjhāsayo attajjhāsayo,",
  "tika-s0101t:202_19": "paresaṃ ajjhāsayo parajjhāsayo,",
  "tika-s0101t:202_20": "pucchīyatīti pucchā,",
  "tika-s0101t:202_21": "pucchitabbo attho.",
  "tika-s0101t:202_22": "Sotabbavasappavattaṃ dhammappaṭiggāhakānaṃ vacanaṃ pucchāvasikā,",
  "tika-s0101t:202_23": "tadeva nikkhepasaddāpekkhāya pulliṅgavasena vuttaṃ “pucchāvasiko”ti.",
  "tika-s0101t:202_24": "Tathā aṭṭhuppattiyeva “aṭṭhuppattiko”ti evampettha attho veditabbo.",
  "tika-s0101t:203_0": "Ettha ca paresaṃ indriyaparipākādikāraṇanirapekkhatā attajjhāsayassa visuṃ nikkhepabhāvo yutto.",
  "tika-s0101t:203_1": "Tenevāha “kevalaṃ attano ajjhāsayeneva kathetī”ti.",
  "tika-s0101t:203_2": "Parajjhāsayapucchāvasikānaṃ pana paresaṃ ajjhāsayapucchānaṃ desanānimittabhūtānaṃ uppattiyaṃ pavattitānaṃ kathaṃ aṭṭhuppattiyaṃ anavarodho,",
  "tika-s0101t:203_3": "pucchāvasikaaṭṭhuppattikānaṃ vā parajjhāsayānurodhena pavattitadesanattā kathaṃ parajjhāsaye anavarodhoti na codetabbametaṃ.",
  "tika-s0101t:203_4": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ visuṃ gahaṇaṃ.",
  "tika-s0101t:203_5": "Tathā hi dhammadāyādasuttādīnaṃ āmisuppādādidesanānimittaṃ “aṭṭhuppattī”ti vuccati.",
  "tika-s0101t:203_6": "Paresaṃ pucchaṃ vinā ajjhāsayameva nimittaṃ katvā desito parajjhāsayo,",
  "tika-s0101t:203_7": "pucchāvasena desito pucchāvasikoti pākaṭo yamatthoti.",
  "tika-s0101t:203_8": "Attano ajjhāsayeneva kathesi dhammatantiṭhapanatthanti daṭṭhabbaṃ.",
  "tika-s0101t:203_9": "Sammappadhānasuttantahārakoti anupubbena niddiṭṭhānaṃ saṃyuttake sammappadhānapaṭisaṃyuttānaṃ suttānaṃ āvaḷi,",
  "tika-s0101t:203_10": "tathā iddhipādahārakādi.",
  "tika-s0101t:203_11": "Vimuttiparipācanīyā dhammā saddhindriyādayo.",
  "tika-s0101t:203_12": "Abhinīhāranti paṇidhānaṃ.",
  "tika-s0101t:204_0": "Vaṇṇāvaṇṇeti ettha “acchariyaṃ āvuso”tiādinā bhikkhusaṅghena vutto vaṇṇopi saṅgahito,",
  "tika-s0101t:204_1": "taṃ pana aṭṭhuppattiṃ katvā “atthi bhikkhave aññe ca dhammā”tiādinā upari desanaṃ ārabhissatīti.",
  "tika-s0101t:204_2": "“Mamaṃ vā bhikkhave pare vaṇṇaṃ bhāseyyu”nti imissā desanāya brahmadattena vuttavaṇṇo aṭṭhuppattīti katvā vuttaṃ “antevāsī vaṇṇaṃ.",
  "tika-s0101t:204_3": "Iti imaṃ vaṇṇāvaṇṇaṃ aṭṭhuppattiṃ katvā”ti. Vā-",
  "tika-s0101t:204_4": "saddo upamānasamuccayasaṃsayavavassaggapadapūraṇavikappādīsu bahūsu atthesu dissati.",
  "tika-s0101t:204_5": "Tathā hesa “paṇḍito vāpi tena so”tiādīsu upamāne dissati,",
  "tika-s0101t:204_6": "sadisabhāveti attho.",
  "tika-s0101t:204_7": "“Taṃ vāpi dhīrā muni vedayantī”tiādīsu samuccaye,",
  "tika-s0101t:204_8": "“ke vā ime,",
  "tika-s0101t:204_9": "kassa vā”tiādīsu saṃsaye,",
  "tika-s0101t:204_10": "“ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu vavassagge,",
  "tika-s0101t:204_11": "“na vāyaṃ kumārako mattamaññāsī”tiādīsu padapūraṇe,",
  "tika-s0101t:204_12": "“ye hi keci bhikkhave samaṇā vā brāhmaṇā vā”tiādīsu vikappe,",
  "tika-s0101t:204_13": "idhāyaṃ vikappeyevāti dassento āha “vā-",
  "tika-s0101t:204_14": "saddo vikappanattho”ti. Para-",
  "tika-s0101t:204_15": "saddo attheva aññatthe “ahañceva kho pana dhammaṃ deseyyaṃ,",
  "tika-s0101t:204_16": "pare ca me na ājāneyyu”ntiādīsu atthi adhike “indriyaparopariyattañāṇa”ntiādīsu atthi pacchābhāge “parato āgamissatī”tiādīsu.",
  "tika-s0101t:204_17": "Atthi paccanīkabhāve “uppannaṃ parappavādaṃ saha dhammena suniggahitaṃ niggahetvā”tiādīsu.",
  "tika-s0101t:204_18": "Idhāpi paccanīkabhāveti dassento āha “pareti paṭiviruddhā”ti.",
  "tika-s0101t:205_0": "Īdisesupīti ettha pi-",
  "tika-s0101t:205_1": "saddo sambhāvane,",
  "tika-s0101t:205_2": "tena ratanattayanimittampi akusalacittappavatti na kātabbā,",
  "tika-s0101t:205_3": "pageva vaṭṭāmisalokāmisanimittanti dasseti.",
  "tika-s0101t:205_4": "Sabhāvadhammato aññassa kattuabhāvajotanatthaṃ āhanatīti kattuatthe āghātasaddaṃ dasseti,",
  "tika-s0101t:205_5": "tattha āhanatīti hiṃsati vibādhati,",
  "tika-s0101t:205_6": "upatāpeti cāti attho.",
  "tika-s0101t:205_7": "Āhanati etena,",
  "tika-s0101t:205_8": "āhananamattaṃ vā āghātoti karaṇabhāvatthāpi sambhavantiyeva.",
  "tika-s0101t:205_9": "Evaṃ avayavabhedanena āghāta-",
  "tika-s0101t:205_10": "saddassa atthaṃ vatvā idāni tattha pariyāyenapi atthaṃ dassento “kopassetaṃ adhivacana”nti āha.",
  "tika-s0101t:205_11": "Ayañca nayo “appaccayo anabhiraddhī”tiādīsupi yathāsambhavaṃ vattabbo.",
  "tika-s0101t:205_12": "Appatītā honti tenāti pākaṭapariyāyena appaccaya-",
  "tika-s0101t:205_13": "saddassa atthadassanaṃ,",
  "tika-s0101t:205_14": "taṃmukhena pana na pacceti tenāti appaccayoti daṭṭhabbaṃ.",
  "tika-s0101t:205_15": "Abhirādhayatīti sādhayati.",
  "tika-s0101t:205_16": "Dvīhīti āghātaanabhiraddhipadehi.",
  "tika-s0101t:205_17": "Ekenāti appaccayapadena.",
  "tika-s0101t:205_18": "Sesānanti saññāviññāṇakkhandhānaṃ,",
  "tika-s0101t:205_19": "saññāviññāṇaavasiṭṭhasaṅkhārakkhandhasaṅkhātānaṃ vā.",
  "tika-s0101t:205_20": "Karaṇanti uppādanaṃ.",
  "tika-s0101t:205_21": "Āghātādīnañhi pavattiyā paccayasamavāyanaṃ idha “karaṇa”nti vuttaṃ,",
  "tika-s0101t:205_22": "taṃ pana atthato uppādanameva.",
  "tika-s0101t:205_23": "Anuppādanañhi sandhāya bhagavatā “na karaṇīyā”ti vuttanti.",
  "tika-s0101t:205_24": "Paṭikkhittameva ekuppādekavatthukekārammaṇekanirodhabhāvato.",
  "tika-s0101t:206_0": "Tatthāti tasmiṃ manopadose.",
  "tika-s0101t:206_1": "Tumhanti “tumhāka”nti iminā samānattho eko saddo “yathā amhāka”nti iminā samānattho “amha”nti ayaṃ saddo. Yathāha,",
  "tika-s0101t:206_2": "“tasmā hi amhaṃ daharā na miyyare”ti.",
  "tika-s0101t:206_3": "“Antarāyo”ti idaṃ manopadosassa akaraṇīyatāya kāraṇavacanaṃ.",
  "tika-s0101t:206_4": "Yasmā tumhākaṃyeva ca bhaveyya tena kopādinā paṭhamajjhānādīnaṃ antarāyo,",
  "tika-s0101t:206_5": "tasmā te kopādipariyāyena vuttā āghātādayo na karaṇīyāti attho.",
  "tika-s0101t:206_6": "Tena nāhaṃ “sabbaññū”ti issarabhāvena tumhe tato nivāremi,",
  "tika-s0101t:206_7": "atha kho iminā nāma kāraṇenāti dasseti.",
  "tika-s0101t:206_8": "Taṃ pana kāraṇavacanaṃ yasmā ādīnavavibhāvanaṃ hoti,",
  "tika-s0101t:206_9": "tasmā āha “ādīnavaṃ dassento”ti.",
  "tika-s0101t:206_10": "“Api nu tumhe”tiādinā manopadoso na kālantarabhāvinoyeva hitasukhassa antarāyakaro,",
  "tika-s0101t:206_11": "atha kho taṅkhaṇappavattirahassapi hitasukhassa antarāyakaroti manopadose ādīnavaṃ daḷhataraṃ katvā dasseti.",
  "tika-s0101t:206_12": "Yesaṃ kesañci “pare”tiādīsu viya na paṭiviruddhānaṃyevāti attho.",
  "tika-s0101t:206_13": "Tenevāha “kupito”tiādi.",
  "tika-s0101t:207_0": "Andhatamanti andhabhāvakaratamaṃ.",
  "tika-s0101t:207_1": "Yanti yattha.",
  "tika-s0101t:207_2": "Bhummatthe hi etaṃ paccattavacanaṃ.",
  "tika-s0101t:207_3": "Yasmiṃ kāle kodho sahate naraṃ,",
  "tika-s0101t:207_4": "andhatamaṃ tadā hotīti sambandho.",
  "tika-s0101t:207_5": "Yanti vā kāraṇavacanaṃ,",
  "tika-s0101t:207_6": "yasmā kodho uppajjamāno naraṃ abhibhavati,",
  "tika-s0101t:207_7": "tasmā andhatamaṃ tadā hoti,",
  "tika-s0101t:207_8": "yadā kodhoti attho yaṃtaṃsaddānaṃ ekantasambandhibhāvato.",
  "tika-s0101t:207_9": "Atha vā yanti kiriyāya parāmasanaṃ.",
  "tika-s0101t:207_10": "Kodho sahateti yadetaṃ kodhassa sahanaṃ abhibhavanaṃ,",
  "tika-s0101t:207_11": "etaṃ andhakāratamabhavananti attho.",
  "tika-s0101t:207_12": "Atha vā yaṃ naraṃ kodho sahate abhibhavati,",
  "tika-s0101t:207_13": "tassa andhatamaṃ tadā hoti,",
  "tika-s0101t:207_14": "tato ca kuddho atthaṃ na jānāti,",
  "tika-s0101t:207_15": "kuddho dhammaṃ na passatīti.",
  "tika-s0101t:207_16": "Antaratoti abbhantarato,",
  "tika-s0101t:207_17": "cittato vā.",
  "tika-s0101t:208_0": "“Idañcidañca kāraṇa”nti iminā sabbaññū eva amhākaṃ satthā aviparītadhammadesanattā,",
  "tika-s0101t:208_1": "svākkhāto dhammo ekantaniyyānikattā,",
  "tika-s0101t:208_2": "suppaṭipanno saṅgho saṃkilesarahitattāti imamatthaṃ dasseti.",
  "tika-s0101t:208_3": "“Idañcidañca kāraṇa”nti etena ca “na sabbaññū”tiādivacanaṃ abhūtaṃ atacchanti nibbeṭhitaṃ hoti.",
  "tika-s0101t:208_4": "Dutiyaṃ padanti “ataccha”nti padaṃ.",
  "tika-s0101t:208_5": "Paṭhamassāti “abhūta”nti padassa.",
  "tika-s0101t:208_6": "Catutthañcāti “na ca panetaṃ amhesu saṃvijjatī”ti padaṃ.",
  "tika-s0101t:208_7": "Tatiyassāti “natthi cetaṃ amhesū”ti padassa.",
  "tika-s0101t:208_8": "Avaṇṇeyevāti kāraṇapatirūpakaṃ vatvā dosapatiṭṭhāpanavasena nindane eva.",
  "tika-s0101t:208_9": "Na sabbatthāti kevalaṃ akkosanakhuṃsanavambhanādīsu na ekantena nibbeṭhanaṃ kātabbanti attho.",
  "tika-s0101t:208_10": "Vuttamevatthaṃ “yadi hī”tiādinā pākaṭaṃ katvā dasseti.",
  "tika-s0101t:209_0": "6.",
  "tika-s0101t:209_1": "Ānandanti pamodanti etena dhammena taṃsamaṅgino sattāti ānanda-",
  "tika-s0101t:209_2": "saddassa karaṇatthataṃ dasseti.",
  "tika-s0101t:209_3": "Sobhanaṃ mano assāti sumano,",
  "tika-s0101t:209_4": "sobhanaṃ vā mano sumano,",
  "tika-s0101t:209_5": "tassa bhāvo somanassanti tadaññadhammānampi sampayuttānaṃ somanassabhāvo āpajjatīti?",
  "tika-s0101t:209_6": "Nāpajjati ruḷhīsaddattā yathā “paṅkaja”nti dassento “cetasikasukhassetaṃ adhivacana”nti āha.",
  "tika-s0101t:209_7": "Ubbilayatīti ubbilaṃ,",
  "tika-s0101t:209_8": "bhindati purimāvatthāya visesaṃ āpajjatīti attho.",
  "tika-s0101t:209_9": "Ubbilameva ubbilāvitaṃ,",
  "tika-s0101t:209_10": "tassa bhāvo ubbilāvitattaṃ.",
  "tika-s0101t:209_11": "Yāya uppannāya kāyacittaṃ vātapūritabhastā viya uddhumāyanākārappattaṃ hoti,",
  "tika-s0101t:209_12": "tassā gehassitāya odaggiyapītiyā etaṃ adhivacanaṃ.",
  "tika-s0101t:209_13": "Tenevāha “uddhaccāvahāyā”tiādi.",
  "tika-s0101t:209_14": "Idhāpi “kiñcāpi tesaṃ bhikkhūnaṃ ubbilāvitameva natthi,",
  "tika-s0101t:209_15": "atha kho āyatiṃ kulaputtānaṃ edisesupi ṭhānesu akusaluppattiṃ paṭisedhento dhammanettiṃ ṭhapetī”ti,",
  "tika-s0101t:209_16": "“dvīhi padehi saṅkhārakkhandho,",
  "tika-s0101t:209_17": "ekena vedanākkhandho vutto”ti ettha “tesaṃ vasena sesānampi sampayuttadhammānaṃ karaṇaṃ paṭikkhittamevā”ti ca aṭṭhakathāyaṃ, “pi-",
  "tika-s0101t:209_18": "saddo sambhāvane”tiādinā idha ca vuttanayena attho yathāsambhavaṃ veditabbo.",
  "tika-s0101t:209_19": "“Tumhaṃyevassa tena antarāyo”ti etthāpi “antarāyoti ida”ntiādinā heṭṭhā avaṇṇapakkhe vuttanayena attho veditabbo.",
  "tika-s0101t:210_0": "Kasmā panetanti ca vakkhamānaṃyeva atthaṃ manasi katvā codeti.",
  "tika-s0101t:210_1": "Ācariyo “saccaṃ vaṇṇita”nti tamatthaṃ paṭijānitvā “taṃ pana nekkhammanissita”ntiādinā pariharati.",
  "tika-s0101t:210_2": "Tattha etanti ānandādīnaṃ akaraṇīyatāvacanaṃ.",
  "tika-s0101t:210_3": "Nanu bhagavatā vaṇṇitanti sambandho.",
  "tika-s0101t:210_4": "Kasiṇenāti kasiṇatāya sakalabhāvena.",
  "tika-s0101t:210_5": "Keci pana “jambudīpassāti karaṇe sāmivacana”nti vadanti,",
  "tika-s0101t:210_6": "tesaṃ matena kasiṇajambudīpa-",
  "tika-s0101t:210_7": "saddānaṃ samānādhikaraṇabhāvo daṭṭhabbo.",
  "tika-s0101t:210_8": "Tasmāti yasmā gehassitapītisomanassaṃ jhānādīnaṃ antarāyakaraṃ, tasmā.",
  "tika-s0101t:210_9": "Vuttañhetaṃ bhagavatā “somanassaṃ pāhaṃ devānaṃ inda duvidhena vadāmi sevitabbampi asevitabbampī”ti.",
  "tika-s0101t:210_10": "“Ayañhī”tiādi yena sampayuttā pīti antarāyakarī,",
  "tika-s0101t:210_11": "taṃ dassanatthaṃ vuttaṃ.",
  "tika-s0101t:210_12": "Tattha “idañhi lobhasahagataṃ pītisomanassa”nti vattabbaṃ siyā,",
  "tika-s0101t:210_13": "pītiggahaṇena pana somanassampi gahitameva hoti somanassarahitāya pītiyā abhāvatoti pītiyeva gahitāti daṭṭhabbaṃ.",
  "tika-s0101t:210_14": "Atha vā sevitabbāsevitabbavibhāgavacanato somanassassa pākaṭo antarāyakarabhāvo,",
  "tika-s0101t:210_15": "na tathā pītiyāti pītiyeva lobhasahagatattena visesetvā vuttā.",
  "tika-s0101t:210_16": "“Luddho attha”ntiādigāthānaṃ “kuddho attha”ntiādi gāthāsu viya attho daṭṭhabbo.",
  "tika-s0101t:211_0": "“Mamaṃ vā bhikkhave pare vaṇṇaṃ bhāseyyuṃ,",
  "tika-s0101t:211_1": "dhammassa vā vaṇṇaṃ bhāseyyuṃ,",
  "tika-s0101t:211_2": "saṅghassa vā vaṇṇaṃ bhāseyyuṃ,",
  "tika-s0101t:211_3": "tatra ce tumhe assatha ānandino sumanā ubbilāvitā,",
  "tika-s0101t:211_4": "api nu tumhe paresaṃ subhāsitadubbhāsitaṃ ājāneyyāthāti.",
  "tika-s0101t:211_5": "No hetaṃ bhante”ti ayaṃ tatiyavāro,",
  "tika-s0101t:211_6": "so desanākāle nīharitvā desetabbapuggalābhāvato desanāya anāgatopi tadatthasambhavato atthato āgatoyevāti",
  "tika-s0101t:211_7": "daṭṭhabbo yathā taṃ kathāvatthupakaraṇaṃ vitthāravasenāti adhippāyo.",
  "tika-s0101t:211_8": "“Atthato āgato yevā”ti etena saṃvaṇṇanākāle tathā bujjhanakasattānaṃ vasena so vāro ānetvā vattabboti dasseti.",
  "tika-s0101t:211_9": "“Yatheva hī”tiādinā tamevatthasambhavaṃ vibhāveti.",
  "tika-s0101t:211_10": "Vuttanayenāti “tatra tumhehīti tasmiṃ vaṇṇe tumhehī”tiādinā,",
  "tika-s0101t:211_11": "“dutiyaṃ padaṃ paṭhamassa padassa,",
  "tika-s0101t:211_12": "catutthañca tatiyassa vevacana”ntiādinā ca vuttanayena.",
  "tika-s0101t:212_0": "Cūḷasīlavaṇṇanā",
  "tika-s0101t:213_0": "7.",
  "tika-s0101t:213_1": "Nivatto amūlakattā vissajjetabbatābhāvato.",
  "tika-s0101t:213_2": "Anuvattatiyeva vissajjetabbatāya adhikatabhāvato.",
  "tika-s0101t:213_3": "Anusandhiṃ dassessati “atthi bhikkhave”tiādinā.",
  "tika-s0101t:213_4": "Oranti vā aparabhāgo “orato bhogaṃ,",
  "tika-s0101t:213_5": "oraṃ pāra”ntiādīsu viya.",
  "tika-s0101t:213_6": "Atha vā heṭṭhāattho ora-",
  "tika-s0101t:213_7": "saddo “oraṃ āgamanāya ye paccayā,",
  "tika-s0101t:213_8": "te orambhāgiyāni saṃyojanānī”tiādīsu viya.",
  "tika-s0101t:213_9": "Sīlañhi samādhipaññāyo apekkhitvā aparabhāgo,",
  "tika-s0101t:213_10": "heṭṭhābhūtañca hotīti.",
  "tika-s0101t:213_11": "Sīlamattakanti ettha matta-",
  "tika-s0101t:213_12": "saddo appakattho vā “bhesajjamattā”tiādīsu viya.",
  "tika-s0101t:213_13": "Visesanivattiattho vā “avitakkavicāramattā dhammā,",
  "tika-s0101t:213_14": "manomattā dhātu manodhātū”ti ca ādīsu viya.",
  "tika-s0101t:213_15": "“Appamattakaṃ,",
  "tika-s0101t:213_16": "oramattaka”nti padadvayena sāmaññato vuttoyeva hi attho sīlamattakanti visesavasena vutto.",
  "tika-s0101t:213_17": "Atha vā sīlenapi tadekadesasseva saṅgahaṇatthaṃ appakatthavācako,",
  "tika-s0101t:213_18": "visesanivattiattho eva vā “sīlamattaka”nti ettha matta-",
  "tika-s0101t:213_19": "saddo vutto.",
  "tika-s0101t:213_20": "Tathā hi indriyasaṃvarapaccayasannissitasīlāni idha desanaṃ anāruḷhāni.",
  "tika-s0101t:213_21": "Na hi tāni pātimokkhaājīvapārisuddhisīlāni viya sabbaputhujjanesu pākaṭānīti.",
  "tika-s0101t:213_22": "“Ussāhaṃ katvā”ti etena “vadamāno”ti ettha sattiatthaṃ māna-",
  "tika-s0101t:213_23": "saddaṃ dasseti.",
  "tika-s0101t:214_0": "Alaṅkaraṇaṃ vibhūsanaṃ alaṅkāro,",
  "tika-s0101t:214_1": "kuṇḍalādipasādhanaṃ vā.",
  "tika-s0101t:214_2": "Ūnaṭṭhānapūraṇaṃ maṇḍanaṃ.",
  "tika-s0101t:214_3": "Maṇḍaneti maṇḍanahetu.",
  "tika-s0101t:214_4": "Atha vā maṇḍatīti maṇḍano,",
  "tika-s0101t:214_5": "maṇḍanajātiko puriso.",
  "tika-s0101t:214_6": "Bahuvacanatthe ca idaṃ ekavacanaṃ,",
  "tika-s0101t:214_7": "maṇḍanasīlesūti attho.",
  "tika-s0101t:214_8": "Paripūrakārīti ettha iti-",
  "tika-s0101t:214_9": "saddo ādiattho,",
  "tika-s0101t:214_10": "pakārattho vā,",
  "tika-s0101t:214_11": "tena sakalampi sīlathomana suttaṃ dasseti.",
  "tika-s0101t:214_12": "Candananti candanasahacaraṇato candanagandho,",
  "tika-s0101t:214_13": "tathā tagarādīsupi.",
  "tika-s0101t:214_14": "Satañca gandhoti ettha gandho viyāti gandhoti vutto sīlanibandhano thutighoso.",
  "tika-s0101t:214_15": "Sīlañhi kittiyā nimittaṃ.",
  "tika-s0101t:214_16": "Yathāha “sīlavato sīlasampannassa kalyāṇo kittisaddo abbhuggacchatī”ti.",
  "tika-s0101t:214_17": "Pavāyatīti pakāsati.",
  "tika-s0101t:214_18": "Gandhāva gandhajātā.",
  "tika-s0101t:215_0": "“Appakaṃ bahuka”nti idaṃ pārāpāraṃ viya aññamaññaṃ upanidhāya vuccatīti āha “upariguṇe upanidhāyā”ti.",
  "tika-s0101t:215_1": "Sīlañhīti ettha hi-",
  "tika-s0101t:215_2": "saddo hetuattho,",
  "tika-s0101t:215_3": "tena idaṃ dasseti “yasmā sīlaṃ kiñcāpi patiṭṭhābhāvena samādhissa bahukāraṃ,",
  "tika-s0101t:215_4": "pabhāvādiguṇavisese panassa upanidhāya kalampi na upeti,",
  "tika-s0101t:215_5": "tathā samādhi ca paññāyā”ti.",
  "tika-s0101t:215_6": "Tenevāha “tasmā”tiādi.",
  "tika-s0101t:215_7": "Idāni “katha”nti pucchitvā samādhissa ānubhāvaṃ vitthārato vibhāveti. “Abhi…pe…",
  "tika-s0101t:215_8": "mūle”ti idaṃ yamakapāṭihāriyassa supākaṭabhāvadassanatthaṃ,",
  "tika-s0101t:215_9": "aññehi bodhimūlañātisamāgamādīsu katapāṭihāriyehi visesanatthañca vuttaṃ.",
  "tika-s0101t:215_10": "Yamakapāṭihāriyakaraṇatthāya hi bhagavato citte uppanne tadanucchavikaṃ ṭhānaṃ icchitabbanti ratanamaṇḍapādi",
  "tika-s0101t:215_11": "sakkassa devarañño āṇāya vissakammunā nimmitanti vadanti,",
  "tika-s0101t:215_12": "bhagavatāva nimmitanti apare.",
  "tika-s0101t:215_13": "“Yo koci evarūpaṃ pāṭihāriyaṃ kātuṃ samattho atthi ce,",
  "tika-s0101t:215_14": "āgacchatū”ti codanāsadisattā vuttaṃ “attādānaparidīpana”nti.",
  "tika-s0101t:215_15": "Tattha attādānaṃ anuyogo,",
  "tika-s0101t:215_16": "titthiyānaṃ tathā kātuṃ asamatthattā,",
  "tika-s0101t:215_17": "“karissāmā”ti pubbe uṭṭhitattā titthiyaparimaddanaṃ.",
  "tika-s0101t:216_0": "Uparimakāyatotiādi paṭisambhidāmagge.",
  "tika-s0101t:217_0": "Tatthāyaṃ pāḷiseso –",
  "tika-s0101t:218_0": "“Heṭṭhimakāyato aggikkhandho pavattati,",
  "tika-s0101t:218_1": "uparimakāyato udakadhārā pavattati.",
  "tika-s0101t:218_2": "Puratthimakāyato aggi,",
  "tika-s0101t:218_3": "pacchimakāyato udakaṃ.",
  "tika-s0101t:218_4": "Pacchimakāyato aggi,",
  "tika-s0101t:218_5": "puratthimakāyato udakaṃ.",
  "tika-s0101t:218_6": "Dakkhiṇaakkhito aggi,",
  "tika-s0101t:218_7": "vāmaakkhito udakaṃ.",
  "tika-s0101t:218_8": "Vāmaakkhito aggi,",
  "tika-s0101t:218_9": "dakkhiṇaakkhito udakaṃ.",
  "tika-s0101t:218_10": "Dakkhiṇakaṇṇasotato aggi,",
  "tika-s0101t:218_11": "vāmakaṇṇasotato udakaṃ.",
  "tika-s0101t:218_12": "Vāmakaṇṇasotato aggi,",
  "tika-s0101t:218_13": "dakkhiṇakaṇṇasotato udakaṃ.",
  "tika-s0101t:218_14": "Dakkhiṇanāsikāsotato aggi,",
  "tika-s0101t:218_15": "vāmanāsikāsotato udakaṃ.",
  "tika-s0101t:218_16": "Vāmanāsikāsotato aggi,",
  "tika-s0101t:218_17": "dakkhiṇanāsikāsotato udakaṃ.",
  "tika-s0101t:218_18": "Dakkhiṇaaṃsakūṭato aggi,",
  "tika-s0101t:218_19": "vāmaaṃsakūṭato udakaṃ.",
  "tika-s0101t:218_20": "Vāmaaṃsakūṭato aggi,",
  "tika-s0101t:218_21": "dakkhiṇaaṃsakūṭato udakaṃ.",
  "tika-s0101t:218_22": "Dakkhiṇahatthato aggi,",
  "tika-s0101t:218_23": "vāmahatthato udakaṃ.",
  "tika-s0101t:218_24": "Vāmahatthato aggi,",
  "tika-s0101t:218_25": "dakkhiṇahatthato udakaṃ.",
  "tika-s0101t:218_26": "Dakkhiṇapassato aggi,",
  "tika-s0101t:218_27": "vāmapassato udakaṃ.",
  "tika-s0101t:218_28": "Vāmapassato aggi,",
  "tika-s0101t:218_29": "dakkhiṇapassato udakaṃ.",
  "tika-s0101t:218_30": "Dakkhiṇapādato aggi,",
  "tika-s0101t:218_31": "vāmapādato udakaṃ.",
  "tika-s0101t:218_32": "Vāmapādato aggi,",
  "tika-s0101t:218_33": "dakkhiṇapādato udakaṃ.",
  "tika-s0101t:218_34": "Aṅgulaṅgulehi aggi,",
  "tika-s0101t:218_35": "aṅgulantarikāhi udakaṃ.",
  "tika-s0101t:218_36": "Aṅgulantarikāhi aggi,",
  "tika-s0101t:218_37": "aṅgulaṅgulehi udakaṃ.",
  "tika-s0101t:218_38": "Ekekalomato aggi,",
  "tika-s0101t:218_39": "ekekalomato udakaṃ.",
  "tika-s0101t:218_40": "Lomakūpato lomakūpato aggikkhandho pavattati,",
  "tika-s0101t:218_41": "lomakūpato lomakūpato udakadhārā pavattatī”ti.",
  "tika-s0101t:219_0": "Aṭṭhakathāyaṃ pana “ekekalomakūpato”ti āgataṃ.",
  "tika-s0101t:220_0": "“Channaṃ vaṇṇānanti ādinayappavatta”nti etthāpi nīlānaṃ pītakānaṃ lohitakānaṃ odātānaṃ mañjiṭṭhānaṃ pabhassarānanti ayaṃ pāḷiseso.",
  "tika-s0101t:220_1": "“Suvaṇṇavaṇṇā rasmiyo”ti idaṃ tāsaṃ yebhuyyatāya vuttaṃ.",
  "tika-s0101t:220_2": "Vitthāretabbanti etthāpi “satthā tiṭṭhati,",
  "tika-s0101t:220_3": "nimmito caṅkamati vā nisīdati vā seyyaṃ vā kappetī”tiādinā catūsu iriyāpathesu ekekamūlakā satthuvasena cattāro,",
  "tika-s0101t:220_4": "nimmitavasena cattāroti sabbeva aṭṭha vāre vitthāretabbaṃ.",
  "tika-s0101t:221_0": "Madhupāyāsanti madhusittaṃ pāyāsaṃ.",
  "tika-s0101t:221_1": "Attā mitto majjhatto verīti catūsu sīmasambhedavasena caturaṅgasamannāgataṃ mettākammaṭṭhānaṃ.",
  "tika-s0101t:221_2": "“Caturaṅgasamannāgata”nti idaṃ pana “vīriyādhiṭṭhāna”nti etenāpi yojetabbaṃ.",
  "tika-s0101t:221_3": "Tattha “kāmaṃ taco ca nhāru cā”tiādipāḷi vasena caturaṅgasamannāgatatā veditabbā.",
  "tika-s0101t:221_4": "“Kicchaṃ vatāyaṃ loko āpanno”tiādinā jarāmaraṇamukhena paccayākāre ñāṇaṃ otāretvā.",
  "tika-s0101t:221_5": "Ānāpānacatutthajjhānanti etthāpi “sabbabuddhānaṃ āciṇṇa”nti padaṃ vibhattivipariṇāmaṃ katvā yojetabbaṃ.",
  "tika-s0101t:221_6": "Tampi hi sabbabuddhānaṃ āciṇṇamevāti vadanti.",
  "tika-s0101t:221_7": "Chattiṃsakoṭisatasahassamukhena mahāvajirañāṇagabbhaṃ gaṇhāpento vipassanaṃ vaḍḍhetvā.",
  "tika-s0101t:221_8": "Dvattiṃsadoṇagaṇhanappamāṇaṃ kuṇḍaṃ kolambo.",
  "tika-s0101t:221_9": "Daribhāgo kandaro.",
  "tika-s0101t:221_10": "Cakkavāḷapādesu mahāsamuddo cakkavāḷamahāsamuddo.",
  "tika-s0101t:222_0": "“Duve puthujjanā”tiādi puthujjane labbhamānavibhāgadassanatthaṃ vuttaṃ,",
  "tika-s0101t:222_1": "na mūlapariyāyavaṇṇanādīsu viya puthujjanavisesaniddhāraṇatthaṃ.",
  "tika-s0101t:222_2": "Sabbopi hi puthujjano bhagavato upari guṇe vibhāvetuṃ na sakkoti,",
  "tika-s0101t:222_3": "tiṭṭhatu puthujjano,",
  "tika-s0101t:222_4": "sāvakapaccekabuddhānampi avisayā buddhaguṇā.",
  "tika-s0101t:222_5": "Tathā hi vakkhati “sotāpannā”tiādi.",
  "tika-s0101t:222_6": "Vācuggatakaraṇaṃ uggaho.",
  "tika-s0101t:222_7": "Atthaparipucchanaṃ paripucchā.",
  "tika-s0101t:222_8": "Aṭṭhakathāvasena atthassa savanaṃ savanaṃ.",
  "tika-s0101t:222_9": "Byañjanatthānaṃ sunikkhepasudassanena dhammassa pariharaṇaṃ dhāraṇaṃ.",
  "tika-s0101t:222_10": "Evaṃ sutadhātaparicitānaṃ manasānupekkhanaṃ paccavekkhaṇaṃ.",
  "tika-s0101t:222_11": "Bahūnaṃ nānappakārānaṃ kilesānaṃ sakkāyadiṭṭhiyā ca avihatattā tā janenti,",
  "tika-s0101t:222_12": "tāhi vā janitāti puthujjanā.",
  "tika-s0101t:222_13": "Avighātameva vā jana-",
  "tika-s0101t:222_14": "saddo vadati.",
  "tika-s0101t:222_15": "Puthu satthārānaṃ mukhullokikāti ettha puthū janā satthupaṭiññā etesanti puthujjanāti vacanattho. Puthu…pe…",
  "tika-s0101t:222_16": "avuṭṭhitāti ettha janetabbā,",
  "tika-s0101t:222_17": "jāyanti vā etthāti janā, gatiyo.",
  "tika-s0101t:222_18": "Puthū janā etesanti puthujjanā.",
  "tika-s0101t:222_19": "Ito pare jāyanti etehīti janā,",
  "tika-s0101t:222_20": "abhisaṅkhārādayo.",
  "tika-s0101t:222_21": "Te etesaṃ puthū vijjantīti puthujjanā.",
  "tika-s0101t:222_22": "Abhisaṅkharaṇādi attho eva vā jana-",
  "tika-s0101t:222_23": "saddo daṭṭhabbo.",
  "tika-s0101t:222_24": "Kāmarāgabhavarāgadiṭṭhiavijjā oghā.",
  "tika-s0101t:222_25": "Rāgaggiādayo santāpā. Teyeva,",
  "tika-s0101t:222_26": "sabbepi vā kilesā pariḷāhā.",
  "tika-s0101t:222_27": "Puthu pañcasu kāmaguṇesu rattāti ettha jāyatīti jano,",
  "tika-s0101t:222_28": "rāgo gedhoti evaṃ ādiko.",
  "tika-s0101t:222_29": "Puthu jano etesanti puthujjanā,",
  "tika-s0101t:222_30": "puthūsu vā janā jātā rattāti evaṃ rāgādiattho eva vā jana-",
  "tika-s0101t:222_31": "saddo daṭṭhabbo.",
  "tika-s0101t:222_32": "Palibuddhāti sambuddhā,",
  "tika-s0101t:222_33": "upaddutā vā.",
  "tika-s0101t:222_34": "“Puthūnaṃ gaṇanapathamatītāna”ntiādinā puthū janā puthujjanāti dasseti.",
  "tika-s0101t:223_0": "Yehi guṇavisesehi nimittabhūtehi bhagavati tathāgata-",
  "tika-s0101t:223_1": "saddo pavatto,",
  "tika-s0101t:223_2": "taṃdassanatthaṃ “aṭṭhahi kāraṇehi bhagavā tathāgato”tiādimāha.",
  "tika-s0101t:223_3": "Guṇanemittakāneva hi bhagavato sabbāni nāmāni. Yathāha –",
  "tika-s0101t:224_0": "“Asaṅkhyeyyāni nāmāni, saguṇena mahesino;",
  "tika-s0101t:225_0": "Guṇena nāmamuddheyyaṃ, api nāmasahassato”ti. ;",
  "tika-s0101t:226_0": "Tathā āgatoti ettha ākāraniyamanavasena opammasampaṭipādanattho tathā- saddo.",
  "tika-s0101t:226_1": "Sāmaññajotanāya visesāvaṭṭhānato paṭipadāgamanattho āgata- saddo,",
  "tika-s0101t:226_2": "na ñāṇagamanattho “tathalakkhaṇaṃ āgato”tiādīsu viya,",
  "tika-s0101t:226_3": "nāpi kāyagamanādiattho “āgato kho mahāsamaṇo,",
  "tika-s0101t:226_4": "māgadhānaṃ giribbaja”ntiādīsu viya.",
  "tika-s0101t:226_5": "Tattha yadākāraniyamanavasena opammasampaṭipādanattho tathā- saddo,",
  "tika-s0101t:226_6": "taṃ karuṇāpadhānattā mahākaruṇāmukhena purimabuddhānaṃ āgamanapaṭipadaṃ udāharaṇavasena sāmaññato dassento",
  "tika-s0101t:226_7": "yaṃtaṃsaddānaṃ ekantasambandhabhāvato “yathā sabbaloka…pe…",
  "tika-s0101t:226_8": "āgatā”ti āha.",
  "tika-s0101t:226_9": "Taṃ pana paṭipadaṃ mahāpadānasuttādīsu sambahulaniddesena supākaṭānaṃ āsannānañca vipassīādīnaṃ channaṃ",
  "tika-s0101t:226_10": "sammāsambuddhānaṃ vasena nidassento “yathā vipassī bhagavā”tiādimāha.",
  "tika-s0101t:226_11": "Tattha yena abhinīhārenāti manussattaliṅgasampattihetusatthāradassanapabbajjāabhiññādiguṇasampattiadhikārachandānaṃ",
  "tika-s0101t:226_12": "vasena aṭṭhaṅgasamannāgatena kāyappaṇidhānamahāpaṇidhānena.",
  "tika-s0101t:226_13": "Sabbesañhi buddhānaṃ kāyappaṇidhānaṃ imināva abhinīhārena samijjhatīti.",
  "tika-s0101t:226_14": "Evaṃ mahābhinīhāravasena “tathāgato”ti padassa atthaṃ dassetvā idāni pāramīpūraṇavasena dassetuṃ “yathā vipassī bhagavā…pe…",
  "tika-s0101t:226_15": "kassapo bhagavā dānapāramiṃ pūretvā”tiādimāha.",
  "tika-s0101t:227_0": "Ettha ca suttantikānaṃ mahābodhiyānapaṭipadāya kosallajananatthaṃ pāramīsu ayaṃ vitthārakathā –",
  "tika-s0101t:227_1": "kā panetā pāramiyo?",
  "tika-s0101t:227_2": "Kenaṭṭhena pāramiyo?",
  "tika-s0101t:227_3": "Katividhā cetā?",
  "tika-s0101t:227_4": "Ko tāsaṃ kamo?",
  "tika-s0101t:227_5": "Kāni lakkhaṇarasapaccupaṭṭhānapadaṭṭhānāni?",
  "tika-s0101t:227_6": "Ko paccayo?",
  "tika-s0101t:227_7": "Ko saṃkileso?",
  "tika-s0101t:227_8": "Kiṃ vodānaṃ?",
  "tika-s0101t:227_9": "Ko paṭipakkho?",
  "tika-s0101t:227_10": "Kā paṭipatti?",
  "tika-s0101t:227_11": "Ko vibhāgo?",
  "tika-s0101t:227_12": "Ko saṅgaho?",
  "tika-s0101t:227_13": "Ko sampādanūpāyo?",
  "tika-s0101t:227_14": "Kittakena kālena sampādanaṃ?",
  "tika-s0101t:227_15": "Ko ānisaṃso?",
  "tika-s0101t:227_16": "Kiṃ cetāsaṃ phalanti?",
  "tika-s0101t:228_0": "Tatridaṃ vissajjanaṃ –",
  "tika-s0101t:228_1": "kā panetā pāramiyoti.",
  "tika-s0101t:228_2": "Taṇhāmānādīhi anupahatā karuṇūpāyakosallapariggahitā dānādayo guṇā pāramiyo.",
  "tika-s0101t:229_0": "Kenaṭṭhena pāramiyoti dānasīlādiguṇavisesayogena sattuttamatāya paramā mahāsattā bodhisattā,",
  "tika-s0101t:229_1": "tesaṃ bhāvo,",
  "tika-s0101t:229_2": "kammaṃ vā pāramī,",
  "tika-s0101t:229_3": "dānādikiriyā.",
  "tika-s0101t:229_4": "Atha vā paratīti paramo,",
  "tika-s0101t:229_5": "dānādiguṇānaṃ pūrako pālako ca bodhisatto.",
  "tika-s0101t:229_6": "Paramassa ayaṃ,",
  "tika-s0101t:229_7": "paramassa vā bhāvo,",
  "tika-s0101t:229_8": "kammaṃ vā pāramī,",
  "tika-s0101t:229_9": "dānādikiriyāva.",
  "tika-s0101t:229_10": "Atha vā paraṃ sattaṃ attani mavati bandhati guṇavisesayogena,",
  "tika-s0101t:229_11": "paraṃ vā adhikataraṃ majjati sujjhati saṃkilesamalato,",
  "tika-s0101t:229_12": "paraṃ vā seṭṭhaṃ nibbānaṃ visesena mayati gacchati,",
  "tika-s0101t:229_13": "paraṃ vā lokaṃ pamāṇabhūtena ñāṇavisesena idhalokaṃ viya munāti paricchindati,",
  "tika-s0101t:229_14": "paraṃ vā ativiya sīlādiguṇagaṇaṃ attano santāne minoti pakkhipati,",
  "tika-s0101t:229_15": "paraṃ vā attabhūtato dhammakāyato aññaṃ,",
  "tika-s0101t:229_16": "paṭipakkhaṃ vā tadanatthakaraṃ kilesacoragaṇaṃ mināti hiṃsatīti paramo,",
  "tika-s0101t:229_17": "mahāsatto.",
  "tika-s0101t:229_18": "“Paramassa aya”ntiādi vuttanayeneva yojetabbaṃ.",
  "tika-s0101t:229_19": "Pāre vā nibbāne majjati sujjhati satte ca sodheti,",
  "tika-s0101t:229_20": "tattha vā satte mavati bandhati yojeti,",
  "tika-s0101t:229_21": "taṃ vā mayati gacchati gameti ca,",
  "tika-s0101t:229_22": "munāti vā taṃ yāthāvato,",
  "tika-s0101t:229_23": "tattha vā satte minoti pakkhipati,",
  "tika-s0101t:229_24": "kilesāriṃ vā sattānaṃ tattha mināti hiṃsatīti pāramī,",
  "tika-s0101t:229_25": "mahāpuriso.",
  "tika-s0101t:229_26": "Tassa bhāvo,",
  "tika-s0101t:229_27": "kammaṃ vā pāramitā,",
  "tika-s0101t:229_28": "dānādikiriyāva.",
  "tika-s0101t:229_29": "Iminā nayena pāramīnaṃ saddattho veditabbo.",
  "tika-s0101t:230_0": "Katividhāti saṅkhepato dasavidhā, tā pana pāḷiyaṃ sarūpato āgatāyeva. Yathāha –",
  "tika-s0101t:231_0": "“Vicinanto tadā dakkhiṃ, paṭhamaṃ dānapārami”ntiādi.",
  "tika-s0101t:232_0": "Yathā cāha –",
  "tika-s0101t:233_0": "“Kati nu kho bhante buddhakārakā dhammā?",
  "tika-s0101t:233_1": "Dasa kho sāriputta buddhakārakā dhammā.",
  "tika-s0101t:233_2": "Katame dasa?",
  "tika-s0101t:233_3": "Dānaṃ kho sāriputta buddhakārako dhammo,",
  "tika-s0101t:233_4": "sīlaṃ nekkhammaṃ paññā vīriyaṃ khanti saccamadhiṭṭhānaṃ mettā upekkhā buddhakārako dhammo,",
  "tika-s0101t:233_5": "ime kho sāriputta dasa buddhakārakā dhammāti.",
  "tika-s0101t:233_6": "Idamavoca bhagavā,",
  "tika-s0101t:233_7": "idaṃ vatvāna sugato athāparaṃ etadavoca satthā –",
  "tika-s0101t:234_0": "‘Dānaṃ sīlañca nekkhammaṃ, paññā vīriyena pañcamaṃ;",
  "tika-s0101t:235_0": "Khanti saccaṃ adhiṭṭhānaṃ, mettupekkhāti te dasā’ti”.",
  "tika-s0101t:236_0": "Keci pana “chabbidhā”ti vadanti,",
  "tika-s0101t:236_1": "taṃ etāsaṃ saṅgahavasena vuttaṃ.",
  "tika-s0101t:236_2": "So pana saṅgaho parato āvibhavissati.",
  "tika-s0101t:237_0": "Ko tāsaṃ kamoti ettha kamo nāma desanākkamo,",
  "tika-s0101t:237_1": "so ca paṭhamasamādānahetuko,",
  "tika-s0101t:237_2": "samādānaṃ pavicayahetukaṃ,",
  "tika-s0101t:237_3": "iti yathā ādimhi pavicitā samādinnā ca,",
  "tika-s0101t:237_4": "tathā desitā.",
  "tika-s0101t:237_5": "Tattha ca dānaṃ sīlassa bahūpakāraṃ sukarañcāti taṃ ādimhi vuttaṃ.",
  "tika-s0101t:237_6": "Dānaṃ sīlapariggahitaṃ mahapphalaṃ hoti mahānisaṃsanti dānānantaraṃ sīlaṃ vuttaṃ.",
  "tika-s0101t:237_7": "Sīlaṃ nekkhammapariggahitaṃ,",
  "tika-s0101t:237_8": "nekkhammaṃ paññāpariggahitaṃ,",
  "tika-s0101t:237_9": "paññā vīriyapariggahitā,",
  "tika-s0101t:237_10": "vīriyaṃ khantipariggahitaṃ,",
  "tika-s0101t:237_11": "khanti saccapariggahitā,",
  "tika-s0101t:237_12": "saccaṃ adhiṭṭhānapariggahitaṃ,",
  "tika-s0101t:237_13": "adhiṭṭhānaṃ mettāpariggahitaṃ,",
  "tika-s0101t:237_14": "mettā upekkhāpariggahitā mahapphalā hoti mahānisaṃsāti mettānantaraṃ upekkhā vuttā.",
  "tika-s0101t:237_15": "Upekkhā pana karuṇāpariggahitā,",
  "tika-s0101t:237_16": "karuṇā ca upekkhāpariggahitāti veditabbā.",
  "tika-s0101t:237_17": "Kathaṃ pana mahākāruṇikā bodhisattā sattesu upekkhakā hontīti?",
  "tika-s0101t:237_18": "Upekkhitabbayuttesu kañci kālaṃ upekkhakā honti,",
  "tika-s0101t:237_19": "na pana sabbattha,",
  "tika-s0101t:237_20": "sabbadā cāti keci.",
  "tika-s0101t:237_21": "Apare pana na sattesu upekkhakā,",
  "tika-s0101t:237_22": "sattakatesu pana vippakāresu upekkhakā hontīti.",
  "tika-s0101t:238_0": "Aparo nayo –",
  "tika-s0101t:238_1": "pacurajanesupi pavattiyā sabbasattasādhāraṇattā,",
  "tika-s0101t:238_2": "appaphalattā,",
  "tika-s0101t:238_3": "sukarattā ca ādimhi dānaṃ vuttaṃ.",
  "tika-s0101t:238_4": "Sīlenadāyakapaṭiggāhakasuddhito,",
  "tika-s0101t:238_5": "parānuggahaṃ vatvā parapīḷānivattivacanato,",
  "tika-s0101t:238_6": "kiriyadhammaṃ vatvā akiriyadhammavacanato,",
  "tika-s0101t:238_7": "bhogasampattihetuṃ vatvā bhavasampattihetuvacanato ca dānassa anantaraṃ sīlaṃ vuttaṃ.",
  "tika-s0101t:238_8": "Nekkhammena sīlasampattisiddhito,",
  "tika-s0101t:238_9": "kāyavacīsucaritaṃ vatvā manosucaritavacanato,",
  "tika-s0101t:238_10": "visuddhasīlassa sukheneva jhānasamijjhanato,",
  "tika-s0101t:238_11": "kammāparādhappahānena payogasuddhiṃ vatvā kilesāparādhappahānena āsayasuddhivacanato,",
  "tika-s0101t:238_12": "vītikkamappahānena cittassa pariyuṭṭhānappahānavacanato ca sīlassa anantaraṃ nekkhammaṃ vuttaṃ.",
  "tika-s0101t:238_13": "Paññāya nekkhammassa siddhiparisuddhito,",
  "tika-s0101t:238_14": "jhānābhāve paññābhāvavacanato.",
  "tika-s0101t:238_15": "Samādhipadaṭṭhānā hi paññā,",
  "tika-s0101t:238_16": "paññāpaccupaṭṭhāno ca samādhi.",
  "tika-s0101t:238_17": "Samathanimittaṃ vatvā upekkhānimittavacanato,",
  "tika-s0101t:238_18": "parahitajjhānena parahitakaraṇūpāyakosallavacanato ca nekkhammassa anantaraṃ paññā vuttā.",
  "tika-s0101t:238_19": "Vīriyārambhena paññākiccasiddhito,",
  "tika-s0101t:238_20": "sattasuññatādhammanijjhānakkhantiṃ vatvā sattahitāya ārambhassa acchariyatāvacanato,",
  "tika-s0101t:238_21": "upekkhānimittaṃ vatvā paggahanimittavacanato,",
  "tika-s0101t:238_22": "nisammakāritaṃ vatvā uṭṭhānavacanato ca.",
  "tika-s0101t:238_23": "Nisammakārino hi uṭṭhānaṃ phalavisesamāvahatīti paññāya anantaraṃ vīriyaṃ vuttaṃ.",
  "tika-s0101t:239_0": "Vīriyena titikkhāsiddhito.",
  "tika-s0101t:239_1": "Vīriyavā hi āraddhavīriyattā sattasaṅkhārehi upanītaṃ dukkhaṃ abhibhuyya viharati vīriyassa titikkhālaṅkārabhāvato.",
  "tika-s0101t:239_2": "Vīriyavato hi titikkhā sobhati.",
  "tika-s0101t:239_3": "Paggahanimittaṃ vatvā samathanimittavacanato,",
  "tika-s0101t:239_4": "accārambhena uddhaccadosappahānavacanato.",
  "tika-s0101t:239_5": "Dhammanijjhānakkhantiyā hi uddhaccadoso pahīyati.",
  "tika-s0101t:239_6": "Vīriyavato sātaccakaraṇavacanato.",
  "tika-s0101t:239_7": "Khantibahulo hi anuddhato sātaccakārī hoti.",
  "tika-s0101t:239_8": "Appamādavato parahitakiriyārambhe paccupakārataṇhābhāvavacanato.",
  "tika-s0101t:239_9": "Yāthāvato dhammanijjhāne hi sati taṇhā na hoti.",
  "tika-s0101t:239_10": "Parahitārambhe paramepi parakatadukkhasahanabhāvavacanato ca vīriyassa anantaraṃ khanti vuttā.",
  "tika-s0101t:239_11": "Saccena khantiyā cirādhiṭṭhānato,",
  "tika-s0101t:239_12": "apakārino apakārakhantiṃ vatvā tadupakārakaraṇe avisaṃvādavacanato,",
  "tika-s0101t:239_13": "khantiyā apavādavācāvikampanena bhūtavāditāya avijahanavacanato,",
  "tika-s0101t:239_14": "sattasuññatādhammanijjhānakkhantiṃ vatvā tadupabrūhitañāṇasaccavacanato ca khantiyā anantaraṃ saccaṃ vuttaṃ.",
  "tika-s0101t:239_15": "Adhiṭṭhānena saccasiddhito.",
  "tika-s0101t:239_16": "Acalādhiṭṭhānassa hi virati sijjhati.",
  "tika-s0101t:239_17": "Avisaṃvāditaṃ vatvā tattha acalabhāvavacanato.",
  "tika-s0101t:239_18": "Saccasandho hi dānādīsu paṭiññānurūpaṃ niccalova pavattati.",
  "tika-s0101t:239_19": "Ñāṇasaccaṃ vatvā sambhāresu pavattiniṭṭhāpanavacanato.",
  "tika-s0101t:239_20": "Yathābhūtañāṇavā hi bodhisambhāresu adhitiṭṭhati,",
  "tika-s0101t:239_21": "te ca niṭṭhāpeti paṭipakkhehi akampiyabhāvatoti saccassa anantaraṃ adhiṭṭhānaṃ vuttaṃ.",
  "tika-s0101t:239_22": "Mettāya parahitakaraṇasamādānādhiṭṭhānasiddhito,",
  "tika-s0101t:239_23": "adhiṭṭhānaṃ vatvā hitūpasaṃhāravacanato.",
  "tika-s0101t:239_24": "Bodhisambhāre hi adhitiṭṭhamāno mettāvihārī hoti.",
  "tika-s0101t:239_25": "Acalādhiṭṭhānassa samādānāvikopanato,",
  "tika-s0101t:239_26": "samādānasambhavato ca adhiṭṭhānassa anantaraṃ mettā vuttā.",
  "tika-s0101t:239_27": "Upekkhāya mettāvisuddhito,",
  "tika-s0101t:239_28": "sattesu hitūpasaṃhāraṃ vatvā tadaparādhesu udāsīnatāvacanato,",
  "tika-s0101t:239_29": "mettābhāvanaṃ vatvā tannissandabhāvanāvacanato,",
  "tika-s0101t:239_30": "“hitakāmasattepi upekkhako”ti acchariyaguṇabhāvavacanato ca mettāya anantaraṃ upekkhā vuttāti evametāsaṃ kamo veditabbo.",
  "tika-s0101t:240_0": "Kāni lakkhaṇarasapaccupaṭṭhānapadaṭṭhānānīti?",
  "tika-s0101t:240_1": "Ettha avisesena tāva sabbāpi pāramiyo parānuggahalakkhaṇā,",
  "tika-s0101t:240_2": "paresaṃ upakārakaraṇarasā,",
  "tika-s0101t:240_3": "avikampanarasā vā,",
  "tika-s0101t:240_4": "hitesitāpaccupaṭṭhānā,",
  "tika-s0101t:240_5": "buddhattapaccupaṭṭhānā vā,",
  "tika-s0101t:240_6": "mahākaruṇāpadaṭṭhānā,",
  "tika-s0101t:240_7": "karuṇūpāyakosallapadaṭṭhānā vā.",
  "tika-s0101t:241_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramitā.",
  "tika-s0101t:241_1": "Karuṇūpāyakosallapariggahitaṃ kāyavacīsucaritaṃ atthato akattabbavirati,",
  "tika-s0101t:241_2": "kattabbakaraṇacetanādayo ca sīlapāramitā.",
  "tika-s0101t:241_3": "Karuṇūpāyakosallapariggahito ādīnavadassanapubbaṅgamo kāmabhavehi nikkhamanacittuppādo nekkhammapāramitā.",
  "tika-s0101t:241_4": "Karuṇūpāyakosallapariggahito dhammānaṃ sāmaññavisesalakkhaṇāvabodho paññāpāramitā.",
  "tika-s0101t:241_5": "Karuṇūpāyakosallapariggahito kāyacittehi parahitārambho vīriyapāramitā.",
  "tika-s0101t:241_6": "Karuṇūpāyakosallapariggahitaṃ sattasaṅkhārāparādhasahanaṃ adosappadhāno tadākārappavatto cittuppādo khantipāramitā.",
  "tika-s0101t:241_7": "Karuṇūpāyakosallapariggahitaṃ viraticetanādibhedaṃ avisaṃvādanaṃ saccapāramitā.",
  "tika-s0101t:241_8": "Karuṇūpāyakosallapariggahitaṃ acalasamādānādhiṭṭhānaṃ tadākārappavatto cittuppādo adhiṭṭhānapāramitā.",
  "tika-s0101t:241_9": "Karuṇūpāyakosallapariggahito lokassa hitūpasaṃhāro atthato abyāpādo mettāpāramitā.",
  "tika-s0101t:241_10": "Karuṇūpāyakosallapariggahitā anunayapaṭighaviddhaṃsinī iṭṭhāniṭṭhesu sattasaṅkhāresu samappavatti upekkhāpāramitā.",
  "tika-s0101t:242_0": "Tasmā pariccāgalakkhaṇaṃ dānaṃ,",
  "tika-s0101t:242_1": "deyyadhamme lobhaviddhaṃsanarasaṃ,",
  "tika-s0101t:242_2": "anāsattipaccupaṭṭhānaṃ,",
  "tika-s0101t:242_3": "bhavavibhavasampattipaccupaṭṭhānaṃ vā,",
  "tika-s0101t:242_4": "pariccajitabbavatthupadaṭṭhānaṃ.",
  "tika-s0101t:242_5": "Sīlanalakkhaṇaṃ sīlaṃ,",
  "tika-s0101t:242_6": "samādhānalakkhaṇaṃ,",
  "tika-s0101t:242_7": "patiṭṭhānalakkhaṇañcāti vuttaṃ hoti.",
  "tika-s0101t:242_8": "Dussīlyaviddhaṃsanarasaṃ,",
  "tika-s0101t:242_9": "anavajjarasaṃ vā,",
  "tika-s0101t:242_10": "soceyyapaccupaṭṭhānaṃ,",
  "tika-s0101t:242_11": "hirottappapadaṭṭhānaṃ.",
  "tika-s0101t:242_12": "Kāmato bhavato ca nikkhamanalakkhaṇaṃ nekkhammaṃ,",
  "tika-s0101t:242_13": "tadādīnavavibhāvanarasaṃ,",
  "tika-s0101t:242_14": "tato eva vimukhabhāvapaccupaṭṭhānaṃ,",
  "tika-s0101t:242_15": "saṃvegapadaṭṭhānaṃ.",
  "tika-s0101t:242_16": "Yathāsabhāvapaṭivedhalakkhaṇā paññā,",
  "tika-s0101t:242_17": "akkhalitapaṭivedhalakkhaṇā vā kusalissāsakhittausupaṭivedho viya,",
  "tika-s0101t:242_18": "visayobhāsanarasā padīpo viya,",
  "tika-s0101t:242_19": "asammohapaccupaṭṭhānā araññagatasudesako viya,",
  "tika-s0101t:242_20": "samādhipadaṭṭhānā,",
  "tika-s0101t:242_21": "catusaccapadaṭṭhānā vā.",
  "tika-s0101t:242_22": "Ussāhalakkhaṇaṃ vīriyaṃ,",
  "tika-s0101t:242_23": "upatthambhanarasaṃ,",
  "tika-s0101t:242_24": "asaṃsīdanapaccupaṭṭhānaṃ,",
  "tika-s0101t:242_25": "vīriyārambhavatthu padaṭṭhānaṃ,",
  "tika-s0101t:242_26": "saṃvegapadaṭṭhānaṃ vā.",
  "tika-s0101t:242_27": "Khamanalakkhaṇā khanti,",
  "tika-s0101t:242_28": "iṭṭhāniṭṭhasahanarasā,",
  "tika-s0101t:242_29": "adhivāsanapaccupaṭṭhānā,",
  "tika-s0101t:242_30": "avirodhapaccupaṭṭhānā vā,",
  "tika-s0101t:242_31": "yathābhūtadassanapadaṭṭhānā.",
  "tika-s0101t:242_32": "Avisaṃvādanalakkhaṇaṃ saccaṃ,",
  "tika-s0101t:242_33": "yāthāvavibhāvanarasaṃ [yathāsabhāvavibhāvanarasaṃ ],",
  "tika-s0101t:242_34": "sādhutāpaccupaṭṭhānaṃ,",
  "tika-s0101t:242_35": "soraccapadaṭṭhānaṃ.",
  "tika-s0101t:242_36": "Bodhisambhāresu adhiṭṭhānalakkhaṇaṃ adhiṭṭhānaṃ,",
  "tika-s0101t:242_37": "tesaṃ paṭipakkhābhibhavanarasaṃ,",
  "tika-s0101t:242_38": "tattha acalatāpaccupaṭṭhānaṃ,",
  "tika-s0101t:242_39": "bodhisambhārapadaṭṭhānaṃ.",
  "tika-s0101t:242_40": "Hitākārappavattilakkhaṇā mettā,",
  "tika-s0101t:242_41": "hitūpasaṃhārarasā,",
  "tika-s0101t:242_42": "āghātavinayanarasā vā,",
  "tika-s0101t:242_43": "sommabhāvapaccupaṭṭhānā,",
  "tika-s0101t:242_44": "sattānaṃ manāpabhāvadassanapadaṭṭhānā.",
  "tika-s0101t:242_45": "Majjhattākārappavattilakkhaṇā upekkhā,",
  "tika-s0101t:242_46": "samabhāvadassanarasā,",
  "tika-s0101t:242_47": "paṭighānunayavūpasamapaccupaṭṭhānā,",
  "tika-s0101t:242_48": "kammassakatāpaccavekkhaṇapadaṭṭhānā.",
  "tika-s0101t:242_49": "Ettha ca karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena vattabbā,",
  "tika-s0101t:242_50": "yato tāni pāramīsaṅkhyaṃ labhantīti.",
  "tika-s0101t:243_0": "Ko paccayoti abhinīhāro paccayo.",
  "tika-s0101t:243_1": "Yo hi ayaṃ “manussattaṃ liṅgasampattī”tiādi aṭṭhadhammasamodhānasampādito “tiṇṇo tāreyyaṃ,",
  "tika-s0101t:243_2": "mutto moceyyaṃ,",
  "tika-s0101t:243_3": "buddho bodheyyaṃ,",
  "tika-s0101t:243_4": "suddho sodheyyaṃ,",
  "tika-s0101t:243_5": "danto dameyyaṃ,",
  "tika-s0101t:243_6": "santo sameyyaṃ,",
  "tika-s0101t:243_7": "assattho assāseyyaṃ,",
  "tika-s0101t:243_8": "parinibbuto parinibbāpeyya”ntiādinā pavatto abhinīhāro,",
  "tika-s0101t:243_9": "so avisesena sabbapāramīnaṃ paccayo.",
  "tika-s0101t:243_10": "Tappavattiyā hi uddhaṃ pāramīnaṃ pavicayupaṭṭhānasamādānādhiṭṭhānanipphattiyo mahāpurisānaṃ sambhavanti.",
  "tika-s0101t:244_0": "Yathā ca abhinīhāro,",
  "tika-s0101t:244_1": "evaṃ mahākaruṇā,",
  "tika-s0101t:244_2": "upāyakosallañca.",
  "tika-s0101t:244_3": "Tattha upāyakosallaṃ nāma dānādīnaṃ bodhisambhārabhāvassa nimittabhūtā paññā,",
  "tika-s0101t:244_4": "yāhi karuṇūpāyakosallatāhi mahāpurisānaṃ attasukhanirapekkhatā,",
  "tika-s0101t:244_5": "nirantaraṃ parahitakaraṇapasutatā,",
  "tika-s0101t:244_6": "sudukkarehipi mahābodhisattacaritehi visādābhāvo,",
  "tika-s0101t:244_7": "pasādasambuddhidassanasavanānussaraṇāvatthāsupi sattānaṃ hitasukhapaṭilābhahetubhāvo ca sampajjati.",
  "tika-s0101t:244_8": "Tathā hi paññāya buddhabhāvasiddhi,",
  "tika-s0101t:244_9": "karuṇāya buddhakammasiddhi.",
  "tika-s0101t:244_10": "Paññāya sayaṃ tarati,",
  "tika-s0101t:244_11": "karuṇāya pare tāreti.",
  "tika-s0101t:244_12": "Paññāya paradukkhaṃ parijānāti,",
  "tika-s0101t:244_13": "karuṇāya paradukkhapaṭikāraṃ ārabhati.",
  "tika-s0101t:244_14": "Paññāya ca dukkhe nibbindati,",
  "tika-s0101t:244_15": "karuṇāya dukkhaṃ sampaṭicchati.",
  "tika-s0101t:244_16": "Tathā paññāya parinibbānābhimukho hoti,",
  "tika-s0101t:244_17": "karuṇāya taṃ na pāpuṇāti.",
  "tika-s0101t:244_18": "Tathā karuṇāya saṃsārābhimukho hoti,",
  "tika-s0101t:244_19": "paññāya tatra nābhiramati.",
  "tika-s0101t:244_20": "Paññāya ca sabbattha virajjati,",
  "tika-s0101t:244_21": "karuṇānugatattā na ca na sabbesaṃ anuggahāya pavatto,",
  "tika-s0101t:244_22": "karuṇāya sabbepi anukampati,",
  "tika-s0101t:244_23": "paññānugatattā na ca na sabbattha virattacitto.",
  "tika-s0101t:244_24": "Paññāya ca ahaṃkāramamaṃkārābhāvo,",
  "tika-s0101t:244_25": "karuṇāya ālasiyadīnatābhāvo.",
  "tika-s0101t:244_26": "Tathā paññākaruṇāhi yathākkamaṃ attaparanāthatā,",
  "tika-s0101t:244_27": "dhīravīrabhāvo,",
  "tika-s0101t:244_28": "anattantapaaparantapatā,",
  "tika-s0101t:244_29": "attahitaparahitanipphatti,",
  "tika-s0101t:244_30": "nibbhayābhiṃsanakabhāvo,",
  "tika-s0101t:244_31": "dhammādhipatilokādhipatitā,",
  "tika-s0101t:244_32": "kataññupubbakāribhāvo,",
  "tika-s0101t:244_33": "mohataṇhāvigamo,",
  "tika-s0101t:244_34": "vijjācaraṇasiddhi,",
  "tika-s0101t:244_35": "balavesārajjanipphattīti sabbassāpi pāramitāphalassa visesena upāyabhāvato paññākaruṇā pāramīnaṃ paccayo.",
  "tika-s0101t:244_36": "Idañca dvayaṃ pāramīnaṃ viya paṇidhānassāpi paccayo.",
  "tika-s0101t:245_0": "Tathā ussāhaummaṅgaavatthānahitacariyā ca pāramīnaṃ paccayoti veditabbā,",
  "tika-s0101t:245_1": "yā buddhabhāvassa uppattiṭṭhānatāya “buddhabhūmiyo”ti pavuccanti. Yathāha –",
  "tika-s0101t:246_0": "“Kati pana bhante buddhabhūmiyo?",
  "tika-s0101t:246_1": "Catasso kho sāriputta buddhabhūmiyo.",
  "tika-s0101t:246_2": "Katamā catasso?",
  "tika-s0101t:246_3": "Ussāho ca hoti vīriyaṃ,",
  "tika-s0101t:246_4": "umaṅgo ca hoti paññābhāvanā,",
  "tika-s0101t:246_5": "avatthānañca hoti adhiṭṭhānaṃ,",
  "tika-s0101t:246_6": "mettābhāvanā ca hoti hitacariyā.",
  "tika-s0101t:246_7": "Imā kho sāriputta catasso buddhabhūmiyo”ti.",
  "tika-s0101t:247_0": "Tathā nekkhammapavivekaalobhādosāmohanissaraṇappabhedā cha ajjhāsayā. Vuttañhetaṃ –",
  "tika-s0101t:248_0": "“Nekkhammajjhāsayā ca bodhisattā kāme dosadassāvino,",
  "tika-s0101t:248_1": "paviveka…pe…",
  "tika-s0101t:248_2": "saṅgaṇikāya,",
  "tika-s0101t:248_3": "alobha…pe… lobhe, adosa…pe… dose, amoha…pe… mohe,",
  "tika-s0101t:248_4": "nissaraṇajjhāsayā ca bodhisattā sabbabhavesu dosadassāvino”ti.",
  "tika-s0101t:249_0": "Tasmā ete bodhisattānaṃ cha ajjhāsayā dānādīnaṃ paccayāti veditabbā.",
  "tika-s0101t:249_1": "Na hi lobhādīsu ādīnavadassanena,",
  "tika-s0101t:249_2": "alobhādiadhikabhāvena ca vinā dānādipāramiyo sambhavanti.",
  "tika-s0101t:249_3": "Alobhādīnañhi adhikabhāvena pariccāgādininnacittatā alobhajjhāsayāditāti.",
  "tika-s0101t:249_4": "Yathā cete,",
  "tika-s0101t:249_5": "evaṃ dānajjhāsayatādayopi. Yathāha –",
  "tika-s0101t:250_0": "“Kati pana bhante bodhāya carantānaṃ bodhisattānaṃ ajjhāsayā?",
  "tika-s0101t:250_1": "Dasa kho sāriputta bodhāya carantānaṃ bodhisattānaṃ ajjhāsayā.",
  "tika-s0101t:250_2": "Katame dasa?",
  "tika-s0101t:250_3": "Dānajjhāsayā sāriputta bodhisattā macchere dosadassāvino, sīla…pe…",
  "tika-s0101t:250_4": "upekkhajjhāsayā sāriputta bodhisattā sukhadukkhesu dosadassāvino”ti.",
  "tika-s0101t:251_0": "Etesu hi maccheraasaṃvarakāmavicikicchākosajjaakkhantivisaṃvādaanadhiṭṭhānabyāpāda-",
  "tika-s0101t:251_1": "sukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṃ nibbattiyā kāraṇanti.",
  "tika-s0101t:251_2": "Tathā apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayo.",
  "tika-s0101t:252_0": "Tatthāyaṃ paccavekkhaṇāvidhi –",
  "tika-s0101t:252_1": "khettavatthuhiraññasuvaṇṇagomahiṃsadāsidāsaputtadārādipariggahabyāsattacittānaṃ sattānaṃ khettādīnaṃ vatthukāmabhāvena bahupatthanīyabhāvato,",
  "tika-s0101t:252_2": "rājacorādisādhāraṇabhāvato,",
  "tika-s0101t:252_3": "vivādādhiṭṭhānato,",
  "tika-s0101t:252_4": "sapattakaraṇato,",
  "tika-s0101t:252_5": "nissārato,",
  "tika-s0101t:252_6": "paṭilābhaparipālanesu paraviheṭhanahetuto,",
  "tika-s0101t:252_7": "vināsanimittañca sokādianekavihitabyasanāvahato,",
  "tika-s0101t:252_8": "tadāsattinidānañca maccheramalapariyuṭṭhitacittānaṃ apāyūpapattisambhavatoti evaṃ vividhavipulānatthāvahā ete atthā nāma,",
  "tika-s0101t:252_9": "tesaṃ pariccāgoyeveko sotthibhāvoti pariccāge appamādo karaṇīyo.",
  "tika-s0101t:253_0": "Apica “yācako yācamāno attano guyhassa ācikkhanato mayhaṃ vissāsiko”ti ca “pahāya gamanīyaṃ attano santakaṃ",
  "tika-s0101t:253_1": "gahetvā paralokaṃ yāhīti mayhaṃ upadesako”ti ca “āditte viya agāre maraṇagginā āditte loke tato mayhaṃ",
  "tika-s0101t:253_2": "santakassa apavāhakasahāyo”ti ca “apavāhitassa cassa nijjhāyanikkhepaṭṭhānabhūto”ti ca “dānasaṅkhāte",
  "tika-s0101t:253_3": "kalyāṇakammasmiṃ sahāyabhāvato,",
  "tika-s0101t:253_4": "sabbasampattīnaṃ aggabhūtāya paramadullabhāya buddhabhūmiyā sampattihetubhāvato ca paramo kalyāṇamitto”ti ca paccavekkhitabbaṃ.",
  "tika-s0101t:254_0": "Tathā “uḷāre kammani anenāhaṃ sambhāvito,",
  "tika-s0101t:254_1": "tasmā sā sambhāvanā avitathā kātabbā”ti ca “ekantabheditāya jīvitassa ayācitenapi mayā dātabbaṃ,",
  "tika-s0101t:254_2": "pageva yācitenā”ti ca “uḷārajjhāsayehi gavesitvāpi dātabbo,",
  "tika-s0101t:254_3": "sayamevāgato mama puññenā”ti ca “yācakassa dānāpadesena mayhamevāyamanuggaho”ti ca “ahaṃ viya ayaṃ sabbopi",
  "tika-s0101t:254_4": "loko mayā anuggahetabbo”ti ca “asati yācake kathaṃ mayhaṃ dānapāramī pūreyyā”ti ca “yācakānamevatthāya",
  "tika-s0101t:254_5": "mayā sabbo pariggahetabbo”ti ca “ayācitvā mama santakaṃ yācakā sayameva kadā gaṇheyyu”nti ca “kathamahaṃ",
  "tika-s0101t:254_6": "yācakānaṃ piyo cassaṃ manāpo”ti ca “kathaṃ vā te mayhaṃ piyā cassu manāpā”ti ca “kathaṃ vāhaṃ dadamāno,",
  "tika-s0101t:254_7": "datvāpi ca attamano assaṃ pamudito pītisomanassajāto”ti ca “kathaṃ vā me yācakā bhaveyyuṃ,",
  "tika-s0101t:254_8": "uḷāro ca dānajjhāsayo”ti ca “kathaṃ vāhamayācitoyeva yācakānaṃ hadayamaññāya dadeyya”nti ca “sati dhane",
  "tika-s0101t:254_9": "yācake ca apariccāgo mahatī mayhaṃ vañcanā”ti ca “kathaṃ vāhaṃ attano aṅgāni jīvitaṃ vāpi yācakānaṃ pariccajeyya”nti",
  "tika-s0101t:254_10": "ca paccavekkhitabbaṃ.",
  "tika-s0101t:255_0": "Apica “attho nāmāyaṃ nirapekkhaṃ dāyakaṃ anugacchati yathā taṃ nirapekkhaṃ khepakaṃ kiṭako”ti atthe nirapekkhatāya cittaṃ uppādetabbaṃ.",
  "tika-s0101t:255_1": "Yācamāno pana yadi piyapuggalo hoti,",
  "tika-s0101t:255_2": "“piyo maṃ yācatī”ti somanassaṃ uppādetabbaṃ.",
  "tika-s0101t:255_3": "Atha udāsīnapuggalo hoti,",
  "tika-s0101t:255_4": "“ayaṃ maṃ yācamāno addhā iminā pariccāgena mitto hotī”ti somanassaṃ uppādetabbaṃ.",
  "tika-s0101t:255_5": "Dadantopi hi yācakānaṃ piyo hotīti.",
  "tika-s0101t:255_6": "Atha pana verīpuggalo yācati,",
  "tika-s0101t:255_7": "“paccatthiko maṃ yācati,",
  "tika-s0101t:255_8": "ayaṃ maṃ yācamāno addhā iminā pariccāgena verīpi piyo mitto hotī”ti visesato somanassaṃ uppādetabbaṃ.",
  "tika-s0101t:255_9": "Evaṃ piyapuggale viya majjhattaverīpuggalesupi mettāpubbaṅgamaṃ karuṇaṃ upaṭṭhapetvāva dātabbaṃ.",
  "tika-s0101t:256_0": "Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṃ,",
  "tika-s0101t:256_1": "tena bodhisattapaṭiññena iti paṭisañcikkhitabbaṃ “nanu tayā sappurisa sambodhāya abhinīhāraṃ karontena",
  "tika-s0101t:256_2": "sabbasattānaṃ upakāratthāya ayaṃ kāyo nissaṭṭho,",
  "tika-s0101t:256_3": "tappariccāgamayañca puññaṃ,",
  "tika-s0101t:256_4": "tattha nāma te bāhirepi vatthusmiṃ atisaṅgappavatti hatthisinānasadisī hoti,",
  "tika-s0101t:256_5": "tasmā tayā na katthaci saṅgo uppādetabbo.",
  "tika-s0101t:256_6": "Seyyathāpi nāma mahato bhesajjarukkhassa tiṭṭhato mūlaṃ mūlatthikā haranti,",
  "tika-s0101t:256_7": "papaṭikaṃ, tacaṃ, khandhaṃ, viṭapaṃ, sāraṃ, sākhaṃ, palāsaṃ, pupphaṃ,",
  "tika-s0101t:256_8": "phalaṃ phalatthikā haranti,",
  "tika-s0101t:256_9": "na tassa rukkhassa ‘mayhaṃ santakaṃ ete harantī”ti vitakkasamudācāro hoti,",
  "tika-s0101t:256_10": "evameva sabbalokahitāya ussukkamāpajjantena mayā mahādukkhe akataññuke niccāsucimhi kāye paresaṃ upakārāya",
  "tika-s0101t:256_11": "viniyujjamāne aṇumattopi micchāvitakko na uppādetabbo,",
  "tika-s0101t:256_12": "ko vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu,",
  "tika-s0101t:256_13": "kevalaṃ pana sammohavijambhitametaṃ,",
  "tika-s0101t:256_14": "yadidaṃ ‘etaṃ mama,",
  "tika-s0101t:256_15": "esohamasmi,",
  "tika-s0101t:256_16": "eso me attā’ti abhiniveso.",
  "tika-s0101t:256_17": "Tasmā bāhiresu viya ajjhattikesupi karacaraṇanayanādīsu,",
  "tika-s0101t:256_18": "maṃsādīsu ca anapekkhena hutvā ‘taṃtadatthikā harantū’ti nissaṭṭhacittena bhavitabba”nti.",
  "tika-s0101t:256_19": "Evaṃ paṭisañcikkhato cassa bodhāya pahitattassa kāyajīvitesu nirapekkhassa appakasireneva kāyavacīmanokammāni suvisuddhāni honti.",
  "tika-s0101t:256_20": "So visuddhakāyavacīmanokammanto visuddhājīvo ñāyapaṭipattiyaṃ ṭhito,",
  "tika-s0101t:256_21": "āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0101t:256_22": "abhayadānasaddhammadānehi ca sabbasatte anuggaṇhituṃ samattho hotīti.",
  "tika-s0101t:256_23": "Ayaṃ tāva dānapāramiyaṃ paccavekkhaṇānayo.",
  "tika-s0101t:257_0": "Sīlapāramiyaṃ pana evaṃ paccavekkhitabbaṃ –",
  "tika-s0101t:257_1": "idañhi sīlaṃ nāma gaṅgodakādīhi visodhetuṃ asakkuṇeyyassa dosamalassa vikkhālanajalaṃ,",
  "tika-s0101t:257_2": "haricandanādīhi vinetuṃ asakkuṇeyyarāgādipariḷāhavinayanaṃ,",
  "tika-s0101t:257_3": "hāramakuṭakuṇḍalādīhi pacurajanālaṅkārehi asādhāraṇo sādhūnaṃ alaṅkāraviseso,",
  "tika-s0101t:257_4": "sabbadisāvāyanato akittimo,",
  "tika-s0101t:257_5": "sabbakālānurūpo ca surabhigandho,",
  "tika-s0101t:257_6": "khattiyamahāsālādīhi devatāhi ca vandanīyādibhāvāvahanato paramo vasīkaraṇamanto,",
  "tika-s0101t:257_7": "cātumahārājikādi devalokārohanasopānapanti,",
  "tika-s0101t:257_8": "jhānābhiññānaṃ adhigamupāyo,",
  "tika-s0101t:257_9": "nibbānamahānagarassa sampāpakamaggo,",
  "tika-s0101t:257_10": "sāvakabodhipaccekabodhisammāsambodhīnaṃ patiṭṭhānabhūmi,",
  "tika-s0101t:257_11": "yaṃ yaṃ vā panicchitaṃ patthitaṃ,",
  "tika-s0101t:257_12": "tassa tassa samijjhanūpāyabhāvato cintāmaṇikapparukkhādike ca atiseti.",
  "tika-s0101t:257_13": "Vuttañhetaṃ bhagavatā “ijjhati bhikkhave sīlavato cetopaṇidhi visuddhattā”ti.",
  "tika-s0101t:257_14": "Aparampi vuttaṃ “ākaṅkheyya ce bhikkhave bhikkhu sabrahmacārīnaṃ piyo ca assaṃ manāpo ca garu ca bhāvanīyo cāti,",
  "tika-s0101t:257_15": "sīlesvevassa paripūrakārī”tiādi,",
  "tika-s0101t:257_16": "tathā “avippaṭisāratthāni kho ānanda kusalāni sīlānī”ti,",
  "tika-s0101t:257_17": "“pañcime gahapatayo ānisaṃsā sīlavato sīlasampadāyā”ti suttānañca vasena sīlassa guṇā paccavekkhitabbā,",
  "tika-s0101t:257_18": "tathā aggikkhandhopamasuttādīnaṃ vasena sīlavirahe ādīnavā.",
  "tika-s0101t:258_0": "Pītisomanassanimittato,",
  "tika-s0101t:258_1": "attānuvādaparānuvādadaṇḍaduggatibhayābhāvato,",
  "tika-s0101t:258_2": "viññūhi pāsaṃsabhāvato,",
  "tika-s0101t:258_3": "avippaṭisārahetuto,",
  "tika-s0101t:258_4": "sotthiṭṭhānato,",
  "tika-s0101t:258_5": "abhijanasāpateyyādhipateyyāyurūpaṭṭhānabandhumittasampattīnaṃ atisayanato ca sīlaṃ paccavekkhitabbaṃ.",
  "tika-s0101t:258_6": "Sīlavato hi attano sīlasampadāhetu mahantaṃ pītisomanassaṃ uppajjati “kataṃ vata mayā kusalaṃ,",
  "tika-s0101t:258_7": "kataṃ kalyāṇaṃ,",
  "tika-s0101t:258_8": "kataṃ bhīruttāṇa”nti.",
  "tika-s0101t:258_9": "Tathā sīlavato attā na upavadati,",
  "tika-s0101t:258_10": "na pare viññū,",
  "tika-s0101t:258_11": "daṇḍaduggatibhayānaṃ sambhavoyeva natthi,",
  "tika-s0101t:258_12": "“sīlavā purisapuggalo kalyāṇadhammo”ti viññūnaṃ pāsaṃso hoti.",
  "tika-s0101t:258_13": "Tathā sīlavato yvāyaṃ “kataṃ vata mayā pāpaṃ,",
  "tika-s0101t:258_14": "kataṃ luddaṃ,",
  "tika-s0101t:258_15": "kataṃ kibbisa”nti dussīlassa vippaṭisāro uppajjati,",
  "tika-s0101t:258_16": "so na hoti.",
  "tika-s0101t:258_17": "Sīlañca nāmetaṃ appamādādhiṭṭhānato,",
  "tika-s0101t:258_18": "bhogabyasanādiparihāramukhena mahato atthassa sādhanato,",
  "tika-s0101t:258_19": "maṅgalabhāvato ca paramaṃ sotthiṭṭhānaṃ,",
  "tika-s0101t:258_20": "nihīnajaccopi sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā,",
  "tika-s0101t:258_21": "“taṃ kiṃ maññasi mahārāja,",
  "tika-s0101t:258_22": "idha te assa puriso dāso kammakaro”tiādi vacanañcettha sādhakaṃ.",
  "tika-s0101t:258_23": "Corādīhi asādhāraṇato,",
  "tika-s0101t:258_24": "paralokānugamanato,",
  "tika-s0101t:258_25": "mahapphalabhāvato,",
  "tika-s0101t:258_26": "samathādiguṇādhiṭṭhānato ca bāhiradhanaṃ atiseti sīlaṃ,",
  "tika-s0101t:258_27": "paramassa cittissariyassa adhiṭṭhānabhāvato khattiyādīnaṃ issariyaṃ atiseti sīlaṃ.",
  "tika-s0101t:258_28": "Sīlanimittañhi taṃtaṃsattanikāyesu sattānaṃ issariyaṃ vassasatadīghappamāṇato jīvitato ekāhampi sīlavato jīvitassa visiṭṭhatāvacanato,",
  "tika-s0101t:258_29": "sati ca jīvite sikkhānikkhepassa maraṇatāvacanato sīlaṃ jīvitato visiṭṭhataraṃ.",
  "tika-s0101t:258_30": "Verīnampi manuññabhāvāvahanato,",
  "tika-s0101t:258_31": "jarārogavipattīhi anabhibhavanīyato ca rūpasampattiṃ atiseti sīlaṃ.",
  "tika-s0101t:258_32": "Pāsādahammiyādiṭṭhānavisese,",
  "tika-s0101t:258_33": "rājayuvarājasenāpatiādiṭṭhānavisese ca atiseti sīlaṃ sukhavisesādhiṭṭhānabhāvato.",
  "tika-s0101t:258_34": "Sabhāvasiniddhe santikāvacarepi bandhujane mittajane ca atiseti ekantahitasampādanato,",
  "tika-s0101t:258_35": "paralokānugamanato ca.",
  "tika-s0101t:258_36": "“Na taṃ mātā pitā kayirā”tiādi vacanañcettha sādhakaṃ.",
  "tika-s0101t:258_37": "Tathā hatthiassarathādibhedehi,",
  "tika-s0101t:258_38": "mantāgadasotthānappayogehi ca durārakkhaṃ attānaṃ ārakkhabhāvena sīlameva visiṭṭhataraṃ attādhīnato,",
  "tika-s0101t:258_39": "aparādhīnato,",
  "tika-s0101t:258_40": "mahāvisayato ca.",
  "tika-s0101t:258_41": "Tenevāha “dhammo have rakkhati dhammacāri”ntiādi.",
  "tika-s0101t:258_42": "Evamanekaguṇasamannāgataṃ sīlanti paccavekkhantassa aparipuṇṇā ceva sīlasampadā pāripūriṃ gacchati aparisuddhā ca pārisuddhiṃ.",
  "tika-s0101t:259_0": "Sace panassa dīgharattaṃ paricayena sīlapaṭipakkhā dhammā dosādayo antarantarā uppajjeyyuṃ,",
  "tika-s0101t:259_1": "tena bodhisattapaṭiññena evaṃ paṭisañcikkhitabbaṃ “nanu tayā sambodhāya paṇidhānaṃ kataṃ,",
  "tika-s0101t:259_2": "sīlavikalena ca na sakkā lokiyāpi sampattiyo pāpuṇituṃ,",
  "tika-s0101t:259_3": "pageva lokuttarā,",
  "tika-s0101t:259_4": "sabbasampattīnaṃ pana aggabhūtāya sammāsambodhiyā adhiṭṭhānabhūtena sīlena paramukkaṃsagatena bhavitabbaṃ.",
  "tika-s0101t:259_5": "Tasmā ‘kikīva aṇḍa’ntiādinā vuttanayena sammā sīlaṃ parirakkhantena suṭṭhu tayā pesalena bhavitabbaṃ.",
  "tika-s0101t:259_6": "Api ca tayā dhammadesanāya yānattaye sattānaṃ avatāraṇaparipācanāni kātabbāni,",
  "tika-s0101t:259_7": "sīlavikalassa ca vacanaṃ na paccetabbaṃ hoti asappāyāhāravicārassa viya vejjassa tikicchanaṃ,",
  "tika-s0101t:259_8": "tasmā kathāhaṃ saddheyyo hutvā sattānaṃ avatāraṇaparipācanāni kareyya”nti sabhāvaparisuddhasīlena bhavitabbaṃ.",
  "tika-s0101t:259_9": "Kiñca “jhānādiguṇavisesayogena me sattānaṃ upakārakaraṇasamatthatā,",
  "tika-s0101t:259_10": "paññāpāramīādiparipūraṇañca,",
  "tika-s0101t:259_11": "jhānādayo ca guṇā sīlapārisuddhiṃ vinā na sambhavantī”ti sammadeva sīlaṃ parisodhetabbaṃ.",
  "tika-s0101t:260_0": "Tathā “sambādho gharāvāso rajopatho”tiādinā gharāvāse “aṭṭhikaṅkalūpamā kāmā”tiādinā,",
  "tika-s0101t:260_1": "“mātāpi puttena vivadatī”tiādinā ca kāmesu “seyyathāpi puriso iṇaṃ ādāya kammante payojeyyā”tiādinā kāmacchandādīsu",
  "tika-s0101t:260_2": "ādīnavadassanapubbaṅgamā vuttavipariyāyena “abbhokāso pabbajjā”tiādinā pabbajjādīsu ānisaṃsapaṭisaṅkhāvasena",
  "tika-s0101t:260_3": "nekkhammapāramiyaṃ paccavekkhaṇā veditabbā.",
  "tika-s0101t:260_4": "Ayamettha saṅkhepattho,",
  "tika-s0101t:260_5": "vitthāro pana dukkhakkhandha vīmaṃsasuttādi vasena dukkhakkhandhaāsivisopamasuttādivasena veditabbo.",
  "tika-s0101t:261_0": "Tathā “paññāya vinā dānādayo dhammā na visujjhanti,",
  "tika-s0101t:261_1": "yathāsakaṃ byāpārasamatthā ca na hontī”ti paññāguṇā manasi kātabbā.",
  "tika-s0101t:261_2": "Yatheva hi jīvitena vinā sarīrayantaṃ na sobhati,",
  "tika-s0101t:261_3": "na ca attano kiriyāsu paṭipattisamatthaṃ hoti,",
  "tika-s0101t:261_4": "yathā ca cakkhādīni indriyāni viññāṇena vinā yathāsakaṃ visayesu kiccaṃ kātuṃ nappahonti,",
  "tika-s0101t:261_5": "evaṃ saddhādīni indriyāni paññāya vinā sakiccapaṭipattiyaṃ asamatthānīti pariccāgādipaṭipattiyaṃ paññā padhānakāraṇaṃ.",
  "tika-s0101t:261_6": "Ummīlitapaññācakkhukā hi mahāsattā attano aṅgapaccaṅgānipi datvā anattukkaṃsakā,",
  "tika-s0101t:261_7": "aparavambhakā ca honti,",
  "tika-s0101t:261_8": "bhesajjarukkhā viya vikapparahitā kālattayepi somanassajātā.",
  "tika-s0101t:261_9": "Paññāvasena upāyakosallayogato pariccāgo parahitappavattiyā dānapāramibhāvaṃ upeti.",
  "tika-s0101t:261_10": "Attatthañhi dānaṃ vuḍḍhisadisaṃ hoti.",
  "tika-s0101t:262_0": "Tathā paññāya abhāvena taṇhādisaṃkilesāviyogato sīlassa visuddhiyeva na sambhavati,",
  "tika-s0101t:262_1": "kuto sabbaññuguṇādhiṭṭhānabhāvo.",
  "tika-s0101t:262_2": "Paññavā eva ca gharāvāse kāmaguṇesu saṃsāre ca ādīnavaṃ,",
  "tika-s0101t:262_3": "pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā jhānasamāpattiyo nibbattetvā nibbānaninno,",
  "tika-s0101t:262_4": "pare ca tattha patiṭṭhapetīti.",
  "tika-s0101t:263_0": "Vīriyañca paññārahitaṃ yadicchitamatthaṃ na sādheti durārambhabhāvato.",
  "tika-s0101t:263_1": "Varameva hi anārambho durārambhato,",
  "tika-s0101t:263_2": "paññāsahitena pana vīriyena na kiñci duradhigamaṃ upāyapaṭipattito.",
  "tika-s0101t:263_3": "Tathā paññavā eva parāpakārādiadhivāsakajātiyo hoti,",
  "tika-s0101t:263_4": "na duppañño.",
  "tika-s0101t:263_5": "Paññāvirahitassa ca parehi upanītā apakārā khantiyā paṭipakkhameva anubrūhenti,",
  "tika-s0101t:263_6": "paññavato pana te khantisampattiyā paribrūhanavasena assā thirabhāvāya saṃvattanti.",
  "tika-s0101t:263_7": "Paññavā eva tīṇi saccāni tesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti.",
  "tika-s0101t:263_8": "Tathā paññābalena attānaṃ upatthambhetvā dhitisampadāya sabbapāramīsu acalasamādānādhiṭṭhāno hoti,",
  "tika-s0101t:263_9": "paññavā eva ca piyamajjhattaverīvibhāgaṃ akatvā sabbattha hitūpasaṃhārakusalo hoti.",
  "tika-s0101t:263_10": "Tathā paññāvasena lābhādilokadhammasannipāte nibbikāratāya majjhatto hoti.",
  "tika-s0101t:263_11": "Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā.",
  "tika-s0101t:264_0": "Apica paññāya vinā na dassanasampatti,",
  "tika-s0101t:264_1": "antarena ca diṭṭhisampadaṃ na sīlasampadā,",
  "tika-s0101t:264_2": "sīladiṭṭhisampadārahitassa na samādhisampadā,",
  "tika-s0101t:264_3": "asamāhitena ca na sakkā attahitamattampi sādhetuṃ,",
  "tika-s0101t:264_4": "pageva ukkaṃsagataṃ parahitanti parahitāya paṭipannena “nanu tayā sakkaccaṃ paññāpārisuddhiyaṃ āyogo karaṇīyo”ti bodhisattena attā ovaditabbo.",
  "tika-s0101t:264_5": "Paññānubhāvena hi mahāsatto caturadhiṭṭhānādhiṭṭhito catūhi saṅgahavatthūhi lokaṃ anuggaṇhanto satte niyyānikamagge avatāreti,",
  "tika-s0101t:264_6": "indriyāni ca nesaṃ paripāceti.",
  "tika-s0101t:264_7": "Tathā paññābalena khandhāyatanādīsu pavicayabahulo pavattinivattiyo yāthāvato parijānanto dānādayo guṇe",
  "tika-s0101t:264_8": "visesanibbedhabhāgiyabhāvaṃ nayanto bodhisattasikkhāya paripūrakārī hotīti evamādinā anekākāravokāre",
  "tika-s0101t:264_9": "paññāguṇe vavatthapetvā paññāpāramī anubrūhetabbā.",
  "tika-s0101t:265_0": "Tathā dissamānapārānipi lokiyāni kammāni nihīnavīriyena pāpuṇituṃ asakkuṇeyyāni,",
  "tika-s0101t:265_1": "agaṇitakhedena pana āraddhavīriyena duradhigamaṃ nāma natthi.",
  "tika-s0101t:265_2": "Nihīnavīriyo hi “saṃsāramahoghato sabbasatte santāressāmī”ti ārabhitumeva na sakkuṇoti.",
  "tika-s0101t:265_3": "Majjhimo ārabhitvā antarāvosānamāpajjati.",
  "tika-s0101t:265_4": "Ukkaṭṭhavīriyo pana attasukhanirapekkho ārambhapāraṃ adhigacchatīti vīriyasampatti paccavekkhitabbā.",
  "tika-s0101t:265_5": "Apica “yassa attanoyeva saṃsārapaṅkato samuddharaṇatthamārambho,",
  "tika-s0101t:265_6": "tassāpi vīriyassa sithilabhāvena manorathānaṃ matthakappatti na sakkā sambhāvetuṃ,",
  "tika-s0101t:265_7": "pageva sadevakassa lokassa samuddharaṇatthaṃ katābhinīhārenā”ti ca “rāgādīnaṃ dosagaṇānaṃ mattamahāgajānaṃ viya dunnivārayabhāvato,",
  "tika-s0101t:265_8": "tannidānānañca kammasamādānānaṃ ukkhittāsikavadhakasadisabhāvato,",
  "tika-s0101t:265_9": "tannimittānañca duggatīnaṃ sabbadā vivaṭamukhabhāvato,",
  "tika-s0101t:265_10": "tattha niyojakānañca pāpamittānaṃ sadā sannihitabhāvato,",
  "tika-s0101t:265_11": "tadovādakāritāya ca bālassa puthujjanabhāvassa sati sambhave yuttaṃ sayameva saṃsāradukkhato nissaritu”nti",
  "tika-s0101t:265_12": "ca “micchāvitakkā vīriyānubhāvena dūrī bhavantī”ti ca “yadi pana sambodhi attādhīnena vīriyena sakkā",
  "tika-s0101t:265_13": "samadhigantuṃ,",
  "tika-s0101t:265_14": "kimettha dukkara”nti ca evamādinā nayena vīriyassa guṇāpaccavekkhitabbā.",
  "tika-s0101t:266_0": "Tathā “khanti nāmāyaṃ niravasesaguṇapaṭipakkhassa kodhassa vidhamanato guṇasampādane sādhūnamappaṭihatamāyudhaṃ,",
  "tika-s0101t:266_1": "parābhibhavane samatthānaṃ alaṅkāro,",
  "tika-s0101t:266_2": "samaṇabrāhmaṇānaṃ balasampadā,",
  "tika-s0101t:266_3": "kodhaggivinayanī udakadhārā,",
  "tika-s0101t:266_4": "kalyāṇassa kittisaddassa sañjātideso,",
  "tika-s0101t:266_5": "pāpapuggalānaṃ vacīvisavūpasamakaro mantāgado,",
  "tika-s0101t:266_6": "saṃvare ṭhitānaṃ paramā dhīrapakati,",
  "tika-s0101t:266_7": "gambhīrāsayatāya sāgaro,",
  "tika-s0101t:266_8": "dosamahāsāgarassa velā,",
  "tika-s0101t:266_9": "apāyadvārassa pidhānakavāṭaṃ,",
  "tika-s0101t:266_10": "devabrahmalokānaṃ ārohaṇasopānaṃ,",
  "tika-s0101t:266_11": "sabbaguṇānaṃ adhivāsanabhūmi,",
  "tika-s0101t:266_12": "uttamā kāyavacīmanovisuddhī”ti manasi kātabbaṃ.",
  "tika-s0101t:266_13": "Api ca “ete sattā khantisampattiyā abhāvato idha ceva tapanti,",
  "tika-s0101t:266_14": "paraloke ca tapanīyadhammānuyogato”ti ca “yadipi parāpakāranimittaṃ dukkhaṃ uppajjati,",
  "tika-s0101t:266_15": "tassa pana dukkhassa khettabhūto attabhāvo,",
  "tika-s0101t:266_16": "bījabhūtañca kammaṃ mayāva abhisaṅkhata”nti ca “tassa dukkhassa āṇaṇyakāraṇameta”nti ca “apakārake asati",
  "tika-s0101t:266_17": "kathaṃ mayhaṃ khantisampadā sambhavatī”ti ca “yadipāyaṃ etarahi apakārako,",
  "tika-s0101t:266_18": "ayaṃ nāma pubbe anena mayhaṃ upakāro kato”ti ca “apakāro eva vā khantinimittatāya upakāro”ti ca “sabbepime sattā mayhaṃ puttasadisā,",
  "tika-s0101t:266_19": "puttakatāparādhesu ca ko kujjhissatī”ti ca “yena kodhabhūtāvesena ayaṃ mayhaṃ aparajjhati,",
  "tika-s0101t:266_20": "so kodhabhūtāveso mayā vinetabbo”ti ca “yena apakārena idaṃ mayhaṃ dukkhaṃ uppannaṃ,",
  "tika-s0101t:266_21": "tassa ahampi nimitta”nti ca “yehi dhammehi aparādho kato,",
  "tika-s0101t:266_22": "yattha ca kato,",
  "tika-s0101t:266_23": "sabbepi te tasmiṃyeva khaṇe niruddhā,",
  "tika-s0101t:266_24": "kassidāni kena kodho kātabbo”ti ca “anattatāya sabbadhammānaṃ ko kassa aparajjhatī”ti ca paccavekkhantena khantisampadā brūhetabbā.",
  "tika-s0101t:267_0": "Yadi panassa dīgharattaṃ paricayena parāpakāranimittako kodho cittaṃ pariyādāya tiṭṭheyya,",
  "tika-s0101t:267_1": "iti paṭisañcikkhitabbaṃ “khanti nāmesā parāpakārassa paṭipakkhapaṭipattīnaṃ paccupakārakāraṇa”nti ca",
  "tika-s0101t:267_2": "“apakāro ca mayhaṃ dukkhuppādanena dukkhupanisāya saddhāya,",
  "tika-s0101t:267_3": "sabbaloke anabhiratisaññāya ca paccayo”ti ca “indriyapakatiresā,",
  "tika-s0101t:267_4": "yadidaṃ iṭṭhāniṭṭhavisayasamāyogo,",
  "tika-s0101t:267_5": "tattha aniṭṭhavisayasamāyogo mayhaṃ na siyāti taṃ kutettha labbhā”ti ca “kodhavasiko satto kodhena ummatto vikkhittacitto,",
  "tika-s0101t:267_6": "tattha kiṃ paccapakārenā”ti ca “sabbe pime sattā sammāsambuddhena orasaputtā viya paripālitā,",
  "tika-s0101t:267_7": "tasmā na tattha mayā cittakopopi kātabbo”ti ca “aparādhake ca sati guṇe guṇavati mayā na kopo kātabbo”ti",
  "tika-s0101t:267_8": "ca “asati guṇe visesena karuṇāyitabbo”ti ca “kopena ca mayhaṃ guṇayasā nihīyantī”ti ca “kujjhanena mayhaṃ",
  "tika-s0101t:267_9": "dubbaṇṇadukkhaseyyādayo sapattakantā āgacchantī”ti ca “kodho ca nāmāyaṃ sabbāhitakārako sabbahitavināsako",
  "tika-s0101t:267_10": "balavā paccatthiko”ti ca “sati ca khantiyā na koci paccatthiko”ti ca “aparādhakena aparādhanimittaṃ yaṃ",
  "tika-s0101t:267_11": "āyatiṃ laddhabbaṃ dukkhaṃ,",
  "tika-s0101t:267_12": "sati ca khantiyā mayhaṃ tadabhāvo”ti ca “cintanena kujjhantena ca mayā paccatthikoyeva anuvattito hotī”ti",
  "tika-s0101t:267_13": "ca “kodhe ca mayā khantiyā abhibhūte tassa dāsabhūto paccatthiko sammadeva abhibhūto hotī”ti ca “kodhanimittaṃ",
  "tika-s0101t:267_14": "khantiguṇapariccāgo mayhaṃ na yutto”ti ca “sati ca kodhe guṇavirodhini (guṇavirodhapaccanīdhamme cariyā.  aṭṭha.",
  "tika-s0101t:267_15": "pakiṇṇakakathāyaṃ) kiṃ me sīlādidhammā pāripūriṃ gaccheyyuṃ,",
  "tika-s0101t:267_16": "asati ca tesu kathāhaṃ sattānaṃ upakārabahulo paṭiññānurūpaṃ uttamaṃ sampattiṃ pāpuṇissāmī”ti ca “khantiyā",
  "tika-s0101t:267_17": "ca sati bahiddhā vikkhepābhāvato samāhitassa sabbe saṅkhārā aniccato dukkhato sabbe dhammā anattato nibbānañca",
  "tika-s0101t:267_18": "asaṅkhatāmatasantapaṇītādibhāvato nijjhānaṃ khamanti ‘buddhadhammā ca acinteyyāparimeyyapabhāvā’ti”,",
  "tika-s0101t:267_19": "tato ca “anulomiyaṃ khantiyaṃ ṭhito ‘kevalā ime ca attattaniyabhāvarahitā dhammamattā yathāsakaṃ paccayehi uppajjanti vayanti,",
  "tika-s0101t:267_20": "na kutoci āgacchanti,",
  "tika-s0101t:267_21": "na kuhiñci gacchanti,",
  "tika-s0101t:267_22": "na ca katthaci patiṭṭhitā,",
  "tika-s0101t:267_23": "na cettha koci kassaci byāpāro’ti ahaṃkāramamaṃkārānadhiṭṭhānatā nijjhānaṃ khamati,",
  "tika-s0101t:267_24": "yena bodhisatto bodhiyā niyato anāvattidhammo hotī”ti evamādinā khantipāramiyaṃ paccavekkhaṇā veditabbā.",
  "tika-s0101t:268_0": "Tathā “saccena vinā sīlādīnaṃ asambhavato,",
  "tika-s0101t:268_1": "paṭiññānurūpaṃ paṭipattiyā abhāvato ca saccadhammātikkame ca sabbapāpadhammānaṃ samosaraṇato,",
  "tika-s0101t:268_2": "asaccasandhassa appaccayikabhāvato,",
  "tika-s0101t:268_3": "āyatiñca anādeyyavacanatāvahanato,",
  "tika-s0101t:268_4": "sampannasaccassa ca sabbaguṇādhiṭṭhānabhāvato,",
  "tika-s0101t:268_5": "saccādhiṭṭhānena sabbabodhisambhārānaṃ pārisuddhipāripūrisamanvāyato,",
  "tika-s0101t:268_6": "sabhāvadhammāvisaṃvādanena sabbabodhisambhārakiccakaraṇato,",
  "tika-s0101t:268_7": "bodhisattapaṭipattiyā ca parinipphattito”tiādinā saccapāramiyā sampattiyo paccavekkhitabbā.",
  "tika-s0101t:269_0": "Tathā “dānādīsu daḷhasamādānaṃ,",
  "tika-s0101t:269_1": "tampaṭipakkhasannipāte ca nesaṃ acalāvatthānaṃ,",
  "tika-s0101t:269_2": "tattha ca thirabhāvaṃ vinā na dānādisambhārā sambodhinimittā sambhavantī”tiādinā adhiṭṭhāne guṇā paccavekkhitabbā.",
  "tika-s0101t:270_0": "Tathā “attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo pāpuṇituṃ,",
  "tika-s0101t:270_1": "pageva sabbasatte nibbānasampattiyaṃ patiṭṭhāpetukāmenā”ti ca “pacchā sabbasattānaṃ lokuttarasampattiṃ",
  "tika-s0101t:270_2": "ākaṅkhantena idāni lokiyasampattiṃ ākaṅkhā yuttarūpā”ti ca “idāni āsayamattena paresaṃ hitasukhūpasaṃhāraṃ",
  "tika-s0101t:270_3": "kātuṃ asakkonto kadā payogena taṃ sādhessāmī”ti ca “idāni mayā hitasukhūpasaṃhārena saṃvaddhitā pacchā",
  "tika-s0101t:270_4": "dhammasaṃvibhāgasahāyā mayhaṃ bhavissantī”ti ca “etehi vinā na mayhaṃ bodhisambhārā sambhavanti,",
  "tika-s0101t:270_5": "tasmā sabbabuddhaguṇavibhūtinipphattikāraṇattā mayhaṃ ete paramaṃ puññakkhettaṃ anuttaraṃ kusalāyatanaṃ",
  "tika-s0101t:270_6": "uttamaṃ gāravaṭṭhāna”nti ca “savisesaṃ sattesu sabbesu hitajjhāsayatā paccupaṭṭhapetabbā,",
  "tika-s0101t:270_7": "kiñca karuṇādhiṭṭhānatopi sabbasattesu mettā anubrūhetabbā.",
  "tika-s0101t:270_8": "Vimariyādīkatena hi cetasā sattesu hitasukhūpasaṃhāraniratassa tesaṃ ahitadukkhāpanayanakāmatā balavatī uppajjati daḷhamūlā,",
  "tika-s0101t:270_9": "karuṇā ca sabbesaṃ buddhakārakadhammānamādi caraṇaṃ patiṭṭhā mūlaṃ mukhaṃ pamukha”nti evamādinā mettāya guṇā paccavekkhitabbā.",
  "tika-s0101t:271_0": "Tathā “upekkhāya abhāve sattehi katā vippakārā cittassa vikāraṃ uppādeyyuṃ,",
  "tika-s0101t:271_1": "sati ca cittavikāre dānādisambhārānaṃ sambhavoyeva natthī”ti ca “mettāsinehena sinehite citte upekkhāya",
  "tika-s0101t:271_2": "vinā sambhārānaṃ pārisuddhi na hotī”ti ca “anupekkhako sambhāresu puññasambhāraṃ tabbipākañca sattahitatthaṃ",
  "tika-s0101t:271_3": "pariṇāmetuṃ na sakkotī”ti ca “upekkhāya abhāve deyyapaṭiggāhakesu vibhāgaṃ akatvā pariccajituṃ na sakkotī”ti",
  "tika-s0101t:271_4": "ca “upekkhārahitena jīvitaparikkhārānaṃ jīvitassa ca antarāyaṃ amanasikaritvā saṃvaravisodhanaṃ kātuṃ",
  "tika-s0101t:271_5": "na sakkā”ti ca “upekkhāvasena aratiratisahasseva nekkhammabalasiddhito,",
  "tika-s0101t:271_6": "upapattito ikkhanavaseneva sabbasambhārakiccanipphattito,",
  "tika-s0101t:271_7": "accāraddhassa vīriyassa anupekkhane padhānakiccākaraṇato,",
  "tika-s0101t:271_8": "upekkhatoyeva titikkhānijjhānasambhavato,",
  "tika-s0101t:271_9": "upekkhāvasena sattasaṅkhārānaṃ avisaṃvādanato,",
  "tika-s0101t:271_10": "lokadhammānaṃ ajjhupekkhanena samādinnadhammesu acalādhiṭṭhānasiddhito,",
  "tika-s0101t:271_11": "parāpakārādīsu anābhogavaseneva mettāvihāranipphattitoti sabbabodhisambhārānaṃ samādānādhiṭṭhānapāripūrinipphattiyo",
  "tika-s0101t:271_12": "upekkhānubhāvena sampajjantī”ti evaṃ ādinā nayena upekkhāpāramī paccavekkhitabbā.",
  "tika-s0101t:271_13": "Evaṃ apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayoti veditabbā.",
  "tika-s0101t:272_0": "Tathā saparikkhārā pañcadasa caraṇadhammā pañca ca abhiññāyo.",
  "tika-s0101t:272_1": "Tattha caraṇadhammā nāma sīlasaṃvaro,",
  "tika-s0101t:272_2": "indriyesu guttadvāratā,",
  "tika-s0101t:272_3": "bhojane mattaññutā,",
  "tika-s0101t:272_4": "jāgariyānuyogo,",
  "tika-s0101t:272_5": "satta saddhammā,",
  "tika-s0101t:272_6": "cattāri jhānāni ca.",
  "tika-s0101t:272_7": "Tesu sīlādīnaṃ catunnaṃ terasapi dhutadhammā,",
  "tika-s0101t:272_8": "appicchatādayo ca parikkhāro.",
  "tika-s0101t:272_9": "Saddhammesu saddhāya buddhadhammasaṅghasīlacāgadevatūpasamānussati-",
  "tika-s0101t:272_10": "lūkhapuggalaparivajjanasiniddhapuggalasevanapasādanīya-",
  "tika-s0101t:272_11": "dhammapaccavekkhaṇatadadhimuttatā parikkhāro,",
  "tika-s0101t:272_12": "hirottappānaṃ akusalādīnavapaccavekkhaṇaapāyādīnavapaccavekkhaṇakusaladhammupatthambhana-",
  "tika-s0101t:272_13": "bhāvapaccavekkhaṇahirottappa rahitapuggalaparivajjanahirottappasampannapuggalasevanatadadhimuttatā,",
  "tika-s0101t:272_14": "bāhusaccassa pubbayogaparipucchakabhāvasaddhammābhiyogaanavajjavijjāṭṭhānādi-",
  "tika-s0101t:272_15": "paricayaparipakkindriyatākilesadūrībhāvaappassutaparivajjanabahussutasevanatadadhimuttatā,",
  "tika-s0101t:272_16": "vīriyassa apāyabhayapaccavekkhaṇagamanavīthipaccavekkhaṇadhammamahattapaccavekkhaṇa-",
  "tika-s0101t:272_17": "thinamiddhavinodanakusītapuggalaparivajjanaāraddhavīriyapuggala-",
  "tika-s0101t:272_18": "sevanasammappadhānapaccavekkhaṇatadadhimuttatā,",
  "tika-s0101t:272_19": "satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā,",
  "tika-s0101t:272_20": "paññāya paripucchakabhāvavatthuvisadakiriyāindriyasamattapaṭipādanaduppañña-",
  "tika-s0101t:272_21": "puggalaparivajjanapaññavantapuggalasevanagambhīrañāṇacariyapacca-",
  "tika-s0101t:272_22": "vekkhaṇatadadhimuttatā,",
  "tika-s0101t:272_23": "catunnaṃ jhānānaṃ sīlādicatukkaṃ aṭṭhatiṃsāya ārammaṇesu pubbabhāgabhāvanā,",
  "tika-s0101t:272_24": "āvajjanādivasībhāvakaraṇañca parikkhāro.",
  "tika-s0101t:272_25": "Tattha sīlādīhi payogasuddhiyā sattānaṃ abhayadāne,",
  "tika-s0101t:272_26": "āsayasuddhiyā āmisadāne,",
  "tika-s0101t:272_27": "ubhayasuddhiyā ca dhammadāne samattho hotītiādinā caraṇādīnaṃ dānādisambhārānaṃ paccayabhāvo yathārahaṃ niddhāretabbo,",
  "tika-s0101t:272_28": "ativitthārabhayena na niddhārayimha.",
  "tika-s0101t:272_29": "Evaṃ sampatticakkādayopi dānādīnaṃ paccayoti veditabbā.",
  "tika-s0101t:273_0": "Ko saṃkilesoti avisesena taṇhādīhi parāmaṭṭhabhāvo pāramīnaṃ saṃkileso,",
  "tika-s0101t:273_1": "visesena deyyapaṭiggāhakavikappā dānapāramiyā saṃkileso,",
  "tika-s0101t:273_2": "sattakālavikappā sīlapāramiyā,",
  "tika-s0101t:273_3": "kāmabhavatadupasamesu abhiratianabhirativikappā nekkhammapāramiyā,",
  "tika-s0101t:273_4": "“ahaṃ mamā”ti vikappā paññāpāramiyā,",
  "tika-s0101t:273_5": "līnuddhaccavikappā vīriyapāramiyā,",
  "tika-s0101t:273_6": "attaparavikappā khantipāramiyā,",
  "tika-s0101t:273_7": "adiṭṭhādīsu diṭṭhādivikappā saccapāramiyā,",
  "tika-s0101t:273_8": "bodhisambhāratabbipakkhesu dosaguṇavikappā adhiṭṭhānapāramiyā,",
  "tika-s0101t:273_9": "hitāhitavikappā mettāpāramiyā,",
  "tika-s0101t:273_10": "iṭṭhāniṭṭhavikappā upekkhāpāramiyā saṃkilesoti veditabbo.",
  "tika-s0101t:274_0": "Kiṃ vodānanti taṇhādīhi anupaghāto,",
  "tika-s0101t:274_1": "yathāvuttavikappaviraho ca etāsaṃ vodānanti veditabbaṃ.",
  "tika-s0101t:274_2": "Anupahatā hi taṇhāmānadiṭṭhikodhūpanāhamakkhapalāsaissāmacchariyamāyāsāṭheyyathambhasārambha-",
  "tika-s0101t:274_3": "madapamādādīhi kilesehi deyyapaṭiggāhakavikappādirahitā ca dānādipāramiyo parisuddhā pabhassarā bhavantīti.",
  "tika-s0101t:275_0": "Ko paṭipakkhoti avisesena sabbepi kilesā sabbepi akusalā dhammā etāsaṃ paṭipakkho,",
  "tika-s0101t:275_1": "visesena pana pubbe vuttā maccherādayoti veditabbā.",
  "tika-s0101t:275_2": "Apica deyyapaṭiggāhakadānaphalesu alobhādosāmohaguṇayogato lobhadosamohapaṭipakkhaṃ dānaṃ,",
  "tika-s0101t:275_3": "kāyādidosavaṅkāpagamanato lobhādipaṭipakkhaṃ sīlaṃ,",
  "tika-s0101t:275_4": "kāmasukhaparūpaghātaattakilamathaparivajjanato dosattayapaṭipakkhaṃ nekkhammaṃ,",
  "tika-s0101t:275_5": "lobhādīnaṃ andhīkaraṇato,",
  "tika-s0101t:275_6": "ñāṇassa ca anandhīkaraṇato lobhādipaṭipakkhā paññā,",
  "tika-s0101t:275_7": "alīnānuddhatañāyārambhavasena lobhādipaṭipakkhaṃ vīriyaṃ,",
  "tika-s0101t:275_8": "iṭṭhāniṭṭhasuññatānaṃ khamanato lobhādipaṭipakkhā khanti,",
  "tika-s0101t:275_9": "satipi paresaṃ upakāre apakāre ca yathābhūtappavattiyā lobhādipaṭipakkhaṃ saccaṃ,",
  "tika-s0101t:275_10": "lokadhamme abhibhuyya yathāsamādinnesu sambhāresu acalanato lobhādipaṭipakkhaṃ adhiṭṭhānaṃ,",
  "tika-s0101t:275_11": "nīvaraṇavivekato lobhādipaṭipakkhā mettā,",
  "tika-s0101t:275_12": "iṭṭhāniṭṭhesu anunayapaṭighaviddhaṃsanato,",
  "tika-s0101t:275_13": "samappavattito ca lobhādipaṭipakkhā upekkhāti daṭṭhabbaṃ.",
  "tika-s0101t:276_0": "Kā paṭipattīti sukhūpakaraṇasarīrajīvitapariccāgena bhayāpanūdanena dhammopadesena ca bahudhā sattānaṃ anuggahakaraṇaṃ dāne paṭipatti.",
  "tika-s0101t:276_1": "Tatthāyaṃ vitthāranayo –",
  "tika-s0101t:276_2": "“imināhaṃ dānena sattānaṃ āyuvaṇṇasukhabalapaṭibhānādisampattiṃ ramaṇīyaṃ aggaphalasampattiṃ nipphādeyya”nti annadānaṃ deti,",
  "tika-s0101t:276_3": "tathā sattānaṃ kammakilesapipāsavūpasamāya pānaṃ deti,",
  "tika-s0101t:276_4": "tathā suvaṇṇavaṇṇatāya,",
  "tika-s0101t:276_5": "hirottappālaṅkārassa ca nipphattiyā vatthāni deti,",
  "tika-s0101t:276_6": "tathā iddhividhassa ceva nibbānasukhassa ca nipphattiyā yānaṃ deti,",
  "tika-s0101t:276_7": "tathā sīlagandhanipphattiyā gandhaṃ,",
  "tika-s0101t:276_8": "buddhaguṇasobhānipphattiyā mālāvilepanaṃ,",
  "tika-s0101t:276_9": "bodhimaṇḍāsananipphattiyā āsanaṃ,",
  "tika-s0101t:276_10": "tathāgataseyyānipphattiyā seyyaṃ,",
  "tika-s0101t:276_11": "saraṇabhāvanipphattiyā āvasathaṃ,",
  "tika-s0101t:276_12": "pañcacakkhupaṭilābhāya padīpeyyaṃ deti.",
  "tika-s0101t:276_13": "Byāmappabhānipphattiyā rūpadānaṃ,",
  "tika-s0101t:276_14": "brahmassaranipphattiyā saddadānaṃ,",
  "tika-s0101t:276_15": "sabbalokassa piyabhāvāya rasadānaṃ,",
  "tika-s0101t:276_16": "buddhasukhumālabhāvāya phoṭṭhabbadānaṃ,",
  "tika-s0101t:276_17": "ajarāmaraṇabhāvāya bhesajjadānaṃ,",
  "tika-s0101t:276_18": "kilesadāsabyavimocanatthaṃ dāsānaṃ bhujissatādānaṃ,",
  "tika-s0101t:276_19": "saddhammābhiratiyā anavajjakhiḍḍāratihetudānaṃ,",
  "tika-s0101t:276_20": "sabbepi satte ariyāya jātiyā attano puttabhāvūpanayanāya puttadānaṃ,",
  "tika-s0101t:276_21": "sakalassa lokassa patibhāvūpagamanāya dāradānaṃ,",
  "tika-s0101t:276_22": "subhalakkhaṇasampattiyā suvaṇṇamaṇimuttāpavāḷādidānaṃ,",
  "tika-s0101t:276_23": "anubyañjanasampattiyā nānāvidhavibhūsanadānaṃ,",
  "tika-s0101t:276_24": "saddhammakosādhigamāya vittakosadānaṃ,",
  "tika-s0101t:276_25": "dhammarājabhāvāya rajjadānaṃ,",
  "tika-s0101t:276_26": "jhānādisampattiyā ārāmuyyānādivanadānaṃ,",
  "tika-s0101t:276_27": "cakkaṅkitehi pādehi bodhimaṇḍūpasaṅkamanāya caraṇadānaṃ,",
  "tika-s0101t:276_28": "caturoghanittharaṇāya sattānaṃ saddhammahatthadānatthaṃ hatthadānaṃ,",
  "tika-s0101t:276_29": "saddhindriyādipaṭilābhāya kaṇṇanāsādidānaṃ,",
  "tika-s0101t:276_30": "samantacakkhupaṭilābhāya cakkhudānaṃ,",
  "tika-s0101t:276_31": "“dassanasavanānussaraṇapāricariyādīsu sabbakālaṃ sabbasattānaṃ hitasukhāvaho,",
  "tika-s0101t:276_32": "sabbalokena ca upajīvitabbo me kāyo bhaveyyā”ti maṃsalohitādidānaṃ,",
  "tika-s0101t:276_33": "“sabbalokuttamo bhaveyya”nti uttamaṅgadānaṃ deti.",
  "tika-s0101t:277_0": "Evaṃ dadanto ca na anesanāya deti,",
  "tika-s0101t:277_1": "na paropaghātena,",
  "tika-s0101t:277_2": "na bhayena,",
  "tika-s0101t:277_3": "na lajjāya,",
  "tika-s0101t:277_4": "na dakkhiṇeyyarosanena,",
  "tika-s0101t:277_5": "na paṇīte sati lūkhaṃ,",
  "tika-s0101t:277_6": "na attukkaṃsanena,",
  "tika-s0101t:277_7": "na paravambhanena,",
  "tika-s0101t:277_8": "na phalābhikaṅkhāya,",
  "tika-s0101t:277_9": "na yācakajigucchāya,",
  "tika-s0101t:277_10": "na acittīkārena deti,",
  "tika-s0101t:277_11": "atha kho sakkaccaṃ deti,",
  "tika-s0101t:277_12": "sahatthena deti,",
  "tika-s0101t:277_13": "kālena deti,",
  "tika-s0101t:277_14": "cittiṃ katvā deti,",
  "tika-s0101t:277_15": "avibhāgena deti,",
  "tika-s0101t:277_16": "tīsu kālesu somanassito deti.",
  "tika-s0101t:277_17": "Tatoyeva datvā na pacchānutāpī hoti,",
  "tika-s0101t:277_18": "na paṭiggāhakavasena mānāvamānaṃ karoti,",
  "tika-s0101t:277_19": "paṭiggāhakānaṃ piyasamudācāro hoti vadaññū yācayogo saparivāradāyī.",
  "tika-s0101t:277_20": "Tañca dānasampattiṃ sakalalokahitasukhāya pariṇāmeti,",
  "tika-s0101t:277_21": "attano ca akuppāya vimuttiyā,",
  "tika-s0101t:277_22": "aparikkhayassa chandassa,",
  "tika-s0101t:277_23": "aparikkhayassa vīriyassa,",
  "tika-s0101t:277_24": "aparikkhayassa samādhānassa,",
  "tika-s0101t:277_25": "aparikkhayassa ñāṇassa,",
  "tika-s0101t:277_26": "aparikkhayāya sammāsambodhiyā pariṇāmeti.",
  "tika-s0101t:277_27": "Imañca dānapāramiṃ paṭipajjantena mahāsattena jīvite,",
  "tika-s0101t:277_28": "bhogesu ca aniccasaññā paccupaṭṭhapetabbā,",
  "tika-s0101t:277_29": "sattesu ca mahākaruṇā.",
  "tika-s0101t:277_30": "Evañhi bhoge gahetabbasāraṃ gaṇhanto ādittasmā viya agārasmā sabbaṃ sāpateyyaṃ,",
  "tika-s0101t:277_31": "attānañca bahi nīharanto na kiñci seseti,",
  "tika-s0101t:277_32": "niravasesato nissajjatiyeva.",
  "tika-s0101t:277_33": "Ayaṃ tāva dānapāramiyā paṭipattikkamo.",
  "tika-s0101t:278_0": "Sīlapāramiyā pana yasmā sabbaññusīlālaṅkārehi satte alaṅkaritukāmena attanoyeva tāva sīlaṃ visodhetabbaṃ,",
  "tika-s0101t:278_1": "tasmā sattesu tathā dayāpannacittena bhavitabbaṃ,",
  "tika-s0101t:278_2": "yathā supinantenapi na āghāto uppajjeyya.",
  "tika-s0101t:278_3": "Parūpakāraniratatāya parasantako alagaddo viya na parāmasitabbo.",
  "tika-s0101t:278_4": "Abrahmacariyatopi ārācārī,",
  "tika-s0101t:278_5": "sattavidhamethuna saṃyogavirato,",
  "tika-s0101t:278_6": "pageva paradāragamanato.",
  "tika-s0101t:278_7": "Saccaṃ hitaṃ piyaṃ parimitameva ca kālena dhammiṃ kathaṃ bhāsitā hoti,",
  "tika-s0101t:278_8": "anabhijjhālu abyāpanno aviparītadassano sammāsambuddhe niviṭṭhasaddho niviṭṭhapemo.",
  "tika-s0101t:278_9": "Iti caturāpāyavaṭṭadukkhapathehi akusalakammapathehi,",
  "tika-s0101t:278_10": "akusaladhammehi ca oramitvā saggamokkhapathesu kusalakammapathesu patiṭṭhitassa suddhāsayapayogatāya",
  "tika-s0101t:278_11": "yathābhipatthitā sattānaṃ hitasukhūpasañhitā manorathā sīghaṃ abhinipphajjanti.",
  "tika-s0101t:279_0": "Tattha hiṃsānivattiyā sabbasattānaṃ abhayadānaṃ deti,",
  "tika-s0101t:279_1": "appakasireneva mettābhāvanaṃ sampādeti,",
  "tika-s0101t:279_2": "ekādasa mettānisaṃse adhigacchati,",
  "tika-s0101t:279_3": "appābādho hoti appātaṅko dīghāyuko sukhabahulo,",
  "tika-s0101t:279_4": "lakkhaṇavisese pāpuṇāti,",
  "tika-s0101t:279_5": "dosavāsanañca samucchindati.",
  "tika-s0101t:279_6": "Tathā adinnādānanivattiyā corādiasādhāraṇe uḷāre bhoge adhigacchati,",
  "tika-s0101t:279_7": "anāsaṅkanīyo piyo manāpo vissasanīyo,",
  "tika-s0101t:279_8": "vibhavasampattīsu alaggacitto pariccāgasīlo,",
  "tika-s0101t:279_9": "lobhavāsanañca samucchindati.",
  "tika-s0101t:279_10": "Abrahmacariyanivattiyā alobho hoti santakāyacitto,",
  "tika-s0101t:279_11": "sattānaṃ piyo hoti manāpo aparisaṅkanīyo,",
  "tika-s0101t:279_12": "kalyāṇo cassa kittisaddo abbhuggacchati,",
  "tika-s0101t:279_13": "alaggacitto hoti mātugāmesu aluddhāsayo,",
  "tika-s0101t:279_14": "nekkhammabahulo,",
  "tika-s0101t:279_15": "lakkhaṇavisese adhigacchati,",
  "tika-s0101t:279_16": "lobhavāsanañca samucchindati.",
  "tika-s0101t:280_0": "Musāvādanivattiyā sattānaṃ pamāṇabhūto hoti paccayiko theto ādeyyavacano devatānaṃ piyo manāpo surabhigandhamukho ārakkhiyakāyavacīsamācāro,",
  "tika-s0101t:280_1": "lakkhaṇavisese ca adhigacchati,",
  "tika-s0101t:280_2": "kilesavāsanañca samucchindati.",
  "tika-s0101t:280_3": "Pesuññanivattiyā parūpakkamehi abhejjakāyo hoti abhejjaparivāro,",
  "tika-s0101t:280_4": "saddhamme ca abhijjanakasaddho,",
  "tika-s0101t:280_5": "daḷhamitto bhavantaraparicitānampi sattānaṃ ekantapiyo,",
  "tika-s0101t:280_6": "asaṃkilesabahulo.",
  "tika-s0101t:280_7": "Pharusavācānivattiyā sattānaṃ piyo hoti manāpo sukhasīlo madhuravacano sambhāvanīyo,",
  "tika-s0101t:280_8": "aṭṭhaṅgasamannāgato cassa saro nibbattati.",
  "tika-s0101t:280_9": "Samphappalāpanivattiyā ca sattānaṃ piyo hoti manāpo garubhāvanīyo ca ādeyyavacano ca parimitālāpo,",
  "tika-s0101t:280_10": "mahesakkho ca hoti mahānubhāvo,",
  "tika-s0101t:280_11": "ṭhānuppattikena paṭibhānena pañhānaṃ byākaraṇakusalo,",
  "tika-s0101t:280_12": "buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.",
  "tika-s0101t:281_0": "Anabhijjhālutāya icchitalābhī hoti,",
  "tika-s0101t:281_1": "uḷāresu ca bhogesu ruciṃ paṭilabhati,",
  "tika-s0101t:281_2": "khattiyamahāsālādīnaṃ sammato hoti,",
  "tika-s0101t:281_3": "paccatthikehi anabhibhavanīyo,",
  "tika-s0101t:281_4": "indriyavekallaṃ na pāpuṇāti,",
  "tika-s0101t:281_5": "appaṭipuggalo ca hoti.",
  "tika-s0101t:281_6": "Abyāpādena piyadassano hoti sattānaṃ sambhāvanīyo,",
  "tika-s0101t:281_7": "parahitābhinanditāya ca satte appakasireneva pasādeti,",
  "tika-s0101t:281_8": "alūkhasabhāvo ca hoti mettāvihārī,",
  "tika-s0101t:281_9": "mahesakkho ca hoti mahānubhāvo.",
  "tika-s0101t:281_10": "Micchādassanābhāvena kalyāṇe sahāye paṭilabhati,",
  "tika-s0101t:281_11": "sīsacchedampi pāpuṇanto pāpakammaṃ na karoti,",
  "tika-s0101t:281_12": "kammassakatādassanato akotūhalamaṅgaliko ca hoti,",
  "tika-s0101t:281_13": "saddhamme cassa saddhā patiṭṭhitā hoti mūlajātā,",
  "tika-s0101t:281_14": "saddahati ca tathāgatānaṃ bodhiṃ,",
  "tika-s0101t:281_15": "samayantaresu nābhiramati ukkāraṭṭhāne viya rājahaṃso,",
  "tika-s0101t:281_16": "lakkhaṇattayaparijānanakusalo hoti,",
  "tika-s0101t:281_17": "ante ca anāvaraṇañāṇalābhī,",
  "tika-s0101t:281_18": "yāva bodhiṃ na pāpuṇāti,",
  "tika-s0101t:281_19": "tāva tasmiṃ tasmiṃ sattanikāye ukkaṭṭhukkaṭṭho ca hoti,",
  "tika-s0101t:281_20": "uḷāruḷārasampattiyo pāpuṇāti.",
  "tika-s0101t:282_0": "“Iti hidaṃ sīlaṃ nāma sabbasampattīnaṃ adhiṭṭhānaṃ,",
  "tika-s0101t:282_1": "sabbabuddhaguṇānaṃ pabhavabhūmi,",
  "tika-s0101t:282_2": "sabbabuddhakaradhammānamādi caraṇaṃ mukhaṃ pamukha”nti bahumānaṃ uppādetvā kāyavacīsaṃyame,",
  "tika-s0101t:282_3": "indriyadamane,",
  "tika-s0101t:282_4": "ājīvasampadāya,",
  "tika-s0101t:282_5": "paccayaparibhoge ca satisampajaññabalena appamattena lābhasakkārasilokaṃ mittamukhapaccatthikaṃ viya",
  "tika-s0101t:282_6": "sallakkhetvā “kikīva aṇḍa”ntiādinā vuttanayena sakkaccaṃ sīlaṃ sampādetabbaṃ.",
  "tika-s0101t:282_7": "Ayamettha saṅkhepo,",
  "tika-s0101t:282_8": "vitthāro pana visuddhimagge vuttanayena veditabbo.",
  "tika-s0101t:282_9": "Tañca panetaṃ sīlaṃ na attano duggatiparikilesavimuttiyā,",
  "tika-s0101t:282_10": "sugatiyampi,",
  "tika-s0101t:282_11": "na rajjasampattiyā,",
  "tika-s0101t:282_12": "nacakkavatti- nadeva- nasakka- namāra-",
  "tika-s0101t:282_13": "nabrahmasampattiyā,",
  "tika-s0101t:282_14": "nāpi attano tevijjatādihetu,",
  "tika-s0101t:282_15": "na paccekabodhiyā,",
  "tika-s0101t:282_16": "atha kho sabbaññubhāvena sabbasattānaṃ anuttarasīlālaṅkārasampādanatthamevāti pariṇāmetabbaṃ.",
  "tika-s0101t:283_0": "Tathā sakalasaṃkilesanivāsaṭṭhānatāya,",
  "tika-s0101t:283_1": "puttadārādīhi mahāsambādhatāya,",
  "tika-s0101t:283_2": "kasivaṇijjādinānāvidhakammantādhiṭṭhānabyākulatāya ca gharāvāsassa nekkhammasukhādīnaṃ anokāsataṃ,",
  "tika-s0101t:283_3": "kāmānañca “satthadhārālaggamadhubindu viya ca avaleyhamānā parittassādā vipulānatthānubandhā”ti ca “vijjulatobhāsena",
  "tika-s0101t:283_4": "gahetabbaṃ naccaṃ viya parittakālopalabbhā,",
  "tika-s0101t:283_5": "ummattakālaṅkāro viya viparītasaññāya anubhavitabbā,",
  "tika-s0101t:283_6": "karīsāvacchādanasukhaṃ viya paṭikārabhūtā,",
  "tika-s0101t:283_7": "udakatemitaṅguliyā ussāvakodakapānaṃ viya atittikarā,",
  "tika-s0101t:283_8": "chātajjhattabhojanaṃ viya sābādhā,",
  "tika-s0101t:283_9": "balisāmisaṃ viya byasanasannipātakāraṇā,",
  "tika-s0101t:283_10": "aggisantāpo viya kālattayepi dukkhuppattihetubhūtā,",
  "tika-s0101t:283_11": "makkaṭālepo viya bandhanimittā ghātakāvacchādanakimilayo viya anatthacchādanā,",
  "tika-s0101t:283_12": "sapattagāmavāso viya bhayaṭṭhānabhūtā,",
  "tika-s0101t:283_13": "paccatthikaposako viya kilesamārādīnaṃ āmisabhūtā,",
  "tika-s0101t:283_14": "chaṇasampattiyo viya vipariṇāmadukkhā,",
  "tika-s0101t:283_15": "koṭaraggi viya antodāhakā,",
  "tika-s0101t:283_16": "purāṇakūpāvalambabīraṇamadhupiṇḍaṃ viya anekādīnavā,",
  "tika-s0101t:283_17": "loṇūdakapānaṃ viya pipāsahetubhūtā,",
  "tika-s0101t:283_18": "surāmerayaṃ viya nīcajanasevitā,",
  "tika-s0101t:283_19": "appassādatāya aṭṭhikaṅkalūpamā”tiādinā ca nayena ādīnavaṃ sallakkhetvā tabbipariyāyena nekkhamme ānisaṃsaṃ",
  "tika-s0101t:283_20": "passantena nekkhammapavivekaupasamasukhādīsu ninnapoṇapabbhāracittena nekkhammapāramī pūretabbā.",
  "tika-s0101t:284_0": "Tathā yasmā paññā āloko viya andhakārena,",
  "tika-s0101t:284_1": "mohena saha na vattati,",
  "tika-s0101t:284_2": "tasmā mohakāraṇāni tāva bodhisattena parivajjitabbāni.",
  "tika-s0101t:284_3": "Tatthimāni mohakāraṇāni –",
  "tika-s0101t:284_4": "arati tandī vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā ñāṇasmiṃ akutūhalatā",
  "tika-s0101t:284_5": "micchādhimāno aparipucchakatā kāyassa na sammāparihāro asamāhitacittatā duppaññānaṃ puggalānaṃ sevanā",
  "tika-s0101t:284_6": "paññavantānaṃ apayirupāsanā attaparibhavo micchāvikappo viparītābhiniveso kāyadaḷhībahulatā asaṃvegasīlatā",
  "tika-s0101t:284_7": "pañca nīvaraṇāni.",
  "tika-s0101t:284_8": "Saṅkhepato ye vā pana dhamme āsevato anuppannā paññā na uppajjati,",
  "tika-s0101t:284_9": "uppannā parihāyati,",
  "tika-s0101t:284_10": "iti imāni sammohakāraṇāni parivajjantena bāhusacce jhānādīsu ca yogo karaṇīyo.",
  "tika-s0101t:285_0": "Tatthāyaṃ bāhusaccassa visayavibhāgo –",
  "tika-s0101t:285_1": "pañca khandhā dvādasāyatanāni,",
  "tika-s0101t:285_2": "aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo,",
  "tika-s0101t:285_3": "tathā satipaṭṭhānādayo kusalādidhammappakārabhedā ca.",
  "tika-s0101t:285_4": "Yāni ca loke anavajjāni vijjaṭṭhānāni,",
  "tika-s0101t:285_5": "ye ca sattānaṃ hitasukhavidhānayogyā byākaraṇavisesā.",
  "tika-s0101t:285_6": "Iti evaṃ pakāraṃ sakalameva sutavisayaṃ upāyakosallapubbaṅgamāya paññāya sativīriyupatthambhakāraṇāya",
  "tika-s0101t:285_7": "sādhukaṃ uggahaṇasavanadhāraṇaparicayaparipucchāhi ogāhetvā tattha ca paresaṃ patiṭṭhapanena sutamayā",
  "tika-s0101t:285_8": "paññā nibbattetabbā,",
  "tika-s0101t:285_9": "tathā khandhādīnaṃ sabhāvadhammānaṃ ākāraparivitakkanamukhena te nijjhānaṃ khamāpentena cintāmayā,",
  "tika-s0101t:285_10": "khandhādīnaṃyeva pana salakkhaṇasāmaññalakkhaṇapariggahavasena lokiyaṃ pariññaṃ nibbattentena pubbabhāgabhāvanāpaññā sampādetabbā.",
  "tika-s0101t:285_11": "Evañhi “nāmarūpamattamidaṃ yathārahaṃ paccayehi uppajjati ceva nirujjhati ca,",
  "tika-s0101t:285_12": "na ettha koci kattā vā kāretā vā,",
  "tika-s0101t:285_13": "hutvā abhāvaṭṭhena aniccaṃ,",
  "tika-s0101t:285_14": "udayabbayapaṭipīḷanaṭṭhena dukkhaṃ,",
  "tika-s0101t:285_15": "avasavattanaṭṭhena anattā”ti ajjhattikabāhire dhamme nibbisesaṃ parijānanto tattha āsaṅgaṃ pajahitvā,",
  "tika-s0101t:285_16": "pare ca tattha taṃ jahāpetvā kevalaṃ karuṇāvaseneva yāva na buddhaguṇā hatthatalaṃ āgacchanti,",
  "tika-s0101t:285_17": "tāva yānattaye satte avatāraṇaparipācanehi patiṭṭhāpento,",
  "tika-s0101t:285_18": "jhānavimokkhasamādhisamāpattiyo ca vasībhāvaṃ pāpento paññāya ativiya matthakaṃ pāpuṇātīti.",
  "tika-s0101t:286_0": "Tathā sammāsambodhiyā katābhinīhārena mahāsattena “ko nu ajja puññañāṇasambhāro upacito,",
  "tika-s0101t:286_1": "kiñca mayā kataṃ parahita”nti divase divase paccavekkhantena sattahitatthaṃ ussāho karaṇīyo,",
  "tika-s0101t:286_2": "sabbesampi sattānaṃ upakārāya attano kāyaṃ jīvitañca ossajjitabbaṃ,",
  "tika-s0101t:286_3": "sabbepi sattā anodhiso mettāya karuṇāya ca pharitabbā,",
  "tika-s0101t:286_4": "yā kāci sattānaṃ dukkhuppatti,",
  "tika-s0101t:286_5": "sabbā sā attani pāṭikaṅkhitabbā,",
  "tika-s0101t:286_6": "sabbesañca sattānaṃ puññaṃ abbhanumoditabbaṃ,",
  "tika-s0101t:286_7": "buddhamahantatā abhiṇhaṃ paccavekkhitabbā,",
  "tika-s0101t:286_8": "yañca kiñci kammaṃ karoti kāyena vācāya vā,",
  "tika-s0101t:286_9": "taṃ sabbaṃ bodhininnacittapubbaṅgamaṃ kātabbaṃ.",
  "tika-s0101t:286_10": "Iminā hi upāyena bodhisattānaṃ aparimeyyo puññabhāgo upacīyati.",
  "tika-s0101t:286_11": "Apica sattānaṃ paribhogatthaṃ paripālanatthañca attano sarīraṃ jīvitañca pariccajitvā khuppipāsāsītuṇhavātātapādidukkhapaṭikāro pariyesitabbo.",
  "tika-s0101t:286_12": "Yañca yathāvuttadukkhapaṭikārajaṃ sukhaṃ attanā paṭilabhati,",
  "tika-s0101t:286_13": "tathā ramaṇīyesu ārāmuyyānapāsādatalādīsu,",
  "tika-s0101t:286_14": "araññāyatanesu ca kāyacittasantāpābhāvena abhinibbutattā sukhaṃ vindati,",
  "tika-s0101t:286_15": "yañca suṇāti buddhānubuddhapaccekabuddhabodhisattānaṃ diṭṭhadhammasukhavihārabhūtaṃ jhānasamāpattisukhaṃ,",
  "tika-s0101t:286_16": "taṃ sabbaṃ sattesu anodhiso upasaṃharati.",
  "tika-s0101t:286_17": "Ayaṃ tāva asamāhitabhūmiyaṃ nayo.",
  "tika-s0101t:287_0": "Samāhito pana attanā yathānubhūtaṃ visesādhigamanibbattaṃ pītipassaddhisukhaṃ sabbasattesu adhimuccati,",
  "tika-s0101t:287_1": "tathā mahati saṃsāradukkhe,",
  "tika-s0101t:287_2": "tannimittabhūte ca kilesābhisaṅkhāradukkhe nimuggaṃ sattanikāyaṃ disvā tatthapi chedanabhedanaphālanapisanaggisantāpādijanitā",
  "tika-s0101t:287_3": "dukkhā tibbā kharā kaṭukā vedanā nirantaraṃ cirakālaṃ vediyante nārake,",
  "tika-s0101t:287_4": "aññamaññaṃ kujjhanasantāpanaviheṭhanahiṃsanaparādhīnatādīhi dukkhaṃ anubhavante tiracchāne,",
  "tika-s0101t:287_5": "jotimālā’kulasarīre uddhabāhuviravante ukkāmukhe khuppipāsādīhi ḍayhamāne ca vantakheḷādiāhāre ca mahādukkhaṃ",
  "tika-s0101t:287_6": "vedayamāne pete ca pariyeṭṭhimūlakaṃ mahantaṃ anayabyasanaṃ pāpuṇante hatthacchedādikāraṇayogena dubbaṇṇaduddasikadaliddatādibhāvena",
  "tika-s0101t:287_7": "khuppipāsādiyogena balavantehi abhibhavanīyato,",
  "tika-s0101t:287_8": "paresaṃ vahanato,",
  "tika-s0101t:287_9": "parādhīnato ca nārake pete tiracchāne ca atisayante apāyadukkhanibbisesaṃ dukkhaṃ anubhavante manusse",
  "tika-s0101t:287_10": "ca tathā visayavisaparibhogavikkhittacittatāya rāgādipariyuṭṭhānena ḍayhamāne vāyuvegasamuṭṭhitajālāsamiddhasukkhakaṭṭhasannipāte",
  "tika-s0101t:287_11": "aggikkhandhe viya anupasantapariḷāhavuttike anihataparādhīne kāmāvacaradeve ca mahatā vāyāmena vidūramākāsaṃ",
  "tika-s0101t:287_12": "vigāhitasakuntā viya,",
  "tika-s0101t:287_13": "balavantehi khittasarā viya ca “satipi cirappavattiyaṃ anaccantikatāya pātapariyosānā anatikkantajātijarāmaraṇā",
  "tika-s0101t:287_14": "evā”ti rūpāvacarārūpāvacaradeve ca passantena mettāya karuṇāya ca anodhiso sattā pharitabbā.",
  "tika-s0101t:287_15": "Evaṃ kāyena vācāya manasā ca bodhisambhāre nirantaraṃ upacinantena ussāho pavattetabbo.",
  "tika-s0101t:288_0": "Apica “acinteyyāparimitavipuloḷāravimalanirupamanirupakkilesaguṇanicayanidānabhūtassa buddhabhāvassa",
  "tika-s0101t:288_1": "ussakkitvā sampahaṃsanayogyaṃ vīriyaṃ nāma acinteyyānubhāvameva.",
  "tika-s0101t:288_2": "Yaṃ na pacurajanā sotumpi sakkuṇanti,",
  "tika-s0101t:288_3": "pageva paṭipajjituṃ.",
  "tika-s0101t:288_4": "Tathā hi tividhā abhinīhāracittuppatti,",
  "tika-s0101t:288_5": "catasso buddhabhūmiyo,",
  "tika-s0101t:288_6": "cattāri saṅgahavatthūni,",
  "tika-s0101t:288_7": "karuṇokāsatā,",
  "tika-s0101t:288_8": "buddhadhammesu nijjhānakkhanti,",
  "tika-s0101t:288_9": "sabbadhammesu nirupalepo,",
  "tika-s0101t:288_10": "sabbasattesu puttasaññā,",
  "tika-s0101t:288_11": "saṃsāradukkhehi aparikhedo,",
  "tika-s0101t:288_12": "sabbadeyyadhammapariccāgo,",
  "tika-s0101t:288_13": "tena ca niratimānatā,",
  "tika-s0101t:288_14": "adhisīlasikkhādiadhiṭṭhānaṃ,",
  "tika-s0101t:288_15": "tattha ca acalatā,",
  "tika-s0101t:288_16": "kusalakiriyāsu pītipāmojjaṃ,",
  "tika-s0101t:288_17": "vivekaninnacittatā,",
  "tika-s0101t:288_18": "jhānānuyogo,",
  "tika-s0101t:288_19": "anavajjasutena atitti,",
  "tika-s0101t:288_20": "yathāsutassa dhammassa paresaṃ hitajjhāsayena desanā,",
  "tika-s0101t:288_21": "sattānaṃ ñāye nivesanaṃ,",
  "tika-s0101t:288_22": "ārambhadaḷhatā,",
  "tika-s0101t:288_23": "dhīravīrabhāvo,",
  "tika-s0101t:288_24": "parāpavādaparāpakāresu vikārābhāvo,",
  "tika-s0101t:288_25": "saccādhiṭṭhānaṃ,",
  "tika-s0101t:288_26": "samāpattīsu vasībhāvo,",
  "tika-s0101t:288_27": "abhiññāsu balappatti,",
  "tika-s0101t:288_28": "lakkhaṇattayāvabodho,",
  "tika-s0101t:288_29": "satipaṭṭhānādīsu abhiyogena lokuttaramaggasambhārasambharaṇaṃ,",
  "tika-s0101t:288_30": "navalokuttarāvakkantī”ti evamādikā sabbā bodhisambhārapaṭipatti vīriyānubhāveneva samijjhatīti abhinīhārato",
  "tika-s0101t:288_31": "yāva mahābodhi anossajjantena sakkaccaṃ nirantaraṃ vīriyaṃ sampādetabbaṃ.",
  "tika-s0101t:288_32": "Sampajjamāne ca vīriye khantiādayo dānādayo ca sabbepi bodhisambhārā tadadhīnavuttitāya sampannā eva hontīti.",
  "tika-s0101t:288_33": "Khantiādīsupi iminā nayena paṭipatti veditabbā.",
  "tika-s0101t:289_0": "Iti sattānaṃ sukhūpakaraṇapariccāgena bahudhā anuggahakaraṇaṃ dānena paṭipatti,",
  "tika-s0101t:289_1": "sīlena tesaṃ jīvitasāpateyyadārarakkhaabhedapiyahitavacanāvihiṃsādikaraṇāni,",
  "tika-s0101t:289_2": "nekkhammena nesaṃ āmisapaṭiggahaṇadhammadānādinā anekadhā hitacariyā,",
  "tika-s0101t:289_3": "paññāya tesaṃ hitakaraṇūpāyakosallaṃ,",
  "tika-s0101t:289_4": "vīriyena tattha ussāhārambhaasaṃhīrāni,",
  "tika-s0101t:289_5": "khantiyā tadaparādhasahanaṃ,",
  "tika-s0101t:289_6": "saccena tesaṃ avañcanatadupakārakiriyāsamādānāvisaṃvādanādi,",
  "tika-s0101t:289_7": "adhiṭṭhānena tadupakārakaraṇe anatthasampātepi acalanaṃ,",
  "tika-s0101t:289_8": "mettāya tesaṃ hitasukhānucintanaṃ,",
  "tika-s0101t:289_9": "upekkhāya tesaṃ upakārāpakāresu vikārānāpattīti evaṃ aparimāṇe satte ārabbha anukampitasabbasattassa",
  "tika-s0101t:289_10": "bodhisattassa puthujjanehi asādhāraṇo aparimāṇo puññañāṇasambhārūpacayo ettha paṭipattīti veditabbaṃ.",
  "tika-s0101t:289_11": "Yo cetāsaṃ paccayo vutto,",
  "tika-s0101t:289_12": "tassa ca sakkaccaṃ sampādanaṃ.",
  "tika-s0101t:290_0": "Ko vibhāgoti dasa pāramiyo,",
  "tika-s0101t:290_1": "dasa upapāramiyo,",
  "tika-s0101t:290_2": "dasa paramatthapāramiyoti samattiṃsa pāramiyo.",
  "tika-s0101t:290_3": "Tattha katābhinīhārassa bodhisattassa parahitakaraṇābhininnaāsayappayogassa kaṇhadhammavokiṇṇā sukkadhammā pāramiyo,",
  "tika-s0101t:290_4": "tehi avokiṇṇā sukkā dhammā upapāramiyo,",
  "tika-s0101t:290_5": "akaṇhā asukkā paramatthapāramiyoti keci.",
  "tika-s0101t:290_6": "Samudāgamanakālesu pūriyamānā pāramiyo,",
  "tika-s0101t:290_7": "bodhisattabhūmiyaṃ puṇṇā upapāramiyo,",
  "tika-s0101t:290_8": "buddhabhūmiyaṃ sabbākāraparipuṇṇā paramatthapāramiyo.",
  "tika-s0101t:290_9": "Bodhisattabhūmiyaṃ vā parahitakaraṇato pāramiyo,",
  "tika-s0101t:290_10": "attahitakaraṇato upapāramiyo,",
  "tika-s0101t:290_11": "buddhabhūmiyaṃ balavesārajjasamadhigamena ubhayahitaparipūraṇato paramatthapāramiyoti evaṃ ādimajjhapariyosānesu",
  "tika-s0101t:290_12": "paṇidhānārambhapariniṭṭhānesu tesaṃ vibhāgoti apare.",
  "tika-s0101t:290_13": "Dosupasamakaruṇāpakatikānaṃ bhavasukhavimuttisukhaparamasukhappattānaṃ puññūpacayabhedato tabbibhāgoti aññe.",
  "tika-s0101t:291_0": "Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ anubuddhapaccekabuddhasammāsambuddhānaṃ pāramī,",
  "tika-s0101t:291_1": "upapāramī,",
  "tika-s0101t:291_2": "paramatthapāramīti bodhittayappattito yathāvuttavibhāgoti keci.",
  "tika-s0101t:291_3": "Cittapaṇidhito yāva vacīpaṇidhi,",
  "tika-s0101t:291_4": "tāva pavattā sambhārā pāramiyo,",
  "tika-s0101t:291_5": "vacīpaṇidhito yāva kāyapaṇidhi,",
  "tika-s0101t:291_6": "tāva pavattā upapāramiyo,",
  "tika-s0101t:291_7": "kāyapaṇidhito pabhuti paramatthapāramiyoti apare.",
  "tika-s0101t:291_8": "Aññe pana “parapuññānumodanavasena pavattā sambhārā pāramiyo,",
  "tika-s0101t:291_9": "paresaṃ kārāpanavasena pavattā upapāramiyo,",
  "tika-s0101t:291_10": "sayaṃ karaṇavasena pavattā paramatthapāramiyo”ti vadanti.",
  "tika-s0101t:291_11": "Tathā bhavasukhāvaho puññañāṇasambhāro pāramī,",
  "tika-s0101t:291_12": "attano nibbānasukhāvaho upapāramī,",
  "tika-s0101t:291_13": "paresaṃ tadubhayasukhāvaho paramatthapāramīti eke.",
  "tika-s0101t:292_0": "Puttadāradhanādiupakaraṇapariccāgo pana dānapāramī,",
  "tika-s0101t:292_1": "attano aṅgapariccāgo dānaupapāramī,",
  "tika-s0101t:292_2": "attano jīvitapariccāgo dānaparamatthapāramī.",
  "tika-s0101t:292_3": "Tathā puttadārādikassa tividhassapi hetu avītikkamanavasena tisso sīlapāramiyo,",
  "tika-s0101t:292_4": "tesu eva tividhesu vatthūsu ālayaṃ upacchinditvā nikkhamanavasena tisso nekkhammapāramiyo,",
  "tika-s0101t:292_5": "upakaraṇaṅgajīvitataṇhaṃ samūhanitvā sattānaṃ hitāhitavinicchayakaraṇavasena tisso paññāpāramiyo,",
  "tika-s0101t:292_6": "yathāvuttabhedānaṃ pariccāgādīnaṃ vāyamanavasena tisso vīriyapāramiyo,",
  "tika-s0101t:292_7": "upakaraṇaṅgajīvitantarāyakarānaṃ khamanavasena tisso khantipāramiyo,",
  "tika-s0101t:292_8": "upakaraṇaṅgajīvitahetu saccāpariccāgavasena tisso saccapāramiyo,",
  "tika-s0101t:292_9": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena tisso adhiṭṭhānapāramiyo,",
  "tika-s0101t:292_10": "upakaraṇādiupaghātakesupi sattesu mettāya avijahanavasena tisso mettāpāramiyo,",
  "tika-s0101t:292_11": "yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti evamādinā etāsaṃ vibhāgo veditabbo.",
  "tika-s0101t:293_0": "Ko saṅgahoti ettha pana yathā etā vibhāgato tiṃsavidhāpi dānapāramīādibhāvato dasavidhā,",
  "tika-s0101t:293_1": "evaṃ dānasīlakhantivīriyajhānapaññāsabhāvena chabbidhā.",
  "tika-s0101t:293_2": "Etāsu hi nekkhammapāramī sīlapāramiyā saṅgahitā tassā pabbajjābhāve,",
  "tika-s0101t:293_3": "nīvaraṇavivekabhāve pana jhānapāramiyā,",
  "tika-s0101t:293_4": "kusaladhammabhāve chahipi saṅgahitā.",
  "tika-s0101t:293_5": "Saccapāramī sīlapāramiyā ekadesoyeva vacīsaccaviratisaccapakkhe,",
  "tika-s0101t:293_6": "ñāṇasaccapakkhe pana paññāpāramiyā saṅgahitā.",
  "tika-s0101t:293_7": "Mettāpāramī jhānapāramiyā eva,",
  "tika-s0101t:293_8": "upekkhāpāramī jhānapaññāpāramīhi,",
  "tika-s0101t:293_9": "adhiṭṭhānapāramī sabbāhipi saṅgahitāti.",
  "tika-s0101t:294_0": "Etesañca dānādīnaṃ channaṃ guṇānaṃ aññamaññaṃ sambandhānaṃ pañcadasayugaḷādīni pañcadasayugaḷādisādhakāni honti –",
  "tika-s0101t:294_1": "seyyathidaṃ?",
  "tika-s0101t:294_2": "Dānasīlayugaḷena parahitāhitānaṃ karaṇākaraṇayugaḷasiddhi,",
  "tika-s0101t:294_3": "dānakhantiyugaḷena alobhādosayugaḷasiddhi,",
  "tika-s0101t:294_4": "dānavīriyayugaḷena cāgasutayugaḷasiddhi,",
  "tika-s0101t:294_5": "dānajhānayugaḷena kāmadosappahānayugaḷasiddhi,",
  "tika-s0101t:294_6": "dānapaññāyugaḷena ariyayānadhurayugaḷasiddhi,",
  "tika-s0101t:294_7": "sīlakhantidvayena payogāsayasuddhidvayasiddhi,",
  "tika-s0101t:294_8": "sīlavīriyadvayena bhāvanādvayasiddhi,",
  "tika-s0101t:294_9": "sīlajhānadvayena dussīlyapariyuṭṭhānappahānadvayasiddhi,",
  "tika-s0101t:294_10": "sīlapaññādvayena dānadvayasiddhi,",
  "tika-s0101t:294_11": "khantivīriyayugaḷena khamātejadvayasiddhi,",
  "tika-s0101t:294_12": "khantijhānayugaḷena virodhānurodhappahānayugaḷasiddhi,",
  "tika-s0101t:294_13": "khantipaññāyugaḷena suññatākhantipaṭivedhadukasiddhi,",
  "tika-s0101t:294_14": "vīriyajhānadukena paggāhāvikkhepadukasiddhi,",
  "tika-s0101t:294_15": "vīriyapaññādukena saraṇadukasiddhi,",
  "tika-s0101t:294_16": "jhānapaññādukena yānadukasiddhi.",
  "tika-s0101t:294_17": "Dānasīlakhantittikena lobhadosamohappahānattikasiddhi,",
  "tika-s0101t:294_18": "dānasīlavīriyattikena bhogajīvitakāyasārādānattikasiddhi,",
  "tika-s0101t:294_19": "dānasīlajhānattikena puññakiriyavatthuttikasiddhi,",
  "tika-s0101t:294_20": "dānasīlapaññātikena āmisābhayadhammadānattikasiddhīti evaṃ itarehipi tikehi catukkādīhi ca yathāsambhavaṃ tikāni catukkādīni ca yojetabbāni.",
  "tika-s0101t:295_0": "Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo.",
  "tika-s0101t:295_1": "Sabbapāramīnaṃ samūhasaṅgahato hi cattāri adhiṭṭhānāni.",
  "tika-s0101t:295_2": "Seyyathidaṃ –",
  "tika-s0101t:295_3": "saccādhiṭṭhānaṃ,",
  "tika-s0101t:295_4": "cāgādhiṭṭhānaṃ,",
  "tika-s0101t:295_5": "upasamādhiṭṭhānaṃ,",
  "tika-s0101t:295_6": "paññādhiṭṭhānanti.",
  "tika-s0101t:295_7": "Tattha adhitiṭṭhati etena,",
  "tika-s0101t:295_8": "ettha vā adhitiṭṭhati,",
  "tika-s0101t:295_9": "adhiṭṭhānamattameva vā tanti adhiṭṭhānaṃ.",
  "tika-s0101t:295_10": "Saccañca taṃ adhiṭṭhānañca,",
  "tika-s0101t:295_11": "saccassa vā adhiṭṭhānaṃ,",
  "tika-s0101t:295_12": "saccaṃ adhiṭṭhānaṃ etassāti vā saccādhiṭṭhānaṃ.",
  "tika-s0101t:295_13": "Evaṃ sesesupi.",
  "tika-s0101t:295_14": "Tattha avisesato tāva lokuttaraguṇe katābhinīhārassa anukampitasabbasattassa mahāsattassa pariññānurūpaṃ sabbapāramipariggahato saccādhiṭṭhānaṃ,",
  "tika-s0101t:295_15": "tesaṃ paṭipakkhapariccāgato cāgādhiṭṭhānaṃ,",
  "tika-s0101t:295_16": "sabbapāramitāguṇehi upasamato upasamādhiṭṭhānaṃ,",
  "tika-s0101t:295_17": "tehiyeva parahitopāyakosallato paññādhiṭṭhānaṃ.",
  "tika-s0101t:295_18": "Visesato pana “atthikajanaṃ avisaṃvādetvā dassāmī”ti paṭijānato,",
  "tika-s0101t:295_19": "paṭiññaṃ avisaṃvādetvā dānato,",
  "tika-s0101t:295_20": "dānaṃ avisaṃvādetvā anumodanato,",
  "tika-s0101t:295_21": "macchariyādipaṭipakkhapariccāgato,",
  "tika-s0101t:295_22": "deyyapaṭiggāhakadānadeyyadhammakkhayesu lobhadosamohabhayavūpasamato,",
  "tika-s0101t:295_23": "yathārahaṃ yathākālaṃ yathāvidhānañca dānato,",
  "tika-s0101t:295_24": "paññuttarato ca kusaladhammānaṃ caturadhiṭṭhānapadaṭṭhānaṃ dānaṃ.",
  "tika-s0101t:295_25": "Tathā saṃvarasamādānassa avītikkamato,",
  "tika-s0101t:295_26": "dussīlyapariccāgato,",
  "tika-s0101t:295_27": "duccaritavūpasamato,",
  "tika-s0101t:295_28": "paññuttarato ca caturadhiṭṭhānapadaṭṭhānaṃ sīlaṃ.",
  "tika-s0101t:295_29": "Yathāpaṭiññaṃ khamanato,",
  "tika-s0101t:295_30": "parāparādhavikappapariccāgato,",
  "tika-s0101t:295_31": "kodhapariyuṭṭhānavūpasamato,",
  "tika-s0101t:295_32": "paññuttarato ca caturadhiṭṭhānapadaṭṭhānā khanti.",
  "tika-s0101t:295_33": "Paṭiññānurūpaṃ parahitakaraṇato,",
  "tika-s0101t:295_34": "visādapariccāgato,",
  "tika-s0101t:295_35": "akusaladhammānaṃ vūpasamato,",
  "tika-s0101t:295_36": "paññuttarato ca caturadhiṭṭhānapadaṭṭhānaṃ vīriyaṃ.",
  "tika-s0101t:295_37": "Paṭiññānurūpaṃ lokahitānucintanato,",
  "tika-s0101t:295_38": "nīvaraṇapariccāgato,",
  "tika-s0101t:295_39": "cittavūpasamato,",
  "tika-s0101t:295_40": "paññuttarato ca caturadhiṭṭhānapadaṭṭhānaṃ jhānaṃ.",
  "tika-s0101t:295_41": "Yathāpaṭiññaṃ parahitūpāyakosallato,",
  "tika-s0101t:295_42": "anupāyakiriyāpariccāgato,",
  "tika-s0101t:295_43": "mohajapariḷāhavūpasamato,",
  "tika-s0101t:295_44": "sabbaññutāpaṭilābhato ca caturadhiṭṭhānapadaṭṭhānā paññā.",
  "tika-s0101t:296_0": "Tattha ñeyyapaṭiññānuvidhānehi saccādhiṭṭhānaṃ,",
  "tika-s0101t:296_1": "vatthukāmakilesakāmapariccāgehi cāgādhiṭṭhānaṃ,",
  "tika-s0101t:296_2": "dosadukkhavūpasamehi upasamādhiṭṭhānaṃ,",
  "tika-s0101t:296_3": "anubodhapaṭivedhehi paññādhiṭṭhānaṃ.",
  "tika-s0101t:296_4": "Tividhasaccapariggahitaṃ dosattayavirodhi saccādhiṭṭhānaṃ,",
  "tika-s0101t:296_5": "tividhacāgapariggahitaṃ dosattayavirodhi cāgādhiṭṭhānaṃ,",
  "tika-s0101t:296_6": "tividhavūpasamapariggahitaṃ dosattayavirodhi upasamādhiṭṭhānaṃ,",
  "tika-s0101t:296_7": "tividhañāṇapariggahitaṃ dosattayavirodhi paññādhiṭṭhānaṃ.",
  "tika-s0101t:296_8": "Saccādhiṭṭhānapariggahitāni cāgūpasamapaññādhiṭṭhānāni avisaṃvādanato,",
  "tika-s0101t:296_9": "paṭiññānuvidhānato ca.",
  "tika-s0101t:296_10": "Cāgādhiṭṭhānapariggahitāni saccūpasamapaññādhiṭṭhānāni paṭipakkhapariccāgato,",
  "tika-s0101t:296_11": "sabbapariccāgaphalattā ca.",
  "tika-s0101t:296_12": "Upasamādhiṭṭhānapariggahitāni saccacāgapaññādhiṭṭhānāni kilesapariḷāhūpasamato,",
  "tika-s0101t:296_13": "kāmūpasamato,",
  "tika-s0101t:296_14": "kāmapariḷāhūpasamato ca.",
  "tika-s0101t:296_15": "Paññādhiṭṭhānapariggahitāni saccacāgūpasamādhiṭṭhānāni ñāṇapubbaṅgamato,",
  "tika-s0101t:296_16": "ñāṇānuparivattanato cāti evaṃ sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā.",
  "tika-s0101t:296_17": "Saccañhi etāsaṃ janakahetu,",
  "tika-s0101t:296_18": "cāgo pariggāhakahetu,",
  "tika-s0101t:296_19": "upasamo parivuḍḍhihetu,",
  "tika-s0101t:296_20": "paññā pārisuddhihetu.",
  "tika-s0101t:296_21": "Tathā ādimhi saccādhiṭṭhānaṃ saccapaṭiññattā,",
  "tika-s0101t:296_22": "majjhe cāgādhiṭṭhānaṃ katapaṇidhānassa parahitāya attapariccāgato,",
  "tika-s0101t:296_23": "ante upasamādhiṭṭhānaṃ sabbūpasamapariyosānattā,",
  "tika-s0101t:296_24": "ādimajjhapariyosānesu paññādhiṭṭhānaṃ tasmiṃ sati sambhavato,",
  "tika-s0101t:296_25": "asati abhāvato,",
  "tika-s0101t:296_26": "yathāpaṭiññañca bhāvato.",
  "tika-s0101t:297_0": "Tattha mahāpurisā attahitaparahitakarehi garupiyabhāvakarehi saccacāgādhiṭṭhānehi gihibhūtā āmisadānena pare anuggaṇhanti.",
  "tika-s0101t:297_1": "Tathā attahitaparahitakarehi garupiyabhāvakarehi upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0101t:298_0": "Tattha antimabhave bodhisattassa caturadhiṭṭhānaparipūraṇaṃ.",
  "tika-s0101t:298_1": "Paripuṇṇacaturadhiṭṭhānassa hi carimakabhavūpapattīti eke.",
  "tika-s0101t:298_2": "Tatra hi gabbhokkantiṭhitiabhinikkhamanesu paññādhiṭṭhānasamudāgamena sato sampajāno saccādhiṭṭhānapāripūriyā",
  "tika-s0101t:298_3": "sampatijāto uttarābhimukho sattapadavītihārena gantvā sabbā disā oloketvā saccānuparivattinā vacasā “aggohamasmi lokassa,",
  "tika-s0101t:298_4": "jeṭṭho…pe…",
  "tika-s0101t:298_5": "seṭṭhohamasmi lokassā”ti tikkhattuṃ sīhanādaṃ nadi,",
  "tika-s0101t:298_6": "upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa yobbanārogyajīvitasampattimadānaṃ upasamo,",
  "tika-s0101t:298_7": "cāgādhiṭṭhānasamudāgamena mahato ñātiparivaṭṭassa hatthagatassa ca cakkavattirajjassa anapekkhapariccāgoti.",
  "tika-s0101t:299_0": "Dutiye ṭhāne abhisambodhiyaṃ caturadhiṭṭhānaṃ paripuṇṇanti keci.",
  "tika-s0101t:299_1": "Tattha hi yathāpaṭiññaṃ saccādhiṭṭhānasamudāgamena catunnaṃ ariyasaccānaṃ abhisamayo,",
  "tika-s0101t:299_2": "tato hi saccādhiṭṭhānaṃ paripuṇṇaṃ.",
  "tika-s0101t:299_3": "Cāgādhiṭṭhānasamudāgamena sabbakilesopakkilesapariccāgo,",
  "tika-s0101t:299_4": "tato hi cāgādhiṭṭhānaṃ paripuṇṇaṃ.",
  "tika-s0101t:299_5": "Upasamādhiṭṭhānasamudāgamena paramūpasamasampatti,",
  "tika-s0101t:299_6": "tato hi upasamādhiṭṭhānaṃ paripuṇṇaṃ.",
  "tika-s0101t:299_7": "Paññādhiṭṭhānasamudāgamena anāvaraṇañāṇapaṭilābho,",
  "tika-s0101t:299_8": "tato hi paññādhiṭṭhānaṃ paripuṇṇanti,",
  "tika-s0101t:299_9": "taṃ asiddhaṃ abhisambodhiyāpi paramatthabhāvato.",
  "tika-s0101t:300_0": "Tatiye ṭhāne dhammacakkappavattane caturadhiṭṭhānaṃ paripuṇṇanti aññe.",
  "tika-s0101t:300_1": "Tattha hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ paripuṇṇaṃ,",
  "tika-s0101t:300_2": "cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ.",
  "tika-s0101t:300_3": "Upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ paripuṇṇaṃ,",
  "tika-s0101t:300_4": "paññādhiṭṭhānasamudāgatassa vineyyānaṃ āsayādiparijānanena paññādhiṭṭhānaṃ paripuṇṇanti,",
  "tika-s0101t:300_5": "tadapi asiddhaṃ apariyositattā buddhakiccassa.",
  "tika-s0101t:301_0": "Catutthe ṭhāne parinibbāne caturadhiṭṭhānaparipuṇṇanti apare.",
  "tika-s0101t:301_1": "Tatra hi parinibbutattā paramatthasaccasampattiyā saccādhiṭṭhānaparipūraṇaṃ,",
  "tika-s0101t:301_2": "sabbūpadhipaṭinissaggena cāgādhiṭṭhānaparipūraṇaṃ,",
  "tika-s0101t:301_3": "sabbasaṅkhārūpasamena upasamādhiṭṭhānaparipūraṇaṃ,",
  "tika-s0101t:301_4": "paññāpayojanapariniṭṭhānena paññādhiṭṭhānaparipūraṇanti.",
  "tika-s0101t:302_0": "Tatra mahāpurisassa visesena mettākhette abhijātiyaṃ saccādhiṭṭhānasamudāgatassa saccādhiṭṭhānaparipūraṇamabhibyattaṃ,",
  "tika-s0101t:302_1": "visesena karuṇākhette abhisambodhiyaṃ paññādhiṭṭhānasamudāgatassa paññādhiṭṭhānaparipūraṇamabhibyattaṃ,",
  "tika-s0101t:302_2": "visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṃ,",
  "tika-s0101t:302_3": "visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.",
  "tika-s0101t:303_0": "Tatrapi saccādhiṭṭhānasamudāgatassa saṃvāsena sīlaṃ veditabbaṃ,",
  "tika-s0101t:303_1": "cāgādhiṭṭhānasamudāgatassa saṃvohārena soceyyaṃ veditabbaṃ,",
  "tika-s0101t:303_2": "upasamādhiṭṭhānasamudāgatassa āpadāsu thāmo veditabbo,",
  "tika-s0101t:303_3": "paññādhiṭṭhānasamudāgatassa sākacchāya paññā veditabbā.",
  "tika-s0101t:303_4": "Evaṃ sīlājīvacittadiṭṭhivisuddhiyo veditabbā.",
  "tika-s0101t:304_0": "Tathā saccādhiṭṭhānasamudāgamena dosā agatiṃ na gacchati avisaṃvādanato,",
  "tika-s0101t:304_1": "cāgādhiṭṭhānasamudāgamena lobhā agatiṃ na gacchati anabhisaṅgato,",
  "tika-s0101t:304_2": "upasamādhiṭṭhānasamudāgamena bhayā agatiṃ na gacchati anaparādhato,",
  "tika-s0101t:304_3": "paññādhiṭṭhānasamudāgamena mohā agatiṃ na gacchati yathābhūtāvabodhato.",
  "tika-s0101t:305_0": "Tathā paṭhamena aduṭṭho adhivāseti,",
  "tika-s0101t:305_1": "dutiyena aluddho paṭisevati,",
  "tika-s0101t:305_2": "tatiyena abhīto parivajjeti,",
  "tika-s0101t:305_3": "catutthena asammūḷho vinodeti.",
  "tika-s0101t:305_4": "Paṭhamena nekkhammasukhappatti,",
  "tika-s0101t:305_5": "itarehi pavivekaupasamasambodhisukhappattiyo hontīti daṭṭhabbā.",
  "tika-s0101t:305_6": "Tathā vivekajapītisukhasamādhijapītisukhaappītijakāyasukhasatipārisuddhijaupekkhāsukhappattiyo etehi catūhi yathākkamaṃ hontīti.",
  "tika-s0101t:305_7": "Evamanekaguṇānubandhehi catūhi adhiṭṭhānehi sabbapāramisamūhasaṅgaho veditabbo.",
  "tika-s0101t:305_8": "Yathā ca catūhi adhiṭṭhānehi sabbapāramisaṅgaho,",
  "tika-s0101t:305_9": "evaṃ karuṇāpaññāhipīti daṭṭhabbaṃ.",
  "tika-s0101t:305_10": "Sabbopi hi bodhisambhāro karuṇāpaññāhi saṅgahito.",
  "tika-s0101t:305_11": "Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti evametāsaṃ saṅgaho veditabbo.",
  "tika-s0101t:306_0": "Ko sampādanūpāyoti sakalassāpi puññādisambhārassa sammāsambodhiṃ,",
  "tika-s0101t:306_1": "uddissa anavasesasambharaṇaṃ avekallakāritāyogena,",
  "tika-s0101t:306_2": "tattha ca sakkaccakāritā ādarabahumānayogena,",
  "tika-s0101t:306_3": "sātaccakāritā nirantarapayogena,",
  "tika-s0101t:306_4": "cirakālādiyogo ca antarā avosānāpajjanenāti caturaṅgayogo etāsaṃ sampādanūpāyo.",
  "tika-s0101t:306_5": "Apica samāsato katābhinīhārassa attani sinehassa pariyādānaṃ,",
  "tika-s0101t:306_6": "paresu ca sinehassa parivaḍḍhanaṃ etāsaṃ sampādanūpāyo.",
  "tika-s0101t:306_7": "Sammāsambodhisamadhigamāya hi katamahāpaṇidhānassa mahāsattassa yāthāvato parijānanena sabbesu dhammesu",
  "tika-s0101t:306_8": "anupalittassa attani sineho parikkhayaṃ pariyādānaṃ gacchati,",
  "tika-s0101t:306_9": "mahākaruṇāsamāyogavasena pana piye putte viya sabbasatte sampassamānassa tesu mettāsineho parivaḍḍhati.",
  "tika-s0101t:306_10": "Tato ca taṃtadāvatthānurūpamattaparasantānesu lobhadosamohavigamena vidūrīkatamacchariyādibodhisambhārapaṭipakkho",
  "tika-s0101t:306_11": "mahāpuriso dānapiyavacanaatthacariyāsamānattatāsaṅkhātehi catūhi saṅgahavatthūhi caturadhiṭṭhānānugatehi",
  "tika-s0101t:306_12": "accantaṃ janassa saṅgahakaraṇavasena upari yānattaye avatāraṇaṃ paripācanañca karoti.",
  "tika-s0101t:306_13": "Mahāsattānañhi mahāpaññā mahākaruṇā ca dānena alaṅkatā;",
  "tika-s0101t:306_14": "dānaṃ piyavacanena;",
  "tika-s0101t:306_15": "piyavacanaṃ atthacariyāya;",
  "tika-s0101t:306_16": "atthacariyā samānattatāya alaṅkatā saṅgahitā ca.",
  "tika-s0101t:306_17": "Sabbabhūtattabhūtassa hi bodhisattassa sabbattha samānasukhadukkhatāya samānattatāsiddhi.",
  "tika-s0101t:306_18": "Buddhabhūto pana teheva saṅgahavatthūhi caturadhiṭṭhānaparipūritābhibuddhehi janassa accantikasaṅgahakaraṇena abhivinayanaṃ karoti.",
  "tika-s0101t:306_19": "Dānañhi sammāsambuddhānaṃ cāgādhiṭṭhānena paripūritābhibuddhaṃ;",
  "tika-s0101t:306_20": "piyavacanaṃ saccādhiṭṭhānena;",
  "tika-s0101t:306_21": "atthacariyā paññādhiṭṭhānena;",
  "tika-s0101t:306_22": "samānattatā upasamādhiṭṭhānena paripūritābhibuddhā.",
  "tika-s0101t:306_23": "Tathāgatānañhi sabbasāvakapaccekabuddhehi samānattatā parinibbāne.",
  "tika-s0101t:306_24": "Tatra hi tesaṃ avisesato ekībhāvo.",
  "tika-s0101t:306_25": "Tenevāha “natthi vimuttiyā nānatta”nti.",
  "tika-s0101t:307_0": "Honti cettha –",
  "tika-s0101t:308_0": "“Sacco cāgī upasanto, paññavā anukampako,",
  "tika-s0101t:309_0": "Sambhatasabbasambhāro, kaṃ nāmatthaṃ na sādhaye.",
  "tika-s0101t:310_0": "Mahākāruṇiko satthā, hitesī ca upekkhako,",
  "tika-s0101t:311_0": "Nirapekkho ca sabbattha, aho acchariyo jino.",
  "tika-s0101t:312_0": "Viratto sabbadhammesu, sattesu ca upekkhako,",
  "tika-s0101t:313_0": "Sadā sattahite yutto, aho acchariyo jino.",
  "tika-s0101t:314_0": "Sabbadā sabbasattānaṃ, hitāya ca sukhāya ca,",
  "tika-s0101t:315_0": "Uyyutto akilāsū ca, aho acchariyo jino”ti. ;",
  "tika-s0101t:316_0": "Kittakena kālena sampādananti heṭṭhimena tāva paricchedena cattāri asaṅkhyeyyāni kappasatasahassañca,",
  "tika-s0101t:316_1": "majjhimena aṭṭhāsaṅkhyeyyāni kappasatasahassañca,",
  "tika-s0101t:316_2": "uparimena soḷasāsaṅkhyeyyāni kappasatasahassañca,",
  "tika-s0101t:316_3": "ete ca bhedā yathākkamaṃ paññādhikasaddhādhikavīriyādhikavasena ñātabbā.",
  "tika-s0101t:316_4": "Paññādhikānañhi saddhā mandā hoti,",
  "tika-s0101t:316_5": "paññā tikkhā.",
  "tika-s0101t:316_6": "Saddhādhikānaṃ paññā majjhimā hoti,",
  "tika-s0101t:316_7": "vīriyādhikānaṃ paññā mandā.",
  "tika-s0101t:316_8": "Paññānubhāvena ca sammāsambodhi abhigantabbāti aṭṭhakathāyaṃ vuttaṃ.",
  "tika-s0101t:316_9": "Avisesena pana vimuttiparipācanīyānaṃ dhammānaṃ tikkhamajjhimamudubhāvena tayopete bhedā yuttāti vadanti.",
  "tika-s0101t:316_10": "Tividhā hi bodhisattā abhinīhārakkhaṇe bhavanti ugghaṭitaññūvipañcitaññūneyyabhedena.",
  "tika-s0101t:316_11": "Tesu ugghaṭitaññū sammāsambuddhassa sammukhā catuppadikaṃ gāthaṃ suṇanto tatiyapade apariyositeyeva chaabhiññāhi",
  "tika-s0101t:316_12": "saha paṭisambhidāhi arahattaṃ pattuṃ samatthupanissayo hoti,",
  "tika-s0101t:316_13": "dutiyo satthu sammukhā catuppadikaṃ gāthaṃ suṇanto apariyositeyeva catutthapade chahi abhiññāhi arahattaṃ pattuṃ samatthupanissayo hoti,",
  "tika-s0101t:316_14": "itaro bhagavato sammukhā catuppadikaṃ gāthaṃ sutvā pariyositāya gāthāya chahi abhiññāhi arahattaṃ pattuṃ samatthupanissayo bhavati.",
  "tika-s0101t:316_15": "Tayopete vinā kālabhedena katābhinīhāraladdhabyākaraṇā pāramiyo pūrentā yathākkamaṃ yathāvuttabhedena kālena sammāsambodhiṃ pāpuṇanti.",
  "tika-s0101t:316_16": "Tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ dānaṃ dentāpi",
  "tika-s0101t:316_17": "tadanurūpe sīlādisabbapāramidhamme ācinantāpi antarā buddhā bhavissantīti akāraṇametaṃ. Kasmā?",
  "tika-s0101t:316_18": "Ñāṇassa aparipaccanato.",
  "tika-s0101t:316_19": "Paricchinnakālanipphāditaṃ viya hi sassaṃ paricchinnakāle parinipphāditā sammāsambodhi.",
  "tika-s0101t:316_20": "Tadantarā pana sabbussāhena vāyamantenāpi na sakkā pāpuṇitunti pāramipāripūrī yathāvuttakālavisesaṃ vinā na sampajjatīti veditabbaṃ.",
  "tika-s0101t:317_0": "Ko ānisaṃsoti ye te katābhinīhārānaṃ bodhisattānaṃ –",
  "tika-s0101t:318_0": "“Evaṃ sabbaṅgasampannā, bodhiyā niyatā narā;",
  "tika-s0101t:319_0": "Saṃsaraṃ dīghamaddhānaṃ, kappakoṭisatehipi;",
  "tika-s0101t:320_0": "Avīcimhi nuppajjanti, tathā lokantaresu cā”ti. ādinā –",
  "tika-s0101t:321_0": "Aṭṭhārasa abhabbaṭṭhānānupagamanappakārā ānisaṃsā saṃvaṇṇitā.",
  "tika-s0101t:321_1": "Ye ca “sato sampajāno ānanda bodhisatto tusitākāyā cavitvā mātukucchiṃ okkamī”tiādinā soḷasa acchariyabbhutadhammappakārā,",
  "tika-s0101t:321_2": "ye ca “sītaṃ byapagataṃ hoti,",
  "tika-s0101t:321_3": "uṇhañca upasammatī”tiādinā,",
  "tika-s0101t:321_4": "“jāyamāne kho sāriputta bodhisatte ayaṃ dasasahassilokadhātu saṅkampati sampakampati sampavedhatī”tiādinā ca dvattiṃsa pubbanimittappakārā,",
  "tika-s0101t:321_5": "ye vā panaññepi “bodhisattānaṃ adhippāyasamijjhanaṃ kammādīsu vasībhāvo”ti evamādayo tattha tattha jātakabuddhavaṃsādīsu dassitappakārā ānisaṃsā,",
  "tika-s0101t:321_6": "te sabbepi etāsaṃ ānisaṃsā,",
  "tika-s0101t:321_7": "tathā yathānidassitabhedā alobhādosādiguṇayugaḷādayo cāti veditabbā.",
  "tika-s0101t:322_0": "Kiṃ phalanti samāsato tāva sammāsambuddhabhāvo etāsaṃ phalaṃ,",
  "tika-s0101t:322_1": "vitthārato pana dvattiṃsamahāpurisalakkhaṇa-",
  "tika-s0101t:322_2": "asītianubyañjanabyāmappabhādianekaguṇagaṇasamujjalarūpakāyasampattiadhiṭṭhānā dasabalacatuvesārajjachaasādhāraṇañāṇaaṭṭhārasāveṇikabuddhadhamma- -",
  "tika-s0101t:322_3": "pabhutianekasatasahassaguṇasamudayopasobhinī dhammakāyasirī,",
  "tika-s0101t:322_4": "yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṃ na sakkā,",
  "tika-s0101t:322_5": "idaṃ etāsaṃ phalanti ayamettha saṅkhepo,",
  "tika-s0101t:322_6": "vitthāro pana buddhavaṃsacariyāpiṭakajātakamahāpadānasuttādīnaṃ vasena veditabbo.",
  "tika-s0101t:323_0": "Yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha “samatiṃsa pāramiyo pūretvā”ti.",
  "tika-s0101t:323_1": "Satipi mahāpariccāgānaṃ dānapāramibhāve pariccāgavisesabhāvadassanatthañceva sudukkarabhāvadassanatthañca “pañca mahāpariccāge”ti visuṃ gahaṇaṃ,",
  "tika-s0101t:323_2": "tatoyeva ca aṅgapariccāgato visuṃ nayanapariccāgaggahaṇaṃ,",
  "tika-s0101t:323_3": "pariggahapariccāgabhāvasāmaññepi dhanarajjapariccāgato puttadārapariccāgaggahaṇañca kataṃ.",
  "tika-s0101t:323_4": "Gatapaccāgatikavattasaṅkhātāya pubbabhāgapaṭipadāya saddhiṃ abhiññāsamāpattinipphādanaṃ pubbayogo.",
  "tika-s0101t:323_5": "Dānādīsuyeva sātisayapaṭipattinipphādanaṃ pubbacariyā,",
  "tika-s0101t:323_6": "yā cariyāpiṭakasaṅgahitā.",
  "tika-s0101t:323_7": "Abhinīhāro pubbayogo,",
  "tika-s0101t:323_8": "dānādipaṭipatti,",
  "tika-s0101t:323_9": "kāyavivekavasena ekacariyā vā pubbacariyāti keci.",
  "tika-s0101t:323_10": "Dānādīnañceva appicchatādīnañca saṃsāranibbānesu ādīnavānisaṃsādīnañca vibhāvanavasena sattānaṃ bodhittaye",
  "tika-s0101t:323_11": "patiṭṭhāpanaparipācanavasena pavattā kathā dhammakkhānaṃ.",
  "tika-s0101t:323_12": "Ñātīnaṃ atthacariyā ñātatthacariyā,",
  "tika-s0101t:323_13": "sāpi karuṇāyanavaseneva. Ādi-",
  "tika-s0101t:323_14": "saddena lokatthacariyādayo saṅgaṇhāti.",
  "tika-s0101t:323_15": "Kammassakatāñāṇavasena,",
  "tika-s0101t:323_16": "anavajjakammāyatanavijjāṭṭhānaparicayavasena,",
  "tika-s0101t:323_17": "khandhāyatanādiparicayavasena,",
  "tika-s0101t:323_18": "lakkhaṇattayatīraṇavasena ca ñāṇacāro buddhicariyā,",
  "tika-s0101t:323_19": "sā pana atthato paññāpāramīyeva,",
  "tika-s0101t:323_20": "ñāṇasambhāradassanatthaṃ visuṃ gahaṇaṃ.",
  "tika-s0101t:323_21": "Koṭinti pariyanto,",
  "tika-s0101t:323_22": "ukkaṃsoti attho.",
  "tika-s0101t:323_23": "Cattāro satipaṭṭhāne bhāvetvā brūhetvāti sambandho.",
  "tika-s0101t:323_24": "Tattha bhāvetvāti uppādetvā.",
  "tika-s0101t:323_25": "Brūhetvāti vaḍḍhetvā.",
  "tika-s0101t:323_26": "Satipaṭṭhānādiggahaṇena āgamanapaṭipadaṃ matthakaṃ pāpetvā dasseti,",
  "tika-s0101t:323_27": "vipassanāsahagatā eva vā satipaṭṭhānādayo daṭṭhabbā.",
  "tika-s0101t:323_28": "Ettha ca “yena abhinīhārenā”tiādinā āgamanapaṭipadāya ādiṃ dasseti,",
  "tika-s0101t:323_29": "“dānapāramī”tiādinā majjhaṃ,",
  "tika-s0101t:323_30": "“cattāro satipaṭṭhāne”tiādinā pariyosānanti veditabbaṃ.",
  "tika-s0101t:324_0": "Sampatijātoti hatthato muccitvā muhuttajāto,",
  "tika-s0101t:324_1": "na mātukucchito nikkhantamatto.",
  "tika-s0101t:324_2": "Nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu,",
  "tika-s0101t:324_3": "tesaṃ hatthato cattāro mahārājāno ajinappaveṇiyā,",
  "tika-s0101t:324_4": "tesaṃ hatthato manussā dukūlacumbaṭakena paṭiggaṇhiṃsu,",
  "tika-s0101t:324_5": "manussānaṃ hatthato muñcitvā pathaviyaṃ patiṭṭhitoti yathāha bhagavā mahāpadānadesanāyaṃ.",
  "tika-s0101t:324_6": "Setamhi chatteti dibbasetacchatte.",
  "tika-s0101t:324_7": "Anuhīramāneti dhāriyamāne.",
  "tika-s0101t:324_8": "Ettha ca chattaggahaṇeneva khaggādīni pañca kakudhabhaṇḍānipi vuttānevāti veditabbaṃ.",
  "tika-s0101t:324_9": "Khaggatālavaṇṭamorahatthakavāḷabījanīuṇhīsapaṭṭāpi hi chattena saha tadā upaṭṭhitā ahesuṃ.",
  "tika-s0101t:324_10": "Chattādīniyeva ca tadā paññāyiṃsu,",
  "tika-s0101t:324_11": "na chattādigāhakā.",
  "tika-s0101t:324_12": "Sabbā ca disāti dasapi disā.",
  "tika-s0101t:324_13": "Nayidaṃ sabbadisāvilokanaṃ sattapadavītihāruttarakālaṃ daṭṭhabbaṃ.",
  "tika-s0101t:324_14": "Mahāsatto hi manussānaṃ hatthato muccitvā puratthimadisaṃ olokesi,",
  "tika-s0101t:324_15": "tattha devamanussā gandhamālādīhi pūjayamānā “mahāpurisa idha tumhehi sadisopi natthi,",
  "tika-s0101t:324_16": "kuto uttaritaro”ti āhaṃsu.",
  "tika-s0101t:324_17": "Evaṃ catasso disā,",
  "tika-s0101t:324_18": "catasso anudisā, heṭṭhā,",
  "tika-s0101t:324_19": "uparīti sabbā disā anuviloketvā sabbattha attanā sadisaṃ adisvā “ayaṃ uttarā disā”ti tattha sattapadavītihārena agamāsi.",
  "tika-s0101t:324_20": "Āsabhinti uttamaṃ.",
  "tika-s0101t:324_21": "Aggoti sabbapaṭhamo.",
  "tika-s0101t:324_22": "Jeṭṭho seṭṭhoti ca tasseva vevacanaṃ.",
  "tika-s0101t:324_23": "Ayamantimā jāti,",
  "tika-s0101t:324_24": "natthi dāni punabbhavoti imasmiṃ attabhāve pattabbaṃ arahattaṃ byākāsi.",
  "tika-s0101t:325_0": "“Anekesaṃ visesādhigamānaṃ pubbanimittabhāvenā”ti saṅkhittena vuttamatthaṃ “yañhī”tiādinā vitthārato dasseti.",
  "tika-s0101t:325_1": "Tattha etthāti –",
  "tika-s0101t:326_0": "“Anekasākhañca sahassamaṇḍalaṃ,",
  "tika-s0101t:327_0": "Chattaṃ marū dhārayumantalikkhe;",
  "tika-s0101t:328_0": "Suvaṇṇadaṇḍā vītipatanti cāmarā,",
  "tika-s0101t:329_0": "Na dissare cāmarachattagāhakā”ti. ;",
  "tika-s0101t:330_0": "Imissā gāthāya.",
  "tika-s0101t:330_1": "Sabbaññutaññāṇameva sabbattha appaṭihatacāratāya anāvaraṇañāṇanti āha “sabbaññutānāvaraṇañāṇapaṭilābhassā”ti.",
  "tika-s0101t:330_2": "“Tathā ayaṃ bhagavāpi gato…pe…",
  "tika-s0101t:330_3": "pubbanimittabhāvenā”ti etena abhijātiyaṃ dhammatāvasena uppajjanavisesā sabbabodhisattānaṃ sādhāraṇāti dasseti.",
  "tika-s0101t:330_4": "Pāramitānissandā hi teti.",
  "tika-s0101t:331_0": "Vikkamīti agamāsi.",
  "tika-s0101t:331_1": "Marūti devā.",
  "tika-s0101t:331_2": "Samāti vilokanasamatāya samā sadisiyo.",
  "tika-s0101t:331_3": "Mahāpuriso hi yathā ekaṃ disaṃ vilokesi,",
  "tika-s0101t:331_4": "evaṃ sesā disāpi,",
  "tika-s0101t:331_5": "na katthaci vilokane vibandho tassa ahosīti.",
  "tika-s0101t:331_6": "Samāti vā viloketuṃ yuttāti attho.",
  "tika-s0101t:331_7": "Na hi tadā bodhisattassa virūpabībhacchavisamarūpāni viloketuṃ ayuttāni disāsu upaṭṭhahantīti.",
  "tika-s0101t:332_0": "“Evaṃ tathāgato”ti kāyagamanaṭṭhena gata-",
  "tika-s0101t:332_1": "saddena tathāgata-",
  "tika-s0101t:332_2": "saddaṃ niddisitvā idāni ñāṇagamanaṭṭhena taṃ dassetuṃ “atha vā”tiādimāha.",
  "tika-s0101t:332_3": "Tattha nekkhammenāti alobhappadhānena kusalacittuppādena.",
  "tika-s0101t:332_4": "Kusalā hi dhammā idha nekkhammaṃ,",
  "tika-s0101t:332_5": "na pabbajjādayo,",
  "tika-s0101t:332_6": "“paṭhamajjhānenā”ti ca vadanti.",
  "tika-s0101t:332_7": "Pahāyāti pajahitvā.",
  "tika-s0101t:332_8": "Gato adhigato,",
  "tika-s0101t:332_9": "paṭipanno uttarivisesanti attho.",
  "tika-s0101t:332_10": "Pahāyāti vā pahānahetu,",
  "tika-s0101t:332_11": "pahānalakkhaṇaṃ vā.",
  "tika-s0101t:332_12": "Hetulakkhaṇattho hi ayaṃ pahāya- saddo.",
  "tika-s0101t:332_13": "“Kāmacchandādippahānahetukaṃ gato”ti hettha vuttaṃ gamanaṃ avabodho,",
  "tika-s0101t:332_14": "paṭipatti eva vā.",
  "tika-s0101t:332_15": "Kāmacchandādippahānena ca taṃ lakkhīyati.",
  "tika-s0101t:332_16": "Esa nayo “padāletvā”tiādīsupi.",
  "tika-s0101t:332_17": "Abyāpādenāti mettāya.",
  "tika-s0101t:332_18": "Ālokasaññāyāti vibhūtaṃ katvā manasikaraṇena upaṭṭhitaālokasañjānanena.",
  "tika-s0101t:332_19": "Avikkhepenāti samādhinā.",
  "tika-s0101t:332_20": "Dhammavavatthānenāti kusalādidhammānaṃ yāthāvavinicchayena,",
  "tika-s0101t:332_21": "“sappaccayanāmarūpavavatthānenā”tipi vadanti.",
  "tika-s0101t:333_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa pubbabhāgapaṭipadāya",
  "tika-s0101t:333_1": "bhagavato tathāgatabhāvaṃ dassetvā idāni saha upāyena aṭṭhahi samāpattīhi,",
  "tika-s0101t:333_2": "aṭṭhārasahi ca mahāvipassanāhi taṃ dassetuṃ “ñāṇenā”tiādimāha.",
  "tika-s0101t:333_3": "Nāmarūpapariggahakaṅkhāvitaraṇānañhi vibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0101t:333_4": "tathā jhānasamāpattīsu abhiratinimittena pāmojjena,",
  "tika-s0101t:333_5": "tattha anabhiratiyā vinoditāya jhānādi samadhigamoti samāpattivipassanānaṃ arativinodanaavijjāpadālanādi upāyo,",
  "tika-s0101t:333_6": "uppaṭipāṭiniddeso pana nīvaraṇasabhāvāya avijjāya heṭṭhā nīvaraṇesupi saṅgahadassanatthanti daṭṭhabbaṃ.",
  "tika-s0101t:333_7": "Samāpattivihārappavesavibandhanena nīvaraṇāni kavāṭasadisānīti āha “nīvaraṇakavāṭaṃ ugghāṭetvā”ti.",
  "tika-s0101t:333_8": "“Rattiṃ vitakketvā vicāretvā divā kammante payojetī”ti vuttaṭṭhāne viya vitakkavicārā dhūmāyanāti adhippetāti āha “vitakkavicāradhūma”nti.",
  "tika-s0101t:333_9": "Kiñcāpi paṭhamajjhānūpacāreyeva ca dukkhaṃ,",
  "tika-s0101t:333_10": "catutthajjhānūpacāreyeva sukhaṃ pahīyati,",
  "tika-s0101t:333_11": "atisayappahānaṃ pana sandhāyāha “catutthajjhānena sukhadukkhaṃ pahāyā”ti.",
  "tika-s0101t:334_0": "Aniccassa,",
  "tika-s0101t:334_1": "aniccanti anupassanā aniccānupassanā,",
  "tika-s0101t:334_2": "tebhūmakadhammānaṃ aniccataṃ gahetvā pavattāya vipassanāyetaṃ nāmaṃ.",
  "tika-s0101t:334_3": "Niccasaññanti saṅkhatadhamme “niccā,",
  "tika-s0101t:334_4": "sassatā”ti evaṃ pavattamicchāsaññaṃ,",
  "tika-s0101t:334_5": "saññāsīsena diṭṭhicittānampi gahaṇaṃ daṭṭhabbaṃ.",
  "tika-s0101t:334_6": "Esa nayo ito paresupi.",
  "tika-s0101t:334_7": "Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0101t:334_8": "Nandinti sappītikataṇhaṃ.",
  "tika-s0101t:334_9": "Tathā virāgānupassanāyāti virajjanākārena pavattāya anupassanāya.",
  "tika-s0101t:334_10": "Nirodhānupassanāyāti saṅkhārānaṃ nirodhassa anupassanāya.",
  "tika-s0101t:334_11": "“Te saṅkhārā nirujjhantiyeva,",
  "tika-s0101t:334_12": "āyatiṃ samudayavasena na uppajjantī”ti evaṃ vā anupassanā nirodhānupassanā.",
  "tika-s0101t:334_13": "Tenevāha “nirodhānupassanāya nirodheti,",
  "tika-s0101t:334_14": "no samudetī”ti.",
  "tika-s0101t:334_15": "Muñcitukamyatā hi ayaṃ balappattāti.",
  "tika-s0101t:334_16": "Paṭinissajjanākārena pavattā anupassanā paṭinissaggānupassanā.",
  "tika-s0101t:334_17": "Paṭisaṅkhā santiṭṭhanā hi ayaṃ.",
  "tika-s0101t:334_18": "Ādānanti niccādivasena gahaṇaṃ.",
  "tika-s0101t:334_19": "Santatisamūhakiccārammaṇānaṃ vasena ekattaggahaṇaṃ ghanasaññā.",
  "tika-s0101t:334_20": "Āyūhanaṃ abhisaṅkharaṇaṃ.",
  "tika-s0101t:334_21": "Avatthāvisesāpatti vipariṇāmo.",
  "tika-s0101t:334_22": "Dhuvasaññanti thirabhāvaggahaṇaṃ.",
  "tika-s0101t:334_23": "Nimittanti samūhādighanavasena,",
  "tika-s0101t:334_24": "sakiccaparicchedatāya ca saṅkhārānaṃ saviggahaggahaṇaṃ.",
  "tika-s0101t:334_25": "Paṇidhinti rāgādipaṇidhiṃ,",
  "tika-s0101t:334_26": "sā panatthato taṇhānaṃ vasena saṅkhāresu ninnatā.",
  "tika-s0101t:335_0": "Abhinivesanti attānudiṭṭhiṃ.",
  "tika-s0101t:335_1": "Aniccadukkhādivasena sabbadhammatīraṇaṃ adhipaññādhammavipassanā.",
  "tika-s0101t:335_2": "Sārādānābhinivesanti asāre sāraggahaṇavipallāsaṃ.",
  "tika-s0101t:335_3": "“Issarakuttādivasena loko samuppanno”ti abhiniveso sammohābhiniveso.",
  "tika-s0101t:335_4": "Keci pana “ahosiṃ nu kho ahamatītamaddhānantiādinā pavattasaṃsayāpatti sammohābhiniveso”ti vadanti.",
  "tika-s0101t:335_5": "Saṅkhāresu leṇatāṇabhāvaggahaṇaṃ ālayābhiniveso.",
  "tika-s0101t:335_6": "“Ālayaratā ālayasamuditā”ti vacanato ālayo taṇhā,",
  "tika-s0101t:335_7": "sāyeva cakkhādīsu rūpādīsu ca abhinivisanavasena pavattiyā ālayābhinivesoti keci.",
  "tika-s0101t:335_8": "“Evaṃvidhā saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.",
  "tika-s0101t:335_9": "Vaṭṭato vigatattā vivaṭṭaṃ nibbānaṃ,",
  "tika-s0101t:335_10": "tattha ārammaṇakaraṇasaṅkhātena anupassanena pavattiyā vivaṭṭānupassanā gotrabhu.",
  "tika-s0101t:335_11": "Saṃyogābhinivesanti saṃyujjanavasena saṅkhāresu abhinivisanaṃ.",
  "tika-s0101t:335_12": "Diṭṭhekaṭṭheti diṭṭhiyā sahajātekaṭṭhe,",
  "tika-s0101t:335_13": "pahānekaṭṭhe ca.",
  "tika-s0101t:335_14": "“Oḷārike”ti uparimaggavajjhe kilese apekkhitvā vuttaṃ,",
  "tika-s0101t:335_15": "aññathā dassanapahātabbāpi dutiyamaggavajjhehi oḷārikāti.",
  "tika-s0101t:335_16": "Aṇusahagateti aṇubhūte,",
  "tika-s0101t:335_17": "idaṃ heṭṭhimamaggavajjhe apekkhitvā vuttaṃ.",
  "tika-s0101t:335_18": "Sabbakileseti avasiṭṭhasabbakilese.",
  "tika-s0101t:335_19": "Na hi paṭhamādimaggehi pahīnā kilesā puna pahīyantīti.",
  "tika-s0101t:336_0": "Kakkhaḷattaṃ kaṭhinabhāvo.",
  "tika-s0101t:336_1": "Paggharaṇaṃ dravabhāvo.",
  "tika-s0101t:336_2": "Lokiyavāyunā bhastassa viya yena taṃtaṃkalāpassa uddhumāyanaṃ,",
  "tika-s0101t:336_3": "thambhabhāvo vā,",
  "tika-s0101t:336_4": "taṃ vitthambhanaṃ.",
  "tika-s0101t:336_5": "Vijjamānepi kalāpantarabhūtānaṃ kalāpantarabhūtehi asamphuṭṭhabhāve,",
  "tika-s0101t:336_6": "taṃtaṃbhūtavivittatā rūpapariyanto ākāsoti yesaṃ yo paricchedo,",
  "tika-s0101t:336_7": "tehi so asamphuṭṭhova,",
  "tika-s0101t:336_8": "aññathā bhūtānaṃ paricchedasabhāvo na siyā byāpībhāvāpattito.",
  "tika-s0101t:336_9": "Abyāpitā hi asamphuṭṭhatāti.",
  "tika-s0101t:336_10": "Yasmiṃ kalāpe bhūtānaṃ paricchedo,",
  "tika-s0101t:336_11": "tehi asamphuṭṭhabhāvo asamphuṭṭhalakkhaṇaṃ.",
  "tika-s0101t:336_12": "Tenāha bhagavā ākāsadhātuniddese “asamphuṭṭhaṃ catūhi mahābhūtehī”ti.",
  "tika-s0101t:337_0": "Virodhipaccayasannipāte visadisuppatti ruppanaṃ.",
  "tika-s0101t:337_1": "Cetanāpadhānattā saṅkhārakkhandhadhammānaṃ cetanāvasenetaṃ vuttaṃ “saṅkhārānaṃ abhisaṅkharaṇalakkhaṇa”nti.",
  "tika-s0101t:337_2": "Tathā hi suttantabhājanīye saṅkhārakkhandhavibhaṅge “cakkhusamphassajā cetanā”tiādinā cetanāva vibhattā,",
  "tika-s0101t:337_3": "abhisaṅkharaṇalakkhaṇā ca cetanā.",
  "tika-s0101t:337_4": "Yathāha “tattha katamo puññābhisaṅkhāro?",
  "tika-s0101t:337_5": "Kusalā cetanā kāmāvacarā”tiādi.",
  "tika-s0101t:337_6": "Pharaṇaṃ savipphārikatā.",
  "tika-s0101t:337_7": "Assaddhiyeti assaddhiyahetu,",
  "tika-s0101t:337_8": "nimittatthe bhummaṃ.",
  "tika-s0101t:337_9": "Esa nayo “kosajje”tiādīsu.",
  "tika-s0101t:337_10": "Vūpasamalakkhaṇanti kāyacittapariḷāhūpasamalakkhaṇaṃ.",
  "tika-s0101t:337_11": "Līnuddhaccarahite adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ pakkhapātupacchedato.",
  "tika-s0101t:338_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhikā sammāvācā siniddhabhāvato sampayuttadhamme,",
  "tika-s0101t:338_1": "sammāvācāpaccayasubhāsitānaṃ sotārañca puggalaṃ pariggaṇhātīti sā pariggahalakkhaṇā sammāvācā.",
  "tika-s0101t:338_2": "Kāyikakiriyā kiñci kattabbaṃ samuṭṭhāpeti.",
  "tika-s0101t:338_3": "Sayañca samuṭṭhahanaṃ ghaṭanaṃ hotīti sammākammantasaṅkhātā virati samuṭṭhānalakkhaṇā daṭṭhabbā,",
  "tika-s0101t:338_4": "sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "tika-s0101t:338_5": "Jīvamānassa sattassa,",
  "tika-s0101t:338_6": "sampayuttadhammānaṃ vā jīvitindriyavuttiyā,",
  "tika-s0101t:338_7": "ājīvasseva vā suddhi vodānaṃ.",
  "tika-s0101t:338_8": "Sasampayuttadhammassa cittassa saṃkilesapakkhe patituṃ adatvā sammadeva paggaṇhanaṃ paggaho.",
  "tika-s0101t:339_0": "“Saṅkhārā”ti idha cetanā adhippetāti vuttaṃ “saṅkhārānaṃ cetanālakkhaṇa”nti.",
  "tika-s0101t:339_1": "Namanaṃ ārammaṇābhimukhabhāvo.",
  "tika-s0101t:339_2": "Āyatanaṃpavattanaṃ.",
  "tika-s0101t:339_3": "Āyatanānaṃ vasena hi āyasaṅkhātānaṃ cittacetasikānaṃ pavatti.",
  "tika-s0101t:339_4": "Taṇhāya hetulakkhaṇanti vaṭṭassa janakahetubhāvo,",
  "tika-s0101t:339_5": "maggassa pana nibbānasampāpakattanti ayameva tesaṃ viseso.",
  "tika-s0101t:340_0": "Tathalakkhaṇaṃ aviparītasabhāvo.",
  "tika-s0101t:340_1": "Ekaraso aññamaññānativattanaṃ anūnādhikabhāvo.",
  "tika-s0101t:340_2": "Yuganaddhā samathavipassanāva,",
  "tika-s0101t:340_3": "“saddhāpaññā paggahāvikkhepā”tipi vadanti.",
  "tika-s0101t:341_0": "Khiṇoti kileseti khayo, maggo. Anuppādapariyosānatāya anuppādo, phalaṃ. Passaddhi kilesavūpasamo.",
  "tika-s0101t:342_0": "Chandassāti kattukamyatāchandassa.",
  "tika-s0101t:342_1": "Mūlalakkhaṇaṃ patiṭṭhābhāvo.",
  "tika-s0101t:342_2": "Samuṭṭhāpanalakkhaṇaṃ ārammaṇapaṭipādakatāya sampayuttadhammānaṃ uppattihetutā.",
  "tika-s0101t:342_3": "Samodhānaṃ visayādisannipātena gahetabbākāro,",
  "tika-s0101t:342_4": "yā “saṅgatī”ti vuccati.",
  "tika-s0101t:342_5": "Samaṃ saha odahanti anena sampayuttadhammāti vā samodhānaṃ, phasso.",
  "tika-s0101t:342_6": "Samosaranti sannipatanti etthāti samosaraṇaṃ.",
  "tika-s0101t:342_7": "Vedanāya vinā appavattamānā sampayuttadhammā vedanānubhavananimittaṃ samosaṭā viya hontīti evaṃ vuttaṃ.",
  "tika-s0101t:342_8": "Gopānasīnaṃ kūṭaṃ viya sampayuttānaṃ pāmokkhabhāvo pamukhalakkhaṇaṃ. Tato,",
  "tika-s0101t:342_9": "tesaṃ vā sampayuttadhammānaṃ uttari padhānanti taduttari.",
  "tika-s0101t:342_10": "Paññuttarā hi kusalā dhammā.",
  "tika-s0101t:342_11": "Vimuttiyāti phalassa.",
  "tika-s0101t:342_12": "Tañhi sīlādiguṇasārassa paramukkaṃsabhāvena sāraṃ.",
  "tika-s0101t:342_13": "Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena,",
  "tika-s0101t:342_14": "porāṇaṭṭhakathāya āgatanayena ca katoti daṭṭhabbaṃ.",
  "tika-s0101t:342_15": "Tathā hi vuttopi koci dhammo pariyāyantarappakāsanatthaṃ puna dassito,",
  "tika-s0101t:342_16": "tato eva ca “chandamūlakā kusalā dhammā manasikārasamuṭṭhānā,",
  "tika-s0101t:342_17": "phassasamodhānā,",
  "tika-s0101t:342_18": "vedanāsamosaraṇā”ti,",
  "tika-s0101t:342_19": "“paññuttarā kusalā dhammā”ti,",
  "tika-s0101t:342_20": "“vimuttisāramidaṃ brahmacariya”nti,",
  "tika-s0101t:342_21": "“nibbānogadhañhi āvuso brahmacariyaṃ nibbānapariyosāna”nti ca suttapadānaṃ vasena “chandassa mūlalakkhaṇa”ntiādi vuttaṃ.",
  "tika-s0101t:343_0": "Tathadhammā nāma cattāri ariyasaccāni aviparītasabhāvattā.",
  "tika-s0101t:343_1": "Tathāni taṃsabhāvattā.",
  "tika-s0101t:343_2": "Avitathāni amusāsabhāvattā.",
  "tika-s0101t:343_3": "Anaññathāni aññākārarahitattā.",
  "tika-s0101t:344_0": "Jātipaccayasambhūtasamudāgataṭṭhoti jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "tika-s0101t:344_1": "anupavattatthoti attho.",
  "tika-s0101t:344_2": "Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0101t:344_3": "na jātito jarāmaraṇaṃ na hoti,",
  "tika-s0101t:344_4": "na ca jātiṃ vinā aññato hotīti jātipaccayasambhūtaṭṭho.",
  "tika-s0101t:344_5": "Itthañca jātito samudāgacchatīti jātipaccayasamudāgataṭṭho.",
  "tika-s0101t:344_6": "Yā yā jāti yathā yathā paccayo hoti,",
  "tika-s0101t:344_7": "tadanurūpaṃ pātubhāvoti attho.",
  "tika-s0101t:344_8": "Avijjāya saṅkhārānaṃ paccayaṭṭhoti etthāpi na avijjā saṅkhārānaṃ paccayo na hoti,",
  "tika-s0101t:344_9": "na ca avijjaṃ vinā saṅkhārā uppajjanti.",
  "tika-s0101t:344_10": "Yā yā avijjā yesaṃ yesaṃ saṅkhārānaṃ yathā yathā paccayo hoti,",
  "tika-s0101t:344_11": "ayaṃ avijjāya saṅkhārānaṃ paccayaṭṭho,",
  "tika-s0101t:344_12": "paccayabhāvoti attho.",
  "tika-s0101t:345_0": "Bhagavā taṃ jānāti passatīti sambandho.",
  "tika-s0101t:345_1": "Tenāti bhagavatā.",
  "tika-s0101t:345_2": "Taṃ vibhajjamānanti yojetabbaṃ.",
  "tika-s0101t:345_3": "Tanti rūpāyatanaṃ.",
  "tika-s0101t:345_4": "Iṭṭhāniṭṭhādīti ādi-",
  "tika-s0101t:345_5": "saddena majjhattaṃ saṅgaṇhāti,",
  "tika-s0101t:345_6": "tathā atītānāgatapaccuppannaparittaajjhattabahiddhātadubhayādibhedaṃ.",
  "tika-s0101t:345_7": "Labbhamānakapadavasenāti “rūpāyatanaṃ diṭṭhaṃ saddāyatanaṃ sutaṃ gandhāyatanaṃ rasāyatanaṃ phoṭṭhabbāyatanaṃ mutaṃ,",
  "tika-s0101t:345_8": "sabbaṃ rūpaṃ manasā viññāta”nti vacanato diṭṭhapadañca viññātapadañca rūpārammaṇe labbhati.",
  "tika-s0101t:345_9": "“Rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ ajjhattaṃ bahiddhā diṭṭhaṃ",
  "tika-s0101t:345_10": "viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītaka”nti evamādīhi anekehi nāmehi.",
  "tika-s0101t:345_11": "“Terasahi vārehī”ti rūpakaṇḍe āgate terasa niddesavāre sandhāyāha.",
  "tika-s0101t:345_12": "Ekekasmiñca vāre catunnaṃ catunnaṃ vavatthāpananayānaṃ vasena “dvipaññāsāya nayehī”ti āha.",
  "tika-s0101t:345_13": "Tathameva aviparītadassitāya,",
  "tika-s0101t:345_14": "appaṭivattiyadesanatāya ca.",
  "tika-s0101t:345_15": "Jānāmi abbhaññāsinti vattamānātītakālesu ñāṇappavattidassanena anāgatepi ñāṇappavatti vuttāyevāti daṭṭhabbā. Vidita-",
  "tika-s0101t:345_16": "saddo anāmaṭṭhakālaviseso veditabbo,",
  "tika-s0101t:345_17": "“diṭṭhaṃ sutaṃ muta”ntiādīsu viya.",
  "tika-s0101t:345_18": "Na upaṭṭhāsīti attattaniyavasena na upagacchi.",
  "tika-s0101t:345_19": "Yathā rūpārammaṇādayo dhammā yaṃsabhāvā yaṃpakārā ca,",
  "tika-s0101t:345_20": "tathā ne passati jānāti gacchatīti tathāgatoti evaṃ padasambhavo veditabbo.",
  "tika-s0101t:345_21": "Keci pana “niruttinayena pisodarādipakkhepena vā dassī-",
  "tika-s0101t:345_22": "saddassa lopaṃ, āgata-",
  "tika-s0101t:345_23": "saddassa cāgamaṃ katvā tathāgato”ti vaṇṇenti.",
  "tika-s0101t:346_0": "Niddosatāya anupavajjaṃ.",
  "tika-s0101t:346_1": "Pakkhipitabbābhāvena anūnaṃ.",
  "tika-s0101t:346_2": "Apanetabbābhāvena anadhikaṃ.",
  "tika-s0101t:346_3": "Atthabyañjanādisampattiyā sabbākāraparipuṇṇaṃ.",
  "tika-s0101t:346_4": "No aññathāti “tathevā”ti vuttamevatthaṃ byatirekena sampādeti.",
  "tika-s0101t:346_5": "Tena yadatthaṃ bhāsitaṃ,",
  "tika-s0101t:346_6": "ekantena tadatthanipphādanato yathā bhāsitaṃ bhagavatā,",
  "tika-s0101t:346_7": "tathevāti aviparītadesanataṃ dasseti.",
  "tika-s0101t:346_8": "“Gadattho”ti etena tathaṃ gadatīti tathāgatoti da-",
  "tika-s0101t:346_9": "kārassa ta-",
  "tika-s0101t:346_10": "kāro kato niruttinayenāti dasseti.",
  "tika-s0101t:347_0": "Tathā gatamassāti tathāgato,",
  "tika-s0101t:347_1": "gatanti ca kāyassa vācāya vā pavattīti attho.",
  "tika-s0101t:347_2": "Tathāti ca vutte yaṃtaṃ-",
  "tika-s0101t:347_3": "saddānaṃ abyabhicārisambandhitāya “yathā”ti ayamattho upaṭṭhitoyeva hoti.",
  "tika-s0101t:347_4": "Kāyavacīkiriyānañca aññamaññānulomena vacanicchāyaṃ,",
  "tika-s0101t:347_5": "kāyassa vācā,",
  "tika-s0101t:347_6": "vācāya ca kāyo sambandhībhāvena upatiṭṭhatīti imamatthaṃ dassento āha “bhagavato hī”tiādi.",
  "tika-s0101t:347_7": "Imasmiṃ pana atthe tathāvāditāya tathāgatoti ayampi attho siddho hoti.",
  "tika-s0101t:347_8": "So pana pubbe pakārantarena dassitoti āha “evaṃ tathākāritāya tathāgato”ti.",
  "tika-s0101t:348_0": "“Tiriyaṃ aparimāṇāsu lokadhātūsū”ti etena yadeke “tiriyaṃ viya upari adho ca santi lokadhātuyo”ti vadanti,",
  "tika-s0101t:348_1": "taṃ paṭisedheti.",
  "tika-s0101t:348_2": "Desanāvilāsoyeva desanāvilāsamayo yathā “puññamayaṃ,",
  "tika-s0101t:348_3": "dānamaya”ntiādīsu.",
  "tika-s0101t:349_0": "Upasagganipātānaṃ vācakasaddasannidhāne tadatthajotanabhāvena pavattanato gata-",
  "tika-s0101t:349_1": "saddoyeva avagatatthaṃ atītatthañca vadatīti āha “gatoti avagato atīto”ti.",
  "tika-s0101t:349_2": "Atha vā abhinīhārato paṭṭhāya yāva sambodhi,",
  "tika-s0101t:349_3": "etthantare mahābodhiyānapaṭipattiyā hānaṭhānasaṃkilesanivattīnaṃ abhāvato yathā paṇidhānaṃ,",
  "tika-s0101t:349_4": "tathā gato abhinīhārānurūpaṃ paṭipannoti tathāgato.",
  "tika-s0101t:349_5": "Atha vā mahiddhikatāya,",
  "tika-s0101t:349_6": "paṭisambhidānaṃ ukkaṃsādhigamena anāvaraṇatāya ca katthaci paṭighātābhāvato yathā ruci,",
  "tika-s0101t:349_7": "tathā kāyavacīcittānaṃ gatāni gamanāni pavattiyo etassāti tathāgato.",
  "tika-s0101t:349_8": "Yasmā ca loke vidhayuttagatapakāra-",
  "tika-s0101t:349_9": "saddā samānatthā dissanti,",
  "tika-s0101t:349_10": "tasmā yathā vidhā vipassīādayo bhagavanto,",
  "tika-s0101t:349_11": "ayampi bhagavā tathā vidhoti tathāgato.",
  "tika-s0101t:349_12": "Yathā yuttā ca te bhagavanto ayampi bhagavā tathā yuttoti tathāgato.",
  "tika-s0101t:349_13": "Atha vā yasmā saccaṃ tacchaṃ tathanti ñāṇassetaṃ adhivacanaṃ,",
  "tika-s0101t:349_14": "tasmā tathena ñāṇena āgatoti tathāgatoti.",
  "tika-s0101t:349_15": "Evampi tathāgata-",
  "tika-s0101t:349_16": "saddassa attho veditabbo –",
  "tika-s0101t:350_0": "“Pahāya kāmādimale yathā gatā,",
  "tika-s0101t:351_0": "Samādhiñāṇehi vipassiādayo;",
  "tika-s0101t:352_0": "Mahesino sakyamunī jutindharo,",
  "tika-s0101t:353_0": "Tathāgato tena tathāgato mato.",
  "tika-s0101t:354_0": "Tathañca dhātāyatanādilakkhaṇaṃ,",
  "tika-s0101t:355_0": "Sabhāvasāmaññavibhāgabhedato;",
  "tika-s0101t:356_0": "Sayambhuñāṇena jino samāgato,",
  "tika-s0101t:357_0": "Tathāgato vuccati sakyapuṅgavo.",
  "tika-s0101t:358_0": "Tathāni saccāni samantacakkhunā,",
  "tika-s0101t:359_0": "Tathā idappaccayatā ca sabbaso;",
  "tika-s0101t:360_0": "Anaññaneyyena yato vibhāvitā,",
  "tika-s0101t:361_0": "Yāthāvato tena jino tathāgato.",
  "tika-s0101t:362_0": "Anekabhedāsupi lokadhātusu,",
  "tika-s0101t:363_0": "Jinassa rūpāyatanādigocare;",
  "tika-s0101t:364_0": "Vicittabhedaṃ tathameva dassanaṃ,",
  "tika-s0101t:365_0": "Tathāgato tena samantalocano.",
  "tika-s0101t:366_0": "Yato ca dhammaṃ tathameva bhāsati,",
  "tika-s0101t:367_0": "Karoti vācāyanuloma mattano;",
  "tika-s0101t:368_0": "Guṇehi lokaṃ abhibhuyya iriyati,",
  "tika-s0101t:369_0": "Tathāgato tenapi lokanāyako.",
  "tika-s0101t:370_0": "Yathābhinīhāramato yathāruci,",
  "tika-s0101t:371_0": "Pavattavācātanucittabhāvato;",
  "tika-s0101t:372_0": "Yathāvidhā yena purā mahesino,",
  "tika-s0101t:373_0": "Tathāvidho tena jino tathāgato”ti. ;",
  "tika-s0101t:374_0": "Saṅgahagāthā mukhamattameva. Kasmā?",
  "tika-s0101t:374_1": "Appamādapadaṃ viya sakaladhammapaṭipattiyā sabbabuddhaguṇānaṃ saṅgāhakattā.",
  "tika-s0101t:374_2": "Tenevāha “sabbākārenā”tiādi.",
  "tika-s0101t:375_0": "“Taṃ katamanti pucchatī”ti etena “katamañca taṃ bhikkhave”tiādivacanassa sāmaññato pucchābhāvo dassito",
  "tika-s0101t:375_1": "avisesato hi tassa pucchāvisesabhāvañāpanatthaṃ mahāniddese āgatā sabbāva pucchā atthuddhāranayena dasseti",
  "tika-s0101t:375_2": "“tattha pucchā nāmā”tiādinā.",
  "tika-s0101t:375_3": "Tattha tatthāti “taṃ katamanti pucchatī”ti ettha yadetaṃ sāmaññato pucchāvacanaṃ, tasmiṃ.",
  "tika-s0101t:376_0": "Lakkhaṇanti ñātuṃ icchito yo koci sabhāvo.",
  "tika-s0101t:376_1": "“Aññāta”nti yena kenaci ñāṇena aññātabhāvamāha,",
  "tika-s0101t:376_2": "“adiṭṭha”nti dassanabhūtena ñāṇena paccakkhaṃ viya adiṭṭhataṃ.",
  "tika-s0101t:376_3": "“Atulita”nti “ettakameta”nti tulanabhūtena atūlitataṃ,",
  "tika-s0101t:376_4": "“atīrita”nti tīraṇabhūtena akatañāṇakiriyāsamāpanataṃ,",
  "tika-s0101t:376_5": "“avibhūta”nti ñāṇassa apākaṭabhāvaṃ,",
  "tika-s0101t:376_6": "“avibhāvita”nti ñāṇena apākaṭīkatabhāvaṃ.",
  "tika-s0101t:376_7": "Adiṭṭhaṃ jotīyati etāyāti adiṭṭhajotanā.",
  "tika-s0101t:376_8": "Diṭṭhaṃ saṃsandīyati etāyāti diṭṭhasaṃsandanā,",
  "tika-s0101t:376_9": "sākacchāvasena vinicchayakaraṇaṃ.",
  "tika-s0101t:376_10": "Vimati chijjati etāyāti vimaticchedanā.",
  "tika-s0101t:376_11": "Anumatiyā pucchā anumatipucchā.",
  "tika-s0101t:376_12": "“Taṃ kiṃ maññatha bhikkhave”tiādi pucchāya hi “kā tumhākaṃ anumatī”ti anumati pucchitā hoti.",
  "tika-s0101t:376_13": "Kathetukamyatāti kathetukamyatāya.",
  "tika-s0101t:377_0": "8.",
  "tika-s0101t:377_1": "Saraseneva patanasabhāvassa antarā eva atīva pātanaṃ atipāto,",
  "tika-s0101t:377_2": "saṇikaṃ patituṃ adatvā sīghaṃ pātananti attho.",
  "tika-s0101t:377_3": "Atikkamma vā satthādīhi abhibhavitvā pātanaṃ atipāto.",
  "tika-s0101t:377_4": "Sattoti khandhasantāno.",
  "tika-s0101t:377_5": "Tattha hi sattapaññatti.",
  "tika-s0101t:377_6": "Jīvitindriyanti rūpārūpajīvitindriyaṃ.",
  "tika-s0101t:377_7": "Rūpajīvitindriye hi vikopite itarampi taṃsambandhatāya vinassati.",
  "tika-s0101t:377_8": "Kasmā panettha “pāṇassa atipāto,",
  "tika-s0101t:377_9": "pāṇoti cettha vohārato satto”ti ca ekavacananiddeso kato,",
  "tika-s0101t:377_10": "nanu niravasesānaṃ pāṇānaṃ atipātato virati idha adhippetā.",
  "tika-s0101t:377_11": "Tathā hi vakkhati “sabbapāṇabhūtahitānukampīti sabbe pāṇabhūte”tiādinā bahuvacananiddesanti?",
  "tika-s0101t:377_12": "Saccametaṃ,",
  "tika-s0101t:377_13": "pāṇabhāvasāmaññavasena panettha ekavacananiddeso kato,",
  "tika-s0101t:377_14": "sabbasaddasannidhānena tattha puthuttaṃ viññāyamānamevāti sāmaññaniddesaṃ akatvā bhedavacanicchāvasena bahuvacananiddeso katoti.",
  "tika-s0101t:377_15": "Kiñca bhiyyosāmaññato saṃvarasamādānaṃ,",
  "tika-s0101t:377_16": "tabbisesato saṃvarabhedoti imassa visesassa ñāpanatthaṃ ayaṃ vacanabhedo katoti veditabbo.",
  "tika-s0101t:377_17": "Yāya cetanāya vattamānassa jīvitindriyassa nissayabhūtesu mahābhūtesu upakkamakaraṇahetu taṃ mahābhūtappaccayā uppajjanakamahābhūtā nuppajjissanti,",
  "tika-s0101t:377_18": "sā tādisappayogasamuṭṭhāpikā cetanā pāṇātipāto.",
  "tika-s0101t:377_19": "Laddhupakkamāni hi bhūtāni itarabhūtāni viya na visadānīti samānajātiyānaṃ kāraṇaṃ na hontīti.",
  "tika-s0101t:377_20": "“Kāyavacīdvārāna”nti etena manodvāre pavattāya vadhakacetanāya pāṇātipātabhāvaṃ paṭikkhipati.",
  "tika-s0101t:378_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato veditabbā.",
  "tika-s0101t:378_1": "Yathādhippetassa hi payogassa sahasā nipphādanavasena kiccasādhikāya bahukkhattuṃ pavattajavanehi laddhāsevanāya",
  "tika-s0101t:378_2": "ca sanniṭṭhāpakacetanāya vasena payogassa mahantabhāvo.",
  "tika-s0101t:378_3": "Satipi kadāci khuddake ceva mahante ca pāṇe payogassa samabhāve mahantaṃ hanantassa cetanā tibbatarā uppajjatīti vatthussa mahantabhāvo.",
  "tika-s0101t:378_4": "Iti ubhayaṃ petaṃ cetanāya balavabhāveneva hoti.",
  "tika-s0101t:378_5": "Tathā hi hantabbassa mahāguṇabhāvena tattha pavattaupakāracetanā viya khettavisesanibbattiyā apakāracetanāpi balavatī,",
  "tika-s0101t:378_6": "tibbatarā ca uppajjatīti tassā mahāsāvajjatā daṭṭhabbā.",
  "tika-s0101t:378_7": "Tasmā payogavatthuādipaccayānaṃ amahattepi mahāguṇatādipaccayehi cetanāya balavabhāvādivaseneva mahāsāvajjabhāvo veditabbo.",
  "tika-s0101t:379_0": "Sambharīyanti etehīti sambhārā, aṅgāni.",
  "tika-s0101t:379_1": "Tesu pāṇasaññitāvadhakacittāni pubbabhāgiyānipi honti.",
  "tika-s0101t:379_2": "Upakkamo vadhakacetanāsamuṭṭhāpito.",
  "tika-s0101t:379_3": "Pañcasambhāravatī pāṇātipātacetanāti sā pañcasambhāravinimuttā daṭṭhabbā.",
  "tika-s0101t:379_4": "Vijjāmayo mantaparijappanapayogo āthabbaṇikādīnaṃ viya.",
  "tika-s0101t:379_5": "Iddhimayo kammavipākajiddhimayo dāṭhākoṭakādīnaṃ viya.",
  "tika-s0101t:379_6": "Ativiya papañcoti atimahāvitthāro.",
  "tika-s0101t:380_0": "Etthāha –",
  "tika-s0101t:380_1": "khaṇe khaṇe nirujjhanasabhāvesu saṅkhāresu ko hanti,",
  "tika-s0101t:380_2": "ko vā haññati,",
  "tika-s0101t:380_3": "yadi cittacetasikasantāno,",
  "tika-s0101t:380_4": "so arūpatāya na chedanabhedanādivasena vikopanasamattho,",
  "tika-s0101t:380_5": "nāpi vikopanīyo,",
  "tika-s0101t:380_6": "atha rūpasantāno,",
  "tika-s0101t:380_7": "so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre,",
  "tika-s0101t:380_8": "payogopi pāṇātipātassa paharaṇappakārādi atītesu vā saṅkhāresu bhaveyya anāgatesu vā paccuppannesu vā,",
  "tika-s0101t:380_9": "tattha na tāva atītānāgatesu sambhavati tesaṃ abhāvato,",
  "tika-s0101t:380_10": "paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "tika-s0101t:380_11": "vināsassa ca kāraṇarahitattā na paharaṇappakārādipayogahetukaṃ maraṇaṃ,",
  "tika-s0101t:380_12": "nirīhakatāya ca saṅkhārānaṃ kassa so payogo,",
  "tika-s0101t:380_13": "khaṇikattā vadhādhippāyasamakālabhijjanakassa kiriyāpariyosānakālānavaṭṭhānato kassa vā pāṇātipātakammabaddhoti.",
  "tika-s0101t:381_0": "Vuccate –",
  "tika-s0101t:381_1": "yathāvuttavadhakacetanāsahito saṅkhārānaṃ puñjo sattasaṅkhāto hantā,",
  "tika-s0101t:381_2": "tena pavattitavadhakapayoganimittaṃ apagatusmāviññāṇajīvitindriyo matavohārappavattinibandho yathāvuttavadhappayogākaraṇe",
  "tika-s0101t:381_3": "uppajjanāraho rūpārūpadhammasamūho haññati,",
  "tika-s0101t:381_4": "kevalo vā cittacetasikasantāno.",
  "tika-s0101t:381_5": "Vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-s0101t:381_6": "tannibbattivibandhakavisadisarūpuppattiyā vihate vicchedo hotīti na pāṇātipātassa asambhavo,",
  "tika-s0101t:381_7": "nāpi ahetuko pāṇātipāto,",
  "tika-s0101t:381_8": "na ca payogo nippayojano paccuppannesu saṅkhāresu katapayogavasena tadanantaraṃ uppajjanārahassa saṅkhārakalāpassa tathā anuppattito,",
  "tika-s0101t:381_9": "khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā,",
  "tika-s0101t:381_10": "santatimaraṇassa ca yathāvuttanayena sahetukabhāvato na ahetukaṃ maraṇaṃ,",
  "tika-s0101t:381_11": "na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano anurūpaphaluppādananiyatesu",
  "tika-s0101t:381_12": "kāraṇesu kattuvohārasiddhito yathā “padīpo pakāseti nisākaro candimā”ti ca,",
  "tika-s0101t:381_13": "na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato,",
  "tika-s0101t:381_14": "santānavasena pavattamānānañca padīpādīnaṃ atthakiriyāsiddhi dissatīti attheva pāṇātipātena kammabaddho.",
  "tika-s0101t:381_15": "Ayañca vicāro adinnādānādīsupi yathāsambhavaṃ vibhāvetabbo.",
  "tika-s0101t:382_0": "“Pahīnakālato paṭṭhāya viratovā”ti etena pahānahetukā idhādhippetā samucchedaviratīti dasseti.",
  "tika-s0101t:382_1": "Kammakkhayañāṇena hi pāṇātipātadussīlyassa pahīnattā bhagavā accantameva tato paṭiviratoti vuccati samucchedavasena pahānaviratīnaṃ adhippetattā.",
  "tika-s0101t:382_2": "Kiñcāpi pahānaviramaṇānaṃ purimapacchimakālatā natthi,",
  "tika-s0101t:382_3": "maggadhammānaṃ pana sammādiṭṭhiādīnaṃ sammāvācādīnañca paccayapaccayuppannabhāve apekkhite sahajātānampi",
  "tika-s0101t:382_4": "paccayapaccayuppannabhāvena gahaṇaṃ purimapacchimabhāveneva hotīti gahaṇappavattiākāravasena paccayabhūtesu",
  "tika-s0101t:382_5": "sammādiṭṭhiādīsu pahāyakadhammesu pahānakiriyāya purimakālavohāro,",
  "tika-s0101t:382_6": "paccayuppannāsu ca viratīsu viramaṇakiriyāya aparakālavohāro ca hotīti evamettha attho daṭṭhabbo.",
  "tika-s0101t:382_7": "Pahānaṃ vā samucchedavasena,",
  "tika-s0101t:382_8": "virati paṭippassaddhivasena yojetabbā.",
  "tika-s0101t:382_9": "Atha vā pāṇo atipātīyati etenāti pāṇātipāto,",
  "tika-s0101t:382_10": "pāṇaghātahetubhūto dhammasamūho.",
  "tika-s0101t:382_11": "Ko paneso?",
  "tika-s0101t:382_12": "Ahirikānottappadosamohavihiṃsādayo kilesā.",
  "tika-s0101t:382_13": "Te hi bhagavā ariyamaggena pahāya samugghāṭetvā pāṇātipātadussīlyato accantameva paṭiviratoti vuccati",
  "tika-s0101t:382_14": "kilesesu pahīnesu kilesanimittassa kammassa anuppajjanato.",
  "tika-s0101t:382_15": "“Adinnādānaṃ pahāyā”tiādīsupi eseva nayo.",
  "tika-s0101t:382_16": "Viratovāti avadhāraṇena tassā viratiyā kālādivasena apariyantataṃ dasseti.",
  "tika-s0101t:382_17": "Yathā hi aññe samādinnaviratikāpi anavaṭṭhitacittatāya lābhajīvitādihetu samādānaṃ bhindanti,",
  "tika-s0101t:382_18": "na evaṃ bhagavā.",
  "tika-s0101t:382_19": "Bhagavā pana sabbaso pahīnapāṇātipātattā accantavirato evāti.",
  "tika-s0101t:382_20": "Vītikkamissāmīti anavajjadhammehi vokiṇṇā antarantarā uppajjanakā dubbalākusalā.",
  "tika-s0101t:382_21": "Yasmā pana kāyavacīpayogaṃ upalabhitvā “imassa kilesā uppannā”ti viññunā sakkā ñātuṃ,",
  "tika-s0101t:382_22": "tasmā te iminā pariyāyena “cakkhusotaviññeyyā”ti vuttāti daṭṭhabbā.",
  "tika-s0101t:382_23": "Kāyikāti pāṇātipātādinipphādake balavākusale sandhāyāha.",
  "tika-s0101t:383_0": "Gottavasena laddhavohāroti sambandho.",
  "tika-s0101t:383_1": "Dīpetuṃ vaṭṭati brahmadattena bhāsitavaṇṇassa anusandhidassanavasena imissā desanāya āraddhattā.",
  "tika-s0101t:383_2": "Tatthāyaṃ dīpanā –",
  "tika-s0101t:383_3": "“pāṇātipātaṃ pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho”ti vitthāretabbaṃ.",
  "tika-s0101t:383_4": "Nanu ca dhammassāpi vaṇṇo brahmadattena bhāsito?",
  "tika-s0101t:383_5": "Saccaṃ bhāsito,",
  "tika-s0101t:383_6": "so pana sammāsambuddhapabhavattā,",
  "tika-s0101t:383_7": "ariyasaṅghādhārattā ca dhammassa dhammānubhāvasiddhattā ca tesaṃ tadubhayadīpaneneva dīpito hotīti visuṃ na uddhaṭo.",
  "tika-s0101t:383_8": "Saddhammānubhāveneva hi bhagavā bhikkhusaṅgho ca pāṇātipātādippahānasamattho ahosi,",
  "tika-s0101t:383_9": "desanā pana ādito paṭṭhāya evaṃ āgatāti.",
  "tika-s0101t:384_0": "Etthāyaṃ adhippāyo –",
  "tika-s0101t:384_1": "“atthi bhikkhave aññe ca dhammā”tiādinā anaññasādhāraṇe buddhaguṇe ārabbha upari desanaṃ vaḍḍhetukāmo",
  "tika-s0101t:384_2": "bhagavā ādito paṭṭhāya “tathāgatassa vaṇṇaṃ vadamāno vadeyyā”tiādinā buddhaguṇavaseneva desanaṃ ārabhi,",
  "tika-s0101t:384_3": "na bhikkhusaṅghavasenāti.",
  "tika-s0101t:384_4": "Esā hi bhagavato desanāya pakati,",
  "tika-s0101t:384_5": "yaṃ ekaraseneva desanaṃ dassetuṃ labbhamānassāpi kassaci aggahaṇaṃ.",
  "tika-s0101t:384_6": "Tathā hi rūpakaṇḍe dukādīsu tanniddesesu ca hadayavatthu na gahitaṃ.",
  "tika-s0101t:384_7": "Itaravatthūhi asamānagatikattā desanābhedo hotīti.",
  "tika-s0101t:384_8": "Yathā hi cakkhuviññāṇādīni ekantato cakkhādinissayāni,",
  "tika-s0101t:384_9": "na evaṃ manoviññāṇaṃ ekantena hadayavatthunissayaṃ,",
  "tika-s0101t:384_10": "nissitavasena ca vatthudukādidesanā pavattā “atthi rūpaṃ cakkhuviññāṇassa vatthu,",
  "tika-s0101t:384_11": "atthi rūpaṃ na cakkhuviññāṇassa vatthū”tiādinā.",
  "tika-s0101t:384_12": "Yampi ekantato hadayavatthunissayaṃ,",
  "tika-s0101t:384_13": "tassa vasena “atthi rūpaṃ manoviññāṇassa vatthū”tiādinā dukādīsu vuccamānesupi na tadanurūpā ārammaṇadukādayo sambhavanti.",
  "tika-s0101t:384_14": "Na hi “atthi rūpaṃ manoviññāṇassa ārammaṇaṃ,",
  "tika-s0101t:384_15": "atthi rūpaṃ na manoviññāṇassa ārammaṇa”nti sakkā vattunti vatthārammaṇadukā bhinnagatikā siyunti na ekarasā desanā bhaveyyāti.",
  "tika-s0101t:384_16": "Tathā nikkhepakaṇḍe cittuppādavibhāgena avuccamānattā avitakkaavicārapadavissajjane “vicāro cā”ti vattuṃ",
  "tika-s0101t:384_17": "na sakkāti avitakkavicāramattapadavissajjane labbhamānopi vitakko na uddhaṭo,",
  "tika-s0101t:384_18": "aññathā “vitakko cā”ti vattabbaṃ siyā.",
  "tika-s0101t:385_0": "Daṇḍanasaṅkhātassa daṇḍassa paraviheṭhanassa vivajjitabhāvadīpanatthaṃ daṇḍasatthānaṃ nikkhepavacananti āha “parūpaghātatthāyā”tiādi.",
  "tika-s0101t:385_1": "Viheṭhanabhāvatoti vihiṃsanabhāvato.",
  "tika-s0101t:385_2": "“Bhikkhusaṅghavasenāpi dīpetuṃ vaṭṭatī”ti vuttattā tampi ekadesena dīpento “yaṃ pana bhikkhū”tiādimāha.",
  "tika-s0101t:386_0": "Lajjīti ettha vuttalajjāya ottappampi vuttamevāti daṭṭhabbaṃ.",
  "tika-s0101t:386_1": "Na hi pāpajigucchanaṃ pāputtāsanarahitaṃ,",
  "tika-s0101t:386_2": "pāpabhayaṃ vā alajjanaṃ atthīti.",
  "tika-s0101t:386_3": "Dhammagarutāya vā buddhānaṃ,",
  "tika-s0101t:386_4": "dhammassa ca attādhīnattā attādhipatibhūtā lajjāva vuttā,",
  "tika-s0101t:386_5": "na pana lokādhipati ottappaṃ.",
  "tika-s0101t:386_6": "“Dayaṃ mettacittataṃ āpanno”ti kasmā vuttaṃ,",
  "tika-s0101t:386_7": "nanu dayā-",
  "tika-s0101t:386_8": "saddo “dayāpanno”tiādīsu karuṇāya pavattatīti?",
  "tika-s0101t:386_9": "Saccametaṃ,",
  "tika-s0101t:386_10": "ayaṃ pana dayā-",
  "tika-s0101t:386_11": "saddo anurakkhaṇamatthaṃ antonītaṃ katvā pavattamāno mettāya karuṇāya ca pavattatīti idha mettāya pavattamāno vutto.",
  "tika-s0101t:386_12": "Midati siniyhatīti mettā,",
  "tika-s0101t:386_13": "mettā etassa atthīti mettaṃ,",
  "tika-s0101t:386_14": "mettaṃ cittaṃ etassāti mettacitto,",
  "tika-s0101t:386_15": "tassa bhāvo mettacittatā,",
  "tika-s0101t:386_16": "mettā icceva attho.",
  "tika-s0101t:386_17": "“Sabbapāṇabhūtahitānukampī”ti etena tassā viratiyā sattavasena apariyantataṃ dasseti.",
  "tika-s0101t:386_18": "Pāṇabhūteti pāṇajāte.",
  "tika-s0101t:386_19": "Anukampakoti karuṇāyanako.",
  "tika-s0101t:386_20": "Yasmā pana mettā karuṇāya visesapaccayo hoti,",
  "tika-s0101t:386_21": "tasmā vuttaṃ “tāya eva dayāpannatāyā”ti.",
  "tika-s0101t:386_22": "Evaṃ yehi dhammehi pāṇātipātā virati sampajjati,",
  "tika-s0101t:386_23": "tehi lajjāmettākaruṇāhi samaṅgībhāvo dassito.",
  "tika-s0101t:386_24": "Viharatīti evaṃbhūto hutvā ekasmiṃ iriyāpathe uppannaṃ dukkhaṃ aññena iriyāpathena vicchinditvā harati pavatteti,",
  "tika-s0101t:386_25": "attabhāvaṃ vā yāpetīti attho.",
  "tika-s0101t:386_26": "Tenevāha “iriyati yapeti yāpeti pāletī”ti.",
  "tika-s0101t:387_0": "Ācārasīlamattakanti sādhujanācārasīlamattakaṃ,",
  "tika-s0101t:387_1": "tena indriyasaṃvarādiguṇehipi lokiyaputhujjano tathāgatassa vaṇṇaṃ vattuṃ na sakkotīti dasseti.",
  "tika-s0101t:387_2": "Tathā hi indriyasaṃvarapaccayaparibhogasīlāni idha sīlakathāyaṃ na vibhattāni.",
  "tika-s0101t:388_0": "Parasaṃharaṇanti parassa santakaharaṇaṃ.",
  "tika-s0101t:388_1": "Theno vuccati coro,",
  "tika-s0101t:388_2": "tassa bhāvo theyyaṃ.",
  "tika-s0101t:388_3": "Idhāpi khuddake parasantake appasāvajjaṃ,",
  "tika-s0101t:388_4": "mahante mahāsāvajjaṃ. Kasmā?",
  "tika-s0101t:388_5": "Payogamahantatāya,",
  "tika-s0101t:388_6": "vatthuguṇānaṃ pana samabhāve sati kilesānaṃ upakkamānañca mudutāya appasāvajjaṃ,",
  "tika-s0101t:388_7": "tibbatāya mahāsāvajjanti ayampi nayo yojetabbo.",
  "tika-s0101t:389_0": "Sāhatthikādayoti ettha mantaparijappanena parasantakaharaṇaṃ vijjāmayo,",
  "tika-s0101t:389_1": "vinā mantena kāyavacīpayogena parasantakassa ākaḍḍhanaṃ tādisaiddhānubhāvena iddhimayo payogo.",
  "tika-s0101t:390_0": "Sesanti “pahāya paṭivirato”ti evamādikaṃ.",
  "tika-s0101t:390_1": "Tañhi pubbe vuttanayaṃ.",
  "tika-s0101t:390_2": "Kiñcāpi nayidha sikkhāpadavohārena virati vuttā,",
  "tika-s0101t:390_3": "ito aññesu pana suttapadesesu vinayābhidhammesu ca pavattavohārena viratiyo cetanā ca adhisīlasikkhādīnaṃ adhiṭṭhānabhāvato,",
  "tika-s0101t:390_4": "tesu aññatarakoṭṭhāsabhāvato ca sikkhāpadanti āha “paṭhamasikkhāpade”ti.",
  "tika-s0101t:390_5": "Kāmañcettha “lajjī dayāpanno”ti na vuttaṃ,",
  "tika-s0101t:390_6": "adhikāravasena pana atthato vā vuttamevāti veditabbaṃ.",
  "tika-s0101t:390_7": "Yathā hi lajjādayo pāṇātipātappahānassa visesappaccayo,",
  "tika-s0101t:390_8": "evaṃ adinnādānappahānassāpīti,",
  "tika-s0101t:390_9": "tasmā sāpi pāḷi ānetvā vattabbā.",
  "tika-s0101t:390_10": "Eseva nayo ito paresupi.",
  "tika-s0101t:390_11": "Atha vā “sucibhūtenā”ti etena hirottappādīhi samannāgamo,",
  "tika-s0101t:390_12": "ahirikādīnañca pahānaṃ vuttamevāti “lajjī”tiādi na vuttanti daṭṭhabbaṃ.",
  "tika-s0101t:391_0": "Aseṭṭhacariyanti aseṭṭhānaṃ hīnānaṃ,",
  "tika-s0101t:391_1": "aseṭṭhaṃ vā lāmakaṃ nihīnaṃ vuttiṃ,",
  "tika-s0101t:391_2": "methunanti attho.",
  "tika-s0101t:391_3": "“Brahmaṃ seṭṭhaṃ ācāra”nti methunaviratimāha.",
  "tika-s0101t:391_4": "“Ārācārī methunā”ti etena “idha brāhmaṇa ekacco…pe…",
  "tika-s0101t:391_5": "na heva kho mātugāmena saddhiṃ dvayaṃdvayasamāpattiṃ samāpajjati,",
  "tika-s0101t:391_6": "apica kho mātugāmassa ucchādanaparimaddananhāpanasambāhanaṃ sādiyati,",
  "tika-s0101t:391_7": "so taṃ assādeti,",
  "tika-s0101t:391_8": "taṃ nikāmeti,",
  "tika-s0101t:391_9": "tena ca vittiṃ āpajjatī”tiādinā vuttā sattavidhamethunasaṃyogāpi paṭivirati dassitāti daṭṭhabbā.",
  "tika-s0101t:391_10": "Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā cetanā abrahmacariyaṃ,",
  "tika-s0101t:391_11": "micchācāre pana agamanīyaṭṭhānavītikkamacetanāti yojetabbaṃ.",
  "tika-s0101t:391_12": "Tattha agamanīyaṭṭhānaṃ nāma purisānaṃ māturakkhitādayo dasa,",
  "tika-s0101t:391_13": "dhanakkītādayo dasāti vīsati itthiyo.",
  "tika-s0101t:391_14": "Itthīsu pana dasannaṃ dhanakkitādīnaṃ sārakkhasaparidaṇḍānañca vasena dvādasannaṃ aññe purisā.",
  "tika-s0101t:391_15": "Guṇavirahite vippaṭipatti appasāvajjā,",
  "tika-s0101t:391_16": "mahāguṇe mahāsāvajjā.",
  "tika-s0101t:391_17": "Guṇarahitepi ca abhibhavitvā pavatti mahāsāvajjā,",
  "tika-s0101t:391_18": "ubhinnaṃ samānacchandabhāvepi kilesānaṃ upakkamānañca mudutāya appasāvajjā,",
  "tika-s0101t:391_19": "tibbatāya mahāsāvajjāti veditabbā.",
  "tika-s0101t:391_20": "Tassa dve sambhārā sevetukāmatācittaṃ,",
  "tika-s0101t:391_21": "maggenamaggapaṭipattīti.",
  "tika-s0101t:391_22": "Micchācāre pana agamanīyaṭṭhānatā,",
  "tika-s0101t:391_23": "sevanācittaṃ maggenamaggapaṭipatti,",
  "tika-s0101t:391_24": "sādiyanañcāti cattāro.",
  "tika-s0101t:391_25": "“Abhibhavitvā vītikkamane maggenamaggapaṭipattiadhivāsane satipi purimuppannasevanābhisandhipayogābhāvato",
  "tika-s0101t:391_26": "abhibhuyyamānassa micchācāro na hotī”ti vadanti.",
  "tika-s0101t:391_27": "Sevanācitte sati payogābhāvo na pamāṇaṃ itthiyā sevanāpayogassa yebhuyyena abhāvato,",
  "tika-s0101t:391_28": "itthiyā puretaraṃ upaṭṭhāpitasevanācittāyapi micchācāro na siyāti āpajjati payogābhāvato.",
  "tika-s0101t:391_29": "Tasmā purisassa vasena ukkaṃsato cattāro vuttāti daṭṭhabbaṃ,",
  "tika-s0101t:391_30": "aññathā itthiyā purisakiccakaraṇakāle purisassapi sevanāpayogābhāvato micchācāro na siyāti eke.",
  "tika-s0101t:391_31": "Idaṃ panettha sanniṭṭhānaṃ –",
  "tika-s0101t:391_32": "attano ruciyā pavattitassa tayo,",
  "tika-s0101t:391_33": "balakkārena pavattitassa tayo,",
  "tika-s0101t:391_34": "anavasesaggahaṇena pana cattāroti.",
  "tika-s0101t:391_35": "Eko payogo sāhatthikova.",
  "tika-s0101t:392_0": "9.",
  "tika-s0101t:392_1": "Kammapathappattaṃ dassetuṃ “atthabhañjanako”ti vuttaṃ.",
  "tika-s0101t:392_2": "Vacīpayogo kāyapayogo vāti musā-",
  "tika-s0101t:392_3": "saddassa kiriyāpadhānataṃ dasseti.",
  "tika-s0101t:392_4": "Visaṃvādanādhippāyo pubbabhāgakkhaṇe taṅkhaṇe ca.",
  "tika-s0101t:392_5": "Vuttañhi “pubbevassa hoti ‘musā bhaṇissa’nti,",
  "tika-s0101t:392_6": "bhaṇantassa hoti ‘musā bhaṇāmī’ti”.",
  "tika-s0101t:392_7": "Etañhi dvayaṃ aṅgabhūtaṃ,",
  "tika-s0101t:392_8": "itaraṃ pana hotu vā mā vā,",
  "tika-s0101t:392_9": "akāraṇametaṃ.",
  "tika-s0101t:392_10": "Assāti visaṃvādakassa.",
  "tika-s0101t:392_11": "Yathāvuttaṃ payogabhūtaṃ musā vadati viññāpeti,",
  "tika-s0101t:392_12": "samuṭṭhāpeti vā etāyāti cetanā musāvādo.",
  "tika-s0101t:393_0": "Purimanaye lakkhaṇassa abyāpitatāya, musā-",
  "tika-s0101t:393_1": "saddassa ca visaṃvaditabbatthavācakattasambhavato paripuṇṇaṃ katvā musāvādalakkhaṇaṃ dassetuṃ “musāti",
  "tika-s0101t:393_2": "abhūtaṃ atacchaṃ vatthū”tiādinā dutiyanayo āraddho.",
  "tika-s0101t:393_3": "Imasmiñca naye musā vadīyati vuccati etāyāti cetanā musāvādo.",
  "tika-s0101t:393_4": "“Yamatthaṃ bhañjatī”ti vatthuvasena musāvādassa appasāvajjamahāsāvajjatamāha.",
  "tika-s0101t:393_5": "Yassa atthaṃ bhañjati,",
  "tika-s0101t:393_6": "tassa appaguṇatāya appasāvajjo,",
  "tika-s0101t:393_7": "mahāguṇatāya mahāsāvajjoti adinnādāne viya guṇavasenāpi yojetabbaṃ.",
  "tika-s0101t:393_8": "Kilesānaṃ mudutibbatāvasenāpi appasāvajjamahāsāvajjatā labbhatiyeva.",
  "tika-s0101t:394_0": "Attano santakaṃ adātukāmatāya,",
  "tika-s0101t:394_1": "pūraṇakathānayena ca visaṃvādanapurekkhārasseva musāvādo.",
  "tika-s0101t:394_2": "Tattha pana cetanā balavatī na hotīti appasāvajjatā vuttā.",
  "tika-s0101t:394_3": "Appatāya ūnassa atthassa pūraṇavasena pavattā kathā pūraṇakathā.",
  "tika-s0101t:395_0": "Tajjoti tassāruppo,",
  "tika-s0101t:395_1": "visaṃvādanānurūpoti attho.",
  "tika-s0101t:395_2": "“Vāyāmo”ti vāyāmasīsena payogamāha.",
  "tika-s0101t:395_3": "Visaṃvādanādhippāyena payoge katepi parena tasmiṃ atthe aviññāte visaṃvādanassa asijjhanato parassa tadatthavijānanaṃ eko sambhāro vutto.",
  "tika-s0101t:395_4": "Keci pana “abhūtavacanaṃ visaṃvādanacittaṃ parassa tadatthavijānananti tayo sambhārā”ti vadanti.",
  "tika-s0101t:395_5": "Kiriyāsamuṭṭhāpakacetanākkhaṇeyeva musāvādakakammunā bajjhati sanniṭṭhāpakacetanāya nibbattattā,",
  "tika-s0101t:395_6": "sacepi dandhatāya vicāretvā paro tamatthaṃ jānātīti adhippāyo.",
  "tika-s0101t:396_0": "“Saccato thetato”tiādīsu viya theta-",
  "tika-s0101t:396_1": "saddo thirapariyāyo,",
  "tika-s0101t:396_2": "thirabhāvo ca saccavāditāya adhikatattā kathāvasena veditabboti āha “thirakathoti attho”ti.",
  "tika-s0101t:396_3": "Nathirakathoti yathā haliddirāgādayo anavaṭṭhitasabhāvatāya na thirā,",
  "tika-s0101t:396_4": "evaṃ na thirā kathā yassa so na thirakathoti haliddirāgādayo yathā kathāya upamā honti,",
  "tika-s0101t:396_5": "evaṃ yojetabbaṃ.",
  "tika-s0101t:396_6": "Esa nayo “pāsāṇalekhā viyā”tiādīsupi.",
  "tika-s0101t:397_0": "Saddhā ayati pavattati etthāti saddhāyo,",
  "tika-s0101t:397_1": "saddhāyo eva saddhāyiko yathā “venayiko”ti.",
  "tika-s0101t:397_2": "Saddhāya vā ayitabbo saddhāyiko,",
  "tika-s0101t:397_3": "saddheyyoti attho.",
  "tika-s0101t:397_4": "Vattabbataṃ āpajjati visaṃvādanatoti adhippāyo.",
  "tika-s0101t:398_0": "Suññabhāvanti pītivirahitatāya rittataṃ.",
  "tika-s0101t:398_1": "Sā pisuṇavācāti yāyaṃ yathāvuttā saddasabhāvā vācā,",
  "tika-s0101t:398_2": "sā piyasuññakaraṇato pisuṇavācāti niruttinayena atthamāha.",
  "tika-s0101t:398_3": "Pisatīti vā pisuṇā,",
  "tika-s0101t:398_4": "samagge satte avayavabhūte vagge bhinne karotīti attho.",
  "tika-s0101t:399_0": "Pharusanti sinehābhāvena lūkhaṃ.",
  "tika-s0101t:399_1": "Sayampi pharusāti domanassasamuṭṭhitattā sabhāvenapi kakkasā.",
  "tika-s0101t:399_2": "Ettha ca pharusaṃ karotīti phalūpacārena,",
  "tika-s0101t:399_3": "pharusayatīti vā vācāya pharusa-",
  "tika-s0101t:399_4": "saddappavatti veditabbā.",
  "tika-s0101t:399_5": "Sayampi pharusāti paresaṃ mammacchedavasena pavattiyā ekantaniṭṭhuratāya sabhāvena,",
  "tika-s0101t:399_6": "kāraṇavohārena ca vācāya pharusa-",
  "tika-s0101t:399_7": "saddappavatti daṭṭhabbā.",
  "tika-s0101t:399_8": "Tatoyeva ca neva kaṇṇasukhā.",
  "tika-s0101t:399_9": "Atthavipannatāya na hadayaṅgamā.",
  "tika-s0101t:400_0": "Yena samphaṃ palapatīti yena palāpasaṅkhātena niratthakavacanena sukhaṃ hitañca phalati vidarati vināsetīti",
  "tika-s0101t:400_1": "“sampha”nti laddhanāmaṃ attano paresañca anupakārakaṃ yaṃ kiñci palapati.",
  "tika-s0101t:401_0": "Saṃkiliṭṭhacittassāti lobhena dosena vā vibādhitacittassa,",
  "tika-s0101t:401_1": "upatāpitacittassa vā,",
  "tika-s0101t:401_2": "dūsitacittassāti attho.",
  "tika-s0101t:401_3": "Cetanā pisuṇavācā pisuṇaṃ vadanti etāyāti.",
  "tika-s0101t:401_4": "Yassa yato bhedaṃ karoti,",
  "tika-s0101t:401_5": "tesu abhinnesu appasāvajjaṃ,",
  "tika-s0101t:401_6": "bhinnesu mahāsāvajjaṃ,",
  "tika-s0101t:401_7": "tathā kilesānaṃ mudutibbatāvisesesu.",
  "tika-s0101t:402_0": "Yassa pesuññaṃ upasaṃharati,",
  "tika-s0101t:402_1": "so bhijjatu vā mā vā,",
  "tika-s0101t:402_2": "tassa atthassa viññāpanameva pamāṇanti āha “tadatthavijānana”nti,",
  "tika-s0101t:402_3": "kammapathappatti pana bhinne eva.",
  "tika-s0101t:403_0": "Anuppadātāti anubalappadātā,",
  "tika-s0101t:403_1": "anuvattanavasena vā padātā.",
  "tika-s0101t:403_2": "Kassa pana anuvattanaṃ padānañca?",
  "tika-s0101t:403_3": "“Sahitāna”nti vuttattā “sandhānassā”ti viññāyati.",
  "tika-s0101t:403_4": "Tenevāha “sandhānānuppadātā”ti.",
  "tika-s0101t:403_5": "Yasmā pana anuvattanavasena sandhānassa padānaṃ ādhānaṃ,",
  "tika-s0101t:403_6": "rakkhaṇaṃ vā daḷhīkaraṇaṃ hoti,",
  "tika-s0101t:403_7": "tena vuttaṃ “daḷhīkammaṃ kattāti attho”ti.",
  "tika-s0101t:403_8": "Āramanti etthāti ārāmo,",
  "tika-s0101t:403_9": "ramitabbaṭṭhānaṃ.",
  "tika-s0101t:403_10": "Yasmā pana ākārena vināpi ayamevattho labbhati,",
  "tika-s0101t:403_11": "tasmā vuttaṃ “samaggarāmotipi pāḷi,",
  "tika-s0101t:403_12": "ayamevettha attho”ti.",
  "tika-s0101t:404_0": "Mammāni viya mammāni,",
  "tika-s0101t:404_1": "yesu pharusavācāya chupitamattesu duṭṭhārūsu viya ghaṭṭitesu cittaṃ adhimattaṃ dukkhappattaṃ hoti.",
  "tika-s0101t:404_2": "Kāni pana tāni?",
  "tika-s0101t:404_3": "Jātiādīni akkosavatthūni.",
  "tika-s0101t:404_4": "Tāni chijjanti,",
  "tika-s0101t:404_5": "bhijjanti vā yena kāyavacīpayogena,",
  "tika-s0101t:404_6": "so mammacchedako.",
  "tika-s0101t:404_7": "Ekantena pharusacetanā pharusavācā pharusaṃ vadati etāyāti.",
  "tika-s0101t:404_8": "Kathaṃ pana ekantapharusacetanā hoti?",
  "tika-s0101t:404_9": "Duṭṭhacittatāya.",
  "tika-s0101t:404_10": "Tassāti ekantapharusacetanāya eva pharusavācābhāvassa.",
  "tika-s0101t:404_11": "Mammacchedako savanapharusatāyāti adhippāyo.",
  "tika-s0101t:404_12": "Cittasaṇhatāya pharusavācā na hoti kammapatha’ppattattā,",
  "tika-s0101t:404_13": "kammabhāvaṃ pana na sakkā vāretunti.",
  "tika-s0101t:404_14": "Evaṃ anvayavasena cetanāpharusatāya pharusavācaṃ sādhetvā idāni tameva paṭipakkhanayena sādhetuṃ “vacanasaṇhatāyā”tiādi vuttaṃ.",
  "tika-s0101t:404_15": "Sā pharusavācā.",
  "tika-s0101t:404_16": "Yanti yaṃ puggalaṃ.",
  "tika-s0101t:404_17": "Etthāpi kammapathabhāvaṃ appattā appasāvajjā,",
  "tika-s0101t:404_18": "itarā mahāsāvajjā,",
  "tika-s0101t:404_19": "tathā kilesānaṃ mudutibbatābhāve.",
  "tika-s0101t:404_20": "Keci pana “yaṃ uddissa pharusavācā payujjanti,",
  "tika-s0101t:404_21": "tassa sammukhāva sīsaṃ etī”ti,",
  "tika-s0101t:404_22": "eke “parammukhāpi pharusavācā hotiyevā”ti vadanti.",
  "tika-s0101t:404_23": "Tatthāyamadhippāyo yutto siyā –",
  "tika-s0101t:404_24": "sammukhā payoge agāravādīnaṃ balavabhāvato siyā cetanā balavatī,",
  "tika-s0101t:404_25": "parassa ca tadatthajānanaṃ,",
  "tika-s0101t:404_26": "na tathā asammukhāti.",
  "tika-s0101t:404_27": "Yathā pana akkosite mate āḷahane katā khamanā upavādantarāyaṃ nivatteti,",
  "tika-s0101t:404_28": "evaṃ “parammukhā payuttāpi pharusavācā hotiyevā”ti sakkā viññātunti.",
  "tika-s0101t:404_29": "Kupitacittanti akkosādhippāyeneva kupitacittaṃ,",
  "tika-s0101t:404_30": "na maraṇādhippāyena.",
  "tika-s0101t:404_31": "Maraṇādhippāyena hi cittakope sati byāpādoyeva hotīti. Etthāti –",
  "tika-s0101t:405_0": "“Nelaṅgo setapacchādo, ekāro vattatī ratho;",
  "tika-s0101t:406_0": "Anīghaṃ passa āyantaṃ, chinnasotaṃ abandhana”nti. ;",
  "tika-s0101t:407_0": "Imissā gāthāya.",
  "tika-s0101t:407_1": "Sīlañhettha “nelaṅga”nti vuttaṃ.",
  "tika-s0101t:407_2": "Tenevāha citto gahapati “nelaṅganti kho bhante sīlānametaṃ adhivacana”nti.",
  "tika-s0101t:407_3": "Sukumārāti apharusatāya mudukā.",
  "tika-s0101t:407_4": "Purassāti ettha pura-",
  "tika-s0101t:407_5": "saddo tannivāsīvācako daṭṭhabbo “gāmo āgato”tiādīsu viya.",
  "tika-s0101t:407_6": "Tenevāha “nagaravāsīna”nti.",
  "tika-s0101t:407_7": "Manaṃ appāyati vaḍḍhetīti manāpā.",
  "tika-s0101t:407_8": "Tena vuttaṃ “cittavuḍḍhikarā”ti.",
  "tika-s0101t:407_9": "Āsevanaṃ bhāvanaṃ bahulīkaraṇaṃ.",
  "tika-s0101t:407_10": "Yaṃ gāhayituṃ pavattito,",
  "tika-s0101t:407_11": "tena aggahite appasāvajjo gahite mahāsāvajjoti,",
  "tika-s0101t:407_12": "idhāpi kilesānaṃ mudutibbatāvasenāpi appasāvajjamahāsāvajjatā labbhatiyeva.",
  "tika-s0101t:408_0": "“Kālavādī”tiādi samphappalāpā paṭiviratassa paṭipattidassanaṃ.",
  "tika-s0101t:408_1": "Yathā hi “pāṇātipātā paṭivirato”tiādi pāṇātipātappahānapaṭipattidassanaṃ.",
  "tika-s0101t:408_2": "“Pāṇātipātaṃ pahāya viharatī”ti hi vutte kathaṃ pāṇātipātappahānaṃ hotīti?",
  "tika-s0101t:408_3": "Apekkhāsabbhāvato “pāṇātipātā paṭivirato hotī”ti vuttaṃ,",
  "tika-s0101t:408_4": "sā pana virati kathanti āha “nihitadaṇḍo nihitasattho”ti,",
  "tika-s0101t:408_5": "tañca daṇḍasatthanidhānaṃ kathanti vuttaṃ “lajjī”tiādi,",
  "tika-s0101t:408_6": "evaṃ uttaruttaraṃ purimassa purimassa upāyasandassanaṃ,",
  "tika-s0101t:408_7": "tathā adinnādānādīsu yathāsambhavaṃ yojetabbaṃ.",
  "tika-s0101t:408_8": "Tena vuttaṃ “kālavādītiādi samphappalāpā paṭiviratassa paṭipattidassana”nti.",
  "tika-s0101t:408_9": "Atthasañhitāpi hi vācā ayuttakālappayogena atthāvahā na siyāti anatthaviññāpanavācaṃ anulometi,",
  "tika-s0101t:408_10": "tasmā samphappalāpaṃ pajahantena akālavāditā parivajjetabbāti vuttaṃ “kālavādī”ti.",
  "tika-s0101t:408_11": "Kālena vadantenāpi ubhayānatthasādhanato abhūtaṃ parivajjetabbanti āha “bhūtavādī”ti.",
  "tika-s0101t:408_12": "Bhūtañca vadantena yaṃ idhalokaparalokahitasampādakaṃ,",
  "tika-s0101t:408_13": "tadeva vattabbanti dassetuṃ “atthavādī”ti vuttaṃ.",
  "tika-s0101t:408_14": "Atthaṃ vadantenāpi na lokiyadhammasannissitameva vattabbaṃ,",
  "tika-s0101t:408_15": "atha kho lokuttaradhammasannissitaṃ pīti dassetuṃ “dhammavādī”ti vuttaṃ.",
  "tika-s0101t:408_16": "Yathā ca attho lokuttaradhammasannissito hoti,",
  "tika-s0101t:408_17": "taṃ dassanatthaṃ “vinayavādī”ti vuttaṃ.",
  "tika-s0101t:408_18": "Pātimokkhasaṃvaro satisaṃvaro ñāṇasaṃvaro khantisaṃvaro vīriyasaṃvaroti hi pañcannaṃ saṃvarānaṃ,",
  "tika-s0101t:408_19": "tadaṅgavinayo vikkhambhanavinayo samucchedavinayo paṭippassaddhivinayo nissaraṇavinayoti pañcannaṃ vinayānañca",
  "tika-s0101t:408_20": "vasena vuccamāno attho nibbānādhigamahetubhāvato lokuttaradhammasannissito hotīti.",
  "tika-s0101t:409_0": "Evaṃ guṇavisesayutto ca attho vuccamāno desanākosalle sati sobhati,",
  "tika-s0101t:409_1": "kiccakaro ca hoti,",
  "tika-s0101t:409_2": "nāññathāti dassetuṃ “nidhānavatiṃ vācaṃ bhāsitā”ti vuttaṃ.",
  "tika-s0101t:409_3": "Idāni taṃ desanākosallaṃ vibhāvetuṃ “kālenā”tiādimāha.",
  "tika-s0101t:409_4": "Ajjhāsayaṭṭhuppattīnaṃ pucchāya ca vasena otiṇṇe desanāvisaye ekaṃsādibyākaraṇavibhāgaṃ sallakkhetvā",
  "tika-s0101t:409_5": "ṭhapanāhetudāharaṇasaṃsandanāni taṃtaṃkālānurūpaṃ vibhāventiyā parimitaparicchinnarūpāya vipulataragambhīrudārapahūtatthavitthārasaṅgāhakāya",
  "tika-s0101t:409_6": "desanāya pare yathājjhāsayaṃ paramatthasiddhiyaṃ patiṭṭhāpento “desanākusalo”ti vuccatīti evamettha atthayojanā",
  "tika-s0101t:409_7": "veditabbā.",
  "tika-s0101t:410_0": "10.",
  "tika-s0101t:410_1": "Evaṃ paṭipāṭiyā satta mūlasikkhāpadāni vibhajitvā satipi abhijjhādippahānassa saṃvarasīlasikkhāsaṅgahe upariguṇasaṅgahato,",
  "tika-s0101t:410_2": "lokiyaputhujjanāvisayato ca uttaradesanāya saṅgaṇhituṃ taṃ pariharitvā pacurajanapākaṭaṃ ācārasīlameva",
  "tika-s0101t:410_3": "vibhajanto bhagavā “bījagāmabhūtagāmasamārambhā”tiādimāha.",
  "tika-s0101t:410_4": "Tattha gāmoti samūho.",
  "tika-s0101t:410_5": "Nanu ca rukkhādayo cittarahitatāya na jīvā,",
  "tika-s0101t:410_6": "cittarahitatā ca paripphandābhāvato,",
  "tika-s0101t:410_7": "chinne viruhanato,",
  "tika-s0101t:410_8": "visadisajātikabhāvato,",
  "tika-s0101t:410_9": "catuyoniappariyāpannato ca veditabbā,",
  "tika-s0101t:410_10": "vuḍḍhi pana pavāḷasilālavaṇānampi vijjatīti na tesaṃ jīvabhāve kāraṇaṃ,",
  "tika-s0101t:410_11": "visayaggahaṇañca parikappanāmattaṃ supanaṃ viya ciñcādīnaṃ,",
  "tika-s0101t:410_12": "tathā dohaḷādayo,",
  "tika-s0101t:410_13": "tattha kasmā bījagāmabhūtagāmasamārambhā paṭivirati icchitāti?",
  "tika-s0101t:410_14": "Samaṇasāruppato,",
  "tika-s0101t:410_15": "sannissitasattānurakkhaṇato ca.",
  "tika-s0101t:410_16": "Tenevāha “jīvasaññino hi moghapurisā manussā rukkhasmi”ntiādi.",
  "tika-s0101t:410_17": "Nīlatiṇarukkhādikassāti allatiṇassa ceva allarukkhādikassa ca. Ādi-",
  "tika-s0101t:410_18": "saddena osadhigacchalatādayo veditabbā.",
  "tika-s0101t:411_0": "Ekaṃ bhattaṃ ekabhattaṃ,",
  "tika-s0101t:411_1": "taṃ assa atthīti ekabhattiko,",
  "tika-s0101t:411_2": "ekasmiṃ divase ekavārameva bhuñjanako.",
  "tika-s0101t:411_3": "Tayidaṃ rattibhojanopi siyāti tannivattanatthamāha “rattūparato”ti.",
  "tika-s0101t:411_4": "Evampi aparaṇhabhojīpi siyā ekabhattikoti tadāsaṅkānivattanatthaṃ “virato vikālabhojanā”ti vuttaṃ.",
  "tika-s0101t:411_5": "Aruṇuggamanato paṭṭhāya yāva majjhanhikā,",
  "tika-s0101t:411_6": "ayaṃ buddhānaṃ āciṇṇasamāciṇṇo bhojanassa kālo nāma,",
  "tika-s0101t:411_7": "tadañño vikālo.",
  "tika-s0101t:411_8": "Aṭṭhakathāyaṃ pana dutiyapadena rattibhojanassa paṭikkhittattā aparaṇho “vikālo”ti vutto.",
  "tika-s0101t:412_0": "Saṅkhepato “sabbapāpassa akaraṇa”ntiādi nayappavattaṃ bhagavato sāsanaṃ accantachandarāgappavattito naccādīnaṃ",
  "tika-s0101t:412_1": "dassanaṃ na anulometīti āha “sāsanassa ananulomattā”ti.",
  "tika-s0101t:412_2": "Attanā payojiyamānaṃ,",
  "tika-s0101t:412_3": "parehi payojāpiyamānañca naccaṃ naccabhāvasāmaññato pāḷiyaṃ ekeneva nacca-",
  "tika-s0101t:412_4": "saddena gahitaṃ,",
  "tika-s0101t:412_5": "tathā gītavādita-",
  "tika-s0101t:412_6": "saddena cāti āha “naccananaccāpanādivasenā”ti. Ādi-",
  "tika-s0101t:412_7": "saddena gāyanagāyāpanavādanavādāpanāni saṅgaṇhāti.",
  "tika-s0101t:412_8": "Dassanena cettha savanampi saṅgahitaṃ virūpekasesanayena.",
  "tika-s0101t:412_9": "Ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato “dassanā” icceva vuttaṃ.",
  "tika-s0101t:412_10": "Avisūkabhūtassa gītassa savanaṃ kadāci vaṭṭatīti āha “visūkabhūtā dassanā”ti.",
  "tika-s0101t:412_11": "Tathā hi vuttaṃ paramatthajotikāya khuddakapāṭhaṭṭhakathāya “dhammūpasaṃhitampi cettha gītaṃ vaṭṭati,",
  "tika-s0101t:412_12": "gītūpasaṃhito dhammo na vaṭṭatī”ti.",
  "tika-s0101t:413_0": "Uccāti uccasaddena samānatthaṃ ekaṃ saddantaraṃ,",
  "tika-s0101t:413_1": "seti etthāti sayanaṃ.",
  "tika-s0101t:413_2": "Uccāsayanaṃ mahāsayanañca samaṇasārupparahitaṃ adhippetanti āha “pamāṇātikkantaṃ,",
  "tika-s0101t:413_3": "akappiyattharaṇa”nti.",
  "tika-s0101t:413_4": "Āsandādiāsanañcettha sayanena saṅgahitanti daṭṭhabbaṃ.",
  "tika-s0101t:413_5": "Yasmā pana ādhāre paṭikkhitte tadādhārakiriyā paṭikkhittāva hoti,",
  "tika-s0101t:413_6": "tasmā “uccāsayanamahāsayanā” icceva vuttaṃ,",
  "tika-s0101t:413_7": "atthato pana tadupabhogabhūta nisajjānipajjanehi virati dassitāti daṭṭhabbā.",
  "tika-s0101t:413_8": "Uccāsayanasayanamahāsayanasayanāti vā etasmiṃ atthe ekasesanayena ayaṃ niddeso kato yathā “nāmarūpapaccayā saḷāyatana”nti.",
  "tika-s0101t:413_9": "Āsanakiriyāpubbakattā sayanakiriyāya sayanaggahaṇeneva āsanaṃ gahitanti veditabbaṃ.",
  "tika-s0101t:414_0": "Aññehi gāhāpane upanikkhittasādiyane ca paṭiggahaṇattho labbhatīti āha “na uggaṇhāpeti,",
  "tika-s0101t:414_1": "na upanikkhittaṃ sādīyatī”ti.",
  "tika-s0101t:414_2": "Atha vā tividhaṃ paṭiggahaṇaṃ kāyena vācāya manasā.",
  "tika-s0101t:414_3": "Tattha kāyena paṭiggahaṇaṃ uggaṇhanaṃ,",
  "tika-s0101t:414_4": "vācāya paṭiggahaṇaṃ uggahāpanaṃ,",
  "tika-s0101t:414_5": "manasā paṭiggahaṇaṃ sādiyananti tividhampi paṭiggahaṇaṃ sāmaññaniddesena,",
  "tika-s0101t:414_6": "ekasesanayena vā gahetvā “paṭiggahaṇā”ti vuttanti āha “neva naṃ uggaṇhātī”tiādi.",
  "tika-s0101t:414_7": "Esa nayo “āmakadhaññapaṭiggahaṇā”tiādīsupi.",
  "tika-s0101t:414_8": "Nīvārādiupadhaññassa sāliyādimūladhaññantogadhattā vuttaṃ “sattavidhassā”ti.",
  "tika-s0101t:414_9": "“Anujānāmi bhikkhave pañca vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa”nti vuttattā idaṃ odissa anuññātaṃ nāma,",
  "tika-s0101t:414_10": "tassa pana “kāle paṭiggahita”nti vuttattā paṭiggahaṇaṃ vaṭṭatīti āha “aññatra odissa anuññātā”ti.",
  "tika-s0101t:415_0": "Akkamatīti nippīḷeti.",
  "tika-s0101t:415_1": "Pubbabhāge akkamatīti sambandho.",
  "tika-s0101t:415_2": "Hadayanti nāḷiādimānabhājanānaṃ abbhantaraṃ.",
  "tika-s0101t:415_3": "Tilādīnaṃ nāḷiādīhi minanakāle ussāpitasikhāyeva sikhā,",
  "tika-s0101t:415_4": "tassā bhedo hāpanaṃ.",
  "tika-s0101t:415_5": "Kecīti sārasamāsācariyā,",
  "tika-s0101t:415_6": "uttaravihāravāsino ca.",
  "tika-s0101t:416_0": "Vadhoti muṭṭhippahārakasātāḷanādīhi hiṃsanaṃ,",
  "tika-s0101t:416_1": "viheṭhananti attho.",
  "tika-s0101t:416_2": "Viheṭhanatthopi hi vadhasaddo dissati “attānaṃ vadhitvā vadhitvā”tiādīsu.",
  "tika-s0101t:416_3": "Yathā hi appaṭiggahabhāvasāmaññe satipi pabbajitehi appaṭiggahitabbavatthuvisesabhāvasandassanatthaṃ itthikumāridāsidāsādayo vibhāgena vuttā,",
  "tika-s0101t:416_4": "evaṃ parassaharaṇabhāvato adinnādānabhāvasāmaññe satipi tulākūṭādayo adinnādānavisesabhāvadassanatthaṃ vibhāgena vuttā,",
  "tika-s0101t:416_5": "na evaṃ pāṇātipātapariyāyassa vadhassa punaggahaṇe payojanaṃ atthi.",
  "tika-s0101t:416_6": "“Tattha sayaṅkāro,",
  "tika-s0101t:416_7": "idha paraṃkāro”ti ca na sakkā vattuṃ “kāyavacīpayogasamuṭṭhāpikā cetanā chappayogā”ti ca vuttattā.",
  "tika-s0101t:416_8": "Tasmā yathāvuttoyeva attho sundarataro.",
  "tika-s0101t:416_9": "Aṭṭhakathāyaṃ pana “vadhoti māraṇa”nti vuttaṃ,",
  "tika-s0101t:416_10": "tampi pothanameva sandhāyāti ca sakkā viññātuṃ māraṇa-",
  "tika-s0101t:416_11": "saddassa vihiṃsanepi dissanato.",
  "tika-s0101t:417_0": "Ettāvatāti “pāṇātipātaṃ pahāyā”tiādinā “chedana…pe…",
  "tika-s0101t:417_1": "sahasākārā paṭivirato”ti etaparimāṇena pāṭhena.",
  "tika-s0101t:417_2": "Antarābhedaṃ aggahetvā pāḷiyaṃ āgatanayena chabbīsatisikkhāpadasaṅgahaṃ yebhuyyena sikkhāpadānaṃ avibhattattā cūḷasīlaṃ nāma.",
  "tika-s0101t:417_3": "Desanāvasena hi idha cūḷamajjhimādibhāvo adhippeto,",
  "tika-s0101t:417_4": "na dhammavasena.",
  "tika-s0101t:417_5": "Tathā hi idha saṅkhittena uddiṭṭhānaṃ sikkhāpadānaṃ avibhattānaṃ vibhajanavasena majjhimasīladesanā pavattā.",
  "tika-s0101t:417_6": "Tenevāha “majjhimasīlaṃ vitthārento”ti.",
  "tika-s0101t:418_0": "Cūḷasīlavaṇṇanā niṭṭhitā.",
  "tika-s0101t:419_0": "Majjhimasīlavaṇṇanā",
  "tika-s0101t:420_0": "11.",
  "tika-s0101t:420_1": "Tattha yathāti opammatthe nipāto.",
  "tika-s0101t:420_2": "Vāti vikappanatthe.",
  "tika-s0101t:420_3": "Panāti vacanālaṅkāre.",
  "tika-s0101t:420_4": "Eketi aññe.",
  "tika-s0101t:420_5": "Bhontoti sādhūnaṃ piyasamudāhāro.",
  "tika-s0101t:420_6": "Sādhavo hi pare “bhonto”ti vā,",
  "tika-s0101t:420_7": "“devānaṃ piyā”ti vā “āyasmanto”ti vā samālapanti.",
  "tika-s0101t:420_8": "Yaṃ kiñci pabbajjaṃ upagatā samaṇā.",
  "tika-s0101t:420_9": "Jātimattena brāhmaṇā.",
  "tika-s0101t:420_10": "Idaṃ vuttaṃ hoti –",
  "tika-s0101t:420_11": "ussāhaṃ katvā mama vaṇṇaṃ vadamānopi puthujjano “pāṇātipātaṃ pahāya pāṇātipātā paṭivirato”tiādinā parānuddesikanayena",
  "tika-s0101t:420_12": "vā yathā paneke bhonto samaṇabrāhmaṇabhāvaṃ paṭijānamānā,",
  "tika-s0101t:420_13": "parehi ca tathāsambhāviyamānā tadanurūpapaṭipattiṃ ajānanato,",
  "tika-s0101t:420_14": "asamatthato ca na abhisambhuṇanti,",
  "tika-s0101t:420_15": "na evamayaṃ,",
  "tika-s0101t:420_16": "ayaṃ pana samaṇo gotamo sabbathāpi samaṇasāruppapaṭipadaṃ pūresiyevāti evaṃ aññuddesikanayena vā sabbathāpi ācārasīlamattameva vadeyyuṃ,",
  "tika-s0101t:420_17": "na taduttarinti.",
  "tika-s0101t:421_0": "Bījagāmabhūtagāmasamārambhapade saddakkamena appadhānabhūtopi bījagāmabhūtagāmo niddisitabbatāya padhānabhāvaṃ paṭilabhati.",
  "tika-s0101t:421_1": "Añño hi saddakkamo añño atthakkamoti āha “katamo so bījagāmabhūtagāmo”ti.",
  "tika-s0101t:421_2": "Tasmiñhi vibhatte tabbisayatāya samārambhopi vibhattova hotīti.",
  "tika-s0101t:421_3": "Tenevāha bhagavā “mūlabīja”ntiādi.",
  "tika-s0101t:421_4": "Mūlameva bījaṃ mūlabījaṃ,",
  "tika-s0101t:421_5": "mūlaṃ bījaṃ etassātipi mūlabījaṃ.",
  "tika-s0101t:421_6": "Sesesupi eseva nayo.",
  "tika-s0101t:421_7": "Phaḷubījanti pabbabījaṃ.",
  "tika-s0101t:421_8": "Paccayantarasamavāye sadisaphaluppattiyā visesakāraṇabhāvato viruhaṇasamatthe sāraphale niruḷho bīja-",
  "tika-s0101t:421_9": "saddo tadatthasaṃsiddhiyā mūlādīsupi kesuci pavattatīti mūlādito nivattanatthaṃ ekena bīja-",
  "tika-s0101t:421_10": "saddena visesetvā vuttaṃ “bījabīja”nti.",
  "tika-s0101t:421_11": "“Rūparūpaṃ,",
  "tika-s0101t:421_12": "dukkhadukkha”nti ca yathā.",
  "tika-s0101t:421_13": "Kasmā panettha bījagāmabhūtagāmaṃ pucchitvā bījagāmo eva vibhattoti?",
  "tika-s0101t:421_14": "Na kho panetaṃ evaṃ daṭṭhabbaṃ.",
  "tika-s0101t:421_15": "Nanu avocumha “mūlameva bījaṃ mūlabījaṃ,",
  "tika-s0101t:421_16": "mūlaṃ bījaṃ etassātipi mūlabījanti”.",
  "tika-s0101t:421_17": "Tattha purimena bījagāmo niddiṭṭho,",
  "tika-s0101t:421_18": "dutiyena bhūtagāmo,",
  "tika-s0101t:421_19": "duvidhopesa sāmaññaniddesena,",
  "tika-s0101t:421_20": "mūlabījañca mūlabījañca mūlabījanti ekasesanayena vā pāḷiyaṃ niddiṭṭhoti veditabbo.",
  "tika-s0101t:421_21": "Tenevāha “sabbañheta”ntiādi.",
  "tika-s0101t:422_0": "12.",
  "tika-s0101t:422_1": "“Sannidhikatassā”ti etena “sannidhikāraparibhoga”nti ettha kāra-",
  "tika-s0101t:422_2": "saddassa kammatthataṃ dasseti.",
  "tika-s0101t:422_3": "Yathā vā “ācayaṃgamino”ti vattabbe anunāsikalopena “ācayagāmino”ti niddeso kato,",
  "tika-s0101t:422_4": "evaṃ “sannidhikāraṃ paribhoga”nti vattabbe anunāsikalopena “sannidhikāraparibhoga”nti vuttaṃ,",
  "tika-s0101t:422_5": "sannidhiṃ katvā paribhoganti attho.",
  "tika-s0101t:423_0": "Sammā kilese likhatīti sallekho,",
  "tika-s0101t:423_1": "suttantanayena paṭipatti.",
  "tika-s0101t:423_2": "Pariyāyati kappīyatīti pariyāyo,",
  "tika-s0101t:423_3": "kappiyavācānusārena paṭipatti.",
  "tika-s0101t:423_4": "Kilesehi āmasitabbato āmisaṃ,",
  "tika-s0101t:423_5": "yaṃ kiñci upabhogārahaṃ vatthu.",
  "tika-s0101t:423_6": "Tenevāha “āmisanti vuttāvasesa”nti.",
  "tika-s0101t:423_7": "Nayadassanañhetaṃ sannidhivatthūnaṃ.",
  "tika-s0101t:423_8": "Udakakaddameti udake ca kaddame ca.",
  "tika-s0101t:423_9": "Acchathāti nisīdatha.",
  "tika-s0101t:423_10": "Gīvāyāmakanti gīvaṃ āyamitvā,",
  "tika-s0101t:423_11": "yathā ca bhutte atibhuttatāya gīvā āyamitabbāva hoti,",
  "tika-s0101t:423_12": "evanti attho.",
  "tika-s0101t:423_13": "Catubhāgamattanti kuḍubamattaṃ.",
  "tika-s0101t:423_14": "“Kappiyakuṭiya”ntiādi vinayavasena vuttaṃ.",
  "tika-s0101t:424_0": "13.",
  "tika-s0101t:424_1": "Ettakampīti vinicchayavicāraṇāvatthukittanampi.",
  "tika-s0101t:424_2": "Payojanamattamevāti padatthayojanamattameva.",
  "tika-s0101t:424_3": "Yassa pana padassa vitthārakathaṃ vinā na sakkā attho viññātuṃ,",
  "tika-s0101t:424_4": "tattha vitthārakathāpi padatthasaṅgahameva gacchati.",
  "tika-s0101t:424_5": "Kutūhalavasena pekkhitabbato pekkhā,",
  "tika-s0101t:424_6": "naṭasatthavidhinā naṭānañca payogo.",
  "tika-s0101t:424_7": "Naṭasamūhena pana janasamūhe karaṇavasena “naṭasamajja”nti vuttaṃ,",
  "tika-s0101t:424_8": "sārasamāse “pekkhā maha”nti vuttaṃ.",
  "tika-s0101t:424_9": "Ghanatāḷaṃ nāma daṇḍamayatāḷaṃ,",
  "tika-s0101t:424_10": "silāsalākatāḷaṃ vā.",
  "tika-s0101t:424_11": "Eketi sārasamāsācariyā,",
  "tika-s0101t:424_12": "uttaravihāravāsino ca.",
  "tika-s0101t:424_13": "Yathā cettha,",
  "tika-s0101t:424_14": "evaṃ ito paresupi “eke”ti āgataṭṭhānesu.",
  "tika-s0101t:424_15": "Caturassaambaṇakatāḷaṃ nāma rukkhasāradaṇḍādīsu yena kenaci caturassaambaṇakaṃ katvā catūsu passesu cammena onandhitvā katavāditaṃ.",
  "tika-s0101t:424_16": "Abbhokkiraṇaṃ raṅgabalīkaraṇaṃ,",
  "tika-s0101t:424_17": "yā “nandī”ti vuccati.",
  "tika-s0101t:424_18": "Sobhanakaranti sobhanakaraṇaṃ,",
  "tika-s0101t:424_19": "“sobhanagharaka”nti sārasamāse vuttaṃ.",
  "tika-s0101t:424_20": "Caṇḍālānamidanti caṇḍālaṃ.",
  "tika-s0101t:424_21": "Sāṇe udakena temetvā aññamaññaṃ ākoṭanakīḷā sāṇadhovanaṃ.",
  "tika-s0101t:424_22": "Indajālenāti aṭṭhidhovanamantaṃ parijappitvā yathā pare aṭṭhīniyeva passanti,",
  "tika-s0101t:424_23": "evaṃ tacādīnaṃ antaradhāpanamāyāya.",
  "tika-s0101t:424_24": "Sakaṭabyūhādīti ādi-",
  "tika-s0101t:424_25": "saddena cakkapadumakaḷīrabyūhādiṃ saṅgaṇhāti.",
  "tika-s0101t:425_0": "14.",
  "tika-s0101t:425_1": "Padānīti sārīnaṃ patiṭṭhānaṭṭhānāni.",
  "tika-s0101t:425_2": "Dasapadaṃ nāma dvīhi pantīhi vīsatiyā padehi kīḷanajūtaṃ.",
  "tika-s0101t:425_3": "Pāsakaṃ vuccati chasu passesu ekekaṃ yāva chakkaṃ dassetvā katakīḷanakaṃ,",
  "tika-s0101t:425_4": "taṃ vaḍḍhetvā yathāladdhaṃ ekakādivasena sāriyo apanentā upanentā ca kīḷanti.",
  "tika-s0101t:425_5": "Ghaṭena kīḷā ghaṭikāti eke.",
  "tika-s0101t:425_6": "Bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna tasseva uddharaṇaṃ salākahatthanti eke.",
  "tika-s0101t:425_7": "Paṇṇena vaṃsākārena katā nāḷikā.",
  "tika-s0101t:425_8": "Tenevāha “taṃ dhamantā”ti.",
  "tika-s0101t:425_9": "“Pucchantassa mukhāgataṃ akkharaṃ gahetvā naṭṭhamutti lābhālābhādijānanakīḷā akkharikā”tipi vadanti.",
  "tika-s0101t:425_10": "“Vāditānurūpaṃ naccanaṃ gāyanaṃ vā yathāvajjaṃ” tipi vadanti.",
  "tika-s0101t:425_11": "“Evaṃ kate jayo bhavissati,",
  "tika-s0101t:425_12": "aññathā parājayo”ti jayaparājaye purakkhatvā payogakaraṇavasena parihārapathādīnampi jūtapamādaṭṭhānabhāvo veditabbo.",
  "tika-s0101t:425_13": "Paṅgacīrādīhipi vaṃsādīhi kātabbakiccasiddhiasiddhijayaparājayāvaho payogo vuttoti daṭṭhabbaṃ.",
  "tika-s0101t:425_14": "“Yathāvajja”nti ca kāṇādīhi sadisatākāradassanehi jayaparājayavasena jūtakīḷitabhāvena vuttaṃ.",
  "tika-s0101t:426_0": "15.",
  "tika-s0101t:426_1": "Vāḷarūpānīti āharimāni vāḷarūpāni.",
  "tika-s0101t:426_2": "“Akappiyamañcova pallaṅko”ti sārasamāse.",
  "tika-s0101t:426_3": "Vānavicittanti bhitticchadādivasena vānena vicitraṃ.",
  "tika-s0101t:426_4": "Rukkhatūlalatātūlapoṭakītūlānaṃ vasena tiṇṇaṃ tūlānaṃ.",
  "tika-s0101t:426_5": "Uddalomiyaṃ kecīti sārasamāsācariyā,",
  "tika-s0101t:426_6": "uttaravihāravāsino ca.",
  "tika-s0101t:426_7": "Tathā ekantalomiyaṃ.",
  "tika-s0101t:426_8": "Koseyyakaṭṭissamayanti koseyyakassaṭamayaṃ.",
  "tika-s0101t:426_9": "Suddhakoseyyanti ratanaparisibbanarahitaṃ.",
  "tika-s0101t:426_10": "“Ṭhapetvā tūlika”nti etena ratanaparisibbanarahitāpi tūlikā na vaṭṭatīti dīpeti.",
  "tika-s0101t:426_11": "“Ratanaparisibbitānī”ti iminā yāni ratanaparisibbitāni,",
  "tika-s0101t:426_12": "tāni bhūmattharaṇavasena,",
  "tika-s0101t:426_13": "yathānurūpaṃ mañcapīṭhādīsu ca upanetuṃ vaṭṭatīti dīpitaṃ hoti.",
  "tika-s0101t:426_14": "Ajinacammehīti ajinamigacammehi.",
  "tika-s0101t:426_15": "Tāni kira cammāni sukhumāni,",
  "tika-s0101t:426_16": "tasmā dupaṭṭatipaṭṭāni katvā sibbanti.",
  "tika-s0101t:426_17": "Tena vuttaṃ “ajinappaveṇī”ti.",
  "tika-s0101t:426_18": "Vuttanayenāti vinaye vuttanayena.",
  "tika-s0101t:427_0": "16.",
  "tika-s0101t:427_1": "Alaṅkārañjanameva na bhesajjaṃ maṇḍanānuyogassa adhippetattā. Mālā-",
  "tika-s0101t:427_2": "saddo sāsane suddhapupphesupi niruḷhoti āha “baddhamālā vā”ti.",
  "tika-s0101t:427_3": "Mattikakakkanti osadhehi abhisaṅkhataṃ yogamattikakakkaṃ.",
  "tika-s0101t:427_4": "Caliteti kupite.",
  "tika-s0101t:427_5": "Lohite sannisinneti duṭṭhalohite khīṇe.",
  "tika-s0101t:428_0": "17.",
  "tika-s0101t:428_1": "Duggatito saṃsārato ca niyyāti etenāti niyyānaṃ,",
  "tika-s0101t:428_2": "saggamaggo mokkhamaggo ca.",
  "tika-s0101t:428_3": "Taṃ niyyānaṃ arahati,",
  "tika-s0101t:428_4": "niyyāne vā niyuttā,",
  "tika-s0101t:428_5": "niyyānaṃ vā phalabhūtaṃ etissā atthīti niyyānikā,",
  "tika-s0101t:428_6": "vacīduccaritasaṃkilesato niyyātīti vā ī-",
  "tika-s0101t:428_7": "kārassa rassattaṃ, ya-",
  "tika-s0101t:428_8": "kārassa ca ka-",
  "tika-s0101t:428_9": "kāraṃ katvā niyyānikā,",
  "tika-s0101t:428_10": "cetanāya saddhiṃ samphappalāpā veramaṇi.",
  "tika-s0101t:428_11": "Tappaṭipakkhato aniyyānikā,",
  "tika-s0101t:428_12": "tassā bhāvo aniyyānikattaṃ,",
  "tika-s0101t:428_13": "tasmā aniyyānikattā.",
  "tika-s0101t:428_14": "Tiracchānabhūtāti tirokaraṇabhūtā.",
  "tika-s0101t:428_15": "Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0101t:428_16": "Saha atthenāti sātthakaṃ,",
  "tika-s0101t:428_17": "hitapaṭisaṃyuttanti attho.",
  "tika-s0101t:428_18": "Visikhāti gharasanniveso,",
  "tika-s0101t:428_19": "visikhāgahaṇena ca tannivāsino gahitā “gāmo āgato”tiādīsu viya.",
  "tika-s0101t:428_20": "Tenevāha “sūrā samatthā”ti,",
  "tika-s0101t:428_21": "“saddhā pasannā”ti ca.",
  "tika-s0101t:428_22": "Kumbhaṭṭhānāpadesena kumbhadāsiyo vuttāti āha “kumbhadāsīkathā vā”ti.",
  "tika-s0101t:428_23": "Uppattiṭhitisambhārādivasena lokaṃ akkhāyatīti lokakkhāyikā.",
  "tika-s0101t:429_0": "18. Sahitanti pubbāparāviruddhaṃ.",
  "tika-s0101t:430_0": "19. Dūtassa kammaṃ dūteyyaṃ, tassa kathā dūteyyakathā.",
  "tika-s0101t:431_0": "20.",
  "tika-s0101t:431_1": "Tividhenāti sāmantajappanairiyāpathasannissitapaccayapaṭisevanabhedato tippakārena.",
  "tika-s0101t:431_2": "Vimhāpayantīti “aho acchariyapuriso”ti attani paresaṃ vimhayaṃ uppādenti.",
  "tika-s0101t:431_3": "Lapantīti attānaṃ,",
  "tika-s0101t:431_4": "dāyakaṃ vā ukkhipitvā yathā so kiñci dadāti,",
  "tika-s0101t:431_5": "evaṃ ukkācetvā kathenti.",
  "tika-s0101t:431_6": "Nimittena caranti,",
  "tika-s0101t:431_7": "nimittaṃ vā karontīti nemittikā nimittanti ca paresaṃ paccaya dānasaññuppādakaṃ kāyavacīkammaṃ vuccati.",
  "tika-s0101t:431_8": "Nippiṃsantīti nippesā,",
  "tika-s0101t:431_9": "nippesāyeva nippesikā,",
  "tika-s0101t:431_10": "nippesoti ca saṭhapuriso viya lābhasakkāratthaṃ akkosakhuṃsanuppaṇḍanaparapiṭṭhimaṃsikatādi.",
  "tika-s0101t:432_0": "Majjhimasīlavaṇṇanā niṭṭhitā.",
  "tika-s0101t:433_0": "Mahāsīlavaṇṇanā",
  "tika-s0101t:434_0": "21.",
  "tika-s0101t:434_1": "Aṅgāni ārabbha pavattattā aṅgasahacaritaṃ satthaṃ “aṅga”nti vuttaṃ.",
  "tika-s0101t:434_2": "Nimittanti etthāpi eseva nayo.",
  "tika-s0101t:434_3": "Keci pana “aṅganti aṅgavikāra”nti vadanti,",
  "tika-s0101t:434_4": "paresaṃ aṅgavikāradassanenāpi lābhālābhādivijjāti.",
  "tika-s0101t:434_5": "Paṇḍurājāti dakkhiṇāmadhurādhipati.",
  "tika-s0101t:434_6": "“Mahantāna”nti etena appakaṃ nimittaṃ,",
  "tika-s0101t:434_7": "mahantaṃ nimittaṃ uppātoti dasseti.",
  "tika-s0101t:434_8": "Idaṃ nāma passatīti yo vasabhaṃ kuñjaraṃ pāsādaṃ pabbataṃ vā āruḷhaṃ supine attānaṃ passati,",
  "tika-s0101t:434_9": "tassa idaṃ nāma phalaṃ hotīti.",
  "tika-s0101t:434_10": "Supinakanti supinasatthaṃ.",
  "tika-s0101t:434_11": "Aṅgasampattivipattidassanamattena ādisanaṃ vuttaṃ “aṅga”nti iminā,",
  "tika-s0101t:434_12": "“lakkhaṇa”nti iminā pana mahānubhāvatānipphādakaaṅgalakkhaṇavisesadassanenāti ayametesaṃ visesoti.",
  "tika-s0101t:434_13": "Ahateti nave.",
  "tika-s0101t:434_14": "Ito paṭṭhāyāti devarakkhasamanussādibhedena vividhavatthabhāge ito vā etto vā sañchinne idaṃ nāma bhogādi hotīti.",
  "tika-s0101t:434_15": "Dabbihomadīni homassupakaraṇādivisesehi phalavisesadassanavasena pavattāni.",
  "tika-s0101t:434_16": "Aggihomaṃ vuttāvasesasādhanavasena pavattaṃ homaṃ.",
  "tika-s0101t:434_17": "Aṅgalaṭṭhinti sarīraṃ.",
  "tika-s0101t:434_18": "Abbhino satthaṃ abbheyyaṃ,",
  "tika-s0101t:434_19": "māsurakkhena kato gantho māsurakkho.",
  "tika-s0101t:434_20": "Bhūrivijjā sassabuddhikaraṇavijjāti sārasamāse.",
  "tika-s0101t:434_21": "Sapakkhaka…pe…",
  "tika-s0101t:434_22": "catuppadānanti piṅgalamakkhikādisapakkhaka gharagolikādiapakkhakadevamanussakoñcādidvipadakakaṇṭakajambukādicatuppadānaṃ.",
  "tika-s0101t:435_0": "23.",
  "tika-s0101t:435_1": "“Asukadivase”ti “pakkhassa dutiye tatiye”tiādi tithivasena vuttaṃ.",
  "tika-s0101t:435_2": "Asukanakkhattenāti rohiṇīādinakkhattayogavasena.",
  "tika-s0101t:436_0": "24.",
  "tika-s0101t:436_1": "Ukkānaṃ patananti ukkobhāsānaṃ patanaṃ.",
  "tika-s0101t:436_2": "Vātasaṅghātesu hi vegena aññamaññaṃ saṅghaṭṭentesu dīpakobhāso viya obhāso uppajjitvā ākāsato patati,",
  "tika-s0101t:436_3": "tatthāyaṃ ukkāpātavohāro.",
  "tika-s0101t:436_4": "Avisuddhatā abbhamahikādīhi.",
  "tika-s0101t:437_0": "25.",
  "tika-s0101t:437_1": "Dhārānupavecchanaṃ vassanaṃ.",
  "tika-s0101t:437_2": "Hatthena adhippetaviññāpanaṃ hatthamuddā,",
  "tika-s0101t:437_3": "taṃ pana aṅgulisaṅkocanena gaṇanāyeva.",
  "tika-s0101t:437_4": "Pārasika milakkhakādayo viya navantavasena gaṇanā acchiddakagaṇanā.",
  "tika-s0101t:437_5": "Saṭuppādanādīti ādi-",
  "tika-s0101t:437_6": "saddena vokalanabhāgahārādike saṅgaṇhāti.",
  "tika-s0101t:437_7": "Cintāvasenāti vatthuṃ anusandhiñca sayameva cirena cintetvā karaṇavasena cintākavi veditabbo,",
  "tika-s0101t:437_8": "kiñci sutvā sutena assutaṃ anusandhetvā karaṇavasena sutakavi,",
  "tika-s0101t:437_9": "kañci atthaṃ upadhāretvā tassa saṅkhipanavitthāraṇādivasena atthakavi,",
  "tika-s0101t:437_10": "yaṃ kiñci parena kataṃ kabbaṃ nāṭakaṃ vā disvā taṃ sadisameva aññaṃ attano ṭhānuppattikapaṭibhānena karaṇavasena paṭibhānakavi veditabbo.",
  "tika-s0101t:438_0": "26.",
  "tika-s0101t:438_1": "Pariggahabhāvena dārikāya gaṇhāpanaṃ āvāhanaṃ.",
  "tika-s0101t:438_2": "Tathā dāpanaṃ vivāhanaṃ.",
  "tika-s0101t:438_3": "Desantare diguṇatiguṇādigahaṇavasena bhaṇḍappayojanaṃ payogo.",
  "tika-s0101t:438_4": "Tattha vā aññattha vā yathākālaparicchedaṃ vaḍḍhigahaṇavasena payojanaṃ uddhāro.",
  "tika-s0101t:438_5": "“Bhaṇḍamūlarahitānaṃ vāṇijjaṃ katvā ettakenudayena saha mūlaṃ dethāti dhanadānaṃ payogo,",
  "tika-s0101t:438_6": "tāvakālikadānaṃ uddhāro”ti ca vadanti.",
  "tika-s0101t:438_7": "Tīhi kāraṇehīti ettha vātena,",
  "tika-s0101t:438_8": "pāṇakehi vā gabbhe vinassante na purimakammunā okāso kato,",
  "tika-s0101t:438_9": "tappaccayā kammaṃ vipaccati.",
  "tika-s0101t:438_10": "Sayameva pana kammunā okāse kate na ekantena vāto pāṇakā vā apekkhitabbāti kammassa visuṃ kāraṇabhāvo vuttoti daṭṭhabbaṃ.",
  "tika-s0101t:438_11": "Nibbāpanīyanti upasamakaraṃ.",
  "tika-s0101t:438_12": "Paṭikammanti yathā te na khādanti,",
  "tika-s0101t:438_13": "tathā paṭikaraṇaṃ.",
  "tika-s0101t:438_14": "Parivattanatthanti āvudhādinā saha ukkhittahatthassa ukkhipanavasena parivattanatthaṃ.",
  "tika-s0101t:438_15": "Icchitatthassa devatāya kaṇṇe kathanavasena jappanaṃ kaṇṇajappananti.",
  "tika-s0101t:438_16": "Ādiccapāricariyāti karavīramālāhi pūjaṃ katvā sakaladivasaṃ ādiccābhimukhāvaṭṭhānena ādiccassa paricaraṇaṃ.",
  "tika-s0101t:438_17": "“Siravhāyana”nti keci paṭhanti,",
  "tika-s0101t:438_18": "tassatthomantaṃ parijappitvā sirasā icchitassa atthassa avhāyananti.",
  "tika-s0101t:439_0": "27.",
  "tika-s0101t:439_1": "Samiddhikāleti āyācitassa atthassa siddhikāle.",
  "tika-s0101t:439_2": "Santipaṭissavakammanti devatāyācanāya yā santi paṭikattabbā,",
  "tika-s0101t:439_3": "tassā paṭiññāpaṭissavakammakaraṇaṃ,",
  "tika-s0101t:439_4": "santiyā āyācanappayogoti attho.",
  "tika-s0101t:439_5": "Tasminti paṭissavaphalabhūte yathābhipatthitakammasmiṃ,",
  "tika-s0101t:439_6": "yaṃ “sace me idaṃ nāma samijjhissatī”ti vuttaṃ.",
  "tika-s0101t:439_7": "Tassāti santipaṭissavassa,",
  "tika-s0101t:439_8": "yo “paṇidhī”ti ca vutto.",
  "tika-s0101t:439_9": "Yathāpaṭissavañhi upahāre kate paṇidhi āyācanā katā niyyātitā hotīti.",
  "tika-s0101t:439_10": "Acchandikabhāvamattanti itthiyā akāmakabhāvamattaṃ.",
  "tika-s0101t:439_11": "Liṅganti purisaliṅgaṃ.",
  "tika-s0101t:439_12": "Balikammakaraṇaṃ upaddavapaṭibāhanatthañceva vaḍḍhiāvahanatthañca.",
  "tika-s0101t:439_13": "Dosānanti pittādidosānaṃ.",
  "tika-s0101t:439_14": "Ettha ca vamananti pacchaṭṭanaṃ adhippetaṃ.",
  "tika-s0101t:439_15": "Uddhaṃvirecananti vamanaṃ “uddhaṃ dosānaṃ nīharaṇa”nti vuttattā.",
  "tika-s0101t:439_16": "Tathā virecananti virecanameva.",
  "tika-s0101t:439_17": "Adhovirecananti pana suddhivatthikasāvatthiādi vatthikiriyāpi adhippetā “adho dosānaṃ nīharaṇa”nti vuttattā.",
  "tika-s0101t:439_18": "Sīsavirecanaṃ semhanīharaṇādi.",
  "tika-s0101t:439_19": "Paṭalānīti akkhipaṭalāni.",
  "tika-s0101t:439_20": "Salākavejjakammanti akkhivejjakammaṃ,",
  "tika-s0101t:439_21": "idaṃ vuttāvasesasālākiyasaṅgahaṇatthaṃ vuttanti daṭṭhabbanti.",
  "tika-s0101t:439_22": "Tappanādayopi hi sālākiyānevāti.",
  "tika-s0101t:439_23": "Mūlāni padhānāni rogūpasame samatthāni bhesajjāni mūlabhesajjāni,",
  "tika-s0101t:439_24": "mūlānaṃ vā byādhīnaṃ bhesajjāni mūlabhesajjāni.",
  "tika-s0101t:439_25": "Mūlānubandhavasena hi duvidho byādhi.",
  "tika-s0101t:439_26": "Mūlaroge ca tikicchite yebhuyyena itaraṃ vūpasamatīti.",
  "tika-s0101t:439_27": "“Kāyatikicchanaṃ dassetī”ti idaṃ komārabhaccasallakattasālākiyādikaraṇavisesabhūtatantīnaṃ tattha tattha vuttattā pārisesavasena vuttaṃ,",
  "tika-s0101t:439_28": "tasmā tadavasesāya tantiyāpi idha saṅgaho daṭṭhabbo.",
  "tika-s0101t:439_29": "Sabbāni cetāni ājīvahetukāniyeva idhādhippetāni “micchājīvena jīvikaṃ kappentī”ti vuttattā.",
  "tika-s0101t:439_30": "Yaṃ pana tattha tattha pāḷiyaṃ “iti vā”ti vuttaṃ,",
  "tika-s0101t:439_31": "tattha itīti pakāratthe nipāto, vā-",
  "tika-s0101t:439_32": "iti vikappanatthe.",
  "tika-s0101t:439_33": "Idaṃ vuttaṃ hoti iminā pakārena,",
  "tika-s0101t:439_34": "ito aññe na vāti.",
  "tika-s0101t:439_35": "Tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni ājīvapakatā upajīvanti,",
  "tika-s0101t:439_36": "tesaṃ pariggaho katoti veditabbo.",
  "tika-s0101t:440_0": "Mahāsīlavaṇṇanā niṭṭhitā.",
  "tika-s0101t:441_0": "Pubbantakappikasassatavādavaṇṇanā",
  "tika-s0101t:442_0": "28.",
  "tika-s0101t:442_1": "Bhikkhusaṅghena vuttavaṇṇo nāma “yāvañcidaṃ tena bhagavatā”tiādinā vuttavaṇṇo.",
  "tika-s0101t:442_2": "Etthāyaṃ sambandho –",
  "tika-s0101t:442_3": "na bhikkhave ettakā eva buddhaguṇā,",
  "tika-s0101t:442_4": "ye tumhākaṃ pākaṭā,",
  "tika-s0101t:442_5": "apākaṭā pana “atthi bhikkhave aññe dhammā”ti vitthāro.",
  "tika-s0101t:442_6": "Tattha “ime diṭṭhiṭṭhānā evaṃ gahitā”tiādinā sassatādidiṭṭhiṭṭhānānaṃ yathāgahitākārasuññatabhāvappakāsanato,",
  "tika-s0101t:442_7": "“tañca pajānanaṃ na parāmasatī”ti sīlādīnañca aparāmāsaniyyānikabhāvadīpanena niccasārādivirahappakāsanato,",
  "tika-s0101t:442_8": "yāsu vedanāsu avītarāgatāya bāhirakānaṃ etāni diṭṭhivipphanditāni sambhavanti,",
  "tika-s0101t:442_9": "tesaṃ paccayabhūtānañca sammohādīnaṃ vedakakārakasabhāvābhāvadassanamukhena sabbadhammānaṃ attattaniyatāvirahadīpanato,",
  "tika-s0101t:442_10": "anupādāparinibbānadīpanato ca ayaṃ desanā suññatāvibhāvanappadhānāti āha “suññatāpakāsanaṃ ārabhī”ti.",
  "tika-s0101t:442_11": "Pariyattīti vinayādibhedabhinnā tanti.",
  "tika-s0101t:442_12": "Desanāti tassā tantiyā manasāvavatthāpitāya vibhāvanā,",
  "tika-s0101t:442_13": "yathādhammaṃ dhammābhilāpabhūtā vā paññāpanā,",
  "tika-s0101t:442_14": "anulomādivasena vā kathananti pariyattidesanānaṃ viseso pubbeyeva vavatthāpitoti āha “desanāyaṃ pariyattiya”nti.",
  "tika-s0101t:442_15": "Evaṃ ādīsūti ettha ādi-",
  "tika-s0101t:442_16": "saddena saccasabhāvasamādhipaññāpakatipuññaāpattiñeyyādayo saṅgayhanti.",
  "tika-s0101t:442_17": "Tathā hi ayaṃ dhamma-",
  "tika-s0101t:442_18": "saddo “catunnaṃ bhikkhave dhammānaṃ ananubodhā”tiādīsu sacce vattati,",
  "tika-s0101t:442_19": "“kusalā dhammā akusalā dhammā”tiādīsu sabhāve,",
  "tika-s0101t:442_20": "“evaṃdhammā te bhagavanto ahesu”ntiādīsu samādhimhi,",
  "tika-s0101t:442_21": "“saccaṃ dhammo dhiti cāgo,",
  "tika-s0101t:442_22": "sa ve pecca na socatī”tiādīsu paññāya,",
  "tika-s0101t:442_23": "“jātidhammānaṃ bhikkhave sattānaṃ evaṃ icchā uppajjatī”tiādīsu pakatiyaṃ,",
  "tika-s0101t:442_24": "“dhammo suciṇṇo sukhamāvahātī”tiādīsu puññe,",
  "tika-s0101t:442_25": "“cattāro pārājikā dhammā”tiādīsu āpattiyaṃ,",
  "tika-s0101t:442_26": "“sabbe dhammā sabbākārena buddhassa bhagavato ñāṇamukhe āpāthaṃ āgacchantī”tiādīsu ñeyye vattati.",
  "tika-s0101t:442_27": "Dhammā hontīti suññā dhammamattā hontīti attho.",
  "tika-s0101t:443_0": "“Duddasā”ti eteneva tesaṃ dhammānaṃ dukkhogāhatā pakāsitā hoti.",
  "tika-s0101t:443_1": "Sace pana koci attano pamāṇaṃ ajānanto ñāṇena te dhamme ogāhituṃ ussāhaṃ kareyya,",
  "tika-s0101t:443_2": "tassa taṃ ñāṇaṃ appatiṭṭhameva makasatuṇḍasūci viya mahāsamuddeti āha “alabbhaneyyapatiṭṭhā”ti.",
  "tika-s0101t:443_3": "Alabbhaneyyā patiṭṭhā etthāti alabbhaneyyapatiṭṭhāti padaviggaho veditabbo.",
  "tika-s0101t:443_4": "Alabbhaneyyapatiṭṭhānaṃ ogāhituṃ asakkuṇeyyatāya “ettakā ete īdisā cā”ti passituṃ na sakkāti vuttaṃ “gambhīrattā eva duddasā”ti.",
  "tika-s0101t:443_5": "Ye pana daṭṭhumeva na sakkā,",
  "tika-s0101t:443_6": "tesaṃ ogāhitvā anubujjhane kathā eva natthīti āha “duddasattā eva duranubodhā”ti.",
  "tika-s0101t:443_7": "Sabbapariḷāhapaṭippassaddhimatthake samuppannattā,",
  "tika-s0101t:443_8": "nibbutasabbapariḷāhasamāpattisamokiṇṇattā ca nibbutasabbapariḷāhā.",
  "tika-s0101t:443_9": "Santārammaṇāni maggaphalanibbānāni anupasantasabhāvānaṃ kilesānaṃ saṅkhārānañca abhāvato.",
  "tika-s0101t:443_10": "Atha vā samūhatavikkhepatāya niccasamāhitassa manasikārassa vasena tadārammaṇadhammānaṃ santabhāvo veditabbo",
  "tika-s0101t:443_11": "kasiṇugghāṭimākāsatabbisayaviññāṇānaṃ anantabhāvo viya.",
  "tika-s0101t:443_12": "Avirajjhitvā nimittapaṭivedho viya issāsānaṃ avirajjhitvā dhammānaṃ yathābhūtasabhāvabodho sāduraso mahāraso ca hotīti āha atittikaraṇaṭṭhenāti.",
  "tika-s0101t:443_13": "Paṭivedhappattānaṃ,",
  "tika-s0101t:443_14": "tesu ca buddhānaṃyeva sabbākārena visayabhāvūpagamanato na takkabuddhiyā gocarāti āha “uttamañāṇavisayattā”tiādi.",
  "tika-s0101t:443_15": "“Nipuṇā”ti ñeyyesu tikkhavisadavuttiyā chekā.",
  "tika-s0101t:443_16": "Yasmā pana so chekabhāvo ārammaṇe appaṭihatavuttitāya sukhumañeyyagahaṇasamatthatāya supākaṭo hoti,",
  "tika-s0101t:443_17": "tena vuttaṃ “saṇhasukhumasabhāvattā”ti.",
  "tika-s0101t:444_0": "Aparo nayo –",
  "tika-s0101t:444_1": "vinayapaṇṇattiādigambhīraneyyavibhāvanato gambhīrā.",
  "tika-s0101t:444_2": "Kadāci asaṅkhyeyyamahākappe atikkamitvāpi dullabhadassanatāya duddasā.",
  "tika-s0101t:444_3": "Dassanañcettha paññācakkhuvaseneva veditabbaṃ.",
  "tika-s0101t:444_4": "Dhammanvayasaṅkhātassa anubodhassa kassacideva sambhavato duranubodhā.",
  "tika-s0101t:444_5": "Santasabhāvato,",
  "tika-s0101t:444_6": "veneyyānañca guṇasampadānaṃ pariyosānattā santā.",
  "tika-s0101t:444_7": "Attano ca paccayehi padhānabhāvaṃ nītatāya paṇītā.",
  "tika-s0101t:444_8": "Samadhigatasaccalakkhaṇatāya atakkehi,",
  "tika-s0101t:444_9": "atakkena vā ñāṇena avacaritabbatāya atakkāvacarā. Nipuṇaṃ,",
  "tika-s0101t:444_10": "nipuṇe vā atthe saccappaccayākārādivasena vibhāvanato nipuṇā.",
  "tika-s0101t:444_11": "Loke aggapaṇḍitena sammāsambuddhena vedīyanti pakāsīyantīti paṇḍitavedanīyā.",
  "tika-s0101t:444_12": "Anāvaraṇañāṇapaṭilābhato hi bhagavā “sabbavidū haṃ asmi,",
  "tika-s0101t:444_13": "dasabalasamannāgato bhikkhave tathāgato”tiādinā attano sabbaññutādiguṇe pakāseti.",
  "tika-s0101t:444_14": "Tenevāha “sayaṃ abhiññā sacchikatvā pavedetī”ti.",
  "tika-s0101t:445_0": "Tattha kiñcāpi sabbaññutaññāṇaṃ phalanibbānāni viya sacchikātabbasabhāvaṃ na hoti,",
  "tika-s0101t:445_1": "āsavakkhayañāṇe pana adhigate adhigatameva hotīti tassa paccakkhakaraṇaṃ sacchikiriyāti āha “abhivisiṭṭhena ñāṇena paccakkhaṃ katvā”ti.",
  "tika-s0101t:445_2": "Abhivisiṭṭhena ñāṇenāti ca hetuatthe karaṇavacanaṃ,",
  "tika-s0101t:445_3": "abhivisiṭṭhañāṇādhigamahetūti attho.",
  "tika-s0101t:445_4": "Abhivisiṭṭhañāṇanti vā paccavekkhaṇañāṇe adhippete karaṇavacanampi yujjatiyeva.",
  "tika-s0101t:445_5": "Pavedanañcettha aññāvisayānaṃ saccādīnaṃ desanākiccasādhanato,",
  "tika-s0101t:445_6": "“ekomhi sammāsambuddho”tiādinā paṭijānanato ca veditabbaṃ.",
  "tika-s0101t:445_7": "Vadamānāti ettha sattiattho māna- saddo,",
  "tika-s0101t:445_8": "vattuṃ ussāhaṃ karontoti attho.",
  "tika-s0101t:445_9": "Evaṃbhūtā ca vattukāmā nāma hontīti āha “vaṇṇaṃ vattukāmā”ti.",
  "tika-s0101t:445_10": "Sāvasesaṃ vadantopi viparītaṃ vadanto viya “sammā vadatī”ti na vattabboti āha “ahāpetvā”ti,",
  "tika-s0101t:445_11": "tena anavasesattho idha sammā-",
  "tika-s0101t:445_12": "saddoti dasseti.",
  "tika-s0101t:445_13": "“Vattuṃ sakkuṇeyyu”nti iminā “vadeyyu”nti sakatthadīpanabhāvamāha.",
  "tika-s0101t:445_14": "Ettha ca kiñcāpi bhagavato dasabalādiñāṇānipi anaññasādhāraṇāni,",
  "tika-s0101t:445_15": "sappadesavisayattā pana tesaṃ ñāṇānaṃ na tehi buddhaguṇā ahāpetvā gahitā nāma honti,",
  "tika-s0101t:445_16": "nippadesavisayattā pana sabbaññutaññāṇassa tasmiṃ gahite sabbepi buddhaguṇā gahitā eva nāma hontīti imamatthaṃ dasseti “yehi…pe…",
  "tika-s0101t:445_17": "vadeyyu”nti.",
  "tika-s0101t:445_18": "Puthūni ārammaṇāni etassāti puthuārammaṇaṃ,",
  "tika-s0101t:445_19": "sabbārammaṇattāti adhippāyo.",
  "tika-s0101t:445_20": "Atha vā puthuārammaṇārammaṇatoti etasmiṃ atthe “puthuārammaṇato”ti vuttaṃ,",
  "tika-s0101t:445_21": "ekassa ārammaṇa-",
  "tika-s0101t:445_22": "saddassa lopaṃ katvā “oṭṭhamukho kāmāvacara”nti ādīsu viya,",
  "tika-s0101t:445_23": "tenassa puthuñāṇakiccasādhakataṃ dasseti.",
  "tika-s0101t:445_24": "Tathā hetaṃ tīsu kālesu appaṭihatañāṇaṃ,",
  "tika-s0101t:445_25": "catuyoniparicchedakañāṇaṃ,",
  "tika-s0101t:445_26": "pañcagatiparicchedakañāṇaṃ,",
  "tika-s0101t:445_27": "chasu asādhāraṇañāṇesu sesāsādhāraṇañāṇāni,",
  "tika-s0101t:445_28": "sattaariyapuggalavibhāvakañāṇaṃ,",
  "tika-s0101t:445_29": "aṭṭhasupi parisāsu akampanañāṇaṃ,",
  "tika-s0101t:445_30": "navasattāvāsaparijānanañāṇaṃ,",
  "tika-s0101t:445_31": "dasabalañāṇanti evamādīnaṃ anekasatasahassabhedānaṃ ñāṇānaṃ yathāsambhavaṃ kiccaṃ sādhetīti.",
  "tika-s0101t:445_32": "“Punappunaṃ uppattivasenā”ti etena sabbaññutaññāṇassa kamavuttitaṃ dasseti.",
  "tika-s0101t:445_33": "Kamenāpi hi taṃ visayesu pavattati,",
  "tika-s0101t:445_34": "na sakiṃyeva yathā bāhirakā vadanti “sakiṃyeva sabbaññū sabbaṃ jānāti,",
  "tika-s0101t:445_35": "na kamenā”ti.",
  "tika-s0101t:446_0": "Yadi evaṃ acinteyyāparimeyyabhedassa ñeyyassa paricchedavatā ekena ñāṇena niravasesato kathaṃ paṭivedhoti,",
  "tika-s0101t:446_1": "ko vā evamāha “paricchedavantaṃ buddhañāṇa”nti.",
  "tika-s0101t:446_2": "Anantañhi taṃ ñāṇaṃ ñeyyaṃ viya.",
  "tika-s0101t:446_3": "Vuttañhetaṃ “yāvatakaṃ ñeyyaṃ tāvatakaṃ ñāṇaṃ.",
  "tika-s0101t:446_4": "Yāvatakaṃ ñāṇaṃ,",
  "tika-s0101t:446_5": "tāvatakaṃ ñeyya”nti.",
  "tika-s0101t:446_6": "Evampi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne anavasesapaṭivedho na sambhavati yevāti,",
  "tika-s0101t:446_7": "nayidamevaṃ. Kasmā?",
  "tika-s0101t:446_8": "Yaṃ kiñci bhagavatā ñātuṃ icchitaṃ sakalaṃ ekadeso vā.",
  "tika-s0101t:446_9": "Tattha appaṭihatacāratāya paccakkhato ñāṇaṃ pavattati,",
  "tika-s0101t:446_10": "vikkhepābhāvato ca bhagavā sabbakālaṃ samāhitova ñātuṃ,",
  "tika-s0101t:446_11": "icchitassa paccakkhabhāvo na sakkā nivāretuṃ “ākaṅkhāpaṭibaddhaṃ buddhassa bhagavato ñāṇa”ntiādi vacanato,",
  "tika-s0101t:446_12": "na cettha dūrato cittapaṭaṃ passantānaṃ viya,",
  "tika-s0101t:446_13": "“sabbe dhammā anattā”ti vipassantānaṃ viya ca anekadhammāvabodhakāle anirūpitarūpena bhagavato ñāṇaṃ",
  "tika-s0101t:446_14": "pavattatīti gahetabbaṃ acinteyyānubhāvatāya buddhañāṇassa.",
  "tika-s0101t:446_15": "Tenevāha “buddhavisayo acinteyyo”ti.",
  "tika-s0101t:446_16": "Idaṃ panettha sanniṭṭhānaṃsabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa",
  "tika-s0101t:446_17": "paṭilābhena bhagavā santānena sabbadhammapaṭivedhasamattho ahosi sabbaneyyāvaraṇassa pahānato,",
  "tika-s0101t:446_18": "tasmā sabbaññū,",
  "tika-s0101t:446_19": "na sakiṃyeva sabbadhammāvabodhato,",
  "tika-s0101t:446_20": "yathā santānena sabbaindhanassa dahanasamatthatāya pāvako “sabbabhū”ti vuccatīti.",
  "tika-s0101t:447_0": "Vavatthāpanavacananti sanniṭṭhāpanavacanaṃ,",
  "tika-s0101t:447_1": "avadhāraṇavacananti attho.",
  "tika-s0101t:447_2": "Aññe vāti ettha avadhāraṇena nivattitaṃ dasseti “na pāṇātipātā veramaṇiādayo”ti,",
  "tika-s0101t:447_3": "ayañca eva-",
  "tika-s0101t:447_4": "saddo aniyatadesatāya ca-",
  "tika-s0101t:447_5": "saddo viya yattha vutto,",
  "tika-s0101t:447_6": "tato aññatthāpi vacanicchāvasena upatiṭṭhatīti āha “gambhīrā vā”tiādi.",
  "tika-s0101t:447_7": "Sabbapadehīti yāva “paṇḍitavedanīyā”ti idaṃ padaṃ,",
  "tika-s0101t:447_8": "tāva sabbapadehi.",
  "tika-s0101t:447_9": "Sāvakapāramiñāṇanti sāvakānaṃ dānādipāripūriyā nipphannaṃ vijjattayachaḷabhiññācatuppaṭisambhidādibhedaṃ ñāṇaṃ.",
  "tika-s0101t:447_10": "Tatoti sāvakapāramiñāṇato.",
  "tika-s0101t:447_11": "Tatthāti sāvakapāramiñāṇe.",
  "tika-s0101t:447_12": "Tatopīti anantaraniddiṭṭhato paccekabuddhañāṇatopi,",
  "tika-s0101t:447_13": "ko pana vādo sāvakapāramiñāṇatoti adhippāyo.",
  "tika-s0101t:447_14": "Etthāyaṃ atthayojanā –",
  "tika-s0101t:447_15": "kiñcāpi sāvakapāramiñāṇaṃ heṭṭhimasekkhañāṇaṃ puthujjanañāṇañca upādāya gambhīraṃ,",
  "tika-s0101t:447_16": "paccekabuddhañāṇaṃ upādāya na tathā gambhīranti “gambhīramevā”ti na sakkā vattuṃ.",
  "tika-s0101t:447_17": "Tathā paccekabuddhañāṇampi sabbaññutaññāṇaṃ upādāyāti tattha vavatthānaṃ na labbhati,",
  "tika-s0101t:447_18": "sabbaññutaññāṇadhammā pana sāvakapāramiñāṇādīnaṃ viya kiñci upādāya agambhīrabhāvābhāvato gambhīrā vāti.",
  "tika-s0101t:447_19": "Yathā cettha vavatthānaṃ dassitaṃ,",
  "tika-s0101t:447_20": "evaṃ sāvakapāramiñāṇaṃ duddasaṃ,",
  "tika-s0101t:447_21": "paccekabuddhañāṇaṃ pana tato duddasataranti tattha vavatthānaṃ natthītiādinā vavatthānasabbhāvo netabbo.",
  "tika-s0101t:447_22": "Tenevāha “tathā duddasāva…pe…",
  "tika-s0101t:447_23": "veditabba”nti.",
  "tika-s0101t:448_0": "Kasmā panetaṃ evaṃ āraddhaṃti etthāyaṃ adhippāyo –",
  "tika-s0101t:448_1": "bhavatu tāva niravasesabuddhaguṇavibhāvanūpāyabhāvato sabbaññutaññāṇaṃ ekampi puthunissayārammaṇañākiccasiddhiyā",
  "tika-s0101t:448_2": "“atthi bhikkhave aññeva dhammā”tiādinā bahuvacanena uddiṭṭhaṃ,",
  "tika-s0101t:448_3": "tassa pana vissajjanaṃ saccapaccayākārādivisesavasena anaññasādhāraṇena vibhajananayena anārabhitvā sanissayānaṃ",
  "tika-s0101t:448_4": "diṭṭhīnaṃ vibhajanavasena kasmā āraddhanti.",
  "tika-s0101t:448_5": "Tattha yathā saccapaccayākārādīnaṃ vibhajanaṃ anaññasādhāraṇaṃ,",
  "tika-s0101t:448_6": "sabbaññutaññāṇasseva visayo,",
  "tika-s0101t:448_7": "evaṃ niravasesena diṭṭhigatavibhajanampīti dassetuṃ “buddhānañhī”tiādi āraddhaṃ.",
  "tika-s0101t:448_8": "Tattha ṭhānānīti kāraṇāni.",
  "tika-s0101t:448_9": "Gajjitaṃ mahantaṃ hotīti desetabbassa atthassa anekavidhatāya,",
  "tika-s0101t:448_10": "duviññeyyatāya ca nānānayehi pavattamānaṃ desanāgajjitaṃ mahantaṃ vipulaṃ,",
  "tika-s0101t:448_11": "bahubhedañca hoti.",
  "tika-s0101t:448_12": "Ñāṇaṃ anupavisatīti tato eva ca desanāñāṇaṃ desetabbadhamme vibhāgaso kurumānaṃ anupavisati,",
  "tika-s0101t:448_13": "te anupavissa ṭhitaṃ viya hotīti attho.",
  "tika-s0101t:449_0": "Buddhañāṇassa mahantabhāvo paññāyatīti evaṃvidhassa nāma dhammassa desakaṃ paṭivedhakañcāti buddhānaṃ",
  "tika-s0101t:449_1": "desanāñāṇassa paṭivedhañāṇassa ca uḷārabhāvo pākaṭo hoti.",
  "tika-s0101t:449_2": "Ettha ca kiñcāpi “sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivattī”ti vacanato sabbāpi bhagavato desanā ñāṇarahitā natthi,",
  "tika-s0101t:449_3": "sīhasamānavuttitāya ca sabbattha samānussāhappavatti desetabbadhammavasena pana desanā visesato ñāṇena anupaviṭṭhā gambhīratarā ca hotīti daṭṭhabbaṃ.",
  "tika-s0101t:449_4": "Kathaṃ pana vinayapaṇṇattiṃ patvā desanā tilakkhaṇāhatā suññatāpaṭisaṃyuttā hotīti?",
  "tika-s0101t:449_5": "Tatthāpi ca sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvanī,",
  "tika-s0101t:449_6": "sabbadhammānaṃ attattaniyatābhāvappakāsanī ca hoti.",
  "tika-s0101t:449_7": "Tenevāha “anekapariyāyena dhammiṃ kathaṃ katvā”tiādi.",
  "tika-s0101t:450_0": "Bhūmantaranti dhammānaṃ avatthāvisesañca ṭhānavisesañca.",
  "tika-s0101t:450_1": "Tattha avatthāvisesosatiādidhammānaṃ satipaṭṭhānindriyabalabojjhaṅgamaggaṅgādibhedo.",
  "tika-s0101t:450_2": "Ṭhānaviseso kāmāvacarādibhedo.",
  "tika-s0101t:450_3": "Paccayākārapadassa attho heṭṭhā vuttoyeva.",
  "tika-s0101t:450_4": "Samayantaranti diṭṭhivisesā,",
  "tika-s0101t:450_5": "nānāvihitā diṭṭhiyoti attho,",
  "tika-s0101t:450_6": "aññasamayaṃ vā.",
  "tika-s0101t:450_7": "Evaṃ otiṇṇe vatthusminti evaṃ lahukagarukādivasena tadanurūpe otiṇṇe vatthusmiṃ sikkhāpadapaññāpanaṃ.",
  "tika-s0101t:451_0": "Yadipi kāyānupassanādivasena satipaṭṭhānādayo suttantapiṭakepi vibhattā,",
  "tika-s0101t:451_1": "suttantabhājanīyādivasena pana abhidhammeyeva te savisesaṃ vibhattāti āha “ime cattāro satipaṭṭhānā…pe…",
  "tika-s0101t:451_2": "abhidhammapiṭakaṃ vibhajitvā”ti.",
  "tika-s0101t:451_3": "Tattha “satta phassā”ti sattaviññāṇadhātusampayogavasena vuttaṃ.",
  "tika-s0101t:451_4": "Tathā “satta vedanā”tiādīsupi.",
  "tika-s0101t:451_5": "Lokuttarā dhammā nāmāti ettha iti-",
  "tika-s0101t:451_6": "saddo ādiattho,",
  "tika-s0101t:451_7": "pakārattho vā,",
  "tika-s0101t:451_8": "tena vuttāvasesaṃ abhidhamme āgataṃ dhammānaṃ vibhajitabbākāraṃ saṅgaṇhāti.",
  "tika-s0101t:451_9": "Catuvīsati samantapaṭṭhānāni etthāti catuvīsatisamantapaṭṭhānaṃ,",
  "tika-s0101t:451_10": "abhidhammapiṭakaṃ.",
  "tika-s0101t:451_11": "Ettha paccayanayaṃ aggahetvā dhammavaseneva samantapaṭṭhānassa catuvīsatividhatā vuttā. Yathāha –",
  "tika-s0101t:452_0": "“Tikañca paṭṭhānavaraṃ dukuttamaṃ,",
  "tika-s0101t:453_0": "Dukatikañceva tikadukañca;",
  "tika-s0101t:454_0": "Tikatikañceva dukadukañca,",
  "tika-s0101t:455_0": "Cha anulomamhi nayā sugambhīrā. ;",
  "tika-s0101t:456_0": "Tathā –",
  "tika-s0101t:457_0": "Tikañca…pe… cha paccanīyamhi nayā sugambhīrā;",
  "tika-s0101t:458_0": "Tikañca…pe… cha anulomapaccanīyamhi nayā sugambhīrā;",
  "tika-s0101t:459_0": "Tikañca…pe… paccanīyānulomamhi nayā sugambhīrā”ti. ;",
  "tika-s0101t:460_0": "Evaṃ dhammavasena catuvīsatibhedesu tikapaṭṭhānādīsu ekekaṃ paccayanayena anulomādivasena catubbidhaṃ hotīti channavuti samantapaṭṭhānāni.",
  "tika-s0101t:460_1": "Tattha pana dhammānulome tikapaṭṭhāne kusalattike paṭiccavāre paccayānulome hetumūlake hetupaccayavasena",
  "tika-s0101t:460_2": "ekūnapaññāsa pucchānayā satta vissajjananayāti ādinā dassiyamānā anantabhedā nayāti āha “anantanaya”nti.",
  "tika-s0101t:460_3": "Hoti cettha –",
  "tika-s0101t:461_0": "“Paṭṭhānaṃ nāma paccekaṃ dhammānaṃ anulomādimhi tikadukādīsu yā paccayamūlavisiṭṭhā catunayato sattadhā gatī”ti.",
  "tika-s0101t:462_0": "Navahākārehīti uppādādīhi navahi paccayākārehi.",
  "tika-s0101t:462_1": "Tattha uppajjati etasmā phalanti uppādo,",
  "tika-s0101t:462_2": "uppattiyā kāraṇabhāvo.",
  "tika-s0101t:462_3": "Sati ca avijjāya saṅkhārā uppajjanti, na asati,",
  "tika-s0101t:462_4": "tasmā avijjā saṅkhārānaṃ uppādo hutvā paccayo hoti.",
  "tika-s0101t:462_5": "Tathā avijjāya sati saṅkhārā pavattanti dharanti,",
  "tika-s0101t:462_6": "nivisanti ca,",
  "tika-s0101t:462_7": "te avijjāya sati phalaṃ bhavādīsu khipanti,",
  "tika-s0101t:462_8": "āyūhanti phaluppattiyā ghaṭanti,",
  "tika-s0101t:462_9": "saṃyujjanti attano phalena,",
  "tika-s0101t:462_10": "yasmiṃ santāne sayañca uppannā,",
  "tika-s0101t:462_11": "taṃ palibundhanti,",
  "tika-s0101t:462_12": "paccayantarasamavāye udayanti uppajjanti,",
  "tika-s0101t:462_13": "hinoti ca saṅkhārānaṃ kāraṇabhāvaṃ gacchati,",
  "tika-s0101t:462_14": "paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā.",
  "tika-s0101t:462_15": "Tathā saṅkhārādīnaṃ viññāṇādīsu.",
  "tika-s0101t:463_0": "Uppādaṭṭhitītiādīsu ca tiṭṭhati etenāti ṭhiti, kāraṇaṃ.",
  "tika-s0101t:463_1": "Uppādo eva ṭhiti uppādaṭṭhiti.",
  "tika-s0101t:463_2": "Esa nayo sesesupi.",
  "tika-s0101t:463_3": "Yasmā ayonisomanasikāro,",
  "tika-s0101t:463_4": "“āsavasamudayā avijjāsamudayo”ti vacanato āsavā ca avijjāya paccayo,",
  "tika-s0101t:463_5": "tasmā vuttaṃ “ubhopete dhammā paccayasamuppannā”ti.",
  "tika-s0101t:463_6": "Paccayapariggahe paññāti saṅkhārānaṃ avijjāya ca uppādādike paccayākāre paricchinditvā gahaṇavasena pavattā paññā.",
  "tika-s0101t:463_7": "Dhammaṭṭhitiñāṇanti dhammānaṃ paccayuppannānaṃ paccayabhāvato dhammaṭṭhitisaṅkhāte paṭiccasamuppāde ñāṇaṃ.",
  "tika-s0101t:463_8": "Paccayadhammā hi paṭiccasamuppāde “dvādasa paṭiccasamuppādā”ti vacanato dvādasa paccayā.",
  "tika-s0101t:463_9": "Ayañca nayo na paccuppanne eva,",
  "tika-s0101t:463_10": "atha kho atītānāgatakālepi,",
  "tika-s0101t:463_11": "na ca avijjāya eva saṅkhāresu,",
  "tika-s0101t:463_12": "atha kho saṅkhārādīnampi viññāṇādīsu labbhatīti paripuṇṇaṃ katvā paccayākārassa vibhattabhāvaṃ dassetuṃ “atītampi addhāna”ntiādi pāḷiṃ ārabhi.",
  "tika-s0101t:463_13": "Paṭṭhāne dassitā hetādipaccayā evettha uppādādipaccayākārehi gahitāti te yathāsambhavaṃ nīharitvā yojetabbā,",
  "tika-s0101t:463_14": "ativitthārabhayena pana na yojayimha.",
  "tika-s0101t:464_0": "Tassa tassa dhammassāti tassa tassa saṅkhārādipaccayuppannadhammassa.",
  "tika-s0101t:464_1": "Tathā tathā paccayabhāvenāti uppādādihetādipaccayabhāvena.",
  "tika-s0101t:464_2": "Atītapaccuppannānāgatavasena tayo addhā kālā etassāti tiyaddhaṃ.",
  "tika-s0101t:464_3": "Hetuphalaphalahetuhetuphalavasena tayo sandhī etassāti tisandhiṃ.",
  "tika-s0101t:464_4": "Saṅkhippanti ettha avijjādayo viññāṇādayo cāti saṅkhepo,",
  "tika-s0101t:464_5": "kammaṃ vipāko ca.",
  "tika-s0101t:464_6": "Saṅkhippanti etthāti vā saṅkhepo,",
  "tika-s0101t:464_7": "avijjādayo viññāṇādayo ca.",
  "tika-s0101t:464_8": "Koṭṭhāsapariyāyo vā saṅkhepa- saddo.",
  "tika-s0101t:464_9": "Atīte kammasaṅkhepādivasena cattāro saṅkhepā etassāti catusaṅkhepaṃ.",
  "tika-s0101t:464_10": "Sarūpato avuttāpi tasmiṃ tasmiṃ saṅkhepe ākirīyanti avijjāsaṅkhārādiggahaṇehi pakāsīyantīti ākārā,",
  "tika-s0101t:464_11": "atīte hetuādīnaṃ vā pakārā ākārā,",
  "tika-s0101t:464_12": "te saṅkhepe pañca pañca katvā vīsatiākārā etassāti vīsatākāraṃ.",
  "tika-s0101t:465_0": "Khattiyādibhedena anekabhedabhinnāpi sassatavādino jātisatasahassānussaraṇādino abhinivesahetuno vasena cattārova honti,",
  "tika-s0101t:465_1": "na tato uddhaṃ adhoti sassatavādādīnaṃ parimāṇaparicchedassa anaññavisayataṃ dassetuṃ “cattāro janā”tiādimāha.",
  "tika-s0101t:465_2": "Tattha cattāro janāti cattāro janasamūhā.",
  "tika-s0101t:465_3": "Idaṃ nissāyāti idaṃ idappaccayatāya sammā aggahaṇaṃ,",
  "tika-s0101t:465_4": "tatthāpi ca hetuphalabhāvena sambandhānaṃ santatighanassa abheditattā paramatthato vijjamānampi bhedanibandhanaṃ",
  "tika-s0101t:465_5": "nānattanayaṃ anupadhāretvā gahitaṃ ekattaggahaṇaṃ nissāya.",
  "tika-s0101t:465_6": "Idaṃ gaṇhantīti idaṃ sassataggahaṇaṃ abhinivissa voharanti,",
  "tika-s0101t:465_7": "iminā nayena ekaccasassatavādādayopettha yathāsambhavaṃ yojetvā vattabbā.",
  "tika-s0101t:465_8": "Bhinditvāti “ātappamanvāyā”tiādinā vibhajitvā “tayidaṃ bhikkhave tathāgato pajānātī”tiādinā vimadditvā",
  "tika-s0101t:465_9": "nijjaṭaṃ nigumbaṃ katvā diṭṭhijaṭāvijaṭanena diṭṭhigumbavivaraṇena ca.",
  "tika-s0101t:466_0": "“Tasmā”tiādinā buddhaguṇe ārabbha desanāya samuṭṭhitattā sabbaññutaññāṇaṃ uddisitvā desanākusalo bhagavā",
  "tika-s0101t:466_1": "samayantaraviggāhaṇavasena sabbaññutaññāṇameva vissajjetīti dasseti.",
  "tika-s0101t:466_2": "“Santī”ti iminā tesaṃ diṭṭhigatikānaṃ vijjamānatāya avicchinnataṃ,",
  "tika-s0101t:466_3": "tato ca nesaṃ micchāgāhato sithilakaraṇavivecanehi attano desanāya kiccakāritaṃ,",
  "tika-s0101t:466_4": "avitathatañca dīpeti dhammarājā.",
  "tika-s0101t:467_0": "29.",
  "tika-s0101t:467_1": "Atthīti “saṃvijjantī”ti iminā samānattho puthuvacanavisayo eko nipāto “atthi imasmiṃ kāye kesā”tiādīsu viya.",
  "tika-s0101t:467_2": "Sassatādivasena pubbantaṃ kappentīti pubbantakappikā.",
  "tika-s0101t:467_3": "Yasmā pana te taṃ pubbantaṃ purimasiddhehi taṇhādiṭṭhikappehi kappetvā,",
  "tika-s0101t:467_4": "āsevanabalavatāya vicittavuttitāya ca vikappetvā aparabhāgasiddhehi abhinivesabhūtehi taṇhādiṭṭhiggāhehi gaṇhanti abhinivisanti parāmasanti,",
  "tika-s0101t:467_5": "tasmā vuttaṃ “pubbantaṃ kappetvā vikappetvā gaṇhantī”ti.",
  "tika-s0101t:467_6": "Taṇhupādānavasena vā kappanaggahaṇāni veditabbāni.",
  "tika-s0101t:467_7": "Taṇhāpaccayā hi upādānaṃ.",
  "tika-s0101t:467_8": "Koṭṭhāsesūti ettha koṭṭhāsādīsūti attho veditabbo.",
  "tika-s0101t:467_9": "Padapūraṇasamīpaummaggādīsupi hi anta-",
  "tika-s0101t:467_10": "saddo dissati.",
  "tika-s0101t:467_11": "Tathā hi “iṅgha tvaṃ suttante vā gāthāyo vā abhidhammaṃ vā pariyāpuṇassu,",
  "tika-s0101t:467_12": "suttante okāsaṃ kārāpetvā”ti ca ādīsu padapūraṇe anta-",
  "tika-s0101t:467_13": "saddo vattati,",
  "tika-s0101t:467_14": "gāmantaṃ osareyya,",
  "tika-s0101t:467_15": "gāmantasenāsana”ntiādīsu samīpe,",
  "tika-s0101t:467_16": "“kāmasukhallikānuyogo eko anto,",
  "tika-s0101t:467_17": "atthīti kho kaccāna ayameko anto”tiādīsu ummaggeti.",
  "tika-s0101t:468_0": "Kappa-",
  "tika-s0101t:468_1": "saddo mahākappasamantabhāvakilesakāmavitakkakālapaññattisadisabhāvādīsu vattatīti āha “sambahulesu atthesu vattatī”ti.",
  "tika-s0101t:468_2": "Tathā hesa “cattārimāni bhikkhave kappassa asaṅkhyeyyānī”tiādīsu mahākappe vattati,",
  "tika-s0101t:468_3": "“kevalakappaṃ veḷuvanaṃ obhāsetvā”tiādīsu samantabhāve,",
  "tika-s0101t:468_4": "“saṅkappo kāmo,",
  "tika-s0101t:468_5": "rāgo kāmo,",
  "tika-s0101t:468_6": "saṅkapparāgo kāmo”tiādīsu kilesakāme,",
  "tika-s0101t:468_7": "“takko vitakko saṅkappo”tiādīsu vitakke,",
  "tika-s0101t:468_8": "“yena sudaṃ niccakappaṃ viharāmī”tiādīsu kāle,",
  "tika-s0101t:468_9": "“iccāyasmā kappo”tiādīsu paññattiyaṃ,",
  "tika-s0101t:468_10": "“satthukappena vata kira bho sāvakena saddhiṃ mantayamānā na jānimhā”tiādīsu sadisabhāve vattatīti.",
  "tika-s0101t:468_11": "Vuttampi cetanti mahāniddesaṃ sandhāyāha.",
  "tika-s0101t:468_12": "Taṇhādiṭṭhivasenāti diṭṭhiyā upanissayabhūtāya sahajātāya abhinandanabhūtāya ca taṇhāya,",
  "tika-s0101t:468_13": "sassatādiākārena abhinivisantassa micchāgāhassa ca vasena.",
  "tika-s0101t:468_14": "Pubbenivutthadhammavisayāya kappanāya adhippetattā atītakālavācako idha pubba- saddo,",
  "tika-s0101t:468_15": "rūpādikhandhavinimuttassa kappanāvatthuno abhāvā anta-",
  "tika-s0101t:468_16": "saddo ca bhāgavācakoti āha “atītaṃ khandhakoṭṭhāsa”nti.",
  "tika-s0101t:468_17": "“Kappetvā”ti ca tasmiṃ pubbante taṇhāyanābhinivesānaṃ samatthanaṃ pariniṭṭhāpanamāha.",
  "tika-s0101t:468_18": "Ṭhitāti tassā laddhiyā avijahanaṃ.",
  "tika-s0101t:468_19": "Ārabbhāti ālambitvā.",
  "tika-s0101t:468_20": "Visayo hi tassā diṭṭhiyā pubbanto.",
  "tika-s0101t:468_21": "Visayabhāvato eva hi so tassā āgamanaṭṭhānaṃ,",
  "tika-s0101t:468_22": "ārammaṇapaccayo cāti vuttaṃ “āgamma paṭiccā”ti.",
  "tika-s0101t:469_0": "Adhivacanapadānīti paññattipadāni.",
  "tika-s0101t:469_1": "Dāsādīsu sirivaḍḍhakādi-",
  "tika-s0101t:469_2": "saddā viya vacanamattameva adhikāraṃ katvā pavattiyā adhivacanaṃ paññatti.",
  "tika-s0101t:469_3": "Atha vā adhi-",
  "tika-s0101t:469_4": "saddo uparibhāve,",
  "tika-s0101t:469_5": "vuccatīti vacanaṃ,",
  "tika-s0101t:469_6": "upari vacanaṃ adhivacanaṃ,",
  "tika-s0101t:469_7": "upādābhūtarūpādīnaṃ upari paññāpiyamānā upādāpaññattīti attho,",
  "tika-s0101t:469_8": "tasmā paññattidīpakapadānīti attho daṭṭhabbo.",
  "tika-s0101t:469_9": "Paññattimattañhetaṃ vuccati,",
  "tika-s0101t:469_10": "yadidaṃ “attā,",
  "tika-s0101t:469_11": "loko”ti ca,",
  "tika-s0101t:469_12": "na rūpavedanādayo viya paramattho.",
  "tika-s0101t:469_13": "Adhikavuttitāya vā adhivuttiyoti diṭṭhiyo vuccanti.",
  "tika-s0101t:469_14": "Adhikañhi sabhāvadhammesu sassatādiṃ pakatiādidabbādiṃ jīvādiṃ kāyādiñca abhūtamatthaṃ ajjhāropetvā diṭṭhiyo pavattantīti.",
  "tika-s0101t:470_0": "30.",
  "tika-s0101t:470_1": "Abhivadantīti “idameva saccaṃ,",
  "tika-s0101t:470_2": "moghamañña”nti abhinivisitvā vadanti “ayaṃ dhammo,",
  "tika-s0101t:470_3": "nāyaṃ dhammo”tiādinā vivadanti.",
  "tika-s0101t:470_4": "Abhivadanakiriyāya ajjāpi avicchedabhāvadassanatthaṃ vattamānakālavacanaṃ.",
  "tika-s0101t:470_5": "Diṭṭhi eva diṭṭhigataṃ “muttagataṃ,",
  "tika-s0101t:470_6": "saṅkhāragata”ntiādīsu viya.",
  "tika-s0101t:470_7": "Gantabbābhāvato vā diṭṭhiyā gatamattaṃ,",
  "tika-s0101t:470_8": "diṭṭhiyā gahaṇamattanti attho.",
  "tika-s0101t:470_9": "Diṭṭhippakāro vā diṭṭhigataṃ.",
  "tika-s0101t:470_10": "Lokiyā hi vidhayuttagatapakāra-",
  "tika-s0101t:470_11": "sadde samānatthe icchanti.",
  "tika-s0101t:470_12": "Ekekasmiñca “attā”ti,",
  "tika-s0101t:470_13": "“loko”ti ca gahaṇavisesaṃ upādāya paññāpanaṃ hotīti āha “rūpādīsu aññataraṃ attā ca loko cāti gahetvā”ti.",
  "tika-s0101t:470_14": "Amaraṃ niccaṃ dhuvanti sassatavevacanāni.",
  "tika-s0101t:470_15": "Maraṇābhāvena vā amaraṃ,",
  "tika-s0101t:470_16": "uppādābhāvena sabbathāpi atthitāya niccaṃ,",
  "tika-s0101t:470_17": "thiraṭṭhena vikārābhāvena dhuvaṃ.",
  "tika-s0101t:470_18": "“Yathāhā”tiādinā yathāvuttamatthaṃ niddesapaṭisambhidāpāḷīhi vibhāveti.",
  "tika-s0101t:470_19": "Ayañca attho “rūpaṃ attato samanupassati, vedanaṃ, saññaṃ, saṅkhāre,",
  "tika-s0101t:470_20": "viññāṇaṃ attato samanupassatī”ti imissā pañcavidhāya sakkāyadiṭṭhiyā vasena vutto.",
  "tika-s0101t:470_21": "“Rūpavantaṃ attāna”ntiādikāya pana pañcadasavidhāya sakkāyadiṭṭhiyā vasena cattāro cattāro khandhe “attā”ti",
  "tika-s0101t:470_22": "gahetvā tadaññaṃ “loko”ti paññapentīti ayampi attho labbhati.",
  "tika-s0101t:470_23": "Tathā ekaṃ khandhaṃ ”attā”ti gahetvā tadaññe attano upabhogabhūto lokoti,",
  "tika-s0101t:470_24": "sasantatipatite vā khandhe “attā”ti gahetvā tadaññe “loko”ti paññapentīti evampettha attho daṭṭhabbo. Etthāha –",
  "tika-s0101t:470_25": "sassato vādo etesanti kasmā vuttaṃ,",
  "tika-s0101t:470_26": "nanu tesaṃ attā loko ca sassatoti adhippeto,",
  "tika-s0101t:470_27": "na vādo ti?",
  "tika-s0101t:470_28": "Saccametaṃ,",
  "tika-s0101t:470_29": "sassatasahacaritatāya pana “vādo sassato”ti vuttaṃ yathā “kuntā pacarantī”ti.",
  "tika-s0101t:470_30": "Sassato iti vādo etesanti vā iti-",
  "tika-s0101t:470_31": "saddalopo daṭṭhabbo.",
  "tika-s0101t:470_32": "Atha vā sassataṃ vadanti “idameva sacca”nti abhinivissa voharantīti sassatavādā,",
  "tika-s0101t:470_33": "sassatadiṭṭhinoti evampettha attho daṭṭhabbo.",
  "tika-s0101t:471_0": "31.",
  "tika-s0101t:471_1": "Ātāpanaṃ kilesānaṃ vibādhanaṃ pahānaṃ.",
  "tika-s0101t:471_2": "Padahanaṃ kosajjapakkhe patituṃ adatvā cittassa ussahanaṃ.",
  "tika-s0101t:471_3": "Anuyogo yathā samādhi visesabhāgiyataṃ pāpuṇāti,",
  "tika-s0101t:471_4": "evaṃ vīriyassa bahulīkaraṇaṃ.",
  "tika-s0101t:471_5": "Idha upacārappanācittaparidamanavīriyānaṃ adhippetattā āha “tippabhedaṃ vīriya”nti.",
  "tika-s0101t:471_6": "Nappamajjati etenāti appamādo, asammoso.",
  "tika-s0101t:471_7": "Sammā upāyena manasi karoti kammaṭṭhānaṃ etenāti sammāmanasikāro ñāṇanti āha “vīriyañca satiñca ñāṇañcā”ti.",
  "tika-s0101t:471_8": "Etthāti “ātappa…pe…",
  "tika-s0101t:471_9": "manasikāraṃ anvāyā”ti imasmiṃ pāṭhe.",
  "tika-s0101t:471_10": "Sīlavisuddhiyā saddhiṃ catunnaṃ rūpāvacarajjhānānaṃ adhigamanapaṭipadā vattabbā,",
  "tika-s0101t:471_11": "sā pana visuddhimagge vitthārato vuttāti āha “saṅkhepattho”ti.",
  "tika-s0101t:471_12": "“Tathārūpa”nti cuddasavidhehi cittadamanehi rūpāvacaracatutthajjhānassa damitataṃ vadati.",
  "tika-s0101t:472_0": "Samādhānādiaṭṭhaṅgasamannāgatarūpāvacaracatutthajjhānassa yogino samādhivijambhanabhūtā lokiyābhiññā jhānānubhāvo.",
  "tika-s0101t:472_1": "“Jhānādīna”nti idaṃ jhānalābhissa visesena jhānadhammā āpāthaṃ āgacchanti,",
  "tika-s0101t:472_2": "taṃmukhena sesadhammāti imamatthaṃ sandhāya vuttaṃ.",
  "tika-s0101t:472_3": "Janakabhāvaṃ paṭikkhipati.",
  "tika-s0101t:472_4": "Sati hi janakabhāve rūpādidhammānaṃ viya sukhādidhammānaṃ viya,",
  "tika-s0101t:472_5": "ca paccayāyattavuttitāya uppādavantatā viññāyati,",
  "tika-s0101t:472_6": "uppāde ca sati avassambhāvī nirodhoti anavakāsāva niccatā siyāti. Kūṭaṭṭha-",
  "tika-s0101t:472_7": "saddo vā loke accantanicce niruḷho daṭṭhabbo.",
  "tika-s0101t:472_8": "“Esikaṭṭhāyiṭṭhito”ti etena yathā esikā vātappahārādīhi na calati,",
  "tika-s0101t:472_9": "evaṃ na kenaci vikāraṃ āpajjatīti vikārābhāvamāha,",
  "tika-s0101t:472_10": "“kūṭaṭṭho”ti iminā pana aniccatābhāvaṃ.",
  "tika-s0101t:472_11": "Vikāropi vināsoyevāti āha,",
  "tika-s0101t:472_12": "“ubhayenapi lokassa vināsābhāvaṃ dīpetī”ti.",
  "tika-s0101t:472_13": "“Vijjamānamevā”ti etena kāraṇe phalassa atthibhāvadassanena abhibyattivādaṃ dīpeti.",
  "tika-s0101t:472_14": "Nikkhamatīti ca abhibyattiṃ gacchatīti attho.",
  "tika-s0101t:472_15": "Kathaṃ pana vijjamānoyeva pubbe anabhibyatto abhibyattiṃ gacchatīti?",
  "tika-s0101t:472_16": "Yathā andhakārena paṭicchanno ghaṭo ālokena abhibyattiṃ gacchati.",
  "tika-s0101t:473_0": "Idamettha vicāretabbaṃ –",
  "tika-s0101t:473_1": "kiṃ karonto āloko ghaṭaṃ pakāsetīti vuccati,",
  "tika-s0101t:473_2": "yadi ghaṭavisayaṃ buddhiṃ karonto,",
  "tika-s0101t:473_3": "buddhiyā anuppannāya uppattidīpanato abhibyattivādo hāyati.",
  "tika-s0101t:473_4": "Atha ghaṭabuddhiyā āvaraṇabhūtaṃ andhakāraṃ vidhamanto,",
  "tika-s0101t:473_5": "evampi abhibyattivādo hāyatiyeva.",
  "tika-s0101t:473_6": "Sati hi ghaṭabuddhiyā andhakāro kathaṃ tassā āvaraṇaṃ hotīti,",
  "tika-s0101t:473_7": "yathā ghaṭassa abhibyatti na yujjati,",
  "tika-s0101t:473_8": "evaṃ attanopi.",
  "tika-s0101t:473_9": "Tatthāpi hi yadi indriyavisayādisannipātena anuppannāya buddhiyā uppatti,",
  "tika-s0101t:473_10": "uppattivacaneneva abhibyattivādo hāyati,",
  "tika-s0101t:473_11": "tathā sassatavādo.",
  "tika-s0101t:473_12": "Atha buddhippavattiyā āvaraṇabhūtassa andhakāraṭṭhāniyassa mohassa vidhamanena.",
  "tika-s0101t:473_13": "Sati buddhiyā kathaṃ moho āvaraṇanti,",
  "tika-s0101t:473_14": "kiñci bhedasambhavato.",
  "tika-s0101t:473_15": "Na hi abhibyañjanakānaṃ candasūriyamaṇipadīpādīnaṃ bhedena abhibyañjitabbānaṃ ghaṭādīnaṃ bhedo hoti,",
  "tika-s0101t:473_16": "hoti ca visayabhedena buddhibhedoti bhiyyopi abhibyatti na yujjatiyeva,",
  "tika-s0101t:473_17": "na cettha vuttikappanā yuttā vuttiyā vuttimato ca anaññathānujānanatoti.",
  "tika-s0101t:473_18": "Te ca sattā sandhāvantīti ye idha manussabhāvena avaṭṭhitā,",
  "tika-s0101t:473_19": "teyeva devabhāvādiupagamanena ito aññattha gacchanti,",
  "tika-s0101t:473_20": "aññathā katassa kammassa vināso,",
  "tika-s0101t:473_21": "akatassa ca abbhāgamo āpajjeyyāti adhippāyo.",
  "tika-s0101t:474_0": "Aparāparanti aparasmā bhavā aparaṃ bhavaṃ.",
  "tika-s0101t:474_1": "Evaṃ saṅkhyaṃ gacchantīti attano niccasabhāvattā na cutūpapattiyo,",
  "tika-s0101t:474_2": "sabbabyāpitāya nāpi sandhāvanasaṃsaraṇāni,",
  "tika-s0101t:474_3": "dhammānaṃyeva pana pavattivisesena evaṃ saṅkhyaṃ gacchanti,",
  "tika-s0101t:474_4": "evaṃ voharīyantīti adhippāyo.",
  "tika-s0101t:474_5": "Etena avaṭṭhitasabhāvassa attano,",
  "tika-s0101t:474_6": "dhammino ca dhammamattaṃ uppajjati ceva vinassati cāti imaṃ vipariṇāmavādaṃ dasseti.",
  "tika-s0101t:474_7": "Yaṃ panettha vattabbaṃ,",
  "tika-s0101t:474_8": "taṃ parato vakkhāma.",
  "tika-s0101t:474_9": "Attano vādaṃ bhindatīti sandhāvanādivacanasiddhāya aniccatāya pubbe paṭiññātaṃ sassatavādaṃ bhindati,",
  "tika-s0101t:474_10": "viddhaṃsetīti attho.",
  "tika-s0101t:474_11": "Sassatisamanti vā etassa sassataṃ thāvaraṃ niccakālanti attho daṭṭhabbo.",
  "tika-s0101t:475_0": "Hetuṃ dassentoti yesaṃ “sassato”ti attānañca lokañca paññapeti ayaṃ diṭṭhigatiko,",
  "tika-s0101t:475_1": "tesaṃ hetuṃ dassentoti attho.",
  "tika-s0101t:475_2": "Na hi attano diṭṭhiyā paccakkhakatamatthaṃ attanoyeva sādheti,",
  "tika-s0101t:475_3": "attano pana paccakkhakatena atthena attano appaccakkhabhūtampi atthaṃ sādheti.",
  "tika-s0101t:475_4": "Attanā hi yathānicchitaṃ parehi viññāpeti,",
  "tika-s0101t:475_5": "na anicchitaṃ.",
  "tika-s0101t:475_6": "“Hetuṃ dassento”ti ettha idaṃ hetudassanaṃ –",
  "tika-s0101t:475_7": "etesu anekesu jātisatasahassesu ekovāyaṃ me attā,",
  "tika-s0101t:475_8": "loko ca anussaraṇasabbhāvato.",
  "tika-s0101t:475_9": "Yo hi yamatthaṃ anubhavati,",
  "tika-s0101t:475_10": "so eva taṃ anussarati, na añño.",
  "tika-s0101t:475_11": "Na hi aññena anubhūtamatthaṃ añño anussarituṃ sakkoti yathā taṃ buddharakkhitena anubhūtaṃ dhammarakkhito.",
  "tika-s0101t:475_12": "Yathā cetāsu,",
  "tika-s0101t:475_13": "evaṃ ito purimatarāsupi jātīsūti.",
  "tika-s0101t:475_14": "Kasmā sassato me attā ca loko ca.",
  "tika-s0101t:475_15": "Yathā ca me,",
  "tika-s0101t:475_16": "evaṃ aññesampi sattānaṃ sassato attā ca loko cāti?",
  "tika-s0101t:475_17": "Sassatavasena diṭṭhigahanaṃ pakkhando diṭṭhigatiko parepi tattha patiṭṭhapeti,",
  "tika-s0101t:475_18": "pāḷiyaṃ pana “anekavihitāni adhivuttipadāni abhivadanti.",
  "tika-s0101t:475_19": "So evaṃ āhā”ti ca vacanato parānumānavasena idha hetudassanaṃ adhippetanti viññāyati.",
  "tika-s0101t:475_20": "Kāraṇanti tividhaṃ kāraṇaṃ sampāpakaṃ nibbattakaṃ ñāpakanti.",
  "tika-s0101t:475_21": "Tattha ariyamaggo nibbānassa sampāpakaṃ kāraṇaṃ,",
  "tika-s0101t:475_22": "bījaṃ aṅkurassa nibbattakaṃ kāraṇaṃ,",
  "tika-s0101t:475_23": "paccayuppannatādayo aniccatādīnaṃ ñāpakaṃ kāraṇaṃ,",
  "tika-s0101t:475_24": "idhāpi ñāpakakāraṇameva adhippetaṃ.",
  "tika-s0101t:475_25": "Ñāpako hi ñāpetabbatthavisayassa ñāṇassa hetubhāvato kāraṇanti.",
  "tika-s0101t:475_26": "Tadāyattavuttitāya taṃ ñāṇaṃ tiṭṭhati tatthāti “ṭhāna”nti,",
  "tika-s0101t:475_27": "vasati tattha pavattatīti “vatthū”ti ca vuccati.",
  "tika-s0101t:475_28": "Tathā hi bhagavatā vatthu-",
  "tika-s0101t:475_29": "saddena uddisitvāpi ṭhānasaddena niddiṭṭhanti.",
  "tika-s0101t:476_0": "32- 33.",
  "tika-s0101t:476_1": "Dutiyatatiyavādānaṃ paṭhamavādato natthi viseso ṭhapetvā kālavisesanti āha “upari vādadvayepi eseva nayo”ti.",
  "tika-s0101t:476_2": "Yadi evaṃ kasmā sassatavādo catudhā vibhatto,",
  "tika-s0101t:476_3": "nanu adhiccasamuppannikavādo viya duvidheneva vibhajitabbo siyāti āha “mandapañño hi titthiyo”tiādi.",
  "tika-s0101t:477_0": "34.",
  "tika-s0101t:477_1": "Takkayatīti ūhayati,",
  "tika-s0101t:477_2": "sassatādiākārena tasmiṃ tasmiṃ ārammaṇe cittaṃ abhiniropetīti attho.",
  "tika-s0101t:477_3": "Takkoti ākoṭanalakkhaṇo vinicchayalakkhaṇo vā diṭṭhiṭṭhānabhūto vitakko.",
  "tika-s0101t:477_4": "Vīmaṃsā nāma vicāraṇā,",
  "tika-s0101t:477_5": "sā panettha atthato paññāpatirūpako lobhasahagatacittuppādo,",
  "tika-s0101t:477_6": "micchābhiniveso vā ayonisomanasikāro,",
  "tika-s0101t:477_7": "pubbabhāge vā diṭṭhivipphanditanti daṭṭhabbā.",
  "tika-s0101t:477_8": "Tenevāha “tulanā ruccanā khamanā”ti.",
  "tika-s0101t:477_9": "Pariyāhananaṃ vitakkassa ārammaṇaūhanaṃ evāti āha “tena tena pakārena takketvā”ti.",
  "tika-s0101t:477_10": "Anuvicaritanti vīmaṃsāya anupavattitaṃ,",
  "tika-s0101t:477_11": "vīmaṃsānugatena vā vicārena anumajjitaṃ.",
  "tika-s0101t:477_12": "Paṭi paṭi bhātīti paṭibhānaṃ,",
  "tika-s0101t:477_13": "yathāsamihitākāravisesavibhāvako cittuppādo.",
  "tika-s0101t:477_14": "Paṭibhānato jātaṃ paṭibhānaṃ,",
  "tika-s0101t:477_15": "sayaṃ attano paṭibhānaṃ sayaṃ paṭibhānaṃ.",
  "tika-s0101t:477_16": "Tenevāha “attano paṭibhānamattasañjāta”nti. Matta-",
  "tika-s0101t:477_17": "saddena visesādhigamādayo nivatteti.",
  "tika-s0101t:478_0": "“Anāgatepi evaṃ bhavissatī”ti idaṃ na idhādhippetatakkīvaseneva vuttaṃ,",
  "tika-s0101t:478_1": "lābhītakkino evampi sambhavatīti sambhavadassanavasena vuttanti daṭṭhabbaṃ.",
  "tika-s0101t:478_2": "Yaṃ kiñci attanā paṭiladdhaṃ rūpādi sukhādi ca idha labbhatīti lābho,",
  "tika-s0101t:478_3": "na jhānādiviseso.",
  "tika-s0101t:478_4": "“Evaṃ sati idaṃ hotī”ti aniccesu bhāvesu añño karoti,",
  "tika-s0101t:478_5": "añño paṭisaṃvedetīti āpajjati,",
  "tika-s0101t:478_6": "tathā ca sati katassa vināso,",
  "tika-s0101t:478_7": "akatassa ca abbhāgamo siyā.",
  "tika-s0101t:478_8": "Niccesu pana bhāvesu yo karoti,",
  "tika-s0101t:478_9": "so paṭisaṃvedetīti na doso āpajjatīti takkikassa yuttigavesanākāraṃ dasseti.",
  "tika-s0101t:479_0": "Takkamattenevāti āgamādhigamādīnaṃ anussavādīnañca abhāvā suddhatakkeneva.",
  "tika-s0101t:479_1": "Nanu ca visesalābhinopi sassatavādino attano visesādhigamahetu anekesu jātisatasahassesu dasasu saṃvaṭṭavivaṭṭesu",
  "tika-s0101t:479_2": "cattālīsāya saṃvaṭṭavivaṭṭesu yathānubhūtaṃ attano santānaṃ tappaṭibaddhañca “attā,",
  "tika-s0101t:479_3": "loko”ti ca anussaritvā tato purimapurimatarāsupi jātīsu tathābhūtassa atthitānuvitakkanamukhena sabbesampi",
  "tika-s0101t:479_4": "sattānaṃ tathābhāvānuvitakkanavaseneva sassatābhinivesino jātā,",
  "tika-s0101t:479_5": "evañca sati sabbopi sassatavādī anussutijātissaratakkikā viya attano upaladdhavatthunibandhanena takkanena pavattavādattā takkīpakkheyeva tiṭṭheyya,",
  "tika-s0101t:479_6": "avassañca vuttappakāraṃ takkanamicchitabbaṃ,",
  "tika-s0101t:479_7": "aññathā visesalābhī sassatavādī ekaccasassatikapakkhaṃ,",
  "tika-s0101t:479_8": "adhiccasamuppannikapakkhaṃ vā bhajeyyāti?",
  "tika-s0101t:479_9": "Na kho panetaṃ evaṃ daṭṭhabbaṃ,",
  "tika-s0101t:479_10": "yasmā visesalābhīnaṃ khandhasantānassa dīghadīghataradīghatamakālānussaraṇaṃ sassataggāhassa asādhāraṇakāraṇaṃ.",
  "tika-s0101t:479_11": "Tathā hi “anekavihitaṃ pubbenivāsaṃ anussarāmi.",
  "tika-s0101t:479_12": "Imināmahametaṃ jānāmī”ti anussaraṇameva padhānakāraṇabhāvena dassitaṃ.",
  "tika-s0101t:479_13": "Yaṃ pana tassa “imināmahametaṃ jānāmī”ti pavattaṃ takkanaṃ,",
  "tika-s0101t:479_14": "na taṃ idha padhānaṃ anussaraṇaṃ pati tassa appadhānabhūtattā.",
  "tika-s0101t:479_15": "Yadi evaṃ anussavādīnampi padhānabhāvo āpajjatīti ce? Na,",
  "tika-s0101t:479_16": "tesaṃ sacchikiriyāya abhāvena takkapadhānattā,",
  "tika-s0101t:479_17": "padhānakāraṇena ca niddeso niruḷho sāsane loke ca yathā “cakkhuviññāṇaṃ,",
  "tika-s0101t:479_18": "yavaṅkuro”ti ca.",
  "tika-s0101t:480_0": "Atha vā visesādhigamanibandhanarahitassa takkanassa visuṃ sassataggāhe kāraṇabhāvadassanatthaṃ visesādhigamo visuṃ sassataggāhakāraṇaṃ vattabbo,",
  "tika-s0101t:480_1": "so ca mandamajjhatikkhapaññāvasena tividhoti bhagavatā sabbatakkino takkībhāvasāmaññena ekajjhaṃ gahetvā catudhā vavatthāpito sassatavādo.",
  "tika-s0101t:480_2": "Yadipi anussavādivasena takkikānaṃ viya mandapaññādīnampi hīnādivasena anekabhedasabbhāvato visesalābhīnampi bahudhā bhedo sambhavati,",
  "tika-s0101t:480_3": "sabbe pana visesalābhino mandapaññādivasena tayo rāsī katvā tattha ukkaṭṭhavasena anekajātisatasahassadasasaṃvaṭṭavivaṭṭacattārīsasaṃvaṭṭavivaṭṭānussaraṇena",
  "tika-s0101t:480_4": "ayaṃ vibhāgo vutto.",
  "tika-s0101t:480_5": "Tīsupi rāsīsu ye hīnamajjhapaññā,",
  "tika-s0101t:480_6": "te vuttaparicchedato ūnakameva anussaranti.",
  "tika-s0101t:480_7": "Ye pana tattha ukkaṭṭhapaññā,",
  "tika-s0101t:480_8": "te vuttaparicchedaṃ atikkamitvā nānussarantīti evaṃ panāyaṃ desanā.",
  "tika-s0101t:480_9": "Tasmā aññatarabhedasaṅgahavaseneva bhagavatā cattāriṭṭhānāni vibhattānīti vavatthitā sassatavādīnaṃ catubbidhatā.",
  "tika-s0101t:480_10": "Na hi idha sāvasesaṃ dhammaṃ deseti dhammarājā.",
  "tika-s0101t:481_0": "35.",
  "tika-s0101t:481_1": "“Aññatarenā”ti etassa atthaṃ dassetuṃ “ekenā”ti vuttaṃ. Vā-",
  "tika-s0101t:481_2": "saddassa pana aniyamatthataṃ dassetuṃ “dvīhi vā tīhi vā”ti vuttaṃ.",
  "tika-s0101t:481_3": "Tena catūsu ṭhānesu yathārahaṃ ekaccaṃ ekaccassa paññāpane sahakārīkāraṇanti dasseti.",
  "tika-s0101t:481_4": "Kiṃ panetāni vatthūni abhinivesassa hetu,",
  "tika-s0101t:481_5": "udāhu patiṭṭhāpanassa.",
  "tika-s0101t:481_6": "Kiñcettha yadi tāva abhinivesassa,",
  "tika-s0101t:481_7": "kasmā anussaraṇatakkanāniyeva gahitāni,",
  "tika-s0101t:481_8": "na saññāvipallāsādayo.",
  "tika-s0101t:481_9": "Tathāhi viparītasaññā ayonisomanasikāraasappurisūpanissayaasaddhammassavanādīni micchādiṭṭhiyā pavattanaṭṭhānāni.",
  "tika-s0101t:481_10": "Atha patiṭṭhāpanassa adhigamayuttiyo viya āgamopi vatthubhāvena vattabbo,",
  "tika-s0101t:481_11": "ubhayatthāpi “natthi ito bahiddhā”ti vacanaṃ na yujjatīti? Na. Kasmā?",
  "tika-s0101t:481_12": "Abhinivesapakkhe tāva ayaṃ diṭṭhigatiko asappurisūpanissayaasaddhammassavanehi ayoniso ummujjitvā vipallāsasañño",
  "tika-s0101t:481_13": "rūpādidhammānaṃ khaṇe khaṇe bhijjanasabhāvassa anavabodhato dhammayuttiṃ atidhāvanto ekattanayaṃ micchā",
  "tika-s0101t:481_14": "gahetvā yathāvuttānussaraṇatakkehi khandhesu “sassato attā ca loko cā”ti abhinivesaṃ janesi.",
  "tika-s0101t:481_15": "Iti āsannakāraṇattā,",
  "tika-s0101t:481_16": "padhānakāraṇattā,",
  "tika-s0101t:481_17": "taggahaṇeneva ca itaresampi gahitattā anussaraṇatakkanāniyeva idha gahitāni.",
  "tika-s0101t:481_18": "Patiṭṭhāpanapakkhe pana āgamopi yuttipakkheyeva ṭhito visesato bāhirakānaṃ takkagāhibhāvatoti anussaraṇatakkanāniyeva diṭṭhiyā vatthubhāvena gahitāni.",
  "tika-s0101t:481_19": "Kiñca bhiyyo duvidhaṃ lakkhaṇaṃ paramatthadhammānaṃ sabhāvalakkhaṇaṃ sāmaññalakkhaṇañcāti.",
  "tika-s0101t:481_20": "Tattha sabhāvalakkhaṇāvabodho paccakkhañāṇaṃ,",
  "tika-s0101t:481_21": "sāmaññalakkhaṇāvabodho anumānañāṇaṃ,",
  "tika-s0101t:481_22": "āgamo ca sutamayāya paññāya sādhanato anumānañāṇameva āvahati,",
  "tika-s0101t:481_23": "sutānaṃ pana dhammānaṃ ākāraparivitakkanena nijjhānakkhantiyaṃ ṭhito cintāmayaṃ paññaṃ nibbattetvā anukkamena",
  "tika-s0101t:481_24": "bhāvanāya paccakkhañāṇaṃ adhigacchatīti evaṃ āgamopi takkavisayaṃ nātikkamatīti taggahaṇena gahitovāti",
  "tika-s0101t:481_25": "veditabbo.",
  "tika-s0101t:481_26": "So aṭṭhakathāyaṃ anussutitakkaggahaṇena vibhāvitoti yuttaṃ evidaṃ “natthi ito bahiddhā”ti.",
  "tika-s0101t:481_27": "“Anekavihitāni adhivuttipadāni abhivadanti,",
  "tika-s0101t:481_28": "sassataṃ attānañca lokañca paññapentī”ti ca vacanato patiṭṭhāpanavatthūni idhādhippetānīti daṭṭhabbaṃ.",
  "tika-s0101t:482_0": "36.",
  "tika-s0101t:482_1": "Diṭṭhiyeva diṭṭhiṭṭhānaṃ paramavajjatāya anekavihitānaṃ anatthānaṃ hetubhāvato.",
  "tika-s0101t:482_2": "Yathāha “micchādiṭṭhiparamāhaṃ bhikkhave vajjaṃ vadāmī”ti “yathāhā”tiādinā paṭisambhidāpāḷiyā diṭṭhiyā ṭhānavibhāgaṃ dasseti.",
  "tika-s0101t:482_3": "Tattha khandhāpi diṭṭhiṭṭhānaṃ ārammaṇaṭṭhena “rūpaṃ attato samanupassatī”tiādi vacanato.",
  "tika-s0101t:482_4": "Avijjāpi diṭṭhiṭṭhānaṃ upanissayādibhāvena pavattanato.",
  "tika-s0101t:482_5": "Yathāha “assutavā bhikkhave puthujjano ariyānaṃ adassāvī ariyadhammassa akovido”tiādi.",
  "tika-s0101t:482_6": "Phassopi diṭṭhiṭṭhānaṃ.",
  "tika-s0101t:482_7": "Yathā cāha “tadapi phassapaccayā,",
  "tika-s0101t:482_8": "phussa phussa paṭisaṃvedentī”ti ca.",
  "tika-s0101t:482_9": "Saññāpi diṭṭhiṭṭhānaṃ.",
  "tika-s0101t:482_10": "Vuttañcetaṃ “saññānidānā hi papañcasaṅkhā,",
  "tika-s0101t:482_11": "pathavito saññatvā”ti ca ādi.",
  "tika-s0101t:482_12": "Vitakkopi diṭṭhiṭṭhānaṃ.",
  "tika-s0101t:482_13": "Vuttampi cetaṃ “takkañca diṭṭhīsu pakappayitvā,",
  "tika-s0101t:482_14": "saccaṃ musāti dvayadhammamāhū”ti “takkī hoti vīmaṃsī”ti ca ādi.",
  "tika-s0101t:482_15": "Ayonisomanasikāropi diṭṭhiṭṭhānaṃ.",
  "tika-s0101t:482_16": "Tenāha bhagavā “tassa evaṃ ayoniso manasi karoto channaṃ diṭṭhīnaṃ aññatarā diṭṭhi uppajjati.",
  "tika-s0101t:482_17": "‘Atthi me attā’ti vā assa saccato thetato diṭṭhi uppajjatī”tiādi.",
  "tika-s0101t:482_18": "Samuṭṭhāti etenāti samuṭṭhānaṃ samuṭṭhānabhāvo samuṭṭhānaṭṭho.",
  "tika-s0101t:482_19": "Pavattitāti parasantānesu uppāditā.",
  "tika-s0101t:482_20": "Pariniṭṭhāpitāti abhinivesassa pariyosānaṃ matthakaṃ pāpitāti attho.",
  "tika-s0101t:482_21": "“Ārammaṇavasenā”ti aṭṭhasu diṭṭhiṭṭhānesu khandhe sandhāyāha.",
  "tika-s0101t:482_22": "Pavattanavasenāti avijjādayo.",
  "tika-s0101t:482_23": "Āsevanavasenāti pāpamittaparatoghosādīnampi sevanaṃ labbhatiyeva.",
  "tika-s0101t:482_24": "Atha vā evaṃgatikāti evaṃgamanā,",
  "tika-s0101t:482_25": "evaṃniṭṭhāti attho.",
  "tika-s0101t:482_26": "Idaṃ vuttaṃ hoti –",
  "tika-s0101t:482_27": "ime diṭṭhisaṅkhātā diṭṭhiṭṭhānā evaṃ paramatthato asantaṃ attānaṃ sassatabhāvañcassa ajjhāropetvā gahitā,",
  "tika-s0101t:482_28": "parāmaṭṭhā ca bālalapanā yāva paṇḍitā na samanuyuñjanti,",
  "tika-s0101t:482_29": "tāva gacchanti pavattanti.",
  "tika-s0101t:482_30": "Paṇḍitehi samanuyuñjiyamānā pana anavaṭṭhitavatthukā avimaddakkhamā sūriyuggamane ussāvabindū viya khajjopanakā viya ca bhijjanti vinassanti cāti.",
  "tika-s0101t:483_0": "Tatthāyaṃ anuyuñjane saṅkhepakathā –",
  "tika-s0101t:483_1": "yadi hi parena parikappito attā loko vā sassato siyā,",
  "tika-s0101t:483_2": "tassa nibbikāratāya purimarūpāvijahanato kassaci visesādhānassa kātuṃ asakkuṇeyyatāya ahitato nivattanatthaṃ,",
  "tika-s0101t:483_3": "hite ca paṭipattiatthaṃ upadeso eva nippayojano siyā sassatavādino,",
  "tika-s0101t:483_4": "kathaṃ vā so upadeso pavattīyati vikārābhāvato,",
  "tika-s0101t:483_5": "evañca attano ajaṭākāsassa viya dānādikiriyā hiṃsādikiriyā ca na sambhavati.",
  "tika-s0101t:483_6": "Tathā sukhassa dukkhassa anubhavananibandho eva sassatavādino na yujjati kammabaddhābhāvato,",
  "tika-s0101t:483_7": "jātiādīnañca asambhavato kuto vimokkho,",
  "tika-s0101t:483_8": "atha pana dhammamattaṃ tassa uppajjati ceva vinassati ca,",
  "tika-s0101t:483_9": "yassa vasenāyaṃ kiriyādivohāroti vadeyya,",
  "tika-s0101t:483_10": "evampi purimarūpāvijahanena avaṭṭhitassa attano dhammamattanti na sakkā sambhāvetuṃ,",
  "tika-s0101t:483_11": "te vā panassa dhammā avatthābhūtā aññe vā siyuṃ anaññe vā.",
  "tika-s0101t:483_12": "Yadi aññe,",
  "tika-s0101t:483_13": "na tāhi tassa uppannāhipi koci viseso atthi.",
  "tika-s0101t:483_14": "Yāhi karoti paṭisaṃvedeti cavati upapajjati cāti icchitaṃ,",
  "tika-s0101t:483_15": "tasmā tadavattho eva yathāvuttadoso.",
  "tika-s0101t:483_16": "Kiñca dhammakappanāpi niratthikā siyā,",
  "tika-s0101t:483_17": "athānaññe uppādavināsavantīhi avatthāhi anaññassa attano tāsaṃ viya uppādavināsasabbhāvato kuto niccatāvakāso,",
  "tika-s0101t:483_18": "tāsampi vā attano viya niccatāti bandhavimokkhānaṃ asambhavo evāti na yujjatiyeva sassatavādo.",
  "tika-s0101t:483_19": "Na cettha koci vādī dhammānaṃ sassatabhāve parisuddhaṃ yuttiṃ vattuṃ samattho,",
  "tika-s0101t:483_20": "yuttirahitañca vacanaṃ na paṇḍitānaṃ cittaṃ ārādhetīti.",
  "tika-s0101t:483_21": "Tena vuttaṃ “yāva paṇḍitā na samanuyuñjanti,",
  "tika-s0101t:483_22": "tāva gacchanti pavattantī”ti.",
  "tika-s0101t:483_23": "Kammavasena abhimukho sampareti etthāti abhisamparāyo, paroloko.",
  "tika-s0101t:484_0": "“Sabbaññutaññāṇañcā”ti idaṃ idha sabbaññutaññāṇassa vibhajiyamānattā vuttaṃ,",
  "tika-s0101t:484_1": "tasmiṃ vā vutte tadadhiṭṭhānato āsavakkhayañāṇaṃ,",
  "tika-s0101t:484_2": "tadavinābhāvato sabbampi vā bhagavato dasabalādiñāṇaṃ gahitameva hotīti katvā.",
  "tika-s0101t:484_3": "Pajānantopīti pi-",
  "tika-s0101t:484_4": "saddo sambhāvane,",
  "tika-s0101t:484_5": "tena “tañcā”ti ettha vuttaṃ ca-",
  "tika-s0101t:484_6": "saddatthamāha.",
  "tika-s0101t:484_7": "Idaṃ vuttaṃ hoti –",
  "tika-s0101t:484_8": "taṃ diṭṭhigatato uttaritaraṃ sārabhūtaṃ sīlādiguṇavisesampi tathāgato nābhinivisati,",
  "tika-s0101t:484_9": "ko pana vādo vaṭṭāmiseti.",
  "tika-s0101t:484_10": "“Aha”nti diṭṭhivasena vā taṃ parāmasanākāramāha.",
  "tika-s0101t:484_11": "Pajānāmīti ettha iti-",
  "tika-s0101t:484_12": "saddo pakārattho,",
  "tika-s0101t:484_13": "tena “mama”nti taṇhāvasena parāmasanākāraṃ dasseti.",
  "tika-s0101t:484_14": "Dhammasabhāvaṃ atikkamitvā parato āmasanaṃ parāmāso.",
  "tika-s0101t:484_15": "Na hi taṃ atthi,",
  "tika-s0101t:484_16": "khandhesu yaṃ “aha”nti vā,",
  "tika-s0101t:484_17": "“mama”nti vā gahetabbaṃ siyā.",
  "tika-s0101t:484_18": "Yo pana parāmāso taṇhādayova,",
  "tika-s0101t:484_19": "te ca bhagavato bodhimūleyeva pahīnāti āha “parāmāsakilesāna”ntiādi.",
  "tika-s0101t:484_20": "Aparāmāsatoti vā nibbutivedanassa hetuvacanaṃ,",
  "tika-s0101t:484_21": "“viditā”ti idaṃ padaṃ apekkhitvā kattari sāmivacanaṃ,",
  "tika-s0101t:484_22": "aparāmasanahetu parāmāsarahitāya paṭipattiyā tathāgatena sayameva asaṅkhatadhātu adhigatāti evaṃ vā ettha attho daṭṭhabbo.",
  "tika-s0101t:485_0": "“Yāsu vedanāsū”tiādinā bhagavato desanāvilāsaṃ dasseti.",
  "tika-s0101t:485_1": "Tathā hi khandhāyatanādivasena anekavidhāsu catusaccadesanāsu sambhavantīsupi ayaṃ tathāgatānaṃ desanāsu paṭipatti,",
  "tika-s0101t:485_2": "yaṃ diṭṭhigatikā micchāpaṭipattiyā diṭṭhigahanaṃ pakkhandāti dassanatthaṃ vedanāyeva pariññāya bhūmidassanatthaṃ uddhaṭā.",
  "tika-s0101t:485_3": "Kammaṭṭhānanti catusaccakammaṭṭhānaṃ.",
  "tika-s0101t:485_4": "Yathābhūtaṃ viditvāti vipassanāpaññāya vedanāya samudayādīni ārammaṇapaṭivedhavasena maggapaññāya asammohapaṭivedhavasena jānitvā,",
  "tika-s0101t:485_5": "paṭivijjhitvāti attho.",
  "tika-s0101t:485_6": "Paccayasamudayaṭṭhenāti “imasmiṃ sati idaṃ hoti,",
  "tika-s0101t:485_7": "imassuppādā idaṃ uppajjatī”ti vuttalakkhaṇena avijjādīnaṃ paccayānaṃ uppādena ceva maggena asamugghātena ca.",
  "tika-s0101t:485_8": "Nibbattilakkhaṇanti uppādalakkhaṇaṃ,",
  "tika-s0101t:485_9": "jātinti attho.",
  "tika-s0101t:485_10": "Pañcannaṃ lakkhaṇānanti ettha catunnaṃ paccayānampi uppādalakkhaṇameva gahetvā vuttanti gahetabbaṃ,",
  "tika-s0101t:485_11": "yasmā paccayalakkhaṇampi labbhatiyeva,",
  "tika-s0101t:485_12": "tathā ceva saṃvaṇṇitaṃ.",
  "tika-s0101t:485_13": "Paccayanirodhaṭṭhenāti etthāpi vuttanayānusārena attho veditabbo.",
  "tika-s0101t:485_14": "Yanti yasmā,",
  "tika-s0101t:485_15": "yaṃ vā sukhaṃ somanassaṃ.",
  "tika-s0101t:485_16": "Paṭiccāti ārammaṇapaccayādibhūtaṃ vedanaṃ labhitvā.",
  "tika-s0101t:485_17": "Ayanti sukhasomanassānaṃ paccayabhāvo,",
  "tika-s0101t:485_18": "sukhasomanassameva vā,",
  "tika-s0101t:485_19": "“assādo”ti padaṃ pana apekkhitvā pulliṅganiddeso.",
  "tika-s0101t:485_20": "Ayañhettha saṅkhepattho –",
  "tika-s0101t:485_21": "purimuppannaṃ vedanaṃ ārabbha somanassuppattiyaṃ yo purimavedanāya assādetabbākāro somanassassādanākāro,",
  "tika-s0101t:485_22": "ayaṃ assādoti.",
  "tika-s0101t:485_23": "Kathaṃ pana vedanaṃ ārabbha sukhaṃ uppajjatīti?",
  "tika-s0101t:485_24": "Cetasikasukhassa adhippetattā nāyaṃ doso.",
  "tika-s0101t:485_25": "Visesanaṃ hettha somanassaggahaṇaṃ sukhaṃ somanassanti “rukkho siṃsapā”ti yathā.",
  "tika-s0101t:486_0": "“Aniccā”ti iminā saṅkhāradukkhatāvasena upekkhāvedanāya,",
  "tika-s0101t:486_1": "sabbavedanāsuyeva vā ādīnavamāha,",
  "tika-s0101t:486_2": "itarehi itaradukkhatāvasena yathākkamaṃ dukkhasukhavedanānaṃ,",
  "tika-s0101t:486_3": "avisesena vā tīṇipi padāni sabbāsampi vedanānaṃ vasena yojetabbāni.",
  "tika-s0101t:486_4": "Ayanti yo vedanāya hutvā abhāvaṭṭhena aniccabhāvo,",
  "tika-s0101t:486_5": "udayabbayapaṭipīḷanaṭṭhena dukkhabhāvo,",
  "tika-s0101t:486_6": "jarāya maraṇena cāti dvedhā vipariṇāmetabbabhāvo ca,",
  "tika-s0101t:486_7": "ayaṃ vedanāya ādīnavo,",
  "tika-s0101t:486_8": "yato vā ādīnaṃ paramakāruññaṃ vāti pavattatīti.",
  "tika-s0101t:486_9": "Vedanāya nissaraṇanti ettha vedanāyāti nissakkavacanaṃ,",
  "tika-s0101t:486_10": "yāva vedanāpaṭibaddhaṃ chandarāgaṃ na pajahati,",
  "tika-s0101t:486_11": "tāvāyaṃ puriso vedanaṃ allīnoyeva hoti.",
  "tika-s0101t:486_12": "Yadā pana taṃ chandarāgaṃ pajahati,",
  "tika-s0101t:486_13": "tadāyaṃ puriso vedanāya nissaṭo visaṃyutto hotīti chandarāgappahānaṃ vedanāya nissaraṇaṃ vuttaṃ.",
  "tika-s0101t:486_14": "Ettha ca vedanāggahaṇena vedanāya sahajātanissayārammaṇabhūtā ca rūpārūpadhammā gahitā eva hontīti pañcannampi upādānakkhandhānaṃ gahaṇaṃ daṭṭhabbaṃ.",
  "tika-s0101t:486_15": "Vedanāsīsena pana desanā āgatā,",
  "tika-s0101t:486_16": "tattha kāraṇaṃ vuttameva,",
  "tika-s0101t:486_17": "lakkhaṇahāranayena vā ayamattho vibhāvetabbo.",
  "tika-s0101t:486_18": "Tattha vedanāggahaṇena gahitā pañcupādānakkhandhā dukkhasaccaṃ,",
  "tika-s0101t:486_19": "vedanānaṃ samudayaggahaṇena gahitā avijjādayo samudayasaccaṃ,",
  "tika-s0101t:486_20": "atthaṅgamanissaraṇapariyāyehi nirodhasaccaṃ,",
  "tika-s0101t:486_21": "“yathābhūtaṃ viditvā”ti etena maggasaccanti evamettha cattāri saccāni veditabbāni.",
  "tika-s0101t:486_22": "Kāmupādānamūlakattā sesupādānānaṃ,",
  "tika-s0101t:486_23": "pahīne ca kāmupādāne upādānasesābhāvato “vigatachandarāgatāya anupādāno”ti vuttaṃ.",
  "tika-s0101t:486_24": "Anupādāvimuttoti attano maggaphalappattiṃ bhagavā dasseti.",
  "tika-s0101t:486_25": "“Vedanāna”ntiādinā hi yassā dhammadhātuyā suppaṭividdhattā imaṃ diṭṭhigataṃ sakāraṇaṃ sagatikaṃ pabhedato vibhajituṃ samattho ahosi,",
  "tika-s0101t:486_26": "tassa sabbaññutaññāṇassa saddhiṃ pubbabhāgapaṭipadāya uppattibhūmiṃ dasseti dhammarājā.",
  "tika-s0101t:487_0": "Paṭhamabhāṇavāravaṇṇanā niṭṭhitā.",
  "tika-s0101t:488_0": "Ekaccasassatavādavaṇṇanā",
  "tika-s0101t:489_0": "38.",
  "tika-s0101t:489_1": "Sattesu saṅkhāresu ca ekaccaṃ sassataṃ etassāti ekaccasassato,",
  "tika-s0101t:489_2": "ekaccasassatavādo.",
  "tika-s0101t:489_3": "So etesaṃ atthīti ekaccasassatikā.",
  "tika-s0101t:489_4": "Te pana yasmā ekaccasassato vādo diṭṭhi etesanti ekaccasassatavādā nāma honti,",
  "tika-s0101t:489_5": "tasmā tamatthaṃ dassento āha “ekaccasassatavādā”ti.",
  "tika-s0101t:489_6": "Iminā nayena ekaccaasassatikā dipadassapi attho veditabbo.",
  "tika-s0101t:489_7": "Nanu ca “ekaccasassatikā”ti vutte tadaññassa ekaccassa asassatatāsanniṭṭhānaṃ siddhameva hotīti?",
  "tika-s0101t:489_8": "Saccaṃ siddhameva hoti atthato,",
  "tika-s0101t:489_9": "na pana saddato.",
  "tika-s0101t:489_10": "Tasmā supākaṭaṃ katvā dassetuṃ “ekaccaasassatikā”ti vuttaṃ.",
  "tika-s0101t:489_11": "Na hi idha sāvasesaṃ katvā dhammaṃ deseti dhammassāmī.",
  "tika-s0101t:489_12": "Idhāti “ekaccasassatikā”ti imasmiṃ pade.",
  "tika-s0101t:489_13": "Gahitāti vuttā,",
  "tika-s0101t:489_14": "tathā ceva attho dassito.",
  "tika-s0101t:489_15": "Idhāti vā imissā desanāya.",
  "tika-s0101t:489_16": "Tathā hi purimakā tayo vādā sattavasena,",
  "tika-s0101t:489_17": "catuttho saṅkhāravasena vibhatto.",
  "tika-s0101t:489_18": "“Saṅkhārekaccasassatikā”ti idaṃ tehi sassatabhāvena gayhamānānaṃ dhammānaṃ yāthāvasabhāvadassanavasena vuttaṃ,",
  "tika-s0101t:489_19": "na panekaccasassatikamatadassanavasena.",
  "tika-s0101t:489_20": "Tassa hi sassatābhimataṃ asaṅkhatamevāti laddhi.",
  "tika-s0101t:489_21": "Tenevāha “cittanti vā…pe…",
  "tika-s0101t:489_22": "ṭhassatī”ti.",
  "tika-s0101t:489_23": "Na hi yassa bhāvassa paccayehi abhisaṅkhatabhāvaṃ paṭijānāti,",
  "tika-s0101t:489_24": "tasseva niccadhuvādibhāvo anummattakena sakkā paṭiññātuṃ.",
  "tika-s0101t:489_25": "Etena “uppādavayadhuvatāyuttabhāvā siyā niccā,",
  "tika-s0101t:489_26": "siyā aniccā siyā na vattabbā”tiādinā pavattassa sattabhaṅgavādassa ayuttatā vibhāvitā hoti.",
  "tika-s0101t:490_0": "Tatthāyaṃ ayuttatāvibhāvanā –",
  "tika-s0101t:490_1": "yadi “yena sabhāvena yo dhammo atthīti vuccati,",
  "tika-s0101t:490_2": "teneva sabhāvena so dhammo natthī”tiādinā vucceyya,",
  "tika-s0101t:490_3": "siyā anekantavādo.",
  "tika-s0101t:490_4": "Atha aññena,",
  "tika-s0101t:490_5": "siyā na anekantavādo.",
  "tika-s0101t:490_6": "Na cettha desantarādisambandhabhāvo yutto vattuṃ tassa sabbalokasiddhattā,",
  "tika-s0101t:490_7": "vivādābhāvato.",
  "tika-s0101t:490_8": "Ye pana vadanti “yathā suvaṇṇaghaṭena makuṭe kate ghaṭabhāvo nassati,",
  "tika-s0101t:490_9": "makuṭabhāvo uppajjati,",
  "tika-s0101t:490_10": "suvaṇṇabhāvo tiṭṭhatiyeva,",
  "tika-s0101t:490_11": "evaṃ sabbabhāvānaṃ koci dhammo nassati,",
  "tika-s0101t:490_12": "koci dhammo uppajjati,",
  "tika-s0101t:490_13": "sabhāvo pana tiṭṭhatī”ti.",
  "tika-s0101t:490_14": "Te vattabbā “kiṃ taṃ suvaṇṇaṃ,",
  "tika-s0101t:490_15": "yaṃ ghaṭe makuṭe ca avaṭṭhitaṃ,",
  "tika-s0101t:490_16": "yadi rūpādi,",
  "tika-s0101t:490_17": "so saddo viya anicco.",
  "tika-s0101t:490_18": "Atha rūpādi samūho,",
  "tika-s0101t:490_19": "samūho nāma sammutimattaṃ.",
  "tika-s0101t:490_20": "Na tassa atthitā natthitā niccatā vā labbhatī”ti anekantavādo na siyā.",
  "tika-s0101t:490_21": "Dhammānañca dhammino aññathānaññathāsu doso vuttoyeva sassatavādavicāraṇāyaṃ.",
  "tika-s0101t:490_22": "Tasmā so tattha vuttanayeneva veditabbo.",
  "tika-s0101t:490_23": "Apica niccāniccanavattabbarūpo attā loko ca paramatthato vijjamānatāpaṭijānanato yathā niccādīnaṃ aññataraṃ rūpaṃ,",
  "tika-s0101t:490_24": "yathā vā dīpādayo.",
  "tika-s0101t:490_25": "Na hi dīpādīnaṃ udayabbayasabhāvānaṃ niccāniccanavattabbasabhāvatā sakkā viññātuṃ,",
  "tika-s0101t:490_26": "jīvassa niccādīsu aññataraṃ rūpaṃ viyāti evaṃ sattabhaṅgassa viya sesabhaṅgānampi asambhavoyevāti sattabhaṅgavādassa ayuttatā veditabbā.",
  "tika-s0101t:491_0": "Ettha ca “issaro nicco,",
  "tika-s0101t:491_1": "aññe sattā aniccā”ti evaṃ pavattavādā sattekaccasassatikā seyyathāpi issaravādā.",
  "tika-s0101t:491_2": "“Paramāṇavo niccā dhuvā,",
  "tika-s0101t:491_3": "aṇukādayo aniccā”ti evaṃ pavattavādā saṅkhārekaccasassatikā seyyathāpi kāṇādā.",
  "tika-s0101t:491_4": "Nanu “ekacce dhammā sassatā,",
  "tika-s0101t:491_5": "ekacce asassatā”ti etasmiṃ vāde cakkhādīnaṃ asassatatāsanniṭṭhānaṃ yathāsabhāvāvabodho eva,",
  "tika-s0101t:491_6": "tayidaṃ kathaṃ micchādassananti,",
  "tika-s0101t:491_7": "ko vā evamāha “cakkhādīnaṃ asassatabhāvasanniṭṭhānaṃ micchādassana”nti?",
  "tika-s0101t:491_8": "Asassatesuyeva pana kesañci dhammānaṃ sassatabhāvābhiniveso idha micchādassanaṃ.",
  "tika-s0101t:491_9": "Tena pana ekavāre pavattamānena cakkhādīnaṃ asassatabhāvāvabodho vidūsito saṃsaṭṭhabhāvato visasaṃsaṭṭho",
  "tika-s0101t:491_10": "viya sappimaṇḍo sakiccakaraṇāsamatthatāya sammādassanapakkhe ṭhapetabbataṃ nārahatīti.",
  "tika-s0101t:491_11": "Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ.",
  "tika-s0101t:491_12": "Tenevāha “cakkhuṃ itipi…pe…",
  "tika-s0101t:491_13": "kāyo itipi ayaṃ me attā”tiādi.",
  "tika-s0101t:491_14": "Evañca katvā asaṅkhatāya saṅkhatāya ca dhātuyā vasena yathākkamaṃ “ekacce dhammā sassatā,",
  "tika-s0101t:491_15": "ekacce asassatā”ti evaṃ pavatto vibhajjavādopi ekaccasassatavādo āpajjatīti evaṃpakārā codanā anavakāsā",
  "tika-s0101t:491_16": "hoti aviparītadhammasabhāvasampaṭipattibhāvato.",
  "tika-s0101t:492_0": "Kāmañcettha purimavādepi asassatānaṃ dhammānaṃ “sassatā”ti gahaṇaṃ visesato micchādassanaṃ,",
  "tika-s0101t:492_1": "sassatānaṃ pana “sassatā”ti gāho na micchādassanaṃ yathāsabhāvaggahaṇabhāvato.",
  "tika-s0101t:492_2": "Asassatesuyeva pana “kecideva dhammā sassatā,",
  "tika-s0101t:492_3": "keci asassatā”ti gahetabbadhammesu vibhāgappavattiyā imassa vādassa vādantaratā vuttā,",
  "tika-s0101t:492_4": "na cettha “samudāyantogadhattā ekadesassa sappadesasassataggāho nippadesasassataggāhe samodhānaṃ gacchatī”ti",
  "tika-s0101t:492_5": "sakkā vattuṃ vādī tabbisayavisesavasena vādadvayassa pavattattā.",
  "tika-s0101t:492_6": "Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-s0101t:492_7": "aññe “ekaccasassatā”ti.",
  "tika-s0101t:492_8": "Saṅkhārānaṃ anavasesapariyādānaṃ,",
  "tika-s0101t:492_9": "ekadesapariggaho ca vādadvayassa paribyattoyeva.",
  "tika-s0101t:492_10": "Kiñca bhiyyo anekavidhasamussaye ekavidhasamussaye ca khandhapabandhe abhinivesabhāvato.",
  "tika-s0101t:492_11": "Catubbidhopi hi sassatavādī jātivisesavasena nānāvidharūpakāyasannissaye eva arūpadhammapuñje sassatābhinivesī",
  "tika-s0101t:492_12": "jāto abhiññāṇena anussavādīhi ca rūpakāyabhedaggahaṇato.",
  "tika-s0101t:492_13": "Tathā ca vuttaṃ “tato cuto amutra udapādi”nti “cavanti upapajjantī”ti ca ādi.",
  "tika-s0101t:492_14": "Visesalābhī ekaccasassatiko anupadhāritabhedasamussayeva dhammapabandhe sassatākāraggahaṇena abhinivisanaṃ",
  "tika-s0101t:492_15": "janesi ekabhavapariyāpannakhandhasantānavisayattā tadabhinivesassa.",
  "tika-s0101t:492_16": "Tathā ca tīsupi vādesu “taṃ pubbenivāsaṃ anussarati,",
  "tika-s0101t:492_17": "tato paraṃ nānussaratī”ti ettakameva vuttaṃ,",
  "tika-s0101t:492_18": "takkīnaṃ pana sassatekaccasassatavādīnaṃ sassatābhinivesaviseso rūpārūpadhammavisayatāya supākaṭoyevāti.",
  "tika-s0101t:493_0": "39.",
  "tika-s0101t:493_1": "Dīghassa kālassa atikkamenāti vivaṭṭavivaṭṭaṭṭhāyīnaṃ apagamena.",
  "tika-s0101t:493_2": "Anekatthattā dhātūnaṃ saṃ-",
  "tika-s0101t:493_3": "saddena yutto vaṭṭa-",
  "tika-s0101t:493_4": "saddo vināsavācīti āha “vinassatī”ti,",
  "tika-s0101t:493_5": "saṅkhayavasena vattatīti attho.",
  "tika-s0101t:493_6": "Vipattikaramahāmeghasamuppattito paṭṭhāya hi yāva aṇusahagatopi saṅkhāro na hoti,",
  "tika-s0101t:493_7": "tāva loko saṃvaṭṭatīti vuccati.",
  "tika-s0101t:493_8": "Lokoti cettha pathavīādibhājanaloko adhippeto.",
  "tika-s0101t:493_9": "Uparibrahmalokesūti parittasubhādīsu rūpībrahmalokesu.",
  "tika-s0101t:493_10": "Agginā hi kappavuṭṭhānaṃ idhādhippetaṃ bahulaṃ pavattanato.",
  "tika-s0101t:493_11": "Tenevāha bhagavā “ābhassarasaṃvattanikā hontī”ti.",
  "tika-s0101t:493_12": "Arūpesu vāti vā-",
  "tika-s0101t:493_13": "saddena saṃvaṭṭamānalokadhātūhi aññalokadhātūsu vāti vikappanaṃ veditabbaṃ.",
  "tika-s0101t:493_14": "Na hi “sabbe apāyasattā tadā rūpārūpabhavesu uppajjantī”ti sakkā viññātuṃ apāyesu dīghatamāyukānaṃ manussalokūpattiyā asambhavato.",
  "tika-s0101t:493_15": "Satipi sabbasattānaṃ abhisaṅkhāramanasā nibbattabhāve bāhirapaccayehi vinā manasāva nibbattattā “manomayā”ti vuccanti rūpāvacarasattā.",
  "tika-s0101t:493_16": "Yadi evaṃ kāmabhave opapātikasattānampi manomayabhāvo āpajjatīti?",
  "tika-s0101t:493_17": "Nāpajjati adhicittabhūtena atisayamanasā nibbattasattesu manomayavohāratoti dassanto āha “jhānamanena nibbattattā manomayā”ti.",
  "tika-s0101t:493_18": "Evaṃ arūpāvacarasattānampi manomayabhāvo āpajjatīti ce? Na,",
  "tika-s0101t:493_19": "tattha bāhirapaccayehi nibbattetabbatāsaṅkāya eva abhāvato,",
  "tika-s0101t:493_20": "“manasāva nibbattā”ti avadhāraṇāsambhavato.",
  "tika-s0101t:493_21": "Niruḷho vāyaṃ loke manomayavohāro rūpāvacarasattesu.",
  "tika-s0101t:493_22": "Tathā hi “annamayo pānamayo manomayo ānandamayo viññāṇamayo”ti pañcadhā attānaṃ vedavādino vadanti.",
  "tika-s0101t:493_23": "Ucchedavādepi vakkhati “dibbo rūpī manomayo”ti.",
  "tika-s0101t:493_24": "Sobhanā pabhā etesu santīti subhā.",
  "tika-s0101t:493_25": "“Ukkaṃsenā”ti ābhassaradeve sandhāyāha,",
  "tika-s0101t:493_26": "parittābhā appamāṇābhā pana dve cattāro ca kappe tiṭṭhanti.",
  "tika-s0101t:493_27": "Aṭṭhakappeti aṭṭha mahākappe.",
  "tika-s0101t:494_0": "40.",
  "tika-s0101t:494_1": "Saṇṭhātīti sampattikaramahāmeghasamuppattito paṭṭhāya pathavīsandhārakudakataṃsandhārakavāyumahāpathavīādīnaṃ samuppattivasena ṭhāti,",
  "tika-s0101t:494_2": "“sambhavati” icceva vā attho anekatthattā dhātūnaṃ.",
  "tika-s0101t:494_3": "Pakatiyāti sabhāvena,",
  "tika-s0101t:494_4": "tassa “suñña”nti iminā sambandho.",
  "tika-s0101t:494_5": "Tattha kāraṇamāha “nibbattasattānaṃ natthitāyā”ti,",
  "tika-s0101t:494_6": "anuppannattāti attho,",
  "tika-s0101t:494_7": "tena yathā ekaccāni vimānāni tattha nibbattasattānaṃ cutattā suññāni honti,",
  "tika-s0101t:494_8": "na evamidanti dasseti.",
  "tika-s0101t:494_9": "Brahmapārisajjabrahmapurohitamahābrahmāno brahmakāyikā,",
  "tika-s0101t:494_10": "tesaṃ nivāso bhūmipi “brahmakāyikā”ti vuttā.",
  "tika-s0101t:494_11": "Kammaṃ upanissayavasena paccayo etissāti kammapaccayā.",
  "tika-s0101t:494_12": "Atha vā tattha nibbattasattānaṃ vipaccanakakammassa sahakārīpaccayabhāvato,",
  "tika-s0101t:494_13": "kammassa paccayāti kammapaccayā.",
  "tika-s0101t:494_14": "Utu samuṭṭhānaṃ etissāti utusamuṭṭhānā.",
  "tika-s0101t:494_15": "“Kammapaccayautusamuṭṭhānā”ti vā pāṭho,",
  "tika-s0101t:494_16": "kammasahāyo paccayo,",
  "tika-s0101t:494_17": "kammassa vā sahāyabhūto paccayo kammapaccayo,",
  "tika-s0101t:494_18": "sova utu kammapaccayautu,",
  "tika-s0101t:494_19": "so samuṭṭhānaṃ etissāti yojetabbaṃ.",
  "tika-s0101t:494_20": "Etthāti “brahmavimāna”nti vuttāya brahmakāyikabhūmiyā.",
  "tika-s0101t:494_21": "Kathaṃ paṇītāya dutiyajjhānabhūmiyaṃ ṭhitānaṃ hīnāya paṭhamajjhānabhūmiyā upapatti hotīti āha “atha sattāna”ntiādi.",
  "tika-s0101t:494_22": "Otarantīti upapajjanavasena heṭṭhābhūmiṃ gacchanti.",
  "tika-s0101t:495_0": "Appāyuketi yaṃ uḷāraṃ puññakammaṃ kataṃ,",
  "tika-s0101t:495_1": "tassa uppajjanārahavipākapabandhato appaparimāṇāyuke.",
  "tika-s0101t:495_2": "Āyuppamāṇenevāti paramāyuppamāṇeneva.",
  "tika-s0101t:495_3": "Kiṃ panetaṃ paramāyu nāma,",
  "tika-s0101t:495_4": "kathaṃ vā taṃ paricchinnapamāṇanti? Vuccate –",
  "tika-s0101t:495_5": "yo tesaṃ tesaṃ sattānaṃ tasmiṃ tasmiṃ bhavavisese purimasiddhabhavapatthanūpanissayavasena sarīrāvayavavaṇṇasaṇṭhānapamāṇādivisesā",
  "tika-s0101t:495_6": "viya taṃtaṃgatinikāyādīsu yebhuyyena niyataparicchedo gabbhaseyyakakāmāvacaradevarūpāvacarasattānaṃ sukkasoṇitautubhojanādi",
  "tika-s0101t:495_7": "utuādipaccayuppannapaccayūpatthambhito vipākapabandhassa ṭhitikālaniyamo,",
  "tika-s0101t:495_8": "so yathāsakaṃ khaṇamattāvaṭṭhāyīnampi attano sahajātānaṃ rūpārūpadhammānaṃ ṭhapanākāravuttitāya pavattakāni",
  "tika-s0101t:495_9": "rūpārūpajīvitindriyāni yasmā na kevalaṃ nesaṃ khaṇaṭhitiyā eva kāraṇabhāvena anupālakāni,",
  "tika-s0101t:495_10": "atha kho yāva bhavaṅgupacchedā anupabandhassa avicchedahetubhāvenāpi,",
  "tika-s0101t:495_11": "tasmā āyuhetukattā kāraṇūpacārena āyu,",
  "tika-s0101t:495_12": "ukkaṃsaparicchedavasena paramāyūti ca vuccati.",
  "tika-s0101t:495_13": "Taṃ pana devānaṃ nerayikānaṃ uttarakurukānañca niyataparicchedaṃ,",
  "tika-s0101t:495_14": "uttarakurukānaṃ pana ekantaniyataparicchedameva,",
  "tika-s0101t:495_15": "avasiṭṭhamanussapetatiracchānānaṃ pana ciraṭṭhitisaṃvattanikakammabahule kāle taṃkammasahitasantānajanitasukkasoṇitappaccayānaṃ",
  "tika-s0101t:495_16": "taṃmūlakānañca candasūriyasamavisamaparivattanādijanitautuāhārādisamavisama paccayānaṃ vasena cirācirakālato",
  "tika-s0101t:495_17": "aniyataparicchedaṃ,",
  "tika-s0101t:495_18": "tassa ca yathā purimasiddhabhavapatthanāvasena taṃtaṃgatinikāyādīsu vaṇṇasaṇṭhānādivisesaniyamo siddho dassanānussavādīhi,",
  "tika-s0101t:495_19": "tathā ādito gahaṇasiddhiyā.",
  "tika-s0101t:495_20": "Evaṃ tāsu tāsu upapattīsu nibbattasattānaṃ yebhuyyena samappamāṇaṭṭhitikālaṃ dassanānussavehi labhitvā",
  "tika-s0101t:495_21": "taṃ paramataṃ ajjhosāya pavattitabhavapatthanāvasena ādito paricchedaniyamo veditabbo.",
  "tika-s0101t:495_22": "Yasmā pana kammaṃ tāsu tāsu upapattīsu yathā taṃtaṃupapattiniyatavaṇṇādinibbattane samatthaṃ,",
  "tika-s0101t:495_23": "evaṃ niyatāyuparicchedāsu upapattīsu paricchedātikkamena vipākanibbattane samatthaṃ na hoti,",
  "tika-s0101t:495_24": "tasmā vuttaṃ “āyuppamāṇeneva cavantī”ti.",
  "tika-s0101t:495_25": "Yasmā pana upatthambhakasahāyehi anupālakappaccayehi upādinnakakkhandhānaṃ pavattetabbākāro atthato paramāyu,",
  "tika-s0101t:495_26": "tassa yathāvuttaparicchedānatikkamanato satipi kammāvasese ṭhānaṃ na sambhavati,",
  "tika-s0101t:495_27": "tena vuttaṃ “attano puññabaleneva ṭhātuṃ na sakkotī”ti.",
  "tika-s0101t:495_28": "Kappaṃ vāti asaṅkhyeyyakappaṃ vā tassa upaḍḍhaṃ vā upaḍḍhakappato ūnamadhikaṃ vāti vikappanattho vā- saddo.",
  "tika-s0101t:496_0": "41.",
  "tika-s0101t:496_1": "Anabhiratīti ekavihārena anabhirati.",
  "tika-s0101t:496_2": "Sā pana yasmā aññehi samāgamicchā hoti,",
  "tika-s0101t:496_3": "tena vuttaṃ “aparassāpi sattassa āgamanapatthanā”ti.",
  "tika-s0101t:496_4": "Piyavatthuvirahena piyavatthualābhena vā cittavighāto ukkaṇṭhitā,",
  "tika-s0101t:496_5": "sā atthato domanassacittuppādo yevāti āha “paṭighasampayuttā”ti.",
  "tika-s0101t:496_6": "Dīgharattaṃ jhānaratiyā ramamānassa vuttappakāraṃ anabhiratinimittaṃ uppannā “mama”nti ca “aha”nti ca",
  "tika-s0101t:496_7": "gahaṇassa kāraṇabhūtā taṇhādiṭṭhiyo idha paritassanā.",
  "tika-s0101t:496_8": "Tā pana cittassa purimāvatthāya calanaṃ kampananti āha “ubbijjanā phandanā”ti.",
  "tika-s0101t:496_9": "Tenevāha “taṇhātassanāpi diṭṭhitassanāpi vaṭṭatī”ti.",
  "tika-s0101t:496_10": "Yaṃ pana atthuddhāre “aho vata aññepi sattā itthattaṃ āgaccheyyunti ayaṃ taṇhātassanā nāmā”ti vuttaṃ,",
  "tika-s0101t:496_11": "taṃ diṭṭhitassanāya visuṃ udāharaṇaṃ dassentena taṇhātassanaṃyeva tato niddhāretvā vuttaṃ,",
  "tika-s0101t:496_12": "na pana tattha diṭṭhitassanāya abhāvatoti daṭṭhabbaṃ.",
  "tika-s0101t:496_13": "Tāsatassanā cittutrāso.",
  "tika-s0101t:496_14": "Bhayānakanti bheravārammaṇanimittaṃ balavabhayaṃ.",
  "tika-s0101t:496_15": "Tena sarīrassa thaddhabhāvo chambhitattaṃ bhayaṃ saṃveganti ettha bhayanti bhaṅgānupassanāya ciṇṇante",
  "tika-s0101t:496_16": "sabbasaṅkhārato bhāyanavasena uppannaṃ bhayañāṇaṃ.",
  "tika-s0101t:496_17": "Saṃveganti sahottappañāṇaṃ,",
  "tika-s0101t:496_18": "ottappameva vā.",
  "tika-s0101t:496_19": "Santāsanti ādīnavanibbidānupassanāhi saṅkhārehi santassanañāṇaṃ.",
  "tika-s0101t:496_20": "Saha byāyati pavattati,",
  "tika-s0101t:496_21": "dosaṃ vā chādetīti sahabyo, sahāyo,",
  "tika-s0101t:496_22": "tassa bhāvaṃ sahabyataṃ.",
  "tika-s0101t:497_0": "42.",
  "tika-s0101t:497_1": "Abhibhavitvā ṭhito ime satteti adhippāyo.",
  "tika-s0101t:497_2": "Yasmā pana so pāsaṃsabhāvena uttamabhāvena ca “te satte abhibhavitvā ṭhito”ti attānaṃ maññati,",
  "tika-s0101t:497_3": "tasmā vuttaṃ “jeṭṭhakohamasmī”ti.",
  "tika-s0101t:497_4": "Aññadatthu dasoti dassane antarāyābhāvavacanena,",
  "tika-s0101t:497_5": "ñeyyavisesapariggāhikabhāvena ca anāvaraṇadassāvitaṃ paṭijānātīti āha “sabbaṃ passāmīti attho”ti.",
  "tika-s0101t:497_6": "Bhūtabhabyānanti ahesunti bhūtā,",
  "tika-s0101t:497_7": "bhavanti bhavissantīti bhabyā,",
  "tika-s0101t:497_8": "aṭṭhakathāyaṃ pana vattamānakālavaseneva bhabya-",
  "tika-s0101t:497_9": "saddassa attho dassito.",
  "tika-s0101t:497_10": "Paṭhamacittakkhaṇeti paṭisandhicittakkhaṇe.",
  "tika-s0101t:497_11": "Kiñcāpi so brahmā anavaṭṭhitadassanattā puthujjanassa purimatarajātiparicitampi kammassakataññāṇaṃ vissajjetvā",
  "tika-s0101t:497_12": "vikubbaniddhivasena cittuppattimattapaṭibaddhena sattanimmānena vipallaṭṭho “ahaṃ issaro kattā nimmātā”tiādinā",
  "tika-s0101t:497_13": "issarakuttadassanaṃ pakkhandamāno abhinivisanavaseneva patiṭṭhito,",
  "tika-s0101t:497_14": "na patiṭṭhāpanavasena “tassa evaṃ hotī”ti vuttattā,",
  "tika-s0101t:497_15": "patiṭṭhāpanakkameneva pana tassa so abhiniveso jātoti dassanatthaṃ “kāraṇato sādhetukāmo”ti,",
  "tika-s0101t:497_16": "“paṭiññaṃ katvā”ti ca vuttaṃ.",
  "tika-s0101t:497_17": "Tenāha bhagavā “taṃ kissa hetū”tiādi.",
  "tika-s0101t:497_18": "Tattha manopaṇidhīti manasā eva patthanā,",
  "tika-s0101t:497_19": "tathā cittappavattimattamevāti attho,",
  "tika-s0101t:497_20": "itthabhāvanti idappakārataṃ.",
  "tika-s0101t:497_21": "Yasmā pana itthanti brahmattabhāvo idhādhippeto,",
  "tika-s0101t:497_22": "tasmā “brahmabhāvanti attho”ti vuttaṃ.",
  "tika-s0101t:497_23": "Nanu ca devānaṃ upapattisamanantaraṃ “imissā nāma gatiyā cavitvā iminā nāma kammunā idhūpapannā”ti paccavekkhaṇā hotīti?",
  "tika-s0101t:497_24": "Saccaṃ hoti,",
  "tika-s0101t:497_25": "sā pana purimajātīsu kammassakataññāṇe sammadeva niviṭṭhajjhāsayānaṃ.",
  "tika-s0101t:497_26": "Ime pana sattā purimāsupi jātīsu issarakuttadassanavasena vinibandhābhinivesā ahesunti daṭṭhabbaṃ.",
  "tika-s0101t:497_27": "Tena vuttaṃ “iminā maya”ntiādi.",
  "tika-s0101t:498_0": "43.",
  "tika-s0101t:498_1": "Īsatīti īso,",
  "tika-s0101t:498_2": "abhibhūti attho.",
  "tika-s0101t:498_3": "Mahā īso maheso,",
  "tika-s0101t:498_4": "suppatiṭṭhamahesatāya pana parehi “maheso”ti akkhātabbatāya mahesakkho,",
  "tika-s0101t:498_5": "atisayena mahesakkho mahesakkhataroti vacanattho daṭṭhabbo.",
  "tika-s0101t:498_6": "Yasmā pana so mahesakkhabhāvo ādhipateyyaparivārasampattiyā viññāyati,",
  "tika-s0101t:498_7": "tasmā “issariyaparivāravasena mahāyasataro”ti vuttaṃ.",
  "tika-s0101t:499_0": "44.",
  "tika-s0101t:499_1": "Idheva āgacchatīti imasmiṃ manussaloke eva paṭisandhivasena āgacchati.",
  "tika-s0101t:499_2": "Yaṃ aññataro sattoti ettha yanti nipātamattaṃ,",
  "tika-s0101t:499_3": "karaṇe vā paccattaniddeso,",
  "tika-s0101t:499_4": "yena ṭhānenāti attho,",
  "tika-s0101t:499_5": "kiriyāparāmasanaṃ vā.",
  "tika-s0101t:499_6": "Itthattaṃ āgacchatīti ettha yadetaṃ itthattassa āgamanaṃ,",
  "tika-s0101t:499_7": "etaṃ ṭhānaṃ vijjatīti attho.",
  "tika-s0101t:499_8": "Esa nayo “pabbajati,",
  "tika-s0101t:499_9": "cetosamādhiṃ phusati,",
  "tika-s0101t:499_10": "pubbenivāsaṃ anussaratī”ti etesupi padesu.",
  "tika-s0101t:499_11": "“Ṭhānaṃ kho panetaṃ bhikkhave vijjati,",
  "tika-s0101t:499_12": "yaṃ aññataro satto”ti imañhi padaṃ “pabbajatī”tiādīhi padehi paccekaṃ yojetabbanti.",
  "tika-s0101t:500_0": "45.",
  "tika-s0101t:500_1": "Khiḍḍāya padussantīti khiḍḍāpadosino,",
  "tika-s0101t:500_2": "khiḍḍāpadosino eva khiḍḍāpadosikā,",
  "tika-s0101t:500_3": "khiḍḍāpadoso vā etesaṃ atthīti khiḍḍāpadosikā.",
  "tika-s0101t:500_4": "Atikkantavelaṃ ativelaṃ,",
  "tika-s0101t:500_5": "āhārūpabhogakālaṃ atikkamitvāti attho.",
  "tika-s0101t:500_6": "Methunasampayogena uppajjanakasukhaṃ keḷihassasukhaṃ ratidhammo ratisabhāvo.",
  "tika-s0101t:500_7": "Āhāranti ettha ko devānaṃ āhāro,",
  "tika-s0101t:500_8": "kā āhāravelāti?",
  "tika-s0101t:500_9": "Sabbesampi kāmāvacaradevānaṃ sudhā āhāro,",
  "tika-s0101t:500_10": "sā heṭṭhimehi uparimānaṃ paṇītatamā hoti,",
  "tika-s0101t:500_11": "taṃ yathāsakaṃ divasavasena divase divase bhuñjanti.",
  "tika-s0101t:500_12": "Keci pana “biḷārapadappamāṇaṃ sudhāhāraṃ bhuñjanti,",
  "tika-s0101t:500_13": "so jivhāya ṭhapitamatto yāva kesagganakhaggā kāyaṃ pharati,",
  "tika-s0101t:500_14": "tesaṃyeva divasavasena sattadivase yāpanasamattho ca hotī”ti vadanti.",
  "tika-s0101t:500_15": "“Nirantaraṃ khādantā pivantā”ti idaṃ parikappanavasena vuttaṃ.",
  "tika-s0101t:500_16": "Kammajatejassa balavabhāvo uḷārapuññanibbattattā,",
  "tika-s0101t:500_17": "uḷāragarusiniddhasudhāhārajīraṇato ca.",
  "tika-s0101t:500_18": "Karajakāyassa mandabhāvo mudusukhumālabhāvato.",
  "tika-s0101t:500_19": "Teneva hi bhagavā indasālaguhāyaṃ pakatipathaviyaṃ saṇṭhātuṃ asakkontaṃ sakkaṃ devarājānaṃ “oḷārikaṃ kāyaṃ adhiṭṭhehī”ti āha.",
  "tika-s0101t:500_20": "Tesanti manussānaṃ.",
  "tika-s0101t:500_21": "Vatthunti karajakāyaṃ.",
  "tika-s0101t:500_22": "Kecīti abhayagirivāsino.",
  "tika-s0101t:501_0": "47.",
  "tika-s0101t:501_1": "Manenāti issāpakatattā paduṭṭhena manasā.",
  "tika-s0101t:501_2": "Usūyāvasena manasova padoso manopadoso,",
  "tika-s0101t:501_3": "so etesaṃ atthi vināsahetubhūtoti manopadosikāti evaṃ vā ettha attho daṭṭhabbo.",
  "tika-s0101t:501_4": "Akuddho rakkhatīti kuddhassa so kodho itarasmiṃ akujjhante anupādāno ekavārameva uppattiyā anāsevano",
  "tika-s0101t:501_5": "cāvetuṃ na sakkoti udakantaṃ patvā aggi viya nibbāyati,",
  "tika-s0101t:501_6": "tasmā akuddho taṃ cavanato rakkhati,",
  "tika-s0101t:501_7": "ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso",
  "tika-s0101t:501_8": "kodho uppajjamāno hadayavatthuṃ nidahanto accantasukhumālakarajakāyaṃ vināseti,",
  "tika-s0101t:501_9": "tato sakalopi attabhāvo antaradhāyati.",
  "tika-s0101t:501_10": "Tenāha “ubhosu panā”tiādi.",
  "tika-s0101t:501_11": "Tathā cāha bhagavā “aññamaññaṃ paduṭṭhacittā kilantakāyā…pe…",
  "tika-s0101t:501_12": "cavantī”ti.",
  "tika-s0101t:501_13": "Dhammatāti dhammaniyāmo.",
  "tika-s0101t:501_14": "So ca tesaṃ karajakāyassa mandatāya,",
  "tika-s0101t:501_15": "tathāuppajjanakakodhassa ca balavatāya ṭhānaso cavanaṃ,",
  "tika-s0101t:501_16": "tesaṃ rūpārūpadhammānaṃ sabhāvoti adhippāyo.",
  "tika-s0101t:502_0": "49.",
  "tika-s0101t:502_1": "Cakkhādīnaṃ bhedaṃ passatīti virodhipaccayasannipāte vikārāpattidassanato,",
  "tika-s0101t:502_2": "ante ca adassanūpagamanato vināsaṃ passati oḷārikattā rūpadhammabhedassa.",
  "tika-s0101t:502_3": "Paccayaṃ datvāti anantarapaccayādivasena paccayo hutvā.",
  "tika-s0101t:502_4": "“Balavatara”nti cittassa lahutaraṃ bhedaṃ sandhāya vuttaṃ.",
  "tika-s0101t:502_5": "Tathā hi ekasmiṃ rūpe dharanteyeva soḷasa cittāni bhijjanti.",
  "tika-s0101t:502_6": "Bhedaṃ na passatīti khaṇe khaṇe bhijjantampi cittaṃ parassa anantarapaccayabhāveneva bhijjatīti purimacittassa",
  "tika-s0101t:502_7": "abhāvaṃ paṭicchādetvā viya pacchimacittassa uppattito bhāvapakkho balavataro pākaṭo ca hoti,",
  "tika-s0101t:502_8": "na abhāvapakkhoti cittassa vināsaṃ na passati,",
  "tika-s0101t:502_9": "ayañca attho alātacakkadassanena supākaṭo viññāyati.",
  "tika-s0101t:502_10": "Yasmā pana takkīvādī nānattanayassa dūrataratāya ekattanayassapi micchāgahitattā “yadevidaṃ viññāṇaṃ sabbadāpi ekarūpena pavattati,",
  "tika-s0101t:502_11": "ayameva attā nicco”tiādinā abhinivesaṃ janeti,",
  "tika-s0101t:502_12": "tasmā vuttaṃ “so taṃ apassanto”tiādi.",
  "tika-s0101t:503_0": "Antānantavādavaṇṇanā",
  "tika-s0101t:504_0": "53.",
  "tika-s0101t:504_1": "Antānantikāti ettha amati gacchati ettha sabhāvo osānanti anto, mariyādā.",
  "tika-s0101t:504_2": "Tappaṭisedhena ananto,",
  "tika-s0101t:504_3": "anto ca ananto ca antānanto ca nevantānānanto ca antānantā sāmaññaniddesena,",
  "tika-s0101t:504_4": "ekasesena vā “nāmarūpapaccayā saḷāyatana”ntiādīsu viya.",
  "tika-s0101t:504_5": "Kassa pana antānantoti?",
  "tika-s0101t:504_6": "Lokīyati saṃsāranissaraṇatthikehi diṭṭhigatikehi,",
  "tika-s0101t:504_7": "lokīyanti vā ettha tehi puññāpuññaṃ tabbipāko cāti lokoti saṅkhyaṃ gatassa attano.",
  "tika-s0101t:504_8": "Tenāha bhagavā “antānantaṃ lokassa paññapentī”ti.",
  "tika-s0101t:504_9": "Ko pana eso attāti?",
  "tika-s0101t:504_10": "Jhānavisayabhūtakasiṇanimittaṃ.",
  "tika-s0101t:504_11": "Tattha hi ayaṃ diṭṭhigatiko lokasaññī.",
  "tika-s0101t:504_12": "Tathā ca vuttaṃ “taṃ lokoti gahetvā”ti.",
  "tika-s0101t:504_13": "Keci pana “jhānaṃ taṃsampayuttadhammā ca idha ‘attā,",
  "tika-s0101t:504_14": "loko’ti ca gahitā”ti vadanti.",
  "tika-s0101t:504_15": "Antānantasahacaritavādo antānanto,",
  "tika-s0101t:504_16": "yathā “kuntā pacarantī”ti antānantasannissayo vā yathā “mañcā ghosantī”ti.",
  "tika-s0101t:504_17": "So etesaṃ atthīti antānantikā.",
  "tika-s0101t:504_18": "Te pana yasmā yathāvuttanayena antānanto vādo diṭṭhi etesanti “antānantavādā”ti vuccanti.",
  "tika-s0101t:504_19": "Tasmā aṭṭhakathāyaṃ “antānantavādā”ti vatvā “antaṃ vā”tiādinā attho vibhatto.",
  "tika-s0101t:505_0": "Etthāha –",
  "tika-s0101t:505_1": "yuttaṃ tāva purimānaṃ tiṇṇaṃ vādīnaṃ antattañca anantattañca antānantattañca ārabbha pavattavādattā antānantikattaṃ,",
  "tika-s0101t:505_2": "pacchimassa pana tadubhayapaṭisedhanavasena pavattavādattā katha antānantikattanti?",
  "tika-s0101t:505_3": "Tadubhayapaṭisedhanavasena pavattavādattā eva.",
  "tika-s0101t:505_4": "Yasmā antānantapaṭisedhavādopi antānantavisayo eva taṃ ārabbha pavattattā.",
  "tika-s0101t:505_5": "Etadatthaṃyeva hi sandhāya aṭṭhakathāyaṃ “ārabbha pavattavādā”ti vuttaṃ.",
  "tika-s0101t:505_6": "Atha vā yathā tatiyavāde desabhedavasena ekasseva antavantatā anantatā ca sambhavati,",
  "tika-s0101t:505_7": "evaṃ takkīvādepi kālabhedavasena ubhayasambhavato aññamaññapaṭisedhena ubhayaññeva vuccati. Kathaṃ?",
  "tika-s0101t:505_8": "Antavantatāpaṭisedhena hi anantatā vuccati,",
  "tika-s0101t:505_9": "anantatāpaṭisedhena ca antavantatā,",
  "tika-s0101t:505_10": "antānantānañca na tatiyavādabhāvo kālabhedassa adhippetattā.",
  "tika-s0101t:505_11": "Idaṃ vuttaṃ hoti –",
  "tika-s0101t:505_12": "yasmā ayaṃ lokasaññito attā adhigatavisesehi mahesīhi ananto kadāci sakkhidiṭṭhoti anusuyyati,",
  "tika-s0101t:505_13": "tasmā nevantavā.",
  "tika-s0101t:505_14": "Yasmā pana tehiyeva kadāci antavā sakkhidiṭṭhoti anusuyyati,",
  "tika-s0101t:505_15": "tasmā na pana anantoti.",
  "tika-s0101t:505_16": "Yathā ca anussutitakkīvasena,",
  "tika-s0101t:505_17": "evaṃ jātissaratakkī ādīnañca vasena yathāsambhavaṃ yojetabbaṃ.",
  "tika-s0101t:505_18": "Ayañhi takkiko avaḍḍhitabhāvapubbakattā paṭibhāganimittānaṃ vaḍḍhitabhāvassa vaḍḍhitakālavasena appaccakkhakāritāya",
  "tika-s0101t:505_19": "anussavādimatte ṭhatvā “nevantavā”ti paṭikkhipati.",
  "tika-s0101t:505_20": "Avaḍḍhitakālavasena pana “na panānanto”ti,",
  "tika-s0101t:505_21": "na pana antatānantatānaṃ accantamabhāvena yathā taṃ “nevasaññināsaññī”ti.",
  "tika-s0101t:505_22": "Purimavādattayapaṭikkhepo ca attanā yathādhippetappakāravilakkhaṇatāya tesaṃ,",
  "tika-s0101t:505_23": "avassañcetaṃ evaṃ viññātabbaṃ,",
  "tika-s0101t:505_24": "aññathā vikkhepapakkhaṃyeva bhajeyya catutthavādo.",
  "tika-s0101t:505_25": "Na hi antatāanantatātadubhayavinimutto attano pakāro atthi,",
  "tika-s0101t:505_26": "takkīvādī ca yuttimaggako,",
  "tika-s0101t:505_27": "kālabhedavasena ca tadubhayaṃ ekasmimpi na na yujjatīti.",
  "tika-s0101t:506_0": "Keci pana yadi panāyaṃ attā antavā siyā,",
  "tika-s0101t:506_1": "dūradese upapajjanānussaraṇādi kiccanipphatti na siyā.",
  "tika-s0101t:506_2": "Atha ananto,",
  "tika-s0101t:506_3": "idha ṭhitassa devalokanirayādīsu sukhadukkhānubhavanampi siyā.",
  "tika-s0101t:506_4": "Sace pana antavā ca ananto ca,",
  "tika-s0101t:506_5": "tadubhayadosasamāyogo.",
  "tika-s0101t:506_6": "Tasmā “antavā,",
  "tika-s0101t:506_7": "ananto”ti ca abyākaraṇīyo attāti evaṃ takkanavasena catutthavādappavattiṃ vaṇṇenti.",
  "tika-s0101t:506_8": "Evampi yuttaṃ tāva pacchimavādīdvayassa antānantikattaṃ antānantānaṃ vasena ubhayavisayattā tesaṃ vādassa.",
  "tika-s0101t:506_9": "Purimavādīdvayassa pana kathaṃ visuṃ antānantikattanti?",
  "tika-s0101t:506_10": "Upacāravuttiyā.",
  "tika-s0101t:506_11": "Samuditesu hi antānantavādīsu pavattamāno antānantika-",
  "tika-s0101t:506_12": "saddo tattha niruḷhatāya paccekampi antānantikavādīsu pavattati,",
  "tika-s0101t:506_13": "yathā arūpajjhānesu paccekaṃ aṭṭhavimokkhapariyāyo,",
  "tika-s0101t:506_14": "yathā ca loke sattāsayoti.",
  "tika-s0101t:506_15": "Atha vā abhinivesato purimakālappavattivasena ayaṃ tattha vohāro kato.",
  "tika-s0101t:506_16": "Tesañhi diṭṭhigatikānaṃ tathārūpacetosamādhisamadhigamato pubbakālaṃ “antavā nu ayaṃ loko,",
  "tika-s0101t:506_17": "ananto nū”ti ubhayākārāvalambino parivitakkassa vasena niruḷho antānantikabhāvo visesalābhena tattha",
  "tika-s0101t:506_18": "uppannepi ekaṃsaggāhe purimasiddharuḷhiyā voharīyatīti.",
  "tika-s0101t:507_0": "54- 60.",
  "tika-s0101t:507_1": "Vuttanayenāti “takkayatīti takkī”tiādinā saddato,",
  "tika-s0101t:507_2": "“catubbidho takkī”tiādinā atthato ca sassatavāde vuttavidhinā.",
  "tika-s0101t:507_3": "Diṭṭhapubbānusārenāti dassanabhūtena viññāṇena upaladdhapubbassa antavantādino anussaraṇena.",
  "tika-s0101t:507_4": "Evañca katvā anussutitakkīsuddhatakkīnampi idha saṅgaho siddho hoti.",
  "tika-s0101t:507_5": "Atha vā diṭṭhaggahaṇeneva “naccagītavāditavisūkadassanā”tiādīsu viya sutādīnampi gahitatā veditabbā.",
  "tika-s0101t:507_6": "“Antavā”tiādinā icchitassa attano sabbadā bhāvaparāmasanavaseneva imesaṃ vādānaṃ pavattanato sassatadiṭṭhisaṅgaho daṭṭhabbo.",
  "tika-s0101t:507_7": "Tathā hi vakkhati “sesā sassatadiṭṭhiyo”ti.",
  "tika-s0101t:508_0": "Amarāvikkhepavādavaṇṇanā",
  "tika-s0101t:509_0": "61.",
  "tika-s0101t:509_1": "Na maratīti na ucchijjati.",
  "tika-s0101t:509_2": "“Evampi me no”tiādinā vividho nānappakāro khepo parena paravādīnaṃ khipanaṃ vikkhepo.",
  "tika-s0101t:509_3": "Amarāya diṭṭhiyā vācāya ca vikkhipantīti vā amarāvikkhepino.",
  "tika-s0101t:509_4": "Amarāvikkhepino eva amarāvikkhepikā.",
  "tika-s0101t:509_5": "Ito cito ca sandhāvati ekasmiṃ sabhāve anavaṭṭhānato.",
  "tika-s0101t:509_6": "Amarā viya vikkhipantīti vā purimanayeneva saddattho daṭṭhabbo.",
  "tika-s0101t:510_0": "62.",
  "tika-s0101t:510_1": "Vikkhepavādino uttarimanussadhamme,",
  "tika-s0101t:510_2": "akusaladhammepi sabhāvabhedavaseneva ñātuṃ ñāṇabalaṃ natthīti kusalākusalapadānaṃ kusalākusalakammapathavaseneva attho.",
  "tika-s0101t:510_3": "Paṭhamanayavaseneva apariyantavikkhepatāya amarāvikkhepaṃ vibhāvetuṃ “evantipi me noti aniyamitavikkhepo”ti vuttaṃ.",
  "tika-s0101t:510_4": "Tattha aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṃ,",
  "tika-s0101t:510_5": "paravādinā yasmiṃ kismiñci pucchite pakāre tassa paṭikkhepoti attho.",
  "tika-s0101t:510_6": "Dutiyanayavasena amarāsadisāya amarāya vikkhepaṃ dassetuṃ “idaṃ kusalanti vā puṭṭho”tiādimāha.",
  "tika-s0101t:510_7": "Atha vā “evantipi me no”tiādinā aniyamatova sassatekaccasassatucchedatakkīvādānaṃ paṭisedhanena taṃ taṃ",
  "tika-s0101t:510_8": "vādaṃ paṭikkhipateva apariyantavikkhepavādattā amarāvikkhepino.",
  "tika-s0101t:510_9": "Attanā pana anavaṭṭhitavādattā na kismiñci pakkhe avatiṭṭhatīti āha “sayaṃ pana…pe…",
  "tika-s0101t:510_10": "byākarotī”ti.",
  "tika-s0101t:510_11": "Idāni kusalādīnaṃ abyākaraṇena tameva anavaṭṭhānaṃ vibhāveti “idaṃ kusalanti vā puṭṭho”tiādinā.",
  "tika-s0101t:510_12": "Tenevāha “ekasmimpi pakkhe na tiṭṭhatī”ti.",
  "tika-s0101t:511_0": "63.",
  "tika-s0101t:511_1": "Kusalākusalaṃ yathābhūtaṃ appajānantopi yesamahaṃ samayena kusalameva “kusala”nti,",
  "tika-s0101t:511_2": "akusalameva ca “akusala”nti byākareyyaṃ,",
  "tika-s0101t:511_3": "tesu tathā byākaraṇahetu “aho vata re paṇḍito”ti sakkārasammānaṃ karontesu mama chando vā rāgo vā assāti evampettha attho sambhavati.",
  "tika-s0101t:511_4": "Doso vā paṭigho vāti ettha vuttavipariyāyena yojetabbaṃ.",
  "tika-s0101t:511_5": "Aṭṭhakathāyaṃ pana attano paṇḍitabhāvavisayānaṃ rāgādīnaṃ vasena yojanā katā.",
  "tika-s0101t:511_6": "“Chandarāgadvayaṃ upādāna”nti abhidhammanayena vuttaṃ.",
  "tika-s0101t:511_7": "Abhidhamme hi taṇhādiṭṭhiyova “upādāna”nti āgatā,",
  "tika-s0101t:511_8": "suttante pana dosopi “upādāna”nti vutto “kodhupādānavinibandhā vighātaṃ āpajjantī”tiādīsu.",
  "tika-s0101t:511_9": "Tena vuttaṃ “ubhayampi vā daḷhaggahaṇavasena upādāna”nti.",
  "tika-s0101t:511_10": "Daḷhaggahaṇaṃ amuñcanaṃ.",
  "tika-s0101t:511_11": "Paṭighopi hi upanāhādivasena pavatto ārammaṇaṃ na muñcati.",
  "tika-s0101t:511_12": "Vihananaṃ hiṃsanaṃ vibādhanaṃ.",
  "tika-s0101t:511_13": "Rāgopi hi pariḷāhavasena sāraddhavuttitāya nissayaṃ vibādhatīti.",
  "tika-s0101t:511_14": "Vināsetukāmatāya ārammaṇaṃ gaṇhātīti sambandho.",
  "tika-s0101t:512_0": "64.",
  "tika-s0101t:512_1": "Paṇḍiccenāti paññāya.",
  "tika-s0101t:512_2": "Yena hi dhammena yutto “paṇḍito”ti vuccati,",
  "tika-s0101t:512_3": "so dhammo paṇḍiccaṃ,",
  "tika-s0101t:512_4": "tena sutacintāmayaṃ paññaṃ dasseti,",
  "tika-s0101t:512_5": "na pākatikakammanibbattaṃ sābhāvikapaññaṃ. Kata-",
  "tika-s0101t:512_6": "saddassa kiriyāsāmaññavācakattā “katavijjo”tiādīsu viya kata-",
  "tika-s0101t:512_7": "saddo ñāṇānuyuttataṃ vadatīti āha “viññātaparappavādā”ti.",
  "tika-s0101t:512_8": "Sattadhā bhinnassa vālaggassa aṃsukoṭivedhako “vālavedhī”ti adhippeto.",
  "tika-s0101t:513_0": "65- 6.",
  "tika-s0101t:513_1": "Ettha ca kiñcāpi purimānampi tiṇṇaṃ kusalādidhammasabhāvānavabodhato attheva mandabhāvo,",
  "tika-s0101t:513_2": "tesaṃ pana attano kusalādidhammānavabodhassa avabodhaviseso atthi,",
  "tika-s0101t:513_3": "tadabhāvā pacchimoyeva mandamomūhabhāvena vutto.",
  "tika-s0101t:513_4": "Nanu ca pacchimassāpi “atthi paroloko’ti iti ce me assa,",
  "tika-s0101t:513_5": "‘atthi paroloko’ti iti te naṃ byākareyyaṃ,",
  "tika-s0101t:513_6": "evantipi me no”tiādi vacanato attano dhammānavabodhassa avabodho atthiyevāti?",
  "tika-s0101t:513_7": "Kiñcāpi atthi,",
  "tika-s0101t:513_8": "na tassa purimānaṃ viya apariññātadhammabyākaraṇanibandhanamusāvādādibhayaparijigucchanakāro atthi,",
  "tika-s0101t:513_9": "atha kho mahāmūḷhoyeva.",
  "tika-s0101t:513_10": "Atha vā “evantipi me no”tiādinā pucchāya vikkhepakaraṇatthaṃ “atthi paroloko’ti iti ce maṃ pucchasī”ti pucchāṭhapanameva tena dassīyati,",
  "tika-s0101t:513_11": "na attano dhammānavabodhoti ayameva visesena “mando ceva momūho cā”ti vutto.",
  "tika-s0101t:513_12": "Teneva hi tathāvādinaṃ sañjayaṃ belaṭṭhaputtaṃ ārabbha “ayaṃ vā imesaṃ samaṇabrāhmaṇānaṃ sabbamando sabbamūḷho”ti vuttaṃ.",
  "tika-s0101t:513_13": "Tattha “atthi paroloko”ti sassatadassanavasena sammādiṭṭhivasena vā pucchā.",
  "tika-s0101t:513_14": "“Natthi paroloko”ti natthikadassanavasena sammādassanavasena vā pucchā.",
  "tika-s0101t:513_15": "“Atthi ca natthi ca paroloko”ti ucchedadassanavasena sammādiṭṭhivasena eva vā pucchā.",
  "tika-s0101t:513_16": "“Neva atthi na natthi paroloko”ti vuttappakārattayapaṭikkhepe sati pakārantarassa asambhavato atthitānatthitāhi",
  "tika-s0101t:513_17": "navattabbākāro parolokoti vikkhepaññeva purekkhārena sammādiṭṭhivasena vā pucchā.",
  "tika-s0101t:513_18": "Sesacatukkattayepi vuttanayānusārena attho veditabbo.",
  "tika-s0101t:513_19": "Puññasaṅkhārattiko viya hi kāyasaṅkhārattikena purimacatukkasaṅgahito eva attho.",
  "tika-s0101t:513_20": "Sesacatukkattayena attaparāmāsapuññādi phalatācodanānayena saṅgahitoti.",
  "tika-s0101t:514_0": "Amarāvikkhepiko sassatādīnaṃ attano aruccanatāya sabbattha “evantipi me no”tiādinā vikkhepaññeva karoti.",
  "tika-s0101t:514_1": "Tattha “evantipi me no”tiādi tattha tattha pucchitākārapaṭisedhanavasena vikkhipanākāradassanaṃ.",
  "tika-s0101t:514_2": "Nanu ca vikkhepavādino vikkhepapakkhassa anujānanaṃ vikkhepapakkhe avaṭṭhānaṃ yuttarūpanti? Na,",
  "tika-s0101t:514_3": "tatthāpi tassa sammūḷhattā,",
  "tika-s0101t:514_4": "paṭikkhepavaseneva ca vikkhepavādassa pavattanato.",
  "tika-s0101t:514_5": "Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho paralokattikādīnaṃ paṭisedhanamukhena vikkhepaṃ byākāsi.",
  "tika-s0101t:515_0": "Etthāha –",
  "tika-s0101t:515_1": "nanu cāyaṃ sabbopi amarāvikkhepiko kusalādayo dhamme,",
  "tika-s0101t:515_2": "paralokattikādīni ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati,",
  "tika-s0101t:515_3": "tassa kathaṃ diṭṭhigatikabhāvo.",
  "tika-s0101t:515_4": "Na hi avattukāmassa viya pucchitamatthamajānantassa vikkhepakaraṇamattena diṭṭhigatikatā yuttāti? Vuccate –",
  "tika-s0101t:515_5": "na heva kho pucchāya vikkhepakaraṇamattena tassa diṭṭhigatikatā,",
  "tika-s0101t:515_6": "atha kho micchābhinivesavasena.",
  "tika-s0101t:515_7": "Sassatābhinivesena micchābhiniviṭṭhoyeva hi puggalo mandabuddhitāya kusalādidhamme paralokattikādīni",
  "tika-s0101t:515_8": "ca yāthāvato appaṭipajjamāno attanā aviññātassa atthassa paraṃ viññāpetuṃ asakkuṇeyyatāya musāvādādibhayena",
  "tika-s0101t:515_9": "ca vikkhepaṃ āpajjatīti.",
  "tika-s0101t:515_10": "Tathā hi vakkhati “yāsaṃ satteva ucchedadiṭṭhiyo,",
  "tika-s0101t:515_11": "sesā sassatadiṭṭhiyo”ti atha vā puññapāpānaṃ tabbipākānañca anavabodhena asaddahanena ca tabbisayāya",
  "tika-s0101t:515_12": "pucchāya vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyevesā",
  "tika-s0101t:515_13": "ekā diṭṭhi sattabhaṅgadiṭṭhi viyāti daṭṭhabbaṃ.",
  "tika-s0101t:515_14": "Tathā ca vuttaṃ “pariyantarahitā diṭṭhigatikassa diṭṭhi ceva vācā cā”ti.",
  "tika-s0101t:515_15": "Kathaṃ panassā sassatadiṭṭhisaṅgaho?",
  "tika-s0101t:515_16": "Ucchedavasena anabhinivesato.",
  "tika-s0101t:515_17": "Natthi koci dhammānaṃ yathābhūtavedī vivādabahulattā lokassa,",
  "tika-s0101t:515_18": "“evameva”nti pana saddantarena “dhammanijjhānanā anādikālikā loke”ti gāhavasena sassatalesopettha labbhatiyeva.",
  "tika-s0101t:516_0": "Adhiccasamuppannavādavaṇṇanā",
  "tika-s0101t:517_0": "67.",
  "tika-s0101t:517_1": "Adhicca yadicchakaṃ yaṃ kiñci kāraṇaṃ,",
  "tika-s0101t:517_2": "kassaci vuddhipubbaṃ vā vinā samuppannoti attalokasaññitānaṃ khandhānaṃ adhiccuppattiākārārammaṇaṃ dassanaṃ tadākārasannissayena pavattito,",
  "tika-s0101t:517_3": "tadākārasahacaritatāya ca “adhiccasamuppanna”nti vuccati yathā “mañcā ghosanti,",
  "tika-s0101t:517_4": "kuntā pacarantī”ti ca imamatthaṃ dassento āha “adhiccasamuppanno attā ca loko cāti dassanaṃ adhiccasamuppanna”nti.",
  "tika-s0101t:518_0": "68- 73.",
  "tika-s0101t:518_1": "Desanāsīsanti desanāya jeṭṭhakabhāvena gahaṇaṃ,",
  "tika-s0101t:518_2": "tena saññaṃyeva dhuraṃ katvā bhagavatā ayaṃ desanā katā,",
  "tika-s0101t:518_3": "na pana tattha aññesaṃ arūpadhammānaṃ atthibhāvatoti dasseti.",
  "tika-s0101t:518_4": "Tenevāha “acittuppādā”tiādi.",
  "tika-s0101t:518_5": "Bhagavā hi yathā lokuttaradhammaṃ desento samādhiṃ paññaṃ vā dhuraṃ karoti,",
  "tika-s0101t:518_6": "evaṃ lokiyadhammaṃ desento cittaṃ saññaṃ vā dhuraṃ karoti.",
  "tika-s0101t:518_7": "Tattha “yasmiṃ samaye lokuttaraṃ jhānaṃ bhāveti pañcaṅgiko sammāsamādhi [dī. ni.",
  "tika-s0101t:518_8": "3.355 (kha)] pañcañāṇiko sammāsamādhi, [dī. ni.",
  "tika-s0101t:518_9": "3.355 (ja); vibha.",
  "tika-s0101t:518_10": "2.804] paññāya cassa disvā āsavā parikkhīṇā hontī”ti tathā “yasmiṃ samaye kāmāvacaraṃ kusalaṃ cittaṃ uppannaṃ hoti,",
  "tika-s0101t:518_11": "kiṃcitto tvaṃ bhikkhu manopubbaṅgamā dhammā,",
  "tika-s0101t:518_12": "santi bhikkhave sattā nānattakāyā nānattasaññino,",
  "tika-s0101t:518_13": "na nevasaññānāsaññāyatana”ntiādīni suttāni etassa atthassa sādhakāni daṭṭhabbāni.",
  "tika-s0101t:518_14": "Titthāyataneti aññatitthiyasamaye.",
  "tika-s0101t:518_15": "Titthiyā hi upapattivisese vimuttisaññino,",
  "tika-s0101t:518_16": "saññāvirāgāvirāgesu ādīnavānisaṃsadassino vā hutvā asaññasamāpattiṃ nibbattetvā akkhaṇabhūmiyaṃ uppajjanti,",
  "tika-s0101t:518_17": "na sāsanikā.",
  "tika-s0101t:518_18": "Vāyokasiṇe parikammaṃ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī",
  "tika-s0101t:518_19": "hutvā tato vuṭṭhāya catutthajjhānādhigamāya parikammaṃ katvā.",
  "tika-s0101t:518_20": "Tenevāha “catutthajjhānaṃ nibbattetvā”ti.",
  "tika-s0101t:519_0": "Kasmā panettha vāyokasiṇeyeva parikammaṃ vuttanti? Vuccate –",
  "tika-s0101t:519_1": "yatheva hi rūpapaṭibhāgabhūtesu kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0101t:519_2": "evaṃ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto",
  "tika-s0101t:519_3": "rūpasamāpattiviseso adhigamīyatīti ettha “saññā rogo saññā gaṇḍo”tiādinā “dhi cittaṃ,",
  "tika-s0101t:519_4": "dhibbate taṃ citta”ntiādinā ca nayena arūpappavattiyā ādīnavadassanena,",
  "tika-s0101t:519_5": "tadabhāve ca santapaṇītabhāvasanniṭṭhānena rūpasamāpattiyā abhisaṅkharaṇaṃ,",
  "tika-s0101t:519_6": "rūpavirāgabhāvanā pana saddhiṃ upacārena arūpasamāpattiyo,",
  "tika-s0101t:519_7": "tatthāpi visesena paṭhamāruppajjhānaṃ.",
  "tika-s0101t:519_8": "Yadi evaṃ “paricchinnākāsakasiṇepī”ti vattabbaṃ.",
  "tika-s0101t:519_9": "Tassāpi hi arūpapaṭibhāgatā labbhatīti?",
  "tika-s0101t:519_10": "Icchitamevetaṃ kesañci avacanaṃ panettha pubbācariyehi aggahitabhāvena.",
  "tika-s0101t:519_11": "Yathā hi rūpavirāgabhāvanā virajjanīyadhammabhāvamattena parinipphannā,",
  "tika-s0101t:519_12": "virajjanīyadhammapaṭibhāgabhūte ca visayavisese pātubhavati,",
  "tika-s0101t:519_13": "evaṃ arūpavirāgabhāvanāpīti vuccamāne na koci virodho,",
  "tika-s0101t:519_14": "titthiyeheva pana tassā samāpattiyā paṭipajjitabbatāya,",
  "tika-s0101t:519_15": "tesañca visayapathesupanibandhanasseva tassa jhānassa paṭipattito diṭṭhivantehi pubbācariyehi catuttheyeva",
  "tika-s0101t:519_16": "bhūtakasiṇe arūpavirāgabhāvanāparikammaṃ vuttanti daṭṭhabbaṃ.",
  "tika-s0101t:519_17": "Kiñca vaṇṇakasiṇesu viya purimabhūtakasiṇattayepi vaṇṇapaṭicchāyāva paṇṇatti ārammaṇaṃ jhānassa lokavohārānurodheneva pavattito.",
  "tika-s0101t:519_18": "Evañca katvā visuddhimagge pathavīkasiṇassa ādāsacandamaṇḍalūpamāvacanañca samatthitaṃ hoti,",
  "tika-s0101t:519_19": "catutthaṃ pana bhūtakasiṇaṃ bhūtappaṭicchāyameva jhānassa gocarabhāvaṃ gacchatīti tasseva arūpapaṭibhāgatā",
  "tika-s0101t:519_20": "yuttāti vāyokasiṇeyeva parikammaṃ vuttanti veditabbaṃ.",
  "tika-s0101t:520_0": "Idhevāti pañcavokārabhaveyeva.",
  "tika-s0101t:520_1": "Tatthāti asaññabhave.",
  "tika-s0101t:520_2": "Yadi rūpakkhandhamattameva asaññabhave pātubhavati,",
  "tika-s0101t:520_3": "kathamarūpasannissayena vinā tattha rūpaṃ pavattati,",
  "tika-s0101t:520_4": "kathaṃ pana rūpasannissayena vinā arūpadhātuyaṃ arūpaṃ pavattati,",
  "tika-s0101t:520_5": "idampi tena samānajātiyameva. Kasmā?",
  "tika-s0101t:520_6": "Idheva adassanato.",
  "tika-s0101t:520_7": "Yadi evaṃ kabaḷīkārāhārena vinā rūpadhātuyaṃ rūpena na pavattitabbaṃ,",
  "tika-s0101t:520_8": "kiṃ kāraṇaṃ?",
  "tika-s0101t:520_9": "Idheva adassanato.",
  "tika-s0101t:520_10": "Api ca yathā yassa cittasantānassa nibbattikāraṇaṃ rūpe avigatataṇhaṃ,",
  "tika-s0101t:520_11": "tassa saha rūpena sambhavato rūpaṃ nissāya pavatti,",
  "tika-s0101t:520_12": "yassa pana nibbattikāraṇaṃ rūpe vigatataṇhaṃ,",
  "tika-s0101t:520_13": "tassa vinā rūpena rūpanirapekkhatāya kāraṇassa,",
  "tika-s0101t:520_14": "evaṃ yassa rūpappabandhassa nibbattikāraṇaṃ vigatataṇhaṃ arūpe,",
  "tika-s0101t:520_15": "tassa vinā arūpena pavatti hotīti asaññabhave rūpakkhandhamattameva nibbattati.",
  "tika-s0101t:520_16": "Kathaṃ pana tattha kevalo rūpappabandho paccuppannapaccayarahito cirakālaṃ pavattatīti paccetabbaṃ,",
  "tika-s0101t:520_17": "kittakaṃ vā kālaṃ pavattatīti codanaṃ manasi katvā āha “yathā nāma jiyāvegukkhitto saro”tiādi,",
  "tika-s0101t:520_18": "tena na kevalamāgamoyeva ayamettha yuttīti dasseti.",
  "tika-s0101t:520_19": "Tattakameva kālanti ukkaṃsato pañca mahākappasatānipi tiṭṭhanti asaññasattā.",
  "tika-s0101t:520_20": "Jhānavegeti asaññasamāpattiparikkhate kammavege.",
  "tika-s0101t:520_21": "Antaradhāyatīti paccayanirodhena nirujjhati nappavattati.",
  "tika-s0101t:521_0": "Idhāti kāmabhave.",
  "tika-s0101t:521_1": "Kathaṃ pana anekakappasatasamatikkamena ciraniruddhato viññāṇato idha viññāṇaṃ samuppajjati.",
  "tika-s0101t:521_2": "Na hi niruddhe cakkhumhi cakkhuviññāṇamuppajjamānaṃ diṭṭhanti?",
  "tika-s0101t:521_3": "Nayidamekantato daṭṭhabbaṃ.",
  "tika-s0101t:521_4": "Ciraniruddhampi hi cittaṃ samānajātikassa antarānuppajjanato anantarapaccayamattaṃ hotiyeva, na bījaṃ,",
  "tika-s0101t:521_5": "bījaṃ pana kammaṃ.",
  "tika-s0101t:521_6": "Tasmā kammato bījabhūtato ārammaṇādīhi paccayehi asaññabhavato cutānaṃ kāmadhātuyā upapattiviññāṇaṃ hotiyeva.",
  "tika-s0101t:521_7": "Tenāha “idha paṭisandhisaññā uppajjatī”ti.",
  "tika-s0101t:521_8": "Ettha ca yathā nāma utuniyāmena pupphaggahaṇe niyatakālānaṃ rukkhānaṃ vekhe dinne vekhabalena na yathā niyāmatā hoti pupphaggahaṇassa,",
  "tika-s0101t:521_9": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāvekhe dinne tassa",
  "tika-s0101t:521_10": "samāpattivekhabalassa anurūpato arūpabhave asaññābhave ca yathākkamaṃ rūparahitā arūparahitā ca khandhānaṃ",
  "tika-s0101t:521_11": "pavatti hotīti veditabbaṃ.",
  "tika-s0101t:521_12": "Nanu ettha jātisatasahassadasasaṃvaṭṭādīnaṃ matthake,",
  "tika-s0101t:521_13": "abbhantarato vā pavattāya asaññūpavattiyā vasena lābhīadhiccasamuppannikavādo lābhīsassatavādo viya anekabhedo sambhavatīti?",
  "tika-s0101t:521_14": "Saccaṃ sambhavati,",
  "tika-s0101t:521_15": "anantarattā pana āpannāya asaññūpapattiyā vasena lābhīadhiccasamuppannikavādo nayadassanavasena ekova dassitoti daṭṭhabbaṃ.",
  "tika-s0101t:521_16": "Atha vā sassatadiṭṭhisaṅgahato adhiccasamuppannikavādassa sassatavāde āgato sabbo desanānayo yathāsambhavaṃ",
  "tika-s0101t:521_17": "adhiccasamuppannikavādepi gahetabboti imassa visesassa dassanatthaṃ bhagavatā lābhīadhiccasamuppannikavādo",
  "tika-s0101t:521_18": "avibhajitvā desito.",
  "tika-s0101t:521_19": "Avassañca sassatadiṭṭhisaṅgaho adhiccasamuppannikavādassa icchitabbo saṃkilesapakkhe sattānaṃ ajjhāsayassa duvidhattā.",
  "tika-s0101t:521_20": "Tathā hi vuttaṃ aṭṭhakathāyaṃ “sassatucchedadiṭṭhi cā”ti.",
  "tika-s0101t:521_21": "Tathā ca vakkhati “yāsaṃ satteva ucchedadiṭṭhiyo,",
  "tika-s0101t:521_22": "sesā sassatadiṭṭhiyo”ti.",
  "tika-s0101t:522_0": "Nanu ca adhiccasamuppannikavādassa sassatadiṭṭhisaṅgaho na yutto.",
  "tika-s0101t:522_1": "“Ahañhi pubbe nāhosi”ntiādivasena pavattanato,",
  "tika-s0101t:522_2": "apubbasattapātubhāvaggāhattā,",
  "tika-s0101t:522_3": "attano lokassa ca sadābhāvagāhinī ca sassatadiṭṭhi “atthitveva sassatisama”nti pavattanato?",
  "tika-s0101t:522_4": "No na yutto anāgate koṭiadassanato.",
  "tika-s0101t:522_5": "Yadipi hi ayaṃ vādo “somhi etarahi ahutvā santatāya pariṇato”ti attano lokassa ca atītakoṭiparāmasanavasena pavatto,",
  "tika-s0101t:522_6": "tathāpi vattamānakālato paṭṭhāya na tesaṃ katthaci anāgate pariyantaṃ passati,",
  "tika-s0101t:522_7": "visesena ca paccuppannānāgatakālesu pariyantādassanapabhāvito sassatavādo.",
  "tika-s0101t:522_8": "Yathāha “sassatisamaṃ tatheva ṭhassatī”ti.",
  "tika-s0101t:522_9": "Yadi evaṃ imassa vādassa,",
  "tika-s0101t:522_10": "sassatavādādīnañca pubbantakappikesu saṅgaho na yutto anāgatakālaparāmasanavasena pavattattāti? Na,",
  "tika-s0101t:522_11": "samudāgamassa atītakoṭṭhāsikattā.",
  "tika-s0101t:522_12": "Tathā hi nesaṃ samuppatti atītaṃsapubbenivāsañāṇehi,",
  "tika-s0101t:522_13": "tappaṭirūpakānussavādippabhāvitatakkanehi ca saṅgahitāti,",
  "tika-s0101t:522_14": "tathā ceva saṃvaṇṇitaṃ.",
  "tika-s0101t:522_15": "Atha vā sabbattha appaṭihatañāṇena vādivarena dhammassāminā niravasesato agatiñca gatiñca yathābhūtaṃ",
  "tika-s0101t:522_16": "sayaṃ abhiññā sacchikatvā paveditā etā diṭṭhiyo,",
  "tika-s0101t:522_17": "tasmā yāvatikā diṭṭhiyo bhagavatā desitā,",
  "tika-s0101t:522_18": "yathā ca desitā,",
  "tika-s0101t:522_19": "tathā tathāva sanniṭṭhānato sampaṭicchitabbā,",
  "tika-s0101t:522_20": "na ettha yuttivicāraṇā kātabbā buddhavisayattā.",
  "tika-s0101t:522_21": "Acinteyyo hi buddhavisayoti.",
  "tika-s0101t:523_0": "Dutiyabhāṇavāravaṇṇanā niṭṭhitā.",
  "tika-s0101t:524_0": "Aparantakappikavādavaṇṇanā",
  "tika-s0101t:525_0": "74.",
  "tika-s0101t:525_1": "“Aparante ñāṇaṃ,",
  "tika-s0101t:525_2": "aparantānudiṭṭhino”tiādīsu viya apara-",
  "tika-s0101t:525_3": "saddo idha anāgatakālavācakoti āha “anāgatakoṭṭhāsasaṅkhāta”nti.",
  "tika-s0101t:525_4": "Aparantaṃ kappetvātiādīsu “pubbantaṃ kappetvā”tiādīsu vuttanayena attho veditabbo.",
  "tika-s0101t:525_5": "Visesamattameva vakkhāma.",
  "tika-s0101t:526_0": "Saññīvādavaṇṇanā",
  "tika-s0101t:527_0": "75.",
  "tika-s0101t:527_1": "Uddhamāghātanāti pavatto vādo uddhamāghātano,",
  "tika-s0101t:527_2": "so etesaṃ atthīti uddhamāghātanikā.",
  "tika-s0101t:527_3": "Yasmā pana te diṭṭhigatikā “uddhaṃ maraṇā attā nibbikāro”ti vadanti,",
  "tika-s0101t:527_4": "tasmā “uddhamāghātanā attānaṃ vadantīti uddhamāghātanikā”ti vuttaṃ.",
  "tika-s0101t:527_5": "Saññīvādo etesaṃ atthīti saññīvādā “buddhaṃ assa atthīti buddho”ti yathā.",
  "tika-s0101t:527_6": "Atha vā saññīti pavatto vādo saññī sahacaraṇanayena,",
  "tika-s0101t:527_7": "saññī vādo etesanti saññīvādā.",
  "tika-s0101t:528_0": "76- 77.",
  "tika-s0101t:528_1": "Rūpī attāti ettha nanu rūpavinimuttena attanā bhavitabbaṃ saññāya viya rūpassapi attaniyattā.",
  "tika-s0101t:528_2": "Na hi “saññī attā”ti ettha saññā attā.",
  "tika-s0101t:528_3": "Teneva hi “tattha pavattasaññañcassa saññāti gahetvā”ti vuttaṃ.",
  "tika-s0101t:528_4": "Evaṃ sati kasmā kasiṇarūpaṃ “attā”ti gahetvā vuttanti?",
  "tika-s0101t:528_5": "Na kho panetaṃ evaṃ daṭṭhabbaṃ “rūpaṃ assa atthīti rūpī”ti,",
  "tika-s0101t:528_6": "atha kho “ruppanasīlo rūpī”ti.",
  "tika-s0101t:528_7": "Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti,",
  "tika-s0101t:528_8": "sā ca “natthī”ti na sakkā vattuṃ parittavipulatādivisesasabbhāvato.",
  "tika-s0101t:528_9": "Yadi evaṃ imassa vādassa sassatadiṭṭhisaṅgaho na yujjatīti?",
  "tika-s0101t:528_10": "No na yujjati kāyabhedato uddhaṃ attano nibbikāratāya tena adhippetattā.",
  "tika-s0101t:528_11": "Tathā hi vuttaṃ “arogo paraṃ maraṇā”ti.",
  "tika-s0101t:528_12": "Atha vā “rūpaṃ assa atthīti rūpī”ti vuccamānepi na doso.",
  "tika-s0101t:528_13": "Kappanāsiddhenapi hi bhedena abhedassāpi niddesadassanato,",
  "tika-s0101t:528_14": "yathā “silāputtakassa sarīra”nti.",
  "tika-s0101t:528_15": "Ruppanaṃ vā rūpasabhāvo rūpaṃ,",
  "tika-s0101t:528_16": "taṃ etassa atthīti rūpī,",
  "tika-s0101t:528_17": "attā “rūpino dhammā”tiādīsu viya.",
  "tika-s0101t:528_18": "Evañca katvā rūpasabhāvattā attano “rūpī attā”ti vacanaṃ ñāyāgatamevāti “kasiṇarūpaṃ ‘attā’ti gahetvā”ti vuttaṃ.",
  "tika-s0101t:528_19": "Niyatavāditāya kammaphalapaṭikkhepato natthi ājīvakesu jhānasamāpattilābhoti āha “ājīvakādayo viya takkamatteneva vā rūpī attā”ti.",
  "tika-s0101t:528_20": "Tathā hi kaṇhābhijātiādīsu chaḷābhijātīsu aññataraṃ attānaṃ ekacce ājīvakā paṭijānanti.",
  "tika-s0101t:528_21": "Natthi etassa rogo bhaṅgoti arogoti aroga-",
  "tika-s0101t:528_22": "saddassa niccapariyāyatā veditabbā,",
  "tika-s0101t:528_23": "rogarahitatāsīsena vā nibbikāratāya niccataṃ paṭijānāti diṭṭhigatikoti āha “arogoti nicco”ti.",
  "tika-s0101t:529_0": "Kasiṇugghāṭimākāsapaṭhamāruppaviññāṇanatthibhāvaākiñcaññāyatanāni arūpasamāpattinimittaṃ nimbapaṇṇe tittakaraso",
  "tika-s0101t:529_1": "viya sarīraparimāṇo arūpī attā tattha tiṭṭhatīti nigaṇṭhāti āha “nigaṇṭhādayo viyā”ti.",
  "tika-s0101t:529_2": "Missakagāhavasenāti rūpārūpasamāpattīnaṃ nimittāni ekajjhaṃ katvā “eko attā”ti,",
  "tika-s0101t:529_3": "tattha pavattasaññañcassa “saññā”ti gahaṇavasena.",
  "tika-s0101t:529_4": "Ayañhi diṭṭhigatiko rūpārūpasamāpattilābhitāya tannimittaṃ rūpabhāvena arūpabhāvena ca attā upatiṭṭhati,",
  "tika-s0101t:529_5": "tasmā “rūpī ca arūpī cā”ti abhinivesaṃ janesi ajjhattavādino viya,",
  "tika-s0101t:529_6": "takkamatteneva vā rūpārūpadhammānaṃ missakaggahaṇavasena “rūpī arūpī ca attā hotī”ti.",
  "tika-s0101t:530_0": "Takkagāhenevāti saṅkhārāvasesasukhumabhāvappattadhammā viya accantasukhumabhāvappattiyā sakiccasādhanāsamatthatāya",
  "tika-s0101t:530_1": "thambhakuṭṭahatthapādādisaṅghāto viya neva rūpī,",
  "tika-s0101t:530_2": "rūpasabhāvānativattanato na arūpīti evaṃ pavattatakkagāhena.",
  "tika-s0101t:530_3": "Atha vā antānantikacatukkavāde viya aññamaññapaṭikkhepavasena attho veditabbo.",
  "tika-s0101t:530_4": "Kevalaṃ pana tattha desakālabhedavasena tatiyacatutthavādā dassitā,",
  "tika-s0101t:530_5": "idha kālavatthubhedavasenāti ayameva visesoti.",
  "tika-s0101t:530_6": "Kālabhedavasena cettha tatiyavādassa pavatti rūpārūpanimittānaṃ saha anupaṭṭhānato.",
  "tika-s0101t:530_7": "Catutthavādassa pana vatthubhedavasena pavatti rūpārūpadhammānaṃ samūhato “eko attā”ti takkanavasenāti tattha vuttanayānusārena veditabbaṃ.",
  "tika-s0101t:531_0": "Dutiyacatukke yaṃ vattabbaṃ,",
  "tika-s0101t:531_1": "taṃ “amati gacchati ettha bhāvo osāna”ntiādinā antānantikavāde vuttanayena veditabbaṃ.",
  "tika-s0101t:532_0": "Yadipi aṭṭhasamāpattilābhino diṭṭhigatikassa vasena samāpattibhedena saññābhedasambhavato “nānattasaññī",
  "tika-s0101t:532_1": "attā”ti ayampi vādo samāpannakavasena labbhati.",
  "tika-s0101t:532_2": "Tathāpi samāpattiyaṃ ekarūpeneva saññāya upaṭṭhānato samāpannakavasena “ekattasaññī”ti āha.",
  "tika-s0101t:532_3": "Tenevettha samāpannakaggahaṇaṃ kataṃ.",
  "tika-s0101t:532_4": "Ekasamāpattilābhino eva vā vasena attho veditabbo.",
  "tika-s0101t:532_5": "Samāpattibhedena saññābhedasambhavepi bahiddhā puthuttārammaṇe saññānānattena oḷārikena nānattasaññitaṃ",
  "tika-s0101t:532_6": "dassetuṃ “asamāpannakavasena nānattasaññī”ti vuttaṃ.",
  "tika-s0101t:532_7": "“Parittakasiṇavasena parittasaññī”ti iminā satipi saññāvinimutte dhamme “saññāyeva attā”ti vadatīti dassitaṃ hoti.",
  "tika-s0101t:532_8": "Kasiṇaggahaṇañcettha saññāya visayadassanaṃ,",
  "tika-s0101t:532_9": "evaṃ vipulakasiṇavasenāti etthāpi attho veditabbo.",
  "tika-s0101t:532_10": "Evañca katvā antānantikavāde,",
  "tika-s0101t:532_11": "idha ca antānantikacatukke paṭhamadutiyavādehi imesaṃ dvinnaṃ vādānaṃ viseso siddho hoti,",
  "tika-s0101t:532_12": "aññathā vuttappakāresu vādesu pubbantāparantakappanabhedena satipi kehici visese kehici natthi yevāti.",
  "tika-s0101t:532_13": "Atha vā “aṅguṭṭhappamāṇo attā,",
  "tika-s0101t:532_14": "yavappamāṇo,",
  "tika-s0101t:532_15": "aṇumatto vā attā”ti ādidassanavasena paritto saññī cāti parittasaññī,",
  "tika-s0101t:532_16": "kapilakaṇādādayo viya attano sabbagatabhāvapaṭijānanavasena appamāṇo saññī cāti appamāṇasaññīti evampettha attho daṭṭhabbo.",
  "tika-s0101t:533_0": "Dibbacakkhuparibhaṇḍatāya yathākammūpagañāṇassa dibbacakkhupabhāvajanitena yathākammūpagañāṇena dissamānāpi",
  "tika-s0101t:533_1": "sattānaṃ sukhādisamaṅgitā dibbacakkhunāva diṭṭhā hotīti āha “dibbena cakkhunā”tiādi.",
  "tika-s0101t:533_2": "Nanu ca “ekantasukhī attā”tiādivādānaṃ aparantadiṭṭhibhāvato “nibbattamānaṃ disvā”ti vacanaṃ anupannanti?",
  "tika-s0101t:533_3": "Nānupapannaṃ,",
  "tika-s0101t:533_4": "anāgatassa ekantasukhibhāvādikassa pakappanaṃ paccuppannāya nibbattiyā dassanena adhippetanti.",
  "tika-s0101t:533_5": "Tenevāha “nibbattamānaṃ disvā ‘ekantasukhī’ti gaṇhātī”ti.",
  "tika-s0101t:533_6": "Ettha ca tassaṃ tassaṃ bhūmiyaṃ bahulaṃ sukhādisahitadhammappavattidassanena tesaṃ “ekantasukhī”ti gāho daṭṭhabbo.",
  "tika-s0101t:533_7": "Atha vā hatthidassakaandhā viya diṭṭhigatikā yaṃ yadeva passanti,",
  "tika-s0101t:533_8": "taṃ tadeva abhinivissa voharantīti na ettha yutti maggitabbā.",
  "tika-s0101t:534_0": "Asaññī nevasaññīnāsaññīvādavaṇṇanā",
  "tika-s0101t:535_0": "78- 83.",
  "tika-s0101t:535_1": "Asaññīvāde asaññabhave nibbattasattavasena paṭhamavādo,",
  "tika-s0101t:535_2": "“saññaṃ attato samanupassatī”ti ettha vuttanayena saññaṃyeva “attā”ti gahetvā tassa kiñcanabhāvena ṭhitāya",
  "tika-s0101t:535_3": "aññāya saññāya abhāvato “asaññī”ti pavatto dutiyavādo,",
  "tika-s0101t:535_4": "tathā saññāya saha rūpadhamme,",
  "tika-s0101t:535_5": "sabbe eva vā rūpārūpadhamme “attā”ti gahetvā pavatto tatiyavādo,",
  "tika-s0101t:535_6": "takkagāhavaseneva catutthavādo pavatto.",
  "tika-s0101t:535_7": "Tassa pubbe vuttanayeneva attho veditabbo.",
  "tika-s0101t:535_8": "Dutiyacatukkepi kasiṇarūpassa asañjānanasabhāvatāya asaññīti katvā antānantikavāde vuttanayeneva cattāropi veditabbā.",
  "tika-s0101t:535_9": "Tathā nevasaññīnāsaññīvādepi nevasaññīnāsaññībhave nibbattasattasseva cutipaṭisandhīsu,",
  "tika-s0101t:535_10": "sabbattha vā paṭusaññākiccaṃ kātuṃ asamatthāya sukhumāya saññāya atthibhāvapaṭijānanavasena paṭhamavādo,",
  "tika-s0101t:535_11": "asaññīvāde vuttanayena sukhumāya saññāya vasena,",
  "tika-s0101t:535_12": "sañjānanasabhāvatāpaṭijānena ca dutiyavādādayo pavattāti evaṃ ekena pakārena satipi kāraṇapariyesanassa",
  "tika-s0101t:535_13": "sambhave diṭṭhigatikavādānaṃ anādaraṇīyabhāvadassanatthaṃ “tattha na ekantena kāraṇaṃ pariyesitabba”nti",
  "tika-s0101t:535_14": "vuttanti daṭṭhabbaṃ.",
  "tika-s0101t:535_15": "Etesañca saññīasaññīnevasaññīnāsaññīvādānaṃ “arogo paraṃ maraṇā”ti vacanato sassatadiṭṭhisaṅgaho pākaṭoyeva.",
  "tika-s0101t:536_0": "Ucchedavādavaṇṇanā",
  "tika-s0101t:537_0": "84.",
  "tika-s0101t:537_1": "Asato vināsāsambhavato atthibhāvanibandhano ucchedoti vuttaṃ “sato”ti.",
  "tika-s0101t:537_2": "Yathā hetuphalabhāvena pavattamānānaṃ sabhāvadhammānaṃ satipi ekasantānapariyāpannānaṃ bhinnasantatipatitehi",
  "tika-s0101t:537_3": "visese hetuphalānaṃ paramatthato bhinnasabhāvattā bhinnasantānapatitānaṃ viya accantabhedasanniṭṭhānena",
  "tika-s0101t:537_4": "nānattanayassa micchāgahaṇaṃ ucchedābhinivesassa kāraṇaṃ,",
  "tika-s0101t:537_5": "evaṃ hetuphalabhūtānaṃ dhammānaṃ vijjamānepi sabhāvabhede ekasantatipariyāpannatāya ekattanayena accantamabhedaggahaṇampi",
  "tika-s0101t:537_6": "kāraṇaṃ evāti dassetuṃ “sattassā”ti vuttaṃ pāḷiyaṃ.",
  "tika-s0101t:537_7": "Santānavasena hi vattamānesu khandhesu ghanavinibbhogābhāvena sattagāho,",
  "tika-s0101t:537_8": "sattassa ca atthibhāvagāhanibandhano ucchedagāho yāvāyaṃ attā na ucchijjati,",
  "tika-s0101t:537_9": "tāvāyaṃ vijjatiyevāti gahaṇato,",
  "tika-s0101t:537_10": "nirudayavināso vā idha ucchedoti adhippetoti āha “upaccheda”nti.",
  "tika-s0101t:537_11": "Visesena nāso vināso, abhāvo.",
  "tika-s0101t:537_12": "So pana maṃsacakkhupaññācakkhūnaṃ dassanapathātikkamoyeva hotīti āha “adassana”nti.",
  "tika-s0101t:537_13": "Adassane hi nāsa-",
  "tika-s0101t:537_14": "saddo loke niruḷhoti.",
  "tika-s0101t:537_15": "Bhāvavigamanti sabhāvāpagamaṃ.",
  "tika-s0101t:537_16": "Yo hi nirudayavināsavasena ucchijjati,",
  "tika-s0101t:537_17": "na so attano sabhāvena tiṭṭhatīti.",
  "tika-s0101t:537_18": "Lābhīti dibbacakkhuñāṇalābhī.",
  "tika-s0101t:537_19": "Cutimattamevāti sekkhaputhujjanānampi cutimattameva.",
  "tika-s0101t:537_20": "Na upapātanti pubbayogābhāvena,",
  "tika-s0101t:537_21": "parikammākaraṇena vā upapātaṃ daṭṭhuṃ na sakkoti.",
  "tika-s0101t:537_22": "“Alābhī ca ko paralokaṃ na jānātī”ti natthikavādavasena,",
  "tika-s0101t:537_23": "mahāmūḷhabhāveneva vā “ito añño paraloko atthī”ti anavabodhamāha.",
  "tika-s0101t:537_24": "Ettakoyeva visayo,",
  "tika-s0101t:537_25": "yo yaṃ indriyagocaroti.",
  "tika-s0101t:537_26": "Attano dhītuyā hatthagaṇhanakarājādi viya kāmasukhagiddhatāya vā.",
  "tika-s0101t:537_27": "“Na puna viruhantī”ti patitapaṇṇānaṃ vaṇṭena appaṭisandhikabhāvamāha.",
  "tika-s0101t:537_28": "Evameva sattāti yathā paṇḍupalāso bandhanā pavutto na paṭisandhiyati,",
  "tika-s0101t:537_29": "evaṃ sabbe sattā appaṭisandhikamaraṇameva nigacchantīti.",
  "tika-s0101t:537_30": "Jalapubbūḷakūpamā hi sattāti tassa laddhi.",
  "tika-s0101t:537_31": "Tathāti vuttappakārena.",
  "tika-s0101t:537_32": "Lābhinopi cutito uddhaṃ adassaneneva imā diṭṭhiyo uppajjantīti āha “vikappetvā vā”ti.",
  "tika-s0101t:538_0": "Etthāha –",
  "tika-s0101t:538_1": "yathā amarāvikkhepikavādā ekantaalābhīvaseneva dassitā,",
  "tika-s0101t:538_2": "yathā ca uddhamāghātanikasaññīvādacatukko ekantalābhīvaseneva,",
  "tika-s0101t:538_3": "na evamayaṃ.",
  "tika-s0101t:538_4": "Ayaṃ pana sassatekaccasassatavādādayo viya lābhīalābhīvasena pavatto.",
  "tika-s0101t:538_5": "Tathā hi vuttaṃ “tattha dve janā”tiādi.",
  "tika-s0101t:538_6": "Yadi evaṃ kasmā sassatavādādidesanāhi idha aññathā desanā pavattāti? Vuccate –",
  "tika-s0101t:538_7": "desanāvilāsappattito.",
  "tika-s0101t:538_8": "Desanāvilāsappattā hi buddhā bhagavanto,",
  "tika-s0101t:538_9": "te veneyyajjhāsayānurūpaṃ vividhenākārena dhammaṃ desenti,",
  "tika-s0101t:538_10": "aññathā idhāpi ca evaṃ bhagavā deseyya “idha bhikkhave ekacco samaṇo vā brāhmaṇo vā ātappamanvāya…pe…",
  "tika-s0101t:538_11": "yathāsamāhite citte sattānaṃ cutūpapātañāṇāya cittaṃ abhininnāmeti,",
  "tika-s0101t:538_12": "so dibbena cakkhunā visuddhena atikkantamānusakena arahato cuticittaṃ passati,",
  "tika-s0101t:538_13": "puthūnaṃ vā parasattānaṃ,",
  "tika-s0101t:538_14": "na heva kho taduddhaṃ upapattiṃ,",
  "tika-s0101t:538_15": "so evamāha ‘yathā kho bho ayaṃ attā”’ tiādinā visesalābhino,",
  "tika-s0101t:538_16": "takkino ca visuṃ katvā,",
  "tika-s0101t:538_17": "tasmā desanāvilāsena veneyyajjhāsayānurūpaṃ sassatavādādidesanāhi aññathāyaṃ desanā pavattāti daṭṭhabbaṃ.",
  "tika-s0101t:539_0": "Atha vā ekaccasassatavādādīsu viya na idha takkīvādito visesalābhīvādo bhinnākāro,",
  "tika-s0101t:539_1": "atha kho samānabhedatāya samānākāroyevāti imassa visesassa pakāsanatthaṃ bhagavatā ayamucchedavādo purimavādehi visiṭṭhākāro desito.",
  "tika-s0101t:539_2": "Sambhavati hi takkinopi anussavādivasena adhigamavato viya idha abhiniveso.",
  "tika-s0101t:539_3": "Atha vā na imā diṭṭhiyo bhagavatā anāgate evaṃ bhāvīvasena desitā,",
  "tika-s0101t:539_4": "nāpi parikappavasena,",
  "tika-s0101t:539_5": "atha kho yathā yathā diṭṭhigatikehi “idameva saccaṃ,",
  "tika-s0101t:539_6": "moghamañña”nti paññattā,",
  "tika-s0101t:539_7": "tathā tathā yathābhuccaṃ sabbaññutaññāṇena paricchinditvā pakāsitā.",
  "tika-s0101t:539_8": "Yehi gambhīrādippakārā aputhujjanagocarā buddhadhammā pakāsanti,",
  "tika-s0101t:539_9": "yesañca parikittanena tathāgatā sammadeva thomitā honti.",
  "tika-s0101t:539_10": "Ucchedavādīhi ca diṭṭhigatikehi yathā uttaruttarabhavadassīhi aparabhavadassīnaṃ tesaṃ vādapaṭisedhavasena sakasakavādā patiṭṭhāpitā,",
  "tika-s0101t:539_11": "tathāyaṃ desanā pavattāti purimadesanāhi imissā desanāya pavattibhedo na codetabbo.",
  "tika-s0101t:539_12": "Evañca katvā arūpabhavabhedavasena viya kāmarūpabhavabhedavasenāpi ucchedavādo vibhajitvā daṭṭhabbo.",
  "tika-s0101t:539_13": "Atha vā paccekaṃ kāmarūpabhavabhedavasena viya arūpabhavavasenāpi na vibhajitvā vattabbo,",
  "tika-s0101t:539_14": "evañca sati bhagavatā vuttasattakato bahutarabhedo,",
  "tika-s0101t:539_15": "appatarabhedo vā ucchedavādo āpajjatīti evaṃ pakārāpi codanā anavakāsāvāti.",
  "tika-s0101t:540_0": "Etthāha –",
  "tika-s0101t:540_1": "yuttaṃ tāva purimesu tīsu vādesu “kāyassa bhedā”ti vuttaṃ pañcavokārabhavapariyāpannaṃ attabhāvaṃ ārabbha pavattattā tesaṃ vādānaṃ,",
  "tika-s0101t:540_2": "catuvokārabhavapariyāpannaṃ pana attabhāvaṃ nissāya pavattesu catutthādīsu catūsu vādesu kasmā “kāyassa bhedā”ti vuttaṃ.",
  "tika-s0101t:540_3": "Na hi arūpīnaṃ kāyo vijjatīti?",
  "tika-s0101t:540_4": "Saccametaṃ,",
  "tika-s0101t:540_5": "rūpattabhāve pavattavohāreneva pana diṭṭhigatiko arūpattabhāvepi kāyavohāraṃ āropetvā āha “kāyassa bhedā”ti.",
  "tika-s0101t:540_6": "Yathā ca diṭṭhigatikā diṭṭhiyo paññāpenti,",
  "tika-s0101t:540_7": "tathā ca bhagavā dassetīti,",
  "tika-s0101t:540_8": "arūpakāyabhāvato vā phassādidhammasamūhabhūte arūpattabhāve kāyaniddeso daṭṭhabbo.",
  "tika-s0101t:540_9": "Ettha ca kāmadevattabhāvādiniravasesavibhavapatiṭṭhāpakānaṃ dutiyavādādīnaṃ yutto aparantakappikabhāvo anāgataddhavisayattā tesaṃ vādānaṃ,",
  "tika-s0101t:540_10": "na pana diṭṭhigatikapaccakkhabhūtamanussattabhāvasamucchedapatiṭṭhāpakassa paṭhamavādassa paccuppannavisayattā.",
  "tika-s0101t:540_11": "Dutiyavādādīnañhi purimapurimavādasaṅgahitasseva attano taduttaruttaribhavopapannassa samucchedato yujjati aparantakappikatā,",
  "tika-s0101t:540_12": "tathā ca “no ca kho bho ayaṃ attā ettāvatā sammā samucchinno hotī”tiādi vuttaṃ,",
  "tika-s0101t:540_13": "yaṃ pana tattha vuttaṃ “atthi kho bho añño attā”ti,",
  "tika-s0101t:540_14": "taṃ manussakāyavisesāpekkhāya vuttaṃ,",
  "tika-s0101t:540_15": "na sabbathā aññabhāvatoti?",
  "tika-s0101t:540_16": "No na yutto,",
  "tika-s0101t:540_17": "idhalokapariyāpannattepi ca paṭhamavādavisayassa anāgatakālasseva tassa adhippetattā paṭhamavādinopi aparantakappikatāya na koci virodhoti.",
  "tika-s0101t:541_0": "Diṭṭhadhammanibbānavādavaṇṇanā",
  "tika-s0101t:542_0": "93.",
  "tika-s0101t:542_1": "Diṭṭhadhammoti dassanabhūtena ñāṇena upaladdhadhammo.",
  "tika-s0101t:542_2": "Tattha yo anindriyavisayo,",
  "tika-s0101t:542_3": "sopi supākaṭabhāvena indriyavisayo viya hotīti āha “diṭṭhadhammoti paccakkhadhammo vuccatī”ti.",
  "tika-s0101t:542_4": "Teneva ca “tattha tattha paṭiladdhattabhāvassetaṃ adhivacana”nti vuttaṃ.",
  "tika-s0101t:543_0": "95.",
  "tika-s0101t:543_1": "Antonijjhāyanalakkhaṇoti ñātibhogarogasīladiṭṭhibyasanehi phuṭṭhassa cetaso anto abbhantaraṃ nijjhāyanaṃ socanaṃ antonijjhāyanaṃ,",
  "tika-s0101t:543_2": "taṃ lakkhaṇaṃ etassāti antonijjhāyanalakkhaṇo.",
  "tika-s0101t:543_3": "Tannissitalālappanalakkhaṇoti taṃ sokaṃ samuṭṭhānahetuṃ nissitaṃ tannissitaṃ,",
  "tika-s0101t:543_4": "bhusaṃ vilāpanaṃ lālappanaṃ,",
  "tika-s0101t:543_5": "tannissitañca lālappanañca tannissitalālappanaṃ,",
  "tika-s0101t:543_6": "taṃ lakkhaṇaṃ etassāti tannissitalālappanalakkhaṇo.",
  "tika-s0101t:543_7": "Ñātibyasanādinā phuṭṭhassa paridevenāpi asakkuṇantassa antogatasokasamuṭṭhito bhuso āyāso upāyāso.",
  "tika-s0101t:543_8": "So pana yasmā cetaso appasannākāro hoti,",
  "tika-s0101t:543_9": "tasmā “visādalakkhaṇo”ti vutto.",
  "tika-s0101t:544_0": "96.",
  "tika-s0101t:544_1": "Vitakkanaṃ vitakkitaṃ,",
  "tika-s0101t:544_2": "taṃ pana abhiniropanasabhāvo vitakkoyevāti āha “abhi…pe…",
  "tika-s0101t:544_3": "vitakko”ti.",
  "tika-s0101t:544_4": "Esa nayo vicāritanti etthāpi.",
  "tika-s0101t:544_5": "Khobhakarasabhāvattā vitakkavicārānaṃ taṃsahitaṃ jhānaṃ saubbilanaṃ viya hotīti vuttaṃ “sakaṇḍakaṃ viya khāyatī”ti.",
  "tika-s0101t:545_0": "97.",
  "tika-s0101t:545_1": "Yāya ubbilāpanapītiyā uppannāya cittaṃ “ubbilāvita”nti vuccati,",
  "tika-s0101t:545_2": "sā pīti ubbilāvitattaṃ yasmā pana cittassa ubbilabhāvo tassā pītiyā sati hoti, nāsati,",
  "tika-s0101t:545_3": "tasmā sā “ubbilabhāvakāraṇa”nti vuttā.",
  "tika-s0101t:546_0": "98.",
  "tika-s0101t:546_1": "Ābhogoti vā cittassa ābhuggabhāvo,",
  "tika-s0101t:546_2": "ārammaṇe oṇatabhāvoti attho.",
  "tika-s0101t:546_3": "Sukhena hi cittaṃ ārammaṇe abhinataṃ hoti,",
  "tika-s0101t:546_4": "na dukkhena viya apanataṃ,",
  "tika-s0101t:546_5": "nāpi adukkhamasukhena viya anabhinataṃ anapanatañca.",
  "tika-s0101t:546_6": "Tattha “khuppipāsādiabhibhūtassa viya manuññabhojanādīsu kāmehi viveciyamānassupādārammaṇapatthanā visesato abhivaḍḍhati,",
  "tika-s0101t:546_7": "uḷārassa pana kāmarasassa yāvadatthaṃ tittassa manuññarasabhojanaṃ bhuttāvino viya suhitassa bhottukāmatā kāmesu pātabyatā na hoti,",
  "tika-s0101t:546_8": "visayassāgiddhatāya visayehi dummociyehipi jalūkā viya sayameva muñcatī”ti ca ayoniso ummujjitvā kāmaguṇasantappitatāya",
  "tika-s0101t:546_9": "saṃsāradukkhavūpasamaṃ byākāsi paṭhamavādī.",
  "tika-s0101t:546_10": "Kāmādīnaṃ ādīnavadassitāya,",
  "tika-s0101t:546_11": "paṭhamādijjhānasukhassa santabhāvadassitāya ca paṭhamādijjhānasukhatittiyā saṃsāradukkhupacchedaṃ byākaṃsu dutiyādivādino,",
  "tika-s0101t:546_12": "idhāpi ucchedavāde vuttappakāro vicāro yathāsambhavaṃ ānetvā vattabbo.",
  "tika-s0101t:546_13": "Ayaṃ panettha viseso –",
  "tika-s0101t:546_14": "ekasmiñhi attabhāve pañca vādā labbhanti.",
  "tika-s0101t:546_15": "Teneva hi pāḷiyaṃ “añño attā”ti aññaggahaṇaṃ na kataṃ.",
  "tika-s0101t:546_16": "Kathaṃ panettha accantanibbānapaññāpakassa attano diṭṭhadhammanibbānavādassa sassatadiṭṭhiyā saṅgaho,",
  "tika-s0101t:546_17": "na pana ucchedadiṭṭhiyāti?",
  "tika-s0101t:546_18": "Taṃtaṃsukhavisesasamaṅgitāpaṭiladdhena bandhavimokkhena suddhassa attano sakarūpe avaṭṭhānadīpanato.",
  "tika-s0101t:547_0": "Sesāti sesā pañcapaññāsa diṭṭhiyo.",
  "tika-s0101t:547_1": "Tāsu antānantikavādādīnaṃ sassatadiṭṭhibhāvo tattha tattha pakāsitoyeva.",
  "tika-s0101t:548_0": "101- 3.",
  "tika-s0101t:548_1": "Kiṃ pana kāraṇaṃ pubbantāparantā eva diṭṭhābhinivesassa visayabhāvena dassitā,",
  "tika-s0101t:548_2": "na pana tadubhayamekajjhanti?",
  "tika-s0101t:548_3": "Asambhavato.",
  "tika-s0101t:548_4": "Na hi pubbantāparantesu viya tadubhayavinimutte majjhante diṭṭhikappanā sambhavati ittarakālattā,",
  "tika-s0101t:548_5": "atha pana paccuppannabhavo tadubhayavemajjhaṃ,",
  "tika-s0101t:548_6": "evaṃ sati diṭṭhikappanakkhamo tassa ubhayasabhāvo pubbantāparantesuyeva antogadhoti kathamadassitaṃ.",
  "tika-s0101t:548_7": "Atha vā pubbantāparantavantatāya “pubbantāparanto”ti majjhanto vuccati,",
  "tika-s0101t:548_8": "so ca “pubbantāparantakappikā vā pubbantāparantānudiṭṭhino”ti vadantena pubbantāparantehi visuṃ katvā vuttoyevāti daṭṭhabbo.",
  "tika-s0101t:548_9": "Aṭṭhakathāyampi “sabbepi te aparantakappike pubbantāparantakappike”ti etena sāmaññaniddesena,",
  "tika-s0101t:548_10": "ekasesena vā saṅgahitāti daṭṭhabbaṃ,",
  "tika-s0101t:548_11": "aññathā saṅkaḍḍhitvā vuttavacanassa anatthakatā āpajjeyyāti.",
  "tika-s0101t:548_12": "Ke pana te pubbantāparantakappikā?",
  "tika-s0101t:548_13": "Ye antānantikā hutvā diṭṭhadhammanibbānavādāti evaṃ pakārā veditabbā.",
  "tika-s0101t:549_0": "Ettha ca “sabbe te imeheva dvāsaṭṭhiyā vatthūhi,",
  "tika-s0101t:549_1": "etesaṃ vā aññatarena,",
  "tika-s0101t:549_2": "natthi ito bahiddhā”ti vacanato,",
  "tika-s0101t:549_3": "pubbantakappikādittayavinimuttassa ca kassaci diṭṭhigatikassa abhāvato yāni tāni sāmaññaphalādi suttantaresu",
  "tika-s0101t:549_4": "vuttappakārāni akiriyāhetukanatthikavādādīni,",
  "tika-s0101t:549_5": "yāni ca issarapajāpatipurisakālasabhāvaniyatiyadicchāvādādippabhedāni diṭṭhigatāni bahiddhāpi dissamānāni,",
  "tika-s0101t:549_6": "tesaṃ ettheva saṅgaho,",
  "tika-s0101t:549_7": "antogadhatā ca veditabbā. Kathaṃ?",
  "tika-s0101t:549_8": "Akiriyavādo tāva “vañjho kūṭaṭṭho”tiādinā kiriyābhāvadīpanato sassatavāde antogadho,",
  "tika-s0101t:549_9": "tathā “sattime kāyā”tiādi nayappavatto pakudhavādo,",
  "tika-s0101t:549_10": "“natthi hetu natthi paccayo sattānaṃ saṃkilesāyā”tiādi vacanato ahetukavādo adhiccasamuppannikavāde antogadho.",
  "tika-s0101t:549_11": "“Natthi paro loko”tiādi vacanato natthikavādo ucchedavāde antogadho.",
  "tika-s0101t:549_12": "Tathā hi tattha “kāyassa bhedā ucchijjatī”tiādi vuttaṃ.",
  "tika-s0101t:549_13": "Paṭhamena ādi-",
  "tika-s0101t:549_14": "saddena nigaṇṭhavādādayo saṅgahitā.",
  "tika-s0101t:550_0": "Yadipi pāḷiyaṃ nāṭaputtavāda bhāvena cātuyāmasaṃvaro āgato,",
  "tika-s0101t:550_1": "tathāpi sattavatātikkamena vikkhepavāditāya nāṭaputtavādopi sañcayavādo viya amarāvikkhepavādesu antogadho.",
  "tika-s0101t:550_2": "“Taṃ jīvaṃ taṃ sarīraṃ,",
  "tika-s0101t:550_3": "aññaṃ jīvaṃ aññaṃ sarīra”nti evaṃ pakārā vādā “rūpī attā hoti arogo paraṃ maraṇā”tiādivādesu saṅgahaṃ gacchanti,",
  "tika-s0101t:550_4": "“hoti tathāgato paraṃ maraṇā,",
  "tika-s0101t:550_5": "“atthi sattā opapātikā”ti evaṃ pakārā sassatavāde.",
  "tika-s0101t:550_6": "“Na hoti tathāgato paraṃ maraṇā,",
  "tika-s0101t:550_7": "natthi sattā opapātikā”ti evaṃ pakārā ucchedavādena saṅgahitā.",
  "tika-s0101t:550_8": "“Hoti ca na hoti ca tathāgato paraṃ maraṇā,",
  "tika-s0101t:550_9": "atthi ca natthi ca sattā opapātikā”ti evaṃ pakārā ekaccasassatavāde antogadhā.",
  "tika-s0101t:550_10": "“Neva hoti na na hoti tathāgato paraṃ maraṇā,",
  "tika-s0101t:550_11": "nevatthi na natthi sattā opapātikā”ti ca evaṃ pakārā amarāvikkhepavāde antogadhā.",
  "tika-s0101t:550_12": "Issarapajāpatipurisakālavādā ekaccasassatavāde antogadhā,",
  "tika-s0101t:550_13": "tathā kaṇādavādo.",
  "tika-s0101t:550_14": "Sabhāvaniyatiyadicchāvādā adhiccasamuppannikavādena saṅgahitā.",
  "tika-s0101t:550_15": "Iminā nayena suttantaresu,",
  "tika-s0101t:550_16": "bahiddhā ca dissamānānaṃ diṭṭhigatānaṃ imāsu dvāsaṭṭhiyā diṭṭhīsu antogadhatā veditabbā.",
  "tika-s0101t:551_0": "Ajjhāsayanti diṭṭhijjhāsayaṃ.",
  "tika-s0101t:551_1": "Sassatucchedadiṭṭhivasena hi sattānaṃ saṃkilesapakkhe duvidho ajjhāsayo,",
  "tika-s0101t:551_2": "tañca bhagavā aparimāṇāsu lokadhātūsu aparimāṇānaṃ sattānaṃ aparimāṇe eva ñeyyavisese uppajjanavasena",
  "tika-s0101t:551_3": "anekabhedabhinnānampi “cattāro janā sassatavādā”tiādinā dvāsaṭṭhiyā pabhedehi saṅgaṇhanavasena sabbaññutaññāṇena",
  "tika-s0101t:551_4": "paricchinditvā dassento pamāṇabhūtāya tulāya dhārayamāno viya hotīti āha “tulāya tulayanto viyā”ti.",
  "tika-s0101t:551_5": "Tathā hi vakkhati “anto jālīkatā”tiādi.",
  "tika-s0101t:551_6": "“Sinerupādato vālukaṃ uddharanto viyā”ti etena sabbaññutaññāṇato aññassa imissā desanāya asakkuṇeyyataṃ dasseti.",
  "tika-s0101t:552_0": "Anusandhānaṃ anusandhi,",
  "tika-s0101t:552_1": "pucchāya kato anusandhi pucchānusandhi.",
  "tika-s0101t:552_2": "Atha vā anusandhayatīti anusandhi,",
  "tika-s0101t:552_3": "pucchā anusandhi etassāti pucchānusandhi.",
  "tika-s0101t:552_4": "Pucchāya anusandhiyatīti vā pucchānusandhi.",
  "tika-s0101t:552_5": "Ajjhāsayānusandhimhipi eseva nayo.",
  "tika-s0101t:552_6": "Yathānusandhīti ettha pana anusandhīyatīti anusandhi,",
  "tika-s0101t:552_7": "yā yā anusandhi yathānusandhi,",
  "tika-s0101t:552_8": "anusandhianurūpaṃ vā yathānusandhīti saddattho veditabbo,",
  "tika-s0101t:552_9": "so “yena pana dhammena ādimhi desanā uṭṭhitā,",
  "tika-s0101t:552_10": "tassa dhammassa anurūpadhammavasena vā paṭipakkhavasena vā yesu suttesu upari desanā āgacchati,",
  "tika-s0101t:552_11": "tesaṃ vasena yathānusandhi veditabbo.",
  "tika-s0101t:552_12": "Seyyathidaṃ?",
  "tika-s0101t:552_13": "Ākaṅkheyyasutte heṭṭhā sīlena desanā uṭṭhitā,",
  "tika-s0101t:552_14": "upari cha abhiññā āgatā…pe…",
  "tika-s0101t:552_15": "kakacūpame heṭṭhā akkhantiyā uṭṭhitā,",
  "tika-s0101t:552_16": "upari kakacūpamā āgatā”tiādinā aṭṭhakathāyaṃ vutto.",
  "tika-s0101t:553_0": "Iti kirāti bhagavato yathādesitāya attasuññatāya attano aruccanabhāvadīpanaṃ.",
  "tika-s0101t:553_1": "Bhoti dhammālapanaṃ.",
  "tika-s0101t:553_2": "Anattakatānīti attanā na katāni,",
  "tika-s0101t:553_3": "anattakehi vā khandhehi katāni.",
  "tika-s0101t:553_4": "Kamattānaṃ phusissantīti asati attani khandhānañca khaṇikattā kammāni kaṃ attānaṃ attano phalena phusissanti,",
  "tika-s0101t:553_5": "ko kammaphalaṃ paṭisaṃvedetīti attho.",
  "tika-s0101t:553_6": "Avidvāti sutādivirahena ariyadhammassa akovidatāya na vidvā.",
  "tika-s0101t:553_7": "Avijjāgatoti avijjāya upagato,",
  "tika-s0101t:553_8": "ariyadhamme avinītatāya appahīnāvijjoti attho.",
  "tika-s0101t:553_9": "Taṇhādhipateyyena cetasāti “yadi ahaṃ nāma koci natthi,",
  "tika-s0101t:553_10": "mayā katassa kammassa ko phalaṃ paṭisaṃvedeti,",
  "tika-s0101t:553_11": "sati pana tasmiṃ siyā phalūpabhogo”ti taṇhādhipatito āgato taṇhādhipateyyo, tena.",
  "tika-s0101t:553_12": "Attavādupādānasahagata cetasā.",
  "tika-s0101t:553_13": "Atidhāvitabbanti khaṇikattepi saṅkhārānaṃ yasmiṃ santāne kammaṃ kataṃ,",
  "tika-s0101t:553_14": "tattheva phaluppattito dhammapuñjamattasseva ca siddhe kammaphalasambandhe ekattanayaṃ micchā gahetvā ekena kārakavedakabhūtena bhavitabbaṃ,",
  "tika-s0101t:553_15": "aññathā “kammaphalānaṃ sambandho na siyā”ti attattaniyasuññatāpakāsanaṃ satthusāsanaṃ atikkamitabbaṃ maññeyyāti attho.",
  "tika-s0101t:554_0": "“Upari cha abhiññā āgatā”ti anurūpadhammavasena yathānusandhiṃ dasseti,",
  "tika-s0101t:554_1": "itarehi paṭipakkhavasena.",
  "tika-s0101t:554_2": "Kilesenāti “lobho cittassa upakkileso”tiādinā kilesavasena.",
  "tika-s0101t:554_3": "Imasmimpīti pi-",
  "tika-s0101t:554_4": "saddena yathā vuttasuttādīsu paṭipakkhavasena yathānusandhi,",
  "tika-s0101t:554_5": "evaṃ imasmimpi sutteti dasseti.",
  "tika-s0101t:554_6": "Tathā hi niccasārādipaññāpakānaṃ diṭṭhigatānaṃ vasena uṭṭhitā ayaṃ desanā niccasārādisuññatāpakāsanena niṭṭhāpitāti.",
  "tika-s0101t:555_0": "Paritassitavipphanditavāravaṇṇanā",
  "tika-s0101t:556_0": "105- 117.",
  "tika-s0101t:556_1": "Mariyādavibhāgadassanatthanti sassatādidiṭṭhidassanassa sammādassanena saṅkarābhāvavibhāvanatthaṃ.",
  "tika-s0101t:556_2": "Tadapi vedayitanti sambandho.",
  "tika-s0101t:556_3": "Ajānataṃ apassatanti “sassato attā ca loko cā”ti “idaṃ diṭṭhiṭṭhānaṃ evaṃgahikaṃ evaṃparāmaṭṭhaṃ evaṃgahitaṃ",
  "tika-s0101t:556_4": "hoti evaṃabhisamparāya”nti yathābhūtaṃ ajānantānaṃ apassantānaṃ.",
  "tika-s0101t:556_5": "Tathā yasmiṃ vedayite avītataṇhatāya evaṃ diṭṭhigataṃ upādiyanti,",
  "tika-s0101t:556_6": "taṃ vedayitaṃ samudayādito yathābhūtaṃ ajānantānaṃ apassantānaṃ,",
  "tika-s0101t:556_7": "etena anāvaraṇañāṇasamantacakkhūhi yathā tathāgatānaṃ yathābhūtamettha ñāṇadassanaṃ,",
  "tika-s0101t:556_8": "na evaṃ diṭṭhigatikānaṃ,",
  "tika-s0101t:556_9": "atha kho taṇhādiṭṭhiparāmāsoyevāti dasseti.",
  "tika-s0101t:556_10": "Teneva cāyaṃ desanā mariyādavibhāgadassanatthā jātā.",
  "tika-s0101t:556_11": "Aṭṭhakathāyaṃ pana “yathābhūtaṃ dhammānaṃ sabhāvaṃ ajānantānaṃ apassantāna”nti avisesena vuttaṃ.",
  "tika-s0101t:556_12": "Na hi saṅkhatadhammasabhāvaṃ ajānanamattena micchā abhinivisantīti.",
  "tika-s0101t:556_13": "Sāmaññajotanā visese avatiṭṭhatīti ayaṃ visesayojanā katā.",
  "tika-s0101t:556_14": "Vedayitanti “sassato attā ca loko cā”ti diṭṭhipaññāpanavasena pavattaṃ diṭṭhiyā anubhūtaṃ anubhavanaṃ.",
  "tika-s0101t:556_15": "Taṇhāgatānanti taṇhāya gatānaṃ upagatānaṃ,",
  "tika-s0101t:556_16": "pavattānaṃ vā.",
  "tika-s0101t:556_17": "Tañca kho panetanti ca yathāvuttaṃ vedayitaṃ paccāmasati.",
  "tika-s0101t:556_18": "Tañhi vaṭṭāmisabhūtaṃ diṭṭhitaṇhāsallānuviddhatāya saubbilattā cañcalaṃ,",
  "tika-s0101t:556_19": "na maggaphalasukhaṃ viya ekarūpena avatiṭṭhatīti.",
  "tika-s0101t:556_20": "Tenevāha “paritassitenā”tiādi.",
  "tika-s0101t:557_0": "Atha vā evaṃ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni dassetuṃ “tatra bhikkhave”tiādikā desanā āraddhā.",
  "tika-s0101t:557_1": "Sabbesañhi diṭṭhigatikānaṃ vedanā avijjā taṇhā ca avisiṭṭhakāranti.",
  "tika-s0101t:557_2": "Tattha tadapīti “sassataṃ attānañca lokañca paññapenti”ti ettha yadetaṃ “sassato attā ca loko cā”ti paññāpanaṃ, tadapi.",
  "tika-s0101t:557_3": "Sukhādibhedaṃ tividhavedayitaṃ yathākkamaṃ dukkhasallāniccato,",
  "tika-s0101t:557_4": "avisesena samudayatthaṅgamassādādīnavanissaraṇato vā yathābhūtaṃ ajānantānaṃ apassantānaṃ,",
  "tika-s0101t:557_5": "tato eva ca sukhādipatthanāsambhavato taṇhāya upagatattā taṇhāgatānaṃ taṇhāparitassitena diṭṭhivipphanditameva diṭṭhicalanameva,",
  "tika-s0101t:557_6": "“asati attani ko vedanaṃ anubhavatī”ti kāyavacīdvāresu diṭṭhiyā copanappattimattameva vā,",
  "tika-s0101t:557_7": "na pana diṭṭhiyā paññāpetabbo sassato koci dhammo atthīti attho.",
  "tika-s0101t:557_8": "Ekaccasassatavādādīsupi eseva nayo.",
  "tika-s0101t:558_0": "Phassapaccayavāravaṇṇanā",
  "tika-s0101t:559_0": "118.",
  "tika-s0101t:559_1": "Yena taṇhāparitassitena etāni diṭṭhigatāni pavattanti,",
  "tika-s0101t:559_2": "tassa vedayitaṃ paccayo,",
  "tika-s0101t:559_3": "vedayitassāpi phasso paccayoti desanā diṭṭhiyā paccayaparamparaniddhāraṇanti āha “paramparapaccayadassanattha”nti,",
  "tika-s0101t:559_4": "tena yathā paññāpanadhammo diṭṭhi,",
  "tika-s0101t:559_5": "tappaccayadhammā ca yathāsakaṃ paccayavaseneva uppajjanti,",
  "tika-s0101t:559_6": "na paccayehi vinā,",
  "tika-s0101t:559_7": "evaṃ paññāpetabbā dhammāpi rūpavedanādayo,",
  "tika-s0101t:559_8": "na ettha koci attā vā loko vā sassatoti ayamattho dassitoti daṭṭhabbaṃ.",
  "tika-s0101t:560_0": "Netaṃṭhānaṃvijjativāravaṇṇanā",
  "tika-s0101t:561_0": "131.",
  "tika-s0101t:561_1": "Tassa paccayassāti phassapaccayassa diṭṭhivedayiteti diṭṭhiyā paccayabhūte vedayite,",
  "tika-s0101t:561_2": "phassapadhānehi attano paccayehi nipphādetabbeti attho.",
  "tika-s0101t:561_3": "Vināpi cakkhādivatthūhi,",
  "tika-s0101t:561_4": "sampayuttadhammehi ca kehici vedanā uppajjati,",
  "tika-s0101t:561_5": "na pana kadāci phassena vināti phasso vedanāya balavakāraṇanti āha “balavabhāvadassanattha”nti.",
  "tika-s0101t:561_6": "Sannihitopi hi visayo sace phusanākārarahito hoti cittuppādo,",
  "tika-s0101t:561_7": "na tassa ārammaṇapaccayena paccayo hotīti phassova sampayuttadhammānaṃ visesapaccayo.",
  "tika-s0101t:561_8": "Tathā hi bhagavatā cittuppādaṃ vibhajantena phassoyeva paṭhamaṃ uddhaṭo,",
  "tika-s0101t:561_9": "vedanāya pana adhiṭṭhānameva.",
  "tika-s0101t:562_0": "Diṭṭhigatikādhiṭṭhānavaṭṭakathāvaṇṇanā",
  "tika-s0101t:563_0": "144.",
  "tika-s0101t:563_1": "Heṭṭhā tīsupi vāresu adhikatattā,",
  "tika-s0101t:563_2": "upari ca “paṭisaṃvedentī”ti vakkhamānattā vedayitamettha padhānanti āha “sabbadiṭṭhivedayitāni sampiṇḍetī”ti.",
  "tika-s0101t:563_3": "Sampiṇḍetīti ca “yepi te”ti tattha tattha āgatassa pi-",
  "tika-s0101t:563_4": "saddassa atthaṃ dasseti.",
  "tika-s0101t:563_5": "Vedayitassa phasse pakkhipanaṃ phassapaccayatādassanameva “chahi ajjhattikāyatanehi chaḷārammaṇapaṭisaṃvedanaṃ ekantato chaphassahetukamevā”ti.",
  "tika-s0101t:563_6": "Sañjāyanti etthāti adhikaraṇattho sañjāti-",
  "tika-s0101t:563_7": "saddoti āha “sañjātiṭṭhāne”ti.",
  "tika-s0101t:563_8": "Evaṃ samosaraṇasaddopi daṭṭhabbo.",
  "tika-s0101t:563_9": "Āyatati ettha phalaṃ tadāyattavuttitāya,",
  "tika-s0101t:563_10": "āyabhūtaṃ vā attano phalaṃ tanoti pavattetīti āyatanaṃ, kāraṇaṃ.",
  "tika-s0101t:563_11": "Rukkhagacchasamūhe araññavohāro araññameva araññāyatananti āha “paṇṇattimatte”ti.",
  "tika-s0101t:563_12": "Atthattayepīti pi-",
  "tika-s0101t:563_13": "saddena avuttatthasampiṇḍanaṃ daṭṭhabbaṃ,",
  "tika-s0101t:563_14": "tena ākāranivāsādhiṭṭhānatthe saṅgaṇhāti.",
  "tika-s0101t:563_15": "Hiraññāyatanaṃ suvaṇṇāyatanaṃ,",
  "tika-s0101t:563_16": "vāsudevāyatanaṃ kammāyatananti ādīsu ākaranivāsādhiṭṭhānesu āyatanasaddo.",
  "tika-s0101t:563_17": "Cakkhādīsu ca phassādayo ākiṇṇā,",
  "tika-s0101t:563_18": "tāni ca nesaṃ nivāso,",
  "tika-s0101t:563_19": "adhiṭṭhānañca nissayapaccayabhāvatoti.",
  "tika-s0101t:563_20": "Tiṇṇampi visayindriyaviññāṇānaṃ saṅgatibhāvena gahetabbo phassoti “saṅgatī”ti vutto.",
  "tika-s0101t:563_21": "Tathā hi so “sannipātapaccupaṭṭhāno”ti vuccati.",
  "tika-s0101t:563_22": "Iminā nayenāti vijjamānesupi aññesu sampayuttadhammesu yathā “cakkhuñca…pe…",
  "tika-s0101t:563_23": "phasso”ti etasmiṃ sutte vedanāya padhānakāraṇabhāvadassanatthaṃ phassasīsena desanā katā,",
  "tika-s0101t:563_24": "evamidhāpi brahmajāle “phassapaccayā vedanā”tiādinā phassaṃ ādiṃ katvā aparantapaṭiccasamuppādadīpanena",
  "tika-s0101t:563_25": "paccayaparamparaṃ dassetuṃ “phassāyatanehi phussa phussā”ti phassamukhena vuttaṃ.",
  "tika-s0101t:564_0": "Phasso arūpadhammopi samāno ekadesena ārammaṇe anallīyamānopi phusanākārena pavattati phusanto viya hotīti",
  "tika-s0101t:564_1": "āha “phassova taṃ taṃ ārammaṇaṃ phusatī”ti,",
  "tika-s0101t:564_2": "yena so “phusanalakkhaṇo,",
  "tika-s0101t:564_3": "saṅghaṭṭanaraso”ti ca vuccati.",
  "tika-s0101t:564_4": "“Phassāyatanehi phussa phussā”ti aphusanakiccānipi āyatanāni “mañcā ghosantī”tiādīsu viya nissitavohārena",
  "tika-s0101t:564_5": "phusanakiccāni katvā dassitānīti āha “phasse upanikkhipitvā”ti,",
  "tika-s0101t:564_6": "phassagatikāni katvā phassūpacāraṃ āropetvāti attho.",
  "tika-s0101t:564_7": "Upacāro hi nāma vohāramattaṃ,",
  "tika-s0101t:564_8": "na tena atthasiddhi hotīti āha “tasmā”tiādi.",
  "tika-s0101t:565_0": "Attano paccayabhūtānaṃ channaṃ phassānaṃ vasena cakkhusamphassajā yāva manosamphassajāti saṅkhepato chabbidhā vedanā,",
  "tika-s0101t:565_1": "vitthārato pana aṭṭhasatapariyāyena aṭṭhasatabhedā.",
  "tika-s0101t:565_2": "Rūpataṇhādibhedāyāti rūpataṇhā yāva dhammataṇhāti saṅkhepato chappabhedāya,",
  "tika-s0101t:565_3": "vitthārato aṭṭhasatabhedāya.",
  "tika-s0101t:565_4": "Upanissayakoṭiyāti upanissayasīsena.",
  "tika-s0101t:565_5": "Kasmā panettha upanissayapaccayova uddhaṭo,",
  "tika-s0101t:565_6": "nanu sukhā vedanā,",
  "tika-s0101t:565_7": "adukkhamasukhā vedanā ca taṇhāya ārammaṇamattaārammaṇādhipatiārammaṇūpanissayapakatūpanissayavasena catudhā paccayo,",
  "tika-s0101t:565_8": "dukkhā ca ārammaṇamattapakatūpanissayavasena dvidhāti?",
  "tika-s0101t:565_9": "Saccametaṃ,",
  "tika-s0101t:565_10": "upanissaye eva pana taṃ sabbaṃ antogadhaṃ.",
  "tika-s0101t:565_11": "Yuttaṃ tāva ārammaṇūpanissayassa upanissayasāmaññato upanissayena saṅgaho,",
  "tika-s0101t:565_12": "ārammaṇamattaārammaṇādhipatīnaṃ pana kathanti?",
  "tika-s0101t:565_13": "Tesampi ārammaṇasāmaññato ārammaṇūpanissayena saṅgahova kato,",
  "tika-s0101t:565_14": "na pakatūpanissayenāti daṭṭhabbaṃ.",
  "tika-s0101t:565_15": "Etadatthamevettha “upanissayakoṭiyā”ti vuttaṃ,",
  "tika-s0101t:565_16": "na “upanissayenā”ti.",
  "tika-s0101t:566_0": "Catubbidhassāti kāmupādānaṃ yāva attavādupādānanti catubbidhassa.",
  "tika-s0101t:566_1": "Nanu ca taṇhāva kāmupādānanti?",
  "tika-s0101t:566_2": "Saccametaṃ.",
  "tika-s0101t:566_3": "Tattha dubbalā taṇhā taṇhāva,",
  "tika-s0101t:566_4": "balavatī taṇhā kāmupādānaṃ.",
  "tika-s0101t:566_5": "Atha vā appattavisayapatthanā taṇhā tamasi corānaṃ karapasāraṇaṃ viya.",
  "tika-s0101t:566_6": "Sampattavisayaggahaṇaṃ upādānaṃ,",
  "tika-s0101t:566_7": "corānaṃ karappattadhanaggahaṇaṃ viya.",
  "tika-s0101t:566_8": "Appicchatāpaṭipakkhā taṇhā,",
  "tika-s0101t:566_9": "santosapaṭipakkhā upādānaṃ.",
  "tika-s0101t:566_10": "Pariyesanadukkhamūlaṃ taṇhā,",
  "tika-s0101t:566_11": "ārakkhadukkhamūlaṃ upādānanti ayametesaṃ viseso.",
  "tika-s0101t:566_12": "Upādānassāti asahajātassa upādānassa upanissayakoṭiyā,",
  "tika-s0101t:566_13": "itarassa sahajātakoṭiyāti daṭṭhabbaṃ.",
  "tika-s0101t:566_14": "Tattha anantarassa anantarasamanantaraanantarūpanissayanatthivigatāsevanapaccayehi,",
  "tika-s0101t:566_15": "anānantarassa upanissayena,",
  "tika-s0101t:566_16": "ārammaṇabhūtā pana ārammaṇādhipatiārammaṇūpanissayehi,",
  "tika-s0101t:566_17": "ārammaṇamatteneva vāti taṃ sabbaṃ upanissayeneva gahetvā “upanissayakoṭiyā”ti vuttaṃ.",
  "tika-s0101t:566_18": "Yasmā ca taṇhāya rūpādīni assādetvā kāmesu pātabyataṃ āpajjati,",
  "tika-s0101t:566_19": "tasmā taṇhā kāmupādānassa upanissayo.",
  "tika-s0101t:566_20": "Tathā rūpādibhedeva sammūḷho “natthi dinna”ntiādinā micchādassanaṃ,",
  "tika-s0101t:566_21": "saṃsārato muccitukāmo asuddhimagge suddhimaggaparāmasanaṃ,",
  "tika-s0101t:566_22": "khandhesu attattaniyagāhabhūtaṃ sakkāyadassanaṃ gaṇhāti,",
  "tika-s0101t:566_23": "tasmā itaresampi taṇhā upanissayoti daṭṭhabbaṃ.",
  "tika-s0101t:566_24": "Sahajātassa pana sahajātaaññamaññanissayasampayuttaatthiavigatahetuvasena taṇhā paccayo hoti.",
  "tika-s0101t:566_25": "Taṃ sabbaṃ sandhāya “sahajātakoṭiyā”ti vuttaṃ.",
  "tika-s0101t:567_0": "Tathāti upanissayakoṭiyā ceva sahajātakoṭiyā cāti attho.",
  "tika-s0101t:567_1": "Bhavassāti kammabhavassa ceva upapattibhavassa ca.",
  "tika-s0101t:567_2": "Tattha cetanādisaṅkhā taṃ sabbaṃ bhavagāmikammaṃ kammabhavo,",
  "tika-s0101t:567_3": "kāmabhavādiko navavidho upapattibhavo,",
  "tika-s0101t:567_4": "tesaṃ upapattibhavassa catubbidhampi upādānaṃ upapattibhavakāraṇakammabhavakāraṇabhāvato,",
  "tika-s0101t:567_5": "tassa ca sahāyabhāvūpagamanato pakatūpanissayavasena paccayo hoti.",
  "tika-s0101t:567_6": "Kammārammaṇakaraṇakāle pana kammasahajātakāmupādānaṃ upapattibhavassa ārammaṇapaccayena paccayo hoti.",
  "tika-s0101t:567_7": "Kammabhavassa pana sahajātassa sahajātaṃ upādānaṃ sahajātaaññamaññanissayasampayuttaatthiavigatavasena ceva hetumaggavasena ca anekadhā paccayo hoti,",
  "tika-s0101t:567_8": "asahajātassa anantarasamanantaraanantarūpanissayanatthivigatāsevanavasena,",
  "tika-s0101t:567_9": "itarassa pakatūpanissayavasena,",
  "tika-s0101t:567_10": "sammasanādikālesu ārammaṇavasena ca paccayo hoti.",
  "tika-s0101t:567_11": "Tattha anantarādike upanissayapaccaye,",
  "tika-s0101t:567_12": "sahajātādike sahajātapaccaye pakkhipitvā vuttaṃ “upanissayakoṭiyā ceva sahajātakoṭiyā cā”ti.",
  "tika-s0101t:568_0": "Bhavo jātiyāti ettha bhavoti kammabhavo adhippeto.",
  "tika-s0101t:568_1": "So hi jātiyā paccayo,",
  "tika-s0101t:568_2": "na upapattibhavo.",
  "tika-s0101t:568_3": "Upapattibhavo hi paṭhamābhinibbattā khandhā jātiyeva.",
  "tika-s0101t:568_4": "Tena vuttaṃ “jātīti panettha savikārā pañcakkhandhā daṭṭhabbā”ti.",
  "tika-s0101t:568_5": "Savikārāti ca nibbattivikārena savikārā,",
  "tika-s0101t:568_6": "te ca atthato upapattibhavoyeva.",
  "tika-s0101t:568_7": "Na hi tadeva tassa kāraṇaṃ bhavituṃ yuttanti.",
  "tika-s0101t:568_8": "Kammabhavo ca upapattibhavassa kammapaccayena ceva upanissayapaccayena ca paccayo hotīti āha “bhavo jātiyā upanissayakoṭiyā paccayo”ti.",
  "tika-s0101t:569_0": "Yasmā ca sati jātiyā jarāmaraṇaṃ,",
  "tika-s0101t:569_1": "jarāmaraṇādinā phuṭṭhassa bālassa sokādayo ca sambhavanti, nāsati,",
  "tika-s0101t:569_2": "tasmā “jāti…pe…",
  "tika-s0101t:569_3": "paccayo hotī”ti vuttaṃ.",
  "tika-s0101t:569_4": "Sahajātūpanissayasīsena paccayavicāraṇāya dassitattā,",
  "tika-s0101t:569_5": "aṅgavicāraṇāya ca anāmaṭṭhattā āha “ayamettha saṅkhepo”ti.",
  "tika-s0101t:569_6": "Mahāvisayattā paṭiccasamuppādavicāraṇāya sā niravasesā kuto laddhabbāti āha “vitthārato”tiādi.",
  "tika-s0101t:569_7": "Ekadesena cettha kathitassa paṭiccasamuppādassa tathā kathane saddhiṃ udāharaṇena kāraṇaṃ dassento “bhagavā hī”tiādimāha.",
  "tika-s0101t:569_8": "Tattha koṭi na paññāyatīti asukassa nāma sammāsambuddhassa,",
  "tika-s0101t:569_9": "cakkavattino vā kāle avijjā uppannā,",
  "tika-s0101t:569_10": "na tato pubbeti avijjāya ādimariyādā appaṭihatassa mama sabbaññutaññāṇassāpi na paññāyati avijjamānattāyevāti attho.",
  "tika-s0101t:569_11": "Ayaṃ paccayo idappaccayo,",
  "tika-s0101t:569_12": "tasmā idappaccayā,",
  "tika-s0101t:569_13": "imasmā kāraṇā āsavapaccayāti attho.",
  "tika-s0101t:569_14": "Bhavataṇhāyāti bhavasaṃyojanabhūtāya taṇhāya.",
  "tika-s0101t:569_15": "Bhavadiṭṭhiyāti sassatadiṭṭhiyā.",
  "tika-s0101t:569_16": "“Ito ettha etto idhā”ti apariyantaṃ aparāparuppattiṃ dasseti.",
  "tika-s0101t:570_0": "Vivaṭṭakathādivaṇṇanā",
  "tika-s0101t:571_0": "145.",
  "tika-s0101t:571_1": "“Vedanānaṃ samudaya”ntiādipāḷi vedanākammaṭṭhānanti daṭṭhabbā.",
  "tika-s0101t:571_2": "Tanti “phassasamudayā phassanirodhā”ti vuttaphassaṭṭhānaṃ.",
  "tika-s0101t:571_3": "Āhāroti kabaḷīkāro āhāro veditabbo.",
  "tika-s0101t:571_4": "So hi “kabaḷīkāro āhāro imassa kāyassa āhārapaccayena paccayo”ti vacanato kammasamuṭṭhānānampi upatthambhakapaccayo hotiyeva.",
  "tika-s0101t:571_5": "Yadipi sotāpannādayo yathābhūtaṃ pajānanti,",
  "tika-s0101t:571_6": "ukkaṃsagativijānanavasena pana desanā arahattanikūṭena niṭṭhāpitā.",
  "tika-s0101t:571_7": "Ettha ca “yato kho bhikkhave bhikkhu…pe…",
  "tika-s0101t:571_8": "yathābhūtaṃ pajānātī”ti etena dhammassa niyyānikabhāvena saddhiṃ saṅghassa suppaṭipattiṃ dasseti.",
  "tika-s0101t:571_9": "Teneva hi aṭṭhakathāyamettha “ko evaṃ jānātīti?",
  "tika-s0101t:571_10": "Khīṇāsavo jānāti,",
  "tika-s0101t:571_11": "yāva āraddhavipassako jānātī”ti paripuṇṇaṃ katvā bhikkhusaṅgho dassito,",
  "tika-s0101t:571_12": "tena yaṃ vuttaṃ “bhikkhusaṅghavasenapi dīpetuṃ vaṭṭatī”ti,",
  "tika-s0101t:571_13": "taṃ yathārutavaseneva dīpitaṃ hotīti daṭṭhabbaṃ.",
  "tika-s0101t:572_0": "146.",
  "tika-s0101t:572_1": "Anto jālassāti antojālaṃ,",
  "tika-s0101t:572_2": "antojāle katāti antojālīkatā.",
  "tika-s0101t:572_3": "Apāyūpapattivasena adho osīdanaṃ,",
  "tika-s0101t:572_4": "sampattibhavavasena uddhaṃ uggamanaṃ.",
  "tika-s0101t:572_5": "Tathā parittabhūmimahaggatabhūmivasena,",
  "tika-s0101t:572_6": "olīnatā’tidhāvanavasena,",
  "tika-s0101t:572_7": "pubbantānudiṭṭhiaparantānudiṭṭhivasena ca yathākkamaṃ adho osīdanaṃ uddhaṃ uggamanaṃ yojetabbaṃ.",
  "tika-s0101t:572_8": "“Dasasahassilokadhātū”ti jātikhettaṃ sandhāyāha.",
  "tika-s0101t:573_0": "147.",
  "tika-s0101t:573_1": "Apaṇṇattikabhāvanti dharamānakapaṇṇattiyā apaṇṇattikabhāvaṃ.",
  "tika-s0101t:573_2": "Atītabhāvena pana tathā paṇṇatti yāva sāsanantaradhānā,",
  "tika-s0101t:573_3": "tato uddhampi aññabuddhuppādesu vattati eva.",
  "tika-s0101t:573_4": "Tathā hi vakkhati “vohāramattameva bhavissatī”ti.",
  "tika-s0101t:573_5": "Kāyoti attabhāvo,",
  "tika-s0101t:573_6": "yo rūpārūpadhammasamūho.",
  "tika-s0101t:573_7": "Evaṃ hissa ambarukkhasadisatā,",
  "tika-s0101t:573_8": "tadavayavānañca rūpakkhandhacakkhādīnaṃ ambapakkasadisatā yujjatīti.",
  "tika-s0101t:573_9": "Ettha ca vaṇṭacchede vaṇṭūpanibandhānaṃ ambapakkānaṃ ambarukkhato vicchedo viya bhavanettichede tadupanibandhānaṃ",
  "tika-s0101t:573_10": "rūpakkhandhādīnaṃ santānato vicchedoti ettāvatā opammaṃ daṭṭhabbaṃ.",
  "tika-s0101t:574_0": "148.",
  "tika-s0101t:574_1": "Dhammapariyāyeti pāḷiyaṃ.",
  "tika-s0101t:574_2": "Idhatthoti diṭṭhadhammahitaṃ.",
  "tika-s0101t:574_3": "Paratthoti samparāyahitaṃ.",
  "tika-s0101t:574_4": "Saṅgāmaṃ vijināti etenāti saṅgāmavijayo.",
  "tika-s0101t:574_5": "Atthasampattiyā atthajālaṃ.",
  "tika-s0101t:574_6": "Byañjanasampattiyā,",
  "tika-s0101t:574_7": "sīlādianavajjadhammaniddesato ca dhammajālaṃ.",
  "tika-s0101t:574_8": "Seṭṭhaṭṭhena brahmabhūtānaṃ maggaphalanibbānānaṃ vibhattattā brahmajālaṃ.",
  "tika-s0101t:574_9": "Diṭṭhivivecanamukhena suññatāpakāsanena sammādiṭṭhiyā vibhāvitattā diṭṭhijālaṃ.",
  "tika-s0101t:574_10": "Titthiyavādanimmaddanūpāyattā anuttaro saṅgāmavijayoti evampettha yojanā veditabbā.",
  "tika-s0101t:575_0": "149.",
  "tika-s0101t:575_1": "Attamanāti pītiyā gahitacittā.",
  "tika-s0101t:575_2": "Tenevāha “buddhagatāyā”tiādi.",
  "tika-s0101t:575_3": "Yathā pana anattamanā attano anatthacaratāya paramanā verimanā nāma honti.",
  "tika-s0101t:575_4": "Yathāha “diso disa”nti gāthā,",
  "tika-s0101t:575_5": "na evaṃ attamanā.",
  "tika-s0101t:575_6": "Ime pana attano atthacaratāya sakamanā hontīti āha “attamanāti sakamanā”ti.",
  "tika-s0101t:575_7": "Atha vā attamanāti samattamanā,",
  "tika-s0101t:575_8": "imāya desanāya paripuṇṇamanasaṅkappāti attho.",
  "tika-s0101t:575_9": "Abhinandatīti taṇhāyatīti atthoti āha “taṇhāyampi āgato”ti.",
  "tika-s0101t:575_10": "Anekatthattā dhātūnaṃ abhinandantīti upagacchanti sevantīti atthoti āha “upagamanepi āgato”ti.",
  "tika-s0101t:575_11": "Tathā abhinandantīti sampaṭicchantīti atthoti āha “sampaṭicchanepi āgato”ti.",
  "tika-s0101t:575_12": "“Abhinanditvā”ti iminā padena vuttoyeva attho “anumoditvā”ti iminā pakāsīyatīti abhinandanasaddo idha anumodanasaddatthoti āha “anumodanepi āgato”ti.",
  "tika-s0101t:575_13": "“Katamañca taṃ bhikkhave”tiādinā tattha tattha pavattāya kathetukamyatāpucchāya vissajjanavasena pavattattā idaṃ suttaṃ veyyākaraṇaṃ hoti.",
  "tika-s0101t:575_14": "Yasmā pana pucchāvissajjanavasena pavattampi sagāthakaṃ suttaṃ geyyaṃ nāma hoti,",
  "tika-s0101t:575_15": "niggāthakattameva pana aṅganti gāthārahitaṃ veyyākaraṇaṃ,",
  "tika-s0101t:575_16": "tasmā vuttaṃ “niggāthakattā hi idaṃ veyyākaraṇanti vutta”nti.",
  "tika-s0101t:576_0": "Aparesupīti ettha pisaddena pāramiparicayampi saṅgaṇhāti. Vuttañhi buddhavaṃse –",
  "tika-s0101t:577_0": "“Ime dhamme sammasato, sabhāvasarasalakkhaṇe;",
  "tika-s0101t:578_0": "Dhammatejena vasudhā, dasasahassī pakampathā”ti. ;",
  "tika-s0101t:579_0": "Vīriyabalenāti mahābhinikkhamane cakkavattisiripariccāgahetubhūtavīriyappabhāvena,",
  "tika-s0101t:579_1": "bodhimaṇḍūpasaṅkamane “kāmaṃ taco ca nhāru ca,",
  "tika-s0101t:579_2": "aṭṭhi ca avasissatū”tiādinā vuttacaturaṅgasamannāgatavīriyānubhāvena.",
  "tika-s0101t:579_3": "Acchariyavegābhihatāti vimhayāvahakiriyānubhāvaghaṭṭitā.",
  "tika-s0101t:579_4": "Paṃsukūladhovane keci “puññatejenā”ti vadanti,",
  "tika-s0101t:579_5": "acchariyavegābhihatāti yuttaṃ viya dissati,",
  "tika-s0101t:579_6": "vessantarajātake pāramiparipūraṇapuññatejena anekakkhattuṃ kampitattā “akālakampanenā”ti vuttaṃ.",
  "tika-s0101t:579_7": "Sādhukāradānavasena akampittha yathā taṃ dhammacakkappavattane.",
  "tika-s0101t:579_8": "Saṅgītikālādīsupi sādhukāradānavasena akampitthāti veditabbaṃ.",
  "tika-s0101t:579_9": "Ayaṃ tāvettha aṭṭhakathāya līnatthavaṇṇanā.",
  "tika-s0101t:580_0": "Pakaraṇanayavaṇṇanā",
  "tika-s0101t:581_0": "Ayaṃ pana pakaraṇanayena pāḷiyā atthavaṇṇanā –",
  "tika-s0101t:581_1": "sā panāyaṃ atthavaṇṇanā yasmā desanāya samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca,",
  "tika-s0101t:581_2": "tasmā suttadesanāya samuṭṭhānādīni paṭhamaṃ niddhārayissāma.",
  "tika-s0101t:581_3": "Tattha samuṭṭhānaṃ tāva vuttaṃ “vaṇṇāvaṇṇabhaṇana”nti.",
  "tika-s0101t:581_4": "Apica nindāpasaṃsāsu vineyyāghātānandādibhāvānāpatti,",
  "tika-s0101t:581_5": "tattha ca ādīnavadassanaṃ samuṭṭhānaṃ.",
  "tika-s0101t:581_6": "Tathā nindāpasaṃsāsu paṭipajjanakkamassa,",
  "tika-s0101t:581_7": "pasaṃsāvisayassa khuddakādivasena anekavidhassa sīlassa,",
  "tika-s0101t:581_8": "sabbaññutaññāṇassa sassatādidiṭṭhiṭṭhānesu tatuttari ca appaṭihatacāratāya,",
  "tika-s0101t:581_9": "tathāgatassa ca katthaci apariyāpannatāya anavabodho samuṭṭhānaṃ.",
  "tika-s0101t:582_0": "Vuttavipariyāyena payojanaṃ veditabbaṃ.",
  "tika-s0101t:582_1": "Vineyyāghātānandādibhāvāpatti ādikañhi imaṃ desanaṃ payojetīti.",
  "tika-s0101t:582_2": "Tathā kuhanalapanādinānāvidhamicchājīvaviddhaṃsanaṃ,",
  "tika-s0101t:582_3": "dvāsaṭṭhidiṭṭhijālaviniveṭhanaṃ,",
  "tika-s0101t:582_4": "diṭṭhisīsena paccayākāravibhāvanaṃ,",
  "tika-s0101t:582_5": "chaphassāyatanavasena catusaccakammaṭṭhānaniddeso,",
  "tika-s0101t:582_6": "sabbadiṭṭhigatānaṃ anavasesapariyādānaṃ,",
  "tika-s0101t:582_7": "attano anupādāparinibbānadīpanañca payojanāni.",
  "tika-s0101t:583_0": "Vaṇṇāvaṇṇanimittaṃ anurodhavirodhavantacittā kuhanādivividhamicchājīvaniratā sassatādidiṭṭhipaṅkaṃ nimuggā,",
  "tika-s0101t:583_1": "sīlakkhandhādīsu aparipūrakāritāya anavabuddhaguṇavisesañāṇā vineyyā imissā dhammadesanāya bhājanaṃ.",
  "tika-s0101t:584_0": "Piṇḍatthā pana āghātādīnaṃ akaraṇīyatāvacanena paṭiññānurūpaṃ samaṇasaññāya niyojanaṃ,",
  "tika-s0101t:584_1": "khantisoraccānuṭṭhānaṃ,",
  "tika-s0101t:584_2": "brahmavihārabhāvanānuyogo,",
  "tika-s0101t:584_3": "saddhāpaññāsamāyogo,",
  "tika-s0101t:584_4": "satisampajaññādhiṭṭhānaṃ,",
  "tika-s0101t:584_5": "paṭisaṅkhānabhāvanābalasiddhi,",
  "tika-s0101t:584_6": "pariyuṭṭhānānusayappahānaṃ,",
  "tika-s0101t:584_7": "ubhayahitapaṭipatti,",
  "tika-s0101t:584_8": "lokadhammehi anupalepo ca dassitā honti.",
  "tika-s0101t:584_9": "Tathā pāṇātipātādīhi paṭivirativacanena sīlavisuddhi dassitā,",
  "tika-s0101t:584_10": "tāya ca hirottappasampatti,",
  "tika-s0101t:584_11": "mettākaruṇāsamaṅgitā,",
  "tika-s0101t:584_12": "vītikkamappahānaṃ,",
  "tika-s0101t:584_13": "tadaṅgapahānaṃ,",
  "tika-s0101t:584_14": "duccaritasaṃkilesappahānaṃ,",
  "tika-s0101t:584_15": "viratittayasiddhi,",
  "tika-s0101t:584_16": "piyamanāpagarubhāvanīyatānipphatti,",
  "tika-s0101t:584_17": "lābhasakkārasilokasamudāgamo,",
  "tika-s0101t:584_18": "samathavipassanānaṃ adhiṭṭhānabhāvo,",
  "tika-s0101t:584_19": "akusalamūlatanukaraṇaṃ,",
  "tika-s0101t:584_20": "kusalamūlaropanaṃ,",
  "tika-s0101t:584_21": "ubhayānatthadūrīkaraṇaṃ,",
  "tika-s0101t:584_22": "parisāsu visāradatā,",
  "tika-s0101t:584_23": "appamādavihāro,parehi duppadhaṃsiyatā,",
  "tika-s0101t:584_24": "avippaṭisārādisamaṅgitā ca dassitā honti.",
  "tika-s0101t:585_0": "“Gambhīrā”tiādivacanehi gambhīradhammavibhāvanaṃ,",
  "tika-s0101t:585_1": "alabbhaneyyapatiṭṭhatā,",
  "tika-s0101t:585_2": "kappānaṃ asaṅkhyeyyenāpi dullabhapātubhāvatā,",
  "tika-s0101t:585_3": "sukhumenapi ñāṇena paccakkhato paṭivijjhituṃ asakkuṇeyyatā,",
  "tika-s0101t:585_4": "dhammanvayasaṅkhātena anumānañāṇenāpi duradhigamanīyatā,",
  "tika-s0101t:585_5": "passaddhasabbadarathatā,",
  "tika-s0101t:585_6": "santadhammavibhāvanaṃ,",
  "tika-s0101t:585_7": "sobhanapariyosānatā,",
  "tika-s0101t:585_8": "atittikarabhāvo,",
  "tika-s0101t:585_9": "padhānabhāvappatti,",
  "tika-s0101t:585_10": "yathābhūtañāṇagocaratā,",
  "tika-s0101t:585_11": "sukhumasabhāvatā,",
  "tika-s0101t:585_12": "mahāpaññāvibhāvanā ca dassitā honti.",
  "tika-s0101t:585_13": "Diṭṭhidīpakapadehi samāsato sassatucchedadiṭṭhiyo pakāsitāti olīnatātidhāvanavibhāvanaṃ,",
  "tika-s0101t:585_14": "upāyavinibaddhaniddeso,",
  "tika-s0101t:585_15": "micchābhinivesakittanaṃ,",
  "tika-s0101t:585_16": "kummaggapaṭipattiyā pakāsanā,",
  "tika-s0101t:585_17": "vipariyesaggāhapaññāpanaṃ,",
  "tika-s0101t:585_18": "parāmāsapariggaho,",
  "tika-s0101t:585_19": "pubbantāparantānudiṭṭhipatiṭṭhāpanaṃ,",
  "tika-s0101t:585_20": "bhavavibhavadiṭṭhivibhāgo,",
  "tika-s0101t:585_21": "taṇhāvijjāpavatti,",
  "tika-s0101t:585_22": "antavānantavādiṭṭhiniddeso,",
  "tika-s0101t:585_23": "antadvayāvatāraṇaṃ,",
  "tika-s0101t:585_24": "āsavoghayogakilesaganthasaṃyojanūpādānavisesavibhajjanañca dassitāni honti.",
  "tika-s0101t:585_25": "Tathā “vedanānaṃ samudaya”ntiādivacanehi catunnaṃ ariyasaccānaṃ anubodhapaṭivedhasiddhi,",
  "tika-s0101t:585_26": "vikkhambhanasamucchedappahānaṃ,",
  "tika-s0101t:585_27": "taṇhāvijjāvigamo,",
  "tika-s0101t:585_28": "saddhammaṭṭhitinimittapariggaho,",
  "tika-s0101t:585_29": "āgamādhigamasampatti,",
  "tika-s0101t:585_30": "ubhayahitapaṭipatti,",
  "tika-s0101t:585_31": "tividhapaññāpariggaho,",
  "tika-s0101t:585_32": "satisampajaññānuṭṭhānaṃ,",
  "tika-s0101t:585_33": "saddhāpaññāsamāyogo,",
  "tika-s0101t:585_34": "sammāvīriyasamathānuyojanaṃ,",
  "tika-s0101t:585_35": "samathavipassanānipphatti ca dassitā honti.",
  "tika-s0101t:586_0": "“Ajānataṃ apassata”nti avijjāsiddhi,",
  "tika-s0101t:586_1": "“taṇhāgatānaṃ paritassitavipphanditanti taṇhāsiddhi,",
  "tika-s0101t:586_2": "tadubhayena ca nīvaraṇasaṃyojanadvayasiddhi,",
  "tika-s0101t:586_3": "anamataggasaṃsāravaṭṭānucchedo,",
  "tika-s0101t:586_4": "pubbantāharaṇaaparantapaṭisandhānāni,",
  "tika-s0101t:586_5": "atītapaccuppannakālavasena hetuvibhāgo,",
  "tika-s0101t:586_6": "avijjātaṇhānaṃ aññamaññānativattanaṭṭhena aññamaññūpakāritā,",
  "tika-s0101t:586_7": "paññāvimutticetovimuttīnaṃ paṭipakkhaniddeso ca dassitā honti.",
  "tika-s0101t:586_8": "“Tadapi phassapaccayā”ti sassatādipaññāpanassa paccayādhīnavuttitākathanena dhammānaṃ niccatāpaṭisedho,",
  "tika-s0101t:586_9": "aniccatāpatiṭṭhāpanaṃ,",
  "tika-s0101t:586_10": "paramatthato kārakādipaṭikkhepo,",
  "tika-s0101t:586_11": "evaṃdhammatādiniddeso,",
  "tika-s0101t:586_12": "suññatāpakāsanaṃ,",
  "tika-s0101t:586_13": "samattaniyāmapaccayalakkhaṇavibhāvanañca dassitāni honti.",
  "tika-s0101t:587_0": "“Ucchinnabhavanettiko”tiādinā bhagavato pahānasampatti,",
  "tika-s0101t:587_1": "vijjādhimutti,",
  "tika-s0101t:587_2": "vasībhāvo,",
  "tika-s0101t:587_3": "sikkhattayanipphatti,",
  "tika-s0101t:587_4": "nibbānadhātudvayavibhāgo,",
  "tika-s0101t:587_5": "caturadhiṭṭhānaparipūraṇaṃ,",
  "tika-s0101t:587_6": "bhavayoniādīsu apariyāpannatā ca dassitā honti.",
  "tika-s0101t:587_7": "Sakalena pana suttapadena iṭṭhāniṭṭhesu bhagavato tādibhāvo,",
  "tika-s0101t:587_8": "tattha ca paresaṃ patiṭṭhāpanaṃ,",
  "tika-s0101t:587_9": "kusaladhammānaṃ ādibhūtadhammadvayassa niddeso,",
  "tika-s0101t:587_10": "sikkhattayūpadeso,",
  "tika-s0101t:587_11": "attantapādipuggalacatukkasiddhi,",
  "tika-s0101t:587_12": "kaṇhākaṇhavipākādikammacatukkavibhāgo,",
  "tika-s0101t:587_13": "caturappamaññāvisayaniddeso,",
  "tika-s0101t:587_14": "samudayādipañcakassa yathābhūtāvabodho,",
  "tika-s0101t:587_15": "chasāraṇīyadhammavibhāvanā,",
  "tika-s0101t:587_16": "dasanāthakaradhammapatiṭṭhāpanti evamādayo niddhāretabbā.",
  "tika-s0101t:588_0": "Soḷasahāravaṇṇanā",
  "tika-s0101t:589_0": "Desanāhāravaṇṇanā",
  "tika-s0101t:590_0": "Tattha “attā,",
  "tika-s0101t:590_1": "loko”ti ca diṭṭhiyā adhiṭṭhānabhāvena,",
  "tika-s0101t:590_2": "vedanāphassāyatanādimukhena ca gahitesu pañcasu upādānakkhandhesu taṇhāvajjā pañcupādānakkhandhā dukkhasaccaṃ.",
  "tika-s0101t:590_3": "Taṇhā samudayasaccaṃ.",
  "tika-s0101t:590_4": "Sā pana paritassanāggahaṇena “taṇhāgatāna”nti,",
  "tika-s0101t:590_5": "“vedanāpaccayā taṇhā”ti ca sarūpeneva samudayaggahaṇena,",
  "tika-s0101t:590_6": "bhavanettiggahaṇena ca pāḷiyaṃ gahitāva.",
  "tika-s0101t:590_7": "Ayaṃ tāva suttantanayo.",
  "tika-s0101t:590_8": "Abhidhammanayena pana āghātānandādivacanehi,",
  "tika-s0101t:590_9": "ātappādipadehi,",
  "tika-s0101t:590_10": "cittappadosavacanena,",
  "tika-s0101t:590_11": "sabbadiṭṭhidīpakapadehi,",
  "tika-s0101t:590_12": "kusalākusalaggahaṇena,",
  "tika-s0101t:590_13": "bhavaggahaṇena,",
  "tika-s0101t:590_14": "sokādiggahaṇena,",
  "tika-s0101t:590_15": "tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi gahitā kammakilesā samudayasaccaṃ.",
  "tika-s0101t:590_16": "Ubhinnaṃ appavatti nirodhasaccaṃ.",
  "tika-s0101t:590_17": "Tassa tattha tattha vedanānaṃ atthaṅgamanissaraṇapariyāyehi,",
  "tika-s0101t:590_18": "paccattaṃ nibbutivacanena,",
  "tika-s0101t:590_19": "anupādāvimuttivacanena ca pāḷiyaṃ gahaṇaṃ veditabbaṃ.",
  "tika-s0101t:590_20": "Nirodhapajānanā paṭipadā maggasaccaṃ.",
  "tika-s0101t:590_21": "Tassāpi tattha tattha vedanānaṃ samudayādiyathābhūtavedanāpadesena,",
  "tika-s0101t:590_22": "channaṃ phassāyatanānaṃ samudayādiyathābhūtapajānanapariyāyena,",
  "tika-s0101t:590_23": "bhavanettiyā ucchedapariyāyena ca gahaṇaṃ veditabbaṃ.",
  "tika-s0101t:590_24": "Tattha samudayena assādo,",
  "tika-s0101t:590_25": "dukkhena ādīnavo,",
  "tika-s0101t:590_26": "magganirodhehi nissaraṇanti evaṃ catusaccavasena,",
  "tika-s0101t:590_27": "yāni pāḷiyaṃ sarūpeneva āgatāni assādādīnavanissaraṇāni,",
  "tika-s0101t:590_28": "tesañca vasena idha assādādayo veditabbā.",
  "tika-s0101t:590_29": "Vineyyānantādibhāvāpattiādikaṃ yathāvuttavibhāgaṃ payojanameva phalaṃ.",
  "tika-s0101t:590_30": "Āghātādīnaṃ akaraṇīyatā,",
  "tika-s0101t:590_31": "āghātādiphalassa ca anaññasantānabhāvitā,",
  "tika-s0101t:590_32": "nindāpasaṃsāsu yathāsabhāvapaṭijānananibbeṭhanāti evaṃ taṃtaṃpayojanādhigamahetu upāyo.",
  "tika-s0101t:590_33": "Āghātādīnaṃ karaṇapaṭisedhanādiapadesena dhammarājassa āṇatti veditabbāti ayaṃ desanāhāro.",
  "tika-s0101t:591_0": "Vicayahāravaṇṇanā",
  "tika-s0101t:592_0": "Kappanābhāvepi vohāravasena,",
  "tika-s0101t:592_1": "anuvādavasena ca “mama”nti vuttaṃ,",
  "tika-s0101t:592_2": "niyamābhāvato vikappanatthaṃ vāggahaṇaṃ kataṃ,",
  "tika-s0101t:592_3": "guṇasamaṅgitāya,",
  "tika-s0101t:592_4": "abhimukhīkaraṇāya ca “bhikkhave”ti āmantanaṃ.",
  "tika-s0101t:592_5": "Aññabhāvato,",
  "tika-s0101t:592_6": "paṭiviruddhabhāvato ca “pare”ti vuttaṃ,",
  "tika-s0101t:592_7": "vaṇṇapaṭipakkhato,",
  "tika-s0101t:592_8": "avaṇṇanīyato ca “avaṇṇa”nti vuttaṃ.",
  "tika-s0101t:592_9": "Byattivasena,",
  "tika-s0101t:592_10": "vitthāravasena ca “bhāseyyu”nti vuttaṃ,",
  "tika-s0101t:592_11": "dhāraṇabhāvato,",
  "tika-s0101t:592_12": "adhammapaṭipakkhato ca “dhammassā”ti vuttaṃ,",
  "tika-s0101t:592_13": "diṭṭhisīlehi saṃhatabhāvato,",
  "tika-s0101t:592_14": "kilesānaṃ saṅghātakaraṇato ca “saṅghassā”ti vuttaṃ.",
  "tika-s0101t:592_15": "Vuttapaṭiniddesato,",
  "tika-s0101t:592_16": "vacanupanyāsanato ca “tatrā”ti vuttaṃ,",
  "tika-s0101t:592_17": "sammukhabhāvato,",
  "tika-s0101t:592_18": "puthubhāvato ca “tumhehī”ti vuttaṃ.",
  "tika-s0101t:592_19": "Cittassa hananato,",
  "tika-s0101t:592_20": "ārammaṇābhighātato ca “āghāto”ti vuttaṃ,",
  "tika-s0101t:592_21": "ārammaṇe saṅkocavuttiyā,",
  "tika-s0101t:592_22": "atuṭṭhākāratāya ca “appaccayo”ti vuttaṃ,",
  "tika-s0101t:592_23": "ārammaṇacintanato,",
  "tika-s0101t:592_24": "nissayato ca “cetaso”ti vuttaṃ,",
  "tika-s0101t:592_25": "atthāsādhanato,",
  "tika-s0101t:592_26": "anu anu “anatthasādhanato” ca “anabhiraddhī”ti vuttaṃ,",
  "tika-s0101t:592_27": "kāraṇānarahattā,",
  "tika-s0101t:592_28": "satthusāsane ṭhitehi kātuṃ asakkuṇeyyattā ca “na karaṇīyā”ti vuttanti.",
  "tika-s0101t:592_29": "Iminā nayena sabbapadesu vinicchayo kātabbo.",
  "tika-s0101t:592_30": "Iti anupadavicayato vicayo hāro ativitthārabhayena,",
  "tika-s0101t:592_31": "sakkā ca aṭṭhakathaṃ tassā līnatthavaṇṇanañca anugantvā ayamattho viññunā vibhāvetunti na vitthārayimha.",
  "tika-s0101t:593_0": "Yuttihāravaṇṇanā",
  "tika-s0101t:594_0": "Sabbena sabbaṃ āghātādīnaṃ akaraṇaṃ tādibhāvāya saṃvattatīti yujjati iṭṭhāniṭṭhesu samappavattisabbhāvato.",
  "tika-s0101t:594_1": "Yasmiṃ santāne āghātādayo uppannā,",
  "tika-s0101t:594_2": "tannimittako antarāyo tasseva sampattivibandhāya saṃvattatīti yujjati. Kasmā?",
  "tika-s0101t:594_3": "Santānantaresu asaṅkamanato.",
  "tika-s0101t:594_4": "Cittaṃ abhibhavitvā uppannā āghātādayo subhāsitādisallakkhaṇepi asamatthatāya saṃvattantīti yujjati sakodhalobhānaṃ andhatamasabbhāvato.",
  "tika-s0101t:594_5": "Pāṇātipātādidussīlyato veramaṇi sabbasattānaṃ pāmojjapāsaṃsabhāvāya saṃvattatīti yujjati.",
  "tika-s0101t:594_6": "Sīlasampattiyā hi mahato kittisaddassa abbhuggamo hotīti.",
  "tika-s0101t:594_7": "Gambhīratādivisesayuttena guṇena tathāgatassa vaṇṇanā ekadesabhūtāpi sakalasabbaññuguṇaggahaṇāya saṃvattatīti yujjati anaññasādhāraṇattā.",
  "tika-s0101t:594_8": "Tajjāayonisomanasikāraparikkhatāni adhigamatakkanāni sassatavādādiabhinivesāya saṃvattantīti yujjati kappanājālassa asamugghāṭitattā.",
  "tika-s0101t:594_9": "Vedanādīnavānavabodhena vedanāya taṇhā pavaḍḍhatīti yujjati assādānupassanāsabbhāvato.",
  "tika-s0101t:594_10": "Sati ca vedayitarāge tattha attattaniyagāho,",
  "tika-s0101t:594_11": "sassatādigāho ca vipariphandatīti yujjati kāraṇassa sannihitattā.",
  "tika-s0101t:594_12": "Taṇhāpaccayā hi upādānaṃ sassatādivāde paññapentānaṃ,",
  "tika-s0101t:594_13": "tadanucchavikaṃ vā vedanaṃ vedayantānaṃ phasso hetūti yujjati visayindriyaviññāṇasaṅgatiyā vinā tadabhāvato.",
  "tika-s0101t:594_14": "Chaphassāyatananimittavaṭṭassa anupacchedoti yujjati tattha avijjātaṇhānaṃ appahīnattā.",
  "tika-s0101t:594_15": "Channaṃ phassāyatanānaṃ samudayādipajānanā sabbadiṭṭhigatikasaññaṃ aticca tiṭṭhatīti yujjati catusaccapaṭivedhabhāvato.",
  "tika-s0101t:594_16": "Imāheva dvāsaṭṭhiyā diṭṭhīhi sabbadiṭṭhigatānaṃ antojālīkatabhāvoti yujjati akiriyavādādīnaṃ issaravādādīnañca tadantogadhattā.",
  "tika-s0101t:594_17": "Tathā ceva saṃvaṇṇitaṃ.",
  "tika-s0101t:594_18": "Ucchinnabhavanettiko tathāgatassa kāyoti yujjati,",
  "tika-s0101t:594_19": "yasmā bhagavā abhinīhārasampattiyā catūsu satipaṭṭhānesu patiṭṭhitacitto sattabojjhaṅgeyeva yathābhūtaṃ bhāvesi.",
  "tika-s0101t:594_20": "Kāyassa bhedā parinibbutaṃ na dakkhantīti yujjati anupādisesanibbānappattiyaṃ rūpādīsu kassacipi anavasesatoti ayaṃ yuttihāro.",
  "tika-s0101t:595_0": "Padaṭṭhānahāravaṇṇanā",
  "tika-s0101t:596_0": "Avaṇṇārahaavaṇṇānurūpasampattānādeyyavacanatādivipattīnaṃ padaṭṭhānaṃ.",
  "tika-s0101t:596_1": "Vaṇṇārahavaṇṇānurūsampattasaddheyyavacanatādisampattīnaṃ padaṭṭhānaṃ.",
  "tika-s0101t:596_2": "Tathā āghātādayo nirayādidukkhassa padaṭṭhānaṃ.",
  "tika-s0101t:596_3": "Āghātādīnaṃ akaraṇaṃ saggasampattiādisabbasampattīnaṃ padaṭṭhānaṃ.",
  "tika-s0101t:596_4": "Pāṇātipātādīhi paṭivirati ariyassa sīlakkhandhassa padaṭṭhānaṃ.",
  "tika-s0101t:596_5": "Ariyo sīlakkhandho ariyassa samādhikkhandhassa padaṭṭhānaṃ.",
  "tika-s0101t:596_6": "Ariyo samādhikkhandho ariyassa paññākkhandhassa padaṭṭhānaṃ.",
  "tika-s0101t:596_7": "Gambhīratādivisesayuttaṃ bhagavato paṭivedhappakārañāṇaṃ desanāñāṇassa padaṭṭhānaṃ.",
  "tika-s0101t:596_8": "Desanāñāṇaṃ vineyyānaṃ sakalavaṭṭadukkhanissaraṇassa padaṭṭhānaṃ.",
  "tika-s0101t:596_9": "Sabbāpi diṭṭhi diṭṭhupādānti sā yathārahaṃ navavidhassāpi bhavassa padaṭṭhānaṃ.",
  "tika-s0101t:596_10": "Bhavo jātiyā,",
  "tika-s0101t:596_11": "jāti jarāmaraṇassa,",
  "tika-s0101t:596_12": "sokādīnañca padaṭṭhānaṃ.",
  "tika-s0101t:596_13": "Vedanānaṃ samudayādiyathābhūtavedanaṃ catunnaṃ ariyasaccānaṃ anubodhapaṭivedho.",
  "tika-s0101t:596_14": "Tattha anubodho paṭivedhassa padaṭṭhānaṃ,",
  "tika-s0101t:596_15": "paṭivedho catubbidhassa sāmaññaphalassa padaṭṭhānaṃ.",
  "tika-s0101t:596_16": "“Ajānataṃ apassata”nti avijjāgahaṇaṃ,",
  "tika-s0101t:596_17": "tattha avijjā saṅkhārānaṃ padaṭṭhānti yāva vedanā taṇhāya padaṭṭhānti netabbaṃ.",
  "tika-s0101t:596_18": "“Taṇhāgatānaṃ paritassitavipphandita”nti ettha taṇhā upādānassa padaṭṭhānaṃ.",
  "tika-s0101t:596_19": "“Tadapi phassapaccayā”ti ettha sassatādipaññāpanaṃ paresaṃ micchābhinivesassa padaṭṭhānaṃ,",
  "tika-s0101t:596_20": "micchābhiniveso saddhammassavanasappurisūpassayayonisomanasikāradhammānudhammapaṭipattīhi vimukhatāya,",
  "tika-s0101t:596_21": "asaddhammassavanādīnañca padaṭṭhānaṃ,",
  "tika-s0101t:596_22": "“aññatra phassā”tiādīsu phasso vedanāya padaṭṭhānaṃ,",
  "tika-s0101t:596_23": "cha phassāyatanāni phassassa,",
  "tika-s0101t:596_24": "sakalavaṭṭadukkhassa ca padaṭṭhānaṃ,",
  "tika-s0101t:596_25": "channaṃ phassāyatanānaṃ samudayādiyathābhūtappajānanaṃ nibbidāya padaṭṭhānaṃ,",
  "tika-s0101t:596_26": "nibbidā virāgassāti yāva anupādāparinibbānaṃ netabbaṃ.",
  "tika-s0101t:596_27": "Bhagavato bhavanettisamucchedo sabbaññutāya padaṭṭhānaṃ.",
  "tika-s0101t:596_28": "Tathā anupādāparinibbānassāti ayaṃ padaṭṭhānahāro.",
  "tika-s0101t:597_0": "Lakkhaṇahāravaṇṇanā",
  "tika-s0101t:598_0": "Āghātādiggahaṇena kodhupanāhamakkhapalāsaissāmacchariyasārambhaparavambhanādīnaṃ saṅgaho paṭighacittuppādapariyāpannatāya ekalakkhaṇattā.",
  "tika-s0101t:598_1": "Ānandādiggahaṇena abhijjhāvisamalobhamānātimānamadappamādādīnaṃ saṅgaho lobhacittuppādapariyāpannatāya samānalakkhaṇattā.",
  "tika-s0101t:598_2": "Tathā āghātaggahaṇena avasiṭṭhaganthanīvaraṇānaṃ saṅgaho kāyaganthanīvaraṇalakkhaṇena ekalakkhaṇattā.",
  "tika-s0101t:598_3": "Ānandaggahaṇena phassādīnaṃ saṅgaho saṅkhārakkhandhalakkhaṇena ekalakkhaṇattā.",
  "tika-s0101t:598_4": "Sīlaggahaṇena adhicittaadhipaññāsikkhānampi saṅgaho sikkhālakkhaṇena ekalakkhaṇattā.",
  "tika-s0101t:598_5": "Idha pana sīlasseva indriyasaṃvarādikassa daṭṭhabbaṃ.",
  "tika-s0101t:598_6": "Diṭṭhiggahaṇena avasiṭṭhaupādānānampi saṅgaho upādānalakkhaṇena ekalakkhaṇattā.",
  "tika-s0101t:598_7": "“Vedanāna”nti ettha vedanāggahaṇena avasiṭṭhaupādānakkhandhānampi saṅgaho khandhalakkhaṇena ekalakkhaṇattā.",
  "tika-s0101t:598_8": "Tathā vedanāya dhammāyatanadhammadhātupariyāpannattā sammasanūpagānaṃ sabbesaṃ āyatanānaṃ dhātūnañca saṅgaho āyatanalakkhaṇena,",
  "tika-s0101t:598_9": "dhātulakkhaṇena ca ekalakkhaṇattā.",
  "tika-s0101t:598_10": "“Ajānataṃ apassata”nti ettha avijjāggahaṇena hetuāsavoghayoganīvaraṇādisaṅgaho hetādilakkhaṇena ekalakkhaṇattā avijjāya,",
  "tika-s0101t:598_11": "tathā “taṇhāgatānaṃ paritassitavipphandita”nti ettha taṇhāggahaṇenāpi.",
  "tika-s0101t:598_12": "“Tadapi phassapaccayā”ti ettha phassaggahaṇena saññāsaṅkhāraviññāṇānaṃ saṅgaho vipallāsahetubhāvena,",
  "tika-s0101t:598_13": "khandhalakkhaṇena ca ekalakkhaṇattā.",
  "tika-s0101t:598_14": "Chaphassāyatanaggahaṇena khandhindriyadhātādīnaṃ saṅgaho phassuppattinimittatāya,",
  "tika-s0101t:598_15": "sammasanasabhāvena ca ekalakkhaṇattā.",
  "tika-s0101t:598_16": "Bhavanettiggahaṇena avijjādīnampi saṃkilesadhammānaṃ saṅgaho vaṭṭahetubhāvena ekalakkhaṇattāti ayaṃ lakkhaṇahāro.",
  "tika-s0101t:599_0": "Catubyūhahāravaṇṇanā",
  "tika-s0101t:600_0": "Nindāpasaṃsāhi sammākampitacetasā micchājīvato anoratā sassatādimicchābhinivesino sīlādidhammakkhandhesu",
  "tika-s0101t:600_1": "appatiṭṭhitatāya sammāsambuddhaguṇarasassādavimukhā veneyyā imissā desanāya nidānaṃ.",
  "tika-s0101t:600_2": "Te yathāvuttadosavinimuttā kathaṃ nu kho sammāpaṭipattiyā ubhayahitaparā bhaveyyunti ayamettha bhagavato adhippāyo.",
  "tika-s0101t:600_3": "Padanibbacanaṃ nirutti.",
  "tika-s0101t:600_4": "Taṃ “eva”ntiādinidānapadānaṃ,",
  "tika-s0101t:600_5": "“mama”ntiādipāḷipadānañca aṭṭhakathāvasena suviññeyyattā ativitthārabhayena na vitthārayimha.",
  "tika-s0101t:600_6": "Padapadatthaniddesanikkhepasuttadesanāsandhivasena chabbidhā sandhi.",
  "tika-s0101t:600_7": "Tattha padassa padantarena sambandho padasandhi.",
  "tika-s0101t:600_8": "Tathā padatthassa padatthantarena sambandho padatthasandhi.",
  "tika-s0101t:600_9": "Nānānusandhikassa suttassa taṃtaṃanusandhīhi sambandho,",
  "tika-s0101t:600_10": "ekānusandhikassa ca pubbāparasambandho niddesasandhi,",
  "tika-s0101t:600_11": "yā aṭṭhakathāyaṃ pucchānusandhiajjhāsayānusandhiyathānusandhivasena tividhā vibhattā,",
  "tika-s0101t:600_12": "tā panetā tissopi sandhiyo aṭṭhakathāyaṃ vicāritā eva.",
  "tika-s0101t:600_13": "Suttasandhi ca paṭhamaṃ nikkhepavasena amhehi pubbe dassitāyeva.",
  "tika-s0101t:600_14": "Ekissā desanāya desanāntarena saddhiṃ saṃsandanaṃ desanāsandhi,",
  "tika-s0101t:600_15": "sā evaṃ veditabbā –",
  "tika-s0101t:600_16": "“mamaṃ vā bhikkhave…pe…",
  "tika-s0101t:600_17": "na cetaso anabhiraddhi karaṇīyā”ti ayaṃ desanā “ubhatodaṇḍakena cepi bhikkhave kakacena corā ocarakā aṅgamaṅgāni okkanteyyuṃ,",
  "tika-s0101t:600_18": "tatrapi yo mano padūseyya,",
  "tika-s0101t:600_19": "na me so tena sāsanakaro”ti imāya desanāya saddhiṃ saṃsandati.",
  "tika-s0101t:600_20": "“Tumhaṃ yevassa tena antarāyo”ti “kammassakā māṇava sattā…pe…",
  "tika-s0101t:600_21": "dāyādā bhavissantī”ti imāya desanāya saṃsandati.",
  "tika-s0101t:600_22": "“Api tumhe…pe…",
  "tika-s0101t:600_23": "ājāneyyāthā”ti “kuddho atthaṃ…pe…",
  "tika-s0101t:600_24": "sahate nara”nti imāya desanāya saṃsandati.",
  "tika-s0101t:601_0": "“Mamaṃ vā bhikkhave pare vaṇṇaṃ…pe…",
  "tika-s0101t:601_1": "na cetaso ubbillāvitattaṃ karaṇīya”nti “dhammāpi vo bhikkhave pahātabbā,",
  "tika-s0101t:601_2": "pageva adhammā.",
  "tika-s0101t:601_3": "Kullūpamaṃ vo bhikkhave dhammaṃ desessāmi,",
  "tika-s0101t:601_4": "nittharaṇatthāya,",
  "tika-s0101t:601_5": "no gahaṇatthāyā”ti imāya desanāya saṃsandati.",
  "tika-s0101t:601_6": "“Tatra ce tumhehi…pe…",
  "tika-s0101t:601_7": "ubbilāvitā,",
  "tika-s0101t:601_8": "tumhaṃ yevassa tena antarāyo”ti “luddhoatthaṃ…pe…",
  "tika-s0101t:601_9": "sahate nara”nti “kāmandhā jālasañchannā,",
  "tika-s0101t:601_10": "taṇhāchadanachāditā”ti imāhi desanāhi saṃsandati.",
  "tika-s0101t:602_0": "“Appamattakaṃ…pe…",
  "tika-s0101t:602_1": "sīlamattaka”nti “paṭhamaṃ jhānaṃ upasampajja viharati.",
  "tika-s0101t:602_2": "Ayaṃ kho brāhmaṇa yañño purimehi yaññehi appaṭṭhataro ca appasamārambhataro ca mahapphalataro ca mahānisaṃsataro cā”tiādikāya desanāya saṃsandati,",
  "tika-s0101t:602_3": "paṭhamajjhānassa sīlato mahapphalamahānisaṃsatarabhāvavacanena jhānato sīlassa appabhāvadīpanato.",
  "tika-s0101t:603_0": "“Pāṇātipātaṃ pahāyā”tiādi “samaṇo khalu bho gotamo sīlavā…pe…",
  "tika-s0101t:603_1": "kusalasīlena samannāgato”tiādikāhi desanāhi saṃsandati.",
  "tika-s0101t:604_0": "“Aññeva dhammā gambhīrā”tiādi “adhigato kho myāyaṃ dhammo gambhīro”tiādi pāḷiyā saṃsandati.",
  "tika-s0101t:604_1": "Gambhīratādivisesayuttadhammapaṭivedhena hi ñāṇassa gambhīrādibhāvo viññāyatīti.",
  "tika-s0101t:605_0": "“Santi bhikkhave eke samaṇabrāhmaṇā”tiādi “santi bhikkhave eke samaṇabrāhmaṇā pubbantakappikā…pe…",
  "tika-s0101t:605_1": "abhivadanti,",
  "tika-s0101t:605_2": "sassato attā ca loko ca,",
  "tika-s0101t:605_3": "idameva saccaṃ,",
  "tika-s0101t:605_4": "moghamaññanti ittheke abhivadanti, asassato,",
  "tika-s0101t:605_5": "sassato ca asassato ca,",
  "tika-s0101t:605_6": "neva sassato ca nāsassato ca, antavā, anantavā,",
  "tika-s0101t:605_7": "antavā ca anantavā ca,",
  "tika-s0101t:605_8": "nevantavā nānantavā ca attā ca loko ca idameva saccaṃ,",
  "tika-s0101t:605_9": "moghamaññanti ittheke abhivadantī”tiādikāhi desanāhi saṃsandati.",
  "tika-s0101t:606_0": "“Santi bhikkhave eke samaṇabrāhmaṇā aparantakappikā”tiādi “santi bhikkhave eke samaṇabrāhmaṇā aparantakappikā…pe…",
  "tika-s0101t:606_1": "abhivadanti,",
  "tika-s0101t:606_2": "saññī attā hoti arogo paraṃ maraṇā.",
  "tika-s0101t:606_3": "Ittheke abhivadanti asaññī,",
  "tika-s0101t:606_4": "nevasaññīnāsaññī ca attā hoti arogo paraṃ maraṇā.",
  "tika-s0101t:606_5": "Ittheke abhivadanti sato vā pana sattassa ucchedaṃ vināsaṃ vibhavaṃ paññapenti,",
  "tika-s0101t:606_6": "diṭṭhadhammanibbānaṃ vā paneke abhivadantī”tiādikāhi desanāhi saṃsandati.",
  "tika-s0101t:606_7": "“Vedanānaṃ…pe…",
  "tika-s0101t:606_8": "tathāgato”ti “tayidaṃ saṅkhataṃ oḷārikaṃ,",
  "tika-s0101t:606_9": "atthi kho pana saṅkhārānaṃ nirodho,",
  "tika-s0101t:606_10": "atthetanti iti viditvā tassa nissaraṇadassāvī tathāgato tadupātivatto”tiādikāhi desanāhi saṃsandati.",
  "tika-s0101t:607_0": "“Tadapi tesaṃ…pe…",
  "tika-s0101t:607_1": "vipphanditamevā”ti idaṃ “tesaṃ bhavataṃ aññatreva chandāya aññatra ruciyā aññatra anussavā aññatra ākāraparivitakkā",
  "tika-s0101t:607_2": "aññatra diṭṭhinijjhānakkhantiyā paccattaṃyeva ñāṇaṃ bhavissati parisuddhaṃ pariyodātanti netaṃ ṭhānaṃ vijjati.",
  "tika-s0101t:607_3": "Paccattaṃ kho pana bhikkhave ñāṇe asati parisuddhe pariyodāte yadapi te bhonto samaṇabrāhmaṇā tattha ñāṇabhāgamattameva pariyodāpenti,",
  "tika-s0101t:607_4": "tadapi tesaṃ bhavataṃ samaṇabrāhmaṇānaṃ upādānamakkhāyatī”tiādikāhi desanāhi saṃsandati.",
  "tika-s0101t:608_0": "“Tadapi phassapaccayā”ti idañca “cakkhuñca paṭicca rūpe ca uppajjati cakkhuviññāṇaṃ,",
  "tika-s0101t:608_1": "tiṇṇaṃ saṅgati phasso,",
  "tika-s0101t:608_2": "phassapaccayā vedanā,",
  "tika-s0101t:608_3": "vedanāpaccayā taṇhā,",
  "tika-s0101t:608_4": "taṇhāpaccayā upādāna”nti,",
  "tika-s0101t:608_5": "“chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā”ti ca ādikāhi desanāhi saṃsandati.",
  "tika-s0101t:609_0": "“Yato kho bhikkhave bhikkhu channaṃ phassāyatanāna”ntiādi “yato kho ānanda bhikkhu neva vedanaṃ attānaṃ samanupassati,",
  "tika-s0101t:609_1": "na saññaṃ,",
  "tika-s0101t:609_2": "na saṅkhāre,",
  "tika-s0101t:609_3": "na viññāṇaṃ attānaṃ samanupassati,",
  "tika-s0101t:609_4": "so evaṃ asamanupassanto na kiñci loke upādiyati,",
  "tika-s0101t:609_5": "anupādiyaṃ na paritassati,",
  "tika-s0101t:609_6": "aparitassaṃ paccattaṃyeva parinibbāyatī”tiādikāhi desanāhi saṃsandati.",
  "tika-s0101t:610_0": "“Sabbe te imeheva dvāsaṭṭhiyā vatthūhi antojālīkatā”tiādi “ye hi keci bhikkhave…pe…",
  "tika-s0101t:610_1": "abhivadanti,",
  "tika-s0101t:610_2": "sabbe te imāneva pañca kāyāni abhivadanti etesaṃ vā aññatara”ntiādikāhi desanāhi saṃsandati.",
  "tika-s0101t:610_3": "“Kāyassa bhedā…pe…",
  "tika-s0101t:610_4": "devamanussā”ti –",
  "tika-s0101t:611_0": "“Accī yathā vātavegena khittā, (upasivāti bhagavā)",
  "tika-s0101t:612_0": "Atthaṃ paleti na upeti saṅkhaṃ;",
  "tika-s0101t:613_0": "Evaṃ munī nāmakāyā vimutto,",
  "tika-s0101t:614_0": "Atthaṃ paleti na upeti saṅkha”nti. ;",
  "tika-s0101t:615_0": "Ādikāhi desanāhi saṃsandatīti ayaṃ cātubyūho hāro.",
  "tika-s0101t:616_0": "Āvattahāravaṇṇanā",
  "tika-s0101t:617_0": "Āghātādīnaṃ akaraṇīyatāvacanena khantisoraccānuṭṭhānaṃ.",
  "tika-s0101t:617_1": "Tattha khantiyā saddhāpaññāparāpakāradukkhasahagatānaṃ saṅgaho,",
  "tika-s0101t:617_2": "soraccena sīlassa.",
  "tika-s0101t:617_3": "Saddhādiggahaṇena ca saddhindriyādisakalabodhipakkhiyadhammā āvattanti.",
  "tika-s0101t:617_4": "Sīlaggahaṇena avippaṭisārādayo sabbepi sīlānisaṃsadhammā āvattanti.",
  "tika-s0101t:617_5": "Pāṇātipātādīhi paṭivirativacanena appamādavihāro,",
  "tika-s0101t:617_6": "tena sakalaṃ sāsanabrahmacariyaṃ āvattati.",
  "tika-s0101t:617_7": "Gambhīratādivisesayuttadhammaggahaṇena mahābodhipakittanaṃ.",
  "tika-s0101t:617_8": "Anāvaraṇañāṇapadaṭṭhānañhi āsavakkhayañāṇaṃ,",
  "tika-s0101t:617_9": "āsavakkhayañāṇapadaṭṭhānañca anāvaraṇañāṇaṃ mahābodhi,",
  "tika-s0101t:617_10": "tena dasabalādayo sabbe buddhaguṇā āvattanti.",
  "tika-s0101t:617_11": "Sassatādidiṭṭhiggahaṇena taṇhāvijjāya saṅgaho,",
  "tika-s0101t:617_12": "tāhi anamataggasaṃsāravaṭṭaṃ āvattati.",
  "tika-s0101t:617_13": "Vedanānaṃ samudayādiyathābhūtavedanena bhagavato pariññāttayavisuddhi,",
  "tika-s0101t:617_14": "tāya paññāpāramimukhena sabbapāramiyo āvattanti.",
  "tika-s0101t:617_15": "“Ajānataṃ apassata”nti avijjāggahaṇena ayonisomanasikārapariggaho,",
  "tika-s0101t:617_16": "tena ca ayonisomanasikāramūlakā dhammā āvattanti.",
  "tika-s0101t:617_17": "“Taṇhāgatānaṃ paritassitavipphandita”nti taṇhāggahaṇena nava taṇhāmūlakā dhammā āvattanti,",
  "tika-s0101t:617_18": "“tadapi phassapaccayā”tiādi sassatādipaññāpanassa paccayādhīnavuttidassanaṃ,",
  "tika-s0101t:617_19": "tena aniccatādilakkhaṇattayaṃ āvattati.",
  "tika-s0101t:617_20": "Channaṃ phassāyatanānaṃ yathābhūtaṃ pajānanena vimuttisampadāniddeso,",
  "tika-s0101t:617_21": "tena sattapi visuddhiyo āvattanti.",
  "tika-s0101t:617_22": "“Ucchinnabhavanettiko tathāgatassa kāyo”ti taṇhāpahānaṃ,",
  "tika-s0101t:617_23": "tena bhagavato sakalasaṃkilesappahānaṃ āvattatīti ayaṃ āvatto hāro.",
  "tika-s0101t:618_0": "Vibhattihāravaṇṇanā",
  "tika-s0101t:619_0": "Āghātānandādayo akusalā dhammā,",
  "tika-s0101t:619_1": "tesaṃ ayonisomanasikārādi padaṭṭhānaṃ.",
  "tika-s0101t:619_2": "Yehi pana dhammehi āghātānandādīnaṃ akaraṇaṃ appavatti,",
  "tika-s0101t:619_3": "te abyāpādādayo kusalā dhammā,",
  "tika-s0101t:619_4": "tesaṃ yonisomanasikārādi padaṭṭhānaṃ.",
  "tika-s0101t:619_5": "Tesu āghātādayo kāmāvacarāva,",
  "tika-s0101t:619_6": "abyāpādādayo catubhūmakā.",
  "tika-s0101t:619_7": "Tathā pāṇātipātādīhi paṭivirati kusalā vā abyākatā vā,",
  "tika-s0101t:619_8": "tassā hirottappādayo dhammā padaṭṭhānaṃ.",
  "tika-s0101t:619_9": "Tattha kusalā siyā kāmāvacarā,",
  "tika-s0101t:619_10": "siyā lokuttarā,",
  "tika-s0101t:619_11": "abyākatā lokuttarāva.",
  "tika-s0101t:619_12": "“Atthi bhikkhave aññeva dhammā gambhīrā”ti vuttadhammā siyā kusalā,",
  "tika-s0101t:619_13": "siyā abyākatā,",
  "tika-s0101t:619_14": "tattha kusalānaṃ vuṭṭhānagāminivipassanā padaṭṭhānaṃ.",
  "tika-s0101t:619_15": "Abyākatānaṃ maggadhammā,",
  "tika-s0101t:619_16": "vipassanā,",
  "tika-s0101t:619_17": "āvajjanā vā padaṭṭhānaṃ.",
  "tika-s0101t:619_18": "Tesu kusalā lokuttarā,",
  "tika-s0101t:619_19": "abyākatā siyā kāmāvacarā,",
  "tika-s0101t:619_20": "siyā lokuttarā,",
  "tika-s0101t:619_21": "sabbāpi diṭṭhiyo akusalāva kāmāvacarāva,",
  "tika-s0101t:619_22": "tāsaṃ avisesena micchābhinivese ayonisomanasikāro padaṭṭhānaṃ.",
  "tika-s0101t:619_23": "Visesato pana santatighanavinibbhogābhāvato ekattanayassa micchāgāho atītajātianussaraṇatakkasahito sassatadiṭṭhiyā padaṭṭhānaṃ.",
  "tika-s0101t:619_24": "Hetuphalabhāvena sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṃ.",
  "tika-s0101t:619_25": "Evaṃ sesadiṭṭhīnampi yathāsambhavaṃ vattabbaṃ.",
  "tika-s0101t:619_26": "“Vedanāna”nti ettha vedanā siyā kusalā,",
  "tika-s0101t:619_27": "siyā abyākatā,",
  "tika-s0101t:619_28": "siyā kāmāvacarā,",
  "tika-s0101t:619_29": "siyā rūpāvacarā,",
  "tika-s0101t:619_30": "siyā arūpāvacarā,",
  "tika-s0101t:619_31": "phasso tāsaṃ padaṭṭhānaṃ.",
  "tika-s0101t:619_32": "Vedanānaṃ samudayādiyathābhūtavedanaṃ maggañāṇaṃ,",
  "tika-s0101t:619_33": "anupādāvimutti phalaṃ,",
  "tika-s0101t:619_34": "tesaṃ “aññeva dhammā gambhīrā”ti ettha vuttanayena dhammādivibhāgo netabbo.",
  "tika-s0101t:619_35": "“Ajānataṃ apassata”ntiādīsu avijjā taṇhā akusalā kāmāvacarā,",
  "tika-s0101t:619_36": "tāsu avijjāya āsavā,",
  "tika-s0101t:619_37": "ayonisomanasikāro eva vā padaṭṭhānaṃ.",
  "tika-s0101t:619_38": "Taṇhāya saṃyojaniyesu dhammesu assādadassanaṃ padaṭṭhānaṃ.",
  "tika-s0101t:619_39": "“Tadapi phassapaccayā”ti ettha phassassa vedanāya viya dhammādivibhāgo veditabbo.",
  "tika-s0101t:619_40": "Iminā nayena phassāyatanādīnampi yathārahaṃ dhammādivibhāgo netabboti ayaṃ vibhattihāro.",
  "tika-s0101t:620_0": "Parivattahāravaṇṇanā",
  "tika-s0101t:621_0": "Āghātādīnaṃ akaraṇaṃ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattiṃ āvahati.",
  "tika-s0101t:621_1": "Āghātādayo pana pavattiyamānā dubbaṇṇataṃ dukkhaseyyaṃ bhogahāniṃ akittiṃ parehi durupasaṅkamanatañca nipphādentā nirayādīsu mahādukkhaṃ āvahanti.",
  "tika-s0101t:621_2": "Pāṇātipātādīhi paṭivirati avippaṭisārādikalyāṇaṃ paramparaṃ āvahati.",
  "tika-s0101t:621_3": "Pāṇātipātādi pana vippaṭisārādiakalyāṇaṃ paramparaṃ,",
  "tika-s0101t:621_4": "gambhīratādivisesayuttaṃ ñāṇaṃ vineyyānaṃ yathārahaṃ vijjābhiññādiguṇavisesaṃ āvahati sabbañeyyaṃ yathāsabhāvāvabodhato.",
  "tika-s0101t:621_5": "Tathā gambhīratādivisesarahitaṃ pana ñāṇaṃ ñeyyesu sāvaraṇato yathāvuttaguṇavisesaṃ nāvahati.",
  "tika-s0101t:621_6": "Sabbāpi cetā diṭṭhiyo yathārahaṃ sassatucchedabhāvato antadvayabhūtā sakkāyatīraṃ nātivattanti aniyyānikasabhāvattā.",
  "tika-s0101t:621_7": "Niyyānikasabhāvattā pana sammādiṭṭhi saparikkhārā majjhimapaṭipadābhūtā atikkamma sakkāyatīraṃ pāraṃ āgacchati.",
  "tika-s0101t:621_8": "Vedanānaṃ samudayādiyathābhūtavedanaṃ anupādāvimuttiṃ āvahati maggabhāvato.",
  "tika-s0101t:621_9": "Vedanānaṃ samudayādiasampaṭivedho saṃsāracārakāvarodhaṃ āvahati saṅkhārānaṃ paccayabhāvato.",
  "tika-s0101t:621_10": "Vedayitasabhāvapaṭicchādako sammoho tadabhinandanaṃ āvahati.",
  "tika-s0101t:621_11": "Yathābhūtāvabodho pana tattha nibbedaṃ virāgañca āvahati.",
  "tika-s0101t:621_12": "Micchābhinivese ayonisomanasikārasahitā taṇhā anekavihitaṃ diṭṭhijālaṃ pasāreti.",
  "tika-s0101t:621_13": "Yathāvuttataṇhāsamucchedo paṭhamamaggo taṃ diṭṭhijālaṃ saṅkoceti.",
  "tika-s0101t:621_14": "Sassatavādādipaññāpanassa phasso paccayo hoti asati phasse tadabhāvato.",
  "tika-s0101t:621_15": "Diṭṭhibandhanabandhānaṃ phassāyatanādīnaṃ anirodhena phassādianirodho saṃsāradukkhassa anivattiyeva,",
  "tika-s0101t:621_16": "yāthāvato phassāyatanādipariññā sabbadiṭṭhidassanāni ativattati,",
  "tika-s0101t:621_17": "phassāyatanādiapariññā taṃdiṭṭhigahanaṃ nātivattati,",
  "tika-s0101t:621_18": "bhavanettisamucchedo āyatiṃ attabhāvassa anibbattiyā saṃvattati,",
  "tika-s0101t:621_19": "asamucchinnāya bhavanettiyā anāgate bhavappabandho parivattatiyevāti ayaṃ parivatto hāro.",
  "tika-s0101t:622_0": "Vevacanahāravaṇṇanā",
  "tika-s0101t:623_0": "“Mama mayhaṃ me”ti pariyāyavacanaṃ.",
  "tika-s0101t:623_1": "“Bhikkhave samaṇā tapassino”ti pariyāyavacanaṃ.",
  "tika-s0101t:623_2": "“Pare aññe paṭiviruddhā”ti pariyāyavacanaṃ.",
  "tika-s0101t:623_3": "“Avaṇṇaṃ akittiṃ ninda”nti pariyāyavacanaṃ.",
  "tika-s0101t:623_4": "“Bhāseyyuṃ bhaṇeyyuṃ kareyyu”nti pariyāyavacanaṃ.",
  "tika-s0101t:623_5": "“Dhammassa vinayassa satthusāsanassā”ti pariyāyavacanaṃ.",
  "tika-s0101t:623_6": "“Saṅghassa samūhassa gaṇassā”ti pariyāyavacanaṃ.",
  "tika-s0101t:623_7": "“Tatra tattha tesū”ti pariyāyavacanaṃ.",
  "tika-s0101t:623_8": "“Tumhehi vo bhavantehī”ti pariyāyavacanaṃ.",
  "tika-s0101t:623_9": "“Āghāto doso byāpādo”ti pariyāyavacanaṃ.",
  "tika-s0101t:623_10": "“Appaccayo domanassaṃ cetasikadukkha”nti pariyāyavacanaṃ.",
  "tika-s0101t:623_11": "“Cetaso anabhiraddhi cittassa byāpatti manopadoso”ti pariyāyavacanaṃ.",
  "tika-s0101t:623_12": "“Na karaṇīyā na uppādetabbā na pavattetabbā”ti pariyāyavacanaṃ.",
  "tika-s0101t:623_13": "Iti iminā nayena sabbapadesu vevacanaṃ vattabbanti ayaṃ vevacano hāro.",
  "tika-s0101t:624_0": "Paññattihāravaṇṇanā",
  "tika-s0101t:625_0": "Āghāto vatthuvasena dasavidhena ekūnavīsatividhena vā paññatto.",
  "tika-s0101t:625_1": "Appaccayo upavicāravasena chadhā paññatto.",
  "tika-s0101t:625_2": "Ānandopītiādivasena navadhā paññatto.",
  "tika-s0101t:625_3": "Pīti sāmaññato khuddikādivasena pañcadhā paññattā.",
  "tika-s0101t:625_4": "Somanassaṃ upavicāravasena chadhā paññattaṃ.",
  "tika-s0101t:625_5": "Sīlaṃ vārittacārittādivasena anekadhā paññattaṃ.",
  "tika-s0101t:625_6": "Gambhīratādivisesayuttaṃ ñāṇaṃ cittuppādavasena catudhā,",
  "tika-s0101t:625_7": "dvādasavidhena vā,",
  "tika-s0101t:625_8": "visayabhedato anekadhā ca paññattaṃ.",
  "tika-s0101t:625_9": "Diṭṭhisassatādivasena dvāsaṭṭhiyā bhedehi,",
  "tika-s0101t:625_10": "tadantogadhavibhāgena anekadhā ca paññattā.",
  "tika-s0101t:625_11": "Vedanā chadhā aṭṭhasatadhā anekadhā ca paññattā.",
  "tika-s0101t:625_12": "Tassā samudayo pañcadhā paññatto,",
  "tika-s0101t:625_13": "tathā atthaṅgamo.",
  "tika-s0101t:625_14": "Assādo duvidhena paññatto.",
  "tika-s0101t:625_15": "Ādīnavo tividhena paññatto.",
  "tika-s0101t:625_16": "Nissaraṇaṃ ekadhā catudhā ca paññattaṃ…pe…",
  "tika-s0101t:625_17": "anupādāvimutti duvidhena paññattā.",
  "tika-s0101t:626_0": "“Ajānataṃ apassata”nti vuttā avijjā visayabhedena catudhā aṭṭhadhā ca paññattā.",
  "tika-s0101t:626_1": "“Taṇhāgatāna”ntiādinā vuttā taṇhā chadhā aṭṭhasatadhā anekadhā ca paññattā.",
  "tika-s0101t:626_2": "Phasso nissayavasena chadhā paññatto.",
  "tika-s0101t:626_3": "Upādānaṃ catudhā paññattaṃ.",
  "tika-s0101t:626_4": "Bhavo dvidhā anekadhā ca paññatto.",
  "tika-s0101t:626_5": "Jāti vevacanavasena chadhā paññattā.",
  "tika-s0101t:626_6": "Tathā jarā sattadhā paññattā.",
  "tika-s0101t:626_7": "Maraṇaṃ aṭṭhadhā navadhā ca paññattaṃ.",
  "tika-s0101t:626_8": "Soko pañcadhā paññatto.",
  "tika-s0101t:626_9": "Paridevo chadhā paññatto.",
  "tika-s0101t:626_10": "Dukkhaṃ catudhā paññattaṃ,",
  "tika-s0101t:626_11": "tathā domanassaṃ.",
  "tika-s0101t:626_12": "Upāyāso catudhā paññatto.",
  "tika-s0101t:626_13": "“Samudayo hotī”ti pabhavapaññatti,",
  "tika-s0101t:626_14": "“yathābhūtaṃ pajānātī”ti dukkhassa pariññāpaññatti,",
  "tika-s0101t:626_15": "samudayassa pahānapaññatti,",
  "tika-s0101t:626_16": "nirodhassa sacchikiriyāpaññatti,",
  "tika-s0101t:626_17": "maggassa bhāvanāpaññatti.",
  "tika-s0101t:627_0": "“Antojālīkatā”tiādi sabbadiṭṭhīnaṃ saṅgahapaññatti.",
  "tika-s0101t:627_1": "“Ucchinnabhavanettiko”tiādi duvidhena parinibbānapaññatti.",
  "tika-s0101t:627_2": "Evaṃ āghātādīnaṃ akusalakusalādidhammānaṃ yathāpabhavapaññattiādivasena,",
  "tika-s0101t:627_3": "tathā “āghāto”ti byāpādassa vevacanapaññatti,",
  "tika-s0101t:627_4": "“appaccayo”ti domanassassa vevacanapaññattītiādinā nayena paññattibhedo vibhajitabboti ayaṃ paññattihāro.",
  "tika-s0101t:628_0": "Otaraṇahāravaṇṇanā",
  "tika-s0101t:629_0": "Āghātaggahaṇena saṅkhārakkhandhasaṅgaho,",
  "tika-s0101t:629_1": "tathā anabhiraddhigahaṇena.",
  "tika-s0101t:629_2": "Appaccayaggahaṇena vedanākkhandhasaṅgahoti idaṃ khandhamukhena otaraṇaṃ.",
  "tika-s0101t:629_3": "Tathā āghātādiggahaṇena dhammāyatanaṃ dhammadhātu dukkhasaccaṃ samudayasaccaṃ vā gahitanti idaṃ āyatanamukhena dhātumukhena saccamukhena ca otaraṇaṃ.",
  "tika-s0101t:629_4": "Tathā āghātādīnaṃ sahajātā avijjā hetusahajātaaññamaññanissayasampayuttaatthiavigatapaccayehi paccayo hoti,",
  "tika-s0101t:629_5": "asahajātā pana anantarasamanantaraanantarūpanissayanatthivigatāsevanapaccayehi paccayo hoti,",
  "tika-s0101t:629_6": "anantarā upanissayavaseneva paccayo hoti.",
  "tika-s0101t:629_7": "Taṇhāupādānādīnaṃ,",
  "tika-s0101t:629_8": "phassādīnampi tesaṃ sahajātānaṃ asahajātānañca yathārahaṃ paccayabhāvo vattabbo.",
  "tika-s0101t:629_9": "Koci panettha adhipativasena,",
  "tika-s0101t:629_10": "koci kammavasena,",
  "tika-s0101t:629_11": "koci āhāravasena,",
  "tika-s0101t:629_12": "koci indriyavasena,",
  "tika-s0101t:629_13": "koci jhānavasena,",
  "tika-s0101t:629_14": "koci maggavasenapi paccayo hotīti.",
  "tika-s0101t:629_15": "Ayampi viseso veditabboti idaṃ paṭiccasamuppādamukhena otaraṇaṃ.",
  "tika-s0101t:629_16": "Ānandādīnampi imināva nayena khandhādimukhena otaraṇaṃ vibhāvetabbaṃ.",
  "tika-s0101t:630_0": "Tathā sīlaṃ pāṇātipātādīhi viraticetanā,",
  "tika-s0101t:630_1": "abyāpādādicetasikadhammā ca,",
  "tika-s0101t:630_2": "pāṇātipātādayo cetanāva,",
  "tika-s0101t:630_3": "tesaṃ tadupakārakadhammānañca lajjādayādīnaṃ saṅkhārakkhandhadhammāyatanādisaṅgaho,",
  "tika-s0101t:630_4": "purimanayeneva khandhādimukhena ca otaraṇaṃ vibhāvetabbaṃ.",
  "tika-s0101t:630_5": "Esa nayo ñāṇadiṭṭhivedanāavijjātaṇhādiggahaṇesu.",
  "tika-s0101t:630_6": "Nissaraṇaanupādāvimuttigahaṇesu asaṅkhatadhātuvasenapi dhātumukhena otaraṇaṃ vibhāvetabbaṃ.",
  "tika-s0101t:630_7": "Tathā “vedanānaṃ…pe…",
  "tika-s0101t:630_8": "anupādāvimutto”ti etena bhagavato sīlādayo pañca dhammakkhandhā,",
  "tika-s0101t:630_9": "satipaṭṭhānādayo ca bodhipakkhiyadhammā pakāsitā hontīti taṃ mukhenapi otaraṇaṃ veditabbaṃ.",
  "tika-s0101t:630_10": "“Tadapi phassapaccayā”ti diṭṭhipaññāpanassa paccayādhīnavuttitādīpanena aniccatāmukhena otaraṇaṃ,",
  "tika-s0101t:630_11": "tathā evaṃdhammatāya paṭiccasamuppādamukhena otaraṇaṃ,",
  "tika-s0101t:630_12": "aniccassa dukkhānattabhāvato appaṇihitamukhena suññatāmukhena ca otaraṇaṃ.",
  "tika-s0101t:630_13": "Sesapadesupi eseva nayoti ayaṃ otaraṇo hāro.",
  "tika-s0101t:631_0": "Sodhanahāravaṇṇanā",
  "tika-s0101t:632_0": "“Mamaṃ vā…pe…",
  "tika-s0101t:632_1": "bhāseyyu”nti ārambho.",
  "tika-s0101t:632_2": "“Dhammassa…pe…",
  "tika-s0101t:632_3": "saṅghassa…pe…",
  "tika-s0101t:632_4": "bhāseyyu”nti padasuddhi,",
  "tika-s0101t:632_5": "no ārambhasuddhi.",
  "tika-s0101t:632_6": "“Tatra tumhehi…pe…",
  "tika-s0101t:632_7": "karaṇīyā”ti padasuddhi ceva ārambhasuddhi ca.",
  "tika-s0101t:632_8": "Dutiyanayādīsupi eseva nayo.",
  "tika-s0101t:632_9": "Tathā “appamattakaṃ kho paneta”ntiādi ārambho.",
  "tika-s0101t:632_10": "“Katama”ntiādi pucchā.",
  "tika-s0101t:632_11": "“Pāṇātipātaṃ pahāyā”tiādi padasuddhi,",
  "tika-s0101t:632_12": "no ārambhasuddhi,",
  "tika-s0101t:632_13": "no ca pucchāsuddhi.",
  "tika-s0101t:632_14": "“Idaṃ kho”tiādi pucchāsuddhi ceva padasuddhi ca ārambhasuddhi ca.",
  "tika-s0101t:633_0": "Tathā “atthi bhikkhave”tiādi ārambho.",
  "tika-s0101t:633_1": "“Katame ca te”tiādi pucchā.",
  "tika-s0101t:633_2": "“Santi bhikkhave”tiādi ārambho.",
  "tika-s0101t:633_3": "“Ki”ntiādi ārambha pucchā.",
  "tika-s0101t:633_4": "“Yathāsamāhite”tiādi padasuddhi,",
  "tika-s0101t:633_5": "no ārambhasuddhi no ca pucchāsuddhi.",
  "tika-s0101t:633_6": "“Ime kho te”tiādi padasuddhi ceva pucchāsuddhi ca ārambhasuddhi ca.",
  "tika-s0101t:633_7": "Iminā nayena sabbattha ārambhādayo veditabbāti.",
  "tika-s0101t:633_8": "Ayaṃ sodhano hāro.",
  "tika-s0101t:634_0": "Adhiṭṭhānahāravaṇṇanā",
  "tika-s0101t:635_0": "“Avaṇṇa”nti sāmaññato adhiṭṭhānaṃ taṃ,",
  "tika-s0101t:635_1": "avikappetvā visesavacanaṃ “mamaṃ vā dhammassa vā saṅghassa vā”ti.",
  "tika-s0101t:635_2": "Sukkapakkhepi eseva nayo.",
  "tika-s0101t:636_0": "Tathā “sīla”nti sāmaññato adhiṭṭhānaṃ, taṃ avikappetvā visesavacanaṃ “pāṇātipātā paṭivirato”tiādi.",
  "tika-s0101t:637_0": "“Aññeva dhammā”tiādi sāmaññato adhiṭṭhānaṃ,",
  "tika-s0101t:637_1": "taṃ avikappetvā visesavacanaṃ “tayidaṃ bhikkhave tathāgato pajānātī”tiādi.",
  "tika-s0101t:638_0": "Tathā “pubbantakappikā”tiādi sāmaññato adhiṭṭhānaṃ,",
  "tika-s0101t:638_1": "taṃ avikappetvā visesavacanaṃ “sassatavādā”tiādi.",
  "tika-s0101t:638_2": "Iminā nayena sabbattha sāmaññaviseso niddhāretabboti ayaṃ adhiṭṭhāno hāro.",
  "tika-s0101t:639_0": "Parikkhārahāravaṇṇanā",
  "tika-s0101t:640_0": "Āghātādīnaṃ “anatthaṃ me acarī”tiādīni ca ekūnavīsati āghātavatthūni hetu.",
  "tika-s0101t:640_1": "Ānandādīnaṃ ārammaṇe abhisineho hetu.",
  "tika-s0101t:640_2": "Sīlassa hiriottappaṃ appicchatādayo ca hetu.",
  "tika-s0101t:640_3": "“Gambhīrā”tiādinā vuttadhammassa sabbāpi pāramiyo hetu,",
  "tika-s0101t:640_4": "visesena paññāpāramī.",
  "tika-s0101t:640_5": "Diṭṭhīnaṃ asappurisūpassayo,",
  "tika-s0101t:640_6": "asaddhammassavanaṃ,",
  "tika-s0101t:640_7": "micchābhinivesena ayonisomanasikāro ca avisesena hetu,",
  "tika-s0101t:640_8": "visesena pana sassatavādādīnaṃ atītajātianussaraṇādi hetu.",
  "tika-s0101t:640_9": "Vedanānaṃ avijjātaṇhākammāni phasso ca hetu.",
  "tika-s0101t:640_10": "Anupādāvimuttiyā ariyamaggo hetu.",
  "tika-s0101t:640_11": "Paññāpanassa ayonisomanasikāro hetu.",
  "tika-s0101t:640_12": "Taṇhāya saṃyojaniyesu assādānupassanā hetu.",
  "tika-s0101t:640_13": "Phassassa chaḷāyatanāni,",
  "tika-s0101t:640_14": "chaḷāyatanassa nāmarūpaṃ hetu.",
  "tika-s0101t:640_15": "Bhavanettisamucchedassa visuddhibhāvanā hetūti ayaṃ parikkhāro hāro.",
  "tika-s0101t:641_0": "Samāropanahāravaṇṇanā",
  "tika-s0101t:642_0": "Āghātādīnaṃ akaraṇīyatāvacanena khantisampadā dassitā hoti.",
  "tika-s0101t:642_1": "“Appamattakaṃ kho paneta”ntiādinā soraccasampadā,",
  "tika-s0101t:642_2": "“atthi bhikkhave”tiādinā ñāṇasampadā,",
  "tika-s0101t:642_3": "“aparāmasato cassa paccattaññeva nibbuti viditā”ti,",
  "tika-s0101t:642_4": "“vedanānaṃ…pe…",
  "tika-s0101t:642_5": "yathābhūtaṃ viditvā anupādāvimutto”ti etehi samādhisampadāya saddhiṃ vijjāvimuttivasībhāvasampadā dassitā hoti.",
  "tika-s0101t:642_6": "Tattha khantisampadā paṭisaṅkhānabalasiddhito soraccasampadāya padaṭṭhānaṃ.",
  "tika-s0101t:642_7": "Soraccasampadā pana atthato sīlameva,",
  "tika-s0101t:642_8": "tathā pāṇātipātādīhi paṭivirativacanaṃ sīlassa pariyāyavibhāgadassanatthaṃ.",
  "tika-s0101t:642_9": "Tattha sīlaṃ samādhissa padaṭṭhānaṃ,",
  "tika-s0101t:642_10": "samādhi paññāya padaṭṭhānaṃ.",
  "tika-s0101t:642_11": "Tesu sīlena vītikkamappahānaṃ duccaritasaṃkilesappahānañca sijjhati,",
  "tika-s0101t:642_12": "samādhinā pariyuṭṭhānappahānaṃ,",
  "tika-s0101t:642_13": "vikkhambhanappahānaṃ,",
  "tika-s0101t:642_14": "taṇhāsaṃkilesappahānañca sijjhati.",
  "tika-s0101t:642_15": "Paññāya diṭṭhisaṃkilesappahānaṃ,",
  "tika-s0101t:642_16": "samucchedappahānaṃ,",
  "tika-s0101t:642_17": "anusayappahānañca sijjhatīti sīlādīhi tīhi dhammakkhandhehi samathavipassanābhāvanāpāripūrī,",
  "tika-s0101t:642_18": "pahānattayasiddhi cāti ayaṃ samāropano hāro.",
  "tika-s0101t:643_0": "Soḷasahāravaṇṇanā niṭṭhitā.",
  "tika-s0101t:644_0": "Pañcavidhanayavaṇṇanā",
  "tika-s0101t:645_0": "Nandiyāvaṭṭanayavaṇṇanā",
  "tika-s0101t:646_0": "Āghātādīnaṃ akaraṇavacanena taṇhāvijjāsaṅkoco dassito hoti.",
  "tika-s0101t:646_1": "Sati hi attattaniyavatthūsu sinehe sammose ca “anatthaṃ me acarī”tiādinā āghāto jāyatīti,",
  "tika-s0101t:646_2": "tathā “pāṇātipātā paṭivirato”tiādivacanehi,",
  "tika-s0101t:646_3": "“paccattaññeva nibbuti viditā,",
  "tika-s0101t:646_4": "anupādāvimutto,",
  "tika-s0101t:646_5": "channaṃ phassāyatanānaṃ…pe…",
  "tika-s0101t:646_6": "yathābhūtaṃ pajānātī”tiādīhi vacanehi ca taṇhāvijjānaṃ accantappahānaṃ dassitaṃ hoti.",
  "tika-s0101t:646_7": "Tāsaṃ pana pubbantakappikādipadehi “ajānataṃ apassata”ntiādipadehi ca sarūpato dassitānaṃ taṇhāvijjānaṃ rūpadhammā arūpadhammā ca adhiṭṭhānaṃ.",
  "tika-s0101t:646_8": "Yathākkamaṃ samatho ca vipassanā ca paṭipakkho.",
  "tika-s0101t:646_9": "Tesaṃ cetovimutti paññāvimutti ca phalaṃ.",
  "tika-s0101t:646_10": "Tattha taṇhā,",
  "tika-s0101t:646_11": "taṇhāvijjā vā samudayasaccaṃ,",
  "tika-s0101t:646_12": "tadadhiṭṭhānabhūtā rūpārūpadhammā dukkhasaccaṃ,",
  "tika-s0101t:646_13": "tesaṃ appavatti nirodhasaccaṃ,",
  "tika-s0101t:646_14": "nirodhapajānanā samathavipassanā maggasaccanti evaṃ catusaccayojanā veditabbā.",
  "tika-s0101t:646_15": "Taṇhāggahaṇena cettha māyāsāṭheyyamānātimānamadappamādapāpicchatāpāpamittatāahirikānottappādivasena sabbo akusalapakkho netabbo.",
  "tika-s0101t:646_16": "Tathā avijjāggahaṇena viparītamanasikārakodhupanāhamakkhapalāsaissāmacchariyasārambhadovacassatā-",
  "tika-s0101t:646_17": "bhavadiṭṭhivibhavadiṭṭhādivasena akusalapakkho netabbo.",
  "tika-s0101t:646_18": "Vuttavipariyāyena amāyāasāṭheyyādiaviparītamanasikārādivasena,",
  "tika-s0101t:646_19": "tathā samathapakkhiyānaṃ saddhindriyādīnaṃ,",
  "tika-s0101t:646_20": "vipassanāpakkhiyānañca aniccasaññādīnaṃ vasena kusalapakkho netabboti.",
  "tika-s0101t:646_21": "Ayaṃ nandiyāvaṭṭassa nayassa bhūmi.",
  "tika-s0101t:647_0": "Tipukkhalanayavaṇṇanā",
  "tika-s0101t:648_0": "Āghātādīnaṃ akaraṇavacanena adosasiddhi,",
  "tika-s0101t:648_1": "tathā pāṇātipātapharusavācāhi paṭivirativacanena.",
  "tika-s0101t:648_2": "Ānandādīnaṃ akaraṇavacanena alobhasiddhi,",
  "tika-s0101t:648_3": "tathā abrahmacariyato paṭivirativacanena.",
  "tika-s0101t:648_4": "Adinnādānādīhi pana paṭivirativacanena ubhayasiddhi.",
  "tika-s0101t:648_5": "“Tayidaṃ bhikkhave tathāgato pajānātī”tiādinā amohasiddhi.",
  "tika-s0101t:648_6": "Iti tīhi akusalamūlehi gahitehi tappaṭipakkhato,",
  "tika-s0101t:648_7": "āghātādiakaraṇavacanena ca tīṇi kusalamūlāni siddhāniyeva honti.",
  "tika-s0101t:648_8": "Tattha tīhi akusalamūlehi tividhaduccaritasaṃkilesamalavisamākusalasaññāvitakkāsaddhammādivasena sabbo akusalapakkho vitthāretabbo.",
  "tika-s0101t:648_9": "Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi-",
  "tika-s0101t:648_10": "vimokkhamukhavimokkhādivasena sabbo kusalapakkho vibhāvetabbo.",
  "tika-s0101t:648_11": "Etthāpi ca saccayojanā veditabbā. Kathaṃ?",
  "tika-s0101t:648_12": "Lobho sabbāni vā kusalākusalamūlāni samudayasaccaṃ,",
  "tika-s0101t:648_13": "tehi pana nibbattā tesaṃ adhiṭṭhānagocarabhūtā upādānakkhandhā dukkhasaccantiādinā nayena saccayojanā veditabbāti ayaṃ tipukkhalassa nayassa bhūmi.",
  "tika-s0101t:649_0": "Sīhavikkīḷitanayavavaṇṇanā",
  "tika-s0101t:650_0": "Āghātānandanādīnaṃ akaraṇavacanena satisiddhi.",
  "tika-s0101t:650_1": "Satiyā hi sāvajjānavajje,",
  "tika-s0101t:650_2": "tattha ca ādīnavānisaṃse sallakkhetvā sāvajjaṃ pahāya anavajjaṃ samādāya vattatīti.",
  "tika-s0101t:650_3": "Tathā micchājīvā paṭivirativacanena vīriyasiddhi.",
  "tika-s0101t:650_4": "Vīriyena hi kāmabyāpādavihiṃsāvitakke vinodeti,",
  "tika-s0101t:650_5": "vīriyasādhanañca ājīvapārisuddhisīlanti.",
  "tika-s0101t:650_6": "Pāṇātipātādīhi paṭivirativacanena satisiddhi.",
  "tika-s0101t:650_7": "Satiyā hi sāvajjānavajje,",
  "tika-s0101t:650_8": "tattha ca ādīnavānisaṃse sallakkhetvā sāvajjaṃ pahāya anavajjaṃ samādāya vattati.",
  "tika-s0101t:650_9": "Tathā hi sā “visayābhimukhabhāvapaccupaṭṭhānā”ti ca vuccati.",
  "tika-s0101t:650_10": "“Tayidaṃ bhikkhave tathāgato pajānātī”tiādinā samādhipaññāsiddhi.",
  "tika-s0101t:650_11": "Paññāya hi yathābhūtāvabodho,",
  "tika-s0101t:650_12": "samāhito ca yathābhūtaṃ pajānātīti.",
  "tika-s0101t:650_13": "Tathā “nicco dhuvo”tiādinā anicce “nicca”nti vipallāso,",
  "tika-s0101t:650_14": "“arogo paraṃ maraṇā,",
  "tika-s0101t:650_15": "ekantasukhī attā diṭṭhadhammanibbānappatto”ti ca evamādīhi asukhe “sukha”nti vipallāso,",
  "tika-s0101t:650_16": "“pañcahi kāmaguṇehi samappito”tiādinā asubhe “subha”nti vipallāso,",
  "tika-s0101t:650_17": "sabbeheva ca diṭṭhidīpakapadehi anattani “attā”ti vipallāsoti evamettha cattāro vipallāsā siddhā honti,",
  "tika-s0101t:650_18": "tesaṃ paṭipakkhato cattāri satipaṭṭhānāni siddhāneva honti.",
  "tika-s0101t:650_19": "Tattha catūhi indriyehi cattāro puggalā niddisitabbā.",
  "tika-s0101t:651_0": "Kathaṃ?",
  "tika-s0101t:651_1": "Duvidho hi taṇhācarito mudindriyo ca tikkhindriyo cāti,",
  "tika-s0101t:651_2": "tathā diṭṭhicarito.",
  "tika-s0101t:651_3": "Tesu paṭhamo asubhe “subha”nti vipallattadiṭṭhi satibalena yathābhūtaṃ kāyasabhāvaṃ sallakkhetvā sammattaniyāmaṃ okkamati.",
  "tika-s0101t:651_4": "Dutiyo asukhe “sukha”nti vipallattadiṭṭhi “uppannaṃ kāmavitakkaṃ nādhivāsetī”tiādinā vuttena vīriyasaṃvarasaṅkhātena",
  "tika-s0101t:651_5": "vīriyabalena taṃ vipallāsaṃ vidhamati.",
  "tika-s0101t:651_6": "Tatiyo anicce “nicca”nti ayāthāvagāhī samathabalena samāhitabhāvato saṅkhārānaṃ khaṇikabhāvaṃ yathābhūtaṃ paṭivijjhati.",
  "tika-s0101t:651_7": "Catuttho santatisamūhakiccārammaṇaghanavicittattā phassādidhammapuñjamatte anattani “attā”ti micchābhinivesī",
  "tika-s0101t:651_8": "catukoṭikasuññatāmanasikārena taṃ micchābhinivesaṃ viddhaṃseti.",
  "tika-s0101t:651_9": "Catūhi cettha vipallāsehi caturāsavoghayogakāyaganthaagatitaṇhuppādupādānasattaviññāṇaṭṭhitiapariññādivasena sabbo akusalapakkho netabbo.",
  "tika-s0101t:651_10": "Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0101t:651_11": "sabbo vodānapakkho netabboti ayaṃ sīhavikkīḷitassa nayassa bhūmi.",
  "tika-s0101t:651_12": "Idhāpi subhasaññāsukhasaññāhi,",
  "tika-s0101t:651_13": "catūhipi vā vipallāsehi samudayasaccaṃ,",
  "tika-s0101t:651_14": "tesaṃ adhiṭṭhānārammaṇabhūtā pañcupādānakkhandhā dukkhasaccantiādinā saccayojanā veditabbā.",
  "tika-s0101t:652_0": "Disālocanaaṅkusanayadvayavaṇṇanā",
  "tika-s0101t:653_0": "Iti tiṇṇaṃ atthanayānaṃ siddhiyā vohāranayadvayampi siddhameva hoti.",
  "tika-s0101t:653_1": "Tathā hi atthanayadisābhūtadhammānaṃ samālocanaṃ disālocanaṃ,",
  "tika-s0101t:653_2": "tesaṃ samānayanaṃ aṅkusoti niyuttā pañca nayā.",
  "tika-s0101t:654_0": "Pañcavidhanayavaṇṇanā niṭṭhitā.",
  "tika-s0101t:655_0": "Sāsanapaṭṭhānavaṇṇanā",
  "tika-s0101t:656_0": "Idaṃ suttaṃ soḷasavidhe suttantapaṭṭhāne saṃkilesavāsanāsekkhabhāgiyaṃ,",
  "tika-s0101t:656_1": "saṃkilesanibbedhāsekkhabhāgiyameva vā.",
  "tika-s0101t:656_2": "Aṭṭhavīsatividhe pana suttantapaṭṭhāne lokiyalokuttaraṃ sattadhammādhiṭṭhānaṃ ñāṇañeyyadassanabhāvanaṃ",
  "tika-s0101t:656_3": "sakavacanaparavacanaṃ vissajjanīyāvissajjanīyaṃ kusalākusalaṃ anuññātapaṭikkhittañcāti veditabbaṃ.",
  "tika-s0101t:657_0": "Pakaraṇanayavaṇṇanā niṭṭhitā.",
  "tika-s0101t:658_0": "Brahmajālasuttavaṇṇanā niṭṭhitā.",
  "tika-s0101t:661_0": "2. Sāmaññaphalasuttavaṇṇanā",
  "tika-s0101t:662_0": "Rājāmaccakathāvaṇṇanā",
  "tika-s0101t:663_0": "150.",
  "tika-s0101t:663_1": "Rājagaheti ettha duggajanapadaṭṭhānavisesasampadādiyogato padhānabhāvena rājūhi gahitanti rājagahanti āha “mandhātu…pe…",
  "tika-s0101t:663_2": "vuccatī”ti.",
  "tika-s0101t:663_3": "Tattha mahāgovindena mahāsattena pariggahitaṃ reṇuādīhi rājūhi pariggahitameva hotīti mahāgovindaggahaṇaṃ.",
  "tika-s0101t:663_4": "Mahāgovindoti mahānubhāvo eko purātano rājāti keci.",
  "tika-s0101t:663_5": "Pariggahitattāti rājadhānībhāvena pariggahitattā.",
  "tika-s0101t:663_6": "Pakāreti nagaramāpanena raññā kāritasabbagehattā rājagahaṃ,",
  "tika-s0101t:663_7": "gijjhakūṭādīhi parikkhittattā pabbatarājehi parikkhittagehasadisantipi rājagahaṃ,",
  "tika-s0101t:663_8": "sampannabhavanatāya rājamānaṃ gehanti pi rājagahaṃ,",
  "tika-s0101t:663_9": "saṃvihitārakkhatāya anatthāvahabhāvena upagatānaṃ paṭirājūnaṃ gahaṃ gehabhūtantipi rājagahaṃ,",
  "tika-s0101t:663_10": "rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ,",
  "tika-s0101t:663_11": "ārāmarāmaṇeyyakādīhi rājate,",
  "tika-s0101t:663_12": "nivāsasukhatādinā sattehi mamattavasena gayhati,",
  "tika-s0101t:663_13": "pariggayhatīti vā rājagahanti edise pakāre so padeso ṭhānavisesabhāvena uḷārasattaparibhogoti āha “taṃ paneta”ntiādi.",
  "tika-s0101t:663_14": "Tesanti yakkhānaṃ.",
  "tika-s0101t:663_15": "Vasanavananti āpānabhūmibhūtaṃ upavanaṃ.",
  "tika-s0101t:664_0": "Avisesenāti “pātimokkhasaṃvarasaṃvuto viharati”,",
  "tika-s0101t:664_1": "“paṭhamaṃ jhānaṃ upasampajja viharati,",
  "tika-s0101t:664_2": "“mettāsahagatena cetasā ekaṃ disaṃ pharitvā viharati”,",
  "tika-s0101t:664_3": "“sabbanimittānaṃ amanasikārā animittaṃ cetosamādhiṃ samāpajjitvā viharatī”tiādīsu viya saddantarasannidhānasiddhena visesaparāmasanena vinā.",
  "tika-s0101t:664_4": "Iriyāya kāyikakiriyāya pavattanūpāyabhāvato pathoti iriyāpatho.",
  "tika-s0101t:664_5": "Ṭhānādīnañhi gatinivatti ādiavatthāhi vinā na kañci kāyikakiriyaṃ pavattetuṃ sakkā.",
  "tika-s0101t:664_6": "Viharati pavattati etena,",
  "tika-s0101t:664_7": "viharaṇañcāti vihāro,",
  "tika-s0101t:664_8": "dibbabhāvāvaho vihāro dibbavihāro,",
  "tika-s0101t:664_9": "mahaggatajjhānāni.",
  "tika-s0101t:664_10": "Nettiyaṃ pana “catasso āruppasamāpattiyo āneñjā vihārā”ti vuttaṃ.",
  "tika-s0101t:664_11": "Taṃ tāsaṃ mettājhānādīnaṃ brahmavihāratā viya bhāvanāvisesabhāvaṃ sandhāya vuttaṃ.",
  "tika-s0101t:664_12": "Aṭṭhakathāsu pana dibbabhāvāvahasāmaññato tāpi “dibbavihārā” tveva vuttā.",
  "tika-s0101t:664_13": "Hitūpasaṃhārādivasena pavattiyā brahmabhūtā seṭṭhabhūtā vihārāti brahmavihārā,",
  "tika-s0101t:664_14": "mettājhānādikā.",
  "tika-s0101t:664_15": "Anaññasādhāraṇattā ariyānaṃ vihārāti ariyavihārā,",
  "tika-s0101t:664_16": "catassopi phalasamāpattiyo.",
  "tika-s0101t:664_17": "Samaṅgīparidīpananti samaṅgibhāvaparidīpanaṃ.",
  "tika-s0101t:664_18": "Iriyāpathasamāyogaparidīpanaṃ itaravihārasamāyogaparidīpanassa visesavacanassa abhāvato,",
  "tika-s0101t:664_19": "iriyāpathasamāyogaparidīpanassa ca atthasiddhattā.",
  "tika-s0101t:664_20": "Viharatīti ettha vi-",
  "tika-s0101t:664_21": "saddo vicchedatthajotano,",
  "tika-s0101t:664_22": "haratīti neti,",
  "tika-s0101t:664_23": "pavattetīti attho.",
  "tika-s0101t:664_24": "Tattha kassa kena vicchindanaṃ,",
  "tika-s0101t:664_25": "kathaṃ kassa pavattananti antolīnaṃ codanaṃ sandhāyāha “so hī”tiādi.",
  "tika-s0101t:665_0": "Gocaragāmadassanatthaṃ “rājagahe”ti vatvā buddhānaṃ anurūpanivāsanaṭṭhānadassanatthaṃ “ambavane”ti vuttanti āha “idamassā”tiādi.",
  "tika-s0101t:665_1": "Etanti etaṃ “rājagahe”ti bhummavacanaṃ samīpatthe “gaṅgāya gāvo caranti,",
  "tika-s0101t:665_2": "kūpe gaggakula”nti ca yathā.",
  "tika-s0101t:665_3": "Kumārena bhatoti kumārabhato,",
  "tika-s0101t:665_4": "so eva komārabhacco yathā bhisaggameva bhesajjaṃ.",
  "tika-s0101t:665_5": "Dosābhisannanti vātapittādivasena ussannadosaṃ.",
  "tika-s0101t:665_6": "Virecetvāti dosapakopato vivecetvā.",
  "tika-s0101t:666_0": "Aḍḍhateḷasahīti aḍḍhena terasahi aḍḍhaterasahi bhikkhusatehi.",
  "tika-s0101t:666_1": "Tāni pana paññāsāya ūnāni terasabhikkhusatāni hontīti āha “aḍḍhasatenā”tiādi.",
  "tika-s0101t:667_0": "Rājatīti dibbati,",
  "tika-s0101t:667_1": "sobhatīti attho.",
  "tika-s0101t:667_2": "Rañjetīti rameti.",
  "tika-s0101t:667_3": "Raññoti pitu bimbisārarañño.",
  "tika-s0101t:667_4": "Sāsanaṭṭhena hiṃsanaṭṭhena sattu.",
  "tika-s0101t:668_0": "Bhāriyeti garuke aññesaṃ asakkuṇeyye vā.",
  "tika-s0101t:668_1": "Suvaṇṇasatthakenāti suvaṇṇamayena satthakena.",
  "tika-s0101t:668_2": "Ayomayañhi rañño sarīraṃ upanetuṃ ayuttanti vadati.",
  "tika-s0101t:668_3": "Suvaṇṇasatthakenāti vā suvaṇṇaparikkhatena satthakena bāhuṃ phālāpetvāti sirāvedhavasena bāhuṃ phalāpetvā",
  "tika-s0101t:668_4": "udakena sambhinditvā pāyesi kevalassa lohitassa gabbhinitthiyā dujjīrabhāvato.",
  "tika-s0101t:668_5": "Dhurāti dhurabhūtā, gaṇassa,",
  "tika-s0101t:668_6": "dhorayhāti attho.",
  "tika-s0101t:668_7": "Dhuraṃ nīharāmīti gaṇadhuraṃ gaṇabandhiyaṃ nibbattemi.",
  "tika-s0101t:668_8": "“Pubbe kho”tiādi khandhakapāḷi eva.",
  "tika-s0101t:669_0": "Potthaniyanti churikaṃ,",
  "tika-s0101t:669_1": "yaṃ “nakhara”ntipi [pothanikanti churikaṃ,",
  "tika-s0101t:669_2": "yaṃ kharantipi pothanikanti churikaṃ,",
  "tika-s0101t:669_3": "kharantipi ] vuccati.",
  "tika-s0101t:669_4": "Divā divassāti divassapi divā,",
  "tika-s0101t:669_5": "majjhanhikavelāyanti attho.",
  "tika-s0101t:670_0": "Tassā sarīraṃ lehitvā yāpeti attūpakkamena maraṇaṃ na yuttanti.",
  "tika-s0101t:670_1": "Na hi ariyasāvakā attānaṃ vinipātentīti.",
  "tika-s0101t:670_2": "Maggaphalasukhenāti maggaphalasukhāvahena sotāpattimaggaphalasukhūpasañhitena caṅkamena yāpeti.",
  "tika-s0101t:670_3": "Cetiyaṅgaṇeti gandhapupphādīhi pūjanaṭṭhānabhūte cetiyaṅgaṇe.",
  "tika-s0101t:670_4": "Nisajjanatthāyāti bhikkhusaṅghanisīdanatthāya.",
  "tika-s0101t:670_5": "Cātumahārājikadevaloke…pe…",
  "tika-s0101t:670_6": "yakkho hutvā nibbatti tattha bahulaṃ nibbattapubbatāya ciraparicitanikantivasena.",
  "tika-s0101t:671_0": "Khobhetvāti puttasinehassa balavabhāvato,",
  "tika-s0101t:671_1": "sahajātapītivegassa ca savipphāratāya taṃsamuṭṭhānarūpadhammehi pharaṇavasena sakalasarīraṃ āloḷetvā.",
  "tika-s0101t:671_2": "Tenāha “aṭṭhimiñjaṃ āhacca aṭṭhāsī”ti.",
  "tika-s0101t:671_3": "Pituguṇanti pitu attani sinehaguṇaṃ.",
  "tika-s0101t:671_4": "Muñcāpetvāti ettha iti-",
  "tika-s0101t:671_5": "saddo pakārattho,",
  "tika-s0101t:671_6": "tena “abhimārakapurisapesanādippakārenā”ti vutte eva pakāre paccāmasati.",
  "tika-s0101t:671_7": "Vitthārakathānayoti ajātasattupasādanādivasena vitthārato vattabbāya kathāya nayamattaṃ.",
  "tika-s0101t:671_8": "Kasmā panettha vitthāranayā kathā na vuttāti āha “āgatattā pana sabbaṃ na vutta”nti.",
  "tika-s0101t:672_0": "Kosalaraññoti mahākosalarañño.",
  "tika-s0101t:672_1": "Paṇḍitādhivacananti paṇḍitavevacanaṃ.",
  "tika-s0101t:672_2": "Vidantīti jānanti.",
  "tika-s0101t:672_3": "Vedena ñāṇena karaṇabhūtena īhati pavattatīti vedehi.",
  "tika-s0101t:673_0": "Etthāti etasmiṃ divase.",
  "tika-s0101t:673_1": "Anasanena vāti vā-",
  "tika-s0101t:673_2": "saddo aniyamattho,",
  "tika-s0101t:673_3": "tena ekaccamanoduccaritadussīlyādīni saṅgaṇhāti.",
  "tika-s0101t:673_4": "Tathā hi gopālakūposatho abhijjhāsahagatacittassa vasena vutto,",
  "tika-s0101t:673_5": "nigaṇṭhuposatho mosavajjādivasena.",
  "tika-s0101t:673_6": "Yathāha “so tena abhijjhāsahagatena cetasā divasaṃ atināmetī”ti,",
  "tika-s0101t:673_7": "“iti yasmiṃ samaye sacce samādapetabbā,",
  "tika-s0101t:673_8": "musāvāde tasmiṃ samaye samādapentī”ti ca ādi.",
  "tika-s0101t:673_9": "Etthāti uposathasadde.",
  "tika-s0101t:673_10": "Atthuddhāroti vattabbaatthānaṃ uddhāraṇaṃ.",
  "tika-s0101t:674_0": "Nanu ca atthamattaṃ pati saddā abhinivisantīti na ekena saddena aneke atthā abhidhīyantīti?",
  "tika-s0101t:674_1": "Saccametaṃ saddavisese apekkhite,",
  "tika-s0101t:674_2": "tesaṃ pana atthānaṃ uposathasaddavacanīyatā sāmaññaṃ upādāya vuccamāno ayaṃ vicāro uposathasaddassa atthuddhāroti vutto.",
  "tika-s0101t:674_3": "Heṭṭhā “evaṃ me suta”ntiādīsu āgate atthuddhārepi eseva nayo.",
  "tika-s0101t:674_4": "Kāmañca pātimokkhuddesādivisayopi uposathasaddo sāmaññarūpo eva visesasaddassa avācakabhāvato,",
  "tika-s0101t:674_5": "tādisaṃ pana sāmaññaṃ anādiyitvā ayamattho vuttoti veditabbaṃ.",
  "tika-s0101t:674_6": "Sīlasuddhivasena upetehi samaggehi vasīyati anuṭṭhīyatīti uposatho,",
  "tika-s0101t:674_7": "pātimokkhuddeso.",
  "tika-s0101t:674_8": "Samādānavasena adhiṭṭhānavasena vā upecca ariyavāsādiatthaṃ vasitabbato uposatho, sīlaṃ.",
  "tika-s0101t:674_9": "Anasanādivasena upecca vasitabbato anuvasitabbato uposatho.",
  "tika-s0101t:674_10": "Upavāsoti samādānaṃ.",
  "tika-s0101t:674_11": "Uposathakulabhūtatāya navamahatthinikāyapariyāpanne hatthināge kiñci kiriyaṃ anapekkhitvā rūḷhivasena",
  "tika-s0101t:674_12": "samaññāmattaṃ uposathoti āha “uposatho nāgarājātiādīsu paññattī”ti.",
  "tika-s0101t:674_13": "Divase pana uposathasaddappavatti aṭṭhakathāyaṃ vuttā eva.",
  "tika-s0101t:674_14": "Suddhassa ve sadā phaggūti ettha pana suddhassāti sabbaso kilesamalābhāvena suddhassa.",
  "tika-s0101t:674_15": "Veti nipātamattaṃ.",
  "tika-s0101t:674_16": "Veti vā byattanti attho.",
  "tika-s0101t:674_17": "Sadā phaggūti niccakālampi phagguṇanakkhattameva.",
  "tika-s0101t:674_18": "Yassa hi phagguṇamāse uttaraphagguṇadivase titthanhānaṃ karontassa saṃvaccharikapāpapavāhanaṃ hotīti laddhi,",
  "tika-s0101t:674_19": "taṃ tato vivecetuṃ idaṃ bhagavatā vuttaṃ.",
  "tika-s0101t:674_20": "Suddhassuposatho sadāti yathāvuttasuddhiyā suddhassa uposathaṅgāni vatasamādānāni ca asamādiyatopi niccaṃ uposatho,",
  "tika-s0101t:674_21": "uposathavāso evāti attho.",
  "tika-s0101t:674_22": "Pañcadasannaṃ tithīnaṃ pūraṇavasena pannaraso.",
  "tika-s0101t:675_0": "Bahuso,",
  "tika-s0101t:675_1": "atisayato vā kumudāni ettha santīti kumudavatī,",
  "tika-s0101t:675_2": "tissaṃ kumudavatiyā.",
  "tika-s0101t:675_3": "Catunnaṃ māsānaṃ pāripūribhūtāti cātumāsī.",
  "tika-s0101t:675_4": "Sā eva pāḷiyaṃ cātumāsinīti vuttāti āha “idha pana cātumāsinīti vuccatī”ti.",
  "tika-s0101t:675_5": "Tadā kattikamāsassa puṇṇatāya māsapuṇṇatā.",
  "tika-s0101t:675_6": "Vassānassa utuno puṇṇatāya utupuṇṇatā.",
  "tika-s0101t:675_7": "Kattikamāsalakkhitassa saṃvaccharassa puṇṇatāya saṃvaccharapuṇṇatā.",
  "tika-s0101t:675_8": "“Mā” iti cando vuccati tassa gatiyā divasassa minitabbato.",
  "tika-s0101t:675_9": "Ettha puṇṇoti etissā rattiyā sabbakalāpāripūriyā puṇṇo.",
  "tika-s0101t:675_10": "Tadā hi cando sabbaso paripuṇṇo hutvā dissati.",
  "tika-s0101t:675_11": "Ettha ca “tadahuposathe pannarase”ti padāni divasavasena vuttāni,",
  "tika-s0101t:675_12": "“komudiyā”tiādīni rattivasena.",
  "tika-s0101t:676_0": "Rājāmaccaparivutoti rājakulasamudāgatehi amaccehi parivuto.",
  "tika-s0101t:676_1": "Atha vā anuyuttakarājūhi ceva amaccehi ca parivuto.",
  "tika-s0101t:676_2": "Caturupakkilesāti abbhā mahikā dhūmarajo rāhūti imehi catūhi upakkilesehi.",
  "tika-s0101t:676_3": "Sanniṭṭhānaṃ kataṃ aṭṭhakathāyaṃ.",
  "tika-s0101t:677_0": "Pītivacananti pītisamuṭṭhānaṃ vacanaṃ.",
  "tika-s0101t:677_1": "Yañhi vacanaṃ paṭiggāhakanirapekkhaṃ kevalaṃ uḷārāya pītiyā vasena sarasato sahasāva mukhato niccharati,",
  "tika-s0101t:677_2": "taṃ idha “udāna”nti adhippetaṃ.",
  "tika-s0101t:677_3": "Tenāha “yaṃ pītivacanaṃ hadayaṃ gahetuṃ na sakkotī”tiādi.",
  "tika-s0101t:678_0": "Dosehi itā gatā apagatāti dosinā ta-",
  "tika-s0101t:678_1": "kārassa na-",
  "tika-s0101t:678_2": "kāraṃ katvā yathā “kilese jito vijitāvīti jino”ti. Anīya-",
  "tika-s0101t:678_3": "saddo kattuatthe veditabboti āha “manaṃ ramayatī”ti “ramaṇīyā”ti yathā “niyyānikā dhammā”ti.",
  "tika-s0101t:678_4": "Juṇhavasena rattiyā surūpatāti āha “vuttadosavimuttāyā”tiādi.",
  "tika-s0101t:678_5": "Tattha abbhādayo vuttadosā,",
  "tika-s0101t:678_6": "tabbigameneva cassā dassanīyatā, tena,",
  "tika-s0101t:678_7": "utusampattiyā ca pāsādikatā veditabbā.",
  "tika-s0101t:678_8": "Lakkhaṇaṃ bhavituṃ yuttāti etissā rattiyā yutto divaso māso utu saṃvaccharoti evaṃ divasamāsautusaṃvaccharānaṃ sallakkhaṇaṃ bhavituṃ yuttā lakkhaññā,",
  "tika-s0101t:678_9": "lakkhaṇīyāti attho.",
  "tika-s0101t:679_0": "“Yaṃ no payirupāsato cittaṃ pasīdeyyā”ti vuttattā “samaṇaṃ vā brāhmaṇaṃ vā”ti ettha paramatthasamaṇo ca paramatthabrāhmaṇo ca adhippeto,",
  "tika-s0101t:679_1": "na pabbajjāmattasamaṇo,",
  "tika-s0101t:679_2": "na jātimattabrāhmaṇo cāti āha “samitapāpatāya samaṇaṃ.",
  "tika-s0101t:679_3": "Bāhitapāpatāya brāhmaṇa”nti.",
  "tika-s0101t:679_4": "Bahuvacane vattabbe ekavacanaṃ,",
  "tika-s0101t:679_5": "ekavacane vā vattabbe bahuvacanaṃ vacanabyatayo.",
  "tika-s0101t:679_6": "Aṭṭhakathāyaṃ pana ekavacanavaseneva byatayo dassito. Attani,",
  "tika-s0101t:679_7": "garuṭṭhāniye ca ekasmimpi bahuvacanappayogo nirūḷhoti.",
  "tika-s0101t:679_8": "Sabbenapīti “ramaṇīyā vatā”tiādinā sabbena vacanena.",
  "tika-s0101t:679_9": "Obhāsanimittakammanti obhāsabhūtanimittakammaṃ paribyattaṃ nimittakaraṇanti attho.",
  "tika-s0101t:679_10": "Devadatto cāti. Ca-",
  "tika-s0101t:679_11": "saddo attūpanayane,",
  "tika-s0101t:679_12": "tena yathā rājā ajātasattu attano pitu ariyasāvakassa satthuupaṭṭhākassa ghātanena mahāparādho,",
  "tika-s0101t:679_13": "evaṃ bhagavato mahāanatthakarassa devadattassa avassayabhāvena pīti imamatthaṃ upaneti.",
  "tika-s0101t:679_14": "Tassa piṭṭhichāyāyāti tassa jīvakassa piṭṭhiapassayena,",
  "tika-s0101t:679_15": "taṃ pamukhaṃ katvā taṃ apassāyāti attho.",
  "tika-s0101t:679_16": "Vikkhepapacchedanatthanti bhāviniyā attano kathāya uppajjanakavikkhepanassa pacchindanatthaṃ,",
  "tika-s0101t:679_17": "anuppattiatthanti adhippāyo.",
  "tika-s0101t:679_18": "Tenāha “tassaṃ hī”tiādi.",
  "tika-s0101t:680_0": "151.",
  "tika-s0101t:680_1": "“So kirā”tiādi porāṇaṭṭhakathāya āgatanayo.",
  "tika-s0101t:680_2": "Eseva nayo parato makkhalipadanibbacanepi.",
  "tika-s0101t:680_3": "Upasaṅkamantīti upagatā.",
  "tika-s0101t:680_4": "Tadeva pabbajjaṃ aggahesīti tadeva naggarūpaṃ pabbajjaṃ katvā gaṇhi.",
  "tika-s0101t:681_0": "Pabbajitasamūhasaṅkhāto saṅghoti pabbajitasamūhatāmattena saṅgho,",
  "tika-s0101t:681_1": "na niyyānikadiṭṭhisuvisuddhasīlasāmaññavasena saṃhatattāti adhippāyo.",
  "tika-s0101t:681_2": "Assa atthīti assa satthupaṭiññassa parivārabhūto atthi.",
  "tika-s0101t:681_3": "Svevāti pabbajitasamūhasaṅkhātova.",
  "tika-s0101t:681_4": "Keci pana “pabbajitasamūhavasena saṅghī,",
  "tika-s0101t:681_5": "gahaṭṭhasamūhavasena gaṇī”ti vadanti,",
  "tika-s0101t:681_6": "taṃ tesaṃ matimattaṃ gaṇe eva loke saṅgha-",
  "tika-s0101t:681_7": "saddassa nirūḷhattā.",
  "tika-s0101t:681_8": "Ācārasikkhāpanavasenāti acelaka vatacariyādiācārasikkhāpanavasena.",
  "tika-s0101t:681_9": "Pākaṭoti saṅghīādibhāvena pakāsito.",
  "tika-s0101t:681_10": "“Appiccho”ti vatvā tattha labbhamānaṃ appicchattaṃ dassetuṃ “appicchatāya vatthampi na nivāsetī”ti vuttaṃ.",
  "tika-s0101t:681_11": "Na hi tasmiṃ sāsanike viya santaguṇanigūhaṇalakkhaṇā appicchatā labbhatīti.",
  "tika-s0101t:681_12": "Yasoti kittisaddo.",
  "tika-s0101t:681_13": "“Taranti etena saṃsārogha”nti evaṃ sammatattā titthaṃ vuccati laddhīti āha “titthakaroti laddhikaro”ti.",
  "tika-s0101t:681_14": "Sādhusammatoti “sādhū”ti sammato,",
  "tika-s0101t:681_15": "na sādhūhi sammatoti āha “ayaṃ sādhū”tiādi.",
  "tika-s0101t:681_16": "“Imāni me vatasamādānāni ettakaṃ kālaṃ suciṇānī”ti pabbajitato paṭṭhāya atikkantā bahū rattiyo jānātīti rattaññū.",
  "tika-s0101t:681_17": "Tā panassa rattiyo cirakālabhūtāti katvā ciraṃ pabbajitassa assāti cirapabbajito.",
  "tika-s0101t:681_18": "Tattha cirapabbajitatāgahaṇena buddhisīlataṃ dasseti,",
  "tika-s0101t:681_19": "rattaññutāgahaṇena tattha sampajānataṃ.",
  "tika-s0101t:681_20": "Addhānanti dīghakālaṃ.",
  "tika-s0101t:681_21": "Kittako pana soti āha “dve tayo rājaparivaṭṭe”ti,",
  "tika-s0101t:681_22": "dvinnaṃ tiṇṇaṃ rājūnaṃ rajjaṃ anusāsanapaṭipāṭiyoti attho.",
  "tika-s0101t:681_23": "“Addhagato”ti vatvā kataṃ vayogahaṇaṃ osānavayāpekkhanti āha “pacchimavayaṃ anuppatto”ti.",
  "tika-s0101t:681_24": "Ubhayanti “addhagato,",
  "tika-s0101t:681_25": "vayoanuppatto”ti padadvayaṃ.",
  "tika-s0101t:682_0": "Pubbe pitarā saddhiṃ satthu santikaṃ gantvā desanāya sutapubbataṃ sandhāyāha “jhānābhiññādi…pe…",
  "tika-s0101t:682_1": "sotukāmo”ti.",
  "tika-s0101t:682_2": "Dassanenāti na dassanamattaṃ,",
  "tika-s0101t:682_3": "disvā pana tena saddhiṃ ālāpasallāpaṃ katvā tato akiriyavādaṃ sutvā tesaṃ anattamano ahosi.",
  "tika-s0101t:682_4": "Guṇakathāyāti abhūtaguṇakathāya.",
  "tika-s0101t:682_5": "Tenāha “suṭṭhutaraṃ anattamano hutvā”ti.",
  "tika-s0101t:682_6": "Yadi anattamano,",
  "tika-s0101t:682_7": "kasmā tuṇhī ahosīti āha “anattamano samānopī”tiādi.",
  "tika-s0101t:683_0": "152. Gosālāyāti evaṃ nāmake gāme. Vassānakāle gunnaṃ tiṭṭhanasālāti eke.",
  "tika-s0101t:684_0": "153.",
  "tika-s0101t:684_1": "Paṭikiṭṭhataranti nihīnataraṃ.",
  "tika-s0101t:684_2": "Tantāvutānīti tante pasāretvā vītāni.",
  "tika-s0101t:684_3": "“Sīte sīto”tiādinā chahākārehi tassa nihīnassa nihīnatarataṃ dasseti.",
  "tika-s0101t:685_0": "154.",
  "tika-s0101t:685_1": "Vaccaṃ katvāpīti pi-",
  "tika-s0101t:685_2": "saddena bhojanaṃ bhuñjitvāpi kenaci asucinā makkhito pīti imamatthaṃ sampiṇḍeti.",
  "tika-s0101t:685_3": "Vālikathūpaṃ katvāti vattavasena vālikāya thūpaṃ katvā.",
  "tika-s0101t:686_0": "156. Palibuddhanakilesoti saṃsāre palibuddhanakicco rāgādikileso khettavatthuputtadārādivisayo.",
  "tika-s0101t:687_0": "Komārabhaccajīvakakathāvaṇṇanā",
  "tika-s0101t:688_0": "157.",
  "tika-s0101t:688_1": "Na yathādhippāyaṃ vattatīti katvā vuttaṃ “anattho vata me”ti.",
  "tika-s0101t:688_2": "Jīvakassa tuṇhībhāvo mama adhippāyassa maddanasadiso,",
  "tika-s0101t:688_3": "tasmā taṃ pucchitvā kathāpanena mama adhippāyo pūretabboti ayamettha rañño ajjhāsayoti dassento “hatthimhi nu kho panā”tiādimāha.",
  "tika-s0101t:688_4": "Kiṃ tuṇhīti kiṃ kāraṇā tuṇhī,",
  "tika-s0101t:688_5": "kiṃ taṃ kāraṇaṃ,",
  "tika-s0101t:688_6": "yena tuvaṃ tuṇhīti vuttaṃ hoti.",
  "tika-s0101t:688_7": "Tenāha “kena kāraṇena tuṇhī”ti.",
  "tika-s0101t:689_0": "Kāmaṃ sabbāpi tathāgatassa paṭipatti anaññasādhāraṇā acchariyaabbhutarūpā ca,",
  "tika-s0101t:689_1": "tathāpi gabbhokkanti-",
  "tika-s0101t:689_2": "abhijātiabhinikkhamanaabhisambodhidhammacakkappavattana-",
  "tika-s0101t:689_3": "yamakapāṭihāriyadevorohaṇāni sadevake loke ativiya supākaṭāni,",
  "tika-s0101t:689_4": "na sakkā kenaci paṭibāhitunti tāniyevettha uddhaṭāni.",
  "tika-s0101t:689_5": "Itthambhūtākhyānattheti itthaṃ evaṃ pakāro bhūto jātoti evaṃ kathanatthe.",
  "tika-s0101t:689_6": "Upayogavacananti.",
  "tika-s0101t:689_7": "“Abbhuggato”ti ettha abhīti upasaggo itthambhūtākhyānatthajotako,",
  "tika-s0101t:689_8": "tena yogato “taṃ kho pana bhagavanta”nti idaṃ sāmiatthe upayogavacanaṃ,",
  "tika-s0101t:689_9": "tenāha “tassa kho pana bhagavatoti attho”ti.",
  "tika-s0101t:689_10": "Kalyāṇaguṇasamannāgatoti kalyāṇehi guṇehi yutto,",
  "tika-s0101t:689_11": "taṃ nissito tabbisayatāyāti adhippāyo.",
  "tika-s0101t:689_12": "Seṭṭhoti etthāpi eseva nayo.",
  "tika-s0101t:689_13": "Kittetabbato kitti,",
  "tika-s0101t:689_14": "sā eva saddanīyato saddoti āha “kittisaddoti kittiyevā”ti.",
  "tika-s0101t:689_15": "Abhitthavanavasena pavatto saddo thutighoso.",
  "tika-s0101t:689_16": "Anaññasādhāraṇaguṇe ārabbha pavattattā sadevakaṃ lokaṃ ajjhottharitvā abhibhavitvā uggato.",
  "tika-s0101t:690_0": "So bhagavāti yo so samatiṃ sapāramiyo pūretvā sabbakilese bhañjitvā anuttaraṃ sammāsambodhiṃ abhisambuddho",
  "tika-s0101t:690_1": "devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi sadevake loke",
  "tika-s0101t:690_2": "“bhagavā”ti sabbattha patthaṭakittisaddo,",
  "tika-s0101t:690_3": "so bhagavā.",
  "tika-s0101t:690_4": "“Bhagavā”ti ca idaṃ satthu nāmakittanaṃ.",
  "tika-s0101t:690_5": "Tenāha āyasmā dhammasenāpati “bhagavāti netaṃ nāmaṃ mātarā kata”ntiādi.",
  "tika-s0101t:690_6": "Parato pana bhagavāti guṇakittanaṃ.",
  "tika-s0101t:691_0": "Yathā kammaṭṭhānikena “araha”ntiādīsu navaṭṭhānesu paccekaṃ iti-",
  "tika-s0101t:691_1": "saddaṃ yojetvā buddhaguṇā anussarīyanti,",
  "tika-s0101t:691_2": "evaṃ buddhaguṇasaṅkittakenāpīti dassento “itipi arahaṃ,",
  "tika-s0101t:691_3": "itipi sammāsambuddho…pe…",
  "tika-s0101t:691_4": "itipi bhagavā”ti āha.",
  "tika-s0101t:691_5": "“Itipetaṃ abhūtaṃ,",
  "tika-s0101t:691_6": "itipetaṃ ataccha”ntiādīsu viya idha iti-",
  "tika-s0101t:691_7": "saddo āsannapaccakkhakaraṇattho, pi-",
  "tika-s0101t:691_8": "saddo sampiṇḍanattho,",
  "tika-s0101t:691_9": "tena ca tesaṃ guṇānaṃ bahubhāvo dīpito.",
  "tika-s0101t:691_10": "Tāni ca saṅkittentena viññunā cittassa sammukhībhūtāneva katvā saṅkittetabbānīti dassento “iminā ca iminā ca kāraṇenāti vuttaṃ hotī”ti āha.",
  "tika-s0101t:691_11": "Evañhi nirūpetvā kittente yassa saṅkitteti,",
  "tika-s0101t:691_12": "tassa bhagavati ativiya abhippasādo hoti.",
  "tika-s0101t:691_13": "Ārakattāti suvidūrattā.",
  "tika-s0101t:691_14": "Arīnanti kilesārīnaṃ.",
  "tika-s0101t:691_15": "Arānanti saṃsāracakkassa arānaṃ.",
  "tika-s0101t:691_16": "Hatattāti vihatattā.",
  "tika-s0101t:691_17": "Paccayādīnanti cīvarādipaccayānañceva pūjāvisesānañca.",
  "tika-s0101t:691_18": "Tatoti visuddhimaggato.",
  "tika-s0101t:691_19": "Yathā ca visuddhimaggato,",
  "tika-s0101t:691_20": "evaṃ taṃsaṃvaṇṇanatopi nesaṃ vitthāro gahetabbo.",
  "tika-s0101t:692_0": "Yasmā jīvako bahuso satthusantike buddhaguṇe sutvā ṭhito,",
  "tika-s0101t:692_1": "diṭṭhasaccatāya ca satthusāsane vigatakathaṃkatho vesārajjappatto,",
  "tika-s0101t:692_2": "tasmā āha “jīvako panā”tiādi.",
  "tika-s0101t:692_3": "Pañcavaṇṇāyāti khuddikādivasena pañcappakārāya.",
  "tika-s0101t:692_4": "Nirantaraṃ phuṭaṃ ahosi katādhikārabhāvato.",
  "tika-s0101t:692_5": "Kammantarāyavasena hissa rañño guṇasarīraṃ khatupahataṃ ahosi.",
  "tika-s0101t:693_0": "158.",
  "tika-s0101t:693_1": "“Uttama”nti vatvā na kevalaṃ seṭṭhabhāvo evettha kāraṇaṃ,",
  "tika-s0101t:693_2": "atha kho appasaddatāpi kāraṇanti dassetuṃ “assayānarathayānānī”tiādi vuttaṃ.",
  "tika-s0101t:693_3": "Hatthiyānesu nibbisevanameva gaṇhanto hatthiniyova kappāpesi.",
  "tika-s0101t:693_4": "Rañño āsaṅkānivattanatthaṃ āsannacārībhāvena tattha itthiyova nisajjāpitā.",
  "tika-s0101t:693_5": "Rañño paresaṃ durupasaṅkamanabhāvadassanatthaṃ tā purisavesaṃ gāhāpetvā āvudhahatthā kāritā.",
  "tika-s0101t:693_6": "Paṭivedesīti ñāpesi.",
  "tika-s0101t:693_7": "Tadevāti gamanaṃ,",
  "tika-s0101t:693_8": "agamanameva vā.",
  "tika-s0101t:694_0": "159.",
  "tika-s0101t:694_1": "Mahañcāti karaṇatthe paccattavacananti āha “mahatācā”ti.",
  "tika-s0101t:694_2": "Mahaccāti mahatiyā,",
  "tika-s0101t:694_3": "liṅgavipallāsavasena vuttaṃ,",
  "tika-s0101t:694_4": "mahantenāti vuttaṃ hoti.",
  "tika-s0101t:694_5": "Tenāha “rājānubhāvenā”ti “dvinnaṃ mahāraṭṭhānaṃ issariyasirī”ti aṅgamagadharaṭṭhānaṃ ādhipaccamāha.",
  "tika-s0101t:694_6": "Āsattakhaggānīti aṃse olambanavasena sannaddhaasīni.",
  "tika-s0101t:694_7": "Kulabhogaissariyādivasena mahatī mattā etesanti mahāmattā,",
  "tika-s0101t:694_8": "mahānubhāvā rājapurisā.",
  "tika-s0101t:694_9": "Vijjādharataruṇā viyāti vijjādharakumārā viya.",
  "tika-s0101t:694_10": "Raṭṭhiyaputtāti bhojaputtā.",
  "tika-s0101t:694_11": "Hatthighaṭāti hatthisamūhā.",
  "tika-s0101t:694_12": "Aññamaññasaṅghaṭṭanāti avicchedavasena gamanena aññamaññasambandhā.",
  "tika-s0101t:695_0": "Cittutrāso sayaṃ bhāyanaṭṭhena bhayaṃ yathā tathā bhāyatīti katvā.",
  "tika-s0101t:695_1": "Ñāṇaṃ bhāyitabbe eva vatthusmiṃ bhayato upaṭṭhite “bhāyitabbamida”nti bhayato tīraṇato bhayaṃ.",
  "tika-s0101t:695_2": "Tenevāha “bhayatupaṭṭhānañāṇaṃ pana bhāyati nabhāyatīti?",
  "tika-s0101t:695_3": "Na bhāyati.",
  "tika-s0101t:695_4": "Tañhi atītā saṅkhārā niruddhā,",
  "tika-s0101t:695_5": "paccuppannā nirujjhanti,",
  "tika-s0101t:695_6": "anāgatā nirujjhissantīti tīraṇamattameva hotī”ti.",
  "tika-s0101t:695_7": "Ārammaṇaṃ bhāyati etasmāti bhayaṃ.",
  "tika-s0101t:695_8": "Otappaṃ pāpato bhāyati etenāti bhayaṃ.",
  "tika-s0101t:695_9": "Bhayānakanti bhāyanākāro.",
  "tika-s0101t:695_10": "Bhayanti ñāṇabhayaṃ.",
  "tika-s0101t:695_11": "Saṃveganti sahottappañāṇaṃ santāsanti sabbaso ubbijjanaṃ.",
  "tika-s0101t:695_12": "Bhāyitabbaṭṭhena bhayaṃ bhīmabhāvena bheravanti bhayabheravaṃ,",
  "tika-s0101t:695_13": "bhītabbavatthu.",
  "tika-s0101t:695_14": "Tenāha “āgacchatī”ti.",
  "tika-s0101t:696_0": "Bhīruṃ pasaṃsantīti pāpato bhāyanato uttasanato bhīruṃ pasaṃsanti paṇḍitā.",
  "tika-s0101t:696_1": "Na hi tattha sūranti tasmiṃ pāpakaraṇe sūraṃ pagabbhadhaṃsinaṃ na hi pasaṃsanti.",
  "tika-s0101t:696_2": "Tenāha “bhayā hi santo na karonti pāpa”nti.",
  "tika-s0101t:696_3": "Tattha bhayāti pāputrāsato,",
  "tika-s0101t:696_4": "ottappahetūti attho.",
  "tika-s0101t:696_5": "Sarīracalananti bhayavasenasarīrasaṃkampo.",
  "tika-s0101t:696_6": "Eketi uttaravihāravāsino.",
  "tika-s0101t:696_7": "“Rājagahe”tiādi tesaṃ adhippāyavivaraṇaṃ.",
  "tika-s0101t:696_8": "Kāmaṃ vayatulyo “vayasso”ti vuccati,",
  "tika-s0101t:696_9": "rūḷhireso,",
  "tika-s0101t:696_10": "yo koci pana sahāyo vayasso,",
  "tika-s0101t:696_11": "tasmā vayassābhilāpoti sahāyābhilāpo.",
  "tika-s0101t:696_12": "Na vippalambhesīti na visaṃvādesi.",
  "tika-s0101t:696_13": "Vinasseyyāti cittavighātena vihaññeyya.",
  "tika-s0101t:697_0": "Sāmaññaphalapucchāvaṇṇanā",
  "tika-s0101t:698_0": "160.",
  "tika-s0101t:698_1": "Bhagavato tejoti buddhānubhāvo.",
  "tika-s0101t:698_2": "Rañño sarīraṃ phari yathā taṃ soṇadaṇḍassa brāhmaṇassa bhagavato santikaṃ gacchantassa antovanasaṇḍagatassa.",
  "tika-s0101t:698_3": "Eketi uttaravihāravāsino.",
  "tika-s0101t:699_0": "161. Yena,",
  "tika-s0101t:699_1": "tenāti ca bhummatthe karaṇavacananti āha “yattha bhagavā,",
  "tika-s0101t:699_2": "tattha gato”ti.",
  "tika-s0101t:699_3": "Tadā tasmiṃ bhikkhusaṅghe tuṇhībhāvassa anavasesato byāpibhāvaṃ dassetuṃ “tuṇhībhūtaṃ tuṇhībhūta”nti vuttanti āha “yato yato…pe…",
  "tika-s0101t:699_4": "mevāti attho”ti.",
  "tika-s0101t:699_5": "Hatthassa kukatattā asaṃyamo asampajaññakiriyā hatthakukkuccanti veditabbo. Vā-",
  "tika-s0101t:699_6": "saddo avuttavikappattho,",
  "tika-s0101t:699_7": "tena tadañño asaṃyamabhāvo vibhāvitoti daṭṭhabbaṃ.",
  "tika-s0101t:699_8": "Tattha pana cakkhuasaṃyamo sabbapaṭhamo,",
  "tika-s0101t:699_9": "dunnivāro cāti tadabhāvaṃ dassetuṃ “sabbālaṅkārapaṭimaṇḍita”ntiādi vuttaṃ.",
  "tika-s0101t:699_10": "Kāyikavācasikena upasamena laddhena itaropi anumānato laddho eva hotīti āha “mānasikena cā”ti.",
  "tika-s0101t:699_11": "Upasamanti saṃyamaṃ,",
  "tika-s0101t:699_12": "ācārasampattinti attho.",
  "tika-s0101t:699_13": "Pañcaparivaṭṭeti pañcapurisaparivaṭṭe.",
  "tika-s0101t:699_14": "Pañcahākārehīti “iṭṭhāniṭṭhe tādī”ti evaṃ ādinā āgatehi,",
  "tika-s0101t:699_15": "pañcavidhaariyiddhisiddhehi ca pañcahi pakārehi.",
  "tika-s0101t:699_16": "Tādilakkhaṇeti tādibhāve.",
  "tika-s0101t:700_0": "162.",
  "tika-s0101t:700_1": "Na me pañhavissajjane bhāro atthīti satthu sabbattha appaṭihatañāṇacāratādassanaṃ.",
  "tika-s0101t:700_2": "Yadākaṅkhasīti na vadanti,",
  "tika-s0101t:700_3": "kathaṃ pana vadantīti āha “sutvā vedissāmā”ti padesañāṇe ṭhitattā.",
  "tika-s0101t:700_4": "Buddhā pana sabbaññupavāraṇaṃ pavārentīti sambandho.",
  "tika-s0101t:700_5": "“Yakkhanarindadevasamaṇabrāhmaṇaparibbājakāna”nti idaṃ “pucchāvuso yadākaṅkhasī”tiādīni suttapadāni pucchantānaṃ yesaṃ puggalānaṃ vasena āgatāni,",
  "tika-s0101t:700_6": "taṃ dassanatthaṃ.",
  "tika-s0101t:700_7": "“Pucchāvuso yadākaṅkhasī”ti idaṃ āḷavakassa yakkhassa okāsakaraṇaṃ,",
  "tika-s0101t:700_8": "sesāni narindādīnaṃ.",
  "tika-s0101t:700_9": "Manasicchasīti manasā icchasi.",
  "tika-s0101t:700_10": "Pucchavho,",
  "tika-s0101t:700_11": "yaṃ kiñci manasicchathāti bāvarissa saṃsayaṃ manasā pucchavho.",
  "tika-s0101t:700_12": "Tumhākaṃ pana sabbesaṃ yaṃ kiñci sabbasaṃsayaṃ manasā,",
  "tika-s0101t:700_13": "aññathā ca,",
  "tika-s0101t:700_14": "yathā icchatha,",
  "tika-s0101t:700_15": "tathā pucchavhoti adhippāyo.",
  "tika-s0101t:701_0": "Sādhurūpāti sādhusabhāvā.",
  "tika-s0101t:701_1": "Dhammoti paveṇīdhammo.",
  "tika-s0101t:701_2": "Vuddhanti sīlādīhi buddhippattaṃ,",
  "tika-s0101t:701_3": "garunti attho.",
  "tika-s0101t:701_4": "Esa bhāroti esa saṃsayūpacchedanasaṅkhāto bhāro,",
  "tika-s0101t:701_5": "āgato bhāro avassaṃ āvahitabboti adhippāyo.",
  "tika-s0101t:701_6": "Ñatvā sayanti parūpadesena vinā sayameva ñatvā.",
  "tika-s0101t:702_0": "Suciratenāti evaṃ nāmakena brāhmaṇena.",
  "tika-s0101t:702_1": "Tagghāti ekaṃsena.",
  "tika-s0101t:702_2": "Yathāpi kusalo tathāti yathā sabbadhammakusalo sabbavidū jānāti katheti,",
  "tika-s0101t:702_3": "tathā ahamakkhissaṃ.",
  "tika-s0101t:702_4": "Rājā ca kho taṃ yadi kāhati vā na vāti yo taṃ idha pucchituṃ pesesi,",
  "tika-s0101t:702_5": "so rājānaṃ tayā pucchitaṃ karotu vā mā vā,",
  "tika-s0101t:702_6": "ahaṃ pana te akkhissaṃ akkhissāmi,",
  "tika-s0101t:702_7": "ācikkhissāmīti attho.",
  "tika-s0101t:703_0": "163.",
  "tika-s0101t:703_1": "Sippanaṭṭhena sikkhitabbatāya ca sippameva sippāyatanaṃ jīvikāya kāraṇabhāvato.",
  "tika-s0101t:703_2": "Seyyathidanti nipāto,",
  "tika-s0101t:703_3": "tassa te katameti attho.",
  "tika-s0101t:703_4": "Puthu sippāyatanānīti hi sādhāraṇato sippāni uddisitvā upari taṃtaṃsippūpajīvino niddiṭṭhā puggalādhiṭṭhānakathāya papañcaṃ pariharituṃ.",
  "tika-s0101t:703_5": "Aññathā yathādhippetāni tāva sippāyatanāni dassetvā puna taṃtaṃsippūpajīvīsu dassiyamānesu papañco siyāti.",
  "tika-s0101t:703_6": "Tenāha “hatthārohā”tiādi.",
  "tika-s0101t:704_0": "Hatthiṃ ārohanti,",
  "tika-s0101t:704_1": "ārohāpayanti cāti hatthārohā.",
  "tika-s0101t:704_2": "Yehi payogehi puriso hatthino ārohanayoggo hoti,",
  "tika-s0101t:704_3": "hatthissa taṃ payogaṃ vidhāyataṃ sabbesaṃ petesaṃ gahaṇaṃ.",
  "tika-s0101t:704_4": "Tenāha “sabbepī”tiādi.",
  "tika-s0101t:704_5": "Tattha hatthācariyā nāma ye hatthino hatthārohakānañca sikkhapakā.",
  "tika-s0101t:704_6": "Hatthivejjā nāma hatthibhisakkā.",
  "tika-s0101t:704_7": "Hatthimeṇḍā nāma hatthīnaṃ pādarakkhakā. Ādi-",
  "tika-s0101t:704_8": "saddena hatthīnaṃ yavasadāyakādike saṅgaṇhāti.",
  "tika-s0101t:704_9": "Assārohā rathikāti etthāpi eseva nayo.",
  "tika-s0101t:704_10": "Rathe niyuttā rathikā.",
  "tika-s0101t:704_11": "Ratharakkhā nāma rathassa āṇirakkhakā.",
  "tika-s0101t:704_12": "Dhanuṃ gaṇhanti,",
  "tika-s0101t:704_13": "gaṇhāpenti cāti dhanuggahā,",
  "tika-s0101t:704_14": "issāsā dhanusippassa sikkhāpakā ca.",
  "tika-s0101t:704_15": "Tenāha “dhanuācariyā issāsā”ti.",
  "tika-s0101t:704_16": "Celena celapaṭākāya yuddhe akanti gacchantīti celakāti āha “ye yuddhe jayadhajaṃ gahetvā purato gacchantī”ti.",
  "tika-s0101t:704_17": "Yathā tathā ṭhite senike byūhakaraṇavasena tato calayanti uccālentīti calakā.",
  "tika-s0101t:704_18": "Sakuṇagghiādayo viya maṃsapiṇḍaṃ parasenāsamūhaṃ sāhasikamahāyodhatāya chetvā chetvā dayanti uppatitvā uppatitvā gacchantīti piṇḍadāyakā.",
  "tika-s0101t:704_19": "Dutiyavikappe piṇḍe dayanti janasammadde uppatantā viya gacchantīti piṇḍadāyakāti attho veditabbo.",
  "tika-s0101t:704_20": "Uggatuggatāti thāmajavaparakkamādivasena ativiya uggatā uggāti attho.",
  "tika-s0101t:704_21": "Pakkhandantīti attano vīrasūrabhāvena asajjamānā parasenaṃ anupavisantīti attho.",
  "tika-s0101t:704_22": "Thāmajavabalaparakkamādisampattiyā mahānāgā viya mahānāgā.",
  "tika-s0101t:704_23": "Ekantasūrāti ekākisūrā attano sūrabhāveneva ekākino hutvā yujjhanakā.",
  "tika-s0101t:704_24": "Sajālikāti savammikā.",
  "tika-s0101t:704_25": "Saraparittāṇacammanti cammaparisibbitaṃ kheṭakaṃ,",
  "tika-s0101t:704_26": "cammamayaṃ vā phalakaṃ.",
  "tika-s0101t:704_27": "Gharadāsayodhāti antojātayodhā.",
  "tika-s0101t:705_0": "Āḷāraṃ vuccati mahānasaṃ,",
  "tika-s0101t:705_1": "tattha niyuttāti āḷārikā,",
  "tika-s0101t:705_2": "bhattakārā.",
  "tika-s0101t:705_3": "Pūvikāti pūvasampādakā,",
  "tika-s0101t:705_4": "ye pūvameva nānappakārato sampādetvā vikkiṇantā jīvanti.",
  "tika-s0101t:705_5": "Kesanakhalikhanādivasena manussānaṃ alaṅkāravidhiṃ kappenti saṃvidahantīti kappakā.",
  "tika-s0101t:705_6": "Nhāpakāti cuṇṇavilepanādīhi malaharaṇavaṇṇasampādanavidhinā nhāpentīti nhāpakā.",
  "tika-s0101t:705_7": "Navantādividhinā pavatto gaṇanagantho antarā chiddābhāvena acchiddakoti vuccati,",
  "tika-s0101t:705_8": "taṃ gaṇanaṃ upanissāya jīvantā acchiddakapāṭhakā.",
  "tika-s0101t:705_9": "Hatthena adhippāyaviññāpanaṃ hatthamuddā hattha-",
  "tika-s0101t:705_10": "saddo cettha tadekadesesu aṅgulīsu daṭṭhabbo.",
  "tika-s0101t:705_11": "“Na bhuñjamāno sabbaṃ hatthaṃ mukhe pakkhipissāmī”tiādīsu viya,",
  "tika-s0101t:705_12": "tasmā aṅgulisaṅkocanādinā gaṇanā hatthamuddāya gaṇanā.",
  "tika-s0101t:705_13": "Cittakārādīnīti. Ādi-",
  "tika-s0101t:705_14": "saddena bhamakārakoṭṭakalekhaka vilīvakārādīnaṃ saṅgaho daṭṭhabbo.",
  "tika-s0101t:705_15": "Diṭṭheva dhammeti imasmiṃyeva attabhāve.",
  "tika-s0101t:705_16": "Sandiṭṭhikamevāti asamparāyikatāya sāmaṃ daṭṭhabbaṃ,",
  "tika-s0101t:705_17": "sayaṃ anubhavitabbaṃ attapaccakkhaṃ diṭṭhadhammikanti attho.",
  "tika-s0101t:705_18": "Sukhitanti sukhappattaṃ.",
  "tika-s0101t:705_19": "Uparīti devaloke.",
  "tika-s0101t:705_20": "So hi manussalokato uparimo.",
  "tika-s0101t:705_21": "Kammassa katattā nibbattanato tassa phalaṃ tassa aggisikhā viya hoti,",
  "tika-s0101t:705_22": "tañca uddhaṃ devaloketi āha “uddhaṃ aggaṃ assā atthīti uddhaggikā”ti.",
  "tika-s0101t:705_23": "Saggaṃ arahatīti attano phalabhūtaṃ saggaṃ arahati,",
  "tika-s0101t:705_24": "tattha sā nibbattanārahoti attho.",
  "tika-s0101t:705_25": "Sukhavipākāti iṭṭhavipākavipaccanīkā.",
  "tika-s0101t:705_26": "Suṭṭhu aggeti ativiya uttame uḷāre.",
  "tika-s0101t:705_27": "Dakkhanti vaḍḍhanti etāyāti dakkhiṇā,",
  "tika-s0101t:705_28": "pariccāgamayaṃ puññanti āha “dakkhiṇaṃ dāna”nti.",
  "tika-s0101t:706_0": "Maggo sāmaññaṃ samitapāpasamaṇabhāvoti katvā.",
  "tika-s0101t:706_1": "Yasmā ayaṃ rājā pabbajitānaṃ dāsakassakādīnaṃ lokato abhivādanādilābho sandiṭṭhikaṃ sāmaññaphalanti cintetvā",
  "tika-s0101t:706_2": "“atthi nu kho koci samaṇo vā brāhmaṇo vā īdisamatthaṃ jānanto”ti vīmaṃsanto pūraṇādike pucchitvā tesaṃ",
  "tika-s0101t:706_3": "kathāya anārādhitacitto bhagavantampi tamatthaṃ pucchi,",
  "tika-s0101t:706_4": "tasmā vuttaṃ “upari āgataṃ pana dāsakassakopamaṃ sandhāya pucchatī”ti.",
  "tika-s0101t:707_0": "Kaṇhapakkhanti yathāpucchite atthe labbhamānaṃ diṭṭhigatūpasañhitaṃ saṃkilesapakkhaṃ.",
  "tika-s0101t:707_1": "Sukkapakkhanti tabbidhuraṃ uparisuttāgataṃ vodānapakkhaṃ.",
  "tika-s0101t:707_2": "Samaṇakolāhalanti samaṇakotūhalaṃ taṃtaṃsamaṇavādānaṃ aññamaññavirodhaṃ.",
  "tika-s0101t:707_3": "Samaṇabhaṇḍananti teneva virodhena “evaṃvādīnaṃ tesaṃ samaṇabrāhmaṇānaṃ ayaṃ doso,",
  "tika-s0101t:707_4": "evaṃvādīnaṃ ayaṃ doso”ti evaṃ taṃtaṃvādassa paribhāsanaṃ.",
  "tika-s0101t:707_5": "Rañño bhāraṃ karonto attano desanākosallenāti adhippāyo.",
  "tika-s0101t:708_0": "164. Paṇḍitapatirūpakānanti āmaṃ viya pakkānaṃ paṇḍitābhāsānaṃ.",
  "tika-s0101t:709_0": "Pūraṇakassapavādavaṇṇanā",
  "tika-s0101t:710_0": "165.",
  "tika-s0101t:710_1": "Ekaṃ idāhanti ekāhaṃ. Idha-",
  "tika-s0101t:710_2": "saddo cettha nipātamattaṃ,",
  "tika-s0101t:710_3": "ekāhaṃ samayaṃ ticceva attho.",
  "tika-s0101t:710_4": "Saritabbayuttanti anussaraṇānucchavikaṃ.",
  "tika-s0101t:711_0": "166.",
  "tika-s0101t:711_1": "Sahatthā karontassāti sahattheneva karontassa.",
  "tika-s0101t:711_2": "Nissaggiyathāvarādayopi idha sahatthakaraṇeneva saṅgahitā.",
  "tika-s0101t:711_3": "Hatthādīnīti hatthapādakaṇṇanāsādīni.",
  "tika-s0101t:711_4": "Pacanaṃ dahanaṃ vibādhananti āha “daṇḍena uppīḷentassā”ti.",
  "tika-s0101t:711_5": "Papañcasūdaniyaṃ “tajjentassa vā”ti attho vutto,",
  "tika-s0101t:711_6": "idha pana tajjanaṃ paribhāsanaṃ daṇḍeneva saṅgahetvā “daṇḍena uppīḷentassa” icceva vuttaṃ.",
  "tika-s0101t:711_7": "Sokaṃ sayaṃ karontassāti parassa sokakāraṇaṃ sayaṃ karontassa,",
  "tika-s0101t:711_8": "sokaṃ vā uppādentassa.",
  "tika-s0101t:711_9": "Parehīti attano vacanakarehi.",
  "tika-s0101t:711_10": "Sayampi phandatoti parassa vibādhanapayogena sayampi phandato.",
  "tika-s0101t:711_11": "“Atipātāpayato”ti padaṃ suddhakattuatthe hetukattuatthe ca vattatīti āha “hanantassāpi hanāpentassāpī”ti.",
  "tika-s0101t:711_12": "Kāraṇavasenāti kārāpanavasena.",
  "tika-s0101t:712_0": "Gharassa bhitti anto bahi ca sandhitā hutvā ṭhitā gharasandhi.",
  "tika-s0101t:712_1": "Kiñcipi asesetvā niravaseso lopo nillopo.",
  "tika-s0101t:712_2": "Ekāgāre niyutto vilopo ekāgāriko.",
  "tika-s0101t:712_3": "Parito sabbaso panthe hananaṃ paripantho.",
  "tika-s0101t:712_4": "Pāpaṃ na karīyati pubbe asaññato uppādetuṃ asakkuṇeyyattā,",
  "tika-s0101t:712_5": "tasmā natthi pāpaṃ.",
  "tika-s0101t:712_6": "Yadi evaṃ kathaṃ sattā pāpe paṭipajjantīti āha “sattā pana pāpaṃ karomāti evaṃ saññino hontī”ti.",
  "tika-s0101t:712_7": "Evaṃ kirassa hoti –",
  "tika-s0101t:712_8": "imesañhi sattānaṃ hiṃsādikiriyā na attānaṃ phusati tassa niccatāya nibbikārattā sarīraṃ pana acetanaṃ kaṭṭhakaliṅgarūpamaṃ,",
  "tika-s0101t:712_9": "tasmiṃ vikopitepi na kiñci pāpanti.",
  "tika-s0101t:712_10": "Khuranemināti nisitakhuramayaneminā.",
  "tika-s0101t:713_0": "Gaṅgāya dakkhiṇā disā appatirūpadeso,",
  "tika-s0101t:713_1": "uttarā disā patirūpadesoti adhippāyena“dakkhiṇañca”tiādi vuttanti āha “dakkhiṇatīre manussā kakkhaḷā”tiādi.",
  "tika-s0101t:713_2": "Mahāyāganti mahāvijitayaññasadisaṃ mahāyāgaṃ.",
  "tika-s0101t:713_3": "Uposathakammena vāti uposathakammena ca. Dama-",
  "tika-s0101t:713_4": "saddo hi indriyasaṃvarassa uposathasīlassa ca vācako idhādhippeto.",
  "tika-s0101t:713_5": "Keci pana “uposathakammenāti idaṃ indriyadamanassa visesanaṃ,",
  "tika-s0101t:713_6": "tasmā ‘uposathakammabhūtena indriyadamanenā”ti atthaṃ vadanti.",
  "tika-s0101t:713_7": "Sīlasaṃyamenāti kāyikavācasikasaṃvarena.",
  "tika-s0101t:713_8": "Saccavajjenāti saccavācāya,",
  "tika-s0101t:713_9": "tassā visuṃ vacanaṃ loke garutarapuññasammatabhāvato.",
  "tika-s0101t:713_10": "Yathā hi pāpadhammesu musāvādo garu,",
  "tika-s0101t:713_11": "evaṃ puññadhammesu saccavācā.",
  "tika-s0101t:713_12": "Tenāha bhagavā “ekaṃ dhammaṃ atītassā”tiādi.",
  "tika-s0101t:713_13": "Pavattīti yo “karotī”ti vuccati,",
  "tika-s0101t:713_14": "tassa santāne phaluppattipaccayabhāvena uppatti.",
  "tika-s0101t:713_15": "Sabbathāti “karoto”tiādinā vuttena sabbappakārena.",
  "tika-s0101t:713_16": "Kiriyameva paṭikkhipati,",
  "tika-s0101t:713_17": "na raññā puṭṭhaṃ sandiṭṭhikaṃ sāmaññaphalaṃ byākarotīti adhippāyo.",
  "tika-s0101t:713_18": "Idaṃ avadhāraṇaṃ vipākapaṭikkhepanivattanatthaṃ.",
  "tika-s0101t:713_19": "Yo hi kammaṃ paṭikkhipati,",
  "tika-s0101t:713_20": "tena atthato vipākopi paṭikkhitto eva nāma hoti.",
  "tika-s0101t:713_21": "Tathā hi vakkhati “kammaṃ paṭibāhantenāpī”tiādi.",
  "tika-s0101t:714_0": "Paṭirājūhi anabhibhavanīyabhāvena visesato jitanti vijitaṃ,",
  "tika-s0101t:714_1": "āṇāpavattideso.",
  "tika-s0101t:714_2": "“Mā mayhaṃ vijite vasathā”ti apasādanā pabbajitassa viheṭhanā pabbājanāti katvā vuttaṃ “apasādetabbanti viheṭhetabba”nti.",
  "tika-s0101t:714_3": "Uggaṇhanaṃ tena vuttassa atthassa “evameta”nti upadhāraṇaṃ sallakkhaṇaṃ,",
  "tika-s0101t:714_4": "nikujjanaṃ tassa addhaniyabhāvāpādanavasena cittena sandhāraṇaṃ.",
  "tika-s0101t:714_5": "Tadubhayaṃ paṭikkhipanto āha “anuggaṇhanto anikujjanto”ti.",
  "tika-s0101t:714_6": "Tenāha “sāravasena aggaṇhanto”tiādi.",
  "tika-s0101t:715_0": "Makkhaligosālavādavaṇṇanā",
  "tika-s0101t:716_0": "168.",
  "tika-s0101t:716_1": "Ubhayenāti hetupaccayapaṭisedhanavacanena.",
  "tika-s0101t:716_2": "Saṃkilesapaccayanti saṃkilissanassa malīnabhāvassa kāraṇaṃ.",
  "tika-s0101t:716_3": "Visuddhipaccayanti saṅkikilesato visuddhiyā vodānassa kāraṇaṃ.",
  "tika-s0101t:716_4": "Attakāroti tena tena sattena attanā kātabbakammaṃ attanā nipphādetabbapayogo.",
  "tika-s0101t:716_5": "Parakāranti parassa vāhasā ijjhanakapayojanaṃ.",
  "tika-s0101t:716_6": "Tenāha “yenā”tiādi.",
  "tika-s0101t:716_7": "Mahāsattanti antimabhavikaṃ mahābodhisattaṃ,",
  "tika-s0101t:716_8": "paccekabodhisattassapi ettheva saṅgaho veditabbo.",
  "tika-s0101t:716_9": "Manussasobhagyatanti manussesu subhagabhāvaṃ.",
  "tika-s0101t:716_10": "Evanti vuttappakārena.",
  "tika-s0101t:716_11": "Kammavādassa kiriyavādassa paṭikkhipanena “atthi bhikkhave kammaṃ kaṇhaṃ kaṇhavipāka”ntiādi nayappavatte jinacakke pahāraṃ deti nāma.",
  "tika-s0101t:716_12": "Natthi purisakāreti yathāvuttaattakāraparakārābhāvato eva sattānaṃ paccattapurisakāro nāma koci natthīti attho.",
  "tika-s0101t:716_13": "Tenāha “yenā”tiādi.",
  "tika-s0101t:716_14": "Natthi balanti sattānaṃ diṭṭhadhammikasamparāyikanibbānasampattiāvahaṃ balaṃ nāma kiñci natthi.",
  "tika-s0101t:716_15": "Tenāha “yamhī”tiādi.",
  "tika-s0101t:716_16": "Nidassanamattañcetaṃ,",
  "tika-s0101t:716_17": "saṃkilesikampi cāyaṃ balaṃ paṭikkhipateva.",
  "tika-s0101t:716_18": "Yadi vīriyādīni purisakāravevacanāni,",
  "tika-s0101t:716_19": "kasmā visuṃ gahaṇanti āha “idaṃ no vīriyenā”tiādi.",
  "tika-s0101t:716_20": "Saddatthato pana tassā tassā kiriyāya ussannaṭṭhena balaṃ.",
  "tika-s0101t:716_21": "Sūravīrabhāvāvahaṭṭhena vīriyaṃ.",
  "tika-s0101t:716_22": "Tadeva daḷhabhāvato,",
  "tika-s0101t:716_23": "porisadhuraṃ vahantena pavattetabbato ca purisathāmo.",
  "tika-s0101t:716_24": "Paraṃ paraṃ ṭhānaṃ akkamanappavattiyā purisaparakkamoti vuttoti veditabbaṃ.",
  "tika-s0101t:717_0": "Sattayogato rūpādīsu sattavisattatāya sattā.",
  "tika-s0101t:717_1": "Pāṇanato assasanapassasanavasena pavattiyā pāṇā.",
  "tika-s0101t:717_2": "Te pana so ekindriyādivasena vibhajitvā vadatīti āha “ekindriyo”tiādi.",
  "tika-s0101t:717_3": "Aṇḍakosādīsu bhavanato “bhūtā”ti vuccantīti āha “aṇḍakosa…pe…",
  "tika-s0101t:717_4": "vadatī”ti.",
  "tika-s0101t:717_5": "Jīvanato pāṇaṃ dhārentā viya vaḍḍhanato jīvā.",
  "tika-s0101t:717_6": "Tenāha “sāliyavā”tiādi.",
  "tika-s0101t:717_7": "Natthi etesaṃ saṃkilesavisuddhīsu vasoti avasā.",
  "tika-s0101t:717_8": "Natthi nesaṃ balaṃ vīriyaṃ cāti abalā avīriyā.",
  "tika-s0101t:717_9": "Niyatāti acchejjasuttāvutābhejjamaṇino viya niyatappavattitāya gatijātibandhāpavaggavasena niyāmo.",
  "tika-s0101t:717_10": "Tattha tattha gamananti channaṃ abhijātīnaṃ tāsu tāsu gatīsu upagamanaṃ samavāyena samāgamo.",
  "tika-s0101t:717_11": "Sabhāvoyevāti yathā kaṇṭakassa tikhiṇatā,",
  "tika-s0101t:717_12": "kapitthaphalānaṃ parimaṇḍalatā,",
  "tika-s0101t:717_13": "migapakkhīnaṃ vicittākāratā,",
  "tika-s0101t:717_14": "evaṃ sabbassāpi lokassa hetupaccayena vinā tathā tathā pariṇāmo ayaṃ sabhāvo eva akittimoyeva.",
  "tika-s0101t:717_15": "Tenāha “yena hī”tiādi.",
  "tika-s0101t:717_16": "Chaḷābhijātiyo parato vitthārīyanti.",
  "tika-s0101t:717_17": "“Sukhañca dukkhañca paṭisaṃvedentī”ti vadanto adukkhamasukhabhūmiṃ sabbena sabbaṃ na jānātīti ulliṅganto",
  "tika-s0101t:717_18": "“aññā adukkhamasukhabhūmi natthīti dassetī”ti āha.",
  "tika-s0101t:718_0": "Pamukhayonīnanti manussatiracchānādīsu khattiyabrāhmaṇādisīhabyagghādivasena padhānayonīnaṃ.",
  "tika-s0101t:718_1": "Saṭṭhisatānīti chasahassāni.",
  "tika-s0101t:718_2": "“Pañca ca kammuno satānī”ti padassa atthadassanaṃ “pañcakammasatāni cā”ti.",
  "tika-s0101t:718_3": "“Eseva nayo”ti iminā “kevalaṃ takkamattakena niratthakaṃ diṭṭhiṃ dīpetī”ti imamevatthaṃ atidisati.",
  "tika-s0101t:718_4": "Ettha ca “takkamattakenā”ti iminā yasmā takkikā niraṅkusatāya parikappanassa yaṃ kiñci attano parikappitaṃ",
  "tika-s0101t:718_5": "sārato maññamānā tatheva abhinivissa takkadiṭṭhigāhaṃ gaṇhanti,",
  "tika-s0101t:718_6": "tasmā na tesaṃ diṭṭhivatthusmiṃ viññūhi vicāraṇā kātabbāti dasseti.",
  "tika-s0101t:718_7": "Kecīti uttaravihāravāsino.",
  "tika-s0101t:718_8": "Te hi “pañca kammānīti cakkhusotaghānajivhākāyā imāni pañcindriyāni ‘pañca kammānī’ti paññāpentī”ti vadanti.",
  "tika-s0101t:718_9": "Kammanti laddhīti oḷārikabhāvato paripuṇṇakammanti laddhi.",
  "tika-s0101t:718_10": "Manokammaṃ anoḷārikattā upaḍḍhakammanti laddhīti yojanā.",
  "tika-s0101t:718_11": "Dvaṭṭhipaṭipadāti “dvāsaṭṭhi paṭipadā”ti vattabbe sabhāvaniruttiṃ ajānanto “dvaṭṭhipaṭipadā”ti vadati.",
  "tika-s0101t:718_12": "Ekasmiṃ kappeti ekasmiṃ mahākappe,",
  "tika-s0101t:718_13": "tatthāpi ca vivaṭṭaṭṭhāyīsaññite ekasmiṃ asaṅkhyeyyekappe.",
  "tika-s0101t:719_0": "Urabbhe hanantīti orabbhikā.",
  "tika-s0101t:719_1": "Evaṃ sūkarikādayo veditabbā.",
  "tika-s0101t:719_2": "Luddāti aññepi ye keci māgavikanesādā.",
  "tika-s0101t:719_3": "Te pāpakammapasutatāya “kaṇhābhijātīti vadati.",
  "tika-s0101t:719_4": "Bhikkhū”ti buddhasāsane bhikkhū.",
  "tika-s0101t:719_5": "Te kira “sachandarāgā paribhuñjantī”ti adhippāyena “catūsu paccayesu kaṇṭake pakkhipitvā khādantī”ti vadati.",
  "tika-s0101t:719_6": "Kasmāti ce?",
  "tika-s0101t:719_7": "Yasmā “te paṇītapaṇīte paccaye paṭisevantī”ti tassa micchāgāho,",
  "tika-s0101t:719_8": "tasmā ñāyaladdhepi paccaye bhuñjamānā ājīvakasamayassa vilomagāhitāya paccayesu kaṇṭake pakkhipitvā khādanti nāmāti vadatīti apare.",
  "tika-s0101t:719_9": "Eke pabbajitā,",
  "tika-s0101t:719_10": "ye savisesaṃ attakilamathānuyogaṃ anuyuttā.",
  "tika-s0101t:719_11": "Tathā hi te kaṇṭake vattantā viya hontīti “kaṇṭakavuttikā”ti vuttā.",
  "tika-s0101t:719_12": "Ṭhatvā bhuñjananahānapaṭikkhepādivatasamāyogena paṇḍaratarā.",
  "tika-s0101t:719_13": "“Acelakasāvakā”ti ājīvakasāvake vadati.",
  "tika-s0101t:719_14": "Te kira ājīvakaladdhiyā visuddhacittatāya nigaṇṭhehipi paṇḍaratarā.",
  "tika-s0101t:719_15": "Nandādayo hi tathārūpaṃ ājīvakapaṭipattiṃ ukkaṃsaṃ pāpetvā ṭhitā.",
  "tika-s0101t:719_16": "Tasmā nigaṇṭhehi ājīvakasāvakehi ca paṇḍaratarā paramasukkābhijātīti ayaṃ tassa laddhi.",
  "tika-s0101t:720_0": "Purisabhūmiyoti padhānapuggalena niddeso.",
  "tika-s0101t:720_1": "Itthīnampi tā bhūmiyo icchanteva.",
  "tika-s0101t:720_2": "“Bhikkhu ca pannako”tiādi tesaṃ pāḷiyeva.",
  "tika-s0101t:720_3": "Tattha pannakoti bhikkhāya vicaraṇako,",
  "tika-s0101t:720_4": "tesaṃ vā paṭipattiyā paṭipannako.",
  "tika-s0101t:720_5": "Jinoti jiṇṇo jarāvasena hīnadhātuko,",
  "tika-s0101t:720_6": "attano vā paṭipattiyā paṭipakkhaṃ jinitvā ṭhito.",
  "tika-s0101t:720_7": "So kira tathābhūto dhammampi kassaci na kathesi.",
  "tika-s0101t:720_8": "Tenāha “na kiñci āhā”ti.",
  "tika-s0101t:720_9": "Oṭṭhavadanādivippakāre katepi khamanavasena na kiñci vadatītipi vadanti.",
  "tika-s0101t:720_10": "Alābhinti “so na kumbhimukhā paṭiggaṇhātī”tiādinā nayena vuttaalābhahetusamāyogena alābhiṃ,",
  "tika-s0101t:720_11": "tatoyeva jighacchādubbalaparetatāya sayanaparāyanaṃ “samaṇaṃ pannabhūmī”ti vadati.",
  "tika-s0101t:721_0": "Ājīvavuttisatānīti sattānaṃ ājīvabhūtāni jīvikāvuttisatāni.",
  "tika-s0101t:721_1": "Pasuggahaṇena eḷakajāti gahitā,",
  "tika-s0101t:721_2": "migaggahaṇena rurugavayādisabbamigajāti.",
  "tika-s0101t:721_3": "Bahū devāti cātumahārājikādibrahmakāyikādivasena,",
  "tika-s0101t:721_4": "tesaṃ antarabhedavasena bahū devā.",
  "tika-s0101t:721_5": "Tattha cātumahārājikānaṃ ekaccabhedo mahāsamayasuttavasena dīpetabbo.",
  "tika-s0101t:721_6": "Manussāpi anantāti dīpadesakulavaṃsājīvādivibhāgavasena manussāpi anantabhedā.",
  "tika-s0101t:721_7": "Pisācā eva pesācā.",
  "tika-s0101t:721_8": "Te aparapetādayo mahantamahantā.",
  "tika-s0101t:721_9": "Chaddantadahamandākiniyo kuvāḷiyamucalindanāmena vadati.",
  "tika-s0101t:722_0": "Pavuṭāti pabbagaṇṭhikā.",
  "tika-s0101t:722_1": "Paṇḍitopi …pe…",
  "tika-s0101t:722_2": "uddhaṃ na gacchati, kasmā?",
  "tika-s0101t:722_3": "Sattānaṃ saṃsaraṇakālassa niyatabhāvato.",
  "tika-s0101t:722_4": "Aparipakkaṃ saṃsaraṇanimittaṃ sīlādinā paripāceti nāma sīghaṃyeva visuddhippattiyā.",
  "tika-s0101t:722_5": "Paripakkaṃ kammaṃ phussa phussa patvā patvā kālena paripakkabhāvānāpādanena byantiṃ karoti nāma.",
  "tika-s0101t:723_0": "Suttaguḷeti suttavaṭṭiyaṃ.",
  "tika-s0101t:723_1": "“Nibbeṭhiyamānameva paletī”ti upamāya sattānaṃ saṃsāro anukkamena khīyateva,",
  "tika-s0101t:723_2": "na tassa vaḍḍhatīti dasseti paricchinnarūpattā.",
  "tika-s0101t:724_0": "Ajitakesakambalavādavaṇṇanā",
  "tika-s0101t:725_0": "171.",
  "tika-s0101t:725_1": "Dinnanti deyyadhammasīsena dānaṃ vuttanti āha “dinnassa phalābhāvaṃ vadatī”ti,",
  "tika-s0101t:725_2": "dinnaṃ pana annādivatthuṃ kathaṃ paṭikkhipati.",
  "tika-s0101t:725_3": "Eseva nayo yiṭṭhaṃ hutanti etthāpi.",
  "tika-s0101t:725_4": "Mahāyāgoti sabbasādhāraṇaṃ mahādānaṃ.",
  "tika-s0101t:725_5": "Pāhunakasakkāroti pāhunabhāvena kātabbasakkāro.",
  "tika-s0101t:725_6": "Phalanti ānisaṃsaphalaṃ,",
  "tika-s0101t:725_7": "nissandaphalañca.",
  "tika-s0101t:725_8": "Vipākoti sadisaphalaṃ.",
  "tika-s0101t:725_9": "Paraloke ṭhitassa ayaṃ loko natthīti paraloke ṭhitassa kammunā laddhabbo ayaṃ loko na hoti.",
  "tika-s0101t:725_10": "Idhaloke ṭhitassāpi paraloko natthīti idhaloke ṭhitassa kammunā laddhabbo paraloko na hoti.",
  "tika-s0101t:725_11": "Tattha kāraṇamāha “sabbe tattha tattheva ucchijjantī”ti.",
  "tika-s0101t:725_12": "Ime sattā yattha yattha bhave,",
  "tika-s0101t:725_13": "yoniādīsu ca ṭhitā tattha tattheva ucchijjanti nirudayavināsavasena vinassanti.",
  "tika-s0101t:725_14": "Phalābhāvavasenāti mātāpitūsu sammāpaṭipattimicchāpaṭipattīnaṃ phalassa abhāvavasena “natthi mātā,",
  "tika-s0101t:725_15": "natthi pitā”ti vadati,",
  "tika-s0101t:725_16": "na mātāpitūnaṃ,",
  "tika-s0101t:725_17": "nāpi tesu idāni kayiramānasakkārāsakkārānaṃ abhāvavasena tesaṃ lokapaccakkhattā.",
  "tika-s0101t:725_18": "Pubbuḷakassa viya imesaṃ sattānaṃ uppādo nāma kevalo,",
  "tika-s0101t:725_19": "na cavitvā āgamanapubbakoti dassanatthaṃ “natthi sattā opapātikā”ti vuttanti āha “cavitvā upapajjanakasattā nāma natthīti vadatī”ti.",
  "tika-s0101t:725_20": "Samaṇena nāma yāthāvato jānantena kassaci kiñci akathetvā saññatena bhavitabbaṃ,",
  "tika-s0101t:725_21": "aññathā āhopurisikā nāma siyā.",
  "tika-s0101t:725_22": "Kiñhi paro parassa karissati?",
  "tika-s0101t:725_23": "Tathā ca attano sampādanassa kassaci avassayo eva na siyā tattha tattheva ucchijjanatoti āha “ye imañca…pe…",
  "tika-s0101t:725_24": "pavedentī”ti.",
  "tika-s0101t:726_0": "Catūsu mahābhūtesu niyuttoti cātumahābhūtiko.",
  "tika-s0101t:726_1": "Yathā pana mattikāya nibbattaṃ bhājanaṃ mattikāmayaṃ,",
  "tika-s0101t:726_2": "evaṃ ayaṃ catūhi mahābhūtehi nibbattoti āha “catumahābhūtamayo”ti.",
  "tika-s0101t:726_3": "Ajjhattikapathavīdhātūti sattasantānagatā pathavīdhātu.",
  "tika-s0101t:726_4": "Bāhirapathavīdhātunti bahiddhā mahāpathaviṃ.",
  "tika-s0101t:726_5": "Upagacchatīti bāhirapathavikāyato tadekadesabhūtā pathavī āgantvā ajjhattikabhāvappattiyā sattabhāvena",
  "tika-s0101t:726_6": "saṇṭhitā idāni ghaṭādigatapathavī viya tameva bāhirapathavikāyaṃ upeti upagacchati sabbaso tena nibbisesataṃ",
  "tika-s0101t:726_7": "ekībhāvameva gacchati.",
  "tika-s0101t:726_8": "Āpādīsupi eseva nayoti ettha pajjunnena mahāsamuddato gahitaāpo viya vassodakabhāvena punapi mahāsamuddameva,",
  "tika-s0101t:726_9": "sūriyarasmito gahitaṃ indaggisaṅkhātatejo viya puna sūriyarasmiṃ,",
  "tika-s0101t:726_10": "mahāvāyukhandhato niggatamahāvāto viya tameva vāyukhandhaṃ upeti upagacchatīti diṭṭhigatikassa adhippāyo.",
  "tika-s0101t:726_11": "Manacchaṭṭhāni indriyāni ākāsaṃ pakkhandanti tesaṃ visayābhāvāti vadanti.",
  "tika-s0101t:726_12": "Visayigahaṇena hi visayāpi gahitā eva hontīti.",
  "tika-s0101t:726_13": "Guṇāguṇapadānīti guṇadosakoṭṭhāsā.",
  "tika-s0101t:726_14": "Sarīrameva padānīti adhippetaṃ sarīrena taṃtaṃkiriyāya pajjitabbato.",
  "tika-s0101t:726_15": "Dabbanti muyhantīti dattū,",
  "tika-s0101t:726_16": "mūḷhapuggalā.",
  "tika-s0101t:726_17": "Tehi dattūhi bālamanussehi.",
  "tika-s0101t:726_18": "“Paraloko atthī”ti mati yesaṃ,",
  "tika-s0101t:726_19": "te atthikā,",
  "tika-s0101t:726_20": "tesaṃ vādoti atthikavādo,",
  "tika-s0101t:726_21": "taṃ atthikavādaṃ.",
  "tika-s0101t:727_0": "Kammaṃ paṭibāhati akiriyavādibhāvato.",
  "tika-s0101t:727_1": "Vipākaṃ paṭibāhati sabbena sabbaṃ āyatiṃ upapattiyā paṭikkhipanato.",
  "tika-s0101t:727_2": "Ubhayaṃ paṭibāhati sabbaso hetupaṭibāhaneneva phalassapi paṭikkhittattā.",
  "tika-s0101t:727_3": "Ubhayanti hi kammaṃ vipākañcāti ubhayaṃ.",
  "tika-s0101t:727_4": "So hi “ahetū appaccayā sattā saṃkilissanti,",
  "tika-s0101t:727_5": "visujjhanti cā”ti vadanto kammassa viya vipākassāpi saṃkilesavisuddhīnaṃ paccayattābhāvavacanato tadubhayaṃ paṭibāhati nāma.",
  "tika-s0101t:727_6": "Vipāko paṭibāhito hoti asati kamme vipākābhāvato.",
  "tika-s0101t:727_7": "Kammaṃ paṭibāhitaṃ hoti asati vipāke kammassa niratthakabhāvāpattito.",
  "tika-s0101t:727_8": "Atthatoti sarūpena.",
  "tika-s0101t:727_9": "Ubhayappaṭibāhakāti visuṃ visuṃ taṃtaṃdiṭṭhidīpakabhāvena pāḷiyaṃ āgatāpi paccekaṃ tividhadiṭṭhikā eva ubhayapaṭibāhakattā.",
  "tika-s0101t:727_10": "Ubhayappaṭibāhakāti hi hetuvacanaṃ.",
  "tika-s0101t:727_11": "“Ahetukavādā cevā”tiādi paṭiññāvacanaṃ.",
  "tika-s0101t:727_12": "Yo hi vipākapaṭibāhanena natthikadiṭṭhiko ucchedavādī,",
  "tika-s0101t:727_13": "so atthato kammapaṭibāhanena akiriyadiṭṭhiko,",
  "tika-s0101t:727_14": "ubhayapaṭibāhanena ahetukadiṭṭhiko ca hoti.",
  "tika-s0101t:727_15": "Sesadvayepi eseva nayo.",
  "tika-s0101t:728_0": "Sajjhāyantīti taṃ diṭṭhidīpakaṃ ganthaṃ uggahetvā paṭhanti.",
  "tika-s0101t:728_1": "Vīmaṃsantīti tassa atthaṃ vicārenti.",
  "tika-s0101t:728_2": "“Tesa”ntiādi vīmaṃsanākāradassanaṃ.",
  "tika-s0101t:728_3": "Tasmiṃ ārammaṇeti yathāparikappitakammaphalābhāvādike “karoto na karīyati pāpa”nti ādinayappavattāya laddhiyā ārammaṇe.",
  "tika-s0101t:728_4": "Micchāsati santiṭṭhatīti “karoto na karīyati pāpa”ntiādivasena anussavūpaladdhe atthe tadākāraparivitakkanehi",
  "tika-s0101t:728_5": "saviggahe viya sarūpato cittassa paccupaṭṭhite cirakālaparicayena evametanti nijjhānakkhamabhāvūpagamanena",
  "tika-s0101t:728_6": "nijjhānakkhantiyā tathāgahite punappunaṃ tatheva āsevantassa bahulīkarontassa micchāvitakkena samādiyamānā",
  "tika-s0101t:728_7": "micchāvāyāmūpatthambhitā ataṃsabhāvaṃ “taṃsabhāva”nti gaṇhantī micchāsatīti laddhanāmā taṃladdhisahagatā",
  "tika-s0101t:728_8": "taṇhā santiṭṭhati.",
  "tika-s0101t:728_9": "Cittaṃ ekaggaṃ hotīti yathāsakaṃ vitakkādipaccayalābhena tasmiṃ ārammaṇe avaṭṭhitatāya anekaggataṃ pahāya ekaggaṃ appitaṃ viya hoti.",
  "tika-s0101t:728_10": "Cittasīsena micchāsamādhi eva vutto.",
  "tika-s0101t:728_11": "Sopi hi paccayavisesehi laddhabhāvanābalo īdise ṭhāne samādhānapatirūpakiccakaroyeva,",
  "tika-s0101t:728_12": "vāḷavijjhanādīsu viyāti daṭṭhabbaṃ.",
  "tika-s0101t:728_13": "Javanāni javantīti anekakkhattuṃ tenākārena pubbabhāgiyesu javanavāresu pavattesu sabbapacchime javanavāre satta javanāni javanti.",
  "tika-s0101t:728_14": "Paṭhame javane satekicchā honti.",
  "tika-s0101t:728_15": "Tathā dutiyādīsūti dhammasabhāvadassanamattametaṃ,",
  "tika-s0101t:728_16": "na pana tasmiṃ khaṇe tesaṃ tikicchā kenaci sakkā kātuṃ.",
  "tika-s0101t:729_0": "Tatthāti tesu tīsu micchādassanesu.",
  "tika-s0101t:729_1": "Koci ekaṃ dassanaṃ okkamatīti yassa ekasmiṃyeva abhiniveso āsevanā ca pavattā,",
  "tika-s0101t:729_2": "so ekameva dassanaṃ okkamati.",
  "tika-s0101t:729_3": "Yassa pana dvīsu tīsupi vā abhiniveso āsevanā ca pavattā,",
  "tika-s0101t:729_4": "so dve tīṇipi okkamati,",
  "tika-s0101t:729_5": "etena yā pubbe ubhayapaṭibāhakatāmukhena dīpitā atthasiddhā sabbadiṭṭhikatā,",
  "tika-s0101t:729_6": "sā pubbabhāgiyā.",
  "tika-s0101t:729_7": "Yā pana micchattaniyāmokkantibhūtā,",
  "tika-s0101t:729_8": "sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ ekajjhaṃ anuppattiyā asaṅkiṇṇā evāti dasseti.",
  "tika-s0101t:729_9": "“Ekasmiṃ okkantepī”tiādinā tissannampi diṭṭhīnaṃ samānabalataṃ samānaphalatañca dasseti.",
  "tika-s0101t:729_10": "Tasmā tissopi cetā ekassa uppannā abbokiṇṇā eva,",
  "tika-s0101t:729_11": "ekāya vipāke dinne itarā anubalappadāyikāyo honti.",
  "tika-s0101t:729_12": "“Vaṭṭakhāṇu nāmesā”ti idaṃ vacanaṃ neyyatthaṃ,",
  "tika-s0101t:729_13": "na nītatthaṃ.",
  "tika-s0101t:729_14": "Tathā hi papañcasūdaniyaṃ “kiṃ panesa ekasmiṃyeva attabhāve niyato hoti,",
  "tika-s0101t:729_15": "udāhu aññasmiṃ pīti?",
  "tika-s0101t:729_16": "Ekasmiṃyeva niyato,",
  "tika-s0101t:729_17": "āsevanavasena pana bhavantarepi taṃ taṃ diṭṭhiṃ roceti yevā”ti vuttaṃ.",
  "tika-s0101t:729_18": "Akusalañhi nāmetaṃ abalaṃ dubbalaṃ,",
  "tika-s0101t:729_19": "na kusalaṃ viya sabalaṃ mahābalaṃ.",
  "tika-s0101t:729_20": "Tasmā “ekasmiṃyeva attabhāve niyato”ti vuttaṃ.",
  "tika-s0101t:729_21": "Aññathā sammattaniyāmo viya micchattaniyāmopi accantiko siyā,",
  "tika-s0101t:729_22": "na ca accantiko.",
  "tika-s0101t:729_23": "Yadi evaṃ vaṭṭakhāṇujotanā kathanti āha “āsevanavasena panā”tiādi.",
  "tika-s0101t:729_24": "Tasmā yathā “sakiṃ nimuggopi nimuggo eva bālo”ti vuttaṃ,",
  "tika-s0101t:729_25": "evaṃ vaṭṭakhāṇujotanā.",
  "tika-s0101t:729_26": "Yādise hi paccaye paṭicca ayaṃ taṃ taṃ dassanaṃ okkanto puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṃ,",
  "tika-s0101t:729_27": "tasmā “yebhuyyena hi evarūpassa bhavato vuṭṭhānaṃ nāma natthī”ti vuttaṃ.",
  "tika-s0101t:730_0": "Tasmāti yasmā evaṃ saṃsārakhāṇubhāvassapi paccayo apaṇṇakajāto, tasmā.",
  "tika-s0101t:730_1": "Bhūtikāmoti diṭṭhadhammikasamparāyikaparamatthānaṃ vasena attano guṇehi vaḍḍhikāmo.",
  "tika-s0101t:731_0": "Pakudhakaccāyanavādavaṇṇanā",
  "tika-s0101t:732_0": "174.",
  "tika-s0101t:732_1": "Akatāti samena visamena vā kenaci hetunā na katā na vihitā.",
  "tika-s0101t:732_2": "Katavidho karaṇavidhi natthi etesanti akatavidhānā.",
  "tika-s0101t:732_3": "Padadvayenāpi loke kenaci hetupaccayena nesaṃ anibbattanabhāvaṃ dasseti.",
  "tika-s0101t:732_4": "Iddhiyāpi na nimmitāti kassaci iddhimato cetovasippattassa devassa,",
  "tika-s0101t:732_5": "issarādino vā iddhiyāpi na nimmitā.",
  "tika-s0101t:732_6": "Animmāpitā kassaci animmāpitā.",
  "tika-s0101t:732_7": "Vuttatthamevāti brahmajālavaṇṇanāyaṃ vuttatthameva.",
  "tika-s0101t:732_8": "Vañjhāti vañjhapasuvañjhatālādayo viya aphalā,",
  "tika-s0101t:732_9": "kassaci ajanakāti attho,",
  "tika-s0101t:732_10": "etena pathavikāyādīnaṃ rūpādijanakabhāvaṃ paṭikkhipati.",
  "tika-s0101t:732_11": "Rūpasaddādayo hi pathavikāyādīhi appaṭibaddhavuttikāti tassa laddhi.",
  "tika-s0101t:732_12": "Pabbatakūṭaṃ viya ṭhitāti kūṭaṭṭhā,",
  "tika-s0101t:732_13": "yathā pabbatakūṭaṃ kenaci anibbattitaṃ,",
  "tika-s0101t:732_14": "kassaci ca anibbattakaṃ,",
  "tika-s0101t:732_15": "evamete pīti adhippāyo.",
  "tika-s0101t:732_16": "Yamidaṃ “bījato aṅkurādi jāyatī”ti vuccati,",
  "tika-s0101t:732_17": "taṃ vijjamānameva tato nikkhamati,",
  "tika-s0101t:732_18": "na avijjamānaṃ,",
  "tika-s0101t:732_19": "aññathā aññatopi aññassa upaladdhi siyāti adhippāyo.",
  "tika-s0101t:732_20": "Ṭhitattāti nibbikārābhāvena ṭhitattā.",
  "tika-s0101t:732_21": "Na calantīti vikāraṃ nāpajjanti.",
  "tika-s0101t:732_22": "Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā.",
  "tika-s0101t:732_23": "Aniñjanañca attano pakatiyā avaṭṭhānameva.",
  "tika-s0101t:732_24": "Tenāha “na vipariṇamantī”ti.",
  "tika-s0101t:732_25": "Avipariṇāmadhammattā eva hi te aññamaññaṃ na byābādhenti.",
  "tika-s0101t:732_26": "Sati hi vikāraṃ āpādetabbatāya byābādhakatāpi siyā,",
  "tika-s0101t:732_27": "tathā anuggahetabbatāya anuggāhakatāti tadabhāvaṃ dassetuṃ pāḷiyaṃ nālantiādi vuttaṃ.",
  "tika-s0101t:732_28": "Pathavī eva kāyekadesattā pathavikāyo.",
  "tika-s0101t:732_29": "Jīvasattamānaṃ kāyānaṃ niccatāya nibbikārabhāvato na hantabbatā,",
  "tika-s0101t:732_30": "na ghātetabbatā cāti neva koci hantā vā ghātetā vā,",
  "tika-s0101t:732_31": "tenevāha “sattannaṃ tveva kāyāna”ntiādi.",
  "tika-s0101t:732_32": "Yadi koci hantā natthi,",
  "tika-s0101t:732_33": "kathaṃ satthappahāroti āha “yathā muggarāsi ādīsū”tiādi.",
  "tika-s0101t:732_34": "Kevalaṃ saññāmattameva hoti.",
  "tika-s0101t:732_35": "Hananaghātanādi pana paramatthato nattheva kāyānaṃ avikopanīyabhāvatoti adhippāyo.",
  "tika-s0101t:733_0": "Nigaṇṭhanāṭaputtavādavaṇṇanā",
  "tika-s0101t:734_0": "177.",
  "tika-s0101t:734_1": "Cattāro yāmā bhāgā catuyāmā,",
  "tika-s0101t:734_2": "catuyāmā eva cātuyāmā,",
  "tika-s0101t:734_3": "bhāgattho hi idha yāma-",
  "tika-s0101t:734_4": "saddo yathā “rattiyā paṭhamo yāmo”ti.",
  "tika-s0101t:734_5": "So panettha bhāgo saṃvaralakkhaṇoti āha “cātuyāmasaṃvutoti catukoṭṭhāsena saṃvarena saṃvuto”ti.",
  "tika-s0101t:734_6": "Paṭikkhittasabbasītodakoti paṭikkhittasabbasītodakaparibhogo.",
  "tika-s0101t:734_7": "Sabbena pāpavāraṇena yuttoti sabbappakārena saṃvaralakkhaṇena samannāgato.",
  "tika-s0101t:734_8": "Dhutapāpoti sabbena nijjaralakkhaṇena pāpavāraṇena vidhutapāpo.",
  "tika-s0101t:734_9": "Phuṭṭhoti aṭṭhannampi kammānaṃ khepanena mokkhappattiyā kammakkhayalakkhaṇena sabbena pāpavāraṇena phuṭṭho taṃ patvā ṭhito.",
  "tika-s0101t:734_10": "Koṭippattacittoti mokkhādhigameneva uttamamariyādappattacitto.",
  "tika-s0101t:734_11": "Yatattoti kāyādīsu indriyesu saṃyametabbassa abhāvato saṃyatacitto.",
  "tika-s0101t:734_12": "Suppatiṭṭhitacittoti nissesato suṭṭhu patiṭṭhitacitto.",
  "tika-s0101t:734_13": "Sāsanānulomaṃ nāma pāpavāraṇena yuttatā.",
  "tika-s0101t:734_14": "Tenāha “dhutapāpo”tiādi.",
  "tika-s0101t:734_15": "Asuddhaladdhitāyāti “atthi jīvo,",
  "tika-s0101t:734_16": "so ca siyā nicco,",
  "tika-s0101t:734_17": "siyā anicco”ti evamādiasuddhaladdhitāya.",
  "tika-s0101t:734_18": "Sabbāti kammapakativibhāgādivisayā sabbā nijjhānakkhantiyo.",
  "tika-s0101t:734_19": "Diṭṭhiye vāti micchādiṭṭhiyo eva jātā.",
  "tika-s0101t:735_0": "Sañcayabelaṭṭhaputtavādavaṇṇanā",
  "tika-s0101t:736_0": "179- 181.",
  "tika-s0101t:736_1": "Amarāvikkhepe vuttanayo evāti brahmajāle amarāvikkhepavādasaṃvaṇṇanāyaṃ vuttanayo eva vikkhepabyākaraṇabhāvato,",
  "tika-s0101t:736_2": "tatheva cettha vikkhepavādassa āgatattā.",
  "tika-s0101t:737_0": "Paṭhamasandiṭṭhikasāmaññaphalavaṇṇanā",
  "tika-s0101t:738_0": "183.",
  "tika-s0101t:738_1": "Yathā te rucceyyāti idāni mayā pucchiyamāno attho yathā tava citte roceyya.",
  "tika-s0101t:738_2": "Gharadāsiyā kucchismiṃ jāto antojāto.",
  "tika-s0101t:738_3": "Dhanena kīto dhanakkīto.",
  "tika-s0101t:738_4": "Bandhaggāhagahito karamarānīto.",
  "tika-s0101t:738_5": "Sāmanti sayameva.",
  "tika-s0101t:738_6": "Dāsabyanti dāsabhāvaṃ.",
  "tika-s0101t:738_7": "Koci dāsopi samāno alaso kammaṃ akaronto “kammakāro”ti na vuccatīti āha “analaso kammakaraṇasīloyevā”ti.",
  "tika-s0101t:738_8": "Paṭhamamevāti āsannataraṭṭhānūpasaṅkamanato pageva puretarameva.",
  "tika-s0101t:738_9": "Pacchāti sāmikassa nipajjāya pacchā.",
  "tika-s0101t:738_10": "Sayanato avuṭṭhiteti rattiyā vibhāyanavelāya seyyato avuṭṭhite.",
  "tika-s0101t:738_11": "Paccūsakālato paṭṭhāyāti atītāya rattiyā paccūsakālato paṭṭhāya.",
  "tika-s0101t:738_12": "Yāva sāmino rattiṃ niddokkamananti aparāya padosavelāyaṃ yāva niddokkamanaṃ.",
  "tika-s0101t:738_13": "Kiṃ kāranti kiṃ karaṇīyaṃ,",
  "tika-s0101t:738_14": "kiṃkārabhāvato pucchitvā kātabbaveyyāvaccanti attho.",
  "tika-s0101t:739_0": "Devo viyāti ādhipaccaparivārādisampattisamannāgato padhānadevo viya.",
  "tika-s0101t:739_1": "So vatassāhanti so vata assaṃ ahaṃ.",
  "tika-s0101t:739_2": "So rājā viya ahampi bhaveyyaṃ,",
  "tika-s0101t:739_3": "kathaṃ puññāni kareyyaṃ,",
  "tika-s0101t:739_4": "yadi puññāni uḷārāni kareyyanti yojanā.",
  "tika-s0101t:739_5": "“So vatassa’ssa”nti pāṭhe so rājā assa ahaṃ assaṃ vata,",
  "tika-s0101t:739_6": "yadi puññāni kareyyanti yojanā.",
  "tika-s0101t:739_7": "Tenāha “ayamevattho”ti.",
  "tika-s0101t:739_8": "Assanti uttamapurisappayoge ahaṃ-",
  "tika-s0101t:739_9": "saddo appayuttopi payutto eva hoti.",
  "tika-s0101t:739_10": "Yāvajīvaṃ na sakkhissāmi dātunti yāvajīvaṃ dānatthāya ussāhaṃ karontopi yaṃ rājā ekaṃ divasaṃ deti,",
  "tika-s0101t:739_11": "tato satabhāgampi dātuṃ na sakkhissāmi.",
  "tika-s0101t:739_12": "Tasmā pabbajissāmīti pabbajjāyaṃ ussāhaṃ katvāti yojanā.",
  "tika-s0101t:740_0": "Kāyena saṃvutoti kāyena saṃvaritabbaṃ kāyadvārena pavattanakaṃ pāpadhammaṃ saṃvaritvā vihareyyāti ayamettha atthoti āha “kāyena pihito hutvā”tiādi.",
  "tika-s0101t:740_1": "Ghāsacchādanena paramatāyāti ghāsacchādanapariyesane sallekhavasena paramatāya,",
  "tika-s0101t:740_2": "ukkaṭṭhabhāve saṇṭhito ghāsacchādanameva vā paramaṃ parā koṭi etassa,",
  "tika-s0101t:740_3": "na tato paraṃ kiñci āmisajātaṃ pariyesati paccāsisati cāti ghāsacchādanaparamo,",
  "tika-s0101t:740_4": "tabbhāvo ghāsacchādanaparamatā,",
  "tika-s0101t:740_5": "tassā ghāsacchādanaparamatāya.",
  "tika-s0101t:740_6": "Vivekaṭṭhakāyānanti gaṇasaṅgaṇikato pavivitte ṭhitakāyānaṃ.",
  "tika-s0101t:740_7": "Nekkhammābhiratānanti jhānābhiratānaṃ.",
  "tika-s0101t:740_8": "Tāya eva jhānābhiratiyā paramaṃ uttamaṃ vodānaṃ visuddhiṃ pattatāya paramavodānappattānaṃ.",
  "tika-s0101t:740_9": "Kilesūpadhiabhisaṅkhārūpadhīnaṃ accantavigamena nirupadhīnaṃ.",
  "tika-s0101t:740_10": "Visaṅkhāragatānanti adhigatanibbānānaṃ.",
  "tika-s0101t:740_11": "Ettha ca paṭhamo viveko itarehi dvīhi vivekehi sahāpi pattabbo vināpi,",
  "tika-s0101t:740_12": "tathā dutiyo.",
  "tika-s0101t:740_13": "Tatiyo pana itarehi dvīhi saheva pattabbo,",
  "tika-s0101t:740_14": "na vināti daṭṭhabbaṃ.",
  "tika-s0101t:740_15": "Gaṇe janasamāgame sannipatanaṃ gaṇasaṅgaṇikā,",
  "tika-s0101t:740_16": "taṃ pahāya eko viharati carati puggalavasena asahāyattā.",
  "tika-s0101t:740_17": "Citte kilesānaṃ sannipatanaṃ cittakilesasaṅgaṇikā,",
  "tika-s0101t:740_18": "taṃ pahāya eko viharati kilesavasena asahāyattā.",
  "tika-s0101t:740_19": "Maggassa ekacittakkhaṇikattā,",
  "tika-s0101t:740_20": "gotrabhuādīnañca ārammaṇamattattā na tesaṃ vasena sātisayā nibbutisukhasamphusanā,",
  "tika-s0101t:740_21": "phalasamāpattinirodhasamāpattivasena sātisayāti āha “phalasamāpattiṃ vā nirodhasamāpattiṃ vā pavisitvā”ti.",
  "tika-s0101t:740_22": "Phalapariyosāno hi nirodhoti.",
  "tika-s0101t:741_0": "184.",
  "tika-s0101t:741_1": "Abhiharitvāti abhimukhībhāvena netvā.",
  "tika-s0101t:741_2": "“Ahaṃ cīvarādīhi payojanaṃ sādhessāmī”ti vacanaseso.",
  "tika-s0101t:741_3": "Sappāyanti sabbagelaññapaharaṇavasena upakārāvahaṃ.",
  "tika-s0101t:741_4": "Bhāvinā anatthato paripālanavasena gopanā rakkhāgutti.",
  "tika-s0101t:741_5": "Paccuppannassa nisedhavasena āvaraṇagutti.",
  "tika-s0101t:742_0": "Dutiyasandiṭṭhikasāmaññaphalavaṇṇanā",
  "tika-s0101t:743_0": "186.",
  "tika-s0101t:743_1": "Kasatīti kasiṃ karoti.",
  "tika-s0101t:743_2": "Gahapatikoti ettha ka-",
  "tika-s0101t:743_3": "saddo appatthoti āha “ekagehamatte jeṭṭhako”ti,",
  "tika-s0101t:743_4": "tena anekakulajeṭṭhakabhāvaṃ paṭikkhipati.",
  "tika-s0101t:743_5": "Karaṃ karotīti karaṃ sampādeti.",
  "tika-s0101t:743_6": "Vaḍḍhetīti uparūpari sampādanena vaḍḍheti.",
  "tika-s0101t:743_7": "Evaṃ appampi pahāya pabbajituṃ dukkaranti ayamattho laṭukikopamasuttena dīpetabbo.",
  "tika-s0101t:743_8": "Tenāha “seyyathāpi, udāyi,",
  "tika-s0101t:743_9": "puriso daliddo assako anāḷhiyo,",
  "tika-s0101t:743_10": "tassassa ekaṃ agārakaṃ oluggaviluggaṃ kākātidāyiṃ naparamarūpa”nti vitthāro.",
  "tika-s0101t:743_11": "Yadi appampi bhogaṃ pahāya pabbajituṃ dukkaraṃ,",
  "tika-s0101t:743_12": "kasmā dāsavāre bhogaggahaṇaṃ na katanti āha “dāsavāre panā”tiādi.",
  "tika-s0101t:743_13": "Yathā ca dāsassa bhogāpi abhogā parāyattabhāvato,",
  "tika-s0101t:743_14": "evaṃ ñātayo pīti dāsavāre ñātiparivaṭṭaggahaṇampi na katanti daṭṭhabbaṃ.",
  "tika-s0101t:744_0": "Paṇītatarasāmaññaphalavaṇṇanā",
  "tika-s0101t:745_0": "189.",
  "tika-s0101t:745_1": "Evarūpāhīti yathāvuttadāsakassakūpamāsadisāhi upamāhi sāmaññaphalaṃ dīpetuṃ pahoti bhagavā sakalampi",
  "tika-s0101t:745_2": "rattindivaṃ tato bhiyyopi anantapaṭibhānatāya vicittanayadesanabhāvato.",
  "tika-s0101t:745_3": "Tathāpīti satipi desanāya uttaruttarādhikanānānayavicittabhāve.",
  "tika-s0101t:746_0": "Ekatthametaṃ padaṃ sādhusaddasseva ka-",
  "tika-s0101t:746_1": "kārena vaḍḍhitvā vuttattā,",
  "tika-s0101t:746_2": "teneva sādhuka-",
  "tika-s0101t:746_3": "saddassa atthaṃ vadantena atthuddhāravasena sādhu-",
  "tika-s0101t:746_4": "saddo udāhaṭo.",
  "tika-s0101t:746_5": "Āyācaneti abhimukhayācane,",
  "tika-s0101t:746_6": "abhipatthanāyanti attho.",
  "tika-s0101t:746_7": "Sampaṭicchaneti paṭiggaṇhane.",
  "tika-s0101t:746_8": "Sampahaṃsaneti saṃvijjamānaguṇavasena haṃsane tosane,",
  "tika-s0101t:746_9": "udaggatākaraṇeti attho.",
  "tika-s0101t:746_10": "Dhammarucīti puññakāmo.",
  "tika-s0101t:746_11": "Paññāṇavāti paññavā.",
  "tika-s0101t:746_12": "Addubbhoti adūsako,",
  "tika-s0101t:746_13": "anupaghātakoti attho.",
  "tika-s0101t:746_14": "Idhāpīti imasmiṃ sāmaññaphalepi.",
  "tika-s0101t:746_15": "Ayaṃ sādhu- saddo.",
  "tika-s0101t:746_16": "Daḷhīkammeti sakkacca kiriyāyaṃ.",
  "tika-s0101t:746_17": "Āṇattiyanti āṇāpane.",
  "tika-s0101t:746_18": "“Suṇohi sādhukaṃ manasi karohī”ti hi vutte sādhuka-",
  "tika-s0101t:746_19": "saddena savanamanasikārānaṃ sakkaccakiriyā viya tadāṇāpanampi jotitaṃ hoti,",
  "tika-s0101t:746_20": "āyācanatthatā viya cassa āṇāpanatthatā veditabbā.",
  "tika-s0101t:746_21": "Sundarepīti sundaratthepi.",
  "tika-s0101t:746_22": "Idāni yathāvuttena sādhuka-",
  "tika-s0101t:746_23": "saddassa atthattayena pakāsitaṃ visesaṃ dassetuṃ “daḷhīkammatthena hī”tiādi vuttaṃ.",
  "tika-s0101t:747_0": "Manasi karohīti ettha manasikāro na ārammaṇapaṭipādanalakkhaṇo,",
  "tika-s0101t:747_1": "atha kho vīthipaṭipādanajavanapaṭipādanamanasikārapubbakaṃ citte ṭhapanalakkhaṇoti dassento “āvajjā”tiādimāha.",
  "tika-s0101t:747_2": "Sotindriyavikkhepavāraṇaṃ savane niyojanavasena kiriyantarapaṭisedhanabhāvato,",
  "tika-s0101t:747_3": "sotaṃ odahāti attho.",
  "tika-s0101t:747_4": "Manindriyavikkhepavāraṇaṃ aññacintāpaṭisedhanato.",
  "tika-s0101t:747_5": "Byañjanavipallāsaggāhavāraṇaṃ “sādhuka”nti visesetvā vuttattā.",
  "tika-s0101t:747_6": "Pacchimassa atthavipallāsaggāhavāraṇepi eseva nayo.",
  "tika-s0101t:747_7": "Dhāraṇūpaparikkhādīsūti ādi-",
  "tika-s0101t:747_8": "saddena tulanatīraṇādike,",
  "tika-s0101t:747_9": "diṭṭhiyā suppaṭividhe ca saṅgaṇhāti.",
  "tika-s0101t:747_10": "Sabyañjanoti ettha yathādhippetamatthaṃ byañjayatīti byañjanaṃ,",
  "tika-s0101t:747_11": "sabhāvanirutti.",
  "tika-s0101t:747_12": "Saha byañjanenāti sabyañjano,",
  "tika-s0101t:747_13": "byañjanasampannoti attho.",
  "tika-s0101t:747_14": "Sātthoti araṇīyato upagantabbato anudhātabbato attho,",
  "tika-s0101t:747_15": "catupārisuddhisīlādiko.",
  "tika-s0101t:747_16": "Tena saha atthenāti sāttho,",
  "tika-s0101t:747_17": "atthasampannoti attho.",
  "tika-s0101t:747_18": "Dhammagambhīrotiādīsu dhammo nāma tanti.",
  "tika-s0101t:747_19": "Desanā nāma tassā manasā vavatthāpitāya tantiyā desanā.",
  "tika-s0101t:747_20": "Attho nāma tantiyā attho.",
  "tika-s0101t:747_21": "Paṭivedho nāma tantiyā,",
  "tika-s0101t:747_22": "tantiatthassa ca yathābhūtāvabodho.",
  "tika-s0101t:747_23": "Yasmā cete dhammadesanā atthappaṭivedhā sasādīhi viya mahāsamuddo mandabuddhīhi dukkhogāhā,",
  "tika-s0101t:747_24": "alabbhaneyyapatiṭṭhā ca,",
  "tika-s0101t:747_25": "tasmā gambhīrā.",
  "tika-s0101t:747_26": "Tena vuttaṃ “yasmā ayaṃ dhammo…pe…",
  "tika-s0101t:747_27": "sādhukaṃ manasi karohī”ti.",
  "tika-s0101t:747_28": "Ettha ca paṭivedhassa dukkarabhāvato dhammatthānaṃ,",
  "tika-s0101t:747_29": "desanāñāṇassa dukkarabhāvato desanāya dukkhogāhatā,",
  "tika-s0101t:747_30": "paṭivedhassa pana uppādetuṃ asakkuṇeyyatāya,",
  "tika-s0101t:747_31": "ñāṇuppattiyā ca dukkarabhāvato dukkhogāhatā veditabbā.",
  "tika-s0101t:747_32": "Desanaṃ nāma uddisanaṃ,",
  "tika-s0101t:747_33": "tassa niddisanaṃ bhāsananti idhādhippetanti āha “vitthārato bhāsissāmī”ti.",
  "tika-s0101t:747_34": "Paribyattaṃ kathanañhi bhāsanaṃ,",
  "tika-s0101t:747_35": "tenāha “desessāmīti…pe…",
  "tika-s0101t:747_36": "vitthāradīpana”nti.",
  "tika-s0101t:748_0": "Yathāvuttamatthaṃ suttapadena samatthetuṃ “tenāhā”tiādi vuttaṃ.",
  "tika-s0101t:748_1": "Sāḷikāyiva nigghosoti sāḷikāya ālāpo viya madhuro kaṇṇasukho pemanīyo.",
  "tika-s0101t:748_2": "Paṭibhānanti saddo.",
  "tika-s0101t:748_3": "Udīrayīti uccārīyati,",
  "tika-s0101t:748_4": "vuccati vā.",
  "tika-s0101t:749_0": "Evaṃ vutte ussāhajātoti evaṃ “suṇohi sādhukaṃ manasi karohi bhāsissāmī”ti vutte “na kira bhagavā saṅkhepeneva desessati,",
  "tika-s0101t:749_1": "vitthārenapi bhāsissatī”ti sañjātussāho haṭṭhatuṭṭho hutvā.",
  "tika-s0101t:750_0": "190.",
  "tika-s0101t:750_1": "“Idhā”ti iminā vuccamānaṃ adhikaraṇaṃ tathāgatassa uppattiṭṭhānabhūtaṃ adhippetanti āha “desāpadese nipāto”ti.",
  "tika-s0101t:750_2": "“Svāya”nti sāmaññato idhasaddamattaṃ gaṇhāti,",
  "tika-s0101t:750_3": "na yathāvisesitabbaṃ idha- saddaṃ.",
  "tika-s0101t:750_4": "Tathā hi vakkhati “katthaci padapūraṇamattamevā”ti.",
  "tika-s0101t:750_5": "Lokaṃ upādāya vuccati loka-",
  "tika-s0101t:750_6": "saddena samānādhikaraṇabhāvena vuttattā.",
  "tika-s0101t:750_7": "Sesapadadvaye pana padantarasannidhānamattena taṃ taṃ upādāya vuttatā daṭṭhabbā.",
  "tika-s0101t:750_8": "Idha tathāgato loketi hi jātikhettaṃ,",
  "tika-s0101t:750_9": "tatthāpi ayaṃ cakkavāḷo “loko”ti adhippeto.",
  "tika-s0101t:750_10": "Samaṇoti sotāpanno.",
  "tika-s0101t:750_11": "Dutiyo samaṇoti sakadāgāmī.",
  "tika-s0101t:750_12": "Vuttañhetaṃ “katamo ca bhikkhave samaṇo?",
  "tika-s0101t:750_13": "Idha bhikkhave bhikkhu tiṇṇaṃ saṃyojanānaṃ parikkhayā sotāpanno hotī”tiādi.",
  "tika-s0101t:750_14": "“Katamo ca bhikkhave dutiyo samaṇo?",
  "tika-s0101t:750_15": "Idha bhikkhave bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā”tiādi.",
  "tika-s0101t:750_16": "Okāsanti kañci padesaṃ.",
  "tika-s0101t:750_17": "Idheva tiṭṭhamānassāti imissā eva indasālaguhāyaṃ tiṭṭhamānassa.",
  "tika-s0101t:751_0": "Padapūraṇamattameva okāsāpadisanassāpi asambhavato atthantarassa abodhanato.",
  "tika-s0101t:751_1": "Arahanti ādayo saddā vitthāritāti yojanā.",
  "tika-s0101t:751_2": "Atthato vitthāraṇaṃ saddamukheneva hotīti saddaggahaṇaṃ. Yasmā.",
  "tika-s0101t:751_3": "“Aparehipi aṭṭhahi kāraṇehi bhagavā tathāgato”tiādinā udānaṭṭhakathādīsu,",
  "tika-s0101t:751_4": "arahanti ādayo visuddhimaggaṭīkāyaṃ aparehi pakārehi vitthāritā,",
  "tika-s0101t:751_5": "tasmātesu vuttānayenapi so attho veditabbo.",
  "tika-s0101t:751_6": "Tathāgatassa sattanikāyantogadhatāya “idha pana sattaloko adhippeto”ti vatvā tatthāyaṃ yasmiṃ sattanikāye yasmiñca okāse uppajjati,",
  "tika-s0101t:751_7": "taṃ dassetuṃ “sattaloke uppajjamānopi cā”tiādi vuttaṃ.",
  "tika-s0101t:751_8": "“Tathāgato na devaloke uppajjatī”tiādīsu yaṃ vattabbaṃ,",
  "tika-s0101t:751_9": "taṃ parato āgamissati.",
  "tika-s0101t:751_10": "Sārappattāti kulabhogissariyādivasena sārabhūtā.",
  "tika-s0101t:751_11": "Brāhmaṇagahapatikāti brahmāyupokkharasātiādibrāhmaṇā ceva anāthapiṇḍikādigahapatikā ca.",
  "tika-s0101t:752_0": "“Sujātāyā”tiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena vutto.",
  "tika-s0101t:752_1": "Āsannatarāya hi paṭipattiyā ṭhito “uppajjatīti” vuccati uppādassa ekantikattā,",
  "tika-s0101t:752_2": "pageva paṭipattiyā matthake ṭhito.",
  "tika-s0101t:752_3": "Dutiyo buddhabhāvāvahapabbajjato paṭṭhāya āsannapaṭipattidassanavasena,",
  "tika-s0101t:752_4": "tatiyo buddhakaradhamma pāripūrito paṭṭhāya buddhabhāvāya paṭipattidassanavasena.",
  "tika-s0101t:752_5": "Na hi mahāsattānaṃ uppatibhavūpapattito paṭṭhāya bodhisambhārasambharaṇaṃ nāma atthi.",
  "tika-s0101t:752_6": "Catuttho buddhakaradhammasamārambhato paṭṭhāya.",
  "tika-s0101t:752_7": "Bodhiyā niyatabhāvappattito pabhuti hi viññūhi “buddho uppajjatī”ti vattuṃ sakkā uppādassa ekantikattā.",
  "tika-s0101t:752_8": "Yathā pana sandanti nadiyoti sandanakiriyāya avicchedamupādāya vattamānappayogo,",
  "tika-s0101t:752_9": "evaṃ uppādatthāya paṭipajjanakiriyāya avicchedamupādāya catūsu vikappesu “uppajjati nāmā”ti vuttaṃ.",
  "tika-s0101t:752_10": "Sabbapaṭhamaṃ uppannabhāvanti catūsu vikappesu sabbapaṭhamaṃ vuttaṃ tathāgatassa uppannatāsaṅkhātaṃ atthibhāvaṃ.",
  "tika-s0101t:752_11": "Tenāha “uppanno hotīti ayañhettha attho”ti.",
  "tika-s0101t:753_0": "So bhagavāti yo “tathāgato araha”ntiādinā kittitaguṇo,",
  "tika-s0101t:753_1": "so bhagavā.",
  "tika-s0101t:753_2": "“Imaṃ loka”nti nayidaṃ mahājanassa sammukhamattaṃ sandhāya vuttaṃ,",
  "tika-s0101t:753_3": "atha kho anavasesaṃ pariyādāyāti dassetuṃ “sadevaka”ntiādi vuttaṃ,",
  "tika-s0101t:753_4": "tenāha “idāni vattabbaṃ nidassetī”ti.",
  "tika-s0101t:753_5": "Pajātattāti yathāsakaṃ kammakilesehi nibbattattā.",
  "tika-s0101t:753_6": "Pañcakāmāvacaradevaggahaṇaṃ pārisesañāyena itaresaṃ padantarehi saṅgahitattā.",
  "tika-s0101t:753_7": "Sadevakanti ca avayavena viggaho samudāyo samāsattho.",
  "tika-s0101t:753_8": "Chaṭṭhakāmāvacaradevaggahaṇaṃ paccāsattiñāyena.",
  "tika-s0101t:753_9": "Tattha hi so jāto,",
  "tika-s0101t:753_10": "taṃnivāsī ca.",
  "tika-s0101t:753_11": "Brahmakāyikādibrahmaggahaṇanti etthāpi eseva nayo.",
  "tika-s0101t:753_12": "Paccatthika …pe…",
  "tika-s0101t:753_13": "samaṇabrāhmaṇaggahaṇanti nidassanamattametaṃ apaccatthikānaṃ,",
  "tika-s0101t:753_14": "asamitābāhitapāpānañca samaṇabrāhmaṇānaṃ sassamaṇabrāhmaṇīvacanena gahitattā.",
  "tika-s0101t:753_15": "Kāmaṃ “sadevaka”ntiādi visesanānaṃ vasena sattavisayo lokasaddoti viññāyati tulyayogavisayattā tesaṃ,",
  "tika-s0101t:753_16": "“salomako sapakkhako”tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-s0101t:754_0": "Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti āha “sadevakaggahaṇena arūpāvacaraloko gahito”ti.",
  "tika-s0101t:754_1": "Tenāha “ākāsānañcāyatanūpagānaṃ devānaṃ sahabyata”nti.",
  "tika-s0101t:754_2": "Samārakaggahaṇena chakāmāvacaradevaloko gahito tassa savisesaṃ mārassa vase vattanato.",
  "tika-s0101t:754_3": "Rūpī brahmaloko gahito arūpībrahmalokassa visuṃ gahitattā.",
  "tika-s0101t:754_4": "Catuparisavasenāti khattiyādicatuparisavasena,",
  "tika-s0101t:754_5": "itarā pana catasso parisā samārakādiggahaṇena gahitā evāti.",
  "tika-s0101t:754_6": "Avasesasabbasattaloko nāgagaruḷādibhedo.",
  "tika-s0101t:755_0": "Ettāvatā ca bhāgaso lokaṃ gahetvā yojanaṃ dassetvā idāni tena tena visesena abhāgaso lokaṃ gahetvā yojanaṃ dassetuṃ “api cetthā”tiādi vuttaṃ.",
  "tika-s0101t:755_1": "Tattha ukkaṭṭhaparicchedatoti ukkaṃsagativijānanena.",
  "tika-s0101t:755_2": "Pañcasu hi gatīsu devagatipariyāpannāva seṭṭhā,",
  "tika-s0101t:755_3": "tatthāpi arūpino dūrasamussāritakilesadukkhatāya,",
  "tika-s0101t:755_4": "santapaṇītaāneñjavihārasamaṅgitāya,",
  "tika-s0101t:755_5": "atidīghāyukatāyāti evamādīhi visesehi ativiya ukkaṭṭhā.",
  "tika-s0101t:755_6": "“Brahmā mahānubhāvo”tiādi dasasahassiyaṃ mahābrahmuno vasena vadati.",
  "tika-s0101t:755_7": "“Ukkaṭṭhaparicchedato”ti hi vuttaṃ.",
  "tika-s0101t:755_8": "Anuttaranti seṭṭhaṃ nava lokuttaraṃ.",
  "tika-s0101t:755_9": "Bhāvānukkamoti bhāvavasena paresaṃ ajjhāsayavasena “sadevaka”ntiādīnaṃ padānaṃ anukkamo.",
  "tika-s0101t:756_0": "Tīhākārehīti devamārabrahmasahitatāsaṅkhātehi tīhi pakārehi.",
  "tika-s0101t:756_1": "Tīsu padesūti “sadevaka”ntiādīsu tīsu padesu.",
  "tika-s0101t:756_2": "Tena tenākārenāti sadevakattādinā tena tena pakārena.",
  "tika-s0101t:756_3": "Tedhātukameva pariyādinnanti porāṇā panāhūti yojanā.",
  "tika-s0101t:757_0": "Abhiññāti ya-",
  "tika-s0101t:757_1": "kāralopenāyaṃ niddeso,",
  "tika-s0101t:757_2": "abhijānitvāti ayamettha atthoti āha “abhiññāya adhikena ñāṇena ñatvā”ti.",
  "tika-s0101t:757_3": "Anumānādipaṭikkhepoti anumānaupamānaatthāpattiādipaṭikkhepo ekappamāṇattā.",
  "tika-s0101t:757_4": "Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-s0101t:758_0": "Anuttaraṃ vivekasukhanti phalasamāpattisukhaṃ,",
  "tika-s0101t:758_1": "tena ṭhitimissāpi [vīthimissāpi dhitimissāpi (ka)] kadāci bhagavato dhammadesanā hotīti hitvāpīti pi-",
  "tika-s0101t:758_2": "saddaggahaṇaṃ.",
  "tika-s0101t:758_3": "Bhagavā hi dhammaṃ desento yasmiṃ khaṇe parisā sādhukāraṃ vā deti,",
  "tika-s0101t:758_4": "yathāsutaṃ vā dhammaṃ paccavekkhati,",
  "tika-s0101t:758_5": "taṃ khaṇaṃ pubbabhāgena paricchinditvā phalasamāpattiṃ samāpajjati,",
  "tika-s0101t:758_6": "yathāparicchedañca samāpattito vuṭṭhāya ṭhitaṭṭhānato paṭṭhāya dhammaṃ deseti.",
  "tika-s0101t:758_7": "Ugghaṭitaññussa vasena appaṃ vā vipañcitaññussa,",
  "tika-s0101t:758_8": "neyyassa vā vasena bahuṃ vā desento.",
  "tika-s0101t:758_9": "Dhammassa kalyāṇatā niyyānikatāya,",
  "tika-s0101t:758_10": "niyyānikatā ca sabbaso anavajjabhāvenevāti āha “anavajjameva katvā”ti.",
  "tika-s0101t:758_11": "Desakāyattena āṇādividhinā abhisajjanaṃ pabodhanaṃ desanāti sā pariyattidhammavasena veditabbāti āha “desanāya tāva catuppadikāyapi gāthāyā”tiādi.",
  "tika-s0101t:758_12": "Nidānanigamanānipi satthuno desanāya anuvidhānato tadantogadhāni evāti āha “nidānamādi,",
  "tika-s0101t:758_13": "idaṃ evocāti pariyosāna”nti.",
  "tika-s0101t:759_0": "Sāsitabbapuggalagatena yathāparādhādisāsitabbabhāvena anusāsanaṃ tadaṅgavinayādivasena vinayanaṃ sāsananti",
  "tika-s0101t:759_1": "taṃ paṭipattidhammavasena veditabbanti āha “sīlasamādhivipassanā”tiādi.",
  "tika-s0101t:759_2": "Kusalānaṃ dhammānanti anavajjadhammānaṃ sīlassa,",
  "tika-s0101t:759_3": "samathavipassanānañca sīladiṭṭhīnaṃ ādibhāvo taṃ mūlakattā uttarimanussadhammānaṃ.",
  "tika-s0101t:759_4": "Ariyamaggassa antadvayavigamena majjhimapaṭipadābhāvo viya,",
  "tika-s0101t:759_5": "sammāpaṭipattiyā ārabbhanipphattīnaṃ vemajjhattāpi majjhabhāvoti vuttaṃ.",
  "tika-s0101t:759_6": "“Atthi bhikkhave…pe…",
  "tika-s0101t:759_7": "majjhaṃ nāmā”ti.",
  "tika-s0101t:759_8": "Phalaṃ pariyosānaṃ nāma saupādisesatāvasena,",
  "tika-s0101t:759_9": "nibbānaṃ pariyosānaṃ nāma anupādisesatāvasena.",
  "tika-s0101t:759_10": "Idāni tesaṃ dvinnampi sāsanassa pariyosānataṃ āgamena dassetuṃ “etadatthamida”ntiādi āha.",
  "tika-s0101t:759_11": "Idha desanāya ādimajjhapariyosānaṃ adhippetaṃ “sabyañjana”ntiādi vacanato.",
  "tika-s0101t:759_12": "Tasmiṃ tasmiṃ atthe katāvadhisaddappabandho gāthāvasena,",
  "tika-s0101t:759_13": "suttavasena ca vavatthito pariyattidhammo,",
  "tika-s0101t:759_14": "yo idha “desanā”ti vutto,",
  "tika-s0101t:759_15": "tassa pana attho visesato sīlādi evāti āha “bhagavā hi dhammaṃ desento…pe…",
  "tika-s0101t:759_16": "dassetī”ti.",
  "tika-s0101t:759_17": "Tattha sīlaṃ dassetvāti sīlaggahaṇena sasambhāraṃ sīlaṃ gahitaṃ,",
  "tika-s0101t:759_18": "tathā maggaggahaṇena sasambhāro maggoti tadubhayavasena anavasesato pariyatti atthaṃ pariyādiyati.",
  "tika-s0101t:759_19": "Tenāti sīlādidassanena.",
  "tika-s0101t:759_20": "Atthavasena hi idha desanāya ādikalyāṇādibhāvo adhippeto.",
  "tika-s0101t:759_21": "Kathikasaṇṭhitīti kathikassa saṇṭhānaṃ kathanavasena samavaṭṭhānaṃ.",
  "tika-s0101t:760_0": "Na so sātthaṃ deseti niyyānatthavirahato tassā desanāya.",
  "tika-s0101t:760_1": "Ekabyañjanādiyuttā vāti sithilādibhedesu byañjanesu ekappakāremeva,",
  "tika-s0101t:760_2": "dvipakāremeva vā byañjanena yuttā vā damiḷabhāsā viya.",
  "tika-s0101t:760_3": "Vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā viya.",
  "tika-s0101t:760_4": "Sabbasseva [sabbattheva ] vissajjanīyayuttatāya sabbavissaṭṭhabyañjanā vā savarabhāsā [yavanabhāsā ] viya.",
  "tika-s0101t:760_5": "Sabbasseva [sabbattheva ] sānusāratāya sabbaniggahitabyañjanā vā pārasikādimilakkhubhāsā viya.",
  "tika-s0101t:760_6": "Sabbāpesā byañjanekadesavasena pavattiyā aparipuṇṇabyañjanāti katvā “abyañjanā”ti vuttā.",
  "tika-s0101t:761_0": "Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti evamādi sithilaṃ.",
  "tika-s0101t:761_1": "Tāni asithilāni katvā uccāretabbaṃ akkharaṃ vaggesu dutiyacatutthanti evamādi dhanitaṃ.",
  "tika-s0101t:761_2": "Dvimattakālaṃ dīghaṃ.",
  "tika-s0101t:761_3": "Ekamattakālaṃ rassaṃ tadeva lahukaṃ.",
  "tika-s0101t:761_4": "Lahukameva saṃyogaparaṃ,",
  "tika-s0101t:761_5": "dīghañca garukaṃ.",
  "tika-s0101t:761_6": "Ṭhānakaraṇāni niggahetvā uccāretabbaṃ niggahitaṃ.",
  "tika-s0101t:761_7": "Parena sambandhaṃ katvā uccāretabbaṃ sambandhaṃ.",
  "tika-s0101t:761_8": "Tathā nasambandhaṃ vavatthitaṃ.",
  "tika-s0101t:761_9": "Ṭhānakaraṇāni nissaṭṭhāni katvā uccāretabbaṃ vimuttaṃ.",
  "tika-s0101t:761_10": "Dasadhāti evaṃ sithilādivasena byañjanabuddhiyā akkharuppādakacittassa sabbākārena pabhedo.",
  "tika-s0101t:761_11": "Sabbāni hi akkharāni cittasamuṭṭhānāni yathādhippetatthaṃ byañjanato byañjanāni cāti.",
  "tika-s0101t:762_0": "Amakkhetvāti amilecchetvā,",
  "tika-s0101t:762_1": "avināsetvā,",
  "tika-s0101t:762_2": "ahāpetvāti vā attho.",
  "tika-s0101t:762_3": "Bhagavā yamatthaṃ ñāpetuṃ ekaṃ gāthaṃ,",
  "tika-s0101t:762_4": "ekaṃ vākyaṃ vā deseti,",
  "tika-s0101t:762_5": "tamatthaṃ tāya desanāya parimaṇḍalapadabyañjanāya eva desetīti āha “paripuṇṇabyañjanameva katvā dhammaṃ desetī”ti.",
  "tika-s0101t:762_6": "Idha kevalasaddo anavasesavācako,",
  "tika-s0101t:762_7": "na avomissakādivācakoti āha “sakalādhivacana”nti.",
  "tika-s0101t:762_8": "Paripuṇṇanti sabbaso puṇṇaṃ,",
  "tika-s0101t:762_9": "taṃ pana kenaci ūnaṃ,",
  "tika-s0101t:762_10": "adhikaṃ vā na hotīti “anūnādhikavacana”nti vuttaṃ.",
  "tika-s0101t:762_11": "Tattha yadatthaṃ desito,",
  "tika-s0101t:762_12": "tassa sādhakattā anūnatā veditabbā,",
  "tika-s0101t:762_13": "tabbidhurassa pana asādhakattā anadhikatā.",
  "tika-s0101t:762_14": "Sakalanti sabbabhāgavantaṃ.",
  "tika-s0101t:762_15": "Paripuṇṇanti sabbaso paripuṇṇameva,",
  "tika-s0101t:762_16": "tenāha “ekadesanāpi aparipuṇṇā natthī”ti.",
  "tika-s0101t:762_17": "Aparisuddhā desanā hoti taṇhāya saṃkiliṭṭhattā.",
  "tika-s0101t:762_18": "Lokāmisaṃ cīvarādayo paccayā tattha agadhitacittatāya lokāmisanirapekkho.",
  "tika-s0101t:762_19": "Hitapharaṇenāti hitūpasaṃhārena.",
  "tika-s0101t:762_20": "Mettābhāvanāya karaṇabhūtāya muduhadayo.",
  "tika-s0101t:762_21": "Ullumpanasabhāvasaṇṭhitenāti sakalasaṃkilesato,",
  "tika-s0101t:762_22": "vaṭṭadukkhato ca uddharaṇākārāvaṭṭhitena cittena,",
  "tika-s0101t:762_23": "kāruṇādhippāyenāti attho.",
  "tika-s0101t:763_0": "“Ito paṭṭhāya dassāmeva,",
  "tika-s0101t:763_1": "evañca dassāmī”ti samādātabbaṭṭhena vataṃ.",
  "tika-s0101t:763_2": "Paṇḍitapaññattatāya seṭṭhaṭṭhena brahmaṃ brahmānaṃ vā cariyanti brahmacariyaṃ dānaṃ.",
  "tika-s0101t:763_3": "Macchariyalobhādiniggaṇhanena suciṇṇassa.",
  "tika-s0101t:763_4": "Iddhīti deviddhi.",
  "tika-s0101t:763_5": "Jutīti pabhā,",
  "tika-s0101t:763_6": "ānubhāvo vā.",
  "tika-s0101t:763_7": "Balavīriyūpapattīti evaṃ mahatā balena ca vīriyena ca samannāgamo.",
  "tika-s0101t:763_8": "Puññanti puññaphalaṃ.",
  "tika-s0101t:763_9": "Veyyāvaccaṃ brahmacariyaṃ seṭṭhā cariyāti katvā.",
  "tika-s0101t:763_10": "Esa nayo sesepi.",
  "tika-s0101t:764_0": "Tasmāti yasmā sikkhattayasaṅgahaṃ sakalaṃ sāsanaṃ idha “brahmacariya”nti adhippetaṃ tasmā.",
  "tika-s0101t:764_1": "“Brahmacariya”nti iminā samānādhikaraṇāni sabbapadāni yojetvā atthaṃ dassento “so dhammaṃ deseti…pe…",
  "tika-s0101t:764_2": "pakāsetīti evamettha attho daṭṭhabbo”ti āha.",
  "tika-s0101t:765_0": "191.",
  "tika-s0101t:765_1": "Vuttappakārasampadanti yathāvuttaṃ ādikalyāṇatādiguṇasampadaṃ,",
  "tika-s0101t:765_2": "dūrasamussāritamānasseva sāsane sammāpaṭipatti sambhavati,",
  "tika-s0101t:765_3": "na mānajātikassāti āha “nihatamānattā”ti.",
  "tika-s0101t:765_4": "Ussannattāti bahulabhāvato.",
  "tika-s0101t:765_5": "Bhogārogyādivatthukā madā suppaheyyā honti nimittassa anavatthānato,",
  "tika-s0101t:765_6": "na tathā kulavijjāmadā,",
  "tika-s0101t:765_7": "tasmā khattiyabrāhmaṇakulānaṃ pabbajitānampi jātivijjā nissāya mānajappanaṃ duppajahanti āha “yebhuyyena hi…pe…",
  "tika-s0101t:765_8": "mānaṃ karontī”ti.",
  "tika-s0101t:765_9": "Vijātitāyāti nihīnajātitāya.",
  "tika-s0101t:765_10": "Patiṭṭhātuṃ na sakkontīti suvisuddhaṃ katvā sīlaṃ rakkhituṃ na sakkonti.",
  "tika-s0101t:765_11": "Sīlavasena hi sāsane patiṭṭhā,",
  "tika-s0101t:765_12": "patiṭṭhātunti vā saccapaṭivedhena lokuttarāya patiṭṭhāya patiṭṭhātuṃ.",
  "tika-s0101t:765_13": "Sā hi nippariyāyato sāsane patiṭṭhā nāma,",
  "tika-s0101t:765_14": "yebhuyyena ca upanissayasampannā sujātā eva honti,",
  "tika-s0101t:765_15": "na dujjātā.",
  "tika-s0101t:766_0": "Parisuddhanti rāgādīnaṃ accantameva pahānadīpanato nirupakkilesatāya sabbaso parisuddhaṃ.",
  "tika-s0101t:766_1": "Saddhaṃ paṭilabhatīti pothujjanikasaddhāvasena saddahati.",
  "tika-s0101t:766_2": "Viññūjātikānañhi dhammasampattiggahaṇapubbikā saddhā siddhi dhammappamāṇadhammappasannabhāvato.",
  "tika-s0101t:766_3": "“Sammāsambuddho vata so bhagavā,",
  "tika-s0101t:766_4": "yo evaṃ svākkhātadhammo”ti saddhaṃ paṭilabhati.",
  "tika-s0101t:766_5": "Jāyampatikāti gharaṇīpatikā.",
  "tika-s0101t:766_6": "Kāmaṃ “jāyampatikā”ti vutte gharasāmikagharasāminīvasena dvinnaṃyeva gahaṇaṃ viññāyati.",
  "tika-s0101t:766_7": "Yassa pana purisassa anekā pajāpatiyo,",
  "tika-s0101t:766_8": "tattha kiṃ vattabbaṃ,",
  "tika-s0101t:766_9": "ekāyāpi saṃvāso sambādhoti dassanatthaṃ “dve”ti vuttaṃ.",
  "tika-s0101t:766_10": "Rāgādinā sakiñcanaṭṭhena,",
  "tika-s0101t:766_11": "khettavatthu ādinā sapalibodhaṭṭhena rāgarajādīnaṃ āgamanapathatāpi uṭṭhānaṭṭhānatā evāti dvepi vaṇṇanā ekatthā,",
  "tika-s0101t:766_12": "byañjanameva nānaṃ.",
  "tika-s0101t:766_13": "Alagganaṭṭhenāti assajjanaṭṭhena appaṭibaddhabhāvena.",
  "tika-s0101t:766_14": "Evaṃ akusalakusalappavattīnaṃ ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā",
  "tika-s0101t:766_15": "eva aṭṭhānaṭṭhānabhāvena tesaṃ taṃ dassetuṃ “apicā”tiādi vuttaṃ.",
  "tika-s0101t:767_0": "Saṅkhepakathāti visuṃ visuṃ paduddhāraṃ akatvā samāsato atthavaṇṇanā.",
  "tika-s0101t:767_1": "Ekampi divasanti ekadivasamattampi.",
  "tika-s0101t:767_2": "Akhaṇḍaṃ katvāti dukkaṭamattassapi anāpajjanena akhaṇḍitaṃ katvā.",
  "tika-s0101t:767_3": "Kilesamalena amalīnanti taṇhāsaṃkilesādinā asaṃkiliṭṭhaṃ katvā.",
  "tika-s0101t:767_4": "Pariyodātaṭṭhena nimmalabhāvena saṅkhaṃ viya likhitaṃ dhotanti saṅkhalikhitanti āha “dhotasaṅkhasappaṭibhāga”nti.",
  "tika-s0101t:767_5": "“Ajjhāvasatā”ti padappayogena “agāra”nti bhummatthe upayogavacananti āha “agāramajjhe”ti.",
  "tika-s0101t:767_6": "Kasāyena rattāni vatthāni kāsāyānīti āha “kasāyarasapītatāyā”ti.",
  "tika-s0101t:767_7": "Paridahitvāti nivāsetvā ceva pārupitvā ca.",
  "tika-s0101t:767_8": "Agāravāso agāraṃ uttarapadalopena,",
  "tika-s0101t:767_9": "tassa vaḍḍhiāvahaṃ agārassa hitaṃ.",
  "tika-s0101t:768_0": "192.",
  "tika-s0101t:768_1": "Bhogakkhandhoti bhogasamudāyo.",
  "tika-s0101t:768_2": "Ābandhanaṭṭhenāti “putto nattā”tiādinā pemavasena saparicchedaṃ bandhanaṭṭhena.",
  "tika-s0101t:768_3": "“Amhākamete”ti ñāyantīti ñātī.",
  "tika-s0101t:768_4": "Pitāmahapituputtādivasena parivattanaṭṭhena parivaṭṭo.",
  "tika-s0101t:769_0": "193.",
  "tika-s0101t:769_1": "Pātimokkhasaṃvarasaṃvutoti pātimokkhasaṃvarena pihitakāyavacīdvāro,",
  "tika-s0101t:769_2": "tathābhūto ca yasmā tena saṃvarena upeto nāma hoti,",
  "tika-s0101t:769_3": "tasmā vuttaṃ “pātimokkhasaṃvarena samannāgato”ti.",
  "tika-s0101t:769_4": "“Ācāragocarasampanno”tiādi tasseva pātimokkhasaṃvarasamannāgamassa paccayadassanaṃ.",
  "tika-s0101t:769_5": "Appamattakesūti asañcicca āpannaanukhuddakesu ceva sahasā uppannaakusalacittuppādesu ca.",
  "tika-s0101t:769_6": "Bhayadassāvīti bhayadassanasīlo.",
  "tika-s0101t:769_7": "Sammā ādiyitvāti sakkaccaṃ yāvajīvaṃ avītikkamavasena ādiyitvā.",
  "tika-s0101t:769_8": "Taṃ taṃ sikkhāpadanti taṃ taṃ sikkhākoṭṭhāsaṃ.",
  "tika-s0101t:769_9": "Etthāti etasmiṃ “pātimokkhasaṃvarasaṃvuto”ti pāṭhe.",
  "tika-s0101t:769_10": "Saṅkhepoti saṅkhepavaṇṇanā.",
  "tika-s0101t:769_11": "Vitthāro visuddhimagge vutto,",
  "tika-s0101t:769_12": "tasmā so tattha,",
  "tika-s0101t:769_13": "taṃsaṃvaṇṇanāya ca vuttanayena veditabbo.",
  "tika-s0101t:770_0": "Ācāragocaraggahaṇenevāti “ācāragocarasampanno”ti vacaneneva.",
  "tika-s0101t:770_1": "Tenāha “kusale kāyakammavacīkamme gahitepī”ti.",
  "tika-s0101t:770_2": "Adhikavacanaṃ aññamatthaṃ bodhetīti katvā tassa ājīvapārisuddhisīlassa uppattidvāradassanatthaṃ…pe…",
  "tika-s0101t:770_3": "kusalenāti vuttaṃ,",
  "tika-s0101t:770_4": "sabbaso anesanappahānena anavajjenāti attho.",
  "tika-s0101t:770_5": "Yasmā “katame ca thapati kusalā sīlā kusalaṃ kāyakammaṃ kusalaṃ vacīkamma”nti sīlassa kusalakāyavacībhāvaṃ",
  "tika-s0101t:770_6": "dassetvā “ājīvaparisuddhampi kho ahaṃ thapati sīlasmiṃ vadāmī”ti evaṃ pavattāya muṇḍikasuttadesanāya",
  "tika-s0101t:770_7": "“kāyakammavacīkammena samannāgato kusalena,",
  "tika-s0101t:770_8": "parisuddhājīvo”ti ayaṃ desanā ekasaṅgahā aññadatthu saṃsandati sametīti dassento āha “muṇḍikasuttavasena vā evaṃ vutta”nti.",
  "tika-s0101t:770_9": "Sīlasmiṃ vadāmīti “sīla”nti vadāmi,",
  "tika-s0101t:770_10": "“sīlasmiṃ antogadhaṃ pariyāpanna”nti vadāmīti vā attho.",
  "tika-s0101t:770_11": "Pariyādānatthanti pariggahatthaṃ.",
  "tika-s0101t:771_0": "Tividhena sīlenāti cūḷasīlaṃ majjhimasīlaṃ mahāsīlanti evaṃ tividhena sīlena.",
  "tika-s0101t:771_1": "Manacchaṭṭhesu indriyesu,",
  "tika-s0101t:771_2": "na kāyapañcamesu.",
  "tika-s0101t:771_3": "Yathālābhayathābalayathāsāruppappakāravasena tividhena santosena.",
  "tika-s0101t:772_0": "Cūḷamajjhimamahāsīlavaṇṇanā",
  "tika-s0101t:773_0": "194- 211.",
  "tika-s0101t:773_1": "“Sīlasmi”nti idaṃ niddhāraṇe bhummanti āha “ekaṃ sīlaṃ hotīti attho”ti.",
  "tika-s0101t:773_2": "Ayameva atthoti paccattavacanattho eva.",
  "tika-s0101t:773_3": "Brahmajāleti brahmajālavaṇṇanāyaṃ.",
  "tika-s0101t:774_0": "212.",
  "tika-s0101t:774_1": "Attānuvādaparānuvādadaṇḍabhayādīni asaṃvaramūlakāni.",
  "tika-s0101t:774_2": "Sīlassāsaṃvaratoti sīlassa asaṃvaraṇato,",
  "tika-s0101t:774_3": "sīlasaṃvarābhāvatoti attho.",
  "tika-s0101t:774_4": "Bhaveyyāti uppajjeyya.",
  "tika-s0101t:774_5": "Yathāvidhānavihitenāti yathāvidhānasampāditena.",
  "tika-s0101t:774_6": "Avippaṭisārādinimittaṃ uppannacetasikasukhasamuṭṭhānehi paṇītarūpehi phuṭṭhasarīrassa uḷāraṃ kāyikaṃ sukhaṃ bhavatīti āha “avippaṭisāra…pe…",
  "tika-s0101t:774_7": "paṭisaṃvedetī”ti.",
  "tika-s0101t:775_0": "Indriyasaṃvarakathāvaṇṇanā",
  "tika-s0101t:776_0": "213.",
  "tika-s0101t:776_1": "Viseso kammatthāpekkhatāya sāmaññassa na tehi paricattoti āha “cakkhu-",
  "tika-s0101t:776_2": "saddo katthaci buddhacakkhumhi vattatī”ti.",
  "tika-s0101t:776_3": "Vijjamānameva hi abhidheyye visesatthaṃ visesantaranivattanavasena visesasaddo vibhāveti,",
  "tika-s0101t:776_4": "na avijjamānaṃ.",
  "tika-s0101t:776_5": "Sesapadesupi eseva nayo.",
  "tika-s0101t:776_6": "Aññehi asādhāraṇaṃ buddhānaṃyeva cakkhudassananti buddhacakkhu,",
  "tika-s0101t:776_7": "āsayānusayañāṇaṃ,",
  "tika-s0101t:776_8": "indriyaparopariyattañāṇañca.",
  "tika-s0101t:776_9": "Samantato sabbaso dassanaṭṭhena samantacakkhu,",
  "tika-s0101t:776_10": "sabbaññutaññāṇaṃ.",
  "tika-s0101t:776_11": "Ariyamaggattayapaññāti heṭṭhime ariyamaggattaye paññā.",
  "tika-s0101t:776_12": "Idhāti “cakkhunā rūpa”nti imasmiṃ pāṭhe.",
  "tika-s0101t:776_13": "Ayaṃ cakkhu-",
  "tika-s0101t:776_14": "saddo pasāda…pe…",
  "tika-s0101t:776_15": "vattati nissayavohāre nissitassa vattabbato yathā.",
  "tika-s0101t:776_16": "“Mañcā ukkuṭṭhiṃ karontī”ti.",
  "tika-s0101t:776_17": "Asammissanti kilesadukkhena avomissaṃ.",
  "tika-s0101t:776_18": "Tenāha “parisuddha”nti.",
  "tika-s0101t:776_19": "Sati hi suvisuddhe indriyasaṃvare,",
  "tika-s0101t:776_20": "padhānabhūtapāpadhammavigamena adhicittānuyogo hatthagato evaṃ hotīti āha “adhicittasukhaṃ paṭisaṃvedetī”ti.",
  "tika-s0101t:777_0": "Satisampajaññakathāvaṇṇanā",
  "tika-s0101t:778_0": "214.",
  "tika-s0101t:778_1": "Samantato,",
  "tika-s0101t:778_2": "pakaṭṭhaṃ vā savisesaṃ jānātīti sampajāno,",
  "tika-s0101t:778_3": "sampajānassa bhāvo sampajaññaṃ,",
  "tika-s0101t:778_4": "tathāpavattañāṇaṃ.",
  "tika-s0101t:778_5": "Tassa vibhajanaṃ sampajaññabhājanīyaṃ,",
  "tika-s0101t:778_6": "tasmiṃ sampajaññabhājanīyamhi.",
  "tika-s0101t:778_7": "Abhikkamanaṃ abhikkantanti āha “abhikkantaṃ vuccati gamana”nti.",
  "tika-s0101t:778_8": "Tathā paṭikkamanaṃ paṭikkantanti āha “paṭikkantaṃ nivattana”nti.",
  "tika-s0101t:778_9": "Nivattananti ca nivattimattaṃ.",
  "tika-s0101t:778_10": "Nivattitvā pana gamanaṃ gamanameva.",
  "tika-s0101t:778_11": "Abhiharantoti gamanavasena kāyaṃ upanento.",
  "tika-s0101t:778_12": "Ṭhānanisajjāsayanesu yo gamanavidhuro kāyassa purato abhihāro,",
  "tika-s0101t:778_13": "so abhikkamo,",
  "tika-s0101t:778_14": "pacchato apaharaṇaṃ paṭikkamoti dassento “ṭhānepī”tiādimāha.",
  "tika-s0101t:778_15": "Āsanassāti pīṭhakādiāsanassa.",
  "tika-s0101t:778_16": "Purimaaṅgābhimukhoti aṭanikādipurimāvayavābhimukho.",
  "tika-s0101t:778_17": "Saṃsarantoti saṃsappanto.",
  "tika-s0101t:778_18": "Paccāsaṃsarantoti paṭiāsappanto.",
  "tika-s0101t:778_19": "“Eseva nayo”ti iminā nipannasseva abhimukhasaṃsappanapaṭiāsappanāni nidasseti.",
  "tika-s0101t:779_0": "Sammā pajānanaṃ sampajānaṃ,",
  "tika-s0101t:779_1": "tena attanā kātabbakiccassa karaṇasīlo sampajānakārīti āha “sampajaññena sabbakiccakārī”ti.",
  "tika-s0101t:779_2": "Sampajānasaddassa sampajaññapariyāyatā pubbe vuttā eva.",
  "tika-s0101t:779_3": "Sampajaññaṃ karotevāti abhikkantādīsu asammohaṃ uppādeti eva.",
  "tika-s0101t:779_4": "Sampajaññassa vā kāro etassa atthīti sampajānakārī.",
  "tika-s0101t:779_5": "Dhammato vaḍḍhisaṅkhātena saha atthena vattatīti sātthakaṃ,",
  "tika-s0101t:779_6": "abhikkantādi.",
  "tika-s0101t:779_7": "Sātthakassa sampajānanaṃ sātthakasampajaññaṃ.",
  "tika-s0101t:779_8": "Sappāyassa attano hitassa sampajānanaṃ sappāyasampajaññaṃ.",
  "tika-s0101t:779_9": "Abhikkamādīsu bhikkhācāragocare,",
  "tika-s0101t:779_10": "aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0101t:779_11": "Abhikkamādīsu asammuyhanameva sampajaññaṃ asammohasampajaññaṃ.",
  "tika-s0101t:779_12": "Pariggahetvāti tūletvā tīretvā paṭisaṅkhāyāti, attho.",
  "tika-s0101t:779_13": "Saṅghadassaneneva uposathapavāraṇādiatthaṃ gamanaṃ saṅgahitaṃ.",
  "tika-s0101t:779_14": "Asubhadassanādīti ādi-",
  "tika-s0101t:779_15": "saddena kasiṇaparikammādīnaṃ saṅgaho daṭṭhabbo.",
  "tika-s0101t:779_16": "Saṅkhepato vuttamatthaṃ vivarituṃ “cetiyaṃ vā bodhiṃ vā disvāpi hī”tiādi vuttaṃ.",
  "tika-s0101t:779_17": "Arahattaṃ pāpuṇātīti ukkaṭṭhaniddeso eso.",
  "tika-s0101t:779_18": "Samathavipassanuppādanampi hi bhikkhuno vaḍḍhiyeva.",
  "tika-s0101t:779_19": "Kecīti abhayagirivāsino.",
  "tika-s0101t:780_0": "Tasmiṃ panāti sātthakasampajaññavasena pariggahitaatthe.",
  "tika-s0101t:780_1": "“Atthoti dhammato vaḍḍhī”ti yaṃ sātthakanti adhippetaṃ,",
  "tika-s0101t:780_2": "taṃ sappāyaṃ evāti siyā kassaci āsaṅkāti tannivattanatthaṃ “cetiyadassanaṃ tāvā”tiādi āraddhaṃ.",
  "tika-s0101t:780_3": "Cittakammarūpakāni viyāti cittakammakatā paṭimāyo viya,",
  "tika-s0101t:780_4": "yantapayogena vā vicittakammā paṭimāyo viya.",
  "tika-s0101t:780_5": "Asamapekkhanaṃ gehassita aññāṇupekkhāvasena ārammaṇassa ayoniso gahaṇaṃ.",
  "tika-s0101t:780_6": "Yaṃ sandhāya vuttaṃ.",
  "tika-s0101t:780_7": "“Cakkhunā rūpaṃ disvā uppajjati upekkhā bālassa mūḷhassa puthujjanassā”tiādi.",
  "tika-s0101t:780_8": "Hatthiādisammaddena jīvitantarāyo.",
  "tika-s0101t:780_9": "Visabhāgarūpadassanādinā brahmacariyantarāyo.",
  "tika-s0101t:781_0": "Pabbajitadivasato paṭṭhāya bhikkhūnaṃ anuvattanakathā āciṇṇā,",
  "tika-s0101t:781_1": "ananuvattanakathā pana tassā dutiyā nāma hotīti āha “dve kathā nāma na kathitapubbā”ti.",
  "tika-s0101t:781_2": "Evanti “sace panā”tiādikaṃ sabbampi vuttākāraṃ paccāmasati,",
  "tika-s0101t:781_3": "na “purisassa mātugāmāsubha”ntiādikaṃ vuccamānaṃ.",
  "tika-s0101t:782_0": "Yogakammassa pavattiṭṭhānatāya bhāvanāya ārammaṇaṃ “kammaṭṭhāna”nti vuccatīti āha “kammaṭṭhānasaṅkhātaṃ gocara”nti.",
  "tika-s0101t:782_1": "Uggahetvāti yathā uggahanimittaṃ uppajjati,",
  "tika-s0101t:782_2": "evaṃ uggahakosallassa sampādanavasena uggahetvā.",
  "tika-s0101t:783_0": "Haratīti kammaṭṭhānaṃ pavatteti,",
  "tika-s0101t:783_1": "yāva piṇḍapātapaṭikkamā anuyuñjatīti attho.",
  "tika-s0101t:783_2": "Na paccāharatīti āhārūpayogato yāva divāṭhānupasaṅkamanā kammaṭṭhānaṃ na paṭineti.",
  "tika-s0101t:783_3": "Sarīraparikammanti mukhadhovanādisarīrapaṭijagganaṃ.",
  "tika-s0101t:783_4": "Dve tayo pallaṅketi dve tayo nisajjāvāre dve tīṇi uṇhāsanāni.",
  "tika-s0101t:783_5": "Tenāha “usumaṃ gāhāpento”ti.",
  "tika-s0101t:783_6": "Kammaṭṭhānasīsenevāti kammaṭṭhānamukheneva kammaṭṭhānaṃ avijahanto eva,",
  "tika-s0101t:783_7": "tena “pattopi acetano”tiādinā vakkhamānaṃ kammaṭṭhānaṃ,",
  "tika-s0101t:783_8": "yathāparihariyamānaṃ vā avijahitvāti dasseti.",
  "tika-s0101t:783_9": "Tathevāti tikkhattumeva.",
  "tika-s0101t:783_10": "Paribhogacetiyato sārīrikacetiyaṃ garutaranti katvā “cetiyaṃ vanditvā”ti pubbakālakiriyāya vasena vuttaṃ.",
  "tika-s0101t:783_11": "Tathā hi aṭṭhakathāyaṃ “cetiyaṃ bādhayamānā bodhisākhā haritabbā”ti vuttā.",
  "tika-s0101t:783_12": "Buddhaguṇānussaraṇavaseneva bodhiyaṃ paṇipātakaraṇanti āha “buddhassa bhagavato sammukhā viya nipaccakāraṃ dassetvā”ti.",
  "tika-s0101t:783_13": "Gāmasamīpeti gāmassa upacāraṭṭhāne.",
  "tika-s0101t:783_14": "Janasaṅgahatthanti “mayi akathente etesaṃ ko kathessatī”ti dhammānuggahena janasaṅgahatthaṃ.",
  "tika-s0101t:783_15": "Tasmāti yasmā “dhammakathā nāma kathetabbā evā”ti aṭṭhakathācariyā vadanti,",
  "tika-s0101t:783_16": "yasmā ca dhammakathā kammaṭṭhānavinimuttā nāma natthi, tasmā.",
  "tika-s0101t:783_17": "Kammaṭṭhānasīsenevāti attanā parihariyamānaṃ kammaṭṭhānaṃ avijahanto tadanuguṇaṃyeva dhammakathaṃ kathetvā.",
  "tika-s0101t:783_18": "Anumodanaṃ vatvāti etthāpi “kammaṭṭhānasīsenevā”ti ānetvā sambandhitabbaṃ.",
  "tika-s0101t:784_0": "Sampattaparicchedenevāti “paricito aparicito”tiādi vibhāgaṃ akatvā sampattakoṭiyā eva,",
  "tika-s0101t:784_1": "samāgamamattenevāti attho.",
  "tika-s0101t:784_2": "Bhayeti paracakkādibhaye.",
  "tika-s0101t:785_0": "“Kammajatejo”ti gahaṇiṃ sandhāyāha.",
  "tika-s0101t:785_1": "Kammaṭṭhānaṃ vīthiṃ nārohati khudāparissamena kilantakāyattā samādhānābhāvato.",
  "tika-s0101t:785_2": "Avasesaṭṭhāneti yāguyā aggahitaṭṭhāne.",
  "tika-s0101t:785_3": "Poṅkhānupoṅkhanti kammaṭṭhānupaṭṭhānassa avicchedadassanametaṃ,",
  "tika-s0101t:785_4": "yathā poṅkhānupoṅkhaṃ pavattāya sarapaṭipātiyā anavicchedo,",
  "tika-s0101t:785_5": "evametassapīti.",
  "tika-s0101t:786_0": "Nikkhittadhuro bhāvanānuyoge.",
  "tika-s0101t:786_1": "Vattapaṭipattiyā apūraṇena sabbavattāni bhinditvā.",
  "tika-s0101t:786_2": "“Kāmesu avītarāgo hoti,",
  "tika-s0101t:786_3": "kāye avītarāgo,",
  "tika-s0101t:786_4": "rūpe avītarāgo,",
  "tika-s0101t:786_5": "yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "tika-s0101t:786_6": "aññataraṃ devanikāyaṃ paṇidhāya brahmacariyaṃ caratī”ti evaṃ vuttapañcavidhacetokhilavinibandhacitto.",
  "tika-s0101t:786_7": "Caritvāti pavattitvā.",
  "tika-s0101t:787_0": "Gatapaccāgatikavattavasenāti bhāvanāsahitaṃyeva bhikkhāya gatapaccāgataṃ gamanapaccāgamanaṃ etassa atthīti gatapaccāgatikaṃ,",
  "tika-s0101t:787_1": "tadeva vattaṃ,",
  "tika-s0101t:787_2": "tassa vasena.",
  "tika-s0101t:787_3": "Attakāmāti attano hitasukhaṃ icchantā,",
  "tika-s0101t:787_4": "dhammacchandavantoti attho.",
  "tika-s0101t:787_5": "Dhammo hi hitaṃ tannimittakañca sukhanti.",
  "tika-s0101t:787_6": "Atha vā viññūnaṃ nibbisesattā,",
  "tika-s0101t:787_7": "attabhāvapariyāpannattā ca attā nāma dhammo,",
  "tika-s0101t:787_8": "taṃ kāmenti icchantīti attakāmā.",
  "tika-s0101t:788_0": "Usabhaṃ nāma vīsati yaṭṭhiyo.",
  "tika-s0101t:788_1": "Tāya saññāyāti tāya pāsāṇasaññāya,",
  "tika-s0101t:788_2": "ettakaṃ ṭhānaṃ āgatāti jānantāti adhippāyo.",
  "tika-s0101t:788_3": "Soyeva nayoti “ayaṃ bhikkhū”tiādiko yo ṭhāne vutto,",
  "tika-s0101t:788_4": "so eva nisajjāyapi nayo.",
  "tika-s0101t:788_5": "Pacchato āgacchantānaṃ chinnabhattabhāvabhayenapi yonisomanasikāraṃ paribrūheti.",
  "tika-s0101t:788_6": "Maddantāti dhaññakaraṇaṭṭhāne sālisīsāni maddantā.",
  "tika-s0101t:789_0": "Mahāpadhānaṃ pūjessāmīti amhākaṃ atthāya lokanāthena chavassāni kataṃ dukkaracariyamevāhaṃ yathāsatti pūjessāmīti.",
  "tika-s0101t:789_1": "Paṭipattipūjā hi satthupūjā,",
  "tika-s0101t:789_2": "na āmisapūjāti.",
  "tika-s0101t:789_3": "“Ṭhānacaṅkamamevā”ti adhiṭṭhātabbairiyāpathavasena vuttaṃ,",
  "tika-s0101t:789_4": "na bhojanādikālesu avassaṃ kattabbanisajjāya paṭikkhepavasena.",
  "tika-s0101t:790_0": "Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo sallakkhetvā”ti.",
  "tika-s0101t:790_1": "Yaṃ sandhāya vuccati “pāsādikena abhikkantenā”ti,",
  "tika-s0101t:790_2": "taṃ dassetuṃ “tattha cā”tiādi vuttaṃ.",
  "tika-s0101t:790_3": "“Āhāre paṭikkūlasaññaṃ upaṭṭhapetvā”tiādīsu yaṃ vattabbaṃ,",
  "tika-s0101t:790_4": "taṃ parato āgamissati.",
  "tika-s0101t:790_5": "Aṭṭhaṅgasamannāgatanti “yāvadeva imassa kāyassa ṭhitiyā”tiādinā vuttehi aṭṭhahi aṅgehi samannāgataṃ katvā.",
  "tika-s0101t:790_6": "“Neva davāyā”tiādi paṭikkhepadassanaṃ.",
  "tika-s0101t:791_0": "Paccekabodhiṃ sacchikaroti,",
  "tika-s0101t:791_1": "yadi upanissayasampanno hotīti sambandho.",
  "tika-s0101t:791_2": "Evaṃ sabbattha ito paresupi.",
  "tika-s0101t:791_3": "Tattha paccekabodhiyā upanissayasampadā kappānaṃ dve asaṅkhyeyyāni,",
  "tika-s0101t:791_4": "satasahassañca tajjāpuññañāṇasambharaṇaṃ.",
  "tika-s0101t:791_5": "Sāvakabodhiyā aggasāvakānaṃ asaṅkhyeyyaṃ,",
  "tika-s0101t:791_6": "kappasatasahassañca,",
  "tika-s0101t:791_7": "mahāsāvakānaṃ satasahassameva tajjāpuññañāṇasambharaṇaṃ.",
  "tika-s0101t:791_8": "Itaresaṃ atītāsu jātīsu vivaṭṭasannissayavasena nibbattitaṃ nibbedhabhāgiyaṃ kusalaṃ.",
  "tika-s0101t:791_9": "Bāhiyo dārucīriyoti bāhiyavisaye sañjātasaṃvaḍḍhatāya bāhiyo,",
  "tika-s0101t:791_10": "dārucīrapariharaṇena dārucīriyoti ca samaññāto.",
  "tika-s0101t:791_11": "So hi āyasmā “tasmātiha te, bāhiya,",
  "tika-s0101t:791_12": "evaṃ sikkhitabbaṃ ‘diṭṭhe diṭṭhamattaṃ bhavissati, sute, mute,",
  "tika-s0101t:791_13": "viññāte viññātamattaṃ bhavissatī’ti,",
  "tika-s0101t:791_14": "evañhi te bāhiya sikkhitabbaṃ.",
  "tika-s0101t:791_15": "Yato kho te bāhiya diṭṭhe diṭṭhamattaṃ bhavissati, sute, mute,",
  "tika-s0101t:791_16": "viññāte viññātamattaṃ bhavissati,",
  "tika-s0101t:791_17": "tato tvaṃ, bāhiya, na tena.",
  "tika-s0101t:791_18": "Yato tvaṃ, bāhiya, na tena,",
  "tika-s0101t:791_19": "tato tvaṃ, bāhiya,",
  "tika-s0101t:791_20": "na tattha.",
  "tika-s0101t:791_21": "Yato tvaṃ, bāhiya,",
  "tika-s0101t:791_22": "na tattha,",
  "tika-s0101t:791_23": "tato tvaṃ, bāhiya,",
  "tika-s0101t:791_24": "nevidha na huraṃ na ubhayamantarena.",
  "tika-s0101t:791_25": "Esevanto dukkhassā”ti ettakāya desanāya arahattaṃ sacchākāsi.",
  "tika-s0101t:791_26": "Evaṃ sāriputtattherādīnaṃ mahāpaññatādidīpanāni suttapadāni vitthārato veditabbāni.",
  "tika-s0101t:792_0": "Tanti asammuyhanaṃ evanti idāni vuccamānamākāreneva veditabbaṃ.",
  "tika-s0101t:792_1": "“Attā abhikkamatī”ti iminā andhaputhujjanassa diṭṭhigāhavasena abhikkame sammuyhanaṃ dasseti,",
  "tika-s0101t:792_2": "“ahaṃ abhikkamāmī”ti pana iminā mānagāhavasena.",
  "tika-s0101t:792_3": "Tadubhayaṃ pana taṇhāya vinā na hotīti taṇhagāhavasenapi sammuyhanaṃ dassitameva hoti.",
  "tika-s0101t:792_4": "“Tathā asammuyhanto”ti vatvā taṃ asammuyhanaṃ yena ghanavinibbhogena hoti,",
  "tika-s0101t:792_5": "taṃ dassento “abhikkamāmī”tiādimāha.",
  "tika-s0101t:792_6": "Tattha yasmā vāyodhātuyā anugatā tejodhātu uddharaṇassa paccayo.",
  "tika-s0101t:792_7": "Uddharaṇagatikā hi tejodhātūti.",
  "tika-s0101t:792_8": "Uddharaṇe vāyodhātuyā tassā anugatabhāvo,",
  "tika-s0101t:792_9": "tasmā imāsaṃ dvinnamettha sāmatthiyato adhimattatā,",
  "tika-s0101t:792_10": "itarāsañca omattatāti dassento “ekekapāduddharaṇe…pe…",
  "tika-s0101t:792_11": "balavatiyoti āha.",
  "tika-s0101t:792_12": "Yasmā pana tejodhātuyā anugatā vāyodhātu atiharaṇavītiharaṇānaṃ paccayo.",
  "tika-s0101t:792_13": "Tiriyagatikāya hi vāyodhātuyā atiharaṇavītiharaṇesu sātisayo byāpāroti.",
  "tika-s0101t:792_14": "Tejodhātuyā tassā anugatabhāvo,",
  "tika-s0101t:792_15": "tasmā imāsaṃ dvinnamettha sāmatthiyato adhimattatā,",
  "tika-s0101t:792_16": "itarāsañca omattatāti dassento “tathā atiharaṇavītiharaṇesū”ti āha.",
  "tika-s0101t:792_17": "Satipi anugamakaanugantabbatāvisese tejodhātuvāyodhātubhāvamattaṃ sandhāya tathā-",
  "tika-s0101t:792_18": "saddaggahaṇaṃ,.",
  "tika-s0101t:792_19": "Tattha akkantaṭṭhānato pādassa ukkhipanaṃ uddharaṇaṃ.",
  "tika-s0101t:792_20": "Ṭhitaṭṭhānaṃ atikkamitvā purato haraṇaṃ atiharaṇaṃ,",
  "tika-s0101t:792_21": "khāṇuādipariharaṇatthaṃ,",
  "tika-s0101t:792_22": "patiṭṭhitapādaghaṭṭanapariharaṇatthaṃ vā passena haraṇaṃ vītiharaṇaṃ.",
  "tika-s0101t:792_23": "Yāva patiṭṭhitapādo,",
  "tika-s0101t:792_24": "tāva āharaṇaṃ atiharaṇaṃ,",
  "tika-s0101t:792_25": "tato paraṃ haraṇaṃ vītiharaṇanti ayaṃ vā etesaṃ viseso.",
  "tika-s0101t:793_0": "Yasmā pathavīdhātuyā anugatā āpodhātu vossajjanassa paccayo.",
  "tika-s0101t:793_1": "Garutarasabhāvā hi āpodhātūti.",
  "tika-s0101t:793_2": "Vossajjane pathavīdhātuyā tassā anugatabhāvo,",
  "tika-s0101t:793_3": "tasmā tāsaṃ dvinnamettha sāmatthiyato adhimattatā,",
  "tika-s0101t:793_4": "itarāsañca omattatāti dassento āha “vossajjane…pe…",
  "tika-s0101t:793_5": "balavatiyo”ti.",
  "tika-s0101t:793_6": "Yasmā pana āpodhātuyā anugatā pathavīdhātu sannikkhepanassa paccayo,",
  "tika-s0101t:793_7": "patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo,",
  "tika-s0101t:793_8": "tathā ghaṭṭanakiriyāya pathavīdhātuyā vasena sannirujjhanassa sijjhanato tatthāpi pathavīdhātuyā āpodhātuanugatabhāvo,",
  "tika-s0101t:793_9": "tasmā vuttaṃ “tathā sannikkhepanasannirujjhanesū”ti.",
  "tika-s0101t:794_0": "Tatthāti tasmiṃ abhikkamane,",
  "tika-s0101t:794_1": "tesu vā vuttesu uddaraṇādīsu koṭṭhāsesu.",
  "tika-s0101t:794_2": "Uddharaṇeti uddharaṇakkhaṇe.",
  "tika-s0101t:794_3": "Rūpārūpadhammāti uddharaṇākārena pavattā rūpadhammā,",
  "tika-s0101t:794_4": "taṃsamuṭṭhāpakā arūpadhammā ca.",
  "tika-s0101t:794_5": "Atiharaṇaṃ na pāpuṇanti khaṇamattāvaṭṭhānato.",
  "tika-s0101t:794_6": "Tattha tatthevāti yattha yattha uppannā,",
  "tika-s0101t:794_7": "tattha tattheva.",
  "tika-s0101t:794_8": "Na hi dhammānaṃ desantarasaṅkamanaṃ atthi.",
  "tika-s0101t:794_9": "“Pabbaṃ pabba”tiādi uddharaṇādikoṭṭhāse sandhāya sabhāgasantativasena vuttanti veditabbaṃ.",
  "tika-s0101t:794_10": "Atiittaro hi rūpadhammānampi pavattikkhaṇo,",
  "tika-s0101t:794_11": "gamanassādīnaṃ,",
  "tika-s0101t:794_12": "devaputtānaṃ heṭṭhupariyena paṭimukhaṃ dhāvantānaṃ sirasi pāde ca bandhakhuradhārā samāgamatopi sīghataro.",
  "tika-s0101t:794_13": "Yathā tilānaṃ bhajjiyamānānaṃ paṭapaṭāyanena bhedo lakkhīyati,",
  "tika-s0101t:794_14": "evaṃ saṅkhatadhammānaṃ uppādenāti dassanatthaṃ “paṭapaṭāyantā”ti vuttaṃ.",
  "tika-s0101t:794_15": "Uppannā hi ekantato bhijjantīti.",
  "tika-s0101t:794_16": "“Saddhiṃ rūpenā”ti idaṃ tassa tassa cittassa nirodhena saddhiṃ nirujjhanakarūpadhammānaṃ vasena vuttaṃ,",
  "tika-s0101t:794_17": "yaṃ tato sattarasamacittassa uppādakkhaṇe uppannaṃ.",
  "tika-s0101t:794_18": "Aññathā yadi rūpārūpadhammā samānakkhaṇā siyuṃ,",
  "tika-s0101t:794_19": "“rūpaṃ garupariṇāmaṃ dandhanirodha”ntiādivacanehi virodho siyā,",
  "tika-s0101t:794_20": "tathā “nāhaṃ bhikkhave aññaṃ ekadhammampi samanupassāmi,",
  "tika-s0101t:794_21": "yaṃ evaṃ lahuparivattaṃ,",
  "tika-s0101t:794_22": "yathayidaṃ citta”nti evaṃ ādipāḷiyā.",
  "tika-s0101t:794_23": "Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāvento eva uppajjantīti",
  "tika-s0101t:794_24": "tesaṃ taṃsabhāvanipphattianantaraṃ nirodho.",
  "tika-s0101t:794_25": "Rūpadhammā pana anārammaṇā pakāsetabbā,",
  "tika-s0101t:794_26": "evaṃ tesaṃ pakāsetabbabhāvanipphatti soḷasahi cittehi hotīti taṅkhaṇāyukatā tesaṃ icchitā,",
  "tika-s0101t:794_27": "lahuviññāṇavisayasaṅgatimattappaccayatāya tiṇṇaṃ khandhānaṃ,",
  "tika-s0101t:794_28": "visayasaṅgatimattatāya ca viññāṇassa lahuparivattitā,",
  "tika-s0101t:794_29": "dandhamahābhūtappaccayatāya rūpadhammānaṃ dandhaparivattitā.",
  "tika-s0101t:794_30": "Nānādhātuyā yathābhūtañāṇaṃ kho pana tathāgatasseva,",
  "tika-s0101t:794_31": "tena ca purejātapaccayo rūpadhammova vutto,",
  "tika-s0101t:794_32": "pacchājātapaccayo ca tathevāti rūpārūpadhammānaṃ samānakkhaṇatā na yujjateva.",
  "tika-s0101t:794_33": "Tasmā vuttanayenevettha attho veditabbo.",
  "tika-s0101t:795_0": "Aññaṃ uppajjate cittaṃ,",
  "tika-s0101t:795_1": "aññaṃ cittaṃ nirujjhatīti yaṃ purimuppannaṃ cittaṃ,",
  "tika-s0101t:795_2": "taṃ aññaṃ,",
  "tika-s0101t:795_3": "taṃ pana nirujjhantaṃ aparassa anantarādipaccayabhāveneva nirujjhatīti tathāladdhapaccayaṃ aññaṃ uppajjate cittaṃ.",
  "tika-s0101t:795_4": "Yadi evaṃ tesaṃ antaro labbheyyāti?",
  "tika-s0101t:795_5": "Noti āha “avīci manuppabandho”ti,",
  "tika-s0101t:795_6": "yathā vīci antaro na labbhati,",
  "tika-s0101t:795_7": "“tadeveta”nti avisesavidū maññanti,",
  "tika-s0101t:795_8": "evaṃ anu anu pabandho cittasantāno rūpasantāno ca nadīsotova nadiyaṃ udakappavāho viya vattati.",
  "tika-s0101t:796_0": "Abhimukhaṃ lokitaṃ ālokitanti āha “purato pekkhana”nti.",
  "tika-s0101t:796_1": "Yasmā yaṃdisābhimukho gacchati, tiṭṭhati,",
  "tika-s0101t:796_2": "nisīdati vā tadabhimukhaṃ pekkhanaṃ ālokitaṃ,",
  "tika-s0101t:796_3": "tasmā tadanugatavidisālokanaṃ vilokitanti āha “vilokitaṃ nāma anudisāpekkhana”nti.",
  "tika-s0101t:796_4": "Sammajjanaparibhaṇḍādikaraṇe olokitassa,",
  "tika-s0101t:796_5": "ullokaharaṇādīsu ullokitassa,",
  "tika-s0101t:796_6": "pacchato āgacchantaparissayassa parivajjanādīsu apalokitassa siyā sambhavoti āha “iminā vā mukhena sabbānipi tāni gahitānevā”ti.",
  "tika-s0101t:797_0": "Kāyasakkhinti kāyena sacchikatavantaṃ,",
  "tika-s0101t:797_1": "paccakkhakārinanti attho.",
  "tika-s0101t:797_2": "So hi āyasmā vipassanākāle “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0101t:797_3": "tameva suṭṭhu niggahessāmī”ti ussāhajāto balavahirottappo,",
  "tika-s0101t:797_4": "tattha ca katādhikārattā indriyasaṃvare ukkaṃsapāramippatto,",
  "tika-s0101t:797_5": "teneva naṃ satthā “etadaggaṃ bhikkhave mama sāvakānaṃ bhikkhūnaṃ indriyesu guttadvārānaṃ,",
  "tika-s0101t:797_6": "yadidaṃ nando”ti etadagge ṭhapesi.",
  "tika-s0101t:798_0": "Sātthakatā ca sappāyatā ca veditabbā ālokitavilokitassāti ānetvā sambandho.",
  "tika-s0101t:798_1": "Tasmāti kammaṭṭhānāvijahanasseva gocarasampajaññabhāvatoti vuttamevatthaṃ hetubhāvena paccāmasati.",
  "tika-s0101t:798_2": "Attano kammaṭṭhānavaseneva ālokanavilokanaṃ kātabbaṃ,",
  "tika-s0101t:798_3": "khandhādikammaṭṭhānā añño upāyo na gavesitabboti adhippāyo.",
  "tika-s0101t:798_4": "Ālokitādisamaññāpi yasmā dhammamattasseva pavattiviseso,",
  "tika-s0101t:798_5": "tasmā tassa yāthāvato pajānanaṃ asammohasampajaññanti dassetuṃ “abbhantare”tiādi vuttaṃ.",
  "tika-s0101t:798_6": "Cittakiriyavāyodhātuvipphāravasenāti kiriyamayacittasamuṭṭhānāya vāyodhātuyā calanākārappavattivasena.",
  "tika-s0101t:798_7": "Adho sīdatīti adho gacchati.",
  "tika-s0101t:798_8": "Uddhaṃ laṅghetīti laṅghaṃ viya upari gacchati.",
  "tika-s0101t:799_0": "Aṅgakiccaṃ sādhayamānanti padhānabhūtaaṅgakiccaṃ nipphādentaṃ hutvāti attho.",
  "tika-s0101t:799_1": "“Paṭhamajavanepi…pe…",
  "tika-s0101t:799_2": "na hotī”ti idaṃ pañcadvāravīthiyaṃ “itthī puriso”ti rajjanādīnaṃ abhāvaṃ sandhāya vuttaṃ.",
  "tika-s0101t:799_3": "Tattha hi āvajjana voṭṭhabbapanānaṃ ayoniso āvajjanavoṭṭhabbanavasena iṭṭhe itthirūpādimhi lobhamattaṃ,",
  "tika-s0101t:799_4": "aniṭṭhe ca paṭighamattaṃ uppajjati,",
  "tika-s0101t:799_5": "manodvāre pana “itthī puriso”ti rajjanādi hoti.",
  "tika-s0101t:799_6": "Tassa pañcadvārajavanaṃ mūlaṃ,",
  "tika-s0101t:799_7": "yathāvuttaṃ vā sabbaṃ bhavaṅgādi.",
  "tika-s0101t:799_8": "Evaṃ manodvārajavanassa mūlavasena mūlapariññā vuttā.",
  "tika-s0101t:799_9": "Āgantukatāvakālikatā pana pañcadvārajavanasseva apubbabhāvavasena,",
  "tika-s0101t:799_10": "ittarabhāvavasena ca vuttā.",
  "tika-s0101t:799_11": "“Heṭṭhupariyavasena bhijjitvā patitesū”ti heṭṭhimassa uparimassa ca aparāparaṃ bhaṅgappattimāha.",
  "tika-s0101t:800_0": "Tanti javanaṃ, tassa ayuttanti sambandho. Āgantuko abbhāgato.",
  "tika-s0101t:801_0": "Udayabbayaparicchinno tāvatako kālo etesanti tāvakālikāni.",
  "tika-s0101t:802_0": "Etaṃ asammohasampajaññaṃ.",
  "tika-s0101t:802_1": "Samavāyeti sāmaggiyaṃ.",
  "tika-s0101t:802_2": "Tatthāti pañcakkhandhavasena ālokanavilokane paññāyamāne tabbinimutto ko eko āloketi,",
  "tika-s0101t:802_3": "ko viloketi.",
  "tika-s0101t:803_0": "“Upanissayapaccayo”ti idaṃ suttantanayena pariyāyato vuttaṃ.",
  "tika-s0101t:803_1": "Sahajātapaccayoti nidassanamattametaṃ aññamaññasampayuttaatthiavigatādipaccayānampi labbhanato.",
  "tika-s0101t:804_0": "Kāle samañchituṃ yuttakāle samañchantassa.",
  "tika-s0101t:804_1": "Tathā pasārentassāti etthāpi.",
  "tika-s0101t:804_2": "Maṇisappo nāma ekā sappajātīti vadanti.",
  "tika-s0101t:804_3": "Laḷananti kampanaṃ,",
  "tika-s0101t:804_4": "līḷākaraṇaṃ vā.",
  "tika-s0101t:805_0": "Uṇhapakatiko pariḷāhabahulakāyo.",
  "tika-s0101t:805_1": "Sīlavidūsanena ahitāvahattā micchājīvavasena uppannaṃ asappāyaṃ.",
  "tika-s0101t:805_2": "“Cīvarampi acetana”ntiādinā cīvarassa viya kāyopi acetanoti kāyassa attasuññatāvibhāvanena “abbhantare”tiādinā",
  "tika-s0101t:805_3": "vuttamevatthaṃ paridīpento itarītarasantosassa kāraṇaṃ dasseti,",
  "tika-s0101t:805_4": "tenāha “tasmā”tiādi.",
  "tika-s0101t:806_0": "Catupañcagaṇṭhikāhatoti āhatacatupañcagaṇṭhiko, catupañcagaṇṭhikāhi vā āhato tathā.",
  "tika-s0101t:807_0": "Aṭṭhavidhopi atthoti aṭṭhavidhopi payojanaviseso mahāsivattheravādavasena “imassa kāyassa ṭhitiyā”tiādinā nayena vutto daṭṭhabbo.",
  "tika-s0101t:807_1": "Imasmiṃ pakkhe “neva davāyātiādinā nayenā”ti pana paṭikkhepaṅgadassanamukhena desanāya āgatattā vuttanti daṭṭhabbaṃ.",
  "tika-s0101t:808_0": "Pathavisandhārakajalassa taṃsandhārakavāyunā viya paribhuttassa āhārassa vāyodhātuyāva āsaye avaṭṭhānanti āha “vāyodhātuvaseneva tiṭṭhatī”ti.",
  "tika-s0101t:808_1": "Atiharatīti yāva mukhā abhiharati.",
  "tika-s0101t:808_2": "Vītiharatīti tato kucchiyaṃ vīmissaṃ karonto harati.",
  "tika-s0101t:808_3": "Atiharatīti vā mukhadvāraṃ atikkāmento harati.",
  "tika-s0101t:808_4": "Vītiharatīti kucchigataṃ passato harati,",
  "tika-s0101t:808_5": "parivattetīti aparāparaṃ cāreti.",
  "tika-s0101t:808_6": "Ettha ca āhārassa dhāraṇaparivattanasañcuṇṇanavisosanāni pathavīdhātusahitā eva vāyodhātu karoti,",
  "tika-s0101t:808_7": "na kevalāti tāni pathavīdhātuyāpi kiccabhāvena vuttāni.",
  "tika-s0101t:808_8": "Allattañca anupāletīti yathā vāyodhātu ādīhi aññehi visosanaṃ na hoti,",
  "tika-s0101t:808_9": "tathā allattañca anupāleti.",
  "tika-s0101t:808_10": "Tejodhātūti gahaṇīsaṅkhātā tejodhātu.",
  "tika-s0101t:808_11": "Sā hi antopaviṭṭhaṃ āhāraṃ paripāceti.",
  "tika-s0101t:808_12": "Añjaso hotīti āhārassa pavesanādīnaṃ maggo hoti.",
  "tika-s0101t:808_13": "Ābhujatīti pariyesanavasena,",
  "tika-s0101t:808_14": "ajjhoharaṇajiṇṇājiṇṇatādipaṭisaṃvedanavasena ca āvajjeti,",
  "tika-s0101t:808_15": "vijānātīti attho.",
  "tika-s0101t:808_16": "Taṃtaṃvijānanassa paccayabhūtoyeva hi payogo “sammāpayogo”ti vutto.",
  "tika-s0101t:808_17": "Yena hi payogena pariyesanādi nipphajjati,",
  "tika-s0101t:808_18": "so tabbisayavijānanampi nipphādeti nāma tadavinābhāvato.",
  "tika-s0101t:808_19": "Atha vā sammāpayogaṃ sammāpaṭipatti manvāya āgamma ābhujati samannāharati.",
  "tika-s0101t:808_20": "Ābhogapubbako hi sabbopi viññāṇabyāpāroti tathā vuttaṃ.",
  "tika-s0101t:809_0": "Gamanatoti bhikkhācāravasena gocaragāmaṃ uddissa gamanato.",
  "tika-s0101t:809_1": "Pariyesanatoti gocaragāme bhikkhatthaṃ āhiṇḍanato.",
  "tika-s0101t:809_2": "Paribhogatoti āhārassa paribhuñjanato.",
  "tika-s0101t:809_3": "Āsayatoti pittādiāsayato.",
  "tika-s0101t:809_4": "Āsayati ettha ekajjhaṃ pavattamānopi kammaphalavavatthito hutvā mariyādavasena aññamaññaṃ asaṅkarato sayati tiṭṭhati pavattatīti āsayo,",
  "tika-s0101t:809_5": "āmāsayassa upari tiṭṭhanako pittādiko.",
  "tika-s0101t:809_6": "Mariyādattho hi ayamākāro.",
  "tika-s0101t:809_7": "Nidhānanti yathābhutto āhāro nicito hutvā tiṭṭhati etthāti nidhānaṃ, āmāsayo.",
  "tika-s0101t:809_8": "Tato nidhānato.",
  "tika-s0101t:809_9": "Aparipakkatoti gahaṇīsaṅkhātena kammajatejena avipakkato.",
  "tika-s0101t:809_10": "Paripakkatoti yathābhuttassa āhārasa vipakkabhāvato.",
  "tika-s0101t:809_11": "Phalatoti nipphattito.",
  "tika-s0101t:809_12": "Nissandatoti ito cito ca nissandanato.",
  "tika-s0101t:809_13": "Sammakkhanatoti sabbaso makkhanato.",
  "tika-s0101t:809_14": "Ayamettha saṅkhepo,",
  "tika-s0101t:809_15": "vitthāro pana visuddhimaggasaṃvaṇṇanāya gahetabbo.",
  "tika-s0101t:810_0": "Sarīrato sedā muccantīti vegasaṃdhāraṇena uppannapariḷāhato sarīrato sedā muccanti.",
  "tika-s0101t:810_1": "Aññe ca rogā kaṇṇasūlabhagandarādayo.",
  "tika-s0101t:810_2": "Aṭṭhāneti manussāmanussapariggahite ayuttaṭṭhāne khettadevāyatanādike.",
  "tika-s0101t:810_3": "Kuddhā hi amanussā,",
  "tika-s0101t:810_4": "manussāpi vā jīvitakkhayaṃ pāpenti.",
  "tika-s0101t:810_5": "Nissaṭṭhattā neva attano,",
  "tika-s0101t:810_6": "kassaci anissajjitattā,",
  "tika-s0101t:810_7": "jigucchanīyattā ca na parassa.",
  "tika-s0101t:810_8": "Udakatumbatoti veḷunāḷiādiudakabhājanato.",
  "tika-s0101t:810_9": "Tanti chaḍḍitaudakaṃ.",
  "tika-s0101t:811_0": "Addhānairiyāpathā ciratarappavattikā dīghakālikā iriyāpathā.",
  "tika-s0101t:811_1": "Majjhimā bhikkhācaraṇādivasena pavattā.",
  "tika-s0101t:811_2": "Cuṇṇiyairiyāpathā vihāre,",
  "tika-s0101t:811_3": "aññatthāpi ito cito ca parivattanādivasena pavattāti vadanti.",
  "tika-s0101t:811_4": "“Gateti gamane”ti pubbe abhikkamapaṭikkamaggahaṇena gamanenapi purato pacchato ca kāyassa abhiharaṇaṃ vuttanti idha gamanameva gahitanti keci.",
  "tika-s0101t:812_0": "Yasmā mahāsivattheravāde anantare anantare iriyāpathe pavattarūpārūpadhammānaṃ tattha tattheva nirodhadassanavasena",
  "tika-s0101t:812_1": "sampajānakāritā gahitāti taṃ sampajaññavipassanācāravasena veditabbaṃ.",
  "tika-s0101t:812_2": "Tena vuttaṃ “tayidaṃ mahāsivattherena vuttaṃ asammohadhuraṃ mahāsatipaṭṭhānasutte adhippeta”nti.",
  "tika-s0101t:812_3": "Imasmiṃ pana sāmaññaphale sabbampi catubbidhaṃ sampajaññaṃ labbhati yāvadeva sāmaññaphalavisesadassanaparattā imissā desanāya.",
  "tika-s0101t:812_4": "“Satisampayuttassevā”ti idaṃ yathā sampajaññassa kiccato padhānatā gahitā,",
  "tika-s0101t:812_5": "evaṃ satiyā pīti dassanatthaṃ vuttaṃ,",
  "tika-s0101t:812_6": "na satiyā sabbhāvamattadassanatthaṃ.",
  "tika-s0101t:812_7": "Na hi kadāci satirahitā ñāṇappavatti atthi.",
  "tika-s0101t:812_8": "“Etassa hi padassa ayaṃ vitthāro”ti iminā satiyā ñāṇena samadhurataṃyeva vibhāveti.",
  "tika-s0101t:812_9": "Etāni padānīti “abhikkante paṭikkante sampajānakārī hotī”tiādīni padāni.",
  "tika-s0101t:812_10": "Vibhattānevāti visuṃ katvā vibhattāniyeva,",
  "tika-s0101t:812_11": "imināpi sampajaññassa viya satiyāpettha padhānatameva vibhāveti.",
  "tika-s0101t:813_0": "Majjhimabhāṇakā pana bhaṇanti –",
  "tika-s0101t:813_1": "eko bhikkhu gacchanto aññaṃ cintento aññaṃ vitakkento gacchati,",
  "tika-s0101t:813_2": "eko kammaṭṭhānaṃ avissajjetvāva gacchati.",
  "tika-s0101t:813_3": "Tathā eko tiṭṭhanto…pe…",
  "tika-s0101t:813_4": "nisīdanto…pe…",
  "tika-s0101t:813_5": "sayanto aññaṃ cintento aññaṃ vitakkento sayati,",
  "tika-s0101t:813_6": "eko kammaṭṭhānaṃ avissajjetvāva sayati,",
  "tika-s0101t:813_7": "ettakena pana na pākaṭaṃ hotīti caṅkamanena dīpenti.",
  "tika-s0101t:813_8": "Yo hi bhikkhu caṅkamaṃ otaritvā ca caṅkamanakoṭiyaṃ ṭhito pariggaṇhāti “pācīnacaṅkamanakoṭiyaṃ pavattā",
  "tika-s0101t:813_9": "rūpārūpadhammā pacchimacaṅkamanakoṭiṃ appatvā ettheva niruddhā,",
  "tika-s0101t:813_10": "pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā,",
  "tika-s0101t:813_11": "caṅkamanamajjhe pavattā ubho koṭiyo appatvā ettheva niruddhā,",
  "tika-s0101t:813_12": "caṅkamane pavattā rūpārūpadhammā ṭhānaṃ appatvā ettheva niruddhā,",
  "tika-s0101t:813_13": "ṭhāne pavattā nisajjaṃ appatvā ettheva niruddhā,",
  "tika-s0101t:813_14": "nisajjāya pavattā sayanaṃ appatvā ettheva niruddhā”ti evaṃ pariggaṇhanto pariggaṇhantoyeva bhavaṅgaṃ otarati.",
  "tika-s0101t:813_15": "Uṭṭhahanto kammaṭṭhānaṃ gahetvāva uṭṭhahati,",
  "tika-s0101t:813_16": "ayaṃ bhikkhu gatādīsu sampajānakārī nāma hotīti.",
  "tika-s0101t:813_17": "Evampi na sotte kammaṭṭhānaṃ avibhūtaṃ hoti,",
  "tika-s0101t:813_18": "tasmā bhikkhu yāva sakkoti,",
  "tika-s0101t:813_19": "tāva caṅkamitvā ṭhatvā nisīditvā sayamāno evaṃ pariggahetvā sayati “kāyo acetano,",
  "tika-s0101t:813_20": "mañco acetano,",
  "tika-s0101t:813_21": "kāyo na jānāti ‘ahaṃ mañce sayito’ti,",
  "tika-s0101t:813_22": "mañco na jānāti ‘mayi kāyo sayito’ti,",
  "tika-s0101t:813_23": "acetano kāyo acetane mañce sayito”ti evaṃ pariggaṇhanto eva cittaṃ bhavaṅge otāreti.",
  "tika-s0101t:813_24": "Pabujjhanto kammaṭṭhānaṃ gahetvāva pabujjhati,",
  "tika-s0101t:813_25": "ayaṃ sotte sampajānakārī nāma hoti.",
  "tika-s0101t:813_26": "Kāyādīkiriyānibbattanena tammayattā,",
  "tika-s0101t:813_27": "āvajjanakiriyā samuṭṭhitattā ca javanaṃ sabbampi vā chadvārappavattaṃ kiriyamayapavattaṃ nāma.",
  "tika-s0101t:813_28": "Tasmiṃ sati jāgaritaṃ nāma hotīti pariggaṇhanto jāgarite sampajānakārī nāma.",
  "tika-s0101t:813_29": "Api ca rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hoti.",
  "tika-s0101t:813_30": "Vimuttāyatanasīsena dhammaṃ desentopi battiṃsatiracchānakathaṃ pahāya dasakathāvatthunissitasappāyakathaṃ kathentopi bhāsite sampajānakārī nāma.",
  "tika-s0101t:813_31": "Aṭṭhatiṃsāya ārammaṇesu cittaruciyaṃ manasikāraṃ pavattentopi dutiyaṃ jhānaṃ samāpannopi tuṇhībhāve sampajānakārī nāma.",
  "tika-s0101t:813_32": "Dutiyañhi jhānaṃ vacīsaṅkhāravirahato visesato tuṇhībhāvo nāmāti.",
  "tika-s0101t:813_33": "Evanti vuttappakārena,",
  "tika-s0101t:813_34": "sattasupi ṭhānesu catudhāti attho.",
  "tika-s0101t:814_0": "Santosakathāvaṇṇanā",
  "tika-s0101t:815_0": "215.",
  "tika-s0101t:815_1": "Yassa santosassa attani atthitāya bhikkhu “santuṭṭho”ti vuccati,",
  "tika-s0101t:815_2": "taṃ dassento “itarītarapaccayasantosena samannāgato”ti āha.",
  "tika-s0101t:815_3": "Cīvarādi yattha katthaci paccaye santussanena samaṅgībhūtoti attho.",
  "tika-s0101t:815_4": "Atha vā itaraṃ vuccati hīnaṃ paṇītato aññattā,",
  "tika-s0101t:815_5": "tathā paṇītaṃ itaraṃ hīnato aññattā.",
  "tika-s0101t:815_6": "Apekkhāsiddhā hi itaratāti.",
  "tika-s0101t:815_7": "Iti yena dhammena hīnena vā paṇītena vā cīvarādipaccayena santussati,",
  "tika-s0101t:815_8": "so tathā pavatto alobho itarītarapaccayasantoso,",
  "tika-s0101t:815_9": "tena samannāgato.",
  "tika-s0101t:815_10": "Yathālābhaṃ attano lābhānurūpaṃ santoso yathālābhasantoso.",
  "tika-s0101t:815_11": "Sesadvayepi eseva nayo.",
  "tika-s0101t:815_12": "Labbhatīti vā lābho,",
  "tika-s0101t:815_13": "yo yo lābho yathālābhaṃ,",
  "tika-s0101t:815_14": "tena santoso yathālābhasantoso.",
  "tika-s0101t:815_15": "Balanti kāyabalaṃ.",
  "tika-s0101t:815_16": "Sāruppanti pakatidubbalādīnaṃ anucchavikatā.",
  "tika-s0101t:816_0": "Yathāladdhato aññassa apatthanā nāma siyā appicchatāyapi pavattiākāroti tato vinivattitameva santosassa",
  "tika-s0101t:816_1": "sarūpaṃ dassento “labhantopi na gaṇhātī”ti āha.",
  "tika-s0101t:816_2": "Taṃ parivattetvāti pakatidubbalādīnaṃ garucīvaraṃ na phāsubhāvāvahaṃ,",
  "tika-s0101t:816_3": "sarīrakhedāvahañca hotīti payojanavasena,",
  "tika-s0101t:816_4": "na atricchatādivasena taṃ parivattetvā.",
  "tika-s0101t:816_5": "Lahukacīvaraparibhogo na santosavirodhīti āha “lahukena yāpentopi santuṭṭhova hotī”ti.",
  "tika-s0101t:816_6": "Mahagghaṃ cīvaraṃ bahūni vā cīvarāni labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti āha “tesaṃ…pe…",
  "tika-s0101t:816_7": "dhārentopi santuṭṭhova hotī”ti.",
  "tika-s0101t:816_8": "Evaṃ sesapaccayepi yathābalayathāsāruppaniddesesu api-",
  "tika-s0101t:816_9": "saddaggahaṇe adhippāyo veditabbo.",
  "tika-s0101t:817_0": "Muttaharītakanti gomuttaparibhāvitaṃ,",
  "tika-s0101t:817_1": "pūtibhāvena vā chaḍḍitaṃ harītakaṃ.",
  "tika-s0101t:817_2": "Buddhādīhi vaṇṇitanti “pūtimuttabhesajjaṃ nissāya pabbajjā”tiādinā sammāsambuddhādīhi pasatthaṃ.",
  "tika-s0101t:817_3": "Appicchatāsantuṭṭhīsu bhikkhū niyojento paramasantuṭṭhova hoti paramena ukkaṃsagatena santosena samannāgatattā.",
  "tika-s0101t:818_0": "Kāyaṃ pariharanti posentīti kāyaparihārikā.",
  "tika-s0101t:818_1": "Tathā kucchiparihārikā veditabbā.",
  "tika-s0101t:818_2": "Kucchiparihārikatā ca ajjhoharaṇena sarīrassa ṭhitiyā upakārakatāvasena icchitāti bahiddhāva kāyassa upakārakatāvasena kāyaparihārikatā daṭṭhabbā.",
  "tika-s0101t:819_0": "Parikkhāramattāti parikkhāraggahaṇaṃ.",
  "tika-s0101t:819_1": "Tatraṭṭhakapaccattharaṇanti attanā anadhiṭṭhahitvā tattheva tiṭṭhanakapaccattharaṇaṃ.",
  "tika-s0101t:819_2": "Paccattharaṇādīnañcettha navamādibhāvo yathāvuttapaṭipāṭiyā daṭṭhabbo,",
  "tika-s0101t:819_3": "na tesaṃ tathā patiniyatabhāvato. Kasmā?",
  "tika-s0101t:819_4": "Tathā nadhāraṇato.",
  "tika-s0101t:819_5": "Dupposabhāvena mahāgajā viyāti mahāgajā.",
  "tika-s0101t:819_6": "Yadi itarepi appicchatādisabhāvā,",
  "tika-s0101t:819_7": "kiṃ tesampi vasena ayaṃ desanā icchitāti?",
  "tika-s0101t:819_8": "Noti āha “bhagavā panā”tiādi.",
  "tika-s0101t:819_9": "Kāyaparihāro payojanaṃ etenāti kāyaparihārikaṃ.",
  "tika-s0101t:819_10": "Tenāha “kāyaṃ pariharaṇamattakenā”ti.",
  "tika-s0101t:820_0": "Catūsu disāsu sukhavihāratāya sukhavihāraṭṭhānabhūtā catasso disā etassāti catuddiso catuddiso eva cātuddiso.",
  "tika-s0101t:820_1": "Tāsu eva katthaci satte vā saṅkhāre vā bhayena na paṭihanati,",
  "tika-s0101t:820_2": "sayaṃ vā tena na paṭihaññatīti appaṭigho.",
  "tika-s0101t:820_3": "Santussamāno itarītarenāti uccāvacena paccayena sakena, santena,",
  "tika-s0101t:820_4": "samameva ca tussanako.",
  "tika-s0101t:820_5": "Paricca sayanti,",
  "tika-s0101t:820_6": "kāyacittāni parisayanti abhibhavantīti parissayā,",
  "tika-s0101t:820_7": "sīhabyagghādayo,",
  "tika-s0101t:820_8": "kāmacchandādayo ca,",
  "tika-s0101t:820_9": "te parissaye adhivāsanakhantiyā vinayādīhi ca sahitā khantā,",
  "tika-s0101t:820_10": "abhibhavitā ca.",
  "tika-s0101t:820_11": "Thaddhabhāvakarabhayābhāvena achambhī.",
  "tika-s0101t:820_12": "Eko careti ekākī hutvā carituṃ sakkuṇeyya.",
  "tika-s0101t:820_13": "Khaggavisāṇakappoti tāya eva ekavihāritāya khaggamigasiṅgasamo.",
  "tika-s0101t:821_0": "Asañjātavātābhighātehi siyā sakuṇo apakkhakoti “pakkhī sakuṇo”ti visesetvā vutto.",
  "tika-s0101t:822_0": "Nīvaraṇappahānakathāvaṇṇanā",
  "tika-s0101t:823_0": "216.",
  "tika-s0101t:823_1": "Vattabbataṃ āpajjatīti “asukassa bhikkhuno araññe tiracchānagatānaṃ viya,",
  "tika-s0101t:823_2": "vanacarakānaṃ viya ca nivāsamattameva,",
  "tika-s0101t:823_3": "na pana araññavāsānucchavikā kāci sammāpaṭipattī”ti apavādavasena vattabbataṃ,",
  "tika-s0101t:823_4": "āraññakehi vā tiracchānagatehi,",
  "tika-s0101t:823_5": "vanacaravisabhāgajanehi vā saddhiṃ vippaṭipattivasena vattabbataṃ āpajjati.",
  "tika-s0101t:823_6": "Kāḷakasadisattā kāḷakaṃ,",
  "tika-s0101t:823_7": "thullavajjaṃ.",
  "tika-s0101t:823_8": "Tilakasadisattā tilakaṃ,",
  "tika-s0101t:823_9": "aṇumattavajjaṃ.",
  "tika-s0101t:824_0": "Vivittanti janavivittaṃ.",
  "tika-s0101t:824_1": "Tenāha “suñña”nti.",
  "tika-s0101t:824_2": "Taṃ pana janasaddaghosābhāveneva veditabbaṃ saddakaṇṭakattā jhānassāti āha “appasaddaṃ appanigghosanti attho”ti.",
  "tika-s0101t:824_3": "Etadevāti nissaddataṃyeva.",
  "tika-s0101t:824_4": "Vihāro pākāraparicchinno sakalo āvāso.",
  "tika-s0101t:824_5": "Aḍḍhayogoti dīghapāsādo,",
  "tika-s0101t:824_6": "“garuḷasaṇṭhānapāsādo”tipi vadanti.",
  "tika-s0101t:824_7": "Pāsādoti caturassapāsādo.",
  "tika-s0101t:824_8": "Hammiyaṃ muṇḍacchadanapāsādo.",
  "tika-s0101t:824_9": "Aṭṭo paṭirājūnaṃ paṭibāhanayoggo catupañcabhūmako patissayaviseso.",
  "tika-s0101t:824_10": "Māḷo ekakūṭasaṅgahito anekakoṇavanto patissayaviseso.",
  "tika-s0101t:824_11": "Aparo nayo vihāro nāma dīghamukhapāsādo.",
  "tika-s0101t:824_12": "Aḍḍhayogo ekapassacchadanakasenāsanaṃ.",
  "tika-s0101t:824_13": "Tassa kira ekapasse bhitti uccatarā hoti,",
  "tika-s0101t:824_14": "itarapasse nīcā,",
  "tika-s0101t:824_15": "tena taṃ ekapassachadanakaṃ hoti.",
  "tika-s0101t:824_16": "Pāsādo nāma āyatacaturassapāsādo.",
  "tika-s0101t:824_17": "Hammiyaṃ muṇḍacchadanakaṃ candikaṅgaṇayuttaṃ.",
  "tika-s0101t:824_18": "Guhā nāma kevalā pabbataguhā.",
  "tika-s0101t:824_19": "Leṇaṃ dvārabaddhaṃ pabbhāraṃ.",
  "tika-s0101t:824_20": "Sesaṃ vuttanayameva.",
  "tika-s0101t:824_21": "Maṇḍapoti sākhāmaṇḍapo.",
  "tika-s0101t:825_0": "Vihārasenāsananti patissayabhūtaṃ senāsanaṃ.",
  "tika-s0101t:825_1": "Mañcapīṭhasenāsananti mañcapīṭhañceva mañcapīṭhasambandhasenāsanañca.",
  "tika-s0101t:825_2": "Cimilikādi santharitabbato santhatasenāsanaṃ.",
  "tika-s0101t:825_3": "Abhisaṅkharaṇābhāvato sayanassa nisajjāya ca kevalaṃ okāsabhūtaṃ senāsanaṃ.",
  "tika-s0101t:825_4": "“Vivittaṃ senāsana”nti iminā senāsanaggahaṇena saṅgahitameva sāmaññajotanābhāvato.",
  "tika-s0101t:826_0": "Yadi evaṃ kasmā “arañña”ntiādi vuttanti āha “ima panā”tiādi.",
  "tika-s0101t:826_1": "“Bhikkhunīnaṃ vasena āgata”nti idaṃ vinaye tathā āgatataṃ sandhāya vuttaṃ,",
  "tika-s0101t:826_2": "abhidhammepi pana “araññanti nikkhamitvā bahi indakhīlā,",
  "tika-s0101t:826_3": "sabbametaṃ arañña”nti āgatameva.",
  "tika-s0101t:826_4": "Tattha hi yaṃ na gāmapadesantogadhaṃ,",
  "tika-s0101t:826_5": "taṃ “arañña”nti nippariyāyavasena tathā vuttaṃ.",
  "tika-s0101t:826_6": "Dhutaṅganiddese yaṃ vuttaṃ,",
  "tika-s0101t:826_7": "taṃ yuttaṃ,tasmā tattha vuttanayena gahetabbanti adhippāyo.",
  "tika-s0101t:826_8": "Rukkhamūlanti rukkhasamīpaṃ.",
  "tika-s0101t:826_9": "Vuttañhetaṃ “yāvatā majjhanhike kāle samantā chāyā pharati,",
  "tika-s0101t:826_10": "nivāte paṇṇāni nipatanti,",
  "tika-s0101t:826_11": "ettāvatā rukkhamūla”nti. Sela-",
  "tika-s0101t:826_12": "saddo avisesato pabbatapariyāyoti katvā vuttaṃ “pabbatanti sela”nti,",
  "tika-s0101t:826_13": "na silāmayameva,",
  "tika-s0101t:826_14": "paṃsumayādiko tividhopi pabbato evāti.",
  "tika-s0101t:826_15": "Vivaranti dvinnaṃ pabbatānaṃ mitho āsannatare ṭhitānaṃ ovarakādisadisaṃ vivaraṃ,",
  "tika-s0101t:826_16": "ekasmiṃyeva vā pabbate.",
  "tika-s0101t:826_17": "Umaṅgasadisanti suduṅgāsadisaṃ.",
  "tika-s0101t:826_18": "Manussānaṃ anupacāraṭṭhānanti pakatisañcāravasena manussehi na sañcaritabbaṭṭhānaṃ. Ādi-",
  "tika-s0101t:826_19": "saddena “vanapatthanti vanasaṇṭhānametaṃ senāsanānaṃ adhivacanaṃ,",
  "tika-s0101t:826_20": "vanapatthanti bhīsanakānametaṃ,",
  "tika-s0101t:826_21": "vanapatthanti salomahaṃsānametaṃ,",
  "tika-s0101t:826_22": "vanapatthanti pariyantānametaṃ,",
  "tika-s0101t:826_23": "vanapatthanti na manussūpacārānametaṃ,",
  "tika-s0101t:826_24": "vanapatthanti durabhisambhavānametaṃ senāsanānaṃ adhivacana”nti imaṃ pāḷisesaṃ saṅgaṇhāti.",
  "tika-s0101t:826_25": "Acchannanti kenaci chadanena antamaso rukkhasākhāyapi na chāditaṃ.",
  "tika-s0101t:826_26": "Nikkaḍḍhitvāti nīharitvā.",
  "tika-s0101t:826_27": "Pabbhāraleṇasadiseti pabbhārasadise leṇasadise ca.",
  "tika-s0101t:827_0": "Piṇḍapātapariyesanaṃ piṇḍapāto uttarapadalopenāti āha “piṇḍapātapariyesanato paṭikkanto”ti.",
  "tika-s0101t:827_1": "Pallaṅkanti ettha parisaddo “samantato”ti etassa atthe,",
  "tika-s0101t:827_2": "tasmā vāmoruñca dakkhiṇoruñca samaṃ ṭhapetvā ubho pāde aññamaññaṃ sambandhitvā nisajjā pallaṅkanti āha “samantato ūrubaddhāsana”nti.",
  "tika-s0101t:827_3": "Ūrūnaṃ bandhanavasena nisajjā pallaṅkaṃ.",
  "tika-s0101t:827_4": "Ābhujitvāti ca yathā pallaṅkavasena nisajjā hoti,",
  "tika-s0101t:827_5": "evaṃ ubho pāde ābhugge bhañjite katvā,",
  "tika-s0101t:827_6": "taṃ pana ubhinnaṃ pādānaṃ tathā sambandhatākaraṇanti āha “bandhitvā”ti.",
  "tika-s0101t:828_0": "Heṭṭhimakāyassa ca anujukaṃ ṭhapanaṃ nisajjāvacaneneva bodhitanti “ujuṃ kāya”nti ettha kāya-",
  "tika-s0101t:828_1": "saddo uparimakāyavisayoti āha “uparimaṃ sarīraṃ ujuṃ ṭhapetvā”ti.",
  "tika-s0101t:828_2": "Taṃ pana ujukaṭhapanaṃ sarūpato,",
  "tika-s0101t:828_3": "payojanato ca dassetuṃ “aṭṭhārasā”tiādi vuttaṃ.",
  "tika-s0101t:828_4": "Na paṇamantīti na onamanti.",
  "tika-s0101t:828_5": "Na paripatatīti na vigacchati vīthiṃ na laṅgheti.",
  "tika-s0101t:828_6": "Tato eva pubbenāparaṃ visesappattiyā kammaṭṭhānaṃ vuḍḍhiṃ phātiṃ vepullaṃ upagacchati.",
  "tika-s0101t:828_7": "Parimukhanti ettha parisaddo abhi-",
  "tika-s0101t:828_8": "saddena samānatthoti āha “kammaṭṭhānābhimukha”nti,",
  "tika-s0101t:828_9": "bahiddhā puthuttārammaṇato nivāretvā kammaṭṭhānaṃyeva purakkhatvāti attho.",
  "tika-s0101t:828_10": "Samīpattho vā parisaddoti dassento “mukhasamīpe vā katvā”ti āha.",
  "tika-s0101t:828_11": "Ettha ca yathā “vivittaṃ senāsanaṃ bhajatī”tiādinā bhāvanānurūpaṃ senāsanaṃ dassitaṃ,",
  "tika-s0101t:828_12": "evaṃ “nisīdatī”ti iminā alīnānuddhaccapakkhiyo santo iriyāpatho dassito.",
  "tika-s0101t:828_13": "“Pallaṅkaṃ ābhujitvā”ti iminā nisajjāya daḷhabhāvo,",
  "tika-s0101t:828_14": "“parimukhaṃ satiṃ upaṭṭhapetvā”ti iminā ārammaṇapariggahūpāyo.",
  "tika-s0101t:828_15": "Parīti pariggahaṭṭho “pariṇāyikā”tiādīsu viya.",
  "tika-s0101t:828_16": "Mukhanti niyyānaṭṭho “suññatavimokkhamukha”ntiādīsu viya.",
  "tika-s0101t:828_17": "Paṭipakkhato niggamanaṭṭho hi niyyānaṭṭho,",
  "tika-s0101t:828_18": "tasmā pariggahitaniyyānanti sabbathā gahitāsammosaṃ paricattasammosaṃ satiṃ katvā,",
  "tika-s0101t:828_19": "paramaṃ satinepakkaṃ upaṭṭhapetvāti attho.",
  "tika-s0101t:829_0": "217.",
  "tika-s0101t:829_1": "Abhijjhāyati gijjhati abhikaṅkhati etāyāti abhijjhā, lobho.",
  "tika-s0101t:829_2": "Lujjanaṭṭhenāti bhijjanaṭṭhena,",
  "tika-s0101t:829_3": "khaṇe khaṇe bhijjanaṭṭhenāti attho.",
  "tika-s0101t:829_4": "Vikkhambhanavasenāti ettha vikkhambhanaṃ anuppādanaṃ appavattanaṃ,",
  "tika-s0101t:829_5": "na paṭipakkhānaṃ suppahīnatā.",
  "tika-s0101t:829_6": "“Pahīnattā”ti ca pahīnasadisataṃ sandhāya vuttaṃ jhānassa anadhigatattā.",
  "tika-s0101t:829_7": "Tathāpi nayidaṃ cakkhuviññāṇaṃ viya sabhāvato vigatābhijjhaṃ,",
  "tika-s0101t:829_8": "atha kho bhāvanāvasena,",
  "tika-s0101t:829_9": "tenāha “na cakkhuviññāṇasadisenā”ti.",
  "tika-s0101t:829_10": "Eseva nayoti yathā imassa cittassa bhāvanāya paribhāvitattā vigatābhijjhatā,",
  "tika-s0101t:829_11": "evaṃ abyāpannaṃ vigatathinamiddhaṃ anuddhataṃ nibbicikicchañcāti attho.",
  "tika-s0101t:829_12": "Purimapakatinti parisuddhapaṇḍarasabhāvaṃ.",
  "tika-s0101t:829_13": "“Yā cittassa akalyatāti”ādinā thinassa,",
  "tika-s0101t:829_14": "“yā kāyassa akalyatā”tiādinā ca middhassa abhidhamme niddiṭṭhattā vuttaṃ “thinaṃ cittagelaññaṃ,",
  "tika-s0101t:829_15": "middhaṃ cetasikagelañña”nti.",
  "tika-s0101t:829_16": "Satipi aññamaññaṃ avippayoge cittakāyalahutādīnaṃ viya cittacetasikānaṃ yathākammaṃ taṃ taṃ visesassa yā tesaṃ akalyatādīnaṃ visesappaccayatā,",
  "tika-s0101t:829_17": "ayametesaṃ sabhāvoti daṭṭhabbaṃ.",
  "tika-s0101t:829_18": "Ālokasaññīti ettha atisayatthavisiṭṭhaatthi atthāvabodhako ayamīkāroti dassento āha “rattimpi…pe…",
  "tika-s0101t:829_19": "samannāgato”ti.",
  "tika-s0101t:829_20": "Idaṃ ubhayanti satisampajaññamāha.",
  "tika-s0101t:829_21": "Atikkamitvā vikkhambhanavasena pajahitvā.",
  "tika-s0101t:829_22": "“Kathamida”nti pavattiyā kathaṅkathā,",
  "tika-s0101t:829_23": "vicikicchā.",
  "tika-s0101t:829_24": "Sā etassa atthīti kathaṅkathī,",
  "tika-s0101t:829_25": "na kathaṅkathīti akathaṃkathī,",
  "tika-s0101t:829_26": "nibbicikiccho.",
  "tika-s0101t:829_27": "Lakkhaṇādibhedatoti ettha ādi-",
  "tika-s0101t:829_28": "saddena paccayapahānapahāyakādīnampi saṅgaho daṭṭhabbo.",
  "tika-s0101t:829_29": "Tepi hi bhedato vattabbāti.",
  "tika-s0101t:830_0": "218.",
  "tika-s0101t:830_1": "Tesanti iṇavasena gahitadhanānaṃ.",
  "tika-s0101t:830_2": "Pariyantoti dātabbaseso.",
  "tika-s0101t:830_3": "So balavapāmojjaṃ labhati “iṇapalibodhato muttomhī”ti.",
  "tika-s0101t:830_4": "Somanassaṃ adhigacchati “jīvikānimittaṃ atthī”ti.",
  "tika-s0101t:831_0": "219.",
  "tika-s0101t:831_1": "Visabhāgavedanuppattiyāti dukkhavedanuppattiyā.",
  "tika-s0101t:831_2": "Dukkhavedanā hi sukhavedanāya kusalavipākasantānassa virodhitāya visabhāgā.",
  "tika-s0101t:831_3": "Catuiriyāpathaṃ chindantoti catubbidhampi iriyāpathappavattiṃ pacchindanto.",
  "tika-s0101t:831_4": "Byādhiko hi yathā ṭhānagamanesu asamattho,",
  "tika-s0101t:831_5": "evaṃ nisajjādīsupi asamattho hoti.",
  "tika-s0101t:831_6": "Ābādhetīti pīḷeti.",
  "tika-s0101t:831_7": "Vātādīnaṃ vikāro visamāvatthā byādhīti āha “taṃsamuṭṭhānena dukkhena dukkhito”ti.",
  "tika-s0101t:831_8": "Dukkhavedanāya pana byādhibhāve mūlabyādhinā ābādhiko ādito bādhatīti katvā.",
  "tika-s0101t:831_9": "Anubandhabyādhinā dukkhito aparāparaṃ sañjātadukkhoti katvā.",
  "tika-s0101t:831_10": "Gilānoti dhātusaṅkhayena parikkhīṇasarīro.",
  "tika-s0101t:831_11": "Appamattakaṃ vā balaṃ balamattā.",
  "tika-s0101t:831_12": "Tadubhayanti pāmojjaṃ,",
  "tika-s0101t:831_13": "somanassañca.",
  "tika-s0101t:831_14": "Tattha labhetha pāmojjaṃ “rogato muttomhī”ti.",
  "tika-s0101t:831_15": "Adhigaccheyya somanassaṃ “atthi me kāye bala”nti.",
  "tika-s0101t:832_0": "220.",
  "tika-s0101t:832_1": "Sesanti “tassa hi ‘bandhanā muttomhī’ti āvajjayato tadubhayaṃ hoti.",
  "tika-s0101t:832_2": "Tena vutta”nti evamādi.",
  "tika-s0101t:832_3": "Vuttanayenevāti paṭhamadutiyapadesu vuttanayeneva.",
  "tika-s0101t:832_4": "Sabbapadesūti avasiṭṭhapadesu tatiyādīsu koṭṭhāsesu.",
  "tika-s0101t:833_0": "221- 222.",
  "tika-s0101t:833_1": "Na attani adhīnoti na attāyatto.",
  "tika-s0101t:833_2": "Parādhīnoti parāyatto.",
  "tika-s0101t:833_3": "Aparādhīnatāya bhujo viya attano kicce esitabboti bhujisso.",
  "tika-s0101t:833_4": "Savasoti āha “attano santako”ti.",
  "tika-s0101t:833_5": "Anudakatāya kaṃ pānīyaṃ tārenti etthāti kantāroti āha “nirudakaṃ dīghamagga”nti.",
  "tika-s0101t:834_0": "223.",
  "tika-s0101t:834_1": "Tatrāti tasmiṃ dassane.",
  "tika-s0101t:834_2": "Ayanti idāni vuccamānā sadisatā.",
  "tika-s0101t:834_3": "Yena iṇādīnaṃ upamābhāvo,",
  "tika-s0101t:834_4": "kāmacchandādīnañca upameyyabhāvo hoti,",
  "tika-s0101t:834_5": "so nesaṃ upamopameyyasambandho sadisatāti daṭṭhabbaṃ.",
  "tika-s0101t:834_6": "Yo yamhi kāmacchandena rajjatīti yo puggalo yamhi kāmarāgassa vatthubhūte puggale kāmacchandavasena ratto hoti.",
  "tika-s0101t:834_7": "Taṃ vatthuṃ gaṇhātīti taṃ taṇhāvatthuṃ “mameta”nti gaṇhāti.",
  "tika-s0101t:835_0": "Upaddavethāti upaddavaṃ karotha.",
  "tika-s0101t:836_0": "Nakkhattassāti mahassa. Muttoti bandhanato mutto.",
  "tika-s0101t:837_0": "Vinaye apakataññunāti vinayakkame akusalena.",
  "tika-s0101t:837_1": "So hi kappiyākappiyaṃ yāthāvato na jānāti.",
  "tika-s0101t:837_2": "Tenāha “kismiñcidevā”tiādi.",
  "tika-s0101t:838_0": "Gacchatipīti thokaṃ thokaṃ gacchatipi.",
  "tika-s0101t:838_1": "Gacchanto pana tāya eva ussaṅkitaparisaṅkitatāya tattha tattha tiṭṭhatipi.",
  "tika-s0101t:838_2": "Īdise kantāre gato “ko jānāti kiṃ bhavissatī”ti nivattatipi,",
  "tika-s0101t:838_3": "tasmā gataṭṭhānato agataṭṭhānameva bahutaraṃ hoti.",
  "tika-s0101t:838_4": "Saddhāya gaṇhituṃ saddheyyaṃ vatthuṃ “idameva”nti saddahituṃ na sakkoti.",
  "tika-s0101t:838_5": "Atthi natthīti “atthi nu kho,",
  "tika-s0101t:838_6": "natthi nu kho”ti.",
  "tika-s0101t:838_7": "Araññaṃ paviṭṭhassa ādimhi eva sappanaṃ āsappanaṃ.",
  "tika-s0101t:838_8": "Pari parito,",
  "tika-s0101t:838_9": "uparūpari vā sappanaṃ parisappanaṃ.",
  "tika-s0101t:838_10": "Ubhayenapi tattheva paribbhamanaṃ vadati.",
  "tika-s0101t:838_11": "Tenāha “apariyogāhana”nti.",
  "tika-s0101t:838_12": "Chambhitattanti araññasaññāya uppannaṃ chambhitabhāvaṃ,",
  "tika-s0101t:838_13": "utrāsanti attho.",
  "tika-s0101t:839_0": "224.",
  "tika-s0101t:839_1": "Tatrāyaṃ sadisatāti etthāpi vuttanayānusārena sadisatā veditabbā.",
  "tika-s0101t:839_2": "Yadaggena hi kāmacchandādayo iṇādisadisā,",
  "tika-s0101t:839_3": "tadaggena tesaṃ pahānaṃ āṇaṇyādisadisaṃ abhāvoti katvā.",
  "tika-s0101t:839_4": "Cha dhammeti asubhanimittassa uggaho,",
  "tika-s0101t:839_5": "asubhabhāvanānuyogo,",
  "tika-s0101t:839_6": "indriyesu guttadvāratā,",
  "tika-s0101t:839_7": "bhojane mattaññutā,",
  "tika-s0101t:839_8": "kalyāṇamittatā,",
  "tika-s0101t:839_9": "sappāyakathāti ime cha dhamme.",
  "tika-s0101t:839_10": "Bhāvetvāti brūhetvā.",
  "tika-s0101t:839_11": "Mahāsatipaṭṭhāne vaṇṇayissāma tatthassa anuppannānuppādanauppannapahānādivibhāvanavasena savisesaṃ pāḷiyā āgatattā.",
  "tika-s0101t:839_12": "Esa nayo byāpādādippahānakabhāvepi.",
  "tika-s0101t:839_13": "Paravatthumhīti ārammaṇabhūte parasmiṃ vatthusmiṃ.",
  "tika-s0101t:840_0": "Anatthakaroti attano parassa ca anatthāvaho.",
  "tika-s0101t:840_1": "Cha dhammeti mettānimittassa uggaho,",
  "tika-s0101t:840_2": "mettābhāvanānuyogo,",
  "tika-s0101t:840_3": "kammassakatā,",
  "tika-s0101t:840_4": "paṭisaṅkhānabahulatā,",
  "tika-s0101t:840_5": "kalyāṇamittatā,",
  "tika-s0101t:840_6": "sappāyakathāti ime cha dhamme.",
  "tika-s0101t:840_7": "Tatthevāti mahāsatipaṭṭhāneyeva.",
  "tika-s0101t:840_8": "Cārittasīlaṃ uddissa paññattasikkhāpadaṃ ācārapaṇṇatti.",
  "tika-s0101t:841_0": "Bandhanāgāraṃ pavesitattā aladdhanakkhattānubhavo puriso “nakkhattadivase bandhanāgāraṃ pavesito puriso”ti vutto,",
  "tika-s0101t:841_1": "nakkhattadivase eva vā tadananubhavanatthaṃ tathā kato.",
  "tika-s0101t:841_2": "Mahāanatthakaranti diṭṭhadhammikādiatthahāpanamukhena mahato anatthassa kārakaṃ.",
  "tika-s0101t:841_3": "Cha dhammeti atibhojane nanimittaggāho,",
  "tika-s0101t:841_4": "iriyāpathasamparivattanatā,",
  "tika-s0101t:841_5": "ālokasaññāmanasikāro,",
  "tika-s0101t:841_6": "abbhokāsavāso,",
  "tika-s0101t:841_7": "kalyāṇamittatā,",
  "tika-s0101t:841_8": "sappāyakathāti ime cha dhamme.",
  "tika-s0101t:842_0": "Uddhaccakukkucce mahāanatthakaranti parāyattatāpādanato vuttanayena mahato anatthassa kārakanti.",
  "tika-s0101t:842_1": "Attho cha dhammeti bahussutatā,",
  "tika-s0101t:842_2": "paripucchakatā,",
  "tika-s0101t:842_3": "vinaye pakataññutā,",
  "tika-s0101t:842_4": "vuḍḍhasevitā,",
  "tika-s0101t:842_5": "kalyāṇamittatā,",
  "tika-s0101t:842_6": "sappāyakathāti ime cha dhamme.",
  "tika-s0101t:843_0": "Balavāti paccatthikavidhamanasamatthena balena balavā.",
  "tika-s0101t:843_1": "Sajjāvudhoti sannaddhadhanuādiāvudho.",
  "tika-s0101t:843_2": "Sūravīrasevakajanavasena saparivāro.",
  "tika-s0101t:843_3": "Tanti yathāvuttaṃ purisaṃ.",
  "tika-s0101t:843_4": "Balavantatāya,",
  "tika-s0101t:843_5": "sajjāvudhatāya,",
  "tika-s0101t:843_6": "saparivāratāya ca corā dūratova disvā palāyeyyuṃ.",
  "tika-s0101t:843_7": "Anatthakārikāti sammāpaṭipattiyā vibandhakaraṇato vuttanayena anatthakārikā.",
  "tika-s0101t:843_8": "Cha dhammeti bahussutatā,",
  "tika-s0101t:843_9": "paripucchakatā,",
  "tika-s0101t:843_10": "vinaye pakataññutā,",
  "tika-s0101t:843_11": "adhimokkhabahulatā,",
  "tika-s0101t:843_12": "kalyāṇamittatā,",
  "tika-s0101t:843_13": "sappāyakathāti ime cha dhamme.",
  "tika-s0101t:843_14": "Yathā bāhusaccādīni uddhaccakukkuccassa pahānāya saṃvattanti,",
  "tika-s0101t:843_15": "evaṃ vicikicchāya pīti idhāpi bahussutatādayo gahitā.",
  "tika-s0101t:843_16": "Kalyāṇamittatā sappāyakathā viya pañcannaṃ,",
  "tika-s0101t:843_17": "tasmā tassa tassa anucchavikasevanatā veditabbā.",
  "tika-s0101t:843_18": "Sammāpaṭipattiyā appaṭipattinimittatāmukhena vicikicchā micchāpaṭipattimeva paribrūhetīti tassā pahānaṃ",
  "tika-s0101t:843_19": "duccaritavidhūnanūpāyoti āha “duccaritakantāraṃ nittharitvā”tiādi.",
  "tika-s0101t:844_0": "225.",
  "tika-s0101t:844_1": "Pāmojjaṃ nāma taruṇapīti,",
  "tika-s0101t:844_2": "sā kathañcipi tuṭṭhāvatthāti āha “pāmojjaṃ jāyatīti tuṭṭhākāro jāyatī”ti.",
  "tika-s0101t:844_3": "Tuṭṭhassāti okkantikabhāvappattāya pītiyā vasena tuṭṭhassa.",
  "tika-s0101t:844_4": "Attano savipphārikatāya,",
  "tika-s0101t:844_5": "attasamuṭṭhānapaṇītarūpuppattiyā ca sakalasarīraṃ khobhayamānā pharaṇalakkhaṇā pīti jāyati.",
  "tika-s0101t:844_6": "Pītisahitaṃ pīti uttarapadalopena,",
  "tika-s0101t:844_7": "kiṃ pana taṃ? Mano.",
  "tika-s0101t:844_8": "Pīti mano etassāti pītimano,",
  "tika-s0101t:844_9": "tassa pītimanassa.",
  "tika-s0101t:844_10": "Tayidaṃ atthamattameva dassento “pītisampayuttacittassā”ti āha.",
  "tika-s0101t:844_11": "Kāyoti idha arūpakalāpo adhippeto,",
  "tika-s0101t:844_12": "na vedanādikkhandhattayamevāti āha “nāmakāyo passambhatī”ti,",
  "tika-s0101t:844_13": "passaddhidvayassa pītivasenettha passambhanaṃ adhippetaṃ.",
  "tika-s0101t:844_14": "Vigatadarathoti pahīnauddhaccādikilesadaratho.",
  "tika-s0101t:844_15": "Vuttappakārāya pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭṭhasarīratāya",
  "tika-s0101t:844_16": "kāyikampi sukhaṃ vedetīti āha “kāyikampi cetasikampi sukhaṃ vedayatī”ti.",
  "tika-s0101t:844_17": "Imināti “sukhaṃ paṭisaṃvedetī”ti evaṃ vuttena.",
  "tika-s0101t:844_18": "Saṃkilesapakkhato nikkhantattā,",
  "tika-s0101t:844_19": "paṭhamajjhānapakkhikattā ca nekkhammasukhena.",
  "tika-s0101t:844_20": "Sukhitassāti sukhino.",
  "tika-s0101t:845_0": "Paṭhamajjhānakathāvaṇṇanā",
  "tika-s0101t:846_0": "226.",
  "tika-s0101t:846_1": "“Cittaṃ samādhiyatī”ti etena upacāravasenapi appanāvasenapi cittassa samādhānaṃ kathitaṃ.",
  "tika-s0101t:846_2": "Evaṃ sante “so vivicceva kāmehī”tiādikā desanā kimatthiyāti āha “so vivicceva kāmehi…pe…",
  "tika-s0101t:846_3": "vutta”nti.",
  "tika-s0101t:846_4": "Tattha uparivisesadassanatthanti paṭhamajjhānādiuparivattabbavisesadassanatthaṃ.",
  "tika-s0101t:846_5": "Na hi upacārasamādhisamadhigamena vinā paṭhamajjhānādiviseso samadhigantuṃ sakkā.",
  "tika-s0101t:846_6": "Pāmojjuppādādīhi kāraṇaparamparā dutiyajjhānādisamadhigamepi icchitabbāva paṭipadāñāṇadassanavisuddhi viya dutiyamaggādisamadhigameti daṭṭhabbaṃ.",
  "tika-s0101t:846_7": "Tassa samādhinoti “sukhino cittaṃ samādhiyatī”ti evaṃ sādhāraṇavasena vutto yo appanālakkhaṇo,",
  "tika-s0101t:846_8": "tassa samādhino.",
  "tika-s0101t:846_9": "Pabhedadassanatthanti dutiyajjhānādivibhāgassa ceva abhiññādivibhāgassa ca pabhedadassanatthaṃ.",
  "tika-s0101t:846_10": "Karo vuccati pupphasambhavaṃ gabbhāsaye karīyatīti katvā,",
  "tika-s0101t:846_11": "karato jāto kāyo karajakāyo,",
  "tika-s0101t:846_12": "tadupasanissayo catusantatirūpasamudāyo.",
  "tika-s0101t:846_13": "Kāmaṃ nāmakāyopi vivekajena pītisukhena tathāladdhupakāro,",
  "tika-s0101t:846_14": "“abhisandetī”tiādivacanato pana rūpakāyo idhādhippetoti āha “imaṃ karajakāya”nti.",
  "tika-s0101t:846_15": "Abhisandetīti abhisandanaṃ karoti.",
  "tika-s0101t:846_16": "Taṃ pana jhānamayena pītisukhena karajakāyassa tintabhāvāpādanaṃ,",
  "tika-s0101t:846_17": "sabbatthakameva lūkhabhāvāpanayananti āha “temetī”tiādi,",
  "tika-s0101t:846_18": "tayidaṃ abhisandanaṃ atthato yathāvuttapītisukhasamuṭṭhānehi paṇītarūpehi kāyassa parippharaṇaṃ daṭṭhabbaṃ.",
  "tika-s0101t:846_19": "“Parisandetī”tiādīsupi eseva nayo.",
  "tika-s0101t:846_20": "Sabbaṃ etassa atthīti sabbavā,",
  "tika-s0101t:846_21": "tassa sabbāvato.",
  "tika-s0101t:846_22": "Avayavāvayavisambandhe avayavini sāmivacananti avayavīvisayo sabba- saddo,",
  "tika-s0101t:846_23": "tasmā vuttaṃ “sabbakoṭṭhāsavato”ti.",
  "tika-s0101t:846_24": "Aphuṭaṃ nāma na hoti yattha yattha kammajarūpaṃ,",
  "tika-s0101t:846_25": "tattha tattha cittajarūpassa abhibyāpanato.",
  "tika-s0101t:846_26": "Tenāha “upādinnakasantatī”tiādi.",
  "tika-s0101t:847_0": "227.",
  "tika-s0101t:847_1": "Chekoti kusalo.",
  "tika-s0101t:847_2": "Taṃ panassa kosallaṃ nhāniyacuṇṇānaṃ sannane piṇḍīkaraṇe ca samatthatāvasena veditabbanti āha “paṭibalo”tiādi. Kaṃsa-",
  "tika-s0101t:847_3": "saddo “mahatiyā kaṃsapātiyā”tiādīsu suvaṇṇe āgato.",
  "tika-s0101t:848_0": "“Kaṃso upahato yathā”tiādīsu kittimalohe,",
  "tika-s0101t:848_1": "katthaci paṇṇattimatte “upakaṃso nāma rājāpi mahākaṃsassa atrajo”tiādi, [jā. aṭṭha.",
  "tika-s0101t:848_2": "4.10 ghaṭapaṇḍitajātakavaṇṇanāyaṃ (atthato samānaṃ)] idha pana yattha katthaci loheti āha “yena kenaci lohena katabhājane”ti.",
  "tika-s0101t:848_3": "Snehānugatāti udakasinehena anupavisanavasena gatā upagatā.",
  "tika-s0101t:848_4": "Snehaparetāti udakasinehena parito gatā samantato phuṭṭhā,",
  "tika-s0101t:848_5": "tato eva santarabāhirā phuṭṭhā sinehena,",
  "tika-s0101t:848_6": "etena sabbaso udakena temitabhāvamāha.",
  "tika-s0101t:848_7": "“Na ca paggharaṇī”ti etena tintassapi tassa ghanathaddhabhāvaṃ vadati.",
  "tika-s0101t:848_8": "Tenāha “na ca binduṃ bindu”ntiādi.",
  "tika-s0101t:849_0": "Dutiyajjhānakathāvaṇṇanā",
  "tika-s0101t:850_0": "229.",
  "tika-s0101t:850_1": "Tāhi tāhi udakasirāhi ubbhijjatīti ubbhidaṃ,",
  "tika-s0101t:850_2": "ubbhidaṃ udakaṃ etassāti ubbhidodako.",
  "tika-s0101t:850_3": "Ubbhinnaudakoti nadītīre khatakūpako viya ubbhijjanakaudako.",
  "tika-s0101t:850_4": "Uggacchanakaudakoti dhārāvasena uṭṭhahanaudako.",
  "tika-s0101t:850_5": "Kasmā panettha ubbhidodakova rahado gahito,",
  "tika-s0101t:850_6": "na itaroti āha “heṭṭhā uggacchanaudakañhī”tiādi.",
  "tika-s0101t:850_7": "Dhārānipātapubbuḷakehīti dhārānipātehi udakapubbuḷakehi ca,",
  "tika-s0101t:850_8": "“pheṇapaṭalehi cā”ti vattabbaṃ.",
  "tika-s0101t:850_9": "Sannisinnamevāti aparikkhobhatāya niccalameva,",
  "tika-s0101t:850_10": "suppasannamevāti adhippāyo.",
  "tika-s0101t:850_11": "Sesanti “abhisandetī”tiādikaṃ.",
  "tika-s0101t:851_0": "Tatiyajjhānakathāvaṇṇanā",
  "tika-s0101t:852_0": "231.",
  "tika-s0101t:852_1": "Uppalānīti uppalagacchāni.",
  "tika-s0101t:852_2": "Setarattanīlesūti uppalesu,",
  "tika-s0101t:852_3": "setuppalarattuppalanīluppalesūti attho.",
  "tika-s0101t:852_4": "Yaṃ kiñci uppalaṃ uppalameva sāmaññagahaṇato.",
  "tika-s0101t:852_5": "Satapattanti ettha sata-",
  "tika-s0101t:852_6": "saddo bahupariyāyo “satagghī”tiādīsu viya,",
  "tika-s0101t:852_7": "tena anekasatapattassapi saṅgaho siddho hoti.",
  "tika-s0101t:852_8": "Loke pana “rattaṃ padumaṃ,",
  "tika-s0101t:852_9": "setaṃ puṇḍarīka”ntipi vuccati.",
  "tika-s0101t:852_10": "Yāva aggā,",
  "tika-s0101t:852_11": "yāva ca mūlā udakena abhisandanādisambhavadassanatthaṃ udakānuggataggahaṇaṃ.",
  "tika-s0101t:852_12": "Idha uppalādīni viya karajakāyo,",
  "tika-s0101t:852_13": "udakaṃ viya tatiyajjhānasukhaṃ.",
  "tika-s0101t:853_0": "Catutthajjhānakathāvaṇṇanā",
  "tika-s0101t:854_0": "233.",
  "tika-s0101t:854_1": "Yasmā “parisuddhena cetasā”ti catutthajjhānacittamāha,",
  "tika-s0101t:854_2": "tañca rāgādiupakkilesāpagamanato nirupakkilesaṃ nimmalaṃ,",
  "tika-s0101t:854_3": "tasmā āha “nirupakkilesaṭṭhena parisuddha”nti.",
  "tika-s0101t:854_4": "Yasmā pana pārisuddhiyā eva paccayavisesena pavattiviseso pariyodātatā suvaṇṇassa nighaṃsanena pabhassaratā viya,",
  "tika-s0101t:854_5": "tasmā āha “pabhassaraṭṭhena pariyodātanti veditabba”nti.",
  "tika-s0101t:854_6": "Idanti odātavacanaṃ.",
  "tika-s0101t:854_7": "Utupharaṇatthanti uṇhautuno pharaṇadassanatthaṃ.",
  "tika-s0101t:854_8": "Utupharaṇaṃ na hoti savisesanti adhippāyo,",
  "tika-s0101t:854_9": "tenāha “taṅkhaṇa…pe…",
  "tika-s0101t:854_10": "balavaṃ hotī”ti.",
  "tika-s0101t:854_11": "Vatthaṃ viya karajakāyoti yogino karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā.",
  "tika-s0101t:854_12": "Purisassa sarīraṃ viya catutthajjhānaṃ daṭṭhabbaṃ utupharaṇaṭṭhāniyassa sukhassa nissayabhāvato,",
  "tika-s0101t:854_13": "tenāha “tasmā”tiādi.",
  "tika-s0101t:854_14": "Ettha ca “parisuddhena cetasā”ti ceto gahaṇena jhānasukhaṃ vuttanti daṭṭhabbaṃ,",
  "tika-s0101t:854_15": "tenāha “utupharaṇaṃ viya catutthajjhānasukha”nti.",
  "tika-s0101t:854_16": "Nanu ca catutthajjhāne sukhameva natthīti?",
  "tika-s0101t:854_17": "Saccaṃ natthi sātalakkhaṇasantasabhāvattā panettha upekkhā “sukha”nti adhippetā.",
  "tika-s0101t:854_18": "Tena vuttaṃ sammohavinodaniyaṃ “upekkhā pana santattā,",
  "tika-s0101t:854_19": "sukhamicceva bhāsitā”ti.",
  "tika-s0101t:855_0": "Na arūpajjhānalābhīti na veditabbo avinābhāvato,",
  "tika-s0101t:855_1": "tenāha “na hī”tiādi.",
  "tika-s0101t:855_2": "Tattha cuddasahākārehīti kasiṇānulomato,",
  "tika-s0101t:855_3": "kasiṇapaṭilomato,",
  "tika-s0101t:855_4": "kasiṇānulomapaṭilomato,",
  "tika-s0101t:855_5": "jhānānulomato,",
  "tika-s0101t:855_6": "jhānapaṭilomato,",
  "tika-s0101t:855_7": "jhānānulomapaṭilomato,",
  "tika-s0101t:855_8": "jhānukkantikato,",
  "tika-s0101t:855_9": "kasiṇukkantikato,",
  "tika-s0101t:855_10": "jhānakasiṇukkantikato,",
  "tika-s0101t:855_11": "aṅgasaṅkantito,",
  "tika-s0101t:855_12": "ārammaṇasaṅkantito,",
  "tika-s0101t:855_13": "aṅgārammaṇasaṅkantito,",
  "tika-s0101t:855_14": "aṅgavavatthānato,",
  "tika-s0101t:855_15": "ārammaṇavavatthānatoti imehi cuddasahākārehi.",
  "tika-s0101t:855_16": "Satipi jhānesu āvajjanādivasībhāve ayaṃ vasībhāvo abhiññānibbattane ekantena icchitabboti dassento āha “na hi…pe… hotī”ti.",
  "tika-s0101t:855_17": "Svāyaṃ nayo arūpasamāpattīhi vinā na ijjhatīti tāyapettha avinābhāvo veditabbo.",
  "tika-s0101t:855_18": "Yadi evaṃ kasmā pāḷiyaṃ na āruppajjhānāni āgatānīti?",
  "tika-s0101t:855_19": "Visesato ca rūpāvacaracatutthajjhānapādakattā sabbābhiññānaṃ tadantogadhā katvā tāya desitā,",
  "tika-s0101t:855_20": "na arūpāvacarajjhānānaṃ idha anupayogato,",
  "tika-s0101t:855_21": "tenāha “arūpajjhānāni āharitvā kathetabbānī”ti.",
  "tika-s0101t:856_0": "Vipassanāñāṇakathāvaṇṇanā",
  "tika-s0101t:857_0": "234.",
  "tika-s0101t:857_1": "Sesanti “evaṃ samāhite citte”tiādīsu vattabbaṃ.",
  "tika-s0101t:857_2": "Ñeyyaṃ jānātīti ñāṇaṃ,",
  "tika-s0101t:857_3": "taṃ pana ñeyyaṃ paccakkhaṃ katvā passatīti dassanaṃ,",
  "tika-s0101t:857_4": "ñāṇameva dassananti ñāṇadassanaṃ.",
  "tika-s0101t:857_5": "Tayidaṃ ñāṇadassanapadaṃ sāsane aññattha ñāṇavisese nirūḷhaṃ,",
  "tika-s0101t:857_6": "taṃ sabbaṃ atthuddhāravasena dassento “ñāṇadassananti maggañāṇampi vuccatī”tiādimāha.",
  "tika-s0101t:857_7": "Yasmā vipassanāñāṇaṃ tebhūmakasaṅkhāre aniccādito jānāti,",
  "tika-s0101t:857_8": "bhaṅgānupassanato paṭṭhāya paccakkhato ca te passati tasmā āha “idha pana…pe…",
  "tika-s0101t:857_9": "ñāṇadassananti vutta”nti.",
  "tika-s0101t:858_0": "Abhinīharatīti vuttanayena aṭṭhaṅgasamannāgate tasmiṃ citte vipassanākkamena jāte vipassanābhimukhaṃ peseti,",
  "tika-s0101t:858_1": "tenāha “vipassanā…pe…",
  "tika-s0101t:858_2": "karotī”ti.",
  "tika-s0101t:858_3": "Tadabhimukhabhāvo eva hissa tanninnatādikaratā.",
  "tika-s0101t:858_4": "Vuttoyeva brahmajāle.",
  "tika-s0101t:858_5": "Odanakummāsehi upacīyatīti odanakummāsūpacayo.",
  "tika-s0101t:858_6": "Aniccadhammoti pabhaṅgutāya addhuvasabhāvo.",
  "tika-s0101t:858_7": "Duggandhavighātatthāyāti sarīre duggandhassa vigamāya.",
  "tika-s0101t:858_8": "Ucchādanadhammoti ucchādetabbatāsabhāvo.",
  "tika-s0101t:858_9": "Ucchādanena hi sarīre sedagūthapittasemhādidhātukkhobhagarubhāvaduggandhānaṃ apagamo hoti.",
  "tika-s0101t:858_10": "Mahāsambāhanaṃ mallādīnaṃ bāhuvaḍḍhanādiatthaṃ hotīti “khuddakasambāhanenā”ti vuttaṃ.",
  "tika-s0101t:858_11": "Parimaddanadhammoti parimadditabbatāsabhāvo.",
  "tika-s0101t:858_12": "Bhijjati ceva vikirati cāti aniccatāvasena bhijjati ca bhinnañca kiñci payojanaṃ asādhentaṃ vippakiṇṇañca hoti.",
  "tika-s0101t:858_13": "Rūpīti attano paccayabhūtena utuāhāralakkhaṇena rūpavāti ayamettha attho icchitoti āha “chahi padehi samudayo kathito”ti.",
  "tika-s0101t:858_14": "Saṃsagge hi ayamīkāro.",
  "tika-s0101t:858_15": "Saṇṭhānasampādanampi tathārūparūpuppādaneneva hotīti ucchādanaparimaddanapadehipi samudayo kathitoti vuttaṃ.",
  "tika-s0101t:858_16": "Evaṃ navahi yathārahaṃ kāye samudayavayadhammānupassitā dassitā.",
  "tika-s0101t:858_17": "Nissitañca chaṭṭhavatthunissitattā vipassanāñāṇassa.",
  "tika-s0101t:858_18": "Paṭibaddhañca tena vinā appavattanato,",
  "tika-s0101t:858_19": "kāyasaññitānaṃ rūpadhammānaṃ ārammaṇakaraṇato ca.",
  "tika-s0101t:859_0": "235.",
  "tika-s0101t:859_1": "Suṭṭhu bhāti obhāsatīti subho,",
  "tika-s0101t:859_2": "pabhāsampattiyāpi maṇino bhaddatāti āha “subhoti sundaro”ti.",
  "tika-s0101t:859_3": "Kuruvindajāti ādijātivisesopi maṇino ākaraparisuddhimūlako evāti āha “parisuddhākarasamuṭṭhito”ti dosanīharaṇavasena",
  "tika-s0101t:859_4": "parikammanipphattīti āha “suṭṭhu kataparikammo apanītapāsāṇasakkharo”ti.",
  "tika-s0101t:859_5": "Chaviyā saṇhabhāvenassa acchatā,",
  "tika-s0101t:859_6": "na saṅghātassāti āha “acchoti tanucchavī”ti,",
  "tika-s0101t:859_7": "tenāha “vippasanno”ti.",
  "tika-s0101t:859_8": "Dhovanavedhanādīhīti catūsu pāsāṇesu dhovanena ceva kāḷakādiapaharaṇatthāya suttena āvunanatthāya ca vijjhanena.",
  "tika-s0101t:859_9": "Tāpasaṇhakaraṇādīnaṃ saṅgaho ādi- saddena.",
  "tika-s0101t:859_10": "Vaṇṇasampattinti suttassa vaṇṇasampattiṃ.",
  "tika-s0101t:859_11": "Maṇi viya karajakāyo paccavekkhitabbato.",
  "tika-s0101t:859_12": "Āvutasuttaṃ viya vipassanāñāṇaṃ anupavisitvā ṭhitattā.",
  "tika-s0101t:859_13": "Cakkhumā puriso viya vipassanālābhī bhikkhu sammadeva dassanato.",
  "tika-s0101t:859_14": "Tadārammaṇānanti rūpadhammārammaṇānaṃ.",
  "tika-s0101t:859_15": "Phassapañcamakacittacetasikaggahaṇena gahitadhammāpi vipassanācittuppādapariyāpannā evāti veditabbaṃ.",
  "tika-s0101t:859_16": "Evañhi tesaṃ vipassanāñāṇagatikattā “āvutasuttaṃ viya vipassanāñāṇa”nti vacanaṃ avirodhitaṃ hoti.",
  "tika-s0101t:859_17": "Kiṃ panete ñāṇassa āvi bhavanti,",
  "tika-s0101t:859_18": "udāhu puggalassāti? Ñāṇassa.",
  "tika-s0101t:859_19": "Tassa pana āvibhāvattā puggalassa āvibhūtā nāma honti.",
  "tika-s0101t:859_20": "Ñāṇassāti ca paccavekkhaṇāñāṇassa.",
  "tika-s0101t:860_0": "Maggañāṇassa anantaraṃ,",
  "tika-s0101t:860_1": "tasmā lokiyābhiññānaṃ parato chaṭṭhābhiññāya purato vattabbaṃ vipassanāñāṇaṃ.",
  "tika-s0101t:860_2": "Evaṃ santepīti yadipāyaṃ ñāṇānupubbī,",
  "tika-s0101t:860_3": "evaṃ santepi.",
  "tika-s0101t:860_4": "Etassa antarāvāro natthīti pañcasu lokiyābhiññāsu kathitāsu ākaṅkheyyasuttādīsu viya chaṭṭhābhiññā kathetabbāti",
  "tika-s0101t:860_5": "etassa anabhiññālakkhaṇassa vipassanāñāṇassa tāsaṃ antarāvāro na hoti.",
  "tika-s0101t:860_6": "Tasmā tattha avasarābhāvato idheva rūpāvacaracatutthajjhānānantarameva dassitaṃ vipassanāñāṇaṃ.",
  "tika-s0101t:860_7": "Yasmā cāti ca-",
  "tika-s0101t:860_8": "saddo samuccayattho,",
  "tika-s0101t:860_9": "tena na kevalaṃ tadeva,",
  "tika-s0101t:860_10": "atha kho idampi kāraṇaṃ vipassanāñāṇassa idheva dassaneti imamatthaṃ dīpeti.",
  "tika-s0101t:860_11": "Dibbena cakkhunā bheravampi rūpaṃ passatoti ettha “iddhividhañāṇena bheravaṃ rūpaṃ nimminitvā cakkhunā passato”tipi vattabbaṃ,",
  "tika-s0101t:860_12": "evampi abhiññālābhino apariññātavatthukassa bhayaṃ santāso uppajjati.",
  "tika-s0101t:860_13": "Uccāvālikavāsi mahānāgattherassa viya.",
  "tika-s0101t:860_14": "Pāṭiyekkaṃ sandiṭṭhikaṃ sāmaññaphalaṃ.",
  "tika-s0101t:860_15": "Tenāha bhagavā –",
  "tika-s0101t:861_0": "“Yato yato sammasati, khandhānaṃ udayabbayaṃ;",
  "tika-s0101t:862_0": "Labhatī pītipāmojjaṃ, amataṃ taṃ vijānata”ntiādi. ;",
  "tika-s0101t:863_0": "Manomayiddhiñāṇakathāvaṇṇanā",
  "tika-s0101t:864_0": "236- 7.",
  "tika-s0101t:864_1": "Manena nibbattitanti abhiññāmanena nibbattitaṃ.",
  "tika-s0101t:864_2": "Hatthapādādi aṅgehi ca kapparajaṇṇuādi paccaṅgehi ca.",
  "tika-s0101t:864_3": "Saṇṭhānavasenāti kamaladalādisadisasaṇṭhānamattavasena,",
  "tika-s0101t:864_4": "na rūpābhighātārahabhūtappasādiindriyavasena.",
  "tika-s0101t:864_5": "Sabbākārehīti vaṇṇasaṇṭhānaavayavavisesādisabbākārehi.",
  "tika-s0101t:864_6": "Tena iddhimatā.",
  "tika-s0101t:864_7": "Sadisabhāvadassanatthamevāti saṇṭhānatopi vaṇṇatopi avayavavisesatopi sadisabhāvadassanatthameva.",
  "tika-s0101t:864_8": "Sajātiyaṃ ṭhito,",
  "tika-s0101t:864_9": "na nāgiddhiyā aññajātirūpo.",
  "tika-s0101t:865_0": "Iddhividhañāṇādikakathāvaṇṇanā",
  "tika-s0101t:866_0": "239. Suparikammakatamattikādayo viya iddhividhañāṇaṃ vikubbanakiriyāya nissayabhāvato.",
  "tika-s0101t:867_0": "241. Sukhanti akicchena, akasirenāti attho.",
  "tika-s0101t:868_0": "243.",
  "tika-s0101t:868_1": "Mando uttānaseyyakadārakopi “daharo”ti vuccatīti tato visesanatthaṃ “yuvā”ti vuttaṃ.",
  "tika-s0101t:868_2": "Yuvāpi koci anicchanako amaṇḍanajātiko hotīti tato visesanatthaṃ “maṇḍanakajātiko”tiādi vuttaṃ,",
  "tika-s0101t:868_3": "tenāha “yuvāpīti”ādi.",
  "tika-s0101t:868_4": "Kāḷatilappamāṇā bindavo kāḷatilakāni kāḷā vā kammāsā,",
  "tika-s0101t:868_5": "tilappamāṇā bindavo tilakāni.",
  "tika-s0101t:868_6": "Vaṅgaṃ nāma viyaṅgaṃ.",
  "tika-s0101t:868_7": "Yobbanapīḷakādayo mukhadūsipīḷakā.",
  "tika-s0101t:868_8": "Mukhagato doso mukhadoso,",
  "tika-s0101t:868_9": "lakkhaṇavacanañcetaṃ mukhe adosassāpi pākaṭabhāvassa adhippetattā.",
  "tika-s0101t:868_10": "Yathā vā mukhe doso,",
  "tika-s0101t:868_11": "evaṃ mukhe adosopi mukhadoso saralopena.",
  "tika-s0101t:868_12": "Mukhadoso ca mukhadoso ca mukhadosoti ekasesanayenapettha attho daṭṭhabbo.",
  "tika-s0101t:868_13": "Evañhi “paresaṃ soḷasavidhaṃ cittaṃ pākaṭaṃ hotī”ti vacanaṃ samatthitaṃ hoti.",
  "tika-s0101t:869_0": "245.",
  "tika-s0101t:869_1": "Pubbenivāsañāṇūpamāyanti pubbenivāsañāṇassa dassitaupamāyaṃ.",
  "tika-s0101t:869_2": "Taṃ divasaṃ katakiriyā nāma pākatikasattassapi yebhuyyena pākaṭā hotīti dassanatthaṃ taṃdivasa-",
  "tika-s0101t:869_3": "ggahaṇaṃ kataṃ.",
  "tika-s0101t:869_4": "Taṃdivasagatagāmattaya-",
  "tika-s0101t:869_5": "ggahaṇeneva mahābhinīhārehi aññesampi pubbenivāsañāṇalābhīnaṃ tīsu bhavesu katakiriyā yebhuyyena pākaṭā hotīti dīpitanti daṭṭhabbaṃ.",
  "tika-s0101t:870_0": "247.",
  "tika-s0101t:870_1": "Aparāparaṃ sañcaranteti taṃtaṃkiccavasena ito cito ca sañcarante.",
  "tika-s0101t:870_2": "Yathāvuttapāsādoviya bhikkhuno karajakāyo daṭṭhabbo tattha patiṭṭhitassa daṭṭhabbadassanasiddhito.",
  "tika-s0101t:870_3": "Cakkhumato hi dibbacakkhusamadhigamo.",
  "tika-s0101t:870_4": "Yathāha “maṃsacakkhussa uppādo,",
  "tika-s0101t:870_5": "maggo dibbassa cakkhuno”ti.",
  "tika-s0101t:870_6": "Cakkhumā puriso viya ayameva dibbacakkhuṃ patvā ṭhito bhikkhu daṭṭhabbassa dassanato.",
  "tika-s0101t:870_7": "Gehaṃ pavisantā viya etaṃ attabhāvagehaṃ okkamantā,",
  "tika-s0101t:870_8": "upapajjantāti attho.",
  "tika-s0101t:870_9": "Gehā nikkhamantā viya etasmā attabhāvagehato pakkantā,",
  "tika-s0101t:870_10": "cavantāti attho.",
  "tika-s0101t:870_11": "Evaṃ vā ettha attho daṭṭhabbo.",
  "tika-s0101t:870_12": "Aparāparaṃ sañcaraṇakasattāti pana punappunaṃ saṃsāre paribbhamantā sattā.",
  "tika-s0101t:870_13": "“Tattha tattha nibbattasattā”ti pana iminā tasmiṃ bhave jātasaṃvaddhe satte vadati.",
  "tika-s0101t:870_14": "Nanu cāyaṃ dibbacakkhuñāṇakathā,",
  "tika-s0101t:870_15": "ettha kasmā “tīsu bhavesū”ti catuvokārabhavassāpi saṅgaho katoti āha “idañcā”tiādi.",
  "tika-s0101t:870_16": "Tattha idanti “tīsu bhavesu nibbattasattāna”nti idaṃ vacanaṃ.",
  "tika-s0101t:870_17": "Desanāsukhatthamevāti kevalaṃ desanāsukhatthaṃ,",
  "tika-s0101t:870_18": "na catuvokārabhave nibbattasattānaṃ dibbacakkhuno āvibhāvasabbhāvato.",
  "tika-s0101t:870_19": "Na hi “ṭhapetvā arūpabhava”nti vā “dvīsu bhavesū”ti vā vuccamāne desanā sukhāvabodhā ca hotīti.",
  "tika-s0101t:871_0": "Āsavakkhayañāṇakathāvaṇṇanā",
  "tika-s0101t:872_0": "248.",
  "tika-s0101t:872_1": "Vipassanāpādakanti vipassanāya padaṭṭhānabhūtaṃ.",
  "tika-s0101t:872_2": "Vipassanā ca tividhā vipassakapuggalabhedena.",
  "tika-s0101t:872_3": "Mahābodhisattānañhi paccekabodhisattānañca vipassanā cintāmayañāṇasaṃvaddhitā sayambhuñāṇabhūtā,",
  "tika-s0101t:872_4": "itaresaṃ sutamayañāṇasaṃvaddhitā paropadesasambhūtā nāma.",
  "tika-s0101t:872_5": "Sā “ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā,",
  "tika-s0101t:872_6": "arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānañca aññataramukhavasena anekadhā ca visuddhimagge nānānayato vibhāvitā.",
  "tika-s0101t:872_7": "Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutañāṇasannissayassa",
  "tika-s0101t:872_8": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ pariṇataṃ gacchantaṃ paramagambhīraṃ",
  "tika-s0101t:872_9": "saṇhasukhumataraṃ anaññasādhāraṇaṃ vipassanāñāṇaṃ hoti,",
  "tika-s0101t:872_10": "yaṃ aṭṭhakathāsu “mahāvajirañāṇa”nti vuccati.",
  "tika-s0101t:872_11": "Yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-s0101t:872_12": "devasikaṃ satthu vaḷañjanakasamāpattiyo vuccanti,",
  "tika-s0101t:872_13": "svāyaṃ buddhānaṃ vipassanācāro paramatthamañjusāyaṃ visuddhimaggasaṃvaṇṇanāyaṃ uddesato dassito.",
  "tika-s0101t:872_14": "Atthikehi tato gahetabbo,",
  "tika-s0101t:872_15": "idha pana sāvakānaṃ vipassanā adhippetā.",
  "tika-s0101t:873_0": "Āsavānaṃ khayañāṇāyāti āsavānaṃ khepanato samucchindanato āsavakkhayo,",
  "tika-s0101t:873_1": "ariyamaggo,",
  "tika-s0101t:873_2": "tattha ñāṇaṃ āsavānaṃ khayañāṇaṃ,",
  "tika-s0101t:873_3": "tadatthaṃ tenāha “āsavānaṃ khayañāṇanibbattanatthāyā”ti.",
  "tika-s0101t:873_4": "Āsavā ettha khīyantīti āsavānaṃ khayo nibbānaṃ.",
  "tika-s0101t:873_5": "Khepeti pāpadhammeti khayo, maggo.",
  "tika-s0101t:873_6": "So pana pāpakkhayo āsavakkhayena vinā natthīti “khaye ñāṇa”nti ettha khayaggahaṇena āsavakkhayo vuttoti āha “khaye ñāṇa”ntiādi.",
  "tika-s0101t:873_7": "Samitapāpo samaṇoti katvā āsavānaṃ khīṇattā samaṇo nāma hotīti āha “āsavānaṃ khayā samaṇo hotīti ettha phala”nti.",
  "tika-s0101t:873_8": "Āsavavaḍḍhiyā saṅkhāre vaḍḍhento visaṅkhārato suvidūravidūroti “ārā so āsavakkhayā”ti ettha āsavakkhayapadaṃ",
  "tika-s0101t:873_9": "visaṅkhārādhivacananti āha “āsavakkhayāti ettha nibbānaṃ vutta”nti.",
  "tika-s0101t:873_10": "Bhaṅgoti āsavānaṃ khaṇanirodho “āsavānaṃ khayo”ti vuttoti yojanā.",
  "tika-s0101t:874_0": "“Idaṃ dukkha”nti dukkhassa ariyasaccassa tadā bhikkhuno paccakkhato gahitabhāvadassanaṃ.",
  "tika-s0101t:874_1": "“Ettakaṃ dukkha”nti tassa paricchijjaggahitabhāvadassanaṃ.",
  "tika-s0101t:874_2": "“Na ito bhiyyo”ti tassa anavasesetvā gahitabhāvadassanaṃ.",
  "tika-s0101t:874_3": "Tenāha “sabbampi dukkhasacca”ntiādi.",
  "tika-s0101t:874_4": "Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena,",
  "tika-s0101t:874_5": "asammohapaṭivedhoti ca.",
  "tika-s0101t:874_6": "Yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti,",
  "tika-s0101t:874_7": "tathā pavatti,",
  "tika-s0101t:874_8": "tenāha “yathābhūtaṃ pajānātī”ti.",
  "tika-s0101t:874_9": "Dukkhaṃ samudeti etasmāti dukkhasamudayo,",
  "tika-s0101t:874_10": "taṇhāti āha “tassa cā”tiādi.",
  "tika-s0101t:874_11": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma,",
  "tika-s0101t:874_12": "“patvā”ti ca tadubhayavato puggalassa patti tadubhayassa patti viyāti katvā vuttaṃ.",
  "tika-s0101t:874_13": "Patvāti vā pāpuṇanahetu.",
  "tika-s0101t:874_14": "Appavattīti appavattinimittaṃ,",
  "tika-s0101t:874_15": "te vā nappavattanti etthāti appavatti, nibbānaṃ.",
  "tika-s0101t:874_16": "Tassāti dukkhanirodhassa.",
  "tika-s0101t:874_17": "Sampāpakanti sacchikaraṇavasena sammadeva pāpakaṃ.",
  "tika-s0101t:875_0": "Kilesavasenāti āsavasaṅkhātakilesavasena.",
  "tika-s0101t:875_1": "Yasmā āsavānaṃ dukkhasaccapariyāyo tappariyāpannattā,",
  "tika-s0101t:875_2": "sesasaccānañca taṃsamudayādipariyāyo atthi,",
  "tika-s0101t:875_3": "tasmā vuttaṃ “pariyāyato”ti.",
  "tika-s0101t:875_4": "Dassento saccānīti yojanā.",
  "tika-s0101t:875_5": "Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.",
  "tika-s0101t:875_6": "Tathā hi “kāmāsavāpi cittaṃ vimuccatī”tiādinā āsavavimuttisīseneva sabbakilesavimutti vuttā.",
  "tika-s0101t:875_7": "“Idaṃ dukkhanti yathābhūtaṃ pajanātī”tiādinā missakamaggo idha kathitoti “saha vipassanāya koṭippattaṃ maggaṃ kathesī”ti vuttaṃ.",
  "tika-s0101t:875_8": "“Jānato passato”ti iminā pariññāsacchikiriyābhāvanābhisamayā vuttā.",
  "tika-s0101t:875_9": "“Vimuccatī”ti iminā pahānābhisamayo vuttoti āha “iminā maggakkhaṇaṃ dassetī”ti.",
  "tika-s0101t:875_10": "“Jānato passato”ti vā hetuniddesoyaṃ.",
  "tika-s0101t:875_11": "Jānanahetu dassanahetu kāmāsavāpi cittaṃ vimuccatīti yojanā.",
  "tika-s0101t:875_12": "Dhammānañhi samānakālikānampi paccayappaccayuppannatā sahajātakoṭiyā labbhatīti.",
  "tika-s0101t:875_13": "Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi saṅgaho daṭṭhabbo.",
  "tika-s0101t:875_14": "Khīṇā jātītiādīhi padehi.",
  "tika-s0101t:875_15": "Tassāti paccavekkhaṇāñāṇassa.",
  "tika-s0101t:875_16": "Bhūminti pavattiṭṭhānaṃ.",
  "tika-s0101t:876_0": "Yenādhippāyena “katamā panassā”tiādinā codanā katā,",
  "tika-s0101t:876_1": "taṃ vivaranto “na tāvassā”tiādimāha.",
  "tika-s0101t:876_2": "Tattha na tāvassa atītā jāti khīṇā maggabhāvanāyāti adhippāyo.",
  "tika-s0101t:876_3": "Tattha kāraṇamāha “pubbeva khīṇattā”ti.",
  "tika-s0101t:876_4": "Na anāgatā assa jāti khīṇāti yojanā.",
  "tika-s0101t:876_5": "Na anāgatāti ca anāgatabhāvasāmaññaṃ gahetvā lesena codeti,",
  "tika-s0101t:876_6": "tenāha “anāgate vāyāmābhāvato”ti.",
  "tika-s0101t:876_7": "Anāgataviseso panettha adhippeto,",
  "tika-s0101t:876_8": "tassa ca khepane vāyāmopi labbhateva,",
  "tika-s0101t:876_9": "tenāha “yā pana maggassā”tiādi.",
  "tika-s0101t:876_10": "Ekacatupañcavokārabhavesūti bhavattayaggahaṇaṃ vuttanayena anavasesato jātiyā khīṇabhāvadassanatthaṃ.",
  "tika-s0101t:876_11": "Tanti yathāvuttaṃ jātiṃ.",
  "tika-s0101t:876_12": "Soti khīṇāsavo bhikkhu.",
  "tika-s0101t:877_0": "Brahmacariyavāso nāma ukkaṭṭhaniddesena maggabrahmacariyassa nibbattanaṃ evāti āha “parivuttha”nti.",
  "tika-s0101t:877_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti,",
  "tika-s0101t:877_2": "itarasaccesu ca nesaṃ pahānābhisamayādipavatti pākaṭā eva,",
  "tika-s0101t:877_3": "tena vuttaṃ “catūsu saccesu catūhi maggehi pariññāpahānasacchikiriyābhāvanāvasenā”ti.",
  "tika-s0101t:877_4": "Dukkhanirodhamaggesu pariññāsacchikiriyābhāvanā yāvadeva samudayappahānatthāyāti āha “tena tena maggena pahātabbakilesā pahīnā”ti.",
  "tika-s0101t:877_5": "Itthattāyāti ime pakārā itthaṃ,",
  "tika-s0101t:877_6": "tabbhāvo itthattaṃ,",
  "tika-s0101t:877_7": "tadatthanti vuttaṃ hoti.",
  "tika-s0101t:877_8": "Te pana pakārā ariyamaggabyāpārabhūtā pariññādayo idhādhippetāti āha “evaṃ soḷasakiccabhāvāyā”ti.",
  "tika-s0101t:877_9": "Te hi maggaṃ paccavekkhato maggānubhāvena pākaṭā hutvā upaṭṭhahanti,",
  "tika-s0101t:877_10": "pariññādīsu ca pahānameva padhānaṃ tadatthattā itaresanti āha “kilesakkhayabhāvāya vā”ti.",
  "tika-s0101t:877_11": "Pahīnakilesapaccavekkhaṇavasena vā evaṃ vuttaṃ.",
  "tika-s0101t:877_12": "Dutiyavikappe itthattāyāti nissakke sampadānavacananti āha “itthabhāvato”ti.",
  "tika-s0101t:877_13": "Aparanti anāgataṃ.",
  "tika-s0101t:877_14": "Ime pana carimakattabhāvasaṅkhātā pañcakkhandhā pariññātā tiṭṭhanti,",
  "tika-s0101t:877_15": "etena tesaṃ appatiṭṭhataṃ dasseti.",
  "tika-s0101t:877_16": "Apariññāmūlikā hi patiṭṭhā.",
  "tika-s0101t:877_17": "Yathāha “kabaḷīkāre ce bhikkhave āhāre atthi rāgo atthi nandī atthi taṇhā,",
  "tika-s0101t:877_18": "patiṭṭhitaṃ tattha viññāṇaṃ virūḷha”ntiādi.",
  "tika-s0101t:877_19": "tenevāha “chinnamūlakā rukkhā viyā”tiādi.",
  "tika-s0101t:878_0": "249.",
  "tika-s0101t:878_1": "Pabbatamatthaketi pabbatasikhare.",
  "tika-s0101t:878_2": "Tañhi yebhuyyena saṅkhittaṃ saṅkucitaṃ hotīti pāḷiyaṃ “pabbatasaṅkhepe”ti vuttaṃ.",
  "tika-s0101t:878_3": "Pabbatapariyāpanno vā padeso pabbatasaṅkhepo.",
  "tika-s0101t:878_4": "Anāviloti akālusiyo,",
  "tika-s0101t:878_5": "sā cassa anāvilatā kaddamābhāvena hotīti āha “nikkaddamo”ti.",
  "tika-s0101t:878_6": "Sippiyoti suttiyo.",
  "tika-s0101t:878_7": "Sambukāti saṅkhalikā.",
  "tika-s0101t:878_8": "Ṭhitāsupi nisinnāsupi gāvīsu.",
  "tika-s0101t:878_9": "Vijjamānāsūti labbhamānāsu,",
  "tika-s0101t:878_10": "itarā ṭhitāpi nisinnāpi “carantī”ti vuccanti sahacaraṇanayena.",
  "tika-s0101t:878_11": "Tiṭṭhantameva,",
  "tika-s0101t:878_12": "na pana kadācipi carantaṃ.",
  "tika-s0101t:878_13": "Dvayanti sippisambukaṃ,",
  "tika-s0101t:878_14": "macchagumbanti idaṃ ubhayaṃ.",
  "tika-s0101t:878_15": "Tiṭṭhantanti vuttaṃ carantaṃ pīti adhippāyo.",
  "tika-s0101t:878_16": "“Itarañca dvaya”nti ca yathāvuttameva sippisambukādidvayaṃ vadati.",
  "tika-s0101t:878_17": "Tañhi caratīti.",
  "tika-s0101t:878_18": "Kiṃ vā imāya sahacariyāya,",
  "tika-s0101t:878_19": "yathālābhaggahaṇaṃ panettha daṭṭhabbaṃ.",
  "tika-s0101t:878_20": "Sakkharakathalassa hi vasena tiṭṭhantanti.",
  "tika-s0101t:878_21": "Sippisambukassa macchagumbassa ca vasena tiṭṭhantampi carantaṃ pīti yojanā kātabbā.",
  "tika-s0101t:879_0": "Tesaṃ dasannaṃ ñāṇānaṃ.",
  "tika-s0101t:879_1": "Tatthāti tasmiṃ ārammaṇavibhāge,",
  "tika-s0101t:879_2": "tesu vā ñāṇesu.",
  "tika-s0101t:879_3": "Bhūmibhedato,",
  "tika-s0101t:879_4": "kālabhedato,",
  "tika-s0101t:879_5": "santānabhedato cāti sattavidhārammaṇaṃ vipassanāñāṇaṃ.",
  "tika-s0101t:879_6": "“Rūpāyatanamattamevā”ti idaṃ tassa ñāṇassa abhinimmiyamāne manomaye kāye rūpāyatanamevārabbha pavattanato vuttaṃ,",
  "tika-s0101t:879_7": "na tattha gandhāyataṃ ādīnaṃ abhāvato.",
  "tika-s0101t:879_8": "Na hi rūpakalāpo gandhāyataṃ ādirahito atthi.",
  "tika-s0101t:879_9": "Parinipphannameva nimmitarūpaṃ,",
  "tika-s0101t:879_10": "tenāha “parittapaccuppannabahiddhārammaṇa”nti.",
  "tika-s0101t:879_11": "Āsavakkhayañāṇaṃ nibbānārammaṇameva samānaṃ parittattikavasena appamāṇārammaṇaṃ,",
  "tika-s0101t:879_12": "ajjhattattikavasena bahiddhārammaṇaṃ,",
  "tika-s0101t:879_13": "atītattikavasena navattabbārammaṇañca hotīti āha “appamāṇabahiddhānavattabbārammaṇa”nti.",
  "tika-s0101t:879_14": "Kūṭo viya kūṭāgārassa bhagavato desanāya arahattaṃ uttamaṅgabhūtanti āha “arahattanikūṭenā”ti.",
  "tika-s0101t:879_15": "Desanaṃ niṭṭhāpesīti titthakaramataharavibhāviniṃ nānāvidhakuhanalapanādimicchājīvaviddhaṃsiniṃ tividhasīlālaṅkataṃ",
  "tika-s0101t:879_16": "paramasallekhapaṭipattidīpaniṃ jhānābhiññādiuttarimanussadhammavibhūsitaṃ cuddasavidhamahāsāmaññaphalapaṭimaṇḍitaṃ",
  "tika-s0101t:879_17": "anaññasādhāraṇaṃ desanaṃ niṭṭhāpesi.",
  "tika-s0101t:880_0": "Ajātasattuupāsakattapaṭivedanākathāvaṇṇanā",
  "tika-s0101t:881_0": "250.",
  "tika-s0101t:881_1": "Ādimajjhapariyosānanti ādiñca majjhañca pariyosānañca.",
  "tika-s0101t:881_2": "Sakkaccaṃ sagāravaṃ.",
  "tika-s0101t:881_3": "Āraddhaṃ dhammasaṅgāhakehi.",
  "tika-s0101t:882_0": "Abhikkantā vigatāti atthoti āha “khaye dissatī”ti.",
  "tika-s0101t:882_1": "Tathā hi “nikkhanto paṭhamo yāmo”ti upari vuttaṃ.",
  "tika-s0101t:882_2": "Abhikkantataroti ativiya kantataro manoramo,",
  "tika-s0101t:882_3": "tādiso ca sundaro bhaddako nāma hotīti āha “sundare dissatī”ti.",
  "tika-s0101t:882_4": "Koti devanāgayakkhagandhabbādīsu ko katamo.",
  "tika-s0101t:882_5": "Meti mama.",
  "tika-s0101t:882_6": "Pādānīti pāde.",
  "tika-s0101t:882_7": "Iddhiyāti imāya evarūpāya deviddhiyā.",
  "tika-s0101t:882_8": "Yasasāti iminā edisena parivārena,",
  "tika-s0101t:882_9": "parijanena ca.",
  "tika-s0101t:882_10": "Jalanti vijjotamāno.",
  "tika-s0101t:882_11": "Abhikkantenāti ativiya kantena kamanīyena abhirūpena.",
  "tika-s0101t:882_12": "Vaṇṇenāti chavivaṇṇena sarīravaṇṇanibhāya.",
  "tika-s0101t:882_13": "Sabbā obhāsayaṃ disāti dasapi disā pabhāsento cando viya,",
  "tika-s0101t:882_14": "sūriyo viya ca ekobhāsaṃ ekālokaṃ karontoti gāthāya attho.",
  "tika-s0101t:882_15": "Abhirūpeti uḷārarūpe sampannarūpe.",
  "tika-s0101t:883_0": "“Coro coro,",
  "tika-s0101t:883_1": "sappo sappo”tiādīsu bhaye āmeḍitaṃ,",
  "tika-s0101t:883_2": "“vijjha vijjha,",
  "tika-s0101t:883_3": "pahara paharā”tiādīsu kodhe,",
  "tika-s0101t:883_4": "“sādhu sādhūtiādīsu pasaṃsāyaṃ,",
  "tika-s0101t:883_5": "“gaccha gaccha,",
  "tika-s0101t:883_6": "lunāhi lunāhī”tiādīsu turite,",
  "tika-s0101t:883_7": "“āgaccha āgacchā”tiādīsu kotūhale,",
  "tika-s0101t:883_8": "“buddho buddhoti cintento”tiādīsu acchare,",
  "tika-s0101t:883_9": "“abhikkamathāyasmanto abhikkamathāyasmanto”tiādīsu hāse,",
  "tika-s0101t:883_10": "“kahaṃ ekaputtaka kahaṃ ekaputtakā”tiādīsu soke,",
  "tika-s0101t:883_11": "“aho sukhaṃ aho sukha”ntiādīsu pasāde. Ca-",
  "tika-s0101t:883_12": "saddo avuttasamuccayattho,",
  "tika-s0101t:883_13": "tena garahāasammānādīnaṃ saṅgaho daṭṭhabbo.",
  "tika-s0101t:883_14": "Tattha “pāpo pāpo”tiādīsu garahāyaṃ,",
  "tika-s0101t:883_15": "“abhirūpaka abhirūpakā”tiādīsu asammāne daṭṭhabbaṃ.",
  "tika-s0101t:884_0": "Nayidaṃ āmeḍitavasena dvikkhattuṃ vuttaṃ,",
  "tika-s0101t:884_1": "atha kho atthadvayavasenāti dassento “atha vā”tiādimāha “abhikkanta”nti vacanaṃ apekkhitvā napuṃsakaliṅgavasena vuttaṃ.",
  "tika-s0101t:884_2": "Taṃ pana bhagavato vacanaṃ dhammassa desanāti katvā tathā vuttaṃ.",
  "tika-s0101t:884_3": "Atthamattadassanaṃ vā etaṃ,",
  "tika-s0101t:884_4": "tasmā atthavasenettha liṅgavibhattipariṇāmo veditabbo.",
  "tika-s0101t:884_5": "Dutiyapadepi eseva nayo.",
  "tika-s0101t:884_6": "Dosanāsanatoti rāgādikilesavidhamanato.",
  "tika-s0101t:884_7": "Guṇādhigamanatoti sīlādiguṇānaṃ sampādanato.",
  "tika-s0101t:884_8": "Ye guṇe desanā adhigameti,",
  "tika-s0101t:884_9": "tesu padhānabhūtā dassetabbāti te padhānabhūte tāva dassetuṃ “saddhājananato paññājananato”ti vuttaṃ.",
  "tika-s0101t:884_10": "Saddhāpamukhā hi lokiyā guṇā paññāpamukhā lokuttarā.",
  "tika-s0101t:884_11": "Sīlādiatthasampattiyā sātthato.",
  "tika-s0101t:884_12": "Sabhāvaniruttisampattiyā sabyañjanato.",
  "tika-s0101t:884_13": "Suviññeyyasaddapayogatāya uttānapadato.",
  "tika-s0101t:884_14": "Saṇhasukhumabhāvena dubbiññeyyatthatāya gambhīratthato.",
  "tika-s0101t:884_15": "Siniddhamudumadhurasaddapayogatāya kaṇṇasukhato.",
  "tika-s0101t:884_16": "Vipulavisuddhapemanīyatthatāya hadayaṅgamato.",
  "tika-s0101t:884_17": "Mānātimānavidhamanena anattukkaṃsanato.",
  "tika-s0101t:884_18": "Thambhasārambhanimmaddanena aparavambhanato.",
  "tika-s0101t:884_19": "Hitādhippāyappavattiyā,",
  "tika-s0101t:884_20": "paresaṃ rāgapariḷāhādivūpagamanena ca karuṇāsītalato.",
  "tika-s0101t:884_21": "Kilesandhakāravidhamanena paññāvadātato.",
  "tika-s0101t:884_22": "Karavīkarutamañjutāya āpātharamaṇīyato.",
  "tika-s0101t:884_23": "Pubbāparāviruddhasuvisuddhatāya vimaddakkhamato.",
  "tika-s0101t:884_24": "Āpātharamaṇīyatāya eva suyyamānasukhato.",
  "tika-s0101t:884_25": "Vimaddakkhamatāya,",
  "tika-s0101t:884_26": "hitajjhāsayappavattitāya ca vīmaṃsiyamānahitato.",
  "tika-s0101t:884_27": "Evamādīhīti ādi-",
  "tika-s0101t:884_28": "saddena saṃsāracakkanivattanato saddhammacakkappavattanato,",
  "tika-s0101t:884_29": "micchāvādaviddhaṃsanato sammāvādapatiṭṭhāpanato,",
  "tika-s0101t:884_30": "akusalamūlasamuddharaṇato kusalamūlasaṃropanato,",
  "tika-s0101t:884_31": "apāyadvārapidhānato saggamaggadvāravivaraṇato,",
  "tika-s0101t:884_32": "pariyuṭṭhānavūpasamanato anusayasamugghāṭanatoti evamādīnaṃ saṅgaho daṭṭhabbo.",
  "tika-s0101t:885_0": "Adhomukhaṭṭhapitanti kenaci adhomukhaṃ ṭhapitaṃ.",
  "tika-s0101t:885_1": "Heṭṭhāmukhajātanti sabhāveneva heṭṭhāmukhaṃ jātaṃ.",
  "tika-s0101t:885_2": "Ugghāṭeyyāti vivaṭaṃ kareyya.",
  "tika-s0101t:885_3": "Hatthe gahetvā “puratthābhimukho,",
  "tika-s0101t:885_4": "uttarābhimukho vā gacchā”tiādīni avatvā hatthe gahetvā nissandehaṃ katvā.",
  "tika-s0101t:885_5": "“Esa maggo,",
  "tika-s0101t:885_6": "evaṃ gacchā”ti dasseyya.",
  "tika-s0101t:885_7": "Kāḷapakkhacātuddasīti kāḷapakkhe cātuddasī.",
  "tika-s0101t:885_8": "Nikkujjitaṃ ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.",
  "tika-s0101t:885_9": "Aññāṇassa abhimukhattā heṭṭhāmukhajātatāya saddhammavimukhaṃ adhomukhaṭṭhapitatāya asaddhamme patitanti evaṃ padadvayaṃ yathārahaṃ yojetabbaṃ,",
  "tika-s0101t:885_10": "na yathāsaṅkhyaṃ.",
  "tika-s0101t:885_11": "Kāmaṃ kāmacchandādayo paṭicchādakā nīvaraṇabhāvato,",
  "tika-s0101t:885_12": "micchādiṭṭhi pana savisesaṃ paṭicchādikā satte micchābhinivesanavasenāti āha “micchādiṭṭhigahanapaṭicchanna”nti.",
  "tika-s0101t:885_13": "Tenāha bhagavā “micchādiṭṭhiparamāhaṃ bhikkhave vajjaṃ vadāmī”ti.",
  "tika-s0101t:885_14": "Sabbo apāyagāmimaggo kummaggo kucchito maggoti katvā.",
  "tika-s0101t:885_15": "Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggā.",
  "tika-s0101t:885_16": "Teneva hi tadubhayapaṭipakkhataṃ sandhāya “saggamokkhamaggaṃ āvikarontenā”ti vuttaṃ.",
  "tika-s0101t:885_17": "Sappiādisannissayo padīpo na tathā ujjalo,",
  "tika-s0101t:885_18": "yathā telasannissayoti telapajjota- ggahaṇaṃ.",
  "tika-s0101t:885_19": "Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi,",
  "tika-s0101t:885_20": "etehi vā yathāvuttehi nānāvidhakuhanalapanādimicchājīvavividhamanādivibhāvanapariyāyehi.",
  "tika-s0101t:885_21": "Tenāha “anekapariyāyena dhammo pakāsito”ti.",
  "tika-s0101t:886_0": "Pasannakāranti pasannehi kātabbaṃ sakkāraṃ.",
  "tika-s0101t:886_1": "Saraṇanti paṭisaraṇaṃ,",
  "tika-s0101t:886_2": "tenāha “parāyaṇa”nti.",
  "tika-s0101t:886_3": "Parāyaṇabhāvo ca anatthanisedhanena,",
  "tika-s0101t:886_4": "atthasampaṭipādanena ca hotīti āha “aghassa tātā,",
  "tika-s0101t:886_5": "hitassa ca vidhātā”ti.",
  "tika-s0101t:886_6": "Aghassāti dukkhatoti vadanti,",
  "tika-s0101t:886_7": "pāpatoti pana attho yutto,",
  "tika-s0101t:886_8": "nissakke cetaṃ sāmivacanaṃ.",
  "tika-s0101t:886_9": "Ettha ca nāyaṃ gamu- saddo nī-",
  "tika-s0101t:886_10": "saddādayo viya dvikammako,",
  "tika-s0101t:886_11": "tasmā yathā “ajaṃ gāmaṃ netī”ti vuccati,",
  "tika-s0101t:886_12": "evaṃ “bhagavantaṃ saraṇaṃ gacchāmī”ti vattuṃ na sakkā,",
  "tika-s0101t:886_13": "“saraṇanti gacchāmī”ti pana vattabbaṃ. Iti-",
  "tika-s0101t:886_14": "saddo cettha luttaniddiṭṭho.",
  "tika-s0101t:886_15": "Tassa cāyamattho.",
  "tika-s0101t:886_16": "Gamanañca tadadhippāyena bhajanaṃ jānanaṃ vāti dassento “iminā adhippāyenā”tiādimāha.",
  "tika-s0101t:886_17": "Tattha “bhajāmī”tiādīsu purimassa purimassa pacchimaṃ pacchimaṃ atthavacanaṃ,",
  "tika-s0101t:886_18": "bhajanaṃ vā saraṇādhippāyena upasaṅkamanaṃ,",
  "tika-s0101t:886_19": "sevanaṃ santikāvacaratā,",
  "tika-s0101t:886_20": "payirupāsanaṃ vattapaṭivattakaraṇena upaṭṭhānanti evaṃ sabbathāpi anaññasaraṇataṃyeva dīpeti.",
  "tika-s0101t:886_21": "“Gacchāmī”ti padassa bujjhāmīti ayamattho kathaṃ labbhatīti āha “yesañhī”tiādi.",
  "tika-s0101t:887_0": "“Adhigatamagge sacchikatanirodhe”ti padadvayenāpi phalaṭṭhā eva dassitā,",
  "tika-s0101t:887_1": "na maggaṭṭhāti te dassento “yathānusiṭṭhaṃ paṭipajjamāne cā”tiādimāha.",
  "tika-s0101t:887_2": "Nanu ca kalyāṇaputhujjanopi “yathānusiṭṭhaṃ paṭipajjatī”ti vuccatīti?",
  "tika-s0101t:887_3": "Kiñcāpi vuccati,",
  "tika-s0101t:887_4": "nippariyāyena pana maggaṭṭhā eva tathā vattabbā,",
  "tika-s0101t:887_5": "na itaro niyāmokkamanābhāvato.",
  "tika-s0101t:887_6": "Tathā hi te eva vuttā “apāyesu apatamāne dhāretī”ti.",
  "tika-s0101t:887_7": "Sammattaniyāmokkamanena hi apāyavinimuttasambhavo.",
  "tika-s0101t:887_8": "Akkhāyatīti ettha iti-",
  "tika-s0101t:887_9": "saddo ādiattho,",
  "tika-s0101t:887_10": "pakārattho vā,",
  "tika-s0101t:887_11": "tena “yāvatā bhikkhave dhammā saṅkhatā vā asaṅkhatā vā,",
  "tika-s0101t:887_12": "virāgo tesaṃ aggaṃ akkhāyatī”ti suttapadaṃ saṅgaṇhāti,",
  "tika-s0101t:887_13": "“vitthāro”ti vā iminā.",
  "tika-s0101t:887_14": "Ettha ca ariyamaggo niyyānikatāya,",
  "tika-s0101t:887_15": "nibbānaṃ tassa tadatthasiddhihetutāyāti ubhayameva nippariyāyena “dhammo”ti vutto.",
  "tika-s0101t:887_16": "Nibbānañhi ārammaṇapaccayabhūtaṃ labhitvā ariyamaggassa tadatthasiddhi.",
  "tika-s0101t:887_17": "Tathāpi yasmā ariyaphalānaṃ “tāya saddhāya avūpasantāyā”tiādi vacanato maggena samucchinnānaṃ kilesānaṃ paṭipassaddhippahānakiccatāya,",
  "tika-s0101t:887_18": "niyyānānuguṇatāya,",
  "tika-s0101t:887_19": "niyyānapariyosānatāya ca,",
  "tika-s0101t:887_20": "pariyattidhammassa pana “niyyānadhammassa samadhigamanahetutāyā”ti iminā pariyāyena vuttanayena dhammabhāvo labbhati eva.",
  "tika-s0101t:887_21": "Svāyamattho pāṭhārūḷho evāti dassento “na kevala”ntiādimāha.",
  "tika-s0101t:888_0": "“Kāmarāgo bhavarāgo”ti evamādi bhedo sabbopi rāgo virajjati etenāti rāgavirāgoti maggo kathito.",
  "tika-s0101t:888_1": "Ejāsaṅkhātāya taṇhāya,",
  "tika-s0101t:888_2": "antonijjhānalakkhaṇassa sokassa ca taduppattiyaṃ sabbaso parikkhīṇattā anejaṃ asokanti phalaṃ kathitaṃ.",
  "tika-s0101t:888_3": "Appaṭikūlanti avirodhadīpanato kenaci aviruddhaṃ,",
  "tika-s0101t:888_4": "iṭṭhaṃ paṇītanti vā attho.",
  "tika-s0101t:888_5": "Paguṇarūpena pavattitattā,",
  "tika-s0101t:888_6": "pakaṭṭhaguṇavibhāvanato vā paguṇaṃ.",
  "tika-s0101t:888_7": "Yathāha “vihiṃsasaññī paguṇaṃ na bhāsiṃ,",
  "tika-s0101t:888_8": "dhammaṃ paṇītaṃ manujesu brahme”ti.",
  "tika-s0101t:888_9": "sabbadhammakkhandhā kathitāti yojanā.",
  "tika-s0101t:889_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0101t:889_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā,",
  "tika-s0101t:889_2": "“yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni,",
  "tika-s0101t:889_3": "tathārūpehi sīlehi sīlasāmaññagato viharatī”ti evaṃ vuttānaṃ sīlānañca saṃhatabhāvena,",
  "tika-s0101t:889_4": "diṭṭhisīlasāmaññenāti attho.",
  "tika-s0101t:889_5": "Saṃhatoti ghaṭito,",
  "tika-s0101t:889_6": "sametoti attho.",
  "tika-s0101t:889_7": "Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva.",
  "tika-s0101t:889_8": "Aṭṭha ca puggaladhammadasā teti te purisayugavasena cattāropi puggalavasena aṭṭheva ariyadhammassa paccakkhadassāvitāya dhammadasā.",
  "tika-s0101t:889_9": "Tīṇi vatthūni “saraṇa”nti gamanena,",
  "tika-s0101t:889_10": "tikkhattuṃ gamanena ca tīṇi saraṇagamanāni.",
  "tika-s0101t:889_11": "Paṭivedesīti attano hadayagataṃ vācāya pavedesi.",
  "tika-s0101t:890_0": "Saraṇagamanakathāvaṇṇanā",
  "tika-s0101t:891_0": "Saraṇagamanassa visayappabhedaphalasaṃkilesabhedānaṃ viya kattu ca vibhāvanā tattha kosallāya hotīti “saraṇagamanesu kosallatthaṃ saraṇaṃ…pe…",
  "tika-s0101t:891_1": "veditabbo”ti vuttaṃ tena vinā saraṇagamanasseva asambhavato.",
  "tika-s0101t:891_2": "Kasmā panettha vodānaṃ na gahitaṃ,",
  "tika-s0101t:891_3": "nanu vodānavibhāvanāpi tattha kosallāvahāti?",
  "tika-s0101t:891_4": "Saccametaṃ,",
  "tika-s0101t:891_5": "taṃ pana saṃkilesaggahaṇeneva atthato dīpitaṃ hotīti na gahitaṃ.",
  "tika-s0101t:891_6": "Yāni hi nesaṃ saṃkilesakāraṇāni aññāṇādīni,",
  "tika-s0101t:891_7": "tesaṃ sabbena sabbaṃ anuppannānaṃ anuppādanena,",
  "tika-s0101t:891_8": "uppannānañca pahānena vodānaṃ hotīti.",
  "tika-s0101t:891_9": "Hiṃsatthassa sara-",
  "tika-s0101t:891_10": "saddassa vasenetaṃ padaṃ daṭṭhabbanti “hiṃsatīti saraṇa”nti vatvā taṃ pana hiṃsanaṃ kesaṃ kathaṃ kassa vāti codanaṃ sodhento “saraṇagatāna”ntiādimāha.",
  "tika-s0101t:891_11": "Tattha bhayanti vaṭṭabhayaṃ.",
  "tika-s0101t:891_12": "Santāsanti cittutrāsaṃ teneva cetasikadukkhassa gahitattā.",
  "tika-s0101t:891_13": "Dukkhanti kāyikadukkhaṃ.",
  "tika-s0101t:891_14": "Duggatiparikilesanti duggatipariyāpannaṃ sabbampi dukkhaṃ,",
  "tika-s0101t:891_15": "tayidaṃ sabbaṃ parato phalakathāyaṃ āvibhavissati.",
  "tika-s0101t:891_16": "Etanti “saraṇa”nti padaṃ.",
  "tika-s0101t:892_0": "Evaṃ avisesato saraṇa-",
  "tika-s0101t:892_1": "saddassa atthaṃ dassetvā idāni visesato dassetuṃ “atha vā”tiādi vuttaṃ.",
  "tika-s0101t:892_2": "Hite pavattanenāti “sampannasīlā bhikkhave viharathā”tiādinā atthe niyojanena.",
  "tika-s0101t:892_3": "Ahitā ca nivattanenāti.",
  "tika-s0101t:892_4": "“Pāṇātipātassa kho pāpako vipāko,",
  "tika-s0101t:892_5": "pāpakaṃ abhisamparāya”ntiādinā ādīnavadassanādimukhena anatthato nivattanena.",
  "tika-s0101t:892_6": "Bhayaṃ hiṃsatīti hitāhitesu appavattipavattihetukaṃ byasanaṃ appavattikaraṇena vināseti.",
  "tika-s0101t:892_7": "Bhavakantārā uttāraṇena maggasaṅkhāto dhammo,",
  "tika-s0101t:892_8": "itaro assāsadānena sattānaṃ bhayaṃ hiṃsatīti yojanā.",
  "tika-s0101t:892_9": "Kārānanti dānavasena pūjāvasena ca upanītānaṃ sakkārānaṃ.",
  "tika-s0101t:892_10": "Vipulaphalapaṭilābhakaraṇena sattānaṃ bhayaṃ hiṃsatīti yojanā,",
  "tika-s0101t:892_11": "anuttaradakkhiṇeyyabhāvatoti adhippāyo.",
  "tika-s0101t:892_12": "Imināpi pariyāyenāti imināpi vibhajitvā vuttena kāraṇena.",
  "tika-s0101t:893_0": "“Sammāsambuddho bhagavā,",
  "tika-s0101t:893_1": "svākkhāto dhammo,",
  "tika-s0101t:893_2": "suppaṭipanno saṅgho”ti evaṃ pavatto tattha ratanattaye pasādo tappasādo,",
  "tika-s0101t:893_3": "tadeva ratanattayaṃ garu etassāti taggaru tabbhāvo taggarutā,",
  "tika-s0101t:893_4": "tappasādo ca taggarutā ca tappasādataggarutā,",
  "tika-s0101t:893_5": "tāhi tappasādataggarutāhi.",
  "tika-s0101t:893_6": "Vidhūtadiṭṭhivicikicchāsammohaassaddhiyāditāya vihatakileso.",
  "tika-s0101t:893_7": "Tadeva ratanattayaṃ parāyaṇaṃ parāgati tāṇaṃ leṇanti evaṃ pavattiyā tapparāyaṇatākārappavatto cittuppādo saraṇagamanaṃ saraṇaṃ gacchati etenāti.",
  "tika-s0101t:893_8": "Taṃsamaṅgīti tena yathāvuttacittuppādena samannāgato.",
  "tika-s0101t:893_9": "Evaṃ upetīti bhajati sevati payirupāsati,",
  "tika-s0101t:893_10": "evaṃ vā jānāti bujjhatīti evamattho veditabbo.",
  "tika-s0101t:893_11": "Ettha ca pasāda-",
  "tika-s0101t:893_12": "ggahaṇena lokiyasaraṇagamanamāha.",
  "tika-s0101t:893_13": "Tañhi pasādappadhānaṃ.",
  "tika-s0101t:893_14": "Garutāgahaṇena lokuttaraṃ.",
  "tika-s0101t:893_15": "Ariyā hi ratanattayaṃ guṇābhiññatāya pāsāṇacchattaṃ viya garuṃ katvā passanti.",
  "tika-s0101t:893_16": "Tasmā tappasādena vikkhambhanavasena vigatakileso,",
  "tika-s0101t:893_17": "taggarutāya samucchedavasenāti yojetabbaṃ agāravakaraṇahetūnaṃ samucchindanato.",
  "tika-s0101t:893_18": "Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ.",
  "tika-s0101t:893_19": "Avisesena vā pasādagarutā jotitāti pasādaggahaṇena aveccappasādassa itarassa ca gahaṇaṃ,",
  "tika-s0101t:893_20": "tathā garutāgahaṇenāti ubhayenāpi ubhayaṃ saraṇagamanaṃ yojetabbaṃ.",
  "tika-s0101t:894_0": "Maggakkhaṇe ijjhatīti yojanā.",
  "tika-s0101t:894_1": "“Nibbānārammaṇaṃ hutvā”ti etena atthato catusaccādhigamo eva lokuttarasaraṇagamananti dasseti.",
  "tika-s0101t:894_2": "Tattha hi nibbānadhammo sacchikiriyābhisamayavasena,",
  "tika-s0101t:894_3": "maggadhammo bhāvanābhisamayavasena paṭivijjhiyamānoyeva saraṇagamanatthaṃ sādheti.",
  "tika-s0101t:894_4": "Buddhaguṇā pana sāvakagocarabhūtā pariññābhisamayavasena,",
  "tika-s0101t:894_5": "tathā ariyasaṅghaguṇā,",
  "tika-s0101t:894_6": "tenāha “kiccato sakalepi ratanattaye ijjhatī”ti.",
  "tika-s0101t:894_7": "Ijjhantañca saheva ijjhati,",
  "tika-s0101t:894_8": "na lokiyaṃ viya patipāṭiyā asammohapaṭivedhena paṭividdhattāti adhippāyo.",
  "tika-s0101t:894_9": "Ye pana vadanti “na saraṇagamanaṃ nibbānārammaṇaṃ hutvā pavattati.",
  "tika-s0101t:894_10": "Maggassa adhigatattā pana adhigatameva hoti ekaccānaṃ tevijjādīnaṃ lokiyavijjādayo viyā”ti,",
  "tika-s0101t:894_11": "tesaṃ lokiyameva saraṇagamanaṃ siyā,",
  "tika-s0101t:894_12": "na lokuttaraṃ,",
  "tika-s0101t:894_13": "tañca ayuttaṃ duvidhassāpi icchitabbattā.",
  "tika-s0101t:895_0": "Tanti lokiyaṃ saraṇagamanaṃ.",
  "tika-s0101t:895_1": "Saddhāpaṭilābho “sammāsambuddho bhagavā”tiādinā.",
  "tika-s0101t:895_2": "Saddhāmūlikāti yathāvuttasaddhāpubbaṅgamā sammādiṭṭhiti buddhasubuddhataṃ,",
  "tika-s0101t:895_3": "dhammasudhammataṃ,",
  "tika-s0101t:895_4": "saṅghasuppaṭipattiñca lokiyāvabodhavaseneva sammā ñāyena dassanato.",
  "tika-s0101t:895_5": "“Saddhāmūlikā sammādiṭṭhī”ti etena saddhūpanissayā yathāvuttalakkhaṇā paññā lokiyasaraṇagamananti dasseti,",
  "tika-s0101t:895_6": "tenāha “diṭṭhijukammanti vuccatī”ti.",
  "tika-s0101t:895_7": "Diṭṭhi eva attano paccayehi uju karīyatīti katvā diṭṭhi vā uju karīyati etenāti diṭṭhijukammaṃ,",
  "tika-s0101t:895_8": "tathā pavatto cittuppādo.",
  "tika-s0101t:895_9": "Evañca katvā “tapparāyaṇatākārappavatto cittuppādo”ti idaṃ vacanaṃ samatthitaṃ hoti.",
  "tika-s0101t:895_10": "Saddhāpubbaṅgamasammādiṭṭhiggahaṇaṃ pana cittuppādassa tappadhānatāyāti daṭṭhabbaṃ.",
  "tika-s0101t:895_11": "“Saddhāpaṭilābho”ti iminā mātādīhi ussāhitadārakādīnaṃ viya ñāṇavippayuttaṃ saraṇagamanaṃ dasseti,",
  "tika-s0101t:895_12": "“sammādiṭṭhī”ti iminā ñāṇasampayuttaṃ saraṇagamanaṃ.",
  "tika-s0101t:895_13": "Tayidaṃ lokiyaṃ saraṇagamanaṃ.",
  "tika-s0101t:895_14": "Attā sanniyyātīyati appīyati pariccajīyati etenāti attasanniyyātanaṃ,",
  "tika-s0101t:895_15": "yathāvuttaṃ diṭṭhijukammaṃ.",
  "tika-s0101t:895_16": "Taṃ ratanattayaṃ parāyaṇaṃ paṭisaraṇaṃ etassāti tapparāyaṇo, puggalo,",
  "tika-s0101t:895_17": "cittuppādo vā.",
  "tika-s0101t:895_18": "Tassa bhāvo tapparāyaṇatā,",
  "tika-s0101t:895_19": "yathāvuttaṃ diṭṭhijukammameva.",
  "tika-s0101t:895_20": "“Saraṇa”nti adhippāyena sissabhāvaṃ antevāsikabhāvaṃ upagacchati etenāti sissabhāvūpagamanaṃ.",
  "tika-s0101t:895_21": "Saraṇagamanādhippāyeneva paṇipatati etenāti paṇipāto.",
  "tika-s0101t:895_22": "Sabbattha yathāvuttadiṭṭhijukammavaseneva attho veditabbo.",
  "tika-s0101t:896_0": "Attapariccajananti saṃsāradukkhanittharaṇatthaṃ attano attabhāvassa pariccajanaṃ.",
  "tika-s0101t:896_1": "Eseva nayo sesesupi.",
  "tika-s0101t:896_2": "Buddhādīnaṃ yevāti avadhāraṇaṃ attasanniyyātanādīsupi tattha tattha vattabbaṃ.",
  "tika-s0101t:896_3": "Evañhi tadaññanivattanaṃ kataṃ hoti.",
  "tika-s0101t:897_0": "Evaṃ attasanniyyātanādīni ekena pakārena dassetvā idāni aparehipi pakārehi dassetuṃ “apicā”tiādi āraddhaṃ,",
  "tika-s0101t:897_1": "tena pariyāyantarehipi attasanniyyātanādi katameva hoti atthassa abhinnattāti dasseti.",
  "tika-s0101t:897_2": "Āḷavakādīnanti ādi-",
  "tika-s0101t:897_3": "saddena sātāgirahemavatādīnaṃ saṅgaho daṭṭhabbo.",
  "tika-s0101t:897_4": "Nanu cete āḷavakādayo maggeneva āgatasaraṇagamanā,",
  "tika-s0101t:897_5": "kathaṃ tesaṃ tapparāyaṇatāsaraṇagamanaṃ vuttanti?",
  "tika-s0101t:897_6": "Maggenāgatasaraṇagamanehipi.",
  "tika-s0101t:897_7": "“So ahaṃ vicarissāmi…pe…",
  "tika-s0101t:897_8": "sudhammataṃ” “te mayaṃ vicarissāma,",
  "tika-s0101t:897_9": "gāmā gāmaṃ nagā nagaṃ…pe…",
  "tika-s0101t:897_10": "sudhammata”nti,",
  "tika-s0101t:897_11": "tehi tapparāyaṇatākārassa paveditattā tathā vuttaṃ.",
  "tika-s0101t:898_0": "So panesa ñāti…pe…",
  "tika-s0101t:898_1": "vasenāti ettha ñātivasena,",
  "tika-s0101t:898_2": "bhayavasena,",
  "tika-s0101t:898_3": "ācariyavasena,",
  "tika-s0101t:898_4": "dakkhiṇeyyavasenāti paccekaṃ yojetabbaṃ.",
  "tika-s0101t:898_5": "Tattha ñātivasenāti ñātibhāvavasena.",
  "tika-s0101t:898_6": "Evaṃ sesesupi.",
  "tika-s0101t:898_7": "Dakkhiṇeyyapaṇipātenāti dakkhiṇeyyatāhetukena paṇipātena.",
  "tika-s0101t:898_8": "Itarehīti ñātibhāvādivasappavattehi tīhi paṇipātehi.",
  "tika-s0101t:898_9": "“Itarehī”tiādinā saṅkhepato vuttamatthaṃ vitthārato dassetuṃ “tasmā”tiādi vuttaṃ.",
  "tika-s0101t:898_10": "Vandatīti paṇipātassa lakkhaṇavacanaṃ.",
  "tika-s0101t:898_11": "Evarūpanti diṭṭhadhammikaṃ sandhāya vadati.",
  "tika-s0101t:898_12": "Samparāyikañhi niyyānikaṃ vā anusāsaniṃ paccāsisanto dakkhiṇeyyapaṇipātameva karotīti adhippāyo.",
  "tika-s0101t:899_0": "Saraṇagamanappabhedoti saraṇagamanavibhāgo.",
  "tika-s0101t:900_0": "Ariyamaggo eva lokuttaraṃ saraṇagamananti “cattāri sāmaññaphalāni vipākaphala”nti vuttaṃ.",
  "tika-s0101t:900_1": "Sabbadukkhakkhayoti sakalassa vaṭṭadukkhassa anuppādanirodho.",
  "tika-s0101t:900_2": "Etanti “cattāri ariyasaccāni,",
  "tika-s0101t:900_3": "sammappaññāya passatī”ti evaṃ vuttaṃ ariyasaccassa dassanaṃ.",
  "tika-s0101t:901_0": "Niccādito anupagamanādivasenāti “nicca”nti aggahaṇādivasena.",
  "tika-s0101t:901_1": "Aṭṭhānanti hetupaṭikkhepo.",
  "tika-s0101t:901_2": "Anavakāsoti paccayapaṭikkhepo.",
  "tika-s0101t:901_3": "Ubhayenāpi kāraṇameva paṭikkhipati.",
  "tika-s0101t:901_4": "Yanti yena kāraṇena.",
  "tika-s0101t:901_5": "Diṭṭhisampannoti maggadiṭṭhiyā samannāgato sotāpanno.",
  "tika-s0101t:901_6": "Kañci saṅkhāranti catubhūmakesu saṅkhatasaṅkhāresu ekasaṅkhārampi.",
  "tika-s0101t:901_7": "Niccato upagaccheyyāti “nicco”ti gaṇheyya.",
  "tika-s0101t:901_8": "“Sukhato upagaccheyyā”ti.",
  "tika-s0101t:901_9": "“Ekantasukhī attā hoti arogo paraṃ maraṇā”ti evaṃ attadiṭṭhivasena sukhato gāhaṃ sandhāyetaṃ vuttaṃ.",
  "tika-s0101t:901_10": "Diṭṭhivippayuttacittena pana ariyasāvako pariḷāhavūpasamanatthaṃ mattahatthiparittāsito viya cokkhabrāhmaṇo",
  "tika-s0101t:901_11": "ukkārabhūmiṃ kañci saṅkhāraṃ sukhato upagacchati.",
  "tika-s0101t:901_12": "Attavāre kasiṇādipaññattisaṅgahatthaṃ “saṅkhāra”nti avatvā “kañci dhamma”nti vuttaṃ.",
  "tika-s0101t:901_13": "Imesupi vāresu catubhūmakavaseneva paricchedo veditabbo,",
  "tika-s0101t:901_14": "tebhūmakavaseneva vā.",
  "tika-s0101t:901_15": "Yaṃ yañhi puthujjano gāhavasena gaṇhāti,",
  "tika-s0101t:901_16": "tato tato ariyasāvako gāhaṃ viniveṭheti.",
  "tika-s0101t:902_0": "“Mātara”ntiādīsu janikā mātā,",
  "tika-s0101t:902_1": "janako pitā,",
  "tika-s0101t:902_2": "manussabhūto khīṇāsavo arahāti adhippeto.",
  "tika-s0101t:902_3": "Kiṃ pana ariyasāvako aññaṃ jīvitā voropeyyāti?",
  "tika-s0101t:902_4": "Etampi aṭṭhānaṃ,",
  "tika-s0101t:902_5": "puthujjanabhāvassa pana mahāsāvajjabhāvadassanatthaṃ,",
  "tika-s0101t:902_6": "ariyasāvakassa ca phaladassanatthaṃ evaṃ vuttaṃ.",
  "tika-s0101t:902_7": "Duṭṭhacittoti vadhakacittena paduṭṭhacitto.",
  "tika-s0101t:902_8": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "tika-s0101t:902_9": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ saṅghaṃ. “Kammena, uddesena,",
  "tika-s0101t:902_10": "voharanto,",
  "tika-s0101t:902_11": "anussāvanena,",
  "tika-s0101t:902_12": "salākaggāhenā”ti evaṃ vuttehi pañcahi kāraṇehi bhindeyya.",
  "tika-s0101t:902_13": "Aññaṃ satthāranti aññaṃ titthakaraṃ “ayaṃ me satthā”ti evaṃ gaṇheyya,",
  "tika-s0101t:902_14": "netaṃ ṭhānaṃ vijjatīti attho.",
  "tika-s0101t:902_15": "Na te gamissanti apāyabhūminti te buddhaṃ saraṇaṃ gatā taṃnimittaṃ apāyaṃ na gamissanti,",
  "tika-s0101t:902_16": "devakāyaṃ pana paripūressantīti attho.",
  "tika-s0101t:903_0": "Dasahi ṭhānehīti dasahi kāraṇehi.",
  "tika-s0101t:903_1": "Adhigaṇhantīti abhibhavanti.",
  "tika-s0101t:903_2": "Velāmasuttādivasenāpīti ettha karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ",
  "tika-s0101t:903_3": "yathākkamaṃ rūpiyasuvaṇṇahiraññapūrānaṃ,",
  "tika-s0101t:903_4": "sabbālaṅkārapaṭimaṇḍitānaṃ caturāsītiyā hatthisahassānaṃ,",
  "tika-s0101t:903_5": "caturāsītiyā assasahassānaṃ,",
  "tika-s0101t:903_6": "caturāsītiyā rathasahassānaṃ,",
  "tika-s0101t:903_7": "caturāsītiyā dhenusahassānaṃ,",
  "tika-s0101t:903_8": "caturāsītiyā kaññāsahassānaṃ,",
  "tika-s0101t:903_9": "caturāsītiyā pallaṅkasahassānaṃ,",
  "tika-s0101t:903_10": "caturāsītiyā vatthakoṭisahassānaṃ,",
  "tika-s0101t:903_11": "aparimāṇassa ca khajjabhojjādibhedassa āhārassa pariccajanavasena sattamāsādhikāni sattasaṃvaccharāni",
  "tika-s0101t:903_12": "nirantaraṃ pavattavelāmamahādānato ekassa sotāpannassa dinnadānaṃ mahapphalataraṃ,",
  "tika-s0101t:903_13": "tato sataṃ sotāpannānaṃ dinnadānato ekassa sakadāgāmino,",
  "tika-s0101t:903_14": "tato ekassa anāgāmino,",
  "tika-s0101t:903_15": "tato ekassa arahato,",
  "tika-s0101t:903_16": "tato ekassa paccekabuddhassa,",
  "tika-s0101t:903_17": "tato sammāsambuddhassa,",
  "tika-s0101t:903_18": "tato buddhappamukhassa saṅghassa dinnadānaṃ mahapphalataraṃ,",
  "tika-s0101t:903_19": "tato cātuddisasaṅghaṃ uddissa vihārakaraṇaṃ,",
  "tika-s0101t:903_20": "tato saraṇagamanaṃ mahapphalataranti imamatthaṃ pakāsentassa velāmasuttassa vasena.",
  "tika-s0101t:903_21": "Vuttañhetaṃ “yaṃ gahapati velāmo brāhmaṇo dānaṃ adāsi mahādānaṃ,",
  "tika-s0101t:903_22": "yo cekaṃ diṭṭhisampannaṃ bhojeyya,",
  "tika-s0101t:903_23": "idaṃ tato mahapphalatara”ntiādi.",
  "tika-s0101t:903_24": "Velāmasuttādīti ādisaddena aggappasādasuttādīnaṃ saṅgaho daṭṭhabbo.",
  "tika-s0101t:904_0": "Aññāṇaṃ vatthuttayassa guṇānaṃ ajānanaṃ,",
  "tika-s0101t:904_1": "tattha sammoho.",
  "tika-s0101t:904_2": "“Buddho nu kho,",
  "tika-s0101t:904_3": "na nu kho”tiādinā vicikicchā saṃsayo.",
  "tika-s0101t:904_4": "Micchāñāṇaṃ tassa guṇānaṃ aguṇabhāvaparikappanena viparītaggāho. Ādi-",
  "tika-s0101t:904_5": "saddena anādarāgāravādīnaṃ saṅgaho.",
  "tika-s0101t:904_6": "Na mahājutikanti na ujjalaṃ,",
  "tika-s0101t:904_7": "aparisuddhaṃ apariyodātanti attho.",
  "tika-s0101t:904_8": "Na mahāvipphāranti anuḷāraṃ.",
  "tika-s0101t:904_9": "Sāvajjoti taṇhādiṭṭhādivasena sadoso,",
  "tika-s0101t:904_10": "lokiyasaraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva hoti,",
  "tika-s0101t:904_11": "tasmā tassa khandhabhedena bhedoti āha “anavajjo kālakiriyāyā”ti.",
  "tika-s0101t:904_12": "Soti anavajjo saraṇagamanabhedo.",
  "tika-s0101t:904_13": "Satipi anavajjatte iṭṭhaphalopi na hotīti āha “aphalo”ti. Kasmā?",
  "tika-s0101t:904_14": "Avipākattā.",
  "tika-s0101t:904_15": "Na hi taṃ akusalanti.",
  "tika-s0101t:905_0": "Ko upāsakoti sarūpapucchā,",
  "tika-s0101t:905_1": "kiṃlakkhaṇo upāsakoti vuttaṃ hoti.",
  "tika-s0101t:905_2": "Kasmāti hetupucchā,",
  "tika-s0101t:905_3": "tena kena pavattinimittena upāsaka-",
  "tika-s0101t:905_4": "saddo tasmiṃ puggale nirūḷhoti dasseti,",
  "tika-s0101t:905_5": "tenāha “kasmā upāsakoti vuccatī”ti.",
  "tika-s0101t:905_6": "Saddassa abhidheyye pavattinimittaṃ tadatthassa tabbhāvakāraṇaṃ.",
  "tika-s0101t:905_7": "Kimassa sīlanti kīdisaṃ assa upāsakassa sīlaṃ,",
  "tika-s0101t:905_8": "kittakena sīlenāyaṃ sīlasampanno nāma hotīti attho.",
  "tika-s0101t:905_9": "Ko ājīvoti ko assa sammāājīvo,",
  "tika-s0101t:905_10": "so pana micchājīvassa parivajjanena hotīti sopi vibhajīyati.",
  "tika-s0101t:905_11": "Kā vipattīti kā assa sīlassa,",
  "tika-s0101t:905_12": "ājīvassa vā vipatti.",
  "tika-s0101t:905_13": "Anantarassa hi vidhi vā paṭisedho vā.",
  "tika-s0101t:905_14": "Sampattīti etthāpi eseva nayo.",
  "tika-s0101t:906_0": "Yo kocīti khattiyādīsu yo koci, tena saraṇagamanaṃ evaṃ kāraṇaṃ, na jāti ādivisesoti dasseti.",
  "tika-s0101t:907_0": "Upāsanatoti teneva saraṇagamanena,",
  "tika-s0101t:907_1": "tattha ca sakkaccakiriyāya ādara gāravabahumānādiyogena payirupāsanato.",
  "tika-s0101t:908_0": "Veramaṇiyoti veraṃ vuccati pāṇātipātādidussīlyaṃ,",
  "tika-s0101t:908_1": "tassa maṇanato hananato vināsanato veramaṇiyo,",
  "tika-s0101t:908_2": "pañca viratiyo viratipadhānattā tassa sīlassa,",
  "tika-s0101t:908_3": "tenevāha “paṭivirato hotī”ti.",
  "tika-s0101t:909_0": "Micchāvaṇijjāti na sammāvaṇijjā ayuttavaṇijjā asāruppavaṇijjā.",
  "tika-s0101t:909_1": "Pahāyāti akaraṇeneva pajahitvā.",
  "tika-s0101t:909_2": "Dhammenāti dhammato anapetena,",
  "tika-s0101t:909_3": "tena aññampi adhammikaṃ jīvikaṃ paṭikkhipati.",
  "tika-s0101t:909_4": "Samenāti avisamena,",
  "tika-s0101t:909_5": "tena kāyavisaṃ ādiduccaritaṃ vajjetvā kāyasamādinā sucaritena jīvikaṃ dasseti.",
  "tika-s0101t:909_6": "Satthavaṇijjāti āvudhabhaṇḍaṃ katvā vā kāretvā vā yathākataṃ vā paṭilabhitvā tassa vikkayo.",
  "tika-s0101t:909_7": "Sattavaṇijjāti manussavikkayo.",
  "tika-s0101t:909_8": "Maṃsavaṇijjāti sūnakārādayo viya migasūkarādike posetvā maṃsaṃ sampādetvā vikkayo.",
  "tika-s0101t:909_9": "Majjavaṇijjāti yaṃ kiñci majjaṃ yojetvā tassa vikkayo.",
  "tika-s0101t:909_10": "Visavaṇijjāti visaṃ yojetvā vā visaṃ gahetvā vā tassa vikkayo.",
  "tika-s0101t:909_11": "Tattha satthavaṇijjā paroparodhanimittatāya akaraṇīyā vuttā sattavaṇijjā abhujissabhāvakaraṇato,",
  "tika-s0101t:909_12": "maṃsavaṇijjā vadhahetuto,",
  "tika-s0101t:909_13": "majjavaṇijjā pamādaṭṭhānato.",
  "tika-s0101t:910_0": "Tassevāti pañcaveramaṇilakkhaṇassa sīlassa ceva pañcamicchāvaṇijjālakkhaṇassa ājīvassa ca.",
  "tika-s0101t:910_1": "Vipattīti bhedo,",
  "tika-s0101t:910_2": "pakopo ca.",
  "tika-s0101t:910_3": "Yāyāti yāya paṭipattiyā.",
  "tika-s0101t:910_4": "Caṇḍāloti upāsakacaṇḍālo.",
  "tika-s0101t:910_5": "Malanti upāsakamalaṃ.",
  "tika-s0101t:910_6": "Paṭikiṭṭhoti upāsakanihīno.",
  "tika-s0101t:910_7": "Buddhādīsu kammakammaphalesu ca saddhāvipariyāyo assaddhiyaṃ micchādhimokkho,",
  "tika-s0101t:910_8": "yathāvuttena assaddhiyena samannāgato assaddho.",
  "tika-s0101t:910_9": "Yathāvuttasīlavipattiājīvavipattivasena dussīlo.",
  "tika-s0101t:910_10": "“Iminā diṭṭhādinā idaṃ nāma maṅgalaṃ hotī”ti evaṃ bālajanaparikappitakotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-s0101t:910_11": "Maṅgalaṃ paccetīti diṭṭhamaṅgalādibhedaṃ maṅgalameva pattiyāyati.",
  "tika-s0101t:910_12": "No kammanti kammassakataṃ no pattiyāyati.",
  "tika-s0101t:910_13": "Ito ca bahiddhāti ito sabbaññubuddhasāsanato bahiddhā bāhirakasamaye.",
  "tika-s0101t:910_14": "Dakkhiṇeyyaṃ pariyesatīti duppaṭipannaṃ dakkhiṇārahasaññī gavesati.",
  "tika-s0101t:910_15": "Pubbakāraṃ karotīti dānamānaṃ ādikaṃ kusalakiriyaṃ paṭhamataraṃ karoti.",
  "tika-s0101t:910_16": "Ettha ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0101t:911_0": "Vipattiyaṃ vuttavipariyāyena sampatti veditabbā.",
  "tika-s0101t:911_1": "Ayaṃ pana viseso –",
  "tika-s0101t:911_2": "catunnampi parisānaṃ ratijananaṭṭhena upāsakova ratanaṃ upāsakaratanaṃ.",
  "tika-s0101t:911_3": "Guṇasobhākittisaddasugandhatāya upāsakova padumaṃ upāsakapadumaṃ.",
  "tika-s0101t:911_4": "Tathā upāsakapuṇḍarīkaṃ.",
  "tika-s0101t:912_0": "Ādimhītiādiatthe.",
  "tika-s0101t:912_1": "Koṭiyanti pariyantakoṭiyaṃ.",
  "tika-s0101t:912_2": "Vihāraggenāti ovarakakoṭṭhāsena,",
  "tika-s0101t:912_3": "“imasmiṃ gabbhe vasantānamidaṃ nāma panasaphalaṃ pāpuṇātī”tiādinā taṃ taṃvasanaṭṭhānakoṭṭhāsenāti attho.",
  "tika-s0101t:912_4": "Ajjatagganti vā ajjadagganti vā ajja icceva attho.",
  "tika-s0101t:913_0": "“Pāṇehi upeta”nti iminā tassa saraṇagamanassa āpāṇakoṭikataṃ dassento “yāva me jīvitaṃ pavattatī”tiādīni",
  "tika-s0101t:913_1": "vatvā puna jīvitenāpi taṃ vatthuttayaṃ paṭipūjento “saraṇagamanaṃ rakkhāmī”ti uppannaṃ tassa rañño adhippāyaṃ",
  "tika-s0101t:913_2": "vibhāvento “ahañhī”tiādimāha.",
  "tika-s0101t:913_3": "Pāṇehi upetanti hi yāva me pāṇā dharanti,",
  "tika-s0101t:913_4": "tāva saraṇaṃ upetaṃ,",
  "tika-s0101t:913_5": "upento ca na vācāmattena,",
  "tika-s0101t:913_6": "na ekavāraṃ cittuppādamattena,",
  "tika-s0101t:913_7": "atha kho pāṇānaṃ pariccajanavasena yāvajīvaṃ upetanti evamettha attho veditabbo.",
  "tika-s0101t:914_0": "Accayanaṃ sādhumariyādaṃ madditvā vītikkamanaṃ accayoti āha “aparādho”ti.",
  "tika-s0101t:914_1": "Acceti atikkamati etenāti vā accayo,",
  "tika-s0101t:914_2": "vītikkamassa pavattanako akusaladhammo.",
  "tika-s0101t:914_3": "So eva aparajjhati etenāti aparādho.",
  "tika-s0101t:914_4": "So hi aparajjhantaṃ purisaṃ abhibhavitvā pavattati,",
  "tika-s0101t:914_5": "tenāha “atikkamma abhibhavitvā pavatto”ti.",
  "tika-s0101t:914_6": "Caratīti ācarati karoti.",
  "tika-s0101t:914_7": "Dhammenevāti dhammato anapetena payogena.",
  "tika-s0101t:914_8": "Paṭiggaṇhātūti adhivāsanavasena sampaṭicchatūti atthoti āha “khamatū”ti.",
  "tika-s0101t:915_0": "251.",
  "tika-s0101t:915_1": "Sadevakena lokena “saraṇa”nti araṇīyato ariyo,",
  "tika-s0101t:915_2": "tathāgatoti āha “ariyassa vinaye buddhassa bhagavato sāsane”ti.",
  "tika-s0101t:915_3": "Puggalādhiṭṭhānaṃ karontoti kāmaṃ “vuddhi hesā”ti dhammādhiṭṭhānavasena vākyaṃ āraddhaṃ,",
  "tika-s0101t:915_4": "tathāpi desanaṃ pana puggalādhiṭṭhānaṃ karonto saṃvaraṃ āpajjatīti āhāti yojanā.",
  "tika-s0101t:916_0": "253.",
  "tika-s0101t:916_1": "Imasmiṃyeva attabhāve nippajjanakānaṃ attano kusalamūlānaṃ khaṇanena khato,",
  "tika-s0101t:916_2": "tesaṃyeva upahananena upahato.",
  "tika-s0101t:916_3": "Ubhayenāpi tassa kammāparādhameva vadati.",
  "tika-s0101t:916_4": "Patiṭṭhāti sammattaniyāmokkamanaṃ etāyāti patiṭṭhā,",
  "tika-s0101t:916_5": "tassa upanissayasampadā.",
  "tika-s0101t:916_6": "Sā kiriyāparādhena bhinnā vināsitā etenāti bhinnapatiṭṭho,",
  "tika-s0101t:916_7": "tenāha “tathā”tiādi.",
  "tika-s0101t:916_8": "Dhammesu cakkhunti catusaccadhammesu tesaṃ dassanaṭṭhena cakkhu.",
  "tika-s0101t:916_9": "Aññesu ṭhānesūti aññesu suttapadesu.",
  "tika-s0101t:916_10": "Muccissatīti saṭṭhi vassasahassāni paccitvā lohakumbhī narakato muccissati.",
  "tika-s0101t:917_0": "Yadi anantare attabhāve narake paccati,",
  "tika-s0101t:917_1": "imaṃ pana suttaṃ sutvā rañño ko ānisaṃso laddhoti āha “mahānisaṃso”tiādi.",
  "tika-s0101t:917_2": "So pana ānisaṃso niddālābhasīsena vutto tadā kāyikacetasikadukkhāpagamo,",
  "tika-s0101t:917_3": "tiṇṇaṃ ratanānaṃ mahāsakkārakiriyā,",
  "tika-s0101t:917_4": "sātisayo pothujjanikasaddhāpaṭilābhoti evaṃpakāro diṭṭhadhammiko,",
  "tika-s0101t:917_5": "samparāyiko pana aparāparesupi bhavesu aparimāṇo yevāti veditabbo.",
  "tika-s0101t:918_0": "Etthāha –",
  "tika-s0101t:918_1": "yadi rañño kammantarāyābhāve tasmiṃyeva āsane dhammacakkhu uppajjissati,",
  "tika-s0101t:918_2": "kathaṃ anāgate paccekabuddho hutvā parinibbāyissati.",
  "tika-s0101t:918_3": "Atha paccekabuddho hutvā parinibbāyissati,",
  "tika-s0101t:918_4": "kathaṃ tadā dhammacakkhuṃ uppajjissati,",
  "tika-s0101t:918_5": "nanu ime sāvakabodhipaccekabodhiupanissayā bhinnanissayāti?",
  "tika-s0101t:918_6": "Nāyaṃ virodho ito parato evassa paccekabodhisambhārānaṃ sambharaṇīyato.",
  "tika-s0101t:918_7": "Sāvakabodhiyā bujjhanakasattāpi hi asati tassā samavāye kālantare paccekabodhiyā bujjhissanti katābhinīhārasambhavato.",
  "tika-s0101t:918_8": "Apare pana bhaṇanti “paccekabodhiyā yevāyaṃ katābhinīhāro.",
  "tika-s0101t:918_9": "Katābhinīhārāpi hi tattha niyatiṃ appattā tassa ñāṇassa paripākaṃ anupagatattā satthu sammukhībhāve sāvakabodhiṃ",
  "tika-s0101t:918_10": "pāpuṇissantīti bhagavā ‘sacāyaṃ bhikkhave rājā’tiādimāha.",
  "tika-s0101t:918_11": "Mahābodhisattānameva ca ānantariyaparimutti,",
  "tika-s0101t:918_12": "na itarabodhisattānaṃ.",
  "tika-s0101t:918_13": "Tathā hi paccekabodhiyaṃ niyato samāno devadatto cirakālasambhūtena lokanāthe āghātena garutarāni ānantariyāni pasavi,",
  "tika-s0101t:918_14": "tasmā kammantarāyenāyaṃ idāni asamavetadassanābhisamayo rājā paccekabodhiniyāmena anāgate paccekabuddho hutvā parinibbāyissatī”ti daṭṭhabbaṃ.",
  "tika-s0101t:919_0": "Sāmaññaphalasuttavaṇṇanāya līnatthappakāsanā.",
  "tika-s0101t:922_0": "3. Ambaṭṭhasuttavaṇṇanā",
  "tika-s0101t:923_0": "Addhānagamanavaṇṇanā",
  "tika-s0101t:924_0": "254.",
  "tika-s0101t:924_1": "Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa padassa vaṇṇanā atthavibhajanā.",
  "tika-s0101t:924_2": "“Hitvā punappunāgatamattha”nti hi vuttaṃ.",
  "tika-s0101t:924_3": "Janapadinoti janapadavanto,",
  "tika-s0101t:924_4": "janapadassa vā issarā rājakumārā gottavasena kosalā nāma.",
  "tika-s0101t:924_5": "Yadi eko janapado,",
  "tika-s0101t:924_6": "kathaṃ bahuvacananti āha “rūḷhisaddenā”ti.",
  "tika-s0101t:924_7": "Akkharacintakā hi īdisesu ṭhānesu yutte viya īdisaliṅgavacanāni icchanti,",
  "tika-s0101t:924_8": "ayamettha rūḷhi yathā aññatthapi “kurūsu viharati,",
  "tika-s0101t:924_9": "aṅgesu viharatī”ti ca.",
  "tika-s0101t:924_10": "Tabbisesanepi janapada-",
  "tika-s0101t:924_11": "sadde jāti-",
  "tika-s0101t:924_12": "sadde ekavacanameva.",
  "tika-s0101t:924_13": "Porāṇā panāti pana-",
  "tika-s0101t:924_14": "saddo visesatthajotano,",
  "tika-s0101t:924_15": "tena puthuatthavisayatāya evañcetaṃ puthuvacananti vakkhamānavisesaṃ joteti.",
  "tika-s0101t:924_16": "Bahuppabhedo hi so padeso tiyojanasataparimāṇatāya.",
  "tika-s0101t:924_17": "Naṅgalānipi chaḍḍetvāti kammappahānavasena naṅgalānipi pahāya,",
  "tika-s0101t:924_18": "nidassanamattañcetaṃ.",
  "tika-s0101t:924_19": "Na kevalaṃ kassakā eva,",
  "tika-s0101t:924_20": "atha kho aññepi manussā attano attano kiccaṃ pahāya tattha sannipatiṃsu.",
  "tika-s0101t:924_21": "“So padeso”ti padesasāmaññato vuttaṃ,",
  "tika-s0101t:924_22": "vacanavipallāsena vā,",
  "tika-s0101t:924_23": "te padesāti attho.",
  "tika-s0101t:924_24": "Kosalāti vuccati kusalā eva kosalāti katvā.",
  "tika-s0101t:925_0": "Cārikanti caraṇaṃ,",
  "tika-s0101t:925_1": "caraṇaṃ vā cāro,",
  "tika-s0101t:925_2": "so eva cārikā.",
  "tika-s0101t:925_3": "Tayidaṃ maggagamanaṃ idhādhippetaṃ,",
  "tika-s0101t:925_4": "na cuṇṇikagamanamattanti āha “addhānagamanaṃ gacchanto”ti.",
  "tika-s0101t:925_5": "Taṃ vibhāgena dassetuṃ “cārikā ca nāmesā”tiādi vuttaṃ.",
  "tika-s0101t:925_6": "Tattha dūrepīti nātidūrepi.",
  "tika-s0101t:925_7": "Sahasā gamananti sīghagamanaṃ.",
  "tika-s0101t:925_8": "Mahākassapapaccuggamanādiṃ ekadesena vatvā vanavāsītissasāmaṇerassa vatthuṃ vitthāretvā janapadacārikaṃ kathetuṃ “bhagavā hī”tiādi āraddhaṃ.",
  "tika-s0101t:925_9": "Ākāsagāmīhi eva saddhiṃ gantukāmo “chaḷabhiññānaṃ ārocehī”ti āha.",
  "tika-s0101t:926_0": "Saṅghakammavasena sijjhamānāpi upasampadā satthu āṇāvaseneva sijjhanato “buddhadāyajjaṃ te dassāmī”ti vuttanti vadanti.",
  "tika-s0101t:926_1": "Apare pana aparipuṇṇavīsativassasseva tassa upasampadaṃ anujānanto “dassāmī”ti avocāti vadanti.",
  "tika-s0101t:926_2": "Upasampādetvāti dhammasenāpatinā upajjhāyena upasampādetvā.",
  "tika-s0101t:927_0": "Navayojanasatikampi ṭhānaṃ majjhimadesapariyāpannameva,",
  "tika-s0101t:927_1": "tato paraṃ nādhippetaṃ turitacārikāvasena agamanato.",
  "tika-s0101t:927_2": "Samantāti gatagataṭṭhānassa catūsu passesu samantato.",
  "tika-s0101t:927_3": "Aññenapi kāraṇenāti bhikkhūnaṃ samathavipassanātaruṇabhāvato aññenapi majjhimamaṇḍale veneyyānaṃ ñāṇaparipākādikāraṇena majjhimamaṇḍalaṃ osarati.",
  "tika-s0101t:927_4": "“Sattahi vā”tiādi “ekamāsaṃ vā”tiādinā vuttānukkamena yojetabbaṃ.",
  "tika-s0101t:928_0": "Sarīraphāsukatthāyāti ekasmiṃyeva ṭhāne nibaddhavāsavasena ussannadhātukassa sarīrassa vicaraṇena phāsukatthāya.",
  "tika-s0101t:928_1": "Aṭṭhuppattikālābhikaṅkhanatthāyāti aggikkhandhopamasutta maghadevajātakādi desanānaṃ viya dhammadesanāya aṭṭhuppattikālaṃ ākaṅkhamānena.",
  "tika-s0101t:928_2": "Surāpānasikkhāpadapaññāpane viya sikkhāpadapaññāpanatthāya.",
  "tika-s0101t:928_3": "Bodhaneyyasatte aṅgulimālādike bodhanatthāya. Kañci,",
  "tika-s0101t:928_4": "katipaye vā puggale uddissa cārikā nibaddhacārikā.",
  "tika-s0101t:928_5": "Tadaññā anibaddhacārikā.",
  "tika-s0101t:929_0": "Dasasahassi lokadhātuyāti jātikhettabhūte dasasahassacakkavāḷe.",
  "tika-s0101t:929_1": "Tattha hi satte paripakkindriye passituṃ buddhañāṇaṃ abhinīharitvā ṭhito bhagavā ñāṇajālaṃ pattharatīti vuccati.",
  "tika-s0101t:929_2": "Sabbaññutaññāṇajālassa anto paviṭṭhoti tassa ñāṇassa gocarabhāvaṃ upagato.",
  "tika-s0101t:929_3": "Bhagavā kira mahākaruṇāsamāpattiṃ samāpajjitvā tato vuṭṭhāya “ye sattā bhabbā paripākañāṇā ajja mayā vinetabbā,",
  "tika-s0101t:929_4": "te mayhaṃ ñāṇassa upaṭṭhahantū”ti cittaṃ adhiṭṭhāya samannāharati.",
  "tika-s0101t:929_5": "Tassa saha samannāhārā eko vā dve vā bahū vā tadā vinayūpagā veneyyā ñāṇassa āpāthamāgacchanti ayamettha buddhānubhāvo.",
  "tika-s0101t:929_6": "Evampi āpāthamāgatānaṃ pana nesaṃ upanissayaṃ pubbacariyaṃ pubbahetuṃ sampati vattamānañca paṭipattiṃ oloketi,",
  "tika-s0101t:929_7": "tenāha “atha bhagavā”tiādi.",
  "tika-s0101t:929_8": "Vādapaṭivādaṃ katvāti “evaṃ nu te ambaṭṭhā”tiādinā mayā vuttavacanassa “ye ca kho te bho gotama muṇḍakā",
  "tika-s0101t:929_9": "samaṇakā”tiādinā paṭivacanaṃ katvā tikkhattuṃ ibbhavādanipātanavasena nānappakāraṃ asambhivākyaṃ sādhusabhāvāya",
  "tika-s0101t:929_10": "vācāya vattuṃ ayuttavacanaṃ vakkhati.",
  "tika-s0101t:929_11": "Nibbisevananti vigatatudanaṃ,",
  "tika-s0101t:929_12": "mānadabbavasena apagataparipphandananti attho.",
  "tika-s0101t:930_0": "Avasaritabbanti upagantabbaṃ.",
  "tika-s0101t:930_1": "Icchānaṅgaleti idaṃ tadā bhagavato gocaragāmanidassanaṃ samīpatthe bhummanti katvā.",
  "tika-s0101t:930_2": "“Icchānaṅgalavanasaṇḍe”ti nivāsanaṭṭhānadassanaṃ adhikaraṇe bhummanti.",
  "tika-s0101t:930_3": "Tadubhayaṃ vivaranto “icchānaṅgalaṃ upanissāyā”tiādimāha.",
  "tika-s0101t:930_4": "Dhammarājassa bhagavato sabbaso adhammaniggaṇhanaparā paṭipatti,",
  "tika-s0101t:930_5": "sā ca sīlasamādhipaññāvasenāti taṃ dassetuṃ “sīlakhandhāvāra”ntiādi vuttaṃ.",
  "tika-s0101t:930_6": "Yathābhirucitenāti dibbavihārādīsu yena yena attano abhirucitena vihārena.",
  "tika-s0101t:931_0": "Pokkharasātivatthuvaṇṇanā",
  "tika-s0101t:932_0": "255.",
  "tika-s0101t:932_1": "Manteti irubbedādimantasatthe.",
  "tika-s0101t:932_2": "Pokkhare kamale sayamāno nisīdīti pokkharasātī.",
  "tika-s0101t:932_3": "Sāti vuccati samasaṇṭhānaṃ,",
  "tika-s0101t:932_4": "pokkhare saṇṭhānāvayave jātoti “pokkharasātī”tipi vuccati.",
  "tika-s0101t:932_5": "Setapokkharasadisoti setapadumavaṇṇo.",
  "tika-s0101t:932_6": "Suvaṭṭitāti vaṭṭabhāvassa yuttaṭṭhāne suṭṭhu vaṭṭulā.",
  "tika-s0101t:932_7": "Kāḷavaṅgatilakādīnaṃ abhāvena suparisuddhā.",
  "tika-s0101t:933_0": "Imassa brāhmaṇassa kīdiso pubbayogo,",
  "tika-s0101t:933_1": "yena naṃ bhagavā anuggaṇhituṃ taṃ ṭhānaṃ upagatoti āha “ayaṃ panā”tiādi.",
  "tika-s0101t:933_2": "Padumagabbhe nibbatti tenāyaṃ saṃsedajo jāto.",
  "tika-s0101t:933_3": "Na pupphatīti na vikasati.",
  "tika-s0101t:933_4": "Rajatabimbakanti rūpiyamayaṃ rūpakaṃ.",
  "tika-s0101t:934_0": "Ajjhāvasatīti ettha adhi-",
  "tika-s0101t:934_1": "saddo issariyatthadīpano,",
  "tika-s0101t:934_2": "āsaddo mariyādatthoti dassento “abhibhavitvā”tiādimāha.",
  "tika-s0101t:934_3": "Tehi yuttattā hi ukkaṭṭhanti upayogavacanaṃ,",
  "tika-s0101t:934_4": "tenāha “upasaggavasenā”tiādi.",
  "tika-s0101t:934_5": "Yāya mariyādāyāti yāya avatthāya.",
  "tika-s0101t:934_6": "Nagarassa vatthunti “ayaṃ khaṇo,",
  "tika-s0101t:934_7": "sumuhuttaṃ mā atikkamī”ti rattivibhāyanaṃ anurakkhantā rattiyaṃ ukkā ṭhapetvā ukkāsu jalamānāsu nagarassa vatthuṃ aggahesuṃ,",
  "tika-s0101t:934_8": "tasmā ukkāsu ṭhitāti ukkaṭṭhā,",
  "tika-s0101t:934_9": "ukkāsu vijjotayantīsu ṭhitā patiṭṭhitāti mūlavibhujādipakkhepena saddasiddhi veditabbā,",
  "tika-s0101t:934_10": "niruttinayena vā ukkāsu ṭhitāsu ṭhitā āsīti ukkaṭṭhā.",
  "tika-s0101t:934_11": "Apare pana bhaṇanti “bhūmibhāgasampattiyā,",
  "tika-s0101t:934_12": "upakaraṇasampattiyā,",
  "tika-s0101t:934_13": "manussasampattiyā ca taṃ nagaraṃ ukkaṭṭhaguṇayogato ukkaṭṭhāti nāmaṃ labhī”ti.",
  "tika-s0101t:934_14": "Tassāti “ukkaṭṭha”nti upayogavasena vuttapadassa.",
  "tika-s0101t:934_15": "Anupayogattāti visesanabhāvena anupayuttattā.",
  "tika-s0101t:934_16": "Sesapadesūti “sattussada”ntiādipadesu.",
  "tika-s0101t:934_17": "Yathāvidhi hi anupayogo purimasmiṃ.",
  "tika-s0101t:934_18": "Tatthāti “upasaggavasenā”tiādinā vuttavidhāne.",
  "tika-s0101t:934_19": "“Saddasatthato pariyesitabba”nti etena saddalakkhaṇānugato vāyaṃ saddappayogoti dasseti.",
  "tika-s0101t:934_20": "Upaanuadhiāitievaṃpubbake vasanakiriyāṭhāne upayogavacanameva pāpuṇātīti saddavidū icchanti.",
  "tika-s0101t:935_0": "Ussadatā nāmettha bahulatāti,",
  "tika-s0101t:935_1": "taṃ bahulataṃ dassetuṃ “bahujana”ntiādi vuttaṃ.",
  "tika-s0101t:935_2": "Gahetvā posetabbaṃ posāvaniyaṃ.",
  "tika-s0101t:935_3": "Āvijjhitvāti parikkhipitvā.",
  "tika-s0101t:936_0": "Raññā viya bhuñjitabbanti vā rājabhoggaṃ.",
  "tika-s0101t:936_1": "Rañño dāyabhūtanti kulaparamparāya yogyabhāvena rājato laddhadāyabhūtaṃ.",
  "tika-s0101t:936_2": "Tenāha “dāyajjanti attho”ti.",
  "tika-s0101t:936_3": "Rājanīhārena paribhuñjitabbato uddhaṃ paribhogalābhassa seṭṭhadeyyatā nāma natthīti āha “chattaṃ ussāpetvā rājasaṅkhepena bhuñjitabba”nti.",
  "tika-s0101t:936_4": "“Sabbaṃ chejjabhejja”nti sarīradaṇḍadhanadaṇḍādi bhedaṃ sabbaṃ daṇḍamāha.",
  "tika-s0101t:936_5": "Nadītitthapabbatādīsūti nadītitthapabbatapādagāmadvāraaṭavimukhādīsu.",
  "tika-s0101t:936_6": "“Rājadāya”nti imināva rañño dinnabhāve siddhe “raññā pasenadinā kosalena dinna”nti vacanaṃ kimatthiyanti āha “dāyakarājadīpanattha”ntiādi.",
  "tika-s0101t:936_7": "Nissaṭṭhapariccattanti muttacāgavasena pariccattaṃ katvā.",
  "tika-s0101t:936_8": "Evañhi taṃ seṭṭhadeyyaṃ uttamadeyyaṃ jātaṃ.",
  "tika-s0101t:937_0": "Upalabhīti savanavasena upalabhīti imamatthaṃ dassento “sotadvāra…pe…",
  "tika-s0101t:937_1": "aññāsī”ti āha.",
  "tika-s0101t:937_2": "Avadhāraṇaphalattā sabbampi vākyaṃ antogadhāvadhāraṇanti āha “padapūraṇamatte nipāto”ti.",
  "tika-s0101t:937_3": "“Avadhāraṇatthe”ti pana iminā iṭṭhatovadhāraṇatthaṃ kho-",
  "tika-s0101t:937_4": "saddaggahaṇanti dasseti.",
  "tika-s0101t:937_5": "“Assosī”ti padaṃ kho-",
  "tika-s0101t:937_6": "sadde gahite tena phullitamaṇḍitaṃ viya hontaṃ pūritaṃ nāma hoti,",
  "tika-s0101t:937_7": "tena ca purimapacchimapadāni siliṭṭhāni honti,",
  "tika-s0101t:937_8": "na tasmiṃ aggahiteti āha “padapūraṇena byañjanasiliṭṭhatāmattamevā”ti. Matta-",
  "tika-s0101t:937_9": "saddo visesanivattiattho,",
  "tika-s0101t:937_10": "tenassa anatthantaradīpanatā dassitā hoti, eva-",
  "tika-s0101t:937_11": "saddena pana byañjanasiliṭṭhatāya ekantikatā.",
  "tika-s0101t:938_0": "Samitapāpattāti accantaṃ anavasesato savāsanaṃ samitapāpattā.",
  "tika-s0101t:938_1": "Evañhi bāhirakavirāgasekkhāsekkhapāpasamanato bhagavato pāpasamanaṃ visesitaṃ hoti,",
  "tika-s0101t:938_2": "tenāha vuttañhetantiādi.",
  "tika-s0101t:938_3": "Anekatthattā nipātānaṃ idha anussavattho adhippetoti āha “khalūti anussavatthe nipāto”ti.",
  "tika-s0101t:938_4": "Ālapanamattanti piyālāpavacanamattaṃ.",
  "tika-s0101t:938_5": "Piyasamudāhāro hete “bho”ti vā “āvuso”ti vā “devānaṃ piyā”ti vā.",
  "tika-s0101t:938_6": "Gottavasenāti ettha gaṃ tāyatīti gottaṃ.",
  "tika-s0101t:938_7": "Gotamoti hi pavattamānaṃ vacanaṃ,",
  "tika-s0101t:938_8": "buddhiñca tāyati ekaṃsikavisayatāya rakkhatīti gottaṃ.",
  "tika-s0101t:938_9": "Yathā hi buddhi ārammaṇabhūtena atthena vinā na vattati,",
  "tika-s0101t:938_10": "evaṃ abhidhānaṃ abhidheyyabhūtena,",
  "tika-s0101t:938_11": "tasmā so gottasaṅkhāto attho tāni tāyati rakkhatīti vuccati.",
  "tika-s0101t:938_12": "Ko pana soti?",
  "tika-s0101t:938_13": "Aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-s0101t:938_14": "Ettha ca “samaṇo”ti iminā sarikkhakajanehi bhagavato bahumatabhāvo dassito samitapāpatākittanato.",
  "tika-s0101t:938_15": "“Gotamo”ti iminā lokiyajanehi uḷārakulasambhūtatādīpanato.",
  "tika-s0101t:939_0": "Uccākulaparidīpanaṃ uditoditavipulakhattiyakulavibhāvanato.",
  "tika-s0101t:939_1": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.",
  "tika-s0101t:939_2": "Kenaci pārijuññenāti ñātipārijuññabhogapārijuññādinā kenaci pārijuññena pārihāniyā.",
  "tika-s0101t:939_3": "Anabhibhūto anajjhotthato.",
  "tika-s0101t:939_4": "Tathā hi tassa kulassa na kiñci pārijuññaṃ lokanāthassa abhijātiyaṃ,",
  "tika-s0101t:939_5": "atha kho vaḍḍhiyeva.",
  "tika-s0101t:939_6": "Abhinikkhamane ca tatopi samiddhatamabhāvo loke pākaṭo paññāto.",
  "tika-s0101t:939_7": "Iti “sakyakulā pabbajito”ti idaṃ vacanaṃ bhagavato saddhāpabbajitabhāvadīpanaṃ vuttaṃ mahantaṃ ñātiparivaṭṭaṃ,",
  "tika-s0101t:939_8": "mahantañca bhogakkhandhaṃ pahāya pabbajitabhāvasiddhito.",
  "tika-s0101t:939_9": "Sundaranti bhaddakaṃ.",
  "tika-s0101t:939_10": "Bhaddakatā ca passantassa hitasukhāvahabhāvena veditabbāti āha atthāvahaṃ sukhāvahanti.",
  "tika-s0101t:939_11": "Tattha atthāvahanti diṭṭhadhammikasamparāyikaparamatthasaṃhitahitāvahaṃ.",
  "tika-s0101t:939_12": "Sukhāvahanti yathāvuttatividhasukhāvahaṃ.",
  "tika-s0101t:939_13": "Tathārūpānanti tādisānaṃ.",
  "tika-s0101t:939_14": "Yādisehi pana guṇehi bhagavā samannāgato,",
  "tika-s0101t:939_15": "tehi catuppamāṇikassa lokassa sabbathāpi accantāya saddhāya pasādanīyo tesaṃ yathābhūtasabhāvattāti dassento yathārūpotiādimāha.",
  "tika-s0101t:939_16": "Tattha yathābhūtaṃ…pe…",
  "tika-s0101t:939_17": "arahatanti iminā dhammappamāṇānaṃ,",
  "tika-s0101t:939_18": "lūkhappamāṇānañca sattānaṃ bhagavato pasādāvahataṃ dasseti.",
  "tika-s0101t:939_19": "Taṃ dassaneneva ca itaresampi atthato pasādāvahatā dassitā hotīti daṭṭhabbaṃ tadavinābhāvato.",
  "tika-s0101t:939_20": "Dassanamattampi sādhu hotīti ettha kosiyasakuṇavatthuṃ kathetabbaṃ.",
  "tika-s0101t:940_0": "Ambaṭṭhamāṇavakathāvaṇṇanā",
  "tika-s0101t:941_0": "256.",
  "tika-s0101t:941_1": "Mante parivattetīti vede sajjhāyati,",
  "tika-s0101t:941_2": "pariyāpuṇātīti attho.",
  "tika-s0101t:941_3": "Mante dhāretīti yathāadhīte mante asammuṭṭhe katvā hadaye ṭhapeti oṭṭhapahatakaraṇavasena,",
  "tika-s0101t:941_4": "na atthavibhāvanavasena.",
  "tika-s0101t:942_0": "Sanighaṇḍukeṭubhānanti ettha vacanīyavācakabhāvena atthaṃ saddañca nikhaḍati bhindati vibhajja dassetīti nikhaṇḍu,",
  "tika-s0101t:942_1": "sā eva idha kha-",
  "tika-s0101t:942_2": "kārassa gha-",
  "tika-s0101t:942_3": "kāraṃ katvā “nighaṇḍū”ti vutto.",
  "tika-s0101t:942_4": "Kiṭayati gameti ñāpeti kiriyādivibhāgaṃ,",
  "tika-s0101t:942_5": "taṃ vā anavasesapariyādānato gamento pūretīti keṭubhaṃ.",
  "tika-s0101t:942_6": "Vevacanappakāsakanti pariyāyasaddadīpakaṃ,",
  "tika-s0101t:942_7": "ekekassa atthassa anekapariyāyavacanavibhāvakanti attho.",
  "tika-s0101t:942_8": "Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā.",
  "tika-s0101t:942_9": "Vacībhedādilakkhaṇā kiriyā kappīyati etenāti kiriyākappo,",
  "tika-s0101t:942_10": "so pana vaṇṇapadasambandhapadatthādivibhāgato bahuvikappoti āha “kiriyākappavikappo”ti.",
  "tika-s0101t:942_11": "Idañca mūlakiriyākappaganthaṃ sandhāya vuttaṃ.",
  "tika-s0101t:942_12": "So hi satasahassaparimāṇo nayacariyādipakaraṇaṃ.",
  "tika-s0101t:942_13": "Ṭhānakaraṇādivibhāgato,",
  "tika-s0101t:942_14": "nibbacanavibhāgato ca akkharā pabhedīyanti etehīti akkharappabhedā,",
  "tika-s0101t:942_15": "sikkhāniruttiyo.",
  "tika-s0101t:942_16": "Etesanti vedānaṃ.",
  "tika-s0101t:943_0": "Te eva vede padaso kāyatīti padako.",
  "tika-s0101t:943_1": "Taṃ taṃ saddaṃ tadatthañca byākaroti byācikkhati etenāti byākaraṇaṃ,",
  "tika-s0101t:943_2": "saddasatthaṃ.",
  "tika-s0101t:943_3": "Āyatiṃ hitaṃ tena loko na yatati na īhatīti lokāyataṃ.",
  "tika-s0101t:943_4": "Tañhi ganthaṃ nissāya sattā puññakiriyāya cittampi na uppādenti.",
  "tika-s0101t:944_0": "Vayatīti vayo,",
  "tika-s0101t:944_1": "ādimajjhapariyosānesu katthaci aparikilamanto avitthāyanto te ganthe sandhāreti pūretīti attho.",
  "tika-s0101t:944_2": "Dve paṭisedhā pakatiṃ gamentīti dassento “avayo na hotī”ti vatvā tattha avayaṃ dassetuṃ “avayo nāma…pe…",
  "tika-s0101t:944_3": "na sakkotī”ti vuttaṃ.",
  "tika-s0101t:944_4": "“Anuññāto”ti padassa kammasādhanavasena,",
  "tika-s0101t:944_5": "“paṭiññāto”ti pana padassa kattusādhanavasena attho veditabboti dassento “ācariyenā”tiādimāha.",
  "tika-s0101t:944_6": "Ācariyaparamparābhataṃ ācariyakaṃ.",
  "tika-s0101t:944_7": "Garūti bhāriyaṃ attānaṃ tato mocetvā gamanaṃ dukkaraṃ hoti.",
  "tika-s0101t:944_8": "Anatthopi uppajjati nindābyārosaupārambhādi.",
  "tika-s0101t:945_0": "257. “Abbhuggato”ti ettha abhisaddayogena itthambhūtākhyānatthavaseneva upayogavacanaṃ.",
  "tika-s0101t:946_0": "258.",
  "tika-s0101t:946_1": "Lakkhaṇānīti lakkhaṇadīpanāni mantapadāni.",
  "tika-s0101t:946_2": "Antaradhāyantīti na kevalaṃ lakkhaṇamantāniyeva,",
  "tika-s0101t:946_3": "atha kho aññānipi brāhmaṇānaṃ ñāṇabalābhāvena anukkamena antaradhāyanti.",
  "tika-s0101t:946_4": "Tathā hi vadanti “ekasataṃ addhariyaṃ sākhā sahassavattako sāmā”tiādi.",
  "tika-s0101t:946_5": "Paṇidhi …pe…",
  "tika-s0101t:946_6": "mahatoti ettha paṇidhimahato samādānamahatoti ādinā paccekaṃ mahanta-",
  "tika-s0101t:946_7": "saddo yojetabbo.",
  "tika-s0101t:946_8": "Paṇidhimahantatādi cassa buddhavaṃsacariyāpiṭakavaṇṇanādivasena veditabbo.",
  "tika-s0101t:946_9": "Niṭṭhāti nipphattiyo.",
  "tika-s0101t:946_10": "Bhavabhedeti bhavavisese.",
  "tika-s0101t:946_11": "Ito ca etto ca byāpetvā ṭhitatā visaṭabhāvo.",
  "tika-s0101t:947_0": "Jātisāmaññatoti lakkhaṇajātiyā lakkhaṇabhāvamattena samānabhāvato.",
  "tika-s0101t:947_1": "Yathā hi buddhānaṃ lakkhaṇāni suvisadāni,",
  "tika-s0101t:947_2": "suparibyattāni,",
  "tika-s0101t:947_3": "paripuṇṇāni ca honti,",
  "tika-s0101t:947_4": "na evaṃ cakkavattīnaṃ,",
  "tika-s0101t:947_5": "tenāha “na teheva buddho hotī”ti.",
  "tika-s0101t:947_6": "Abhirūpatā,",
  "tika-s0101t:947_7": "dīghāyukatā,",
  "tika-s0101t:947_8": "appātaṅkatā,",
  "tika-s0101t:947_9": "brāhmaṇādīnaṃ piyamanāpatāti imehi catūhi acchariyasabhāvehi. Dānaṃ,",
  "tika-s0101t:947_10": "piyavacanaṃ,",
  "tika-s0101t:947_11": "atthacariyā,",
  "tika-s0101t:947_12": "samānattatāti imehi catūhi saṅgahavatthūhi.",
  "tika-s0101t:947_13": "Rañjanatoti pītijananato.",
  "tika-s0101t:947_14": "Cakkaṃ cakkaratanaṃ vatteti pavattetīti cakkavattī.",
  "tika-s0101t:947_15": "Sampatticakkehi sayaṃ vattati,",
  "tika-s0101t:947_16": "tehi ca paraṃ sattanikāyaṃ vatteti pavattetīti cakkavattī.",
  "tika-s0101t:947_17": "Parahitāvaho iriyāpathacakkānaṃ vatto vattanaṃ etassa,",
  "tika-s0101t:947_18": "etthāti vā cakkavattī.",
  "tika-s0101t:947_19": "Appaṭihataṃ vā āṇāsaṅkhātaṃ cakkaṃ vattetīti cakkavattī.",
  "tika-s0101t:947_20": "Khattiyamaṇḍalādisaññitaṃ cakkaṃ samūhaṃ attano vase vattetīti cakkavattī cakkavattivattasaṅkhātaṃ dhammaṃ carati,",
  "tika-s0101t:947_21": "cakkavattivattasaṅkhāto dhammo etasmiṃ atthīti vā dhammiko.",
  "tika-s0101t:947_22": "Dhammato anapetattā dhammo rañjanaṭṭhena rājāti dhammarājā.",
  "tika-s0101t:947_23": "“Rājā hoti cakkavattī”ti vuttattā “cāturanto”ti padaṃ catudīpissarataṃ vibhāvetīti āha “catusamuddaantāyā”tiādi.",
  "tika-s0101t:947_24": "Tattha “catuddīpavibhūsitāyā”ti avatvā “catubbidhā”ti vidhaggahaṇaṃ taṃtaṃparittadīpānampi saṅgahatthanti daṭṭhabbaṃ.",
  "tika-s0101t:947_25": "Kopādīti ādi-",
  "tika-s0101t:947_26": "saddena kāmamohamānamadādike saṅgaṇhāti.",
  "tika-s0101t:947_27": "Vijitāvīti vijitavā.",
  "tika-s0101t:947_28": "Kenaci akampiyaṭṭhena janapade thāvariyappatto,",
  "tika-s0101t:947_29": "daḷhabhattibhāvato vā,",
  "tika-s0101t:947_30": "janapado thāvariyaṃ patto etthāti janapadatthāvariyappatto.",
  "tika-s0101t:948_0": "Cittīkatabhāvādināpi cakkassa ratanaṭṭho veditabbo.",
  "tika-s0101t:948_1": "Esa nayo sesesupi.",
  "tika-s0101t:948_2": "Ratinimittatāya vā cittīkatādibhāvassa ratijananaṭṭhena ekasaṅgahatāya visuṃ aggahaṇaṃ.",
  "tika-s0101t:948_3": "Imehi pana ratanehi rājā cakkavattī yaṃ yamatthaṃ paccanubhoti,",
  "tika-s0101t:948_4": "taṃ taṃ dassetuṃ “imesu panā”tiādi vuttaṃ.",
  "tika-s0101t:948_5": "Ajitaṃ jināti mahesakkhatāsaṃvattaniyakammanissandabhāvato.",
  "tika-s0101t:948_6": "Vijite yathāsukhaṃ anuvicarati hatthiratanaṃ assaratanañca abhiruhitvā tesaṃ ānubhāvena antopātarāseyeva",
  "tika-s0101t:948_7": "samuddapariyantaṃ pathaviṃ anusaṃyāyitvā rājadhānimeva paccāgamanato.",
  "tika-s0101t:948_8": "Pariṇāyakaratanena vijitamanurakkhati tena tattha tattha kātabbakiccassa saṃvidhānato.",
  "tika-s0101t:948_9": "Avasesehīti maṇiratanaitthiratanagahapatiratanehi.",
  "tika-s0101t:948_10": "Tattha maṇiratanena yojanappamāṇe padese andhakāraṃ vidhamitvā ālokadassanādinā sukhamanubhavati,",
  "tika-s0101t:948_11": "itthiratanena atikkantamānusakarūpasampattidassanādivasena,",
  "tika-s0101t:948_12": "gahapatiratanena icchiticchitamaṇikanakarajatādidhanapaṭilābhavasena.",
  "tika-s0101t:949_0": "Ussāhasattiyogo tena kenaci appaṭihatāṇācakkabhāvasiddhito pacchimenāti pariṇāyakaratanena.",
  "tika-s0101t:949_1": "Tañhi sabbarājakiccesu kusalaṃ avirajjhanayogaṃ,",
  "tika-s0101t:949_2": "tenāha “mantasattiyogo”ti.",
  "tika-s0101t:949_3": "Hatthiassaratanānaṃ mahānubhāvatāya kosasampattiyāpi pabhāvasampattisiddhito “hatthi…pe…",
  "tika-s0101t:949_4": "yogo”ti vuttaṃ.",
  "tika-s0101t:949_5": "(Koso hi nāma sati ussāhasampattiyaṃ duggaṃ tejaṃ kusumoraṃ parakkamaṃ pabbatomukhaṃ amosapaharaṇaṃ)",
  "tika-s0101t:949_6": "tividhasattiyogaphalaṃ paripuṇṇaṃ hotīti sambandho.",
  "tika-s0101t:949_7": "Sesehīti sesehi pañcahi ratanehi.",
  "tika-s0101t:950_0": "Adosakusalamūlajanitakammānubhāvenāti adosasaṅkhātena kusalamūlena sahajātādipaccayavasena uppāditakammassa",
  "tika-s0101t:950_1": "ānubhāvena sampajjanti sommatararatanajātikattā.",
  "tika-s0101t:950_2": "Majjhimāni maṇiitthigahapatiratanāni.",
  "tika-s0101t:950_3": "Alobha…pe…",
  "tika-s0101t:950_4": "kammānubhāvena sampajjanti uḷārassa dhanassa,",
  "tika-s0101t:950_5": "uḷāradhanapaṭilābhakāraṇassa ca pariccāgasampadāhetukattā.",
  "tika-s0101t:950_6": "Pacchimanti pariṇāyakaratanaṃ.",
  "tika-s0101t:950_7": "Tañhi amoha…pe…",
  "tika-s0101t:950_8": "kammānubhāvena sampajjati mahāpaññeneva cakkavattirājakiccassa pariṇetabbattā.",
  "tika-s0101t:950_9": "Upadeso nāma savisesaṃ sattannaṃ ratanānaṃ vicāraṇavasena pavatto kathābandho.",
  "tika-s0101t:951_0": "Saraṇato paṭipakkhavidhamanato sūrā,",
  "tika-s0101t:951_1": "tenāha “abhīrukajātikā”ti.",
  "tika-s0101t:951_2": "Asure vijinitvā ṭhitattā vīro,",
  "tika-s0101t:951_3": "sakko devānaṃ indo.",
  "tika-s0101t:951_4": "Tassa aṅgaṃ devaputto senaṅgabhāvatoti vuttaṃ “vīraṅgarūpāti devaputtasadisakāyā”ti.",
  "tika-s0101t:951_5": "“Eke”ti sārasamāsācariyamāha.",
  "tika-s0101t:951_6": "Sabhāvoti sabhāvabhūto attho.",
  "tika-s0101t:951_7": "Vīrakāraṇanti vīrabhāvakāraṇaṃ.",
  "tika-s0101t:951_8": "Vīriyamayasarīrā viyāti saviggahavīriyasadisā,",
  "tika-s0101t:951_9": "saviggahaṃ ce vīriyaṃ siyā taṃsadisāti attho.",
  "tika-s0101t:951_10": "Nanu rañño cakkavattissa paṭisenā nāma natthi,",
  "tika-s0101t:951_11": "ya’massa puttā pamaddeyyuṃ,",
  "tika-s0101t:951_12": "atha kasmā parasenappamaddanāti vuttanti codanaṃ sandhāyāha sacetiādi,",
  "tika-s0101t:951_13": "tena parasenā hotu vā mā vā te pana evaṃ mahānubhāvāti dasseti.",
  "tika-s0101t:951_14": "Dhammenāti katupacitena attano puññadhammena.",
  "tika-s0101t:951_15": "Tena hi sañcoditā pathaviyaṃ sabbarājāno paccuggantvā “svāgataṃ te mahārājā”ti ādiṃ vatvā attano rajjaṃ rañño cakkavattissa niyyātenti,",
  "tika-s0101t:951_16": "tena vuttaṃ “so imaṃ…pe…",
  "tika-s0101t:951_17": "ajjhāvasatī”ti.",
  "tika-s0101t:951_18": "Aṭṭhakathāyaṃ pana tassa yathāvuttassa dhammassa cirataraṃ vipaccituṃ paccayabhūtaṃ cakkavattivattasamudāgataṃ",
  "tika-s0101t:951_19": "payogasampattisaṅkhātaṃ dhammaṃ dassetuṃ “pāṇo na hantabbotiādinā pañcasīladhammenā”ti vuttaṃ.",
  "tika-s0101t:951_20": "Evañhi “adaṇḍena asatthenā”ti idaṃ vacanaṃ suṭṭhutaraṃ samatthitaṃ hotīti.",
  "tika-s0101t:951_21": "Yasmā rāgādayo pāpadhammā uppajjamānā sattasantānaṃ chādetvā pariyonandhitvā tiṭṭhanti kusalappavattiṃ nivārenti,",
  "tika-s0101t:951_22": "tasmā te “chadanā,",
  "tika-s0101t:951_23": "chadā”ti ca vuttā.",
  "tika-s0101t:951_24": "Vivaṭetvāti vigametvā.",
  "tika-s0101t:951_25": "Pūjārahatā vuttā “arahatīti araha”nti.",
  "tika-s0101t:951_26": "Tassā pūjārahatāya.",
  "tika-s0101t:951_27": "Yasmā sammāsambuddho,",
  "tika-s0101t:951_28": "tasmā arahanti.",
  "tika-s0101t:951_29": "Buddhattahetubhūtā vivaṭṭacchadatā vuttā savāsanasabbakilesappahānapubbakattā buddhabhāvassa.",
  "tika-s0101t:952_0": "Arahaṃ vaṭṭābhāvenāti phalena hetuanumānadassanaṃ.",
  "tika-s0101t:952_1": "Sammāsambuddho chadanābhāvenāti hetunā phalānumānadassanaṃ.",
  "tika-s0101t:952_2": "Hetudvayaṃ vuttaṃ “vivaṭṭo vicchado cā”ti.",
  "tika-s0101t:952_3": "Dutiyena vesārajjenāti “khīṇāsavassa te paṭijānato”tiādinā vuttena vesārajjena.",
  "tika-s0101t:952_4": "Purimasiddhīti purimassa padassa atthasiddhīti attho.",
  "tika-s0101t:952_5": "Paṭhamenāti “sammāsambuddhassa te paṭijānato”tiādinā vuttena vesārajjena.",
  "tika-s0101t:952_6": "Dutiyasiddhīti dutiyassa padassa atthasiddhi,",
  "tika-s0101t:952_7": "buddhatthasiddhīti attho.",
  "tika-s0101t:952_8": "Tatiyacatutthehīti “ye kho pana te antarāyikā dhammā”tiādinā,",
  "tika-s0101t:952_9": "“yassa kho pana te atthāyā”tiādinā ca vuttehi tatiyacatutthehi vesārajjehi.",
  "tika-s0101t:952_10": "Tatiyasiddhīti vivaṭṭacchadanatāsiddhi yāthāvato antarāyikaniyyānikadhammāpadesena hi satthu vivaṭṭacchadanabhāvo loke pākaṭo ahosi.",
  "tika-s0101t:952_11": "Purimaṃ dhammacakkhunti purimapadaṃ bhagavato dhammacakkhuṃ sādheti kilesārīnaṃ,",
  "tika-s0101t:952_12": "saṃsāracakkassa ca arānaṃ hatabhāvadīpanato.",
  "tika-s0101t:952_13": "Dutiyaṃ padaṃ buddhacakkhuṃ sādheti sammāsambuddhasseva taṃsabbhāvato.",
  "tika-s0101t:952_14": "Tatiyaṃ padaṃ samantacakkhuṃ sādheti savāsanasabbakilesappahānadīpanato.",
  "tika-s0101t:952_15": "“Sammāsambuddho”ti hi vatvā “vivaṭṭacchado”ti vacanaṃ buddhabhāvāvahameva sabbakilesappahānaṃ vibhāveti.",
  "tika-s0101t:952_16": "“Sūrabhāva”nti lakkhaṇavibhāvane visadañāṇataṃ.",
  "tika-s0101t:953_0": "259.",
  "tika-s0101t:953_1": "Evaṃ bhoti ettha evanti vacanasampaṭicchane nipāto.",
  "tika-s0101t:953_2": "Vacanasampaṭicchanañcettha “tathā mayaṃ taṃ bhavantaṃ gotamaṃ vedissāma,",
  "tika-s0101t:953_3": "tvaṃ mantānaṃ paṭiggahetā”ti ca evaṃ pavattassa pokkharasātino vacanassa sampaṭiggahoti āha.",
  "tika-s0101t:953_4": "“Sopi tāyā”tiādi.",
  "tika-s0101t:953_5": "Tattha tāyāti tāya yathāvuttāya samuttejanāya.",
  "tika-s0101t:953_6": "Ayānabhūminti yānassa abhūmiṃ.",
  "tika-s0101t:953_7": "Divāpadhānikāti divāpadhānānuyuñjanakā.",
  "tika-s0101t:954_0": "260.",
  "tika-s0101t:954_1": "Yadipi pubbe ambaṭṭhakulaṃ appaññātaṃ,",
  "tika-s0101t:954_2": "tadā pana paññāyatīti āha “tadā kirā”tiādi.",
  "tika-s0101t:954_3": "Aturitoti avegāyanto.",
  "tika-s0101t:955_0": "261.",
  "tika-s0101t:955_1": "Yathā khamanīyādīni pucchantoti yathā bhagavā “kacci vo māṇavā khamanīyaṃ,",
  "tika-s0101t:955_2": "kacci yāpanīya”ntiādinā khamanīyādīni pucchanto tehi māṇavehi saddhiṃ paṭhamaṃ pavattamodo ahosi pubbabhāsitāya",
  "tika-s0101t:955_3": "tadanukaraṇena evaṃ tepi māṇavā bhagavatā saddhiṃ samappavattamodā ahesunti yojanā.",
  "tika-s0101t:955_4": "Taṃ pana samappavattamodataṃ upamāya dassetuṃ “sītodakaṃ viyā”tiādi vuttaṃ.",
  "tika-s0101t:955_5": "Tattha sammoditanti saṃsanditaṃ.",
  "tika-s0101t:955_6": "Ekībhāvanti sammodanakiriyāya samānataṃ.",
  "tika-s0101t:955_7": "Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato dussahaṃ kacci khamituṃ sakkuṇeyya”nti pucchanti,",
  "tika-s0101t:955_8": "yāpanīyanti āhārādipaccayapaṭibaddhavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ.",
  "tika-s0101t:955_9": "Sīsarogādiābādhābhāvena kacci appābādhaṃ,",
  "tika-s0101t:955_10": "dukkhajīvikābhāvena kacci appātaṅkaṃ,",
  "tika-s0101t:955_11": "taṃtaṃkiccakaraṇe uṭṭhānasukhatāya kacci lahuṭṭhānaṃ,",
  "tika-s0101t:955_12": "tadanurūpabalayogato kacci balaṃ,",
  "tika-s0101t:955_13": "sukhavihārasabbhāvena kacci phāsuvihāro atthīti sabbattha kacci-",
  "tika-s0101t:955_14": "saddaṃ yojetvā attho veditabbo.",
  "tika-s0101t:955_15": "Balappattā pīti pītiyeva.",
  "tika-s0101t:955_16": "Taruṇapīti pāmojjaṃ.",
  "tika-s0101t:955_17": "Sammodanaṃ janeti karotīti sammodanikaṃ tadeva sammodanīyaṃ.",
  "tika-s0101t:955_18": "Sammoditabbato sammodanīyanti idaṃ pana atthaṃ dassetuṃ vuttaṃ “sammodituṃ yuttabhāvato”ti.",
  "tika-s0101t:955_19": "Saritabbabhāvato anussaritabbabhāvato “saraṇīya”nti vattabbe “sāraṇīya”nti dīghaṃ katvā vuttaṃ.",
  "tika-s0101t:955_20": "“Suyyamānasukhato”ti āpāthamadhuratamāha,",
  "tika-s0101t:955_21": "“anussariyamānasukhato”ti vimaddaramaṇīyataṃ.",
  "tika-s0101t:955_22": "“Byañjanaparisuddhatāyā”ti sabhāvaniruttibhāvena tassā kathāya vacanacāturiyamāha,",
  "tika-s0101t:955_23": "“atthaparisuddhatāyā”ti atthassa nirupakkilesataṃ.",
  "tika-s0101t:955_24": "Anekehi pariyāyehīti anekehi kāraṇehi.",
  "tika-s0101t:956_0": "Apasādessāmīti maṅkuṃ karissāmi.",
  "tika-s0101t:956_1": "Kaṇṭhe olambetvāti ubhosu khandhesu sāṭakaṃ āsajjetvā kaṇṭhe olambitvā.",
  "tika-s0101t:956_2": "Dussakaṇṇaṃ gahetvāti nivatthasāṭakassa dasākoṭiṃ ekena hatthena gahetvā.",
  "tika-s0101t:956_3": "Caṅkamaṃ abhiruhitvāti caṅkamituṃ ārabhitvā.",
  "tika-s0101t:956_4": "Dhātusamatāti rasādidhātūnaṃ samāvatthatā,",
  "tika-s0101t:956_5": "arogatāti attho.",
  "tika-s0101t:956_6": "Anācārabhāvasāraṇīyanti anācārabhāvena saraṇīyaṃ.",
  "tika-s0101t:956_7": "“Anācāro vatāya”nti saritabbakaṃ.",
  "tika-s0101t:957_0": "262.",
  "tika-s0101t:957_1": "“Bhavaggaṃ gahetukāmo viyā”tiādi asakkuṇeyyattā dukkaraṃ kiccaṃ ārabhatīti dassetuṃ vuttaṃ.",
  "tika-s0101t:957_2": "Asakkuṇeyyañhetaṃ sadevakenāpi lokena,",
  "tika-s0101t:957_3": "yadidaṃ bhagavato apasādanaṃ,",
  "tika-s0101t:957_4": "tenāha “aṭṭhāne vāyamatī”ti.",
  "tika-s0101t:957_5": "Ayaṃ bālo “mayi kiñci akathente mayā saddhiṃ kathetumpi na visahatī”ti mānameva paggaṇhissati,",
  "tika-s0101t:957_6": "kathente pana kathāpasaṅgenassa jātigotte vibhāvite mānaniggaho bhavissatīti bhagavā “evaṃ nu te”tiādimāha.",
  "tika-s0101t:957_7": "Tena vuttaṃ “atha kho bhagavā”tiādi.",
  "tika-s0101t:957_8": "Ācārasamācārasikkhāpanena ācariyā,",
  "tika-s0101t:957_9": "tesaṃ pana ācariyānaṃ pakaṭṭhā ācariyāti pācariyā yathā papitāmahoti,",
  "tika-s0101t:957_10": "tenāha “ācariyehi ca tesaṃ pācariyehi cā”ti.",
  "tika-s0101t:958_0": "Paṭhamaibbhavādavaṇṇanā",
  "tika-s0101t:959_0": "263.",
  "tika-s0101t:959_1": "Tīsu iriyāpathesūti ṭhānagamananisajjāsu.",
  "tika-s0101t:959_2": "Kathāpaḷāsanti kathāvasena yugaggāhaṃ.",
  "tika-s0101t:959_3": "Sayānena ācariyena saddhiṃ sayānassa kathā nāma ācāro na hoti,",
  "tika-s0101t:959_4": "taṃ itarehi sadisaṃ katvā kathanaṃ idha kathāpaḷāso.",
  "tika-s0101t:960_0": "Tassa pana yaṃ anācārabhāvavibhāvanaṃ satthārā ambaṭṭhena saddhiṃ kathentena kataṃ,",
  "tika-s0101t:960_1": "taṃ saṅgītianāruḷhaṃ paramparābhatanti upari pāḷiyā sambandhabhāvena dassento “tato kirā”tiādimāha.",
  "tika-s0101t:960_2": "Muṇḍakā samaṇakāti ca garahāyaṃ ka- saddo,",
  "tika-s0101t:960_3": "tenāha “hīḷento”ti.",
  "tika-s0101t:960_4": "Ibhassa payogo ibho uttarapadalopena,",
  "tika-s0101t:960_5": "taṃ ibhaṃ arahantīti ibbhā.",
  "tika-s0101t:960_6": "Kiṃ vuttaṃ hoti?",
  "tika-s0101t:960_7": "Yathā ibho hatthivāhanabhūto parassa vasena vattati,",
  "tika-s0101t:960_8": "na attano,",
  "tika-s0101t:960_9": "evaṃ etepi brāhmaṇānaṃ sussusakā suddā parassa vasena vattanti,",
  "tika-s0101t:960_10": "na attano,",
  "tika-s0101t:960_11": "tasmā ibhasadisapayogatāya ibbhāti.",
  "tika-s0101t:960_12": "Te pana kuṭumbikatāya gharavāsino gharassāmikā hontīti āha “gahapatikā”ti.",
  "tika-s0101t:960_13": "Kaṇhāti kaṇhajātikā.",
  "tika-s0101t:960_14": "Dijā eva hi suddhajātikā,",
  "tika-s0101t:960_15": "na itareti tassa adhippāyo,",
  "tika-s0101t:960_16": "tenāha “kāḷakā”ti.",
  "tika-s0101t:960_17": "Mukhato nikkhantāti brāhmaṇānaṃ pubbapurisā brahmuno mukhato nikkhantā,",
  "tika-s0101t:960_18": "ayaṃ tesaṃ paṭhamuppattīti adhippāyo.",
  "tika-s0101t:960_19": "Sesapadesupi eseva nayo.",
  "tika-s0101t:960_20": "“Samaṇā piṭṭhipādato”ti idaṃ panassa “mukhato nikkhantā”tiādivacanatopi ativiya asamavekkhitavacanaṃ catuvaṇṇapariyāpannasseva samaṇabhāvasambhavato.",
  "tika-s0101t:960_21": "Aniyametvāti avisesetvā,",
  "tika-s0101t:960_22": "anuddesikabhāvenāti attho.",
  "tika-s0101t:961_0": "Mānussayavasena kathetīti mānussayaṃ avassāya attānaṃ ukkaṃsento,",
  "tika-s0101t:961_1": "pare ca vambhento “muṇḍakā”ti ādiṃ katheti.",
  "tika-s0101t:961_2": "Jānāpemīti jātigottassa pamāṇaṃ yāthāvato vibhāvanena pamāṇaṃ jānāpemīti.",
  "tika-s0101t:961_3": "Attho etassa atthīti atthikaṃ daṇḍikañāyena.",
  "tika-s0101t:962_0": "“Yāyeva kho panatthāyā”ti itthiliṅgavasena vuttanti vadanti,",
  "tika-s0101t:962_1": "taṃ parato “purisaliṅgavasenevā”ti vakkhamānattā yuttaṃ.",
  "tika-s0101t:962_2": "Yāya atthāyāti vā pulliṅgavaseneva tadatthe sampadānavacanaṃ,",
  "tika-s0101t:962_3": "yassa atthassa atthāyāti attho.",
  "tika-s0101t:962_4": "Assāti ambaṭṭhassa dassetvāti sambandho.",
  "tika-s0101t:962_5": "Aññesanti aññesaṃ sādhurūpānaṃ.",
  "tika-s0101t:962_6": "Santikaṃ āgatānanti guruṭṭhāniyānaṃ santikaṃ upagatānaṃ.",
  "tika-s0101t:962_7": "Vattanti tehi caritabbaācāraṃ.",
  "tika-s0101t:962_8": "Asikkhitoti ācāraṃ asikkhito.",
  "tika-s0101t:962_9": "Tato eva appassuto.",
  "tika-s0101t:962_10": "Bāhusaccañhi nāma yāvadeva upasamatthaṃ icchitabbaṃ,",
  "tika-s0101t:962_11": "tadabhāvato ambaṭṭho appassuto asikkhito “avusito”ti viññāyati,",
  "tika-s0101t:962_12": "tenāha “etassa hī”tiādi.",
  "tika-s0101t:963_0": "264.",
  "tika-s0101t:963_1": "Kodhavasacittatāya asakamano.",
  "tika-s0101t:963_2": "Mānanimmadanatthanti mānassa nimmadanatthaṃ.",
  "tika-s0101t:963_3": "Uggiletvāti sinehapānena kilinnaṃ ubbamanaṃ katvā.",
  "tika-s0101t:963_4": "Gottena gottanti tena vuttena purātanagottena idāni taṃ taṃ anavajjasaññitaṃ gottaṃ sāvajjato uṭṭhāpetvā uddharitvā.",
  "tika-s0101t:963_5": "Sesapadesupi eseva nayo.",
  "tika-s0101t:963_6": "Tattha gottaṃ ādipurisavasena,",
  "tika-s0101t:963_7": "kulāpadoso,",
  "tika-s0101t:963_8": "tadanvaye uppannaabhiññātapurisavasena veditabbo yathā “ādicco,",
  "tika-s0101t:963_9": "maghadevo”ti.",
  "tika-s0101t:963_10": "Gottamūlassa gārayhatāya amānavatthubhāvapavedanato “mānaddhajaṃ mūle chetvā”ti vuttaṃ.",
  "tika-s0101t:963_11": "Ghaṭṭentoti omasanto.",
  "tika-s0101t:964_0": "Yasmiṃ mānussayakodhussayā aññamaññūpatthaddhā,",
  "tika-s0101t:964_1": "so “caṇḍo”ti vuccatīti āha “caṇḍāti mānanissitakodhayuttā”ti.",
  "tika-s0101t:964_2": "Kharāti cittena,",
  "tika-s0101t:964_3": "vācāya ca kakkhaḷā.",
  "tika-s0101t:964_4": "Lahukāti taruṇā.",
  "tika-s0101t:964_5": "Bhassāti “sāhasikā”ti keci vadanti,",
  "tika-s0101t:964_6": "“sārambhakā”ti apare.",
  "tika-s0101t:964_7": "Samānāti hontā,",
  "tika-s0101t:964_8": "bhavamānāti atthoti āha “santāti purimapadasseva vevacana”nti.",
  "tika-s0101t:964_9": "Na sakkarontīti sakkāraṃ na karonti.",
  "tika-s0101t:964_10": "Apacitikammanti paṇipātakamma nānulomanti attano jātiyā na anucchavikanti attho.",
  "tika-s0101t:965_0": "Dutiyaibbhavādavaṇṇanā",
  "tika-s0101t:966_0": "265.",
  "tika-s0101t:966_1": "Kāmaṃ sakyarājakule yo sabbesaṃ buddhataro samattho ca,",
  "tika-s0101t:966_2": "so eva abhisekaṃ labhati,",
  "tika-s0101t:966_3": "ekacco pana abhisitto samāno “idaṃ rajjaṃ nāma bahukiccaṃ bahubyāpāra”nti tato nibbijja rajjaṃ vayasā anantarassa niyyāteti,",
  "tika-s0101t:966_4": "kadāci sopi aññassāti tādise sandhāyāha “sakyāti abhisittarājāno”ti.",
  "tika-s0101t:966_5": "Kulavaṃsaṃ jānantīti kaṇhāyanato paṭṭhāya paramparāgataṃ anussavavasena jānanti.",
  "tika-s0101t:966_6": "Kulābhimānino hi yebhuyyena paresaṃ uccāvacaṃ kulaṃ tathā tathā udāharanti,",
  "tika-s0101t:966_7": "attano ca kulavaṃsaṃ jānanti,",
  "tika-s0101t:966_8": "evaṃ ambaṭṭhopi.",
  "tika-s0101t:966_9": "Tathā hi so parato bhagavatā pucchito vajirapāṇibhayena yāthāvato kathesi.",
  "tika-s0101t:967_0": "Tatiyaibbhavādavaṇṇanā",
  "tika-s0101t:968_0": "266.",
  "tika-s0101t:968_1": "Khettaleḍḍūnanti khette kasanavasena naṅgalena uṭṭhāpitaleḍḍūnaṃ.",
  "tika-s0101t:968_2": "“Laṭukikā” icceva paññātā khuddakasakuṇikā laṭukikopamavaṇṇanāyaṃ “cātakasakuṇikā”ti vuttā.",
  "tika-s0101t:968_3": "Kodhavasena laggitunti upanayhituṃ,",
  "tika-s0101t:968_4": "āghātaṃ bandhitunti attho.",
  "tika-s0101t:968_5": "“Amhe haṃsakoñcamorasame karotī”ti iminā “na taṃ koci haṃso vā”tiādivacanaṃ saṅgītiṃ anāruḷhaṃ tadā bhagavatā vuttamevāti dasseti.",
  "tika-s0101t:968_6": "“Evaṃ nu te”tiādivacanaṃ,",
  "tika-s0101t:968_7": "“avusitavāyevā”tiādivacanañca mānavasena samaṇena gotamena vuttanti maññatīti adhippāyenāha “nimmāno dāni jātoti maññamāno”ti.",
  "tika-s0101t:969_0": "Dāsiputtavādavaṇṇanā",
  "tika-s0101t:970_0": "267.",
  "tika-s0101t:970_1": "Nimmādetīti a-",
  "tika-s0101t:970_2": "kārassa ā-",
  "tika-s0101t:970_3": "kāraṃ katvā niddesoti āha “nimmadetī”ti.",
  "tika-s0101t:970_4": "Kāmaṃ gottaṃ nāmetaṃ pitito laddhabbaṃ,",
  "tika-s0101t:970_5": "na mātito na hi brāhmaṇānaṃ sagottāya āvāhavivāho icchito,",
  "tika-s0101t:970_6": "gottanāmaṃ pana yasmā jātisiddhaṃ,",
  "tika-s0101t:970_7": "na kittimaṃ,",
  "tika-s0101t:970_8": "jāti ca ubhayasambandhinī,",
  "tika-s0101t:970_9": "tasmā “mātāpettikanti mātāpitūnaṃ santaka”nti vuttaṃ.",
  "tika-s0101t:970_10": "Nāmagottanti gottanāmaṃ,",
  "tika-s0101t:970_11": "na kittimanāmaṃ,",
  "tika-s0101t:970_12": "na guṇanāmaṃ vā.",
  "tika-s0101t:970_13": "Tattha “kaṇhāyano”ti niruḷhā yā nāmapaṇṇatti,",
  "tika-s0101t:970_14": "taṃ sandhāyāha “paṇṇattivasena nāmanti.",
  "tika-s0101t:970_15": "Taṃ pana kaṇhaisito paṭṭhāya tasmiṃ kulaparamparāvasena āgataṃ,",
  "tika-s0101t:970_16": "na etasmiṃyeva niruḷhaṃ,",
  "tika-s0101t:970_17": "tena vuttaṃ “paveṇīvasena gotta”nti. Gotta-",
  "tika-s0101t:970_18": "padassa pana attho heṭṭhā vuttoyeva.",
  "tika-s0101t:970_19": "Anussaratoti ettha na kevalaṃ anussaraṇaṃ adhippetaṃ,",
  "tika-s0101t:970_20": "atha kho kulasuddhivīmaṃsanavasenāti āha “kulakoṭiṃ sodhentassā”ti.",
  "tika-s0101t:970_21": "Ayyaputtāti ayyikaputtāti āha “sāmino puttā”ti.",
  "tika-s0101t:970_22": "Disā okkākarañño antojātā dāsīti āha “gharadāsiyā putto”ti.",
  "tika-s0101t:970_23": "Ettha ca yasmā ambaṭṭho jātiṃ nissāya mānatthaddho,",
  "tika-s0101t:970_24": "na cassa yāthāvato jātiyā avibhāvitāya mānaniggaho hoti,",
  "tika-s0101t:970_25": "mānaniggahe ca kate aparabhāge ratanattaye pasīdissati,",
  "tika-s0101t:970_26": "na “dāsī”ti vācā pharusavācā nāma hoti cittassa saṇhabhāvato.",
  "tika-s0101t:970_27": "Abhayasuttañcettha nidassanaṃ.",
  "tika-s0101t:970_28": "Keci ca sattā agginā viya lohādayo kakkhaḷāya vācāya mudubhāvaṃ gacchanti,",
  "tika-s0101t:970_29": "tasmā bhagavā ambaṭṭhaṃ nibbisevanaṃ kātukāmo “ayyaputtā sakyā bhavanti,",
  "tika-s0101t:970_30": "dāsiputto tvamasi sakyāna”nti avoca.",
  "tika-s0101t:971_0": "Ṭhapentīti paññapenti, tenāha “okkāko”tiādi. Pabhā niccharati dantānaṃ ativiya pabhassarabhāvato.",
  "tika-s0101t:972_0": "Paṭhamakappikānanti paṭhamakappassa ādikāle nibbattānaṃ. Kira-",
  "tika-s0101t:972_1": "saddo anussavatthe,",
  "tika-s0101t:972_2": "tena yo vuccamānāya rājaparamparāya kesañci matibhedo,",
  "tika-s0101t:972_3": "taṃ ulliṅgeti.",
  "tika-s0101t:972_4": "Mahāsammatassāti “ayaṃ no rājā”ti mahājanena sammannitvā ṭhapitattā “mahāsammato”ti evaṃ sammatassa.",
  "tika-s0101t:972_5": "Yaṃ sandhāya vadanti –",
  "tika-s0101t:973_0": "“Ādiccakulasambhūto, suvisuddhaguṇākaro;",
  "tika-s0101t:974_0": "Mahānubhāvo rājāsi, mahāsammatanāmako.",
  "tika-s0101t:975_0": "Yo cakkhubhūto lokassa, guṇaraṃsisamujjalo;",
  "tika-s0101t:976_0": "Tamonudo virocittha, dutiyo viya bhāṇumā.",
  "tika-s0101t:977_0": "Ṭhapitā yena mariyādā, loke lokahitesinā;",
  "tika-s0101t:978_0": "Vavatthitā sakkuṇanti, na vilaṅghayituṃ janā.",
  "tika-s0101t:979_0": "Yasassinaṃ tejassinaṃ, lokasīmānurakkhakaṃ;",
  "tika-s0101t:980_0": "Ādibhūtaṃ mahāvīraṃ, kathayanti ‘manū’ti ya”nti.",
  "tika-s0101t:981_0": "Tassa ca puttapaputtaparamparaṃ sandhāya –",
  "tika-s0101t:982_0": "“Tassa putto mahātejo, rojo nāma mahīpati;",
  "tika-s0101t:983_0": "Tassa putto vararojo, pavaro rājamaṇḍale.",
  "tika-s0101t:984_0": "Tassāsi kalyāṇaguṇo, kalyāṇo nāma atrajo;",
  "tika-s0101t:985_0": "Rājā tassāsi tanayo, varakalyāṇanāmako.",
  "tika-s0101t:986_0": "Tassa putto mahāvīro, mandhātā kāmabhoginaṃ;",
  "tika-s0101t:987_0": "Aggabhūto mahindena, aḍḍharajjena pūjito.",
  "tika-s0101t:988_0": "Tassa sūnu mahātejo, varamandhātunāmako;",
  "tika-s0101t:989_0": "‘Uposatho’ti nāmena, tassa putto mahāyaso.",
  "tika-s0101t:990_0": "Varo nāma mahātejo, tassa putto mahāvaro;",
  "tika-s0101t:991_0": "Tassāsi upavaroti, putto rājā mahābalo.",
  "tika-s0101t:992_0": "Tassa putto maghadevo, devatulyo mahīpati;",
  "tika-s0101t:993_0": "Caturāsītisahassāni, tassa puttaparamparā.",
  "tika-s0101t:994_0": "Tesaṃ pacchimako rājā, ‘okkāko’ iti vissuto;",
  "tika-s0101t:995_0": "Mahāyaso mahātejo, akhuddo rājamaṇḍale”ti.",
  "tika-s0101t:996_0": "Ādi tesaṃ pacchatoti tesaṃ maghadeva paramparabhūtānaṃ kaḷārajanakapariyosānānaṃ anekasatasahassānaṃ rājūnaṃ aparabhāge okkāko nāma rājā ahosi,",
  "tika-s0101t:996_1": "tassa paramparābhūtānaṃ anekasatasahassānaṃ rājūnaṃ aparabhāge aparo okkāko nāma rājā ahosi,",
  "tika-s0101t:996_2": "tassa paramparabhūtānaṃ anekasatasahassānaṃ rājūnaṃ aparabhāge punāparo okkāko nāma rājā ahosi,",
  "tika-s0101t:996_3": "taṃ sandhāyāha “tayo okkākavaṃsā ahesuṃ.",
  "tika-s0101t:996_4": "Tesu tatiyaokkākassā”tiādi.",
  "tika-s0101t:997_0": "Sahasā varaṃ adāsinti puttadassanena somanassappatto sahasā avīmaṃsitvā tuṭṭhiyā vasena varaṃ adāsiṃ,",
  "tika-s0101t:997_1": "“yaṃ icchasi,",
  "tika-s0101t:997_2": "taṃ gaṇhā”ti.",
  "tika-s0101t:997_3": "Rajjaṃ pariṇāmetuṃ icchatīti sā jantukumārassa mātā mama taṃ varadānaṃ antaraṃ katvā imaṃ rajjaṃ pariṇāmetuṃ icchatīti.",
  "tika-s0101t:998_0": "Nappasaheyyāti na pariyatto bhaveyya.",
  "tika-s0101t:999_0": "Nikkhammāti gharāvāsato,",
  "tika-s0101t:999_1": "kāmehi ca nikkhamitvā.",
  "tika-s0101t:999_2": "Heṭṭhā cāti ca-",
  "tika-s0101t:999_3": "saddena “asītihatthe”ti idaṃ anukaḍḍhati.",
  "tika-s0101t:999_4": "Tehīti migasūkarehi,",
  "tika-s0101t:999_5": "maṇḍūkamūsikehi ca.",
  "tika-s0101t:999_6": "Teti sīhabyagghādayo,",
  "tika-s0101t:999_7": "sappabiḷārā ca.",
  "tika-s0101t:1000_0": "Avasesāhi attano attano kaniṭṭhāhi.",
  "tika-s0101t:1001_0": "Vaḍḍhamānānanti anādare sāmivacanaṃ.",
  "tika-s0101t:1001_1": "Kuṭṭharogo nāma sāsamasūrīrogā viya yebhuyyena saṅkamanasabhāvoti vuttaṃ “ayaṃ rogo saṅkamatīti cintetvā”ti.",
  "tika-s0101t:1002_0": "Migasūkarādīnanti ādi-saddena vanacarasoṇādike saṅgaṇhāti.",
  "tika-s0101t:1003_0": "Tasmiṃ nisinneti sambandho. Khattiyamāyārocanena attano khattiyabhāvaṃ jānāpetvā.",
  "tika-s0101t:1004_0": "Nagaraṃ māpehīti sāhāraṃ nagaraṃ māpehīti adhippāyo.",
  "tika-s0101t:1005_0": "Kesaggahaṇanti kesaveṇibandhanaṃ. Dussaggahaṇanti vatthassa nivāsanākāro.",
  "tika-s0101t:1006_0": "268.",
  "tika-s0101t:1006_1": "Attano upārambhamocanatthāyāti ācariyena ambaṭṭhena ca attano attano upari pāpetabbaupavādassa apanayanatthaṃ.",
  "tika-s0101t:1006_2": "Asmiṃ vacaneti “cattārome bho gotama vaṇṇā”tiādinā attanā vutte,",
  "tika-s0101t:1006_3": "bhotā ca gotamena vutte “jātivāde”ti imasmiṃ yathādhikate vacane.",
  "tika-s0101t:1006_4": "Tattha pana yasmā vede vuttavidhināva tena paṭimantetabbaṃ hoti,",
  "tika-s0101t:1006_5": "tasmā vuttaṃ “vedattayavacane”ti,",
  "tika-s0101t:1006_6": "“etasmiṃ vā dāsiputtavacane”ti ca.",
  "tika-s0101t:1007_0": "270.",
  "tika-s0101t:1007_1": "Dhammo nāma kāraṇaṃ “dhammapaṭisambhidā”tiādīsu viya,",
  "tika-s0101t:1007_2": "saha dhammenāti sahadhammo,",
  "tika-s0101t:1007_3": "sahadhammo eva sahadhammikoti āha “sahetuko”ti.",
  "tika-s0101t:1008_0": "271.",
  "tika-s0101t:1008_1": "Tasmā tadā paṭiññātattā.",
  "tika-s0101t:1008_2": "Tāsetvā pañhaṃ vissajjāpessāmīti āgato yathā taṃ saccakasamāgame.",
  "tika-s0101t:1008_3": "“Bhagavā ceva passati ambaṭṭho cā”ti ettha itaresaṃ adassane kāraṇaṃ dassetuṃ “yadi hī”tiādi vuttaṃ.",
  "tika-s0101t:1008_4": "Āvāhetvāti mantabalena ānetvā.",
  "tika-s0101t:1008_5": "Tassāti ambaṭṭhassa.",
  "tika-s0101t:1008_6": "Vādasaṅghaṭṭeti vācāsaṅghaṭṭe.",
  "tika-s0101t:1009_0": "272.",
  "tika-s0101t:1009_1": "Tāṇanti gavesamānoti,",
  "tika-s0101t:1009_2": "“ayameva samaṇo gotamo ito bhayato mama tāyako”ti bhagavantaṃyeva “tāṇa”nti pariyesanto upagacchanto.",
  "tika-s0101t:1009_3": "Sesapadadvayepi eseva nayo.",
  "tika-s0101t:1009_4": "Tāyatīti yathāupaṭṭhitabhayato pāleti,",
  "tika-s0101t:1009_5": "tenāha “rakkhatī”ti,",
  "tika-s0101t:1009_6": "etena tāṇa-",
  "tika-s0101t:1009_7": "saddassa kattusādhanatamāha.",
  "tika-s0101t:1009_8": "Yathupaṭṭhitena bhayena upadduto nilīyati etthāti leṇaṃ,",
  "tika-s0101t:1009_9": "upalayanaṃ,",
  "tika-s0101t:1009_10": "etena leṇa-",
  "tika-s0101t:1009_11": "saddassa adhikaraṇasādhanatamāha.",
  "tika-s0101t:1009_12": "“Saratī”ti etena saraṇa-",
  "tika-s0101t:1009_13": "saddassa kattusādhanatamāha.",
  "tika-s0101t:1010_0": "Ambaṭṭhavaṃsakathāvaṇṇanā",
  "tika-s0101t:1011_0": "274.",
  "tika-s0101t:1011_1": "Gaṅgāya dakkhiṇatoti gaṅgāya nadiyā dakkhiṇadisāya.",
  "tika-s0101t:1011_2": "Āvudhaṃ na parivattatīti saraṃ vāsattiādiṃ vā parassa upari khipitukāmassa hatthaṃ na parivattati,",
  "tika-s0101t:1011_3": "hatthe pana aparivattente kuto āvudhaparivattananti āha “āvudhaṃ na parivattatī”ti.",
  "tika-s0101t:1011_4": "So kira “kathaṃ nāmāhaṃ disāya dāsiyā kucchimhi nibbatto”ti taṃ hīnaṃ jātiṃ jigucchanto “handāhaṃ yathā tathā imaṃ jātiṃ sodhessāmī”ti niggato,",
  "tika-s0101t:1011_5": "tenāha “idāni me manorathaṃ pūressāmī”tiādi.",
  "tika-s0101t:1011_6": "Vijjābalena rājānaṃ tāsetvā tassa dhītuyā laddhakālato paṭṭhāya myāyaṃ jātisodhitā bhavissatīti tassa adhippāyo.",
  "tika-s0101t:1011_7": "Ambaṭṭhaṃ nāma vijjanti sattānaṃ sarīre abbhaṅgaṃ ṭhapetīti ambaṭṭhāti evaṃ laddhanāmaṃ vijjaṃ,",
  "tika-s0101t:1011_8": "mantanti attho.",
  "tika-s0101t:1011_9": "Yato ambaṭṭhā etasmiṃ atthīti ambaṭṭhoti kaṇho isi paññāyittha,",
  "tika-s0101t:1011_10": "taṃbaṃsajātatāya ayaṃ māṇavo “ambaṭṭho”ti voharīyati.",
  "tika-s0101t:1012_0": "Seṭṭhamante vedamanteti adhippāyo.",
  "tika-s0101t:1012_1": "Mantānubhāvena rañño bāhukkhambhamattaṃ jātaṃ tena panassa bāhukkhambhena rājā,",
  "tika-s0101t:1012_2": "“ko jānāti,",
  "tika-s0101t:1012_3": "kiṃ bhavissatī”ti bhīto ussaṅkī utrāso ahosi,",
  "tika-s0101t:1012_4": "tenāha “bhayena vedhamāno aṭṭhāsī”ti.",
  "tika-s0101t:1012_5": "Sotthi bhaddanteti ādivacanaṃ avocuṃ.",
  "tika-s0101t:1012_6": "“Ayaṃ mahānubhāvo isī”ti maññamānā.",
  "tika-s0101t:1013_0": "Undriyissatīti vippakiriyissati,",
  "tika-s0101t:1013_1": "tenāha “bhijjissatī”ti.",
  "tika-s0101t:1013_2": "Mante parivattiteti bāhukkhambhakamantassa paṭippassambhakavijjāsaṅkhāte mante “saro otaratū”ti parivattite.",
  "tika-s0101t:1013_3": "Evarūpānañhi mantānaṃ ekaṃseneva paṭippassambhakavijjā hontiyeva yathā taṃ kusumārakavijjānaṃ.",
  "tika-s0101t:1013_4": "Attano dhītu apavādamocanatthaṃ tassa bhujissakaraṇaṃ.",
  "tika-s0101t:1013_5": "Tassānurūpe issariye ṭhapanatthaṃ uḷāre ca naṃ ṭhāne ṭhapesi.",
  "tika-s0101t:1014_0": "Khattiyaseṭṭhabhāvavaṇṇanā",
  "tika-s0101t:1015_0": "275.",
  "tika-s0101t:1015_1": "Samassāsanatthamāha karuṇāyanto,",
  "tika-s0101t:1015_2": "na kulīnabhāvadassanatthaṃ,",
  "tika-s0101t:1015_3": "tenāha “atha kho bhagavā”tiādi.",
  "tika-s0101t:1015_4": "Brāhmaṇesūti brāhmaṇānaṃ samīpe,",
  "tika-s0101t:1015_5": "tato brāhmaṇehi laddhabbaṃ āsanādiṃ sandhāya “brāhmaṇānaṃ antare”ti vuttaṃ.",
  "tika-s0101t:1015_6": "Kevalaṃ saddhāya kātabbaṃ saddhaṃ,",
  "tika-s0101t:1015_7": "paralokagate sandhāya na tato kiñci apatthentena kātabbanti attho,",
  "tika-s0101t:1015_8": "tenāha “matake uddissa katabhatte”ti.",
  "tika-s0101t:1015_9": "Maṅgalādibhatteti ādi-",
  "tika-s0101t:1015_10": "saddena ussavadevatārādhanādiṃ saṅgaṇhāti.",
  "tika-s0101t:1015_11": "Yaññabhatteti pāpasaññamādivasena katabhatte.",
  "tika-s0101t:1015_12": "Pāhunakānanti atithīnaṃ.",
  "tika-s0101t:1015_13": "Khattiyabhāvaṃ appatto ubhato sujātatābhāvato,",
  "tika-s0101t:1015_14": "tenāha “aparisuddhoti attho”ti.",
  "tika-s0101t:1016_0": "276.",
  "tika-s0101t:1016_1": "Itthiṃ karitvāti ettha karaṇaṃ kiriyāsāmaññavisayanti āha “itthiṃ pariyesitvā”ti.",
  "tika-s0101t:1016_2": "Brāhmaṇakaññaṃ itthiṃ khattiyakumārassa bhariyābhūtaṃ gahetvāpi khattiyāva seṭṭhā,",
  "tika-s0101t:1016_3": "hīnā brāhmaṇāti yojanā.",
  "tika-s0101t:1016_4": "Purisena vā purisaṃ karitvāti etthāpi eseva nayo.",
  "tika-s0101t:1016_5": "Pakaraṇeti rāgādivasena paduṭṭhe pakkhalite kāraṇe,",
  "tika-s0101t:1016_6": "tenāha “dose”ti.",
  "tika-s0101t:1016_7": "Bhassati niratthakabhāvena khipīyatīti bhassaṃ, chārikā.",
  "tika-s0101t:1017_0": "277.",
  "tika-s0101t:1017_1": "Janitasminti kammakilesehi nibbatte.",
  "tika-s0101t:1017_2": "Jane etasminti vā janetasmiṃ,",
  "tika-s0101t:1017_3": "manussesūti attho,",
  "tika-s0101t:1017_4": "tenāha “gottapaṭisārino”ti.",
  "tika-s0101t:1017_5": "Saṃsanditvāti ghaṭetvā,",
  "tika-s0101t:1017_6": "aviruddhaṃ katvāti attho.",
  "tika-s0101t:1018_0": "Paṭhamabhāṇavāravaṇṇanā niṭṭhitā.",
  "tika-s0101t:1019_0": "Vijjācaraṇakathāvaṇṇanā",
  "tika-s0101t:1020_0": "278.",
  "tika-s0101t:1020_1": "Idaṃ vaṭṭatīti idaṃ ajjhenādi kattuṃ labbhati.",
  "tika-s0101t:1020_2": "Jātivādavinibaddhāti jātisannissitavāde vinibaddhā.",
  "tika-s0101t:1020_3": "Brāhmaṇasseva ajjhenajjhāpanayajanayājanādayoti evaṃ ye attukkaṃsanaparavambhanavasena pavattā,",
  "tika-s0101t:1020_4": "tato eva te mānavādapaṭibaddhā ca honti.",
  "tika-s0101t:1020_5": "Ye pana āvāhavivāhavinibaddhā,",
  "tika-s0101t:1020_6": "te eva sambandhattayavasena “arahasi vā maṃ tvaṃ,",
  "tika-s0101t:1020_7": "na vā maṃ tvaṃ arahasī”ti evaṃ pavattanakā.",
  "tika-s0101t:1021_0": "Yatthāti yassaṃ vijjācaraṇasampattiyaṃ.",
  "tika-s0101t:1021_1": "Laggissāmāti olaggā antogadhā bhavissāmāti cintayimha.",
  "tika-s0101t:1021_2": "Paramatthato avijjācaraṇāniyeva “vijjācaraṇānī”ti gahetvā ṭhito paramatthato vijjācaraṇesu vibhajiyamānesu",
  "tika-s0101t:1021_3": "so tato dūrato apanīto nāma hotīti āha “dūrameva avakkhipī”ti.",
  "tika-s0101t:1021_4": "Samudāgamato pabhutītiādisamuṭṭhānato paṭṭhāya.",
  "tika-s0101t:1022_0": "279.",
  "tika-s0101t:1022_1": "Tividhaṃ sīlanti khuddakādibhedaṃ tividhaṃ sīlaṃ.",
  "tika-s0101t:1022_2": "Sīlavasenevāti sīlapariyāyeneva.",
  "tika-s0101t:1022_3": "Kiñci kiñcīti ahiṃsanādiyamaniyamalakkhaṇaṃ kiñci kiñci sīlaṃ atthi.",
  "tika-s0101t:1022_4": "Tattha tattheva laggeyyāti tasmiṃ tasmiṃyeva brāhmaṇasamayasiddhe sīlamatte “caraṇa”nti laggeyya.",
  "tika-s0101t:1022_5": "Aṭṭhapi samāpattiyo caraṇanti niyyātitā honti rūpāvacaracatutthajjhānaniddeseneva arūpajjhānānampi niddiṭṭhabhāvāpattito niyyātitā nidassitā.",
  "tika-s0101t:1023_0": "Catuapāyamukhakathāvaṇṇanā",
  "tika-s0101t:1024_0": "280.",
  "tika-s0101t:1024_1": "Asampāpuṇantoti ārabhitvā sampattuṃ asakkonto.",
  "tika-s0101t:1024_2": "Avisahamānoti ārabhitumeva asakkonto.",
  "tika-s0101t:1024_3": "Khārinti parikkhāraṃ.",
  "tika-s0101t:1024_4": "Taṃ pana vibhajitvā dassetuṃ “araṇī”tiādi vuttaṃ.",
  "tika-s0101t:1024_5": "Tattha araṇīti aggidhamanakaṃ araṇīdvayaṃ.",
  "tika-s0101t:1024_6": "Sujāti dabbi. Ādi-",
  "tika-s0101t:1024_7": "saddena tidaṇḍatighaṭikādiṃ saṅgaṇhāti khāribharitanti khārīhi puṇṇaṃ.",
  "tika-s0101t:1024_8": "Nanu upasampannassa bhikkhuno sāsanikopi yo koci anupasampanno atthato paricārakova,",
  "tika-s0101t:1024_9": "kiṃ aṅgaṃ pana bāhirakapabbajiteti tattha visesaṃ dassetuṃ “kāmañcā”tiādi vuttaṃ.",
  "tika-s0101t:1024_10": "Vuttanayenāti “kappiyakaraṇa…pe…",
  "tika-s0101t:1024_11": "vattakaraṇavasenā”ti evaṃ vuttena nayena.",
  "tika-s0101t:1024_12": "Paricārako hoti upasampannabhāvassa visiṭṭhabhāvato.",
  "tika-s0101t:1024_13": "“Navakoṭisahassānī”tiādinā vuttappabhedānaṃ anekasahassānaṃ saṃvaravinayānaṃ samādiyitvā vattanena uparibhūtā",
  "tika-s0101t:1024_14": "aggabhūtā sampadāti hi “upasampadā”ti vuccatīti.",
  "tika-s0101t:1024_15": "Guṇādhikopīti guṇehi ukkaṭṭhopi.",
  "tika-s0101t:1024_16": "Ayaṃ panāti vuttalakkhaṇo tāpaso.",
  "tika-s0101t:1025_0": "Tāpasā nāma kammavādikiriyāvādino,",
  "tika-s0101t:1025_1": "na sāsanassa paṭāṇībhūtā,",
  "tika-s0101t:1025_2": "yato nesaṃ pabbajituṃ āgatānaṃ titthiyaparivāsena vināva pabbajjā anuññātāti katvā “kasmā panā”ti codanaṃ samuṭṭhapeti codako.",
  "tika-s0101t:1025_3": "Ācariyo “yasmā”tiādinā codanaṃ pariharati.",
  "tika-s0101t:1025_4": "“Osakkissatī”ti saṅkhepato vuttamatthaṃ vivarituṃ “imasmiñhī”tiādi vuttaṃ.",
  "tika-s0101t:1025_5": "Khuradhārūpamanti khuradhārānaṃ matthakeneva akkamitvā gamanūpamaṃ.",
  "tika-s0101t:1025_6": "Aññeti aññe bhikkhū.",
  "tika-s0101t:1025_7": "Aggisālanti aggihuttasālaṃ.",
  "tika-s0101t:1025_8": "Nānādārūhīti palāsadaṇḍādinānāvidhasamidhādārūhi.",
  "tika-s0101t:1026_0": "Idanti “catudvāraṃ āgāraṃ katvā”tiādinā vuttaṃ.",
  "tika-s0101t:1026_1": "Assāti assa catutthassa puggalassa.",
  "tika-s0101t:1026_2": "Paṭipattimukhanti kohaññapaṭipattiyā mukhamattaṃ.",
  "tika-s0101t:1026_3": "So hi nānāvidhena kohaññena lokaṃ vimhāpento tattha acchati,",
  "tika-s0101t:1026_4": "tenāha “iminā hi mukhena so evaṃ paṭipajjatī”ti.",
  "tika-s0101t:1027_0": "Khalādīsu manussānaṃ santike upatiṭṭhitvā vīhimuggatilamāsādīni bhikkhācariyāniyāmena saṅkaḍḍhitvā uñchanaṃ uñchā,",
  "tika-s0101t:1027_1": "sā eva cariyā vutti etesanti uñchācariyā.",
  "tika-s0101t:1027_2": "Aggipakkena jīvantīti aggipakkikā,",
  "tika-s0101t:1027_3": "na aggipakkikā anaggipakkikā.",
  "tika-s0101t:1027_4": "Uñchācariyā hi khalesu gantvā khalaggaṃ nāma manussehi diyyamānaṃ dhaññaṃ gaṇhanti,",
  "tika-s0101t:1027_5": "taṃ ime na gaṇhantīti anaggipakkikā nāma jātā.",
  "tika-s0101t:1027_6": "Asāmapākāti asayaṃpācakā.",
  "tika-s0101t:1027_7": "Asmamuṭṭhinā muṭṭhipāsāṇena vattantīti asmamuṭṭhikā.",
  "tika-s0101t:1027_8": "Dantena uppāṭitaṃ vakkalaṃ rukkhattaco dantavakkalaṃ,",
  "tika-s0101t:1027_9": "tena vattantīti dantavakkalikā.",
  "tika-s0101t:1027_10": "Pavattaṃ rukkhādito pātitaṃ phalaṃ bhuñjantīti pavattaphalabhojino.",
  "tika-s0101t:1027_11": "Jiṇṇapakkatāya paṇḍubhūtaṃ palāsaṃ,",
  "tika-s0101t:1027_12": "taṃsadisañca paṇḍupalāsaṃ,",
  "tika-s0101t:1027_13": "tena vattantīti paṇḍupalāsikā,",
  "tika-s0101t:1027_14": "sayaṃpatitapupphaphalapattabhojino.",
  "tika-s0101t:1028_0": "Idāni te aṭṭhavidhepi sarūpato dassetuṃ “tatthā”tiādi vuttaṃ.",
  "tika-s0101t:1028_1": "Saṅkaḍḍhitvāti bhikkhācariyāvasena laddhadhaññaṃ ekajjhaṃ katvā.",
  "tika-s0101t:1029_0": "Pariyeṭṭhi nāma dukkhāti paresaṃ gehato gehaṃ gantvā pariyeṭṭhi nāma dīnavuttibhāvena dukkhā.",
  "tika-s0101t:1029_1": "Pāsāṇassa pariggaho dukkho pabbajitassāti vā danteheva uppāṭetvā khādanti.",
  "tika-s0101t:1030_0": "Imāhi catūhiyevāti “khārividhaṃ ādāyā”tiādinā vuttāhi catūhi eva tāpasapabbajjāhīti.",
  "tika-s0101t:1031_0": "282.",
  "tika-s0101t:1031_1": "Apāye vināse niyutto āpāyiko.",
  "tika-s0101t:1031_2": "Tabbhāvaṃ paripūretuṃ asakkonto tena aparipuṇṇo aparipūramāno,",
  "tika-s0101t:1031_3": "karaṇe cetaṃ paccattavacanaṃ,",
  "tika-s0101t:1031_4": "tenāha “āpāyikenāpi aparipūramānenā”ti.",
  "tika-s0101t:1032_0": "Pubbakaisibhāvānuyogavaṇṇanā",
  "tika-s0101t:1033_0": "283.",
  "tika-s0101t:1033_1": "Dīyatīti datti,",
  "tika-s0101t:1033_2": "dattiyeva dattikanti āha “dinnaka”nti.",
  "tika-s0101t:1033_3": "Yadi brāhmaṇassa sammukhībhāvo rañño na dātabbo,",
  "tika-s0101t:1033_4": "kasmāssa upasaṅkamanaṃ na paṭikkhittanti āha “yasmā panā”tiādi.",
  "tika-s0101t:1033_5": "Khettavijjāyāti nītisatthe.",
  "tika-s0101t:1033_6": "Payātanti saddhaṃ,",
  "tika-s0101t:1033_7": "sassatikaṃ vā,",
  "tika-s0101t:1033_8": "tenāha “abhiharitvā dinna”nti.",
  "tika-s0101t:1033_9": "Kasmā bhagavā “rañño pasenadissa kosalassa dattikaṃ bhuñjatī”tiādinā brāhmaṇassa mammavacanaṃ avocāti",
  "tika-s0101t:1033_10": "tattha kāraṇaṃ dassetuṃ “idaṃ pana kāraṇa”ntiādi vuttaṃ.",
  "tika-s0101t:1034_0": "284.",
  "tika-s0101t:1034_1": "Rathūpatthareti rathassa upari attharitapadese.",
  "tika-s0101t:1034_2": "Pākaṭamantananti pakāsabhūtaṃ mantanaṃ.",
  "tika-s0101t:1034_3": "Tañhi suddādīhi ñāyatīti na rahassamantanaṃ.",
  "tika-s0101t:1034_4": "Bhaṇatīti api nu bhaṇati.",
  "tika-s0101t:1035_0": "285.",
  "tika-s0101t:1035_1": "Pavattāroti pāvacanabhāvena vattāro,",
  "tika-s0101t:1035_2": "yasmā te tesaṃ mantānaṃ pavattakā,",
  "tika-s0101t:1035_3": "tasmā āha “pavattayitāro”ti.",
  "tika-s0101t:1035_4": "Sudde bahi katvā raho bhāsitabbaṭṭhena mantā eva,",
  "tika-s0101t:1035_5": "taṃtaṃatthapaṭipattihetutāya padanti mantapadaṃ,",
  "tika-s0101t:1035_6": "anupanītāsādhāraṇatāya vā rahassabhāvena vattabbaṃ hitakiriyāya adhigamupāyaṃ.",
  "tika-s0101t:1035_7": "Sajjhāyitanti gāyanavasena sajjhāyitaṃ,",
  "tika-s0101t:1035_8": "taṃ pana udattānudattādīnaṃ sarānaṃ sampādanavaseneva icchitanti āha “sarasampattivasenā”ti.",
  "tika-s0101t:1035_9": "Aññesaṃ vuttanti pāvacanabhāvena aññesaṃ vuttaṃ.",
  "tika-s0101t:1035_10": "Samupabyūḷhanti saṅgahetvā uparūpari saññūḷhaṃ.",
  "tika-s0101t:1035_11": "Rāsikatanti iruvedayajuvedasāmavedādivasena,",
  "tika-s0101t:1035_12": "tatthāpi paccekaṃ mantabrahmādivasena,",
  "tika-s0101t:1035_13": "ajjhāyānuvākādivasena ca rāsikataṃ.",
  "tika-s0101t:1036_0": "Tesanti mantānaṃ kattūnaṃ.",
  "tika-s0101t:1036_1": "Dibbena cakkhunā oloketvāti dibbacakkhuparibhaṇḍena yathākammūpagañāṇena sattānaṃ kammassakatādiṃ paccakkhato",
  "tika-s0101t:1036_2": "dassanaṭṭhena dibbacakkhusadisena pubbenivāsañāṇena atītakappe brāhmaṇānaṃ mantajjhenavidhiñca oloketvā.",
  "tika-s0101t:1036_3": "Pāvacanena saha saṃsanditvāti kassapasammāsambuddhassa yaṃ vacanaṃ vaṭṭasannissitaṃ,",
  "tika-s0101t:1036_4": "tena saha aviruddhaṃ katvā.",
  "tika-s0101t:1036_5": "Na hi tesaṃ vivaṭṭasannissito attho paccakkho hoti.",
  "tika-s0101t:1036_6": "Aparāpare panāti aṭṭhakādīhi aparā pare pacchimā okkākarājakālādīsu uppannā.",
  "tika-s0101t:1036_7": "Pakkhipitvāti aṭṭhakādīhi ganthitamantapadesu kilesasannissitapadānaṃ tattha tattha pade pakkhipanaṃ katvā.",
  "tika-s0101t:1036_8": "Viruddhe akaṃsūti brāhmaṇadhammikasuttādīsu āgatanayena saṃkilesikatthadīpanato paccanīkabhūte akaṃsu.",
  "tika-s0101t:1036_9": "Idhāti “tyāhaṃ mante adhīyāmī”ti etasmiṃ ṭhāne.",
  "tika-s0101t:1036_10": "Paṭiññaṃ aggahetvāti “taṃ kiṃ maññasī”ti evaṃ paṭiññaṃ aggahetvāva.",
  "tika-s0101t:1037_0": "286.",
  "tika-s0101t:1037_1": "Nirāmagandhāti kilesāsucivasena vissagandharahitā.",
  "tika-s0101t:1037_2": "Anitthigandhāti itthīnaṃ gandhamattassapi avisahanena itthigandharahitā.",
  "tika-s0101t:1037_3": "Ettha ca “nirāmagandhā”ti etena tesaṃ porāṇānaṃ brāhmaṇānaṃ vikkhambhitakilesataṃ dasseti,",
  "tika-s0101t:1037_4": "“anitthigandhā brahmacārino”ti etena ekavihāritaṃ,",
  "tika-s0101t:1037_5": "“rajojalladharā”ti etena maṇḍanavibhūsanānuyogābhāvaṃ,",
  "tika-s0101t:1037_6": "“araññāyatane pabbatapādesu vasiṃsū”ti etena manussūpacāraṃ pahāya vivittavāsaṃ,",
  "tika-s0101t:1037_7": "“vanamūlaphalāhārā vasiṃsū”ti etena sālimaṃsodanādipaṇītāhārapaṭikkhepaṃ,",
  "tika-s0101t:1037_8": "“yadā”tiādinā yānavāhanapaṭikkhepaṃ,",
  "tika-s0101t:1037_9": "“sabbadisāsū”tiādinā rakkhāvaraṇapaṭikkhepaṃ,",
  "tika-s0101t:1037_10": "evañca vadanto micchāpaṭipadāpakkhikaṃ sācariyassa ambaṭṭhassa vuttiṃ upādāya sammāpaṭipadāpakkhikāpi",
  "tika-s0101t:1037_11": "tesaṃ brāhmaṇānaṃ vutti ariyavinaye sammāpaṭipattiṃ upādāya micchāpaṭipadāyeva.",
  "tika-s0101t:1037_12": "Kutassa sallekhapaṭipattiyuttatāti.",
  "tika-s0101t:1037_13": "“Evaṃ sute”tiādinā bhagavā ambaṭṭhaṃ santajjento niggaṇhātīti dasseti.",
  "tika-s0101t:1038_0": "Veṭhakehīti veṭhakapaṭṭakāhi.",
  "tika-s0101t:1038_1": "Samantānagaranti nagarassa samantato.",
  "tika-s0101t:1038_2": "Katasudhākammaṃ pākārassa adhobhāge ṭhānaṃ vuccatīti adhippāyo.",
  "tika-s0101t:1039_0": "Dvelakkhaṇadassanavaṇṇanā",
  "tika-s0101t:1040_0": "287.",
  "tika-s0101t:1040_1": "Na sakkotisaṅkucite iriyāpathe anavasesato tesaṃ dubbibhāvanato.",
  "tika-s0101t:1040_2": "Gavesīti ñāṇena pariyesanamakāsi.",
  "tika-s0101t:1040_3": "Samānayīti ñāṇena saṅkalento sammā ānayi samāhari.",
  "tika-s0101t:1040_4": "“Kaṅkhatī”ti padassa ākaṅkhatīti ayamatthoti āha “aho vata passeyyanti patthanaṃ uppādetī”ti.",
  "tika-s0101t:1040_5": "Kicchatīti kilamati.",
  "tika-s0101t:1040_6": "“Kaṅkhatī”ti padassa pubbe āsisanatthataṃ vatvā idānissa saṃsayatthatameva vikappantaravasena dassento “kaṅkhāya vā dubbalā vimati vuttā”ti āha.",
  "tika-s0101t:1040_7": "Tīhi dhammehīti tippakārehi saṃsayadhammehi.",
  "tika-s0101t:1040_8": "Kālusiyabhāvoti appasannatāya hetubhūto āvilabhāvo.",
  "tika-s0101t:1041_0": "Yasmā bhagavato kosohitaṃ sabbabuddhānaṃ āveṇikaṃ aññehi asādhāraṇaṃ vatthaguyhaṃ suvisuddhakañcanamaṇḍalasannikāsaṃ,",
  "tika-s0101t:1041_1": "attano saṇṭhānasannivesasundaratāya ājāneyyagandhahatthino varaṅgaparamacārubhāvaṃ,",
  "tika-s0101t:1041_2": "vikasamānatapaniyāravindasamujjalakesarāvattavilāsaṃ,",
  "tika-s0101t:1041_3": "sañjhāpabhānurañjitajalavanantarābhilakkhitasampuṇṇacandamaṇḍalasobhañca attano siriyā abhibhuyya virājati,",
  "tika-s0101t:1041_4": "yaṃ bāhirabbhantaramalehi anupakkiliṭṭhatāya,",
  "tika-s0101t:1041_5": "cirakālaṃ suparicitabrahmacariyādhikāratāya,",
  "tika-s0101t:1041_6": "susaṇṭhitasaṇṭhānasampattiyā ca,",
  "tika-s0101t:1041_7": "kopīnampi santaṃ akopīnameva,",
  "tika-s0101t:1041_8": "tasmā vuttaṃ “bhagavato hī”tiādi.",
  "tika-s0101t:1041_9": "Pahūtabhāvanti puthulabhāvaṃ.",
  "tika-s0101t:1041_10": "Ettheva hi tassa saṃsayo,",
  "tika-s0101t:1041_11": "tanumudusukumāratādīsu panassa guṇesu vicāraṇā eva nāhosi.",
  "tika-s0101t:1042_0": "288.",
  "tika-s0101t:1042_1": "Hirikaraṇokāsanti hiriyitabbaṭṭhānaṃ.",
  "tika-s0101t:1042_2": "Chāyanti paṭibimbaṃ.",
  "tika-s0101t:1042_3": "Kathaṃ kīdisanti āha “iddhiyā”tiādi.",
  "tika-s0101t:1042_4": "Chāyārūpakamattanti bhagavato paṭibimbarūpaṃ.",
  "tika-s0101t:1042_5": "Tañca kho buddhasantānato vinimuttattā rūpakamattaṃ bhagavato sarīravaṇṇasaṇṭhānāvayavaṃ iddhimayaṃ bimbakamattaṃ.",
  "tika-s0101t:1042_6": "Taṃ pana rūpakamattaṃ dassento bhagavā yathā attano buddharūpaṃ na dissati,",
  "tika-s0101t:1042_7": "tathā katvā dasseti.",
  "tika-s0101t:1042_8": "Ninnetvāti nīharitvā.",
  "tika-s0101t:1042_9": "Kallosīti pucchāvissajjane kusalo cheko asi.",
  "tika-s0101t:1042_10": "Tathākaraṇenāti kathinasūciṃ viya karaṇena.",
  "tika-s0101t:1042_11": "Etthāti pahūtajivhāya.",
  "tika-s0101t:1042_12": "Mudubhāvo pakāsito amuduno ghanasukhumabhāvāpādanatthaṃ asakkuṇeyyattā dīghabhāvo,",
  "tika-s0101t:1042_13": "tanubhāvo cāti daṭṭhabbaṃ.",
  "tika-s0101t:1043_0": "291.",
  "tika-s0101t:1043_1": "“Atthacarakenā”ti iminā byatirekamukhena anatthacarakataṃyeva vibhāveti.",
  "tika-s0101t:1043_2": "Na aññatrāti na aññasmiṃ sugatiyanti attho.",
  "tika-s0101t:1043_3": "Upanetvā upanetvāti taṃ taṃ dosaṃ upanetvā upanetvā,",
  "tika-s0101t:1043_4": "tenāha “suṭṭhudāsādibhāvaṃ āropetvā”ti.",
  "tika-s0101t:1043_5": "Pātesīti pavaṭṭanavasena pātesi.",
  "tika-s0101t:1044_0": "Pokkharasātibuddhūpasaṅkamanavaṇṇanā",
  "tika-s0101t:1045_0": "293- 6.",
  "tika-s0101t:1045_1": "Āgamā nūti āgato nu.",
  "tika-s0101t:1045_2": "Khoti nipātamattaṃ.",
  "tika-s0101t:1045_3": "Idhāti ettha,",
  "tika-s0101t:1045_4": "tumhākaṃ santikanti attho.",
  "tika-s0101t:1045_5": "Adhivāsetūti sādiyatu,",
  "tika-s0101t:1045_6": "taṃ pana sādiyanaṃ manasā sampaṭiggaho hotīti āha “sampaṭicchatū”ti.",
  "tika-s0101t:1046_0": "297.",
  "tika-s0101t:1046_1": "Yāvadatthanti yāva attho,",
  "tika-s0101t:1046_2": "tāva bhojanena tadā katanti attho.",
  "tika-s0101t:1046_3": "Oṇittanti āmisāpanayanena sucikataṃ,",
  "tika-s0101t:1046_4": "tenāha “hatthe ca pattañca dhovitvā”ti.",
  "tika-s0101t:1047_0": "298.",
  "tika-s0101t:1047_1": "Anupubbiṃ kathanti anupubbaṃ kathetabbakathaṃ,",
  "tika-s0101t:1047_2": "tenāha “anupaṭipāṭikatha”nti.",
  "tika-s0101t:1047_3": "Kā pana sā?",
  "tika-s0101t:1047_4": "Dānādikathāti āha “dānānantaraṃ sīla”ntiādi.",
  "tika-s0101t:1047_5": "Tena dānakathā tāva pacurajanesupi pavattiyā sabbasādhāraṇattā,",
  "tika-s0101t:1047_6": "sukarattā,",
  "tika-s0101t:1047_7": "sīle patiṭṭhānassa upāyabhāvato ca ādito kathetabbā.",
  "tika-s0101t:1047_8": "Pariccāgasīlo hi puggalo pariggahitavatthūsu nissaṅgabhāvato sukheneva sīlāni samādiyati,",
  "tika-s0101t:1047_9": "tattha ca suppatiṭṭhito hoti.",
  "tika-s0101t:1047_10": "Sīlena dāyakapaṭiggāhakasuddhito parānuggahaṃ vatvā parapīḷānivattivacanato,",
  "tika-s0101t:1047_11": "kiriyadhammaṃ vatvā akiriyadhammavacanato,",
  "tika-s0101t:1047_12": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā kathetabbā,",
  "tika-s0101t:1047_13": "tañce dānasīlaṃ vaṭṭanissitaṃ,",
  "tika-s0101t:1047_14": "ayaṃ bhavasampatti tassa phalanti dassanatthaṃ imehi ca dānasīlamayehi paṇītapaṇītatarādibhedabhinnehi",
  "tika-s0101t:1047_15": "puññakiriyavatthūhi etā cātumahārājikādīsu paṇītapaṇītatarādibhedabhinnā aparimeyyā dibbabhogasampattiyo",
  "tika-s0101t:1047_16": "laddhabbāti dassanatthaṃ tadanantaraṃ saggakathā.",
  "tika-s0101t:1047_17": "Svāyaṃ saggo rāgādīhi upakkiliṭṭho,",
  "tika-s0101t:1047_18": "sabbathānupakkiliṭṭho ariyamaggoti dassanatthaṃ saggānantaraṃ maggo kathetabbo.",
  "tika-s0101t:1047_19": "Maggañca kathentena tadadhigamupāyasandassanatthaṃ saggapariyāpannāpi,",
  "tika-s0101t:1047_20": "pageva itare sabbepi kāmā nāma bahvādīnavā aniccā addhuvā vipariṇāmadhammāti kāmānaṃ ādīnavo,",
  "tika-s0101t:1047_21": "hīnā gammā pothujjanikā anariyā anatthasañhitāti tesaṃ okāro lāmakabhāvo,",
  "tika-s0101t:1047_22": "sabbepi bhavā kilesānaṃ vatthubhūtāti tattha saṃkileso,",
  "tika-s0101t:1047_23": "sabbasaṃkilesavippamuttaṃ nibbānanti nekkhamme ānisaṃso ca kathetabboti ayamattho bodhitoti veditabbo.",
  "tika-s0101t:1047_24": "Maggoti cettha iti-",
  "tika-s0101t:1047_25": "saddena ādiatthadīpanato “kāmānaṃ ādīnavo”ti evamādīnaṃ saṅgahoti evamayaṃ atthavaṇṇanā katāti veditabbā.",
  "tika-s0101t:1047_26": "“Tassa uppattiākāradassanattha”nti kasmā vuttaṃ,",
  "tika-s0101t:1047_27": "nanu maggañāṇaṃ asaṅkhatadhammārammaṇaṃ,",
  "tika-s0101t:1047_28": "na saṅkhatadhammārammaṇanti codanaṃ sandhāyāha “tañhī”tiādi.",
  "tika-s0101t:1047_29": "Tattha paṭivijjhantanti asammohapaṭivedhavasena paṭivijjhantaṃ,",
  "tika-s0101t:1047_30": "tenāha “kiccavasenā”ti.",
  "tika-s0101t:1048_0": "Pokkharasātiupāsakattapaṭivedanākathāvaṇṇanā",
  "tika-s0101t:1049_0": "299.",
  "tika-s0101t:1049_1": "Ettha ca “diṭṭhadhammo”tiādi pāḷiyaṃ dassanaṃ nāma ñāṇadassanato aññampi atthi,",
  "tika-s0101t:1049_2": "tannivattanatthaṃ “pattadhammo”ti vuttaṃ.",
  "tika-s0101t:1049_3": "Patti ca ñāṇasampattito aññampi vijjatīti tato visesadassanatthaṃ “viditadhammo”ti vuttaṃ.",
  "tika-s0101t:1049_4": "Sā panesā viditadhammatā ekadesatopi hotīti nippadesato viditabhāvaṃ dassetuṃ “pariyogāḷhadhammo”ti vuttaṃ.",
  "tika-s0101t:1049_5": "Tenassa saccābhisambodhaṃyeva dīpeti.",
  "tika-s0101t:1049_6": "Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ samantato ogāḷhaṃ nāma hoti,",
  "tika-s0101t:1049_7": "tenāha “diṭṭho ariyasaccadhammo etenāti diṭṭhadhammo”ti.",
  "tika-s0101t:1049_8": "Tiṇṇā vicikicchāti sappaṭibhayakantārasadisā soḷasavatthukā,",
  "tika-s0101t:1049_9": "aṭṭhavatthukā ca tiṇṇā vitiṇṇā vicikicchā.",
  "tika-s0101t:1049_10": "Vigatā kathaṅkathāti pavattiādīsu.",
  "tika-s0101t:1049_11": "“Evaṃ nu kho,",
  "tika-s0101t:1049_12": "na nu kho”ti evaṃ pavattikā vigatā samucchinnā kathaṅkathā.",
  "tika-s0101t:1049_13": "Vesārajjappattoti sārajjakarānaṃ pāpadhammānaṃ pahīnattā,",
  "tika-s0101t:1049_14": "tappaṭipakkhesu ca sīlādiguṇesu suppatiṭṭhitattā vesārajjaṃ visāradabhāvaṃ veyyattiyaṃ patto adhigato.",
  "tika-s0101t:1049_15": "Sāyaṃ vesārajjappatti suppatiṭṭhitabhāvoti katvā āha “satthusāsane”ti.",
  "tika-s0101t:1049_16": "Attanā paccakkhato diṭṭhattā adhigatattā na paraṃ pacceti,",
  "tika-s0101t:1049_17": "na tassa paro paccetabbo atthīti aparappaccayo.",
  "tika-s0101t:1049_18": "Yaṃ panettha vattabbaṃ avuttaṃ,",
  "tika-s0101t:1049_19": "taṃ parato āgamissati.",
  "tika-s0101t:1049_20": "Sesaṃ suviññeyyameva.",
  "tika-s0101t:1050_0": "Ambaṭṭhasuttavaṇṇanāya līnatthappakāsanā.",
  "tika-s0101t:1053_0": "4. Soṇadaṇḍasuttavaṇṇanā",
  "tika-s0101t:1054_0": "300.",
  "tika-s0101t:1054_1": "Sundarabhāvena sātisayāni aṅgāni etesaṃ atthīti aṅgā,",
  "tika-s0101t:1054_2": "rājakumārāti āha “aṅgā nāma aṅgapāsādikatāyā”tiādi.",
  "tika-s0101t:1054_3": "Idhāpi adhippetā,",
  "tika-s0101t:1054_4": "na ambaṭṭhasutte eva.",
  "tika-s0101t:1054_5": "Āgantuṃ na dassantīti āgamane ādīnavaṃ dassetvā paṭikkhipanavasena āgantuṃ na dassanti,",
  "tika-s0101t:1054_6": "nānujānissantīti adhippāyo.",
  "tika-s0101t:1054_7": "Nīlāsokakaṇikārakoviḷārakundarājarukkhehi sammissatāya taṃ campakavanaṃ “nīlādipañcavaṇṇakusumapaṭimaṇḍita”nti daṭṭhabbaṃ.",
  "tika-s0101t:1054_8": "Na campakarukkhānaṃyeva nīlādipañcakusumatāyāti vadanti.",
  "tika-s0101t:1054_9": "“Bhagavā kusumagandhasugandhe campakavane viharatī”ti iminā na māpanakāle eva tasmiṃ nagare campakarukkhā ussannā,",
  "tika-s0101t:1054_10": "atha kho aparabhāge pīti dasseti.",
  "tika-s0101t:1054_11": "Māpanakāle hi campakānaṃ ussannatāya sā nagarī “campā”ti nāmaṃ labhi.",
  "tika-s0101t:1054_12": "Issarattāti adhipatibhāvato.",
  "tika-s0101t:1054_13": "Senā etassa atthīti seniko,",
  "tika-s0101t:1054_14": "seniko eva seniyo,",
  "tika-s0101t:1054_15": "atthitā cettha bahubhāvavisiṭṭhāti vuttaṃ “mahatiyā senāya samannāgatattā”ti.",
  "tika-s0101t:1055_0": "301- 2.",
  "tika-s0101t:1055_1": "Saṃhatāti sannipatitā,",
  "tika-s0101t:1055_2": "“saṅghino”ti vattabbe “saṅghī”ti puthutthe ekavacanaṃ brāhmaṇagahapatikānaṃ adhippetattā,",
  "tika-s0101t:1055_3": "tenāha “etesa”nti.",
  "tika-s0101t:1055_4": "Rājarājaññādīnaṃ bhaṇḍadharā purisā khatā,",
  "tika-s0101t:1055_5": "nesaṃ tāyanato khattā.",
  "tika-s0101t:1055_6": "So hi yehi yattha pesito,",
  "tika-s0101t:1055_7": "tattha tesaṃ dosaṃ pariharanto yuttapattavasena pucchitamatthaṃ katheti,",
  "tika-s0101t:1055_8": "tenāha “pucchitapañhe byākaraṇasamattho”ti.",
  "tika-s0101t:1055_9": "Kulāpadesādinā mahatī mattā etassāti mahāmatto.",
  "tika-s0101t:1056_0": "Soṇadaṇḍaguṇakathāvaṇṇanā",
  "tika-s0101t:1057_0": "303.",
  "tika-s0101t:1057_1": "Visiṭṭhaṃ rajjaṃ virajjaṃ,",
  "tika-s0101t:1057_2": "virajjameva verajjaṃ yathā “vekataṃ vesaya”nti,",
  "tika-s0101t:1057_3": "nānāvidhaṃ verajjaṃ nānāverajjaṃ,",
  "tika-s0101t:1057_4": "tattha jātātiādinā sabbaṃ vuttanayeneva veditabbaṃ.",
  "tika-s0101t:1057_5": "Uttamabrāhmaṇoti abhijanasampattiyā vittasampattiyā vijjāsampattiyā uggatataro,",
  "tika-s0101t:1057_6": "uḷāro vā brāhmaṇo.",
  "tika-s0101t:1057_7": "Asannipātoti lābhamaccharena nippīḷitatāya asannipāto viya bhavissati.",
  "tika-s0101t:1058_0": "“Aṅgeti gameti ñāpetīti aṅgaṃ,",
  "tika-s0101t:1058_1": "hetūti āha “imināpi kāraṇenā”ti.",
  "tika-s0101t:1058_2": "“Ubhato sujāto”ti ettake vutte yehi kehici dvīhi bhāgehi sujātatā viññāyeyya. Sujāta-",
  "tika-s0101t:1058_3": "saddo ca “sujāto cārudassano”tiādīsu ārohasampattipariyāyoti jātivaseneva sujātataṃ vibhāvetuṃ “mātito ca pitito cā”ti vuttaṃ.",
  "tika-s0101t:1058_4": "Anorasaputtavasenāpi loke mātupitusamaññā dissati,",
  "tika-s0101t:1058_5": "idha panassa orasaputtavaseneva icchitāti dassetuṃ “saṃsuddhagahaṇiko”ti vuttaṃ.",
  "tika-s0101t:1058_6": "Gabbhaṃ gaṇhāti dhāretīti gahaṇī,",
  "tika-s0101t:1058_7": "gabbhāsayasaññito mātukucchippadeso.",
  "tika-s0101t:1058_8": "Yathābhuttassa āhārassa vipācanavasena gaṇhanato achaḍḍanato gahaṇī,",
  "tika-s0101t:1058_9": "kammajatejodhātu.",
  "tika-s0101t:1059_0": "Pitā ca mātā ca pitaro,",
  "tika-s0101t:1059_1": "pitūnaṃ pitaro pitāmahā,",
  "tika-s0101t:1059_2": "tesaṃ yugo dvando pitāmahayugo, tasmā,",
  "tika-s0101t:1059_3": "yāva sattamā pitāmahayugā pitāmahadvandāti evamettha attho daṭṭhabbo.",
  "tika-s0101t:1059_4": "Evañhi pitāmahaggahaṇeneva mātāmahopi gahitoti.",
  "tika-s0101t:1059_5": "So aṭṭhakathāyaṃ visuṃ na uddhaṭo. Yuga-",
  "tika-s0101t:1059_6": "saddo cettha ekasesanayena daṭṭhabbo “yugo ca yugo ca yugā”ti.",
  "tika-s0101t:1059_7": "Evañhi tattha tattha dvandaṃ gahitameva hoti,",
  "tika-s0101t:1059_8": "tenāha “tato uddhaṃ sabbepi pubbapurisā pitāmahaggahaṇeneva gahitā”ti.",
  "tika-s0101t:1059_9": "Purisaggahaṇañcettha ukkaṭṭhaniddesavasena katanti daṭṭhabbaṃ.",
  "tika-s0101t:1059_10": "Evañhi “mātito”ti pāḷivacanaṃ samatthitaṃ hoti.",
  "tika-s0101t:1059_11": "Akkhittoti appattakhepo.",
  "tika-s0101t:1059_12": "Anavakkhittoti saddhathālipākādīsu na avakkhitto na chaḍḍito.",
  "tika-s0101t:1059_13": "Jātivādenāti hetumhi karaṇavacananti dassetuṃ “kena kāraṇenā”tiādi vuttaṃ.",
  "tika-s0101t:1059_14": "Ettha ca “ubhato…pe…",
  "tika-s0101t:1059_15": "pitāmahayugā”ti etena brāhmaṇassa yonidosābhāvo dassito saṃsuddhagahaṇikabhāvakittanato,",
  "tika-s0101t:1059_16": "“akkhitto”ti iminā kiriyāparādhābhāvo.",
  "tika-s0101t:1059_17": "Kiriyāparādhena hi sattā khepaṃ pāpuṇanti.",
  "tika-s0101t:1059_18": "“Anupakkuṭṭho”ti iminā ayuttasaṃsaggābhāvo.",
  "tika-s0101t:1059_19": "Ayuttasaṃsaggampi hi paṭicca sattā akkosaṃ labhanti.",
  "tika-s0101t:1060_0": "Issaroti ādhipateyyasaṃvattaniyakammabalena īsanasīlo,",
  "tika-s0101t:1060_1": "sā panassa issaratā vibhavasampattipaccayā pākaṭā jātāti aḍḍhatāpariyāyabhāveneva vadanto “aḍḍhoti issaro”ti āha.",
  "tika-s0101t:1060_2": "Mahantaṃ dhanaṃ assa bhūmigatañceva vehāsaṭṭhañcāti mahaddhano.",
  "tika-s0101t:1060_3": "Tassāti tassa tassa.",
  "tika-s0101t:1060_4": "Vadanti “anvayato,",
  "tika-s0101t:1060_5": "byatirekato ca anupasaṅkamanakāraṇaṃ kittemā”ti.",
  "tika-s0101t:1061_0": "Adhikarūpoti visiṭṭharūpo uttamasarīro.",
  "tika-s0101t:1061_1": "Dassanaṃ arahatīti dassanīyo,",
  "tika-s0101t:1061_2": "tenāha “dassanayoggo”ti.",
  "tika-s0101t:1061_3": "Pasādaṃ āvahatīti pāsādiko,",
  "tika-s0101t:1061_4": "tenāha “cittappasādajananato”ti.",
  "tika-s0101t:1061_5": "Vaṇṇassāti vaṇṇadhātuyā.",
  "tika-s0101t:1061_6": "Sarīranti sannivesavisiṭṭhaṃ karacaraṇagīvāsīsādiavayavasamudāyaṃ,",
  "tika-s0101t:1061_7": "so ca saṇṭhānamukhena gayhatīti “paramāya vaṇṇapokkharatāyāti…pe…",
  "tika-s0101t:1061_8": "sampattiyā cā”ti vuttaṃ.",
  "tika-s0101t:1061_9": "Sabbavaṇṇesu suvaṇṇavaṇṇova uttamoti vuttaṃ “seṭṭhena suvaṇṇavaṇṇena samannāgato”ti.",
  "tika-s0101t:1061_10": "Tathā hi buddhā,",
  "tika-s0101t:1061_11": "cakkavattino ca suvaṇṇavaṇṇāva honti.",
  "tika-s0101t:1061_12": "Brahmavacchasīti uttamasarīrābho,",
  "tika-s0101t:1061_13": "suvaṇṇābho icceva attho.",
  "tika-s0101t:1061_14": "Imameva hi atthaṃ sandhāya “mahābrahmuno sarīrasadiseneva sarīrena samannāgato”ti vuttaṃ,",
  "tika-s0101t:1061_15": "na brahmujugattataṃ.",
  "tika-s0101t:1061_16": "Akhuddāvakāso dassanāyāti ārohapariṇāhasampattiyā,",
  "tika-s0101t:1061_17": "avayavapāripūriyā ca dassanāya okāso na khuddako,",
  "tika-s0101t:1061_18": "tenāha “sabbānevā”tiādi.",
  "tika-s0101t:1062_0": "Yamaniyamalakkhaṇaṃ sīlamassa atthīti sīlavā.",
  "tika-s0101t:1062_1": "Taṃ panassa rattaññutāya vuddhaṃ vaḍḍhitaṃ atthīti vuddhasīlī.",
  "tika-s0101t:1062_2": "Tena ca sabbadā sammāyogato vuddhasīlena samannāgato.",
  "tika-s0101t:1062_3": "Sabbametaṃ pañcasīlamattameva sandhāya vadanti tato paraṃ sīlassa tattha abhāvato,",
  "tika-s0101t:1062_4": "tesañca ajānanato.",
  "tika-s0101t:1063_0": "Ṭhānakaraṇasampattiyā,",
  "tika-s0101t:1063_1": "sikkhāsampattiyā ca katthacipi anūnatāya parimaṇḍalapadāni byañjanāni akkharāni etissāti parimaṇḍalapadabyañjanā.",
  "tika-s0101t:1063_2": "Atha vā pajjati attho etenāti padaṃ, nāmādi.",
  "tika-s0101t:1063_3": "Yathādhippetamatthaṃ byañjetīti byañjanaṃ, vākyaṃ.",
  "tika-s0101t:1063_4": "Tesaṃ paripuṇṇatāya parimaṇḍalapadabyañjanā.",
  "tika-s0101t:1063_5": "Atthañāpane sādhanatāya vācāva karaṇanti vākkaraṇaṃ,",
  "tika-s0101t:1063_6": "udāhāraghoso.",
  "tika-s0101t:1063_7": "Guṇaparipuṇṇabhāvena tassa brāhmaṇassa,",
  "tika-s0101t:1063_8": "tena vā bhāsitabbaatthassa.",
  "tika-s0101t:1063_9": "Pūre puṇṇabhāve.",
  "tika-s0101t:1063_10": "Pūreti ca purimasmiṃ atthe ādhāre bhummaṃ,",
  "tika-s0101t:1063_11": "dutiyasmiṃ visaye.",
  "tika-s0101t:1063_12": "“Sukhumālattanenā”ti iminā tassā vācāya mudusaṇhabhāvamāha.",
  "tika-s0101t:1063_13": "Apalibuddhāya pittasemhādīhi.",
  "tika-s0101t:1063_14": "Sandiṭṭhaṃ sabbaṃ dassetvā viya ekadesaṃ kathanaṃ.",
  "tika-s0101t:1063_15": "Vilambitaṃ saṇikaṃ cirāyitvā kathanaṃ.",
  "tika-s0101t:1063_16": "“Sandiddhavilambitādī”ti vā pāṭho.",
  "tika-s0101t:1063_17": "Tattha sandiddhaṃ sandehajanakaṃ. Ādi-",
  "tika-s0101t:1063_18": "saddena dukkhalitānukaḍḍhitādiṃ saṅgaṇhāti.",
  "tika-s0101t:1063_19": "“Ādimajjhapariyosānaṃ pākaṭaṃ katvā”ti iminā tassā vācāya atthapāripūriṃ vadanti.",
  "tika-s0101t:1064_0": "“Jiṇṇo”tiādīni padāni suviññeyyāni,",
  "tika-s0101t:1064_1": "heṭṭhā vuttatthāni ca.",
  "tika-s0101t:1064_2": "Dutiyanaye pana jiṇṇoti nāyaṃ jiṇṇatā vayomattena,",
  "tika-s0101t:1064_3": "atha kho kulaparivaṭṭena purāṇatāti āha “jiṇṇoti porāṇo”tiādi,",
  "tika-s0101t:1064_4": "tena tassa brāhmaṇassa kulavasena uditoditabhāvamāha.",
  "tika-s0101t:1064_5": "Jātivuddhiyā “vayoanuppatto”ti vakkhamānattā,",
  "tika-s0101t:1064_6": "guṇavuddhiyā tato sātisayattā ca “vuddhoti sīlācārādiguṇavuddhiyā yutto”ti āha.",
  "tika-s0101t:1064_7": "Tathā jātimahallakatāya vakkhamānattā “mahallako”ti padena vibhavamahattatā yojitā.",
  "tika-s0101t:1064_8": "Maggapaṭipannoti brāhmaṇānaṃ paṭipattivīthiṃ upagato taṃ avokkamma caraṇato.",
  "tika-s0101t:1064_9": "Antimavayanti pacchimavayaṃ.",
  "tika-s0101t:1065_0": "Buddhaguṇakathāvaṇṇanā",
  "tika-s0101t:1066_0": "304.",
  "tika-s0101t:1066_1": "Tādisehi mahānubhāvehi saddhiṃ yugaggāhavasenapi dahanaṃ na mādisānaṃ anucchavikaṃ,",
  "tika-s0101t:1066_2": "kuto pana ukkaṃsananti idaṃ brāhmaṇassa na yuttarūpanti dassento āha “na kho pana metaṃ yutta”ntiādi.",
  "tika-s0101t:1066_3": "Sadisāti ekadesena sadisā.",
  "tika-s0101t:1066_4": "Na hi buddhānaṃ guṇehi sabbathā sadisā kecipi guṇā aññesu labbhanti.",
  "tika-s0101t:1066_5": "Itareti attano guṇehi asadisaguṇe.",
  "tika-s0101t:1066_6": "Idanti idaṃ atthajātaṃ.",
  "tika-s0101t:1066_7": "Gopadakanti gāviyā pade ṭhitaudakaṃ.",
  "tika-s0101t:1067_0": "Saṭṭhikulasatasahassanti saṭṭhisahassādhikaṃ kulasatasahassaṃ kulapariyāyenāti suddhodanamahārājassa kulānukkamena āgataṃ.",
  "tika-s0101t:1067_1": "Tesupīti tesupi catūsu nidhīsu.",
  "tika-s0101t:1067_2": "Gahitagahitanti gahitaṃ gahitaṃ ṭhānaṃ pūratiyeva dhanena paṭipākatikameva hoti.",
  "tika-s0101t:1067_3": "Aparimāṇoyevāti “ettako eso”ti kenaci paricchindituṃ asakkuṇeyyatāya aparicchinno eva.",
  "tika-s0101t:1068_0": "Tatthāti mañcake.",
  "tika-s0101t:1068_1": "Sīhaseyyaṃ kappesīti yathā rāhu asurindo āyāmato,",
  "tika-s0101t:1068_2": "vitthārato ubbedhato ca bhagavato rūpakāyassa paricchedaṃ gahetuṃ na sakkoti,",
  "tika-s0101t:1068_3": "tathā rūpaṃ iddhābhisaṅkhāraṃ abhisaṅkharonto sīhaseyyaṃ kappesi.",
  "tika-s0101t:1069_0": "Kilesehi ārakattā parisuddhaṭṭhena ariyanti āha “ariyaṃ uttamaṃ parisuddha”nti.",
  "tika-s0101t:1069_1": "Anavajjaṭṭhena kusalaṃ,",
  "tika-s0101t:1069_2": "na sukhavipākaṭṭhena.",
  "tika-s0101t:1069_3": "Katthaci caturāsītipāṇasahassāni,",
  "tika-s0101t:1069_4": "katthaci aparimāṇāpi devamanussā yasmā catuvīsatiyā ṭhānesu asaṅkhyeyyā aparimeyyā devamanussā maggaphalāmataṃ piviṃsu,",
  "tika-s0101t:1069_5": "koṭisatasahassādiparimāṇenapi bahū eva,",
  "tika-s0101t:1069_6": "tasmā anuttarācārasikkhāpanavasena bhagavā bahūnaṃ ācariyo.",
  "tika-s0101t:1069_7": "Teti kāmarāgato aññe bhagavato pahīnakilese.",
  "tika-s0101t:1069_8": "Keḷanāti keḷāyanā dhanāyanā.",
  "tika-s0101t:1070_0": "Apāpapurekkhāroti apāpe pure karoti,",
  "tika-s0101t:1070_1": "na vā pāpaṃ purato karotītipi apāpapurekkhāroti imamatthaṃ dassetuṃ “apāpe navalokuttaradhamme”tiādi vuttaṃ.",
  "tika-s0101t:1070_2": "Tattha apāpeti pāpapaṭipakkhe,",
  "tika-s0101t:1070_3": "pāparahite ca.",
  "tika-s0101t:1070_4": "Brahmani seṭṭhe buddhe bhagavati bhavā tassa dhammadesanāvasena ariyāya jātiyā jātattā,",
  "tika-s0101t:1070_5": "brahmuno vā bhagavato hitā garukaraṇādinā,",
  "tika-s0101t:1070_6": "yathānusiṭṭhapaṭipattiyā ca,",
  "tika-s0101t:1070_7": "brahmaṃ vā seṭṭhaṃ ariyamaggaṃ jānātīti brahmaññā,",
  "tika-s0101t:1070_8": "ariyasāvakasaṅkhātā pajā,",
  "tika-s0101t:1070_9": "tenāha “sāriputtā”tiādi.",
  "tika-s0101t:1070_10": "Pakatibrāhmaṇajātivasenāpi “brahmaññāya pajāyā”ti padassa attho veditabboti dassetuṃ “apicā”tiādi vuttaṃ.",
  "tika-s0101t:1071_0": "Tiroraṭṭhā tirojanapadāti ettha rajjaṃ raṭṭhaṃ,",
  "tika-s0101t:1071_1": "rājanti rājāno etenāti,",
  "tika-s0101t:1071_2": "tadekadesabhūtā padesā pana janapado,janā pajjanti ettha sukhajīvikaṃ pāpuṇantīti.",
  "tika-s0101t:1071_3": "Pucchāya vā dosaṃ sallakkhetvāti sambandho.",
  "tika-s0101t:1071_4": "Asamatthatanti attano asamatthataṃ.",
  "tika-s0101t:1071_5": "Bhagavā vissajjeti tesaṃ upanissayasampattiṃ,",
  "tika-s0101t:1071_6": "ñāṇaparipākaṃ,",
  "tika-s0101t:1071_7": "cittācārañca ñatvāti adhippāyo.",
  "tika-s0101t:1072_0": "“Ehi svāgatavādī”ti iminā sukhasambhāsapubbakaṃ piyavāditaṃ dasseti,",
  "tika-s0101t:1072_1": "“sakhilo”ti iminā saṇhavācataṃ,",
  "tika-s0101t:1072_2": "“sammodako”ti iminā paṭisandhārakusalataṃ,",
  "tika-s0101t:1072_3": "“abhākuṭiko”ti iminā sabbattheva vippasannamukhataṃ,",
  "tika-s0101t:1072_4": "“uttānamukho”ti iminā sukhālāpataṃ,",
  "tika-s0101t:1072_5": "“pubbabhāsī”ti iminā dhammānuggahassa okāsakaraṇato hitajjhāsayataṃ bhagavato vibhāveti.",
  "tika-s0101t:1073_0": "Yattha kirāti kira-",
  "tika-s0101t:1073_1": "saddo arucisūcanattho,",
  "tika-s0101t:1073_2": "tena bhagavatā adhivutthapadese na devatānubhāvena manussānaṃ anupaddavatā,",
  "tika-s0101t:1073_3": "atha kho buddhānubhāvenāti dasseti.",
  "tika-s0101t:1073_4": "Tenāha “apicā”tiādi.",
  "tika-s0101t:1074_0": "Anusāsitabboti vineyyajanasamūho gayhatīti nibbattitaṃ ariyasaṅghameva dassetuṃ “sayaṃ vā”tiādi vuttaṃ,",
  "tika-s0101t:1074_1": "anantarassa vidhi paṭisedho vāti katvā.",
  "tika-s0101t:1074_2": "“Tādisovā”ti iminā “sayaṃ vā”tiādinā vuttavikappo eva paccāmaṭṭhoti.",
  "tika-s0101t:1074_3": "“Purimapadasseva vā”ti vikappantaraggahaṇaṃ.",
  "tika-s0101t:1074_4": "Bahūnaṃ titthakarānanti pūraṇādīnaṃ anekesaṃ titthakarānaṃ,",
  "tika-s0101t:1074_5": "niddhāraṇe cetaṃ sāmivacanaṃ.",
  "tika-s0101t:1074_6": "Kāraṇenāti appicchasantuṭṭhatādisamāropanalakkhaṇena kāraṇena.",
  "tika-s0101t:1074_7": "Āgantukā navakāti abhinavā āgantukā abbhāgatā.",
  "tika-s0101t:1074_8": "Pariyāpuṇāmīti paricchindituṃ jānāmi sakkomi,",
  "tika-s0101t:1074_9": "tenāha “jānāmī”ti.",
  "tika-s0101t:1074_10": "“Kappampi ce aññamabhāsamāno”ti abhūtaparikappanavacanametaṃ tathā bhāsamānassa abhāvato.",
  "tika-s0101t:1075_0": "305. Alaṃ-",
  "tika-s0101t:1075_1": "saddo arahattopi hoti “alameva nibbinditu”ntiādīsu viyāti āha “alamevāti yuttamevā”ti.",
  "tika-s0101t:1075_2": "Puṭena netvā asitabbato paribhuñjitabbato puṭosaṃ vuccati pātheyyaṃ.",
  "tika-s0101t:1075_3": "Puṭaṃsena purisena.",
  "tika-s0101t:1076_0": "Soṇadaṇḍaparivitakkavaṇṇanā",
  "tika-s0101t:1077_0": "307. Ubhatopakkhikāti micchādiṭṭhisammādiṭṭhīnaṃ vasena ubhayapakkhikā. Kerāṭikāti saṭhā.",
  "tika-s0101t:1078_0": "Brāhmaṇapaññattivaṇṇanā",
  "tika-s0101t:1079_0": "309. Vighātanti cittadukkhaṃ.",
  "tika-s0101t:1080_0": "311- 3.",
  "tika-s0101t:1080_1": "Sujanti homadabbiṃ paggaṇhantesūti juhanatthaṃ gaṇhanakesu,",
  "tika-s0101t:1080_2": "irubbijjesūti attho.",
  "tika-s0101t:1080_3": "Paṭhamo vāti tattha sannipatitesu yajanakiriyāyaṃ sabbapadhāno vā.",
  "tika-s0101t:1080_4": "Dutiyo vāti tadanantaro vā.",
  "tika-s0101t:1080_5": "“Suja”nti karaṇe etaṃ upayogavacananti āha “sujāyā”ti.",
  "tika-s0101t:1080_6": "Aggihuttapamukhatāya yaññassa yaññe diyyamānaṃ sujāmukhena dīyatīti āha “sujāya diyyamāna”nti.",
  "tika-s0101t:1080_7": "Porāṇāti aṭṭhakathācariyā.",
  "tika-s0101t:1080_8": "Visesatoti vijjācaraṇavisesato,",
  "tika-s0101t:1080_9": "na brāhmaṇehi icchitavijjācaraṇamattato.",
  "tika-s0101t:1080_10": "Uttamabrāhmaṇassāti anuttaradakkhiṇeyyatāya ukkaṭṭhabrāhmaṇassa.",
  "tika-s0101t:1080_11": "Brāhmaṇasamayanti brāhmaṇasiddhantaṃ.",
  "tika-s0101t:1080_12": "Mā bhindi mā vināsesi.",
  "tika-s0101t:1081_0": "316.",
  "tika-s0101t:1081_1": "Samasamoti samoyeva hutvā samo.",
  "tika-s0101t:1081_2": "Hīnopamavasenapi samatā vuccatīti taṃ nivattento “ṭhapetvā ekadesasamatta”ntiādimāha.",
  "tika-s0101t:1081_3": "Kulakoṭiparidīpananti kulaādiparidīpanaṃ athāpi siyāti athāpi tumhākaṃ evaṃ parivitakko siyā.",
  "tika-s0101t:1081_4": "Brāhmaṇabhāvaṃ sādheti vaṇṇo.",
  "tika-s0101t:1081_5": "Mantajātīsupi eseva nayo.",
  "tika-s0101t:1081_6": "Sīlameva sādhessati brāhmaṇabhāvaṃ.",
  "tika-s0101t:1081_7": "Kasmāti ce?",
  "tika-s0101t:1081_8": "Āha “tasmiñhissā”tiādi.",
  "tika-s0101t:1081_9": "Sammohamattaṃ vaṇṇādayoti vaṇṇamantajātiyo hi brāhmaṇabhāvassa aṅganti sammohamattametaṃ asamavekkhitābhimānabhāvato.",
  "tika-s0101t:1082_0": "Sīlapaññākathāvaṇṇanā",
  "tika-s0101t:1083_0": "317.",
  "tika-s0101t:1083_1": "Kathito brāhmaṇena pañhoti “sīlavā ca hotī”tiādinā dvinnameva aṅgānaṃ vasena yathāpucchito pañho yāthāvato",
  "tika-s0101t:1083_2": "vissajjito etthāti etasmiṃ yathāvissajjite atthe.",
  "tika-s0101t:1083_3": "Tassāti soṇadaṇḍassa.",
  "tika-s0101t:1083_4": "Sīlaparisuddhāti sīlasampattiyā sabbaso suddhā anupakkiliṭṭhā.",
  "tika-s0101t:1083_5": "Kuto dussīle paññā asamāhitattā tassa.",
  "tika-s0101t:1083_6": "Jaḷe eḷamūge kuto sīlanti jaḷe eḷamūge duppaññe kuto sīlaṃ sīlavibhāgassa,",
  "tika-s0101t:1083_7": "sīlaparisodhanūpāyassa ca ajānanato.",
  "tika-s0101t:1083_8": "Pakaṭṭhaṃ ukkaṭṭhaṃ ñāṇaṃ paññāṇanti,",
  "tika-s0101t:1083_9": "pākatikaṃ ñāṇaṃ nivattetuṃ “paññāṇa”nti vuttanti tayidaṃ pakārehi jānanato paññāvāti āha “paññāṇanti paññā yevā”ti.",
  "tika-s0101t:1084_0": "Sīlenadhotāti samādhipadaṭṭhānena sīlena sakalasaṃkilesamalavisuddhiyā dhotā visuddhā,",
  "tika-s0101t:1084_1": "tenāha “kathaṃ panā”tiādi.",
  "tika-s0101t:1084_2": "Tattha dhovatīti sujjhati.",
  "tika-s0101t:1084_3": "Mahāsaṭṭhivassatthero viyāti saṭṭhivassamahāthero viya.",
  "tika-s0101t:1084_4": "Vedanāpariggahamattampīti ettha vedanāpariggaho nāma yathāuppannaṃ vedanaṃ sabhāvarasato upadhāretvā “ayaṃ vedanā phassaṃ paṭicca,",
  "tika-s0101t:1084_5": "so phasso anicco dukkho vipariṇāmadhammo”ti lakkhaṇattayaṃ āropetvā pavattitavipassanā.",
  "tika-s0101t:1084_6": "Evaṃ vipassantena “sukhena sakkā sā vedanā adhivāsetuṃ “vedanā eva vediyatī”ti.",
  "tika-s0101t:1084_7": "Vedanaṃ vikkhambhetvāti yathāuppannaṃ dukkhaṃ vedanaṃ ananuvattitvā vipassanaṃ ārabhitvā vīthiṃ paṭipannāya vipassanāya taṃ vinodetvā.",
  "tika-s0101t:1084_8": "Saṃsumārapatitenāti kumbhīlena viya bhūmiyaṃ urena nipajjanena.",
  "tika-s0101t:1084_9": "Paññāya sīlaṃ dhovitvāti akhaṇḍādibhāvāpādanena sīlaṃ ādimajjhapariyosānesu paññāya suvisodhitaṃ katvā.",
  "tika-s0101t:1085_0": "318.",
  "tika-s0101t:1085_1": "“Kasmā āhā”ti uparidesanāya kāraṇaṃ pucchati.",
  "tika-s0101t:1085_2": "Lajjā nāma “sīlassa jātiyā ca guṇadosapakāsanena samaṇena gotamena pucchitapañhaṃ vissajjesī”ti parisāya paññātatā.",
  "tika-s0101t:1085_3": "Ettakaparamāti ettakaukkaṃsakoṭikā pañca sīlāni,",
  "tika-s0101t:1085_4": "vedattayavibhāvanaṃ paññañca lakkhaṇādito niddhāretvā jānanaṃ natthi,",
  "tika-s0101t:1085_5": "kevalaṃ tattha vacīparamā mayanti dassetīti āha “sīlapaññāṇanti vacanameva paramaṃ amhāka”nti.",
  "tika-s0101t:1085_6": "“Ayaṃ pana viseso”ti idaṃ niyyātanāpekkhaṃ sīlaniddese,",
  "tika-s0101t:1085_7": "tenāha “sīlamicceva niyyātita”nti.",
  "tika-s0101t:1085_8": "Sāmaññaphale pana “sāmaññaphala” micceva niyyātitaṃ,",
  "tika-s0101t:1085_9": "paññāniddese pana jhānapaññaṃ adhiṭṭhānaṃ katvā vipassanāpaññāvaseneva paññāniyyātanaṃ kataṃ,",
  "tika-s0101t:1085_10": "tenāha “paṭhamajjhānādīnī”ti.",
  "tika-s0101t:1086_0": "Soṇadaṇḍaupāsakattapaṭivedanākathāvaṇṇanā",
  "tika-s0101t:1087_0": "321- 2.",
  "tika-s0101t:1087_1": "Nattāti puttaputto.",
  "tika-s0101t:1087_2": "Agāravaṃ nāma natthi,",
  "tika-s0101t:1087_3": "na cāyaṃ bhagavati agāravena “ahañceva kho panā”tiādimāha,",
  "tika-s0101t:1087_4": "atha kho attalābhaparihānibhayena.",
  "tika-s0101t:1087_5": "Ayañhi yathā tathā attano mahājanassa sambhāvanaṃ uppādetvā kohaññena pare vimhāpetvā lābhuppādaṃ nijigisanto vicarati,",
  "tika-s0101t:1087_6": "tasmā tathā avoca,",
  "tika-s0101t:1087_7": "tenāha “iminā kirā”tiādi.",
  "tika-s0101t:1088_0": "Taṅkhaṇānurūpāyāti yādisī tadā tassa ajjhāsayappavatti,",
  "tika-s0101t:1088_1": "tadanurūpāyāti attho.",
  "tika-s0101t:1088_2": "Tassa tadā tādisassa vivaṭṭasannissitassa ñāṇassa paripākassa abhāvato kevalaṃ abbhudayanissito eva attho",
  "tika-s0101t:1088_3": "dassitoti āha “diṭṭhadhammikasamparāyikamatthaṃ sandassetvā”ti,",
  "tika-s0101t:1088_4": "paccakkhato vibhāvetvāti attho.",
  "tika-s0101t:1088_5": "Kusale dhammeti tebhūmake kusale dhamme,",
  "tika-s0101t:1088_6": "“catubhūmake”tipi vattuṃ vaṭṭatiyeva,",
  "tika-s0101t:1088_7": "tenevāha “āyatiṃ nibbānatthāya vāsanābhāgiyā vā”ti.",
  "tika-s0101t:1088_8": "Tatthāti kusaladhamme yathā samādapite.",
  "tika-s0101t:1088_9": "Nanti brāhmaṇaṃ samuttejetvāti sammadeva uparūpari nisānetvā puññakiriyāya tikkhavisadabhāvaṃ āpādetvā.",
  "tika-s0101t:1088_10": "Taṃ pana atthato tattha ussāhajananaṃ hotīti āha “saussāhaṃ katvā”ti.",
  "tika-s0101t:1088_11": "Evaṃ puññakiriyāya saussāhatā,",
  "tika-s0101t:1088_12": "evarūpaṃ guṇasamaṅgitā ca niyamato diṭṭhadhammikā atthasampādanīti evaṃ saussāhatāya,",
  "tika-s0101t:1088_13": "aññehi ca tasmiṃ vijjamānaguṇehi sampahaṃsetvā sammadeva haṭṭhatuṭṭhabhāvaṃ āpādetvā.",
  "tika-s0101t:1089_0": "Yadi bhagavā dhammaratanavassaṃ vassi,",
  "tika-s0101t:1089_1": "atha kasmā so visesaṃ nādhigacchatīti āha “brāhmaṇo panā”tiādi.",
  "tika-s0101t:1089_2": "Yadi evaṃ kasmā bhagavā tassa tathā dhammaratanavassaṃ vassīti āha “kevalamassā”tiādi.",
  "tika-s0101t:1089_3": "Na hi bhagavato niratthakā desanā hotīti.",
  "tika-s0101t:1090_0": "Soṇadaṇḍasuttavaṇṇanāya līnatthappakāsanā.",
  "tika-s0101t:1093_0": "5. Kūṭadantasuttavaṇṇanā",
  "tika-s0101t:1094_0": "323.",
  "tika-s0101t:1094_1": "Purimasuttadvayeti ambaṭṭhasoṇadaṇḍasuttadvaye.",
  "tika-s0101t:1094_2": "Vuttanayamevāti yaṃ tattha āgatasadisaṃ idhāgataṃ taṃ atthavaṇṇanato vuttanayameva,",
  "tika-s0101t:1094_3": "tattha vuttanayeneva veditabbanti attho.",
  "tika-s0101t:1094_4": "“Taruṇo ambarukkho ambalaṭṭhikā”ti brahmajālasuttavaṇṇanāyaṃ vuttanti āha “ambalaṭṭhikā brahmajāle vuttasadisāvā”ti.",
  "tika-s0101t:1095_0": "Yaññāvāṭaṃ sampādetvā mahāyaññaṃ uddissa saviññāṇakāni,",
  "tika-s0101t:1095_1": "aviññāṇakāni ca yaññūpakaraṇāni upaṭṭhapitānīti vuttaṃ pāḷiyaṃ “mahāyañño upakkhaṭo”ti,",
  "tika-s0101t:1095_2": "taṃ upakkharaṇaṃ tesaṃ tathāsajjananti āha “upakkhaṭoti sajjito”ti.",
  "tika-s0101t:1095_3": "Vacchatarasatānīti yuvabhāvappattāni balavavacchasatāni,",
  "tika-s0101t:1095_4": "te pana vacchā eva honti,",
  "tika-s0101t:1095_5": "na dammā balibaddā cāti āha “vacchasatānī”ti.",
  "tika-s0101t:1095_6": "Eteti usabhādayo urabbhapariyosānā.",
  "tika-s0101t:1095_7": "Anekesanti anekajātikānaṃ.",
  "tika-s0101t:1095_8": "Saṅkhyāvasena anekatā sattasataggahaṇeneva paricchinnā.",
  "tika-s0101t:1095_9": "Migapakkhīnanti mahiṃsarurupasadakuruṅgagokaṇṇamigānañceva morakapiñjaratittirakapotādipakkhīnañca.",
  "tika-s0101t:1096_0": "328.",
  "tika-s0101t:1096_1": "Yaññasaṅkhātassa puññassa yo saṃkileso,",
  "tika-s0101t:1096_2": "tassa nivāraṇato nisedhanato vidhā vuccanti vippaṭisāravinodanā.",
  "tika-s0101t:1096_3": "Tato eva tā taṃ puññābhisandaṃ avicchinditvā ṭhapentīti “ṭhapanā”ti vuttā.",
  "tika-s0101t:1096_4": "Tāsaṃ pana yaññassa ādimajjhapariyosānavasena tīsu kālesu pavattiyā yañño tiṭṭhapanoti āha “tiṭṭhapananti attho”ti.",
  "tika-s0101t:1096_5": "Parikkharonti abhisaṅkharontīti parikkhārā,",
  "tika-s0101t:1096_6": "parivārāti vuttaṃ.",
  "tika-s0101t:1096_7": "“Soḷasaparikkhāranti soḷasaparivāra”nti.",
  "tika-s0101t:1097_0": "Mahāvijitarājayaññakathāvaṇṇanā",
  "tika-s0101t:1098_0": "336.",
  "tika-s0101t:1098_1": "Pubbacaritanti attano purimajātisambhūtaṃ bodhisambhārabhūtaṃ puññacariyaṃ.",
  "tika-s0101t:1098_2": "Tathā hissa anugāminova nidhissa thāvaro nidhi nidassito.",
  "tika-s0101t:1098_3": "Aḍḍhatā nāma vibhavasampannatā,",
  "tika-s0101t:1098_4": "sā taṃ taṃ upādāyupādāya vuccatīti āha “yo koci attano santakena vibhavena aḍḍho hotī”ti.",
  "tika-s0101t:1098_5": "Tathā mahaddhanatāpīti taṃ ukkaṃsagataṃ dassetuṃ “mahatā aparimāṇasaṅkhyena dhanena samannāgato”ti vuttaṃ.",
  "tika-s0101t:1098_6": "Bhuñjitabbato paribhuñjitabbato visesato kāmā bhogo nāmāti āha “pañcakāmaguṇavasenā”ti.",
  "tika-s0101t:1098_7": "Piṇḍapiṇḍavasenāti bhājanālaṅkārādivibhāgaṃ ahutvā kevalaṃ khaṇḍakhaṇḍavasena.",
  "tika-s0101t:1099_0": "Māsakādīti ādi-",
  "tika-s0101t:1099_1": "saddena thālakādiṃ saṅgaṇhāti.",
  "tika-s0101t:1099_2": "Bhājanādīti ādi-",
  "tika-s0101t:1099_3": "saddena vatthaseyyāvasathādiṃ saṅgaṇhāti.",
  "tika-s0101t:1099_4": "Suvaṇṇarajatamaṇimuttāveḷuriyavajirapavāḷāni “sattaratanānī”ti vadanti.",
  "tika-s0101t:1099_5": "Sālivīhiādi pubbaṇṇaṃ purakkhataṃsassaphalanti katvā.",
  "tika-s0101t:1099_6": "Tabbipariyāyato muggamāsādi aparaṇṇaṃ.",
  "tika-s0101t:1099_7": "Devasikaṃ…pe…",
  "tika-s0101t:1099_8": "vasenāti divase divase paribhuñjitabbadātabbavaḍḍhetabbādividhinā parivattanakadhanadhaññavasena.",
  "tika-s0101t:1100_0": "Koṭṭhaṃ vuccati dhaññassa āṭhapanaṭṭhānaṃ,",
  "tika-s0101t:1100_1": "koṭṭhabhūtaṃ agāraṃ koṭṭhāgāraṃ tenāha “dhaññena…pe…",
  "tika-s0101t:1100_2": "gāro cā”ti.",
  "tika-s0101t:1100_3": "Evaṃ sāragabbhaṃ “koso”ti,",
  "tika-s0101t:1100_4": "dhaññassa āṭhapanaṭṭhānañca “koṭṭhāgāra”nti dassetvā idāni tato aññathā taṃ dassetuṃ “atha vā”tiādi vuttaṃ.",
  "tika-s0101t:1100_5": "Tattha yathā asino tikkhabhāvaparihārato paricchado “koso”ti vuccati,",
  "tika-s0101t:1100_6": "evaṃ rañño tikkhabhāvapariharaṇattā caturaṅginī senā “koso”ti āha “catubbidho koso hatthī assā rathā pattī”ti.",
  "tika-s0101t:1100_7": "“Vatthakoṭṭhāgāraggahaṇeneva sabbassāpi bhaṇḍaṭṭhapanaṭṭhānassa gahitattā tividhaṃ koṭṭhāgāranti vuttaṃ.",
  "tika-s0101t:1100_8": "“Idaṃ evaṃ bahu”ntiādi rājā tamatthaṃ jānantova bhaṇḍāgārikena kathāpetvā parisāya nissaddabhāvāpādanatthañca",
  "tika-s0101t:1100_9": "āha evaṃ me pakatikkhobho na bhavissatīti.",
  "tika-s0101t:1101_0": "337- 8.",
  "tika-s0101t:1101_1": "Brāhmaṇo cintesi janapadassa anupaddavatthañceva yaññassa ca cirānupavattanatthañca,",
  "tika-s0101t:1101_2": "tenāha “ayaṃ rājā”tiādi.",
  "tika-s0101t:1102_0": "Sattānaṃ hitassa sukhassa ca vidūsanato ahitassa dukkhassa ca āvahanato corā eva kaṇṭakā,",
  "tika-s0101t:1102_1": "tehi corakaṇṭakehi.",
  "tika-s0101t:1102_2": "Yathā gāmavāsīnaṃ ghātā gāmaghātā,",
  "tika-s0101t:1102_3": "evaṃ panthikānaṃ duhanā vibādhanā panthaduhanā.",
  "tika-s0101t:1102_4": "Adhammakārīti dhammato apetassa ayuttassa karaṇasīlo,",
  "tika-s0101t:1102_5": "attano vijite janapadādīnaṃ tato anatthato tāyanena khattiyo yo khattadhammo,",
  "tika-s0101t:1102_6": "tassa vā akaraṇasīloti attho.",
  "tika-s0101t:1102_7": "Dassavo eva khīlasadisattā dassukhīlaṃ.",
  "tika-s0101t:1102_8": "Yathā hi khette khīlaṃ kasanādīnaṃ sukhappavattiṃ,",
  "tika-s0101t:1102_9": "mūlasantānena sassassa buddhiñca vibandhati,",
  "tika-s0101t:1102_10": "evaṃ dassavo rajje rājāṇāya sukhappavattiṃ,",
  "tika-s0101t:1102_11": "mūlaviruḷhiyā janapadānaṃ paribuddhiñca vibandhanti.",
  "tika-s0101t:1102_12": "Tena vuttaṃ “dassavo eva khīlasadisattā dassukhīla”nti. Vadha-",
  "tika-s0101t:1102_13": "saddo hiṃsanatthopi hotīti vuttaṃ “māraṇena vā koṭṭanena vā”ti.",
  "tika-s0101t:1102_14": "Addubandhanādināti ādi-",
  "tika-s0101t:1102_15": "saddena rajjubandhanasaṅkhalikabandhanādiṃ saṅgaṇhāti.",
  "tika-s0101t:1102_16": "Jāniyāti dhanajāniyā,",
  "tika-s0101t:1102_17": "tenāha “sataṃ gaṇhathā”tiādi.",
  "tika-s0101t:1102_18": "Pañcasikhamuṇḍakaraṇanti kākapakkhakaraṇaṃ.",
  "tika-s0101t:1102_19": "Gomayasiñcananti sīse chakaṇodakāvasecanaṃ.",
  "tika-s0101t:1102_20": "Kudaṇḍakabandhananti gaddulabandhanaṃ.",
  "tika-s0101t:1102_21": "Evamādīnīti ādi-",
  "tika-s0101t:1102_22": "saddena khuramuṇḍaṃ karitvā bhasmapuṭapothanādiṃ saṅgaṇhāti.",
  "tika-s0101t:1102_23": "Ūhanissāmīti uddharissāmi,",
  "tika-s0101t:1102_24": "apanessāmīti attho.",
  "tika-s0101t:1102_25": "Ussahantīti pubbe tattha kataparicayatāya ussāhaṃ kātuṃ sakkonti.",
  "tika-s0101t:1102_26": "Anuppadetūti anu anu padetu,",
  "tika-s0101t:1102_27": "tenāha “dinne appahonte”tiādi.",
  "tika-s0101t:1102_28": "Sakkhikaraṇapaṇṇāropanāni vaḍḍhiyā saha vā vinā vā puna gahetukāmassa,",
  "tika-s0101t:1102_29": "idha pana taṃ natthīti āha “sakkhiṃ akatvā”tiādi,",
  "tika-s0101t:1102_30": "tenāha “mūlacchejjavasenā”ti.",
  "tika-s0101t:1102_31": "Pakārato bhaṇḍāni ābharati sambharati paricayati etenāti pābhataṃ,",
  "tika-s0101t:1102_32": "bhaṇḍamūlaṃ.",
  "tika-s0101t:1103_0": "Divase divase dātabbabhattaṃ devasikabhattaṃ.",
  "tika-s0101t:1103_1": "“Anumāsaṃ,",
  "tika-s0101t:1103_2": "anuposatha”ntiādinā dātabbaṃ vetanaṃ māsikādiparibbayaṃ.",
  "tika-s0101t:1103_3": "Tassa tassa kulānurūpena kammānurūpena sūrabhāvānurūpenāti paccekaṃ anurūpa-",
  "tika-s0101t:1103_4": "saddo yojetabbo.",
  "tika-s0101t:1103_5": "Senāpaccādi ṭhānantaraṃ.",
  "tika-s0101t:1103_6": "Sakakammapasutattā,",
  "tika-s0101t:1103_7": "anupaddavattā ca dhanadhaññānaṃ rāsiko rāsikārabhūto.",
  "tika-s0101t:1103_8": "Khemena ṭhitāti anupaddavena pavattā,",
  "tika-s0101t:1103_9": "tenāha “abhayā”ti,",
  "tika-s0101t:1103_10": "kutocipi bhayarahitāti attho.",
  "tika-s0101t:1104_0": "Catuparikkhāravaṇṇanā",
  "tika-s0101t:1105_0": "339.",
  "tika-s0101t:1105_1": "Tasmiṃ tasmiṃ kicce anuyanti anuvattantīti anuyantā,",
  "tika-s0101t:1105_2": "anuyantā eva ānuyantā yathā “anubhāvo eva ānubhāvo”ti.",
  "tika-s0101t:1105_3": "Assāti rañño.",
  "tika-s0101t:1105_4": "Teti ānuyantakhattiyādayo.",
  "tika-s0101t:1105_5": "Attamanā na bhavissanti “amhe ettha bahi karotī”ti.",
  "tika-s0101t:1105_6": "Nibandhavipulāgamo gāmo nigamo,",
  "tika-s0101t:1105_7": "vivaḍḍhitamahāāyo mahāgāmoti attho. Janapada-",
  "tika-s0101t:1105_8": "saddo heṭṭhā vuttattho eva.",
  "tika-s0101t:1105_9": "Channaṃ pakatīnaṃ vasena rañño hitasukhābhibuddhi,",
  "tika-s0101t:1105_10": "tadekadesā ca ānuyantādayoti vuttaṃ “yaṃ tumhākaṃ anujānanaṃ mama bhaveyya dīgharattaṃ hitāya sukhāyā”ti.",
  "tika-s0101t:1106_0": "Amā saha bhavanti kiccesūti amaccā,",
  "tika-s0101t:1106_1": "rajjakiccavosāsanakā.",
  "tika-s0101t:1106_2": "Te pana rañño piyā,",
  "tika-s0101t:1106_3": "sahapavattanakā ca hontīti āha “piyasahāyakā”ti.",
  "tika-s0101t:1106_4": "Rañño parisati bhavāti pārisajjā,",
  "tika-s0101t:1106_5": "te pana keti āha “sesā āṇattikarā”ti,",
  "tika-s0101t:1106_6": "yathāvuttaānuyantakhattiyādī hi avasesā rañño āṇākarāti attho.",
  "tika-s0101t:1106_7": "Satipi deyyadhamme ānubhāvasampattiyā,",
  "tika-s0101t:1106_8": "parivārasampattiyā ca abhāve tādisaṃ dātuṃ na sakkā,",
  "tika-s0101t:1106_9": "vuḍḍhakāle ca tādisānampi rājūnaṃ tadubhayaṃ hāyatevāti āha “mahallakakāle…pe…",
  "tika-s0101t:1106_10": "na sakkā”ti.",
  "tika-s0101t:1106_11": "Anumatiyāti anujānanena,",
  "tika-s0101t:1106_12": "pakkhāti sapakkhā yaññassa aṅgabhūtā.",
  "tika-s0101t:1106_13": "Parikkharontīti parikkhārā, sambhārā.",
  "tika-s0101t:1106_14": "Ime tassa yaññassa aṅgabhūtā parivārā viya hontīti āha “parivārā bhavantī”ti.",
  "tika-s0101t:1107_0": "Aṭṭhaparikkhāravaṇṇanā",
  "tika-s0101t:1108_0": "340.",
  "tika-s0101t:1108_1": "Yasasāti ānubhāvena,",
  "tika-s0101t:1108_2": "tenāha “āṇāṭhapanasamatthatāyā”ti.",
  "tika-s0101t:1108_3": "Saddahatīti “dātā dānassa phalaṃ paccanubhotī”ti pattiyāyati.",
  "tika-s0101t:1108_4": "Dāne sūroti dānasūro deyyadhamme īsakampi saṅgaṃ akatvā muttacāgo.",
  "tika-s0101t:1108_5": "Svāyamattho kammassakataññāṇassa tikkhavisadabhāvena veditabbo,",
  "tika-s0101t:1108_6": "tenāha “na saddhāmattakenevā”tiādi.",
  "tika-s0101t:1108_7": "Yassa hi kammassakatā paccakkhato viya upaṭṭhāti,",
  "tika-s0101t:1108_8": "so evaṃ vutto.",
  "tika-s0101t:1108_9": "Yaṃ dānaṃ detīti yaṃ deyyadhammaṃ parassa deti.",
  "tika-s0101t:1108_10": "Tassa pati hutvāti tabbisayaṃ lobhaṃ suṭṭhu abhibhavanto tassa adhipati hutvā deti anadhibhavanīyattā. “Na dāso,",
  "tika-s0101t:1108_11": "na sahāyo”ti vatvā tadubhayaṃ anvayato,",
  "tika-s0101t:1108_12": "byatirekato ca dassetuṃ “yo hī”tiādi vuttaṃ.",
  "tika-s0101t:1108_13": "Dāso hutvā deti taṇhāya dānassa dāsabyataṃ upagatattā.",
  "tika-s0101t:1108_14": "Sahāyo hutvā deti tassa piyabhāvānissajjanato.",
  "tika-s0101t:1108_15": "Sāmī hutvā deti tattha taṇhādāsabyato attānaṃ mocetvā abhibhuyya pavattanato.",
  "tika-s0101t:1108_16": "Sāmiparibhogasadisā hetassāyaṃ pavattatīti.",
  "tika-s0101t:1109_0": "Samitapāpā samaṇā,",
  "tika-s0101t:1109_1": "bāhitapāpā brāhmaṇā ukkaṭṭhaniddesena,",
  "tika-s0101t:1109_2": "pabbajjāmattasamaṇā jātimattabrāhmaṇā pana kapaṇādiggahaṇenevettha gahitāti adhippāyo.",
  "tika-s0101t:1109_3": "Duggatāti dukkarajīvikaṃ upagatā kasiravuttikā,",
  "tika-s0101t:1109_4": "tenāha “daliddamanussā”ti.",
  "tika-s0101t:1109_5": "Addhikāti addhānamaggagāmino.",
  "tika-s0101t:1109_6": "Vaṇibbakāti dāyakānaṃ guṇakittanavasena,",
  "tika-s0101t:1109_7": "kammaphalakittanamukhena ca yācanakā seyyathāpi naggacariyādayo,",
  "tika-s0101t:1109_8": "tenāha “iṭṭhaṃ dinna”ntiādi.",
  "tika-s0101t:1109_9": "“Pasatamatta”nti vīhitaṇḍulādivasena vuttaṃ,",
  "tika-s0101t:1109_10": "“sarāvamatta”nti yāgubhattādivasena.",
  "tika-s0101t:1109_11": "Opānaṃ vuccati ogāhetvā pātabbato naditaḷākādīnaṃ sabbasādhāraṇatitthaṃ opānaṃ viya bhūtoti opānabhūto,",
  "tika-s0101t:1109_12": "tenāha “udapānabhūto”tiādi.",
  "tika-s0101t:1109_13": "Sutameva sutajātanti jāta-",
  "tika-s0101t:1109_14": "saddassa anatthantaravācakatamāha yathā “kosajāta”nti.",
  "tika-s0101t:1110_0": "Atītādiatthacintanasamatthatā nāmassa rañño anumānavasena,",
  "tika-s0101t:1110_1": "itikattabbatāvasena ca veditabbā,",
  "tika-s0101t:1110_2": "na buddhānaṃ viya tattha paccakkhadassitāyāti dassetuṃ “atīte”tiādi vuttaṃ.",
  "tika-s0101t:1110_3": "Aḍḍhatādayo tāva yaññassa parikkhārā hontu tehi vinā tassa asijjhanato,",
  "tika-s0101t:1110_4": "sujātatā surūpatā pana kathanti āha “etehi kirā”tiādi.",
  "tika-s0101t:1110_5": "Ettha ca keci “yathā aḍḍhatādayo yaññassa ekaṃsato aṅgāni,",
  "tika-s0101t:1110_6": "na evamabhijātatā,",
  "tika-s0101t:1110_7": "abhirūpatā cāti dassetuṃ kirasaddaggahaṇa”nti vadanti “ayaṃ dujjāto”tiādi vacanassa anekantikataṃ maññamānā,",
  "tika-s0101t:1110_8": "tayidaṃ asāraṃ,",
  "tika-s0101t:1110_9": "sabbasādhāraṇavasena hesa yaññārambho tattha siyā kesañci tathāparivitakkoti tassāpi avakāsābhāvādassanatthaṃ tathā vuttattā. Kira-",
  "tika-s0101t:1110_10": "saddo pana tadā brāhmaṇena cintitākārasūcanattho daṭṭhabbo.",
  "tika-s0101t:1110_11": "Evamādīnīti ādi-",
  "tika-s0101t:1110_12": "saddena “ayaṃ virūpo daliddo appesakkho assaddho appassuto anatthaññū na medhāvī”ti etesaṃ saṅgaho daṭṭhabbo.",
  "tika-s0101t:1111_0": "Catuparikkhārādivaṇṇanā",
  "tika-s0101t:1112_0": "341.",
  "tika-s0101t:1112_1": "“Sujaṃ paggaṇhantāna”nti purohitassa sayameva kaṭacchuggahaṇajotanena evaṃ sahatthā,",
  "tika-s0101t:1112_2": "sakkaccañca dāne yuttatā icchitabbāti dasseti.",
  "tika-s0101t:1112_3": "Evaṃ dujjātassāti etthāpi heṭṭhā vuttanayeneva attho veditabbo.",
  "tika-s0101t:1113_0": "342.",
  "tika-s0101t:1113_1": "Tiṇṇaṃ ṭhānānanti dānassa ādimajjhapariyosānabhūtāsu tīsu bhūmīsu,",
  "tika-s0101t:1113_2": "avatthāsūti attho.",
  "tika-s0101t:1113_3": "Calantīti kampanti purimākārena na tiṭṭhanti.",
  "tika-s0101t:1113_4": "Karaṇattheti tatiyāvibhattiatthe.",
  "tika-s0101t:1113_5": "Kattari hetaṃ sāmivacanaṃ karaṇīyasaddāpekkhāya.",
  "tika-s0101t:1113_6": "“Paccānutāpo na kattabbo”ti vatvā tassa akaraṇūpāyaṃ dassetuṃ “pubbacetanā pana acalā patiṭṭhapetabbā”ti vuttaṃ.",
  "tika-s0101t:1113_7": "Tattha acalāti daḷhā kenaci asaṃhīrā.",
  "tika-s0101t:1113_8": "Patiṭṭhapetabbāti supatiṭṭhitā kātabbā.",
  "tika-s0101t:1113_9": "Evaṃ karaṇena hi yathā taṃ dānaṃ sampati yathādhippāyaṃ nippajjati,",
  "tika-s0101t:1113_10": "evaṃ āyatimpi vipulaphalatāyāti āha “evañhi dānaṃ mahapphalaṃ hotīti dassetī”ti,",
  "tika-s0101t:1113_11": "vippaṭisārena anupakkiliṭṭhabhāvato.",
  "tika-s0101t:1113_12": "Muñcacetanāti pariccāgacetanā.",
  "tika-s0101t:1113_13": "Tassā niccalabhāvo nāma muttacāgatā pubbābhisaṅkhāravasena uḷārabhāvo,",
  "tika-s0101t:1113_14": "samanussaraṇacetanāya pana niccalabhāvo “aho mayā dānaṃ dinnaṃ sādhu suṭṭhū”ti tassa sakkaccaṃ paccavekkhaṇāvasena veditabbo.",
  "tika-s0101t:1113_15": "Tathā akarontassāti muñcacetanaṃ,",
  "tika-s0101t:1113_16": "tattha paccāsamanussaraṇacetanañca vuttanayena niccalaṃ akarontassa vippaṭisāraṃ uppādentassa.",
  "tika-s0101t:1113_17": "Khettavisese pariccāgassa katattā laddhesupi uḷāresu bhogesu cittaṃ nāpi namati.",
  "tika-s0101t:1113_18": "Yathā kathanti āha “mahāroruvaṃ upapannassa seṭṭhigahapatino viyā”ti.",
  "tika-s0101t:1114_0": "So kira tagarasikhiṃ paccekabuddhaṃ attano gehadvāre piṇḍāya ṭhitaṃ disvā “imassa samaṇassa piṇḍapātaṃ",
  "tika-s0101t:1114_1": "dehī”ti bhariyaṃ āṇāpetvā rājupaṭṭhānatthaṃ pakkāmi.",
  "tika-s0101t:1114_2": "Seṭṭhibhariyā sappaññajātikā,",
  "tika-s0101t:1114_3": "sā cintesi “mayā ettakena kālena ‘imassa dethā’ti vacanamattaṃ pissa na sutapubbaṃ,",
  "tika-s0101t:1114_4": "ayañca maññe ahosi paccekasambuddho,",
  "tika-s0101t:1114_5": "yathā tathā adatvā paṇītaṃ piṇḍapātaṃ dassāmī”ti upagantvā paccekasambuddhaṃ pañcapatiṭṭhitena vanditvā",
  "tika-s0101t:1114_6": "pattaṃ ādāya antonivesane paññattāsane nisīdāpetvā parisuddhehi sālitaṇḍulehi bhattaṃ sampādetvā tadanurūpaṃ",
  "tika-s0101t:1114_7": "khādanīyaṃ,",
  "tika-s0101t:1114_8": "byañjanaṃ,",
  "tika-s0101t:1114_9": "sūpeyyañca abhisaṅkharitvā bahi gandhehi alaṅkaritvā paccekasambuddhassa hatthesu patiṭṭhapetvā vandi.",
  "tika-s0101t:1114_10": "Paccekabuddho “aññesampi paccekabuddhānaṃ saṅgahaṃ karissāmī”ti aparibhuñjitvāva anumodanaṃ katvā pakkāmi.",
  "tika-s0101t:1114_11": "Sopi kho seṭṭhi rājupaṭṭhānaṃ katvā āgacchanto paccekabuddhaṃ disvā ahaṃ “tumhākaṃ piṇḍapātaṃ dethā”ti vatvā pakkanto,",
  "tika-s0101t:1114_12": "api vo laddho piṇḍapātoti.",
  "tika-s0101t:1114_13": "Āma seṭṭhi laddhoti.",
  "tika-s0101t:1114_14": "“Passāmā”ti gīvaṃ ukkhipitvā olokesi.",
  "tika-s0101t:1114_15": "Athassa piṇḍapātagandho uṭṭhahitvā nāsapuṭaṃ pūresi.",
  "tika-s0101t:1114_16": "So “mahā vata me dhanabyayo jāto”ti cittaṃ sandhāretuṃ asakkonto pacchā vippaṭisārī ahosi.",
  "tika-s0101t:1114_17": "Vippaṭisārassa pana uppannākāro “varameta”ntiādinā pāḷiyaṃ āgatoyeva.",
  "tika-s0101t:1114_18": "Bhātu panāyaṃ ekaṃ puttakaṃ sāpateyyakāraṇā jīvitā voropesi,",
  "tika-s0101t:1114_19": "tena mahāroruvaṃ upapanno.",
  "tika-s0101t:1114_20": "Piṇḍapātadānena panesa sattakkhattuṃ suggatiṃ saggaṃ lokaṃ upapanno,",
  "tika-s0101t:1114_21": "sattakkhattumeva ca seṭṭhikule nibbatto,",
  "tika-s0101t:1114_22": "na cāssa uḷāresu bhogesu cittaṃ nami,",
  "tika-s0101t:1114_23": "tena vuttaṃ “nāpi uḷāresu bhogesu cittaṃ namatī”ti.",
  "tika-s0101t:1115_0": "343.",
  "tika-s0101t:1115_1": "Ākaroti attano anurūpatāya samariyādaṃ saparicchedaṃ phalaṃ nibbattetīti ākāro,",
  "tika-s0101t:1115_2": "kāraṇanti āha “dasahi ākārehīti dasahi kāraṇehī”ti.",
  "tika-s0101t:1115_3": "Paṭiggāhakato vāti balavataro hutvā uppajjamāno paṭiggāhakatova uppajjati,",
  "tika-s0101t:1115_4": "itaro pana deyyadhammato,",
  "tika-s0101t:1115_5": "parivārajanatopi uppajjeyyeva.",
  "tika-s0101t:1115_6": "Uppajjituṃ yuttanti uppajjanārahaṃ.",
  "tika-s0101t:1115_7": "Tesaṃyeva pāṇātipātīnaṃ.",
  "tika-s0101t:1115_8": "Yajanaṃ nāmettha dānaṃ adhippetaṃ,",
  "tika-s0101t:1115_9": "na aggijuhananti āha “yajataṃ bhavanti detu bhava”nti.",
  "tika-s0101t:1115_10": "Vissajjatūti muttacāgavasena vissajjatu.",
  "tika-s0101t:1115_11": "Abbhantaranti ajjhattaṃ,",
  "tika-s0101t:1115_12": "sakasantāneti attho.",
  "tika-s0101t:1116_0": "344.",
  "tika-s0101t:1116_1": "Heṭṭhā soḷasa parikkhārā vuttā yaññassa te vatthuṃ katvā,",
  "tika-s0101t:1116_2": "idha pana sandassanādivasena anumodanāya āraddhattā vuttaṃ “soḷasahi ākārehī”ti.",
  "tika-s0101t:1116_3": "Dassetvā attano desanānubhāvena paccakkhato viya phalaṃ dassetvā,",
  "tika-s0101t:1116_4": "anekavāraṃ pana kathanato ca āmeḍitavacanaṃ.",
  "tika-s0101t:1116_5": "Tamatthanti yathāvuttaṃ dānaphalavasena kammaphalasambandhaṃ.",
  "tika-s0101t:1116_6": "Samādapetvāti sutamattameva akatvā yathā rājā tamatthaṃ sammadeva ādiyati citte karonto suggahitaṃ katvā gaṇhāti,",
  "tika-s0101t:1116_7": "tathā sakkaccaṃ ādāpetvā.",
  "tika-s0101t:1116_8": "Āmeḍitakāraṇaṃ heṭṭhā vuttameva.",
  "tika-s0101t:1117_0": "“Vippaṭisāravinodanenā”ti idaṃ nidassanamattaṃ lobhadosamohaissāmacchariyamānādayopi hi dānacittassa upakkilesā,",
  "tika-s0101t:1117_1": "tesaṃ vinodanenapi taṃ samuttejitaṃ nāma hoti tikkhavisadabhāvappattito.",
  "tika-s0101t:1117_2": "Āsannatarabhāvato vā vippaṭisārassa tabbinodanameva gahitaṃ,",
  "tika-s0101t:1117_3": "pavattitepi hi dāne tassa sambhavato.",
  "tika-s0101t:1117_4": "Yāthāvato vijjamānehi guṇehi tuṭṭhapahaṭṭhabhāvāpādanaṃ sampahaṃsananti āha “sundaraṃ te…pe…",
  "tika-s0101t:1117_5": "thutiṃ katvā kathesī”ti.",
  "tika-s0101t:1117_6": "Dhammatoti saccato.",
  "tika-s0101t:1117_7": "Saccañhi dhammato anapetattā dhammaṃ,",
  "tika-s0101t:1117_8": "upasamacariyābhāvato samaṃ,",
  "tika-s0101t:1117_9": "yuttabhāvena kāraṇanti ca vuccatīti.",
  "tika-s0101t:1118_0": "345.",
  "tika-s0101t:1118_1": "Tasmiṃ yaññe rukkhatiṇacchedopi nāma nāhosi,",
  "tika-s0101t:1118_2": "kuto pāṇavadhoti pāṇavadhābhāvasseva daḷhīkaraṇatthaṃ sabbaso viparītagāhāvidūsitañcassa dassetuṃ pāḷiyaṃ",
  "tika-s0101t:1118_3": "“neva gāvo haññiṃsū”ti ādiṃ vatvāpi “na rukkhā chijjiṃsū”tiādi vuttaṃ,",
  "tika-s0101t:1118_4": "tenāha “kiṃ pana gāvo”tiādi.",
  "tika-s0101t:1118_5": "Barihisatthāyāti paricchedanatthāya.",
  "tika-s0101t:1118_6": "Vanamālāsaṅkhepenāti vanapupphehi ganthitamālāniyāmena.",
  "tika-s0101t:1118_7": "Bhūmiyaṃ vā pattharantīti vedibhūmiṃ parikkhipantā tattha pantharanti.",
  "tika-s0101t:1118_8": "Antogehadāsādayoti antojātadhanakkītakaramarānītasayaṃdāsā.",
  "tika-s0101t:1118_9": "Pubbamevāti bhatikaraṇato pageva.",
  "tika-s0101t:1118_10": "Gahetvā karontīti divase divase gahetvā karonti.",
  "tika-s0101t:1118_11": "Tajjitāti gajjitā.",
  "tika-s0101t:1118_12": "Piyasamudācārenevāti iṭṭhavacaneneva.",
  "tika-s0101t:1118_13": "Phāṇitena cevāti ettha ca-",
  "tika-s0101t:1118_14": "saddo avuttasamuccayattho,",
  "tika-s0101t:1118_15": "tena paṇītapaṇītānaṃ nānappakārānaṃ khādanīyabhojanīyādīnañceva vatthamālāgandhavilepanayānaseyyādīnañca saṅgaho daṭṭhabbo,",
  "tika-s0101t:1118_16": "tenāha “paṇītehi sappitelādisammissehevā”tiādi.",
  "tika-s0101t:1119_0": "346.",
  "tika-s0101t:1119_1": "Saṃ nāma dhanaṃ,",
  "tika-s0101t:1119_2": "tassa patīti sapati, dhanavā.",
  "tika-s0101t:1119_3": "Diṭṭhadhammikasamparāyikahitāvahattā tassa hitanti sāpateyyaṃ,",
  "tika-s0101t:1119_4": "tadeva dhanaṃ.",
  "tika-s0101t:1119_5": "Tenāha “pahūtaṃ sāpateyyaṃ ādāyāti bahuṃ dhanaṃ gahetvā”ti.",
  "tika-s0101t:1119_6": "Gāmabhāgenāti saṅkittanavasena gāme vā gahetabbabhāgena.",
  "tika-s0101t:1120_0": "347.",
  "tika-s0101t:1120_1": "“Yāguṃ pivitvā”ti yāgusīsena pātarāsabhojanamāha.",
  "tika-s0101t:1120_2": "Puratthimena yaññavāṭassāti rañño dānasālāya nātidūre puratthimadisābhāgeti attho,",
  "tika-s0101t:1120_3": "yato tattha pātarāsaṃ bhuñjitvā akilantarūpāyeva sāyanhe sālaṃ pāpuṇanti “dakkhiṇena yaññavāṭassā”ti ādīsupi eseva nayo.",
  "tika-s0101t:1121_0": "348. Parihārenāti bhagavantaṃ garuṃ katvā agāravaparihārena.",
  "tika-s0101t:1122_0": "Niccadānaanukulayaññavaṇṇanā",
  "tika-s0101t:1123_0": "349.",
  "tika-s0101t:1123_1": "Uṭṭhāya samuṭṭhāyāti dāne uṭṭhānavīriyaṃ sakkaccaṃ katvā.",
  "tika-s0101t:1123_2": "Appasambhārataroti ativiya parittasambhāro.",
  "tika-s0101t:1123_3": "Samārabhīyati yañño etehīti samārambhā,",
  "tika-s0101t:1123_4": "sambhārasambharaṇavasena pavattasattapīḷā.",
  "tika-s0101t:1123_5": "Appaṭṭhataroti pana ativiya appakiccoti attho.",
  "tika-s0101t:1123_6": "Vipākasaññitaṃ atisayena mahantaṃ sadisaphalaṃ etassāti mahapphalataro.",
  "tika-s0101t:1123_7": "Udayasaññitaṃ atisayena mahantaṃ nissandādiphalaṃ etassāti mahānisaṃsataro.",
  "tika-s0101t:1123_8": "Dhuvadānānīti dhuvāni thirāni acchinnāni katvā dātabbadānāni.",
  "tika-s0101t:1123_9": "Anukulayaññānīti anukulaṃ kulānukkamaṃ upādāya dātabbadānāni,",
  "tika-s0101t:1123_10": "tenāha “amhāka”ntiādi.",
  "tika-s0101t:1123_11": "Nibaddhadānānīti nibandhetvā niyametvā paveṇīvasena pavattitadānāni.",
  "tika-s0101t:1124_0": "Hatthidantena pavattitā dantamayasalākā, yattha dāyakānaṃ nāmaṃ aṅkanti. Raññoti setavāhanarañño.",
  "tika-s0101t:1125_0": "Ādīnīti ādi-",
  "tika-s0101t:1125_1": "saddena “seno viya maṃsapesiṃ kasmā okkhanditvā gaṇhāsī”ti evamādīnaṃ saṅgaho.",
  "tika-s0101t:1125_2": "Pubbacetanāmuñcacetanāaparacetanāsampattiyā dāyakassa vasena tīṇi aṅgāni,",
  "tika-s0101t:1125_3": "vītarāgatāvītadosatāvītamohatāpaṭipattiyā dakkhiṇeyyassa vasena tīṇīti evaṃ chaḷaṅgasamannāgatāya dakkhiṇāya.",
  "tika-s0101t:1125_4": "Aparāparaṃ uppajjanakacetanāvasena mahānadī viya,",
  "tika-s0101t:1125_5": "mahogho viya ca ito cito ca abhisanditvā okkhanditvā pavattiyā puññameva puññābhisando.",
  "tika-s0101t:1126_0": "350.",
  "tika-s0101t:1126_1": "Kiccapariyosānaṃ natthi divase divase dāyakassa byāpārāpajjanato,",
  "tika-s0101t:1126_2": "tenāha “ekenā”tiādi.",
  "tika-s0101t:1126_3": "Kiccapariyosānaṃ atthi yathāraddhassa āvāsassa katipayenāpi kālena parisamāpetabbato,",
  "tika-s0101t:1126_4": "tenāha “paṇṇasāla”ntiādi.",
  "tika-s0101t:1126_5": "Suttantapariyāyenāti suttantapāḷinayena.",
  "tika-s0101t:1126_6": "nava ānisaṃsāti sītapaṭighātādayo paṭisallānārāmapariyosānā nava udayā.",
  "tika-s0101t:1126_7": "Appamattatāya cete vuttā.",
  "tika-s0101t:1127_0": "Yasmā āvāsaṃ dentena nāma sabbampi paccayajātaṃ dinnameva hoti.",
  "tika-s0101t:1127_1": "Dve tayo gāme piṇḍāya caritvā kiñci aladdhā āgatassapi chāyūdakasampannaṃ ārāmaṃ pavisitvā nhāyitvā patissaye",
  "tika-s0101t:1127_2": "muhuttaṃ nipajjitvā vuṭṭhāya nisinnassa kāye balaṃ āharitvā pakkhittaṃ viya hoti.",
  "tika-s0101t:1127_3": "Bahi vicarantassa ca kāye vaṇṇadhātu vātātapehi kilamati,",
  "tika-s0101t:1127_4": "patissayaṃ pavisitvā dvāraṃ pidhāya muhuttaṃ nipannassa visabhāgasantati vūpasammati,",
  "tika-s0101t:1127_5": "sabhāgasantati patiṭṭhāti,",
  "tika-s0101t:1127_6": "vaṇṇadhātu āharitvā pakkhittā viya hoti.",
  "tika-s0101t:1127_7": "Bahi vicarantassa ca pāde kaṇṭako vijjhati,",
  "tika-s0101t:1127_8": "khāṇu paharati,",
  "tika-s0101t:1127_9": "sarīsapādiparissayā ceva corabhayañca uppajjati,",
  "tika-s0101t:1127_10": "patissayaṃ pavisitvā dvāraṃ pidhāya nipannassa sabbe te parissayā na honti,",
  "tika-s0101t:1127_11": "sajjhāyantassa dhammapītisukhaṃ,",
  "tika-s0101t:1127_12": "kammaṭṭhānaṃ manasi karontassa upasamasukhañca uppajjati bahiddhā vikkhepābhāvato.",
  "tika-s0101t:1127_13": "Bahi vicarantassa ca kāye sedā muccanti,",
  "tika-s0101t:1127_14": "akkhīni phandanti,",
  "tika-s0101t:1127_15": "senāsanaṃ pavisanakkhaṇe mañcapīṭhādīni na paññāyanti,",
  "tika-s0101t:1127_16": "muhuttaṃ nisinnassa pana akkhīnaṃ pasādo āharitvā pakkhitto viya hoti,",
  "tika-s0101t:1127_17": "dvāravātapānamañcapīṭhādīni paññāyanti.",
  "tika-s0101t:1127_18": "Etasmiñca āvāse vasantaṃ disvā manussā catūhi paccayehi sakkaccaṃ upaṭṭhahanti.",
  "tika-s0101t:1127_19": "Tena vuttaṃ “āvāsaṃ dentena nāma sabbampi paccayajātaṃ dinnameva hotī”ti,",
  "tika-s0101t:1127_20": "tasmā ete yathāvuttā sabbepi ānisaṃsā veditabbā.",
  "tika-s0101t:1127_21": "Tena vuttaṃ “appamattatāya cete vuttā”ti.",
  "tika-s0101t:1128_0": "Sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.",
  "tika-s0101t:1128_1": "Uṇhanti aggisantāpaṃ,",
  "tika-s0101t:1128_2": "tassa vanaḍāhādīsu (vanadāhādīsu vā sārattha. ṭī.",
  "tika-s0101t:1128_3": "cūḷavagga 3.295) sambhavo veditabbo.",
  "tika-s0101t:1128_4": "Paṭihantīti paṭibāhati,",
  "tika-s0101t:1128_5": "yathā tadubhayavasena kāyacittānaṃ bādhanaṃ na hoti,",
  "tika-s0101t:1128_6": "evaṃ karoti.",
  "tika-s0101t:1128_7": "Sītuṇhabbhāhate hi sarīre vikkhittacitto bhikkhu yoniso padahituṃ na sakkoti.",
  "tika-s0101t:1128_8": "Vāḷamigānīti sīhabyagghādicaṇḍamige.",
  "tika-s0101t:1128_9": "Guttasenāsanañhi āraññakampi pavisitvā dvāraṃ pidhāya nisinnassa te parissayā na hontīti.",
  "tika-s0101t:1128_10": "Sarīsapeti ye keci sarante gacchante dīghajātike sappādike.",
  "tika-s0101t:1128_11": "Makaseti nidassanamattametaṃ,",
  "tika-s0101t:1128_12": "ḍaṃsādīnampi etesveva (etaneva sārattha. ṭī.",
  "tika-s0101t:1128_13": "cūḷavagga 3.295) saṅgaho daṭṭhabbo.",
  "tika-s0101t:1128_14": "Sisireti sisirakālavasena,",
  "tika-s0101t:1128_15": "sattāhavaddalikādivasena ca uppanne sisirasamphasse.",
  "tika-s0101t:1128_16": "Vuṭṭhiyoti yadā tadā uppannā vassavuṭṭhiyo paṭihanatīti yojanā.",
  "tika-s0101t:1129_0": "Vātātapo ghoroti rukkhagacchādīnaṃ ummūlabhañjanādivasena pavattiyā ghoro sarajaarajādibhedo vāto ceva",
  "tika-s0101t:1129_1": "gimhapariḷāhasamayesu uppattiyā ghoro sūriyātapo ca.",
  "tika-s0101t:1129_2": "Paṭihaññatīti paṭibāhīyati.",
  "tika-s0101t:1129_3": "Leṇatthanti nānārammaṇato cittaṃ nivattetvā paṭisallānārāmatthaṃ.",
  "tika-s0101t:1129_4": "Sukhatthanti vuttaparissayābhāvena phāsuvihāratthaṃ.",
  "tika-s0101t:1129_5": "Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā upanijjhāyituṃ.",
  "tika-s0101t:1129_6": "Vipassitunti aniccādito saṅkhāre sammasituṃ.",
  "tika-s0101t:1130_0": "Vihāreti patissaye.",
  "tika-s0101t:1130_1": "Kārayeti kārāpeyya.",
  "tika-s0101t:1130_2": "Rammeti manorame nivāsasukhe.",
  "tika-s0101t:1130_3": "Vāsayettha bahussuteti kāretvā pana ettha vihāresu bahussute sīlavante kalyāṇadhamme nivāseyya,",
  "tika-s0101t:1130_4": "te nivāsento pana tesaṃ bahussutānaṃ yathā paccayehi kilamatho na hoti,",
  "tika-s0101t:1130_5": "evaṃ annañca pānañca vatthasenāsanāni ca dadeyya ujubhūtesu ajjhāsayasampannesu kammakammaphalānaṃ,",
  "tika-s0101t:1130_6": "ratanattayaguṇānañca saddahanena vippasannena cetasā.",
  "tika-s0101t:1131_0": "Idāni gahaṭṭhapabbajitānaṃ aññamaññūpakāritaṃ dassetuṃ “te tassā”ti gāthamāha.",
  "tika-s0101t:1131_1": "Tattha teti bahussutā.",
  "tika-s0101t:1131_2": "Tassāti upāsakassa.",
  "tika-s0101t:1131_3": "Dhammaṃ desentīti sakalavaṭṭadukkhapanūdanaṃ saddhammaṃ desenti.",
  "tika-s0101t:1131_4": "Yaṃ so dhammaṃ idhaññāyāti so upāsako yaṃ saddhammaṃ imasmiṃ sāsane sammāpaṭipajjanena jānitvā aggamaggādhigamena",
  "tika-s0101t:1131_5": "anāsavo hutvā parinibbāti ekādasaggivūpasamena sīti bhavati.",
  "tika-s0101t:1132_0": "Sītapaṭighātādayo vipassanāvasānā terasa,",
  "tika-s0101t:1132_1": "annādilābho,",
  "tika-s0101t:1132_2": "dhammassavanaṃ,",
  "tika-s0101t:1132_3": "dhammāvabodho,",
  "tika-s0101t:1132_4": "parinibbānanti evaṃ sattarasa.",
  "tika-s0101t:1133_0": "351.",
  "tika-s0101t:1133_1": "Attano santakāti attaniyā.",
  "tika-s0101t:1133_2": "Duppariccajanaṃ lobhaṃ niggaṇhituṃ asakkontassa.",
  "tika-s0101t:1133_3": "Saṅghassa vā gaṇassa vā santiketi yojanā.",
  "tika-s0101t:1133_4": "Tatthāti yathāgahite saraṇe.",
  "tika-s0101t:1133_5": "Natthi punappunaṃ kattabbatā viññūjātikassāti adhippāyo.",
  "tika-s0101t:1133_6": "“Jīvitapariccāgamayaṃ puñña”nti “sace tvaṃ na yathāgahitaṃ saraṇaṃ bhindissati,",
  "tika-s0101t:1133_7": "evāhaṃ taṃ māremī”ti yadipi koci tiṇhena satthena jīvitā voropeyya,",
  "tika-s0101t:1133_8": "tathāpi “nevāhaṃ buddhaṃ na buddhoti,",
  "tika-s0101t:1133_9": "dhammaṃ na dhammoti,",
  "tika-s0101t:1133_10": "saṅghaṃ na saṅghoti vadāmī”ti daḷhataraṃ katvā gahitasaraṇassa vasena vuttaṃ.",
  "tika-s0101t:1134_0": "352.",
  "tika-s0101t:1134_1": "Saraṇaṃ upagatena kāyavācācittehi sakkaccaṃ vatthuttayapūjā kātabbā,",
  "tika-s0101t:1134_2": "tattha ca saṃkileso parihanitabbo,",
  "tika-s0101t:1134_3": "sikkhāpadāni pana samādānamattaṃ,",
  "tika-s0101t:1134_4": "sampattavatthuto viramaṇamattañcāti saraṇagamanato sīlassa appaṭṭhataratā,",
  "tika-s0101t:1134_5": "appasamārambhataratā ca veditabbā.",
  "tika-s0101t:1134_6": "Sabbesaṃ sattānaṃ jīvitadānādinā daṇḍanidhānato,",
  "tika-s0101t:1134_7": "sakalalokiyalokuttaraguṇādhiṭṭhānato cassa mahapphalamahānisaṃsataratā daṭṭhabbā.",
  "tika-s0101t:1135_0": "Vakkhamānanayena ca verahetutāya veraṃ vuccati pāṇātipātādipāpadhammo,",
  "tika-s0101t:1135_1": "taṃ maṇati “mayi idha ṭhitāya kathaṃ āgacchasī”ti tajjentī viya nīharatīti veramaṇī,",
  "tika-s0101t:1135_2": "tato vā pāpadhammato viramati etāyāti “viramaṇī”ti vattabbe niruttinayena ikārassa ekāraṃ katvā “veramaṇī”ti vuttā.",
  "tika-s0101t:1135_3": "Asamādinnasīlassa sampattato yathāupaṭṭhitavītikkamitabbavatthuto virati sampattavirati.",
  "tika-s0101t:1135_4": "Samādānavasena uppannā virati samādānavirati.",
  "tika-s0101t:1135_5": "Setu vuccati ariyamaggo,",
  "tika-s0101t:1135_6": "tappariyāpannā hutvā pāpadhammānaṃ samucchedavasena ghātanavirati setughātavirati.",
  "tika-s0101t:1135_7": "Idāni tisso viratiyo sarūpato dassetuṃ “tatthā”tiādi vuttaṃ.",
  "tika-s0101t:1135_8": "Pariharatīti avītikkamavasena parivajjeti.",
  "tika-s0101t:1135_9": "Na hanāmīti ettha iti-",
  "tika-s0101t:1135_10": "saddo ādiattho,",
  "tika-s0101t:1135_11": "tena “adinnaṃ nādiyāmī”ti evaṃ ādīnaṃ saṅgaho, vā-",
  "tika-s0101t:1135_12": "saddena vā,",
  "tika-s0101t:1135_13": "tenāha “sikkhāpadāni gaṇhantassā”ti.",
  "tika-s0101t:1136_0": "Maggasampayuttāti sammādiṭṭhiyādimaggasampayuttā.",
  "tika-s0101t:1136_1": "Idāni tāsaṃ viratīnaṃ ārammaṇato vibhāgaṃ dassetuṃ “tatthā”tiādi vuttaṃ.",
  "tika-s0101t:1136_2": "Purimā dveti sampattasamādānaviratiyo.",
  "tika-s0101t:1136_3": "Pacchimāti setughātavirati.",
  "tika-s0101t:1136_4": "Sabbānipi bhinnāni honti ekajjhaṃ samādinnattā.",
  "tika-s0101t:1136_5": "Tadeva bhijjati visuṃ visuṃ samādinnattā.",
  "tika-s0101t:1136_6": "Gahaṭṭhavasena cetaṃ vuttaṃ.",
  "tika-s0101t:1136_7": "Bhedo nāma natthi paṭipakkhasamucchindanena akuppasabhāvattā,",
  "tika-s0101t:1136_8": "tenāha “bhavantarepī”ti.",
  "tika-s0101t:1136_9": "Yonisiddhanti manussatiracchānānaṃ uddhaṃ tiriyameva dīghatā viya jātisiddhanti attho.",
  "tika-s0101t:1136_10": "Bodhisatte kucchigate bodhisattamātusīlaṃ viya dhammatāya sabhāveneva siddhaṃ dhammatāsiddhaṃ,",
  "tika-s0101t:1136_11": "maggadhammatāya vā ariyamaggānubhāvena siddhaṃ dhammatāsiddhaṃ.",
  "tika-s0101t:1136_12": "Diṭṭhiujukaraṇaṃ nāma bhāriyaṃ dukkhaṃ,",
  "tika-s0101t:1136_13": "tasmā saraṇagamanaṃ sikkhāpadasamādānato mahaṭṭhatarameva,",
  "tika-s0101t:1136_14": "na appaṭṭhataranti adhippāyo.",
  "tika-s0101t:1136_15": "Yathā tathā vā gaṇhantassāpīti ādaragāravaṃ akatvā samādiyantassāpi.",
  "tika-s0101t:1136_16": "Sādhukaṃ gaṇhantassāpīti sakkaccaṃ sīlāni samādiyantassāpi,",
  "tika-s0101t:1136_17": "na diguṇaṃ,",
  "tika-s0101t:1136_18": "tiguṇaṃ vā ussāho karaṇīyo.",
  "tika-s0101t:1137_0": "Abhayadānatāya sīlassa dānabhāvo,",
  "tika-s0101t:1137_1": "anavasesaṃ vā sattanikāyaṃ dayati tena rakkhatīti dānaṃ, sīlaṃ.",
  "tika-s0101t:1137_2": "“Aggānī”ti ñātattā aggaññāni.",
  "tika-s0101t:1137_3": "Cirarattatāya ñātattā rattaññāni.",
  "tika-s0101t:1137_4": "“Ariyānaṃ sādhūnaṃ vaṃsānī”ti ñātattā vaṃsaññāni.",
  "tika-s0101t:1137_5": "“Porāṇānī”tiādīsu purimānaṃ etāni porāṇāni.",
  "tika-s0101t:1137_6": "Sabbaso kenacipi pakārena sādhūhi na kiṇṇāni na khittāni na chaḍḍitānīti asaṅkiṇṇāni.",
  "tika-s0101t:1137_7": "Ayañca nayo nesaṃ yathā atīte,",
  "tika-s0101t:1137_8": "evaṃ etarahi,",
  "tika-s0101t:1137_9": "anāgate cāti āha “asaṅkiṇṇapubbāni na saṅkiyanti na saṅkiyissantī”ti.",
  "tika-s0101t:1137_10": "Tato eva appapikuṭṭhāni na paṭikkhittāni.",
  "tika-s0101t:1137_11": "Na hi kadācipi viññū samaṇabrāhmaṇā hiṃsādipāpadhammaṃ anujānanti.",
  "tika-s0101t:1137_12": "Aparimāṇānaṃ sattānaṃ abhayaṃ detīti sabbesu bhūtesu nihitadaṇḍattā sakalassapi sattanikāyassa bhayābhāvaṃ deti.",
  "tika-s0101t:1137_13": "Na hi ariyasāvakato kassaci bhayaṃ hoti.",
  "tika-s0101t:1137_14": "Averanti verābhāvaṃ.",
  "tika-s0101t:1137_15": "Abyāpajjhanti niddukkhataṃ.",
  "tika-s0101t:1138_0": "Nanu ca pañcasīlaṃ sabbakālikaṃ,",
  "tika-s0101t:1138_1": "na ca ekantato vimuttāyatanaṃ,",
  "tika-s0101t:1138_2": "saraṇagamanaṃ pana buddhuppādahetukaṃ,",
  "tika-s0101t:1138_3": "ekantavimuttāyatanañca,",
  "tika-s0101t:1138_4": "tattha kathaṃ saraṇāgamanato pañcasīlassa mahapphalatāti āha “kiñcāpī”tiādi.",
  "tika-s0101t:1138_5": "Jeṭṭhakanti uttamaṃ.",
  "tika-s0101t:1138_6": "“Saraṇagamaneyeva patiṭṭhāyā”ti iminā tassa sīlassa saraṇagamanena abhisaṅkhatatamāha.",
  "tika-s0101t:1139_0": "353.",
  "tika-s0101t:1139_1": "Īdisamevāti evaṃ saṃkilesaṃ paṭipakkhameva hutvā.",
  "tika-s0101t:1139_2": "Heṭṭhā vuttehi guṇehīti ettha heṭṭhā vuttaguṇā nāma saraṇagamanaṃ,",
  "tika-s0101t:1139_3": "sīlasampadā,",
  "tika-s0101t:1139_4": "indriyesu guttadvāratāti evaṃ ādayo.",
  "tika-s0101t:1139_5": "Paṭhamajjhānaṃ nibbattento na kilamatīti yojanā.",
  "tika-s0101t:1139_6": "Tānīti paṭhamajjhānādīni.",
  "tika-s0101t:1139_7": "“Paṭhamajjhāna”nti ukkaṭṭhaniddeso ayanti āha “ekaṃ kappa”nti,",
  "tika-s0101t:1139_8": "ekaṃ mahākappanti attho.",
  "tika-s0101t:1139_9": "Hīnaṃ pana paṭhamajjhānaṃ,",
  "tika-s0101t:1139_10": "majjhimañca asaṅkhyeyyakappassa tatiyaṃ bhāgaṃ,",
  "tika-s0101t:1139_11": "upaḍḍhakappañca āyuṃ deti.",
  "tika-s0101t:1139_12": "“Dutiyaṃ aṭṭhakappe”ti ādīsupi iminā nayena attho veditabbo,",
  "tika-s0101t:1139_13": "mahākappavaseneva ca gahetabbaṃ.",
  "tika-s0101t:1139_14": "Yasmā vā paṇītāniyevettha jhānāni adhippetāni mahapphalatarabhāvadassanaparattā desanāya,",
  "tika-s0101t:1139_15": "tasmā “paṭhamajjhānaṃ ekaṃ kappa”ntiādi vuttaṃ.",
  "tika-s0101t:1139_16": "Tadevāti catutthajjhānameva.",
  "tika-s0101t:1139_17": "Yadi evaṃ kathaṃ āruppatāti āha “ākāsānañcāyatanādī”tiādi.",
  "tika-s0101t:1140_0": "Sammadeva niccasaññādipaṭipakkhavidhamanavasena pavattamānā pubbabhāgiye eva bodhipakkhiyadhamme sammānentī",
  "tika-s0101t:1140_1": "vipassanā vipassakassa anappakaṃ pītisomanassaṃ samāvahatīti āha “vipassanā…pe…",
  "tika-s0101t:1140_2": "abhāvā”ti.",
  "tika-s0101t:1140_3": "Tenāha bhagavā –",
  "tika-s0101t:1141_0": "“Yato yato sammasati, khandhānaṃ udayabbayaṃ;",
  "tika-s0101t:1142_0": "Labhatī pītipāmojjaṃ, amataṃ taṃ vijānata”nti. ;",
  "tika-s0101t:1143_0": "Yasmā ayaṃ desanā iminā anukkamena imāni ñāṇāni nibbattentassa vasena pavattitā,",
  "tika-s0101t:1143_1": "tasmā “vipassanāñāṇe patiṭṭhāya nibbattento”ti heṭṭhimaṃ heṭṭhimaṃ uparimassa uparimassa patiṭṭhābhūtaṃ katvā vuttaṃ.",
  "tika-s0101t:1143_2": "Samānarūpanimmānaṃ nāma manomayiddhiyā aññehi asādhāraṇakiccanti āha “attano…pe…",
  "tika-s0101t:1143_3": "mahapphalā”ti.",
  "tika-s0101t:1143_4": "Vikubbanadassanasamatthatāyāti hatthiassādivividharūpakaraṇaṃ vikubbanaṃ,",
  "tika-s0101t:1143_5": "tassa dassanasamatthabhāvena.",
  "tika-s0101t:1143_6": "Icchiticchitaṭṭhānaṃ nāma purimajātīsu icchiticchito khandhappadeso.",
  "tika-s0101t:1143_7": "Samāpentoti pariyosāpento.",
  "tika-s0101t:1144_0": "Kūṭadantaupāsakattapaṭivedanākathāvaṇṇanā",
  "tika-s0101t:1145_0": "354- 8.",
  "tika-s0101t:1145_1": "Sabbe te pāṇayoti “satta ca usabhasatānī”tiādinā vutte sabbe pāṇino.",
  "tika-s0101t:1145_2": "Ākulabhāvoti bhagavato santike dhammassa sutattā pāṇīsu anuddayaṃ upaṭṭhapetvā ṭhitassa “kathañhi nāma",
  "tika-s0101t:1145_3": "mayā tāva bahū pāṇino māraṇatthāya bandhāpitā”ti citte paribyākulabhāvo udapādi.",
  "tika-s0101t:1145_4": "Sutvāti “bandhanato mocitā”ti sutvā.",
  "tika-s0101t:1145_5": "Kāmacchandavigamena kallacittatā arogacittatā,",
  "tika-s0101t:1145_6": "byāpādavigamena mettāvasena muducittatā akathinacittatā,",
  "tika-s0101t:1145_7": "uddhaccakukkuccappahānena vikkhepavigamanato vinīvaraṇacittatā tehi na pihitacittatā,",
  "tika-s0101t:1145_8": "thinamiddhavigamena udaggacittatā saṃpaggaṇhanavasena alīnacittatā,",
  "tika-s0101t:1145_9": "vicikicchāvigamena sammāpaṭipattiyā adhimuttatāya pasannacittatā ca hotīti āha “kallacittantiādi anupubbikathānubhāvena",
  "tika-s0101t:1145_10": "vikkhambhitanīvaraṇataṃ sandhāya vutta”nti.",
  "tika-s0101t:1145_11": "Yaṃ panettha atthato avibhattaṃ,",
  "tika-s0101t:1145_12": "taṃ suviññeyyameva.",
  "tika-s0101t:1146_0": "Kūṭadantasuttavaṇṇanāya līnatthappakāsanā.",
  "tika-s0101t:1149_0": "6. Mahālisuttavaṇṇanā",
  "tika-s0101t:1150_0": "Brāhmaṇadūtavatthuvaṇṇanā",
  "tika-s0101t:1151_0": "359.",
  "tika-s0101t:1151_1": "Punappunaṃ visālībhāvūpagamanatoti pubbe kira puttadhītuvasena dve dve hutvā soḷasakkhattuṃ jātānaṃ licchavīrājakumārānaṃ",
  "tika-s0101t:1151_2": "saparivārānaṃ anukkameneva vaḍḍhantānaṃ nivāsanaṭṭhānārāmuyyānapokkharaṇīādīnaṃ patiṭṭhānassa appahonakatāya",
  "tika-s0101t:1151_3": "nagaraṃ tikkhattuṃ gāvutantarena gāvutantarena parikkhipiṃsu,",
  "tika-s0101t:1151_4": "tenassa punappunaṃ visālībhāvaṃ gatattā “vesālī” tveva nāmaṃ jātaṃ,",
  "tika-s0101t:1151_5": "tena vuttaṃ “punappunaṃ visālībhāvūpagamanato vesālīti laddhanāmake nagare”ti.",
  "tika-s0101t:1151_6": "Sayaṃjātanti sayameva jātaṃ aropimaṃ.",
  "tika-s0101t:1151_7": "Mahantabhāvenevāti rukkhagacchānaṃ,",
  "tika-s0101t:1151_8": "ṭhitokāsassa ca mahantabhāvena,",
  "tika-s0101t:1151_9": "tenāha “himavantena saddhiṃ ekābaddhaṃ hutvā”ti.",
  "tika-s0101t:1151_10": "Kūṭāgārasālāsaṅkhepenāti haṃsavaṭṭakacchannena kūṭāgārasālāniyāmena.",
  "tika-s0101t:1151_11": "Kosalesu jātā, bhavā vā,",
  "tika-s0101t:1151_12": "taṃ vā raṭṭhaṃ nivāso etesanti kosalakā.",
  "tika-s0101t:1151_13": "Evaṃ māgadhakā veditabbā.",
  "tika-s0101t:1151_14": "Yassa akaraṇe puggalo mahājāniyo hoti,",
  "tika-s0101t:1151_15": "taṃ karaṇaṃ arahatīti karaṇīyaṃ tena karaṇīyena,",
  "tika-s0101t:1151_16": "tenāha “avassaṃ kattabbakammenā”ti.",
  "tika-s0101t:1151_17": "Taṃ kiccanti vuccati sati samavāye kātabbato.",
  "tika-s0101t:1152_0": "360.",
  "tika-s0101t:1152_1": "Yā buddhānaṃ uppajjanārahā nānattasaññā,",
  "tika-s0101t:1152_2": "tāsaṃ vasena nānārammaṇācārato.",
  "tika-s0101t:1152_3": "Sambhavantasseva paṭisedho.",
  "tika-s0101t:1152_4": "Paṭikkammāti nivattitvā tathā cittaṃ anuppādetvā.",
  "tika-s0101t:1152_5": "Sallīnoti jhānasamāpattiyā ekattārammaṇaṃ allīno.",
  "tika-s0101t:1153_0": "Oṭṭhaddhalicchavīvatthuvaṇṇanā",
  "tika-s0101t:1154_0": "361.",
  "tika-s0101t:1154_1": "Addhoṭṭhatāyāti tassa kira uttaroṭṭhaṃ appakatāya tiriyaṃ phāletvā apanītaddhaṃ viya khāyati cattāro dante,",
  "tika-s0101t:1154_2": "dve ca dāṭhā na chādeti,",
  "tika-s0101t:1154_3": "tena naṃ “oṭṭhaddho”ti voharanti.",
  "tika-s0101t:1154_4": "Ayaṃ kira upāsako saddho pasanno dāyako dānapati buddhamāmako dhammamāmako saṅghamāmako,",
  "tika-s0101t:1154_5": "tenāha purebhattantiādi.",
  "tika-s0101t:1155_0": "362.",
  "tika-s0101t:1155_1": "Sāsane yuttapayuttoti bhāvanaṃ anuyutto.",
  "tika-s0101t:1155_2": "Sabbattha sīhasamānavuttinopi bhagavato parisāya mahante sati tadajjhāsayānurūpaṃ pavattiyamānāya dhammadesanāya",
  "tika-s0101t:1155_3": "viseso hotīti āha “mahantena ussāhena dhammaṃ desessatī”ti.",
  "tika-s0101t:1156_0": "“Vissāsiko”ti vatvā tamassa vissāsikabhāvaṃ vibhāvetuṃ “ayañhī”tiādi vuttaṃ.",
  "tika-s0101t:1156_1": "Therassa khīṇā savassasato ālasiyabhāvo “appahīno”ti na vattabbo,",
  "tika-s0101t:1156_2": "vāsanālesaṃ pana upādāyāha “īsakaṃ appahīno viya hotī”ti.",
  "tika-s0101t:1156_3": "Na hi sāvakānaṃ savāsanā kilesā pahīyanti.",
  "tika-s0101t:1157_0": "363.",
  "tika-s0101t:1157_1": "Vineyyajanānurodhena buddhānaṃ pāṭihāriyavijambhanaṃ hotīti vuttaṃ “atha kho bhagavā”tiādi,",
  "tika-s0101t:1157_2": "tenevāha “saṃsūcitanikkhamano”ti.",
  "tika-s0101t:1157_3": "Gandhakuṭito nikkhamanavelāyañhi chabbaṇṇā buddharasmiyo āveḷāveḷāyamalāyamalā hutvā savisesā pabhassarā vinicchariṃsu.",
  "tika-s0101t:1158_0": "364.",
  "tika-s0101t:1158_1": "Tato paranti “hiyyo”ti vuttadivasato anantaraṃ paraṃ purimataraṃ atisayena purimattā.",
  "tika-s0101t:1158_2": "Iti imesu dvīsu vavatthito yathākkamaṃ purimapurimatarabhāvo.",
  "tika-s0101t:1158_3": "Evaṃ santepi yadettha “purimatara”nti vuttaṃ,",
  "tika-s0101t:1158_4": "tato pabhuti yaṃ yaṃ oraṃ,",
  "tika-s0101t:1158_5": "taṃ taṃ purimaṃ,",
  "tika-s0101t:1158_6": "yaṃ yaṃ paraṃ,",
  "tika-s0101t:1158_7": "taṃ taṃ purimataraṃ,",
  "tika-s0101t:1158_8": "orapārabhāvassa viya purimapurimatarabhāvassa ca apekkhāsiddhito,",
  "tika-s0101t:1158_9": "tenāha “tato paṭṭhāyā”tiādi.",
  "tika-s0101t:1158_10": "Mūladivasato paṭṭhāyātiādidivasato paṭṭhāya.",
  "tika-s0101t:1158_11": "Agganti paṭhamaṃ.",
  "tika-s0101t:1158_12": "Taṃ panettha parā atītā koṭi hotīti āha “parakoṭiṃ katvā”ti. Yaṃ-",
  "tika-s0101t:1158_13": "saddayogena cāyaṃ “viharāmī”ti vattamānappayogo,",
  "tika-s0101t:1158_14": "attho pana atītakālavaseneva veditabbo,",
  "tika-s0101t:1158_15": "tenāha “vihāsinti vuttaṃ hotī”ti.",
  "tika-s0101t:1158_16": "Paṭhamavikappe “viharāmī”ti padassa “yadagge”ti iminā ujukaṃ sambandho dassito,",
  "tika-s0101t:1158_17": "dutiyavikappe pana “tīṇi vassānī”ti imināpi.",
  "tika-s0101t:1159_0": "Piyajātikānīti iṭṭhasabhāvāni.",
  "tika-s0101t:1159_1": "Sātajātikānīti madhurasabhāvāni.",
  "tika-s0101t:1159_2": "Madhuraṃ viyāti hi “madhura”nti vuccati manoramaṃ yaṃ kiñci.",
  "tika-s0101t:1159_3": "Kāmūpasañhitānīti ārammaṇaṃ karontena kāmena upasaṃhitāni,",
  "tika-s0101t:1159_4": "kāmanīyānīti attho,",
  "tika-s0101t:1159_5": "tenāha “kāmassādayuttānī”ti,",
  "tika-s0101t:1159_6": "kāmassādassa yuttāni yogyānīti attho.",
  "tika-s0101t:1159_7": "Sarīrasaṇṭhāneti sarīrabimbe,",
  "tika-s0101t:1159_8": "ādhāre cetaṃ bhummaṃ.",
  "tika-s0101t:1159_9": "Tasmā saddenāti taṃ nissāya tato uppannena saddenāti attho.",
  "tika-s0101t:1159_10": "Madhurenāti iṭṭhena.",
  "tika-s0101t:1159_11": "Ettāvatāti dibbasotañāṇassa parikammākathanamattena.",
  "tika-s0101t:1159_12": "“Attanā ñātampi na katheti,",
  "tika-s0101t:1159_13": "kimassa sāsane adhiṭṭhānenā”ti kujjhanto āghātaṃ bandhitvā saha kujjhaneneva jhānābhiññāhi parihāyi.",
  "tika-s0101t:1159_14": "Cintesīti “kasmā nu kho mayhaṃ taṃ parikammaṃ na kathesī”ti parivitakkento ayoniso ummujjanavasena cintesi.",
  "tika-s0101t:1159_15": "Anukkamenāti pāthikasutte āgatanayena taṃ taṃ ayuttameva cintento, bhāsanto,",
  "tika-s0101t:1159_16": "karonto ca anukkamena.",
  "tika-s0101t:1159_17": "Bhagavati baddhāghātatāya sāsane patiṭṭhaṃ alabhanto gihibhāvaṃ patvā.",
  "tika-s0101t:1160_0": "Ekaṃsabhāvitasamādhivaṇṇanā",
  "tika-s0101t:1161_0": "366- 371.",
  "tika-s0101t:1161_1": "Ekaṃsāyāti tadattheyeva catutthī,",
  "tika-s0101t:1161_2": "tasmā ekaṃsatthanti attho. Aṃsa-",
  "tika-s0101t:1161_3": "saddo cettha koṭṭhāsapariyāyo,",
  "tika-s0101t:1161_4": "so ca adhikārato dibbarūpadassanadibbasaddassavanavasena veditabboti āha “ekakoṭṭhāsāyā”tiādi.",
  "tika-s0101t:1161_5": "Anudisāyāti puratthimadakkhiṇādibhedāya catubbidhāya anudisāya.",
  "tika-s0101t:1161_6": "Ubhayakoṭṭhāsāyāti dibbarūpadassanatthāya,",
  "tika-s0101t:1161_7": "dibbasaddassavanatthāya ca.",
  "tika-s0101t:1161_8": "Bhāvitoti yathā dibbacakkhuñāṇaṃ,",
  "tika-s0101t:1161_9": "dibbasotañāṇañca samadhigataṃ hoti,",
  "tika-s0101t:1161_10": "evaṃ bhāvito.",
  "tika-s0101t:1161_11": "Tayidaṃ visuṃ visuṃ parikammakaraṇena ijjhantīsu vattabbaṃ natthi,",
  "tika-s0101t:1161_12": "ekajjhaṃ ijjhantīsupi kameneva kiccasiddhi ekajjhaṃ kiccasiddhiyā asambhavato.",
  "tika-s0101t:1161_13": "Pāḷiyampi ekassa ubhayasamatthatāsandassanatthameva “dibbānañca rūpānaṃ dassanāya,",
  "tika-s0101t:1161_14": "dibbānañca saddānaṃ savanāyā”ti vuttaṃ,",
  "tika-s0101t:1161_15": "na ekajjhaṃ kiccasiddhisambhavato.",
  "tika-s0101t:1161_16": "“Ekaṃsabhāvito samādhihetū”ti iminā sunakkhatto dibbacakkhuñāṇāya eva parikammassa katattā vijjamānampi dibbasaddaṃ nāssossīti dasseti.",
  "tika-s0101t:1161_17": "Apaṇṇakanti avirajjhanakaṃ,",
  "tika-s0101t:1161_18": "anavajjanti vā attho.",
  "tika-s0101t:1162_0": "372.",
  "tika-s0101t:1162_1": "“Samādhi eva” bhāvetabbaṭṭhena samādhibhāvanā.",
  "tika-s0101t:1162_2": "“Dibbasotañāṇaṃ seṭṭha”nti maññamānenāpi mahālinā dibbacakkhuñāṇampi tena saha gahetvā “etāsaṃ nūna bhante”tiādinā",
  "tika-s0101t:1162_3": "pucchitanti “ubhayaṃsabhāvitānaṃ samādhīnanti attho”ti vuttaṃ.",
  "tika-s0101t:1162_4": "Bāhirā etā samādhibhāvanā aniyyānikattā.",
  "tika-s0101t:1162_5": "Tā hi ito bāhirakānampi ijjhanti.",
  "tika-s0101t:1162_6": "Na ajjhattikā bhagavato sāmukkaṃsikabhāvena appaveditattā.",
  "tika-s0101t:1162_7": "Yadatthanti yesaṃ atthāya.",
  "tika-s0101t:1162_8": "Teti te ariyaphaladhamme.",
  "tika-s0101t:1162_9": "Te hi sacchikātabbāti.",
  "tika-s0101t:1163_0": "Catuariyaphalavaṇṇanā",
  "tika-s0101t:1164_0": "373.",
  "tika-s0101t:1164_1": "Tasmāti vaṭṭadukkhe saṃyojanato.",
  "tika-s0101t:1164_2": "“Maggasotaṃ āpanno”ti phalaṭṭhassa vasena vuttaṃ.",
  "tika-s0101t:1164_3": "Maggaṭṭho hi maggasotaṃ āpajjati.",
  "tika-s0101t:1164_4": "Tenevāha “sotāpanne”ti,",
  "tika-s0101t:1164_5": "“sotāpattiphalasacchikiriyāya paṭipanne”ti ca.",
  "tika-s0101t:1164_6": "Apatanadhammoti anuppajjana- sabhāvo.",
  "tika-s0101t:1164_7": "Dhammaniyāmenāti maggadhammaniyāmena.",
  "tika-s0101t:1164_8": "Heṭṭhimantato sattamabhavato upari anuppajjanadhammatāya vā niyato.",
  "tika-s0101t:1164_9": "Paraṃ ayanaṃ parāgati.",
  "tika-s0101t:1165_0": "Tanuttaṃ nāma pavattiyā mandatā,",
  "tika-s0101t:1165_1": "viraḷatā cāti āha “tanuttā”tiādi.",
  "tika-s0101t:1165_2": "Heṭṭhābhāgiyānanti heṭṭhābhāgassa kāmabhavassapaccayabhāvena hitānaṃ.",
  "tika-s0101t:1165_3": "Opapātikoti upapātiko upapatane sādhukārīti katvā.",
  "tika-s0101t:1165_4": "Vimuccatīti vimutti,",
  "tika-s0101t:1165_5": "cittameva vimutti cetovimuttīti āha “sabbakilesa…pe…",
  "tika-s0101t:1165_6": "adhivacana”nti.",
  "tika-s0101t:1165_7": "Cittasīsena cettha samādhi gahito “cittaṃ paññañca bhāvaya”nti.",
  "tika-s0101t:1165_8": "Ādīsu viya.",
  "tika-s0101t:1165_9": "Paññāvimuttīti etthāpi eseva nayo,",
  "tika-s0101t:1165_10": "tenāha “paññāva paññāvimuttī”ti.",
  "tika-s0101t:1165_11": "Sāmanti attanāva,",
  "tika-s0101t:1165_12": "aparappaccayenāti attho.",
  "tika-s0101t:1165_13": "Abhiññāti ya-",
  "tika-s0101t:1165_14": "kāralopena niddesoti āha “abhijānitvā”ti.",
  "tika-s0101t:1166_0": "Ariyaaṭṭhaṅgikamaggavaṇṇanā",
  "tika-s0101t:1167_0": "374- 5.",
  "tika-s0101t:1167_1": "Ariyasāvako nibbānaṃ,",
  "tika-s0101t:1167_2": "ariyaphalañca paṭipajjati etāyāti paṭipadā,",
  "tika-s0101t:1167_3": "sā ca tassa pubbabhāgo evāti idha “pubbabhāgapaṭipadāyā”ti ariyamaggamāha.",
  "tika-s0101t:1167_4": "“Aṭṭha aṅgāni assā”ti aññapadatthasamāsaṃ akatvā aṭṭhaṅgāni assa santīti aṭṭhaṅgikoti padasiddhi daṭṭhabbā.",
  "tika-s0101t:1168_0": "Sammā aviparītaṃ yāthāvato catunnaṃ ariyasaccānaṃ paccakkhato dassanasabhāvā sammā dassanalakkhaṇā.",
  "tika-s0101t:1168_1": "Sammadeva nibbānārammaṇe cittassa abhiniropanasabhāvo sammā abhiniropanalakkhaṇo.",
  "tika-s0101t:1168_2": "Caturaṅgasamannāgatā vācā janaṃ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena",
  "tika-s0101t:1168_3": "jane sampayutte ca pariggaṇhanakiccavatī hotīti sammā pariggahaṇalakkhaṇā.",
  "tika-s0101t:1168_4": "Yathā cīvarakammādiko kammanto ekaṃ kātabbaṃ samuṭṭhāpeti,",
  "tika-s0101t:1168_5": "taṃ taṃ kiriyānipphādako vā cetanāsaṅkhāto kammanto hatthapādacalanādikaṃ kiriyaṃ samuṭṭhāpeti,",
  "tika-s0101t:1168_6": "evaṃ sāvajjakattabbakiriyāsamuṭṭhāpakamicchākammantappahānena sammākammanto niravajjasamuṭṭhāpanakiccavā hoti,",
  "tika-s0101t:1168_7": "sampayutte ca samuṭṭhāpento eva pavattatīti sammā samuṭṭhāpanalakkhaṇo sammākammanto.",
  "tika-s0101t:1168_8": "Kāyavācānaṃ,",
  "tika-s0101t:1168_9": "khandhasantānassa ca saṃkilesabhūtamicchājīvappahānena sammā vodāpanalakkhaṇo sammāājīvo.",
  "tika-s0101t:1168_10": "Kosajjapakkhato patituṃ adatvā sampayuttadhammānaṃ paggaṇhanasabhāvoti sammā paggāhalakkhaṇo sammāvāyāmo.",
  "tika-s0101t:1168_11": "Sammadeva upaṭṭhānasabhāvāti sammā upaṭṭhānalakkhaṇā sammāsati.",
  "tika-s0101t:1168_12": "Vikkhepaviddhaṃsanena sammadeva cittassa samādahanasabhāvoti sammā samādhānalakkhaṇo sammāsamādhi.",
  "tika-s0101t:1169_0": "Attano paccanīkakilesā diṭṭhekaṭṭhā avijjādayo.",
  "tika-s0101t:1169_1": "Passatīti pakāseti kiccapaṭivedhena paṭivijjhati,",
  "tika-s0101t:1169_2": "tenāha “tappaṭicchādaka…pe…",
  "tika-s0101t:1169_3": "asammohato”ti.",
  "tika-s0101t:1169_4": "Teneva hi sammādiṭṭhisaṅkhātena aṅgena tattha paccavekkhaṇā pavattatīti tathevāti attano paccanīkakilesehi saddhinti attho.",
  "tika-s0101t:1170_0": "Kiccatoti pubbabhāgehi dukkhādiñāṇehi kātabbassa kiccassa idha sātisayaṃ nipphattito imasseva vā ñāṇassa dukkhādippakāsanakiccato.",
  "tika-s0101t:1170_1": "Cattāri nāmāni labhati catūsu saccesu kātabbakiccanipphattito.",
  "tika-s0101t:1170_2": "Tīṇi nāmāni labhati kāmasaṅkappādippahānakiccanipphattito.",
  "tika-s0101t:1170_3": "Sikkhāpadavibhaṅge “viraticetanā,",
  "tika-s0101t:1170_4": "sabbe sampayuttadhammā ca sikkhāpadānī”ti vuccantīti tattha padhānānaṃ viraticetanānaṃ vasena “viratiyopi honti cetanāyopī”ti āha.",
  "tika-s0101t:1170_5": "Musāvādādīhi viramaṇakāle vā viratiyo,",
  "tika-s0101t:1170_6": "subhāsitādivācābhāsanādikāle ca cetanāyo yojetabbā.",
  "tika-s0101t:1170_7": "Maggakkhaṇe viratiyova cetanānaṃ amaggaṅgattā ekassa ñāṇassa dukkhādiñāṇatā viya,",
  "tika-s0101t:1170_8": "ekāya viratiyā musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā sammāvācādibhāvāsiddhito,",
  "tika-s0101t:1170_9": "taṃsiddhiyañca aṅgattayattāsiddhito ca.",
  "tika-s0101t:1170_10": "Sammappadhānasatipaṭṭhānavasenāti catusammappadhānacatusatipaṭṭhānabhāvavasena.",
  "tika-s0101t:1171_0": "Pubbabhāgepi maggakkhaṇepi sammāsamādhiyevāti.",
  "tika-s0101t:1171_1": "Yadipi samādhiupakārakānaṃ abhiniropanānumajjanasampiyāyanabrūhanasantasukhānaṃ vitakkādīnaṃ vasena catūhi jhānehi sammāsamādhi vibhatto,",
  "tika-s0101t:1171_2": "tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0101t:1171_3": "sati viya ca asubhāsukhāniccānattesu kāyādīsu subhādisaññāpahānacatusatikiccaṃ eko samādhi catukkajjhānasamādhikiccaṃ",
  "tika-s0101t:1171_4": "na sādhetīti pubbabhāgepi paṭhamajjhānasamādhi paṭhamajjhānasamādhi eva maggakkhaṇepi,",
  "tika-s0101t:1171_5": "tathā pubbabhāgepi catutthajjhānasamādhi catutthajjhānasamādhi eva maggakkhaṇepīti attho.",
  "tika-s0101t:1172_0": "Tasmāti paññāpajjotattā avijjandhakāraṃ vidhamitvā paññāsatthattā kilesacore ghātento.",
  "tika-s0101t:1172_1": "Bahukārattāti yvāyaṃ anādimati saṃsāre iminā kadācipi asamugghāṭitapubbo kilesagaṇo tassa samugghāṭako ariyamaggo.",
  "tika-s0101t:1172_2": "Tattha cāyaṃ sammādiṭṭhi pariññābhisamayādivasena pavattiyā pubbaṅgamā hotīti bahukārā,",
  "tika-s0101t:1172_3": "tasmā bahukārattā.",
  "tika-s0101t:1173_0": "Tassāti sammādiṭṭhiyā.",
  "tika-s0101t:1173_1": "“Bahukāro”ti vatvā taṃ bahukārataṃ upamāya vibhāvetuṃ “yathā hī”tiādi vuttaṃ.",
  "tika-s0101t:1173_2": "“Ayaṃ” tambakaṃsādimayattā kūṭo.",
  "tika-s0101t:1173_3": "Ayaṃ samasāratāya mahāsāratāya cheko.",
  "tika-s0101t:1173_4": "Evanti yathā heraññikassa cakkhunā disvā kahāpaṇavibhāgajānane karaṇantaraṃ bahukāraṃ yadidaṃ hattho,",
  "tika-s0101t:1173_5": "evaṃ yogāvacarassa paññāya oloketvā dhammavibhāgajānane dhammantaraṃ bahukāraṃ yadidaṃ vitakko vitakketvā tadavabodhato,",
  "tika-s0101t:1173_6": "tasmā sammāsaṅkappo sammādiṭṭhiyā bahukāroti adhippāyo.",
  "tika-s0101t:1173_7": "Dutiyaupamāyaṃ evanti yathā tacchako parena parivattetvā parivattetvā dinnaṃ dabbasambhāraṃ vāsiyā tacchetvā gehakaraṇakamme upaneti,",
  "tika-s0101t:1173_8": "evaṃ yogāvacaro vitakkena lakkhaṇādito vitakketvā dinnadhamme yāthāvato paricchinditvā pariññābhisamayādikamme upanetīti yojanā.",
  "tika-s0101t:1173_9": "Vacībhedassa upakārako vitakko sāvajjānavajjavacībhedanivattanapavattanakarāya sammāvācāyapi upakārako evāti “svāya”ntiādi vuttaṃ.",
  "tika-s0101t:1174_0": "Vacībhedassa niyāmikā vācā kāyikakiriyāniyāmakassa kammantassa upakārikā.",
  "tika-s0101t:1174_1": "Tadubhayānantaranti duccaritadvayapahāyakassa sucaritadvayapāripūrihetubhūtassa sammāvācāsammākammantadvayassa anantaraṃ.",
  "tika-s0101t:1174_2": "Idaṃ vīriyanti catubbidhaṃ sammappadhānavīriyaṃ.",
  "tika-s0101t:1174_3": "Indriyasamatādayo samādhissa upakāradhammā.",
  "tika-s0101t:1174_4": "Tabbipariyāyato apakāradhammā veditabbā.",
  "tika-s0101t:1174_5": "Gatiyoti nipphattiyo,",
  "tika-s0101t:1174_6": "kiccādisabhāve vā.",
  "tika-s0101t:1174_7": "Samannesitvāti upadhāretvā.",
  "tika-s0101t:1175_0": "Dvepabbajitavatthuvaṇṇanā",
  "tika-s0101t:1176_0": "376- 7.",
  "tika-s0101t:1176_1": "“Kasmā āraddha”nti anusandhikāraṇaṃ pucchitvā taṃ vibhāvetuṃ “ayaṃ kirā”tiādi vuttaṃ,",
  "tika-s0101t:1176_2": "tena ajjhāsayānusandhivasena upari desanā pavattāti dasseti.",
  "tika-s0101t:1176_3": "Tenāti tathāladdhikattā.",
  "tika-s0101t:1176_4": "Assāti licchavīrañño.",
  "tika-s0101t:1176_5": "Desanāyāti saṇhasukhumāyaṃ suññatapaṭisaṃyuttāyaṃ yathādesitadesanāyaṃ.",
  "tika-s0101t:1176_6": "Nādhimuccatīti na saddahati na pasīdati.",
  "tika-s0101t:1176_7": "Tantidhammaṃ nāma kathentoti yesaṃ atthāya dhammo kathīyati,",
  "tika-s0101t:1176_8": "tasmiṃ tesaṃ asatipi maggapaṭivedhe kevalaṃ sāsane tantidhammaṃ katvā kathento.",
  "tika-s0101t:1176_9": "Evarūpassāti sammāsambuddhattā aviparītadhammadesanatāya evaṃpākaṭadhammakāyassa satthu.",
  "tika-s0101t:1176_10": "Yuttaṃ nu kho etaṃ assāti assa paṭhamajjhānādisamadhigamena samāhitacittassa kulaputtassa etaṃ “taṃ jīva”ntiādinā",
  "tika-s0101t:1176_11": "ucchedādigāhagahaṇaṃ api nu yuttanti pucchati.",
  "tika-s0101t:1176_12": "Laddhiyā pana jhānādhigamamattena na tāva vivecitattā “tehi yutta”nti vuttaṃ taṃ vādaṃ paṭikkhipitvāti",
  "tika-s0101t:1176_13": "jhānalābhinopi taṃ gahaṇaṃ “ayuttamevā”ti taṃ ucchedavādaṃ sassatavādaṃ vā paṭikkhipitvā.",
  "tika-s0101t:1176_14": "Attamanā ahesunti yasmā khīṇāsavo vigatasammoho tiṇṇavicikiccho,",
  "tika-s0101t:1176_15": "“tasmā tassa tathā vattuṃ na yutta”nti uppannanicchayatāya taṃ mama vacanaṃ sutvā attamanā ahesunti attho.",
  "tika-s0101t:1176_16": "Sopi licchavī rājā te viya sañjātanicchayattā attamano ahosi.",
  "tika-s0101t:1176_17": "Yaṃ panettha atthato avibhattaṃ,",
  "tika-s0101t:1176_18": "taṃ suviññeyyameva.",
  "tika-s0101t:1177_0": "Mahālisuttavaṇṇanāya līnatthappakāsanā.",
  "tika-s0101t:1180_0": "7. Jāliyasuttavaṇṇanā",
  "tika-s0101t:1181_0": "Dvepabbajitavatthuvaṇṇanā",
  "tika-s0101t:1182_0": "378.",
  "tika-s0101t:1182_1": "“Ghositena seṭṭhinā kate ārāme”ti vatvā tattha koyaṃ ghositaseṭṭhi nāma,",
  "tika-s0101t:1182_2": "kathañcānena ārāmo kārito,",
  "tika-s0101t:1182_3": "kathaṃ vā tattha bhagavā vihāsīti taṃ sabbaṃ samudāgamato paṭṭhāya saṅkhepatova dassetuṃ “pubbe kirā”tiādi vuttaṃ.",
  "tika-s0101t:1182_4": "Tatoti allakapparaṭṭhato.",
  "tika-s0101t:1182_5": "Tadāti tesaṃ taṃ gāmaṃ paviṭṭhadivase.",
  "tika-s0101t:1182_6": "Balavapāyāsanti garutaraṃ bahupāyāsaṃ.",
  "tika-s0101t:1182_7": "Asannihiteti gehato bahi gate.",
  "tika-s0101t:1182_8": "Bhussatīti ravati.",
  "tika-s0101t:1182_9": "Ghosakadevaputtotveva nāmaṃ ahosi saraghosasampattiyā.",
  "tika-s0101t:1182_10": "Veyyattiyenāti paññāveyyattiyena.",
  "tika-s0101t:1182_11": "Ghositaseṭṭhi nāma jāto tāya eva cassa sarasampattiyā ghositanāmatā.",
  "tika-s0101t:1183_0": "Sarīrasantappanatthanti himavante phalamūlāhāratāya kilantasarīrā loṇambilasevanena tassa santappanatthaṃ pīnanatthaṃ.",
  "tika-s0101t:1183_1": "Tasitāti pipāsitā.",
  "tika-s0101t:1183_2": "Kilantāti parissantakāyā.",
  "tika-s0101t:1183_3": "Te kira taṃ vaṭarukkhaṃ patvā tassa sobhāsampattiṃ disvā mahānubhāvā maññe ettha adhivatthā devatā,",
  "tika-s0101t:1183_4": "“sādhu vatāyaṃ devatā amhākaṃ addhānaparissamaṃ vinodeyyā”ti cintesuṃ,",
  "tika-s0101t:1183_5": "tena vuttaṃ “tattha adhivatthā…pe…",
  "tika-s0101t:1183_6": "nisīdiṃsū”ti.",
  "tika-s0101t:1183_7": "Soti anāthapiṇḍiko gahapati.",
  "tika-s0101t:1183_8": "Bhatakānanti bhatiyā veyyāvaccaṃ karontānaṃ dāsapesakammakarānaṃ.",
  "tika-s0101t:1183_9": "Pakatibhattavetananti pakatiyā dātabbabhattavetanaṃ,",
  "tika-s0101t:1183_10": "tadā uposathikattā kammaṃ akarontānampi kammakaraṇadivasena dātabbabhattavetanamevāti attho.",
  "tika-s0101t:1183_11": "Kañcīti kañcipi bhatakaṃ.",
  "tika-s0101t:1184_0": "Upecca parassa vācāya ārambhanaṃ bādhanaṃ upārambho,",
  "tika-s0101t:1184_1": "dosadassanavasena ghaṭṭananti attho,",
  "tika-s0101t:1184_2": "tenāha “upārambhādhippāyena vādaṃ āropetukāmā hutvā”ti.",
  "tika-s0101t:1184_3": "Vadanti nindanavasena kathenti etenāti hi vādo, doso.",
  "tika-s0101t:1184_4": "Taṃ āropetukāmā,",
  "tika-s0101t:1184_5": "patiṭṭhāpetukāmā hutvāti attho.",
  "tika-s0101t:1184_6": "“Taṃ jīvaṃ taṃ sarīra”nti,",
  "tika-s0101t:1184_7": "idha yaṃ vatthuṃ jīvasaññitaṃ,",
  "tika-s0101t:1184_8": "tadeva sarīrasaññitanti “rūpaṃ attato samanupassatī”ti vādaṃ gahetvā vadanti.",
  "tika-s0101t:1184_9": "Rūpañca attānañca advayaṃ katvā samanupassanavasena “satto”ti vā bāhirakaparikappitaṃ attānaṃ sandhāya vadanti.",
  "tika-s0101t:1184_10": "Bhijjatīti nirudayavināsavasena vinassati.",
  "tika-s0101t:1184_11": "Tena jīvasarīrānaṃ anaññattānujānanato,",
  "tika-s0101t:1184_12": "sarīrassa ca bhedadassanato.",
  "tika-s0101t:1184_13": "Na hettha yathā bhedavatā sarīrato anaññattā adiṭṭhopi jīvassa bhedo vutto,",
  "tika-s0101t:1184_14": "evaṃ adiṭṭhabhedato anaññattā sarīrassāpi abhedoti sakkā viññātuṃ tassa bhedassa paccakkhasiddhattā,",
  "tika-s0101t:1184_15": "bhūtupādāyarūpavinimuttassa ca sarīrassa abhāvatoti āha “ucchedavādo hotī”ti.",
  "tika-s0101t:1185_0": "“Aññaṃ jīvaṃ aññaṃ sarīra”nti aññadeva vatthuṃ jīvasaññitaṃ,",
  "tika-s0101t:1185_1": "aññaṃ vatthuṃ sarīrasaññitanti “rūpavantaṃ attānaṃ samanupassatī”tiādinayappavattaṃ vādaṃ gahetvā vadanti.",
  "tika-s0101t:1185_2": "Rūpe bhedassa diṭṭhattā,",
  "tika-s0101t:1185_3": "attani ca tadabhāvato attā niccoti āpannamevāti āha “tumhākaṃ…pe…",
  "tika-s0101t:1185_4": "āpajjatī”ti.",
  "tika-s0101t:1186_0": "379- 380.",
  "tika-s0101t:1186_1": "Tayidaṃ nesaṃ vañjhāsutassa dīgharassatāparikappanasadisanti katvā ṭhapanīyoyaṃ pañhoti tattha rājanimīlanaṃ",
  "tika-s0101t:1186_2": "katvā satthā upari nesaṃ “tena hāvuso suṇāthā”tiādinā dhammadesanaṃ ārabhīti āha “atha bhagavā”tiādi.",
  "tika-s0101t:1186_3": "Tassā yevāti majjhimāya paṭipadāya.",
  "tika-s0101t:1187_0": "Saddhāpabbajitassāti saddhāya pabbajitassa “evamahaṃ ito vaṭṭadukkhato nissarissāmī”ti evaṃ pabbajjaṃ",
  "tika-s0101t:1187_1": "upagatassa tadanurūpañca sīlaṃ pūretvā paṭhamajjhānena samāhitacittassa.",
  "tika-s0101t:1187_2": "Etaṃ vattunti etaṃ kilesavaṭṭaparibuddhidīpanaṃ “taṃ jīvaṃ taṃ sarīra”ntiādikaṃ diṭṭhisaṃkilesanissitaṃ vacanaṃ vattunti attho.",
  "tika-s0101t:1187_3": "Nibbicikiccho na hotīti dhammesu tiṇṇavicikiccho na hoti,",
  "tika-s0101t:1187_4": "tattha tattha āsappanaparisappanavasena pavattatīti attho.",
  "tika-s0101t:1188_0": "Etamevaṃ jānāmīti yena so bhikkhu paṭhamaṃ jhānaṃ upasampajja viharati,",
  "tika-s0101t:1188_1": "etaṃ sasampayuttadhammaṃ cittanti evaṃ jānāmi.",
  "tika-s0101t:1188_2": "No ca evaṃ vadāmīti yathā diṭṭhigatikā taṃ dhammajātaṃ sanissayaṃ abhedato gaṇhantā “taṃ jīvaṃ taṃ sarīra”nti",
  "tika-s0101t:1188_3": "vā tadubhayaṃ bhedato gaṇhantā “aññaṃ jīvaṃ aññaṃ sarīra”nti vā attano micchāgāhaṃ pavedenti,",
  "tika-s0101t:1188_4": "ahaṃ pana na evaṃ vadāmi tassa dhammassa supariññātattā,",
  "tika-s0101t:1188_5": "tenāha “atha kho”tiādi.",
  "tika-s0101t:1188_6": "Bāhirakā yebhuyyena kasiṇajjhānāni eva nibbattentīti āha “kasiṇaparikammaṃ bhāvantessā”ti.",
  "tika-s0101t:1188_7": "Yasmā bhāvanānubhāvena jhānādhigamo,",
  "tika-s0101t:1188_8": "bhāvanā ca pathavīkasiṇādisañjānanamukhena hotīti saññāsīsena niddisīyati,",
  "tika-s0101t:1188_9": "tasmā āha “saññābalena uppanna”nti. Tenāha –",
  "tika-s0101t:1188_10": "“pathavīkasiṇameko sañjānātī”tiādi.",
  "tika-s0101t:1188_11": "“Na kallaṃ tasseta”nti idaṃ yasmā bhagavatā tattha tattha “atha ca panāhaṃ na vadāmī”ti vuttaṃ,",
  "tika-s0101t:1188_12": "tasmā na vattabbaṃ kiretaṃ kevalinā uttamapurisenāti adhippāyenāha,",
  "tika-s0101t:1188_13": "tena vuttaṃ “maññamānā vadantī”ti.",
  "tika-s0101t:1188_14": "Sesaṃ sabbattha suviññeyyameva.",
  "tika-s0101t:1189_0": "Jāliyasuttavaṇṇanāya līnatthappakāsanā.",
  "tika-s0101t:1192_0": "8. Mahāsīhanādasuttavaṇṇanā",
  "tika-s0101t:1193_0": "Acelakassapavatthuvaṇṇanā",
  "tika-s0101t:1194_0": "381.",
  "tika-s0101t:1194_1": "Yasmiṃ raṭṭhe taṃ nagaraṃ,",
  "tika-s0101t:1194_2": "tassa raṭṭhassapi yasmiṃ nagare tadā bhagavā vihāsi,",
  "tika-s0101t:1194_3": "tassa nagarassapi etadeva nāmaṃ,",
  "tika-s0101t:1194_4": "tasmā uruññāyanti uruññājanapade uruññāsaṅkhāte nagareti attho.",
  "tika-s0101t:1194_5": "Ramaṇīyoti manoharabhūmibhāgatāya chāyūdakasampattiyā,",
  "tika-s0101t:1194_6": "janavivittatāya ca manoramo.",
  "tika-s0101t:1194_7": "Nāmanti gottanāmaṃ.",
  "tika-s0101t:1194_8": "Tapanaṃ santapanaṃ kāyassa khedanaṃ tapo,",
  "tika-s0101t:1194_9": "so etassa atthīti tapassī,",
  "tika-s0101t:1194_10": "taṃ tapassiṃ.",
  "tika-s0101t:1194_11": "Yasmā tathābhūto tapaṃ nissito,",
  "tika-s0101t:1194_12": "tapo vā taṃ nissito,",
  "tika-s0101t:1194_13": "tasmā āha “tapanissitaka”nti.",
  "tika-s0101t:1194_14": "Lūkhaṃ vā pharusaṃ sādhusammatācāravirahato napasādanīyaṃ ājīvati vattatīti lūkhājīvī,",
  "tika-s0101t:1194_15": "taṃ lūkhājīviṃ.",
  "tika-s0101t:1194_16": "Muttācārādīti ādi-",
  "tika-s0101t:1194_17": "saddena parato pāḷiyaṃ āgatā hatthāpalekhanādayo saṅgahitā.",
  "tika-s0101t:1194_18": "Uppaṇḍetīti uhasanavasena paribhāsati.",
  "tika-s0101t:1194_19": "Upavadatīti avaññāpubbakaṃ apavadati,",
  "tika-s0101t:1194_20": "tenāha “hīḷeti vambhetī”ti.",
  "tika-s0101t:1194_21": "Dhammassa ca anudhammaṃti ettha dhammo nāma hetu “hetumhi ñāṇaṃ dhammapaṭisambhidā”tiādīsu viyāti āha “kāraṇassa anukāraṇa”nti.",
  "tika-s0101t:1194_22": "Kāraṇanti cettha tathāpavattassa saddassa attho adhippeto tassa pavattihetubhāvato.",
  "tika-s0101t:1194_23": "Atthappayutto hi saddappayogo.",
  "tika-s0101t:1194_24": "Anukāraṇanti ca so eva parehi tathā vuccamāno.",
  "tika-s0101t:1194_25": "Parehīti “ye te”ti vuttasattehi parehi.",
  "tika-s0101t:1194_26": "Vuttakāraṇenāti yathā tehi vuttaṃ,",
  "tika-s0101t:1194_27": "tathā ce tumhehi na vuttaṃ,",
  "tika-s0101t:1194_28": "evaṃ sati tehi vuttakāraṇena sakāraṇo hutvā tumhākaṃ vādo vā tato paraṃ tassa anuvādo koci appamattakopi",
  "tika-s0101t:1194_29": "viññūhi garahitabbaṃ ṭhānaṃ kāraṇaṃ nāgaccheyya,",
  "tika-s0101t:1194_30": "kimevaṃ nāgacchatīti yojanā.",
  "tika-s0101t:1194_31": "“Idaṃ vuttaṃ hotī”tiādinā tamevatthaṃ saṅkhepato dasseti.",
  "tika-s0101t:1195_0": "382.",
  "tika-s0101t:1195_1": "Idāni yaṃ vibhajjavādaṃ sandhāya bhagavatā “na me te vuttavādino”ti saṅkhepato vatvā taṃ vibhajitvā dassetuṃ “idhāhaṃ kassapā”tiādi vuttaṃ,",
  "tika-s0101t:1195_2": "taṃ vibhāgena dassento “idhekacco”tiādimāha.",
  "tika-s0101t:1195_3": "Bhagavā hi niratthakaṃ anupasamasaṃvattanikaṃ kāyakilamathaṃ “attakilamathānuyogo dukkho anariyo anatthasaṃhito”tiādinā garahati.",
  "tika-s0101t:1195_4": "Sātthakaṃ pana upasamasaṃvattanikaṃ “āraññiko hoti,",
  "tika-s0101t:1195_5": "paṃsukūliko hotī”tiādinā vaṇṇeti.",
  "tika-s0101t:1195_6": "Appapuññatāyāti apuññatāya.",
  "tika-s0101t:1195_7": "Tīṇi duccaritāni pūretvāti micchādiṭṭhibhāvato kammaphalaṃ paṭikkhipanto “natthi dinna”ntiādinā micchādiṭṭhiṃ",
  "tika-s0101t:1195_8": "purakkhatvā tathā tathā tīṇi duccaritāni pūretvā.",
  "tika-s0101t:1195_9": "Anesanavasenāti kohaññe ṭhatvā asantaguṇasambhāvanicchāya micchājīvavasena.",
  "tika-s0101t:1195_10": "Ime dveti “appapuñño puññavā”ti ca vutte duccaritakārino dve puggale sandhāya.",
  "tika-s0101t:1196_0": "“Ime dve sandhāyā”ti ettha pana dutiyanaye “appapuñño,",
  "tika-s0101t:1196_1": "puññavā”ti ca vutte sucaritakārinoti ādinā yojetabbaṃ.",
  "tika-s0101t:1196_2": "Kammakiriyavādino hi ime dve puggalā.",
  "tika-s0101t:1196_3": "Iti paṭhamadutiyanayesu vuttanayeneva tatiyacatutthanayesu yojanā veditabbā.",
  "tika-s0101t:1197_0": "Bāhirakācārayutto titthiyācārayutto,",
  "tika-s0101t:1197_1": "na vimuttācāro.",
  "tika-s0101t:1197_2": "Attānaṃ sukhetvāti adhammikena sukhena attānaṃ sukhetvā,",
  "tika-s0101t:1197_3": "tenāha “duccaritāni pūretvā”ti.",
  "tika-s0101t:1197_4": "“Na dāni mayā sadiso atthī”tiādinā tissannaṃ maññanānaṃ vasena duccaritapūraṇamāha.",
  "tika-s0101t:1197_5": "Micchādiṭṭhivasenāti “natthi kāmesu doso”ti evaṃ pavattamicchādiṭṭhivasena.",
  "tika-s0101t:1197_6": "Paribbājikāyāti pabbajjaṃ upagatāya tāpasadārikāya.",
  "tika-s0101t:1197_7": "Daharāyāti taruṇāya.",
  "tika-s0101t:1197_8": "Mudukāyāti sukhumālāya.",
  "tika-s0101t:1197_9": "Lomasāyāti tanutambalomatāya appalomāya.",
  "tika-s0101t:1197_10": "Kāmesūti vatthukāmesu.",
  "tika-s0101t:1197_11": "Pātabyatanti paribhuñjitabbaṃ,",
  "tika-s0101t:1197_12": "pātabyatanti vā paribhuñjanakataṃ.",
  "tika-s0101t:1197_13": "Āpajjantoti upagacchanto.",
  "tika-s0101t:1197_14": "Paribhogattho hi ayaṃ pā- saddo,",
  "tika-s0101t:1197_15": "kattusādhano ca tabba- saddo,",
  "tika-s0101t:1197_16": "yathāruci paribhuñjantoti attho.",
  "tika-s0101t:1197_17": "Kilesakāmopi hi assādiyamāno vatthukāmantogadhoyeva.",
  "tika-s0101t:1198_0": "Idanti yathāvuttaṃ atthappabhedaṃ vibhajjanaṃ.",
  "tika-s0101t:1198_1": "Titthiyavasena āgataṃ aṭṭhakathāyaṃ tathā vibhattattā.",
  "tika-s0101t:1198_2": "Sāsanepīti imasmiṃ sāsanepi.",
  "tika-s0101t:1199_0": "Arahattaṃ vā attani asantaṃ “atthī”ti vippaṭijānitvā.",
  "tika-s0101t:1199_1": "Sāmantajappanaṃ,",
  "tika-s0101t:1199_2": "paccayapaṭisevanaṃ,",
  "tika-s0101t:1199_3": "iriyāpathanissitanti imāni tīṇi vā kuhanavatthūni.",
  "tika-s0101t:1199_4": "Tādiso vāti dhutaṅga-",
  "tika-s0101t:1199_5": "samādānavasena lūkhājīvī eva.",
  "tika-s0101t:1199_6": "Dullabhasukho bhavissāmi duggatīsu upapattiyāti adhippāyo.",
  "tika-s0101t:1200_0": "383.",
  "tika-s0101t:1200_1": "Asukaṭṭhānatoti asukabhavato.",
  "tika-s0101t:1200_2": "Āgatāti nibbattanavasena idhāgatā.",
  "tika-s0101t:1200_3": "Idāni gantabbaṭṭhānanti āyatiṃ nibbattanaṭṭhānaṃ.",
  "tika-s0101t:1200_4": "Puna upapattinti āyatiṃ anantarabhavato tatiyaṃ upapattiṃ,",
  "tika-s0101t:1200_5": "puna upapattīti punappunaṃ nibbatti.",
  "tika-s0101t:1200_6": "Kena kāraṇenāti yathābhūtaṃ ajānanto hi icchādosavasena yaṃ kiñci garaheyya,",
  "tika-s0101t:1200_7": "ahaṃ pana yathābhūtaṃ jānanto sabbaṃ taṃ kena kāraṇena garahissāmi,",
  "tika-s0101t:1200_8": "taṃ kāraṇaṃ natthīti adhippāyo,",
  "tika-s0101t:1200_9": "tenāha “garahitabbamevā”tiādi.",
  "tika-s0101t:1200_10": "Tamatthanti garahitabbasseva garahaṇaṃ,",
  "tika-s0101t:1200_11": "pasaṃsitabbassa ca pasaṃsanaṃ.",
  "tika-s0101t:1201_0": "Na koci “na sādhū”ti vadati diṭṭhadhammikassa,",
  "tika-s0101t:1201_1": "samparāyikassa ca atthassa sādhanavaseneva pavattiyā bhaddakattā.",
  "tika-s0101t:1201_2": "Pañcavidhaṃ veranti pāṇātipātādipañcavidhaṃ veraṃ.",
  "tika-s0101t:1201_3": "Tañhi pañcavidhassa sīlassa paṭisattubhāvato,",
  "tika-s0101t:1201_4": "sattānaṃ verahetutāya ca “vera”nti vuccati.",
  "tika-s0101t:1201_5": "Tato eva taṃ na koci “sādhū”ti vadati,",
  "tika-s0101t:1201_6": "tathā diṭṭhadhammikādiatthānaṃ asādhanato,",
  "tika-s0101t:1201_7": "sattānaṃ sādhubhāvassa ca dūsanato.",
  "tika-s0101t:1201_8": "Na nirundhitabbanti rūpaggahaṇe na nivāretabbaṃ.",
  "tika-s0101t:1201_9": "Dassanīyadassanattho hi cakkhupaṭilābhoti tesaṃ adhippāyo.",
  "tika-s0101t:1201_10": "Yadaggena tesaṃ pañcadvāre asaṃvaro sādhu,",
  "tika-s0101t:1201_11": "tadaggena tattha saṃvaro na sādhūti āha “puna yaṃ te ekaccanti pañcadvāre saṃvara”nti.",
  "tika-s0101t:1202_0": "Atha vā yaṃ te ekaccaṃ vadanti “sādhū”ti te “eke samaṇabrāhmaṇā”ti vuttā titthiyā yaṃ attakilamathānuyogādiṃ “sādhū”ti vadanti,",
  "tika-s0101t:1202_1": "mayaṃ taṃ na “sādhū”ti vadāma.",
  "tika-s0101t:1202_2": "Yaṃ te ekaccaṃ vadanti “na sādhū”ti yaṃ pana te anavajjapaccayaparibhogaṃ,",
  "tika-s0101t:1202_3": "sunivatthasupārupanādisammāpaṭipattiñca “na sādhū”ti vadanti,",
  "tika-s0101t:1202_4": "taṃ mayaṃ “sādhū”ti vadāmāti evaṃ pettha attho veditabbo.",
  "tika-s0101t:1203_0": "Evaṃ yaṃ paravādamūlakaṃ catukkaṃ dassitaṃ,",
  "tika-s0101t:1203_1": "tadeva puna sakavādamūlakaṃ katvā dassitanti pakāsento “eva”ntiādimāha.",
  "tika-s0101t:1203_2": "Yañhi kiñci kenaci samānaṃ,",
  "tika-s0101t:1203_3": "tenapi taṃ samānameva,",
  "tika-s0101t:1203_4": "tathā asamānaṃ pīti.",
  "tika-s0101t:1203_5": "Samānāsamānatanti samānāsamānatāmattaṃ.",
  "tika-s0101t:1203_6": "Anavasesato hi pahātabbānaṃ dhammānaṃ pahānaṃ sakavāde dissati,",
  "tika-s0101t:1203_7": "na paravāde.",
  "tika-s0101t:1203_8": "Tathā paripuṇṇameva ca upasampādetabbadhammānaṃ upasampādanaṃ sakavāde,",
  "tika-s0101t:1203_9": "na paravāde.",
  "tika-s0101t:1203_10": "Tena vuttaṃ “tyāha”ntiādi.",
  "tika-s0101t:1204_0": "Samanuyuñjāpanakathāvaṇṇanā",
  "tika-s0101t:1205_0": "385.",
  "tika-s0101t:1205_1": "Laddhiṃ pucchantoti “kiṃ samaṇo gotamo saṃkilesadhamme anavasesaṃ pahāya vattati,",
  "tika-s0101t:1205_2": "udāhu pare gaṇācariyā.",
  "tika-s0101t:1205_3": "Ettha tāva attano laddhiṃ vadā”ti laddhiṃ pucchanto.",
  "tika-s0101t:1205_4": "Kāraṇaṃ pucchantoti “samaṇo gotamo saṃkilesadhamme anavasesaṃ pahāya vattatī”ti vutte “kena kāraṇena evamatthaṃ gāhayā”ti kāraṇaṃ pucchanto.",
  "tika-s0101t:1205_5": "Ubhayaṃ pucchantoti “idaṃ nāmettha kāraṇa”nti kāraṇaṃ vatvā paṭiññāte atthe sādhiyamāne anvayato,",
  "tika-s0101t:1205_6": "byatirekato ca kāraṇaṃ samatthetuṃ sadisāsadisabhedaṃ upamodāharaṇadvayaṃ pucchanto,",
  "tika-s0101t:1205_7": "ubhayaṃ pucchanto kāraṇassa ca tilakkhaṇasampattiyā yathāpaṭiññāte atthe sādhite sammadeva anupacchā bhāsanto nigamento samanubhāsati nāma.",
  "tika-s0101t:1205_8": "Upasaṃharitvāti upanetvā.",
  "tika-s0101t:1205_9": "“Kiṃ te”tiādi upasaṃharaṇākāradassanaṃ.",
  "tika-s0101t:1205_10": "Dutiyapadeti “saṅghena vā saṅgha”nti imasmiṃ pade.",
  "tika-s0101t:1206_0": "Tamatthanti taṃ pahātabbadhammānaṃ anavasesaṃ pahāya vattanasaṅkhātañca samādātabbadhammānaṃ anavasesaṃ samādāya vattanasaṅkhātañca atthaṃ.",
  "tika-s0101t:1206_1": "Yojetvāti akusalādipadehi yojetvā.",
  "tika-s0101t:1206_2": "Akosallasambhūtaṭṭhena akusalā ceva tatoyeva akusalāti ca saṅkhaṃ gatāti saṅkhātā tattha purimapadena ekantākusale vadati,",
  "tika-s0101t:1206_3": "dutiyapadena taṃsahagate,",
  "tika-s0101t:1206_4": "taṃpakkhiye ca,",
  "tika-s0101t:1206_5": "tenāha “koṭṭhāsaṃ vā katvā ṭhapitā”ti,",
  "tika-s0101t:1206_6": "akusalapakkhiyabhāvena vavatthāpitāti attho.",
  "tika-s0101t:1206_7": "Avajjaṭṭho dosaṭṭho gārayhapariyāyattāti āha “sāvajjāti sadosā”ti.",
  "tika-s0101t:1206_8": "Ariyā nāma niddosā,",
  "tika-s0101t:1206_9": "ime pana katthacipi niddosā na hontīti niddosaṭṭhena ariyā bhavituṃ nālaṃ asamatthā.",
  "tika-s0101t:1207_0": "386- 392.",
  "tika-s0101t:1207_1": "Yanti kāraṇe etaṃ paccattavacananti āha “yena viññū”ti.",
  "tika-s0101t:1207_2": "Yaṃ vā panāti “yaṃ pana kiñcī”ti asambhāvanavacanametanti āha “yaṃ vā taṃ vā appamattaka”nti.",
  "tika-s0101t:1207_3": "Gaṇācariyā pūraṇādayo.",
  "tika-s0101t:1207_4": "Satthuppabhavattā saṅghassa saṅghasampattiyāpi satthusampatti vibhāvīyatīti āha “saṅghapasaṃsāyapi satthuyeva pasaṃsāsiddhito”ti.",
  "tika-s0101t:1207_5": "Sā pana pasaṃsā pasādahetukāti pasādamukhena taṃ dassetuṃ “pasīdamānāpi hī”tiādi vuttaṃ.",
  "tika-s0101t:1207_6": "Tattha pi-",
  "tika-s0101t:1207_7": "saddena yathā anvayato pasaṃsā samuccīyati,",
  "tika-s0101t:1207_8": "evaṃ satthuvippaṭipattiyā sāvakesu,",
  "tika-s0101t:1207_9": "sāvakavippaṭipattiyā ca satthari appasādo samuccīyatīti daṭṭhabbaṃ.",
  "tika-s0101t:1207_10": "Sarīrasampattinti rūpasampattiṃ,",
  "tika-s0101t:1207_11": "rūpakāyapāripūrinti attho.",
  "tika-s0101t:1207_12": "Bhavanti vattāro rūpappamāṇā,",
  "tika-s0101t:1207_13": "ghosadhammappamāṇā ca.",
  "tika-s0101t:1207_14": "Puna bhavanti vattāroti dhammappamāṇavaseneva yojetabbaṃ.",
  "tika-s0101t:1207_15": "Yā saṅghassa pasaṃsāti ānetvā sambandho.",
  "tika-s0101t:1208_0": "Tattha yā buddhānaṃ,",
  "tika-s0101t:1208_1": "buddhasāvakānaṃyeva ca pāsaṃsatā,",
  "tika-s0101t:1208_2": "aññesañca tadabhāvo jotito,",
  "tika-s0101t:1208_3": "taṃ viratippahānasaṃvaruddesavasena nīharitvā dassetuṃ “ayamadhippāyo”tiādi vuttaṃ.",
  "tika-s0101t:1208_4": "Tattha setughātavirati nāma ariyamaggavirati.",
  "tika-s0101t:1208_5": "Vipassanāmattavasenāti “anicca”nti vā “dukkha”nti vā vividhaṃ dassanamattavasena,",
  "tika-s0101t:1208_6": "na pana nāmarūpavavatthānapaccayapariggaṇhanapubbakaṃ lakkhaṇattayaṃ āropetvā saṅkhārānaṃ sammasanavasena.",
  "tika-s0101t:1208_7": "Itarānīti samucchedapaṭippassaddhinissaraṇappahānāni.",
  "tika-s0101t:1208_8": "“Sesa”nti pañcasīlato añño sabbo sīlasaṃvaro,",
  "tika-s0101t:1208_9": "“khamo hotī”tiādinā vutto suparisuddho khantisaṃvaro,",
  "tika-s0101t:1208_10": "“paññāyete pidhiyyare”ti evaṃ vutto kilesānaṃ samucchedako maggañāṇasaṅkhāto ñāṇasaṃvaro,",
  "tika-s0101t:1208_11": "manacchaṭṭhānaṃ indriyānaṃ pidahanavasena pavatto parisuddho indriyasaṃvaro,",
  "tika-s0101t:1208_12": "“anuppannānaṃ pāpakānaṃ akusalānaṃ dhammānaṃ anuppādāyā”tiādinā vutto sammappadhānasaṅkhāto vīriyasaṃvaroti imaṃ saṃvarapañcakaṃ sandhāyāha.",
  "tika-s0101t:1208_13": "Pañca kho panime pātimokkhuddesātiādi sāsane sīlassa bahubhāvaṃ dassetvā tadekadese eva paresaṃ avaṭṭhānadassanatthaṃ",
  "tika-s0101t:1208_14": "yathāvuttasīlasaṃvarasseva puna gahaṇaṃ.",
  "tika-s0101t:1209_0": "Ariyaaṭṭhaṅgikamaggavaṇṇanā",
  "tika-s0101t:1210_0": "393.",
  "tika-s0101t:1210_1": "Sīhanādanti seṭṭhanādaṃ,",
  "tika-s0101t:1210_2": "abhītanādaṃ kenaci appaṭivattiyanādanti attho.",
  "tika-s0101t:1210_3": "“Ayaṃ yathāvutto mama vādo aviparīto,",
  "tika-s0101t:1210_4": "tassa aviparītabhāvo imaṃ maggaṃ paṭipajjitvā aparappaccayato jānitabbo”ti evaṃ aviparītabhāvāvabodhanatthaṃ.",
  "tika-s0101t:1210_5": "“Atthi kassapā”tiādīsu yaṃ maggaṃ paṭipanno samaṇo gotamo vadanto yuttapattakāle,",
  "tika-s0101t:1210_6": "tathabhāvato bhūtaṃ,",
  "tika-s0101t:1210_7": "ekaṃsato hitāvihabhāvena atthaṃ,",
  "tika-s0101t:1210_8": "dhammato anapetattā dhammaṃ,",
  "tika-s0101t:1210_9": "vinayayogato paresaṃ vinayanato ca vinayaṃ vadatīti sāmaṃyeva attapaccakkhatova jānissati,",
  "tika-s0101t:1210_10": "so mayā sayaṃ abhiññā sacchikatvā pavedito sakalavaṭṭadukkhanissaraṇabhūto atthi kassapa maggo,",
  "tika-s0101t:1210_11": "tassa ca adhigamūpāyabhūtā pubbabhāgapaṭipadāti ayamettha yojanā.",
  "tika-s0101t:1210_12": "Tena “samaṇo gotamo ime dhamme”tiādinayappavatto vādo kenaci asaṃkampiyo yathābhūtasīhanādoti dasseti.",
  "tika-s0101t:1211_0": "“Evametaṃ yathābhūtaṃ sammappaññāya passatī”tiādīsu viya maggañca paṭipadañca ekato katvā dassento.",
  "tika-s0101t:1211_1": "“Ayamevā”ti vacanaṃ maggassa puthubhāvapaṭikkhepanatthaṃ,",
  "tika-s0101t:1211_2": "sabbaariyasādhāraṇabhāvadassanatthaṃ,",
  "tika-s0101t:1211_3": "sāsane pākaṭabhāvadassanatthañca.",
  "tika-s0101t:1211_4": "Tenāha “ekāyano ayaṃ bhikkhave maggo”ti,",
  "tika-s0101t:1211_5": "“eseva maggo natthañño dassanassa visuddhiyā”ti,",
  "tika-s0101t:1212_0": "“Ekāyanaṃ jātikhayantadassī,",
  "tika-s0101t:1213_0": "Maggaṃ pajānāti hitānukampī;",
  "tika-s0101t:1214_0": "Etena maggena tariṃsu pubbe,",
  "tika-s0101t:1215_0": "Tarissanti ye ca taranti ogha”nti. ;",
  "tika-s0101t:1216_0": "Sabbesu suttapadesesu abhidhammapadesesu ca ekovāyaṃ maggo pākaṭo paññāto āgato cāti.",
  "tika-s0101t:1217_0": "Tapopakkamakathāvaṇṇanā",
  "tika-s0101t:1218_0": "394.",
  "tika-s0101t:1218_1": "Tapoyeva upakkamitabbato ārabhitabbato tapopakkamoti āha “tapārambhā”ti.",
  "tika-s0101t:1218_2": "Ārambhanañcettha karaṇamevāti āha “tapokammānīti attho”ti.",
  "tika-s0101t:1218_3": "Samaṇakammasaṅkhātāti samaṇehi kattabbakammasaññitā.",
  "tika-s0101t:1218_4": "Niccoloti nissaṭṭhacelo sabbena sabbaṃ paṭikkhittacelo.",
  "tika-s0101t:1218_5": "Naggiyavatasamādānena naggo.",
  "tika-s0101t:1218_6": "“Ṭhitakova uccāraṃ karotī”tiādi nidassanamattaṃ,",
  "tika-s0101t:1218_7": "vamitvā mukhavikkhālanādiācārassapi tena vissaṭṭhattā.",
  "tika-s0101t:1218_8": "Jivhāya hatthaṃ apalikhati apalihati udakena adhovanato.",
  "tika-s0101t:1218_9": "Dutiyavikappepi eseva nayo.",
  "tika-s0101t:1218_10": "“Ehi bhaddante”ti vutte upagamanasaṅkhāto vidhi ehibhaddanto,",
  "tika-s0101t:1218_11": "taṃ caratīti ehibhaddantiko,",
  "tika-s0101t:1218_12": "tappaṭikkhepena na ehibhaddantiko.",
  "tika-s0101t:1218_13": "Na karoti samaṇena nāma parassa vacanakarena na bhavitabbanti adhippāyena.",
  "tika-s0101t:1218_14": "Puretaranti taṃ ṭhānaṃ attano upagamanato puretaraṃ.",
  "tika-s0101t:1218_15": "Taṃ kira so “bhikkhunā nāma yādicchakī eva bhikkhā gahetabbā”ti adhippāyena na gaṇhāti.",
  "tika-s0101t:1218_16": "Uddissakataṃ “mama nimittabhāvena bahū khuddakā pāṇā saṅghātaṃ āpāditā”ti na gaṇhāti.",
  "tika-s0101t:1218_17": "Nimantanaṃ na sādiyati “evaṃ tesaṃ vacanaṃ kataṃ bhavissatī”ti.",
  "tika-s0101t:1218_18": "Kumbhīādīsupi so sattasaññīti āha “kumbhīkaḷopiyo”tiādi.",
  "tika-s0101t:1219_0": "Kabaḷantarāyoti kabaḷassa antarāyo hotīti.",
  "tika-s0101t:1219_1": "Gāmasabhāgādivasena saṅgamma kittenti etissāti saṅkitti,",
  "tika-s0101t:1219_2": "tathā saṃhaṭataṇḍulādisañcayo.",
  "tika-s0101t:1219_3": "Manussāti veyyāvaccakaramanussā.",
  "tika-s0101t:1220_0": "Surāpānamevāti majjalakkhaṇappattāya surāya pānameva surāggahaṇena cettha merayampi saṅgahitaṃ.",
  "tika-s0101t:1220_1": "Ekāgārameva uñchatīti ekāgāriko.",
  "tika-s0101t:1220_2": "Ekālopeneva vattatīti ekālopiko.",
  "tika-s0101t:1220_3": "Dīyati etāyāti datti,",
  "tika-s0101t:1220_4": "dvattiālopamattagāhi khuddakaṃ bhikkhādānabhājanaṃ,",
  "tika-s0101t:1220_5": "tenāha “khuddakapātī”ti.",
  "tika-s0101t:1220_6": "Abhuñjanavasena eko aho etassa atthīti ekāhiko, āhāro.",
  "tika-s0101t:1220_7": "Taṃ ekāhikaṃ,",
  "tika-s0101t:1220_8": "so pana atthato ekadivasalaṅghakoti āha “ekadivasantarika”nti.",
  "tika-s0101t:1220_9": "“Dvīhika”ntiādīsupi eseva nayo.",
  "tika-s0101t:1220_10": "Ekāhaṃ abhuñjitvā ekāhaṃ bhuñjanaṃ ekāhavāro,",
  "tika-s0101t:1220_11": "taṃ ekāhikameva atthato.",
  "tika-s0101t:1220_12": "Dvīhaṃ abhuñjitvā dvīhaṃ bhuñjanaṃ dvīhavāro.",
  "tika-s0101t:1220_13": "Sesadvayepi eseva nayo.",
  "tika-s0101t:1220_14": "Ukkaṭṭho pana pariyāyabhattabhojaniko dvīhaṃ abhuñjitvā ekāhameva bhuñjati.",
  "tika-s0101t:1220_15": "Sesadvayepi eseva nayo.",
  "tika-s0101t:1221_0": "395. Kuṇḍakanti tanutaraṃ taṇḍulasakalaṃ.",
  "tika-s0101t:1222_0": "396.",
  "tika-s0101t:1222_1": "Saṇehi saṇavākehi nibbattavatthāni sāṇāni.",
  "tika-s0101t:1222_2": "Missasāṇāni masāṇāni,",
  "tika-s0101t:1222_3": "na bhaṅgāni.",
  "tika-s0101t:1222_4": "Erakatiṇādīnīti ādi-",
  "tika-s0101t:1222_5": "saddena akkamakacikadalīvākādīnaṃ saṅgaho.",
  "tika-s0101t:1222_6": "Erakādīhi katāni hi chavāni lāmakāni dussānīti vattabbataṃ labhanti.",
  "tika-s0101t:1223_0": "Micchāvāyāmavaseneva ukkuṭikavatānuyogoti āha “ukkuṭikavīriyaṃ anuyutto”ti.",
  "tika-s0101t:1223_1": "Thaṇḍilanti vā samā pakatibhūmi vuccati “patthaṇḍile pāturahosī”tiādīsu viya,",
  "tika-s0101t:1223_2": "tasmā thaṇḍilaseyyanti anantarahitāya pakatibhūmiyaṃ seyyanti vuttaṃ hoti.",
  "tika-s0101t:1223_3": "Laddhaṃ āsananti nisīdituṃ yathāladdhaṃ āsanaṃ.",
  "tika-s0101t:1223_4": "Akopetvāti aññattha anupagantvā,",
  "tika-s0101t:1223_5": "tenāha “tattheva nisīdanasīlo”ti.",
  "tika-s0101t:1223_6": "So hi taṃ achaḍḍento apariccajanto akopento nāma hoti.",
  "tika-s0101t:1223_7": "Vikaṭanti gūthaṃ vuccati āsayavasena virūpaṃ jātanti katvā.",
  "tika-s0101t:1224_0": "Ettha ca “acelako hotī”tiādīni vatapadāni yāva “na thusodakaṃ pivatī”ti etāni ekavārāni.",
  "tika-s0101t:1224_1": "“Ekāgāriko vā”tiādīni nānāvārāni,",
  "tika-s0101t:1224_2": "nānākālikāni vā.",
  "tika-s0101t:1224_3": "Tathā “sākabhakkho vā”tiādīni,",
  "tika-s0101t:1224_4": "“sāṇānipi dhāretī”tiādīni ca.",
  "tika-s0101t:1224_5": "Tathā hettha vā-",
  "tika-s0101t:1224_6": "saddaggahaṇaṃ, pi-",
  "tika-s0101t:1224_7": "saddaggahaṇañca kataṃ. Pi-",
  "tika-s0101t:1224_8": "saddopi vikappattho eva daṭṭhabbo.",
  "tika-s0101t:1224_9": "Purimesu pana na kataṃ.",
  "tika-s0101t:1224_10": "Evañca katvā “acelako hotī”ti vatvā “sāṇānipi dhāretī”tiādi vacanassa,",
  "tika-s0101t:1224_11": "“rajojalladharo hotī”ti vatvā “udakorohanānuyogaṃ anuyutto”ti vacanassa ca avirodho siddho hoti.",
  "tika-s0101t:1224_12": "Atha vā kimettha avirodhacintāya.",
  "tika-s0101t:1224_13": "Ummattakapacchisadiso hi titthiyavādo.",
  "tika-s0101t:1224_14": "Atha vā “acelako hotī”ti ārabhitvā tappasaṅgena sabbampi attakilamathānuyogaṃ dassentena “sāṇānipi dhāretī”tiādi vuttanti daṭṭhabbaṃ.",
  "tika-s0101t:1225_0": "Tapopakkamaniratthakathāvaṇṇanā",
  "tika-s0101t:1226_0": "397.",
  "tika-s0101t:1226_1": "Sīlasampadādīhi vināti sīlasampadā,",
  "tika-s0101t:1226_2": "samādhisampadā,",
  "tika-s0101t:1226_3": "paññāsampadāti imāhi lokuttarāhi sampadāhi vinā na kadāci sāmaññaṃ vā brahmaññaṃ vā sambhavati,",
  "tika-s0101t:1226_4": "yasmā ca tadevaṃ,",
  "tika-s0101t:1226_5": "tasmā tesaṃ tapopakkamānaṃ niratthakataṃ dassentoti yojanā.",
  "tika-s0101t:1226_6": "“Dosaveravirahita”nti idaṃ dosassa mettāya ujupaṭipakkhatāya vuttaṃ. Dosa-",
  "tika-s0101t:1226_7": "ggahaṇena vā sabbepi jhānapaṭipakkhā saṃkilesadhammā gahitā, vera-",
  "tika-s0101t:1226_8": "ggahaṇena paccatthikabhūtā sattā.",
  "tika-s0101t:1226_9": "Yadaggena hi dosarahitaṃ,",
  "tika-s0101t:1226_10": "tadaggena verarahitanti.",
  "tika-s0101t:1227_0": "398.",
  "tika-s0101t:1227_1": "Pākaṭabhāvena kāyati gametīti pakati,",
  "tika-s0101t:1227_2": "lokasiddhavādo,",
  "tika-s0101t:1227_3": "tenāha “pakati kho esāti pakatikathā esā”ti.",
  "tika-s0101t:1227_4": "Mattāyāti mattā-",
  "tika-s0101t:1227_5": "saddo “mattā sukhapariccāgā”tiādīsu viya appatthaṃ antonītaṃ katvā pamāṇavācakoti āha “iminā pamāṇena evaṃ parittakenā”ti.",
  "tika-s0101t:1227_6": "Tena pana pamāṇena pahātabbo pakaraṇappatto paṭipattikkamoti āha “paṭipattikkamenā”ti.",
  "tika-s0101t:1227_7": "Sabbatthāti sabbavāresu.",
  "tika-s0101t:1228_0": "399.",
  "tika-s0101t:1228_1": "Aññathā vadathāti yadi acelakabhāvādinā sāmaññaṃ vā brahmaññaṃ vā abhavissa,",
  "tika-s0101t:1228_2": "suvijānova samaṇo suvijāno brāhmaṇo.",
  "tika-s0101t:1228_3": "Yasmā pana tumhe ito aññathāva sāmaññaṃ brahmaññañca vadatha,",
  "tika-s0101t:1228_4": "tasmā dujjānova samaṇo dujjāno brāhmaṇo,",
  "tika-s0101t:1228_5": "tenāha “idaṃ sandhāyāhā”ti.",
  "tika-s0101t:1228_6": "Taṃ pakativādaṃ paṭikkhipitvāti pubbe yaṃ pākatikaṃ sāmaññaṃ brahmaññañca hadaye ṭhapetvā tena “dukkara”ntiādi vuttaṃ,",
  "tika-s0101t:1228_7": "tameva sandhāya bhagavatāpi “pakati kho esā”tiādi vuttaṃ.",
  "tika-s0101t:1228_8": "Idha pana taṃ pakativādaṃ pākatikasamaṇabrāhmaṇavisayaṃ kathaṃ paṭikkhipitvā paṭisaṃharitvā sabhāvatova",
  "tika-s0101t:1228_9": "paramatthatova samaṇassa brāhmaṇassa ca dujjānabhāvaṃ āvikaronto pakāsento.",
  "tika-s0101t:1228_10": "Tatrāpīti samaṇabrāhmaṇavādepi vuttanayeneva.",
  "tika-s0101t:1229_0": "Sīlasamādhipaññāsampadāvaṇṇanā",
  "tika-s0101t:1230_0": "400- 1.",
  "tika-s0101t:1230_1": "Paṇḍitoti hetusampattisiddhena paṇḍiccena samannāgato,",
  "tika-s0101t:1230_2": "kathaṃ uggahesi paripakkañāṇattā ghaṭe padīpena viya abbhantare samujjalantena paññāveyyattiyena tattha",
  "tika-s0101t:1230_3": "tattha bhagavatā desitamatthaṃ pariggaṇhanto tampi desanaṃ upadhāresi.",
  "tika-s0101t:1230_4": "Tassa cāti yo acelako hoti yāva udakorohanānuyogaṃ anuyutto viharati, tassa ca.",
  "tika-s0101t:1230_5": "Tā sampattiyo pucchāmi,",
  "tika-s0101t:1230_6": "yāhi samaṇo ca hotīti adhippāyo.",
  "tika-s0101t:1230_7": "Sīlasampadāyāti iti-",
  "tika-s0101t:1230_8": "saddo ādiattho,",
  "tika-s0101t:1230_9": "tena “cittasampadāya paññāsampadāyā”ti padadvayaṃ saṅgaṇhāti asekkhasīlādikhandhattayasaṅgahitañhi arahattaṃ,",
  "tika-s0101t:1230_10": "tenāha “arahattaphalameva sandhāya vutta”ntiādi.",
  "tika-s0101t:1230_11": "Tattha idanti idaṃ vacanaṃ.",
  "tika-s0101t:1231_0": "Sīhanādakathāvaṇṇanā",
  "tika-s0101t:1232_0": "402.",
  "tika-s0101t:1232_1": "Anaññasādhāraṇatāya,",
  "tika-s0101t:1232_2": "anaññasādhāraṇatthavisayatāya ca anuttaraṃ buddhasīhanādaṃ nadanto.",
  "tika-s0101t:1232_3": "Ativiya accantavisuddhatāya paramavisuddhaṃ.",
  "tika-s0101t:1232_4": "Paramanti ukkaṭṭhaṃ,",
  "tika-s0101t:1232_5": "tenāha “uttama”nti.",
  "tika-s0101t:1232_6": "Sīlameva lokiyasīlattā.",
  "tika-s0101t:1232_7": "Yathā anaññasādhāraṇaṃ bhagavato lokuttarasīlaṃ savāsanaṃ paṭipakkhaviddhaṃsanato,",
  "tika-s0101t:1232_8": "evaṃ lokiyasīlampi tassa anucchavikabhāvena sambhūtattā,",
  "tika-s0101t:1232_9": "samena samanti samasamanti ayamettha atthoti āha “mama sīlasamena sīlena mayā sama”nti.",
  "tika-s0101t:1232_10": "“Yadidaṃ adhisīla”nti lokiyaṃ,",
  "tika-s0101t:1232_11": "lokuttarañcāti duvidhampi buddhasīlaṃ ekajjhaṃ katvā vuttaṃ.",
  "tika-s0101t:1232_12": "Tenāha “sīlepī”ti.",
  "tika-s0101t:1232_13": "Iti imanti evaṃ imaṃ sīlavisayaṃ.",
  "tika-s0101t:1232_14": "Paṭhamaṃ pavattattā paṭhamaṃ.",
  "tika-s0101t:1233_0": "Tapatīti santappati,",
  "tika-s0101t:1233_1": "vidhamatīti attho.",
  "tika-s0101t:1233_2": "Jigucchatīti hīḷeti lāmakato ṭhapeti.",
  "tika-s0101t:1233_3": "Niddosattā ariyā ārakā kilesehīti.",
  "tika-s0101t:1233_4": "Maggaphalasampayuttā vīriyasaṅkhātā tapojigucchāti ānetvā sambandho.",
  "tika-s0101t:1233_5": "Paramā nāma sabbukkaṭṭhabhāvato.",
  "tika-s0101t:1233_6": "Yathā yuvino bhāvo yobbanaṃ,",
  "tika-s0101t:1233_7": "evaṃ jigucchino bhāvo jegucchaṃ.",
  "tika-s0101t:1233_8": "Kilesānaṃ samucchindanapaṭippassambhanāni samucchedapaṭipassaddhivimuttiyo.",
  "tika-s0101t:1233_9": "Nissaraṇavimutti nibbānaṃ.",
  "tika-s0101t:1233_10": "Atha vā sammāvācādīnaṃ adhisīlaggahaṇena,",
  "tika-s0101t:1233_11": "sammāvāyāmassa adhijegucchaggahaṇena,",
  "tika-s0101t:1233_12": "sammādiṭṭhiyā adhipaññāggahaṇena gahitattā aggahitaggahaṇena sammāsaṅkappasatisamādhayo maggaphalapariyāpannā",
  "tika-s0101t:1233_13": "samucchedapaṭipassaddhivimuttiyo daṭṭhabbā.",
  "tika-s0101t:1233_14": "Nissaraṇavimutti pana nibbānameva.",
  "tika-s0101t:1234_0": "403.",
  "tika-s0101t:1234_1": "Yaṃ kiñci janavivittaṃ ṭhānaṃ idha “suññāgāra”nti adhippetaṃ.",
  "tika-s0101t:1234_2": "Tattha nadantena vinā nādo natthīti āha “ekatova nisīditvā”ti.",
  "tika-s0101t:1234_3": "Aṭṭhasu parisāsūti khattiyaparisā,",
  "tika-s0101t:1234_4": "brāhmaṇaparisā,",
  "tika-s0101t:1234_5": "gahapatiparisā,",
  "tika-s0101t:1234_6": "samaṇaparisā,",
  "tika-s0101t:1234_7": "cātumahārājikaparisā,",
  "tika-s0101t:1234_8": "tāvatiṃsaparisā,",
  "tika-s0101t:1234_9": "māraparisā,",
  "tika-s0101t:1234_10": "brahmaparisāti imāsu aṭṭhasu parisāsu.",
  "tika-s0101t:1235_0": "Vesārajjānīti visāradabhāvā ñāṇappahānasampadānimittaṃ kutoci asantassanabhāvā nibbhayabhāvāti attho.",
  "tika-s0101t:1235_1": "Āsabhaṃ ṭhānanti seṭṭhaṃ ṭhānaṃ,",
  "tika-s0101t:1235_2": "uttamaṃ ṭhānanti attho.",
  "tika-s0101t:1235_3": "Āsabhā vā pubbabuddhā,",
  "tika-s0101t:1235_4": "tesaṃ ṭhānanti attho.",
  "tika-s0101t:1236_0": "Apica usabhassa idanti āsabhaṃ,",
  "tika-s0101t:1236_1": "āsabhaṃ viyāti āsabhaṃ.",
  "tika-s0101t:1236_2": "Yathā hi nisabhasaṅkhāto usabho attano usabhabalena catūhi pādehi pathaviṃ uppīḷetvā acalaṭṭhānena tiṭṭhati,",
  "tika-s0101t:1236_3": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisāpathaviṃ uppīḷetvā",
  "tika-s0101t:1236_4": "sadevake loke kenaci paccatthikena akampiyo acalena ṭhānena tiṭṭhati.",
  "tika-s0101t:1236_5": "Evaṃ tiṭṭhamānova taṃ āsabhaṃ ṭhānaṃ paṭijānāti upagacchati na paccakkhāti attani āropeti.",
  "tika-s0101t:1236_6": "Tena vuttaṃ “āsabhaṃ ṭhānaṃ paṭijānātī”ti.",
  "tika-s0101t:1237_0": "Sīhanādaṃ nadatīti yathā migarājā parissayānaṃ sahanato,",
  "tika-s0101t:1237_1": "vanamahiṃsamattavāraṇādīnaṃ hananato ca “sīho”ti vuccati,",
  "tika-s0101t:1237_2": "evaṃ tathāgato lokadhammānaṃ sahanato,",
  "tika-s0101t:1237_3": "parappavādānaṃ hananato ca “sīho”ti vuccati.",
  "tika-s0101t:1237_4": "Evaṃ vuttassa sīhassa nādaṃ sīhanādaṃ.",
  "tika-s0101t:1237_5": "Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati,",
  "tika-s0101t:1237_6": "evaṃ tathāgatasīhopi dasahi tathāgatabalehi samannāgato aṭṭhasu parisāsu visārado vigatalomahaṃso “iti",
  "tika-s0101t:1237_7": "rūpa”ntiādinā nayena nānāvilāsasampannaṃ sīhanādaṃ nadati.",
  "tika-s0101t:1238_0": "Pañhaṃ abhisaṅkharitvāti ñātuṃ icchitamatthaṃ attano ñāṇabalānurūpaṃ abhiracitvā taṅkhaṇaṃyevāti pucchitakkhaṇeyeva",
  "tika-s0101t:1238_1": "ṭhānuppattikapaṭibhānena vissajjeti.",
  "tika-s0101t:1238_2": "Cittaṃ paritosetiyeva ajjhāsayānurūpaṃ vissajjanato.",
  "tika-s0101t:1238_3": "Sotabbañcassa maññanti aṭṭhakkhaṇavajjitena navamena khaṇena labbhamānattā.",
  "tika-s0101t:1238_4": "“Yaṃ no satthā bhāsati,",
  "tika-s0101t:1238_5": "taṃ no sossāmā”ti ādaragāravajātā mahantena ussāhena sotabbaṃ sampaṭicchitabbaṃ maññanti.",
  "tika-s0101t:1238_6": "Suppasannā pasādābhibuddhiyā vigatupakkilesatāya kallacittā muducittā honti.",
  "tika-s0101t:1238_7": "Pasannakāranti pasannehi kātabbasakkāraṃ,",
  "tika-s0101t:1238_8": "dhammāmisapūjanti attho.",
  "tika-s0101t:1238_9": "Tattha āmisapūjaṃ dassento “paṇītānī”tiādimāha.",
  "tika-s0101t:1238_10": "Dhammapūjā pana “tathattāyā”ti iminā dassitā.",
  "tika-s0101t:1238_11": "Tathābhāvāyāti yathattāya yassa vaṭṭadukkhanissaraṇatthāya dhammo desito,",
  "tika-s0101t:1238_12": "tathābhāvāya,",
  "tika-s0101t:1238_13": "tenāha “dhammānudhammapaṭipattipūraṇatthāyā”ti.",
  "tika-s0101t:1238_14": "Sā ca dhammānudhammapaṭipatti yāya anupubbiyā paṭipajjitabbā,",
  "tika-s0101t:1238_15": "paṭipajjantānañca sati ajjhattikaṅgasamavāye ekaṃsikā tassā pāripūrīti taṃ anupubbiṃ dassetuṃ “keci saraṇesū”tiādi vuttaṃ.",
  "tika-s0101t:1239_0": "Imasmiṃ panokāse ṭhatvāti “paṭipannā ca ārādhentī”ti etasmiṃ sīhanādakiccapāripūridīpane pāḷipadese ṭhatvā.",
  "tika-s0101t:1239_1": "Samodhānetabbāti saṅkalitabbā.",
  "tika-s0101t:1239_2": "Eko sīhanādo asādhāraṇo aññehi appaṭivattiyo seṭṭhanādo abhītanādoti katvā.",
  "tika-s0101t:1239_3": "Esa nayo sesesupi.",
  "tika-s0101t:1239_4": "Purimānaṃ dasannantiādito paṭṭhāya yāva “vimuttiyā mayhaṃ sadiso natthī”ti etesaṃ purimānaṃ dasannaṃ sīhanādānaṃ,",
  "tika-s0101t:1239_5": "niddhāraṇe cettha sāmivacanaṃ,",
  "tika-s0101t:1239_6": "tenāha “ekekassā”ti.",
  "tika-s0101t:1239_7": "“Parisāsu ca nadatī”ti ādayo parivārā “ekaccaṃ tapassiṃ niraye nibbattaṃ passāmī”ti sīhanādaṃ nadanto",
  "tika-s0101t:1239_8": "bhagavā parisāyaṃ nadati visārado nadati yāva “paṭipannā ārādhentī”ti atthayojanāya sambhavato.",
  "tika-s0101t:1239_9": "Tathā sesesupi navasu.",
  "tika-s0101t:1240_0": "“Eva”ntiādi yathāvuttānaṃ tesaṃ saṅkaletvā dassanaṃ.",
  "tika-s0101t:1240_1": "Te dasāti te “parisāsu ca nadatī”ti ādayo sīhanādā.",
  "tika-s0101t:1240_2": "Purimānaṃ dasannanti yathāvuttānaṃ purimānaṃ dasannaṃ.",
  "tika-s0101t:1240_3": "Parivāravasenāti paccekaṃ parivāravasena yojiyamānā sataṃ sīhanādā.",
  "tika-s0101t:1240_4": "Purimā ca dasāti tathā ayojiyamānā purimā ca dasāti evaṃ dasādhikaṃ sīhanādasataṃ hoti.",
  "tika-s0101t:1240_5": "Evaṃ vādīnaṃ vādanti evaṃ pavattavādānaṃ titthiyānaṃ vādaṃ.",
  "tika-s0101t:1240_6": "Paṭisedhetvāti tathābhāvābhāvadassanena paṭikkhipitvā.",
  "tika-s0101t:1240_7": "Yaṃ bhagavā udumbarikasutte “idha nigrodha tapassī”tiādinā upakkilesavibhāgaṃ,",
  "tika-s0101t:1240_8": "pārisuddhivibhāgañca dassento saparisassa nigrodhassa paribbājakassa purato sīhanādaṃ nadi,",
  "tika-s0101t:1240_9": "taṃ dassetuṃ “idāni parisati naditapubbaṃ sīhanādaṃ dassento”tiādi vuttaṃ.",
  "tika-s0101t:1241_0": "Titthiyaparivāsakathāvaṇṇanā",
  "tika-s0101t:1242_0": "404.",
  "tika-s0101t:1242_1": "Idanti “rājagahe gijjhakūṭe pabbate viharantaṃ maṃ…pe…",
  "tika-s0101t:1242_2": "pañhaṃ pucchī”ti idaṃ vacanaṃ.",
  "tika-s0101t:1242_3": "Kāmaṃ yadā nigrodho pañhaṃ pucchi,",
  "tika-s0101t:1242_4": "bhagavā cassa vissajjesi,",
  "tika-s0101t:1242_5": "na tadā gijjhakūṭe pabbate viharati,",
  "tika-s0101t:1242_6": "rājagahasamīpe pana viharatīti katvā “rājagahe gijjhakūṭe pabbate viharantaṃ ma”nti vuttaṃ,",
  "tika-s0101t:1242_7": "gijjhakūṭe viharaṇañcassa tadā avicchinnanti,",
  "tika-s0101t:1242_8": "tenāha “yaṃ taṃ bhagavā”tiādi.",
  "tika-s0101t:1242_9": "Yogeti naye,",
  "tika-s0101t:1242_10": "dukkhanissaraṇūpāyeti attho.",
  "tika-s0101t:1243_0": "405.",
  "tika-s0101t:1243_1": "Yaṃ parivāsaṃ sāmaṇerabhūmiyaṃ ṭhito parivasatīti yojanā.",
  "tika-s0101t:1243_2": "Yasmā sāmaṇerabhūmiyaṃ ṭhitena parivasitabbaṃ,",
  "tika-s0101t:1243_3": "na gihibhūtena,",
  "tika-s0101t:1243_4": "tasmā aparivasitvāyeva pabbajjaṃ labhati.",
  "tika-s0101t:1243_5": "Ākaṅkhati pabbajjaṃ,",
  "tika-s0101t:1243_6": "ākaṅkhati upasampadanti ettha pana pabbajjā-",
  "tika-s0101t:1243_7": "ggahaṇaṃ vacanasiliṭṭhatāvaseneva “dirattatirattaṃ sahaseyya”nti ettha dirattaggahaṇaṃ viya.",
  "tika-s0101t:1243_8": "Gāmappavesanādīnīti ādi-",
  "tika-s0101t:1243_9": "saddena vesiyāvidhavāthullakumāripaṇḍakabhikkhunigocaratā,",
  "tika-s0101t:1243_10": "sabrahmacārīnaṃ uccāvacesu kiṃkaraṇīyesu dakkhānalasāditā,",
  "tika-s0101t:1243_11": "uddesaparipucchādīsu tibbachandatā,",
  "tika-s0101t:1243_12": "yassa titthāyatanato idhāgato,",
  "tika-s0101t:1243_13": "tassa avaṇṇe,",
  "tika-s0101t:1243_14": "ratanattayassa ca vaṇṇe anattamanatā,",
  "tika-s0101t:1243_15": "tadubhayaṃ yathākkamaṃ vaṇṇe ca avaṇṇe ca attamanatāti imesaṃ saṅgaho veditabbo,",
  "tika-s0101t:1243_16": "tenāha “aṭṭha vattāni pūrentenā”ti.",
  "tika-s0101t:1243_17": "Ghaṃsitvā koṭṭetvāti ajjhāsayassa vīmaṃsanavasena suvaṇṇaṃ viya ghaṃsitvā koṭṭetvā.",
  "tika-s0101t:1244_0": "Gaṇamajjhe nisīditvāti upasampadākammassa gaṇappahonakānaṃ bhikkhūnaṃ majjhe saṅghatthero viya tassa anuggahatthaṃ nisīditvā.",
  "tika-s0101t:1244_1": "Vūpakaṭṭhoti vivitto.",
  "tika-s0101t:1244_2": "Tādisassa sīlavisodhane appamādo avuttasiddhoti āha “kammaṭṭhāne satiṃ avijahanto”ti.",
  "tika-s0101t:1244_3": "Pesitacittoti nibbānaṃ pati pesitacitto taṃninno tappoṇo tappabbhāro.",
  "tika-s0101t:1244_4": "Jātikulaputtāpi ācārasampannā eva arahattādhigamāya pabbajjāpekkhā hontīti tepi tehi ekasaṅgahe karonto āha “kulaputtāti ācārakulaputtā”ti,",
  "tika-s0101t:1244_5": "tenāha “sammadevāti hetunāva kāraṇenevā”ti.",
  "tika-s0101t:1244_6": "“Otiṇṇomhi jātiyā”tiādinā nayena hi saṃvegapubbikaṃ yathānusiṭṭhaṃ pabbajjaṃ sandhāya idha “sammadevā”ti vuttaṃ.",
  "tika-s0101t:1244_7": "Hetunāti ñāyena.",
  "tika-s0101t:1244_8": "Pāpuṇitvāti patvā adhigantvā.",
  "tika-s0101t:1244_9": "Sampādetvāti asekkhā sīlasamādhipaññā nipphādetvā,",
  "tika-s0101t:1244_10": "paripūretvā vāti attho.",
  "tika-s0101t:1245_0": "Niṭṭhāpetunti nigamanavasena pariyosāpetuṃ.",
  "tika-s0101t:1245_1": "“Brahmacariyapariyosānaṃ…pe…",
  "tika-s0101t:1245_2": "vihāsī”ti iminā eva hi arahattanikūṭena desanā pariyosāpitā.",
  "tika-s0101t:1245_3": "Taṃ pana nigamento “aññataro kho panā…pe…",
  "tika-s0101t:1245_4": "ahosī”ti vuttaṃ dhammasaṅgāhakehi.",
  "tika-s0101t:1245_5": "Yaṃ panettha atthato na vibhattaṃ,",
  "tika-s0101t:1245_6": "taṃ suviññeyyameva.",
  "tika-s0101t:1246_0": "Mahāsīhanādasuttavaṇṇanāya līnatthappakāsanā.",
  "tika-s0101t:1249_0": "9. Poṭṭhapādasuttavaṇṇanā",
  "tika-s0101t:1250_0": "Poṭṭhapādaparibbājakavatthuvaṇṇanā",
  "tika-s0101t:1251_0": "406.",
  "tika-s0101t:1251_1": "Sāvatthiyanti samīpatthe bhummanti āha “sāvatthiṃ upanissāyā”ti.",
  "tika-s0101t:1251_2": "Jetassa kumārassa vaneti jetena nāma rājakumārena ropite upavane.",
  "tika-s0101t:1251_3": "Nivāsaphāsutādinā pabbajitā āramanti etthāti ārāmo, vihāro.",
  "tika-s0101t:1251_4": "Phoṭo pādesu jātoti poṭṭhapādo.",
  "tika-s0101t:1251_5": "Vatthacchāyāchādanapabbajūpagatattā channaparibbājako.",
  "tika-s0101t:1251_6": "Brāhmaṇamahāsāloti mahāvibhavatāya mahāsāratāpatto brāhmaṇo.",
  "tika-s0101t:1251_7": "Samayanti sāmaññaniddeso,",
  "tika-s0101t:1251_8": "taṃ taṃ samayanti attho.",
  "tika-s0101t:1251_9": "Pavadantīti pakārato vadanti,",
  "tika-s0101t:1251_10": "attanā attanā uggahitaniyāmena yathā tathā samayaṃ vadantīti attho.",
  "tika-s0101t:1251_11": "“Pabhutayo”ti iminā todeyyajāṇusoṇīsoṇadaṇḍādike saṅgaṇhāti,",
  "tika-s0101t:1251_12": "paribbājakādayoti ādi-",
  "tika-s0101t:1251_13": "saddena channaparibbājakādike.",
  "tika-s0101t:1251_14": "Tindukācīramettha atthīti tindukācīro, ārāmo.",
  "tika-s0101t:1251_15": "Tathā ekā sālā etthāti ekasālako,",
  "tika-s0101t:1251_16": "tasmiṃ tindukācīre ekasālake.",
  "tika-s0101t:1252_0": "Anekākārānavasesañeyyatthavibhāvanato,",
  "tika-s0101t:1252_1": "aparāparuppattito ca bhagavato ñāṇaṃ tattha patthaṭaṃ viya hotīti vuttaṃ “sabbaññutaññāṇaṃ pattharitvā”ti,",
  "tika-s0101t:1252_2": "yato tassa ñāṇajālatā vuccati,",
  "tika-s0101t:1252_3": "veneyyānaṃ tadantogadhatā heṭṭhā vuttāyeva.",
  "tika-s0101t:1252_4": "Veneyyasattapariggaṇhanatthaṃ samannāhāre kate paṭhamaṃ nesaṃ veneyyabhāveneva upaṭṭhānaṃ hoti,",
  "tika-s0101t:1252_5": "atha saraṇagamanādivasena kiccanipphatti vīmaṃsīyatīti āha “kiṃ nu kho bhavissatīti upaparikkhanto”ti.",
  "tika-s0101t:1252_6": "Nirodhanti saññānirodhaṃ.",
  "tika-s0101t:1252_7": "Nirodhā vuṭṭhānanti tato nirodhato vuṭṭhānaṃ saññuppattiṃ.",
  "tika-s0101t:1252_8": "Sabbabuddhānaṃ ñāṇena saṃsanditvāti yathā te nirodhaṃ,",
  "tika-s0101t:1252_9": "nirodhato vuṭṭhānañca byākariṃsu,",
  "tika-s0101t:1252_10": "byākarissanti ca,",
  "tika-s0101t:1252_11": "tathā byākaraṇavasena saṃsanditvā.",
  "tika-s0101t:1252_12": "Hatthisāriputtoti hatthisārino putto.",
  "tika-s0101t:1252_13": "“Yugandharapabbataṃ parikkhipitvā”ti idaṃ parikappavacanaṃ “tādisaṃ atthi ce,",
  "tika-s0101t:1252_14": "taṃ viyā”ti.",
  "tika-s0101t:1252_15": "Meghavaṇṇanti rattameghavaṇṇaṃ,",
  "tika-s0101t:1252_16": "sañjhāppabhānurañjitameghasaṅkāsanti attho.",
  "tika-s0101t:1252_17": "Paccagghanti abhinavaṃ ādito tathāladdhavohārena,",
  "tika-s0101t:1252_18": "anaññaparibhogatāya,",
  "tika-s0101t:1252_19": "tathā vā satthu adhiṭṭhānena so patto sabbakālaṃ “paccagghaṃ” tveva vuccati,",
  "tika-s0101t:1252_20": "silādivuttaratanalakkhaṇūpapattiyā vā so patto “paccaggha”nti vuccati.",
  "tika-s0101t:1253_0": "407.",
  "tika-s0101t:1253_1": "Attano rucivasena saddhammaṭṭhitijjhāsayavasena,",
  "tika-s0101t:1253_2": "na parena ussāhitoti adhippāyo.",
  "tika-s0101t:1253_3": "“Atippagabhāvameva disvā”ti idaṃ bhūtakathanaṃ na tāva bhikkhācāravelā sampattāti dassanatthaṃ.",
  "tika-s0101t:1253_4": "Bhagavā hi tadā kālasseva vihārato nikkhanto “vāsanābhāgiyāya dhammadesanāya poṭṭhapādaṃ anuggaṇhissāmī”ti.",
  "tika-s0101t:1253_5": "Yannūnāhanti aññattha saṃsayaparidīpano,",
  "tika-s0101t:1253_6": "idha pana saṃsayaparidīpano viya.",
  "tika-s0101t:1253_7": "Kasmāti āha “buddhāna”ntiādi.",
  "tika-s0101t:1253_8": "Saṃsayo nāma natthi bodhimūle eva samugghāṭitattā.",
  "tika-s0101t:1253_9": "Parivitakkapubbabhāgoti adhippetakiccassa pubbabhāgaparivitakko eva.",
  "tika-s0101t:1253_10": "Buddhānaṃ labbhatīti “karissāma,",
  "tika-s0101t:1253_11": "na karissāmā”tiādiko esa cittacāro buddhānaṃ labbhati sambhavati vicāraṇavasena pavattanato,",
  "tika-s0101t:1253_12": "na pana saṃsayavasena.",
  "tika-s0101t:1253_13": "Tenāhāti yena buddhānampi labbhati,",
  "tika-s0101t:1253_14": "tenevāha bhagavā “yannūnāha”nti.",
  "tika-s0101t:1253_15": "Parikappane vāyaṃ nipāto.",
  "tika-s0101t:1253_16": "“Upasaṅkameyya”nti kiriyāpadena vuccamāno eva hi attho “yannūnā”ti nipātapadena jotīyati.",
  "tika-s0101t:1253_17": "Ahaṃ yannūna upasaṅkameyyanti yojanā.",
  "tika-s0101t:1253_18": "Yadi panāti idampi tena samānatthanti āha “yadi panāhanti attho”ti.",
  "tika-s0101t:1254_0": "408.",
  "tika-s0101t:1254_1": "Yathā unnatappāyo saddo unnādo,",
  "tika-s0101t:1254_2": "evaṃ vipulabhāvena uparūpari pavattopi unnādoti tadubhayaṃ ekajjhaṃ katvā pāḷiyaṃ “unnādiniyā”ti vatvā",
  "tika-s0101t:1254_3": "puna vibhāgena dassetuṃ “uccāsaddamahāsaddāyā”ti vuttanti tamatthaṃ vivaranto “uccaṃ nadamānāyā”tiādimāha.",
  "tika-s0101t:1254_4": "Assāti parisāya.",
  "tika-s0101t:1254_5": "Uddhaṃgamanavasenāti unnatabahulatāya uggantvā uggantvā pavattanavasena.",
  "tika-s0101t:1254_6": "Disāsu patthaṭavasenāti vipulabhāvena bhūtaparamparāya sabbadisāsu pattharaṇavasena.",
  "tika-s0101t:1254_7": "Idāni paribbājakaparisāya uccāsaddamahāsaddatāya kāraṇaṃ,",
  "tika-s0101t:1254_8": "tassa ca pavattiākāraṃ dassento “tesañhī”tiādimāha.",
  "tika-s0101t:1254_9": "Kāmassādo nāma kāmaguṇassādo.",
  "tika-s0101t:1254_10": "Kāmabhavādigato assādo bhavassādo.",
  "tika-s0101t:1255_0": "409.",
  "tika-s0101t:1255_1": "Saṇṭhapesīti saṃyamanavasena sammadeva ṭhapesi,",
  "tika-s0101t:1255_2": "saṇṭhapanañcettha tiracchānakathāya aññamaññasmiṃ agāravassa jahāpanavasena ācārassa sikkhāpanaṃ,",
  "tika-s0101t:1255_3": "yathāvuttadosassa nigūhanañca hotīti āha “sikkhāpesī”tiādi.",
  "tika-s0101t:1255_4": "Appasaddanti nissaddaṃ,",
  "tika-s0101t:1255_5": "uccāsaddamahāsaddābhāvanti adhippāyo.",
  "tika-s0101t:1255_6": "Nappamajjantīti na agāravaṃ karonti.",
  "tika-s0101t:1256_0": "410.",
  "tika-s0101t:1256_1": "No āgate ānandoti bhagavati āgate no amhākaṃ ānando pīti hoti.",
  "tika-s0101t:1256_2": "Piyasamudācārāti piyālāpā.",
  "tika-s0101t:1256_3": "“Paccuggamanaṃ akāsī”ti vatvā na kevalamayameva,",
  "tika-s0101t:1256_4": "atha kho aññepi pabbajitā yebhuyyena bhagavato apacitiṃ karontevāti dassetuṃ “bhagavantañhī”tiādiṃ vatvā,",
  "tika-s0101t:1256_5": "tattha kāraṇamāha “uccākulīnatāyā”ti,",
  "tika-s0101t:1256_6": "tena sāsane appasannāpi kulagāravena bhagavati apacitiṃ karonte vāti dasseti.",
  "tika-s0101t:1256_7": "Etasmiṃ antare kā nāma kathāti etasmiṃ yathāvuttaparicchedabbhantare kathā kā nāma.",
  "tika-s0101t:1256_8": "Vippakatā āraddhā hutvā apariyositā.",
  "tika-s0101t:1256_9": "“Kā kathā vippakatā”ti vadanto atthato tassā pariyosāpanaṃ paṭijānāti nāma.",
  "tika-s0101t:1256_10": "“Kā kathā”ti ca avisesacodanāti yassā tassā sabbassāpi kathāya pariyosāpanaṃ paṭiññātañca hoti,",
  "tika-s0101t:1256_11": "tañca paresaṃ asabbaññūnaṃ avisayanti āha “pariyantaṃ netvā demīti sabbaññupavāraṇaṃ pavāresī”ti.",
  "tika-s0101t:1257_0": "Abhisaññānirodhakathāvaṇṇanā",
  "tika-s0101t:1258_0": "411.",
  "tika-s0101t:1258_1": "Sukāraṇanti sundaraṃ atthāvahaṃ hitāvahaṃ kāraṇaṃ.",
  "tika-s0101t:1258_2": "Nānātitthesu nānāladdhīsu niyuttāti nānātitthikā,",
  "tika-s0101t:1258_3": "te eva nānātitthiyā ka-",
  "tika-s0101t:1258_4": "kārassa ya-",
  "tika-s0101t:1258_5": "kāraṃ katvā.",
  "tika-s0101t:1258_6": "Kutūhalamettha atthīti kotūhalā,",
  "tika-s0101t:1258_7": "sā eva sālāti kotūhalasālā,",
  "tika-s0101t:1258_8": "tenāha “kotūhaluppattiṭṭhānato”ti.",
  "tika-s0101t:1258_9": "Saññānirodheti saññāsīsenāyaṃ desanā,",
  "tika-s0101t:1258_10": "tasmā saññāsahagatā sabbepi dhammā saṅgayhanti,",
  "tika-s0101t:1258_11": "tattha pana cittaṃ padhānanti āha “cittanirodhe”ti.",
  "tika-s0101t:1258_12": "Accantanirodhassa pana tehi anadhippetattā,",
  "tika-s0101t:1258_13": "avisayattā ca “khaṇikanirodhe”ti āha.",
  "tika-s0101t:1258_14": "Kāmaṃ sopi tesaṃ avisayova,",
  "tika-s0101t:1258_15": "atthato pana nirodhakathā vuccamānā tattheva tiṭṭhatīti tathā vuttaṃ.",
  "tika-s0101t:1258_16": "Kittighosoti “aho buddhānubhāvo bhavantarapaṭicchannaṃ kāraṇaṃ evaṃ hatthāmalakaṃ viya paccakkhato dasseti,",
  "tika-s0101t:1258_17": "sāvake ca edise saṃvarasamādāne patiṭṭhāpetī”ti thutighoso yāva bhavaggā pattharati.",
  "tika-s0101t:1258_18": "Paṭibhāgakiriyanti paḷāsavasena paṭibhāgabhūtaṃ payogaṃ karonto.",
  "tika-s0101t:1258_19": "Bhavantarasamayanti tatra tatra vuṭṭhanasamayaṃ abhūtaparikappitaṃ kiñci uppādiyaṃ vatthuṃ attano samayaṃ katvā.",
  "tika-s0101t:1258_20": "Kiñcideva sikkhāpadanti “elamūgena bhavitabbaṃ, ettakaṃ,",
  "tika-s0101t:1258_21": "velaṃ ekasmiṃyeva ṭhāne nisīditabba”nti evamādikaṃ kiñcideva kāraṇaṃ sikkhākoṭṭhāsaṃ katvā paññapenti.",
  "tika-s0101t:1258_22": "Nirodhakathanti nirodhasamāpattikathaṃ.",
  "tika-s0101t:1259_0": "Tesūti kotūhalasālāyaṃ sannipatitesu titthiyasamaṇabrāhmaṇesu.",
  "tika-s0101t:1259_1": "Ekacceti eke.",
  "tika-s0101t:1259_2": "Purimoti “ahetū appaccayā”ti evaṃvādī.",
  "tika-s0101t:1259_3": "Yvāyaṃ idha uppajjatīti yojanā.",
  "tika-s0101t:1259_4": "Samāpattinti asaññabhāvāvahaṃ samāpattiṃ.",
  "tika-s0101t:1259_5": "Nirodheti saññānirodhe.",
  "tika-s0101t:1259_6": "Hetuṃ apassantoti yena hetunā asaññabhave saññāya nirodho sabbaso anuppādo,",
  "tika-s0101t:1259_7": "yena ca tato cutassa idha pañcavokārabhave tassā uppādo,",
  "tika-s0101t:1259_8": "taṃ avisayatāya apassanto.",
  "tika-s0101t:1260_0": "Nanti paṭhamavādiṃ.",
  "tika-s0101t:1260_1": "Nisedhetvāti “na kho nāmetaṃ bho evaṃ bhavissatī”ti evaṃ paṭikkhipitvā.",
  "tika-s0101t:1260_2": "Asaññikabhāvanti muñchāpattiyā kiriyamayasaññāvasena vigatasaññibhāvaṃ.",
  "tika-s0101t:1260_3": "Vakkhati hi “visaññī hutvā”ti.",
  "tika-s0101t:1260_4": "Vikkhambhanavasena kilesānaṃ santāpanena attantapo.",
  "tika-s0101t:1260_5": "Ghoratapoti dukkaratāya bhīmatapo.",
  "tika-s0101t:1260_6": "Parimāritindriyoti nibbisevanabhāvāpādanena sabbaso milāpitacakkhādindriyo.",
  "tika-s0101t:1260_7": "Bhaggoti bhañjitakusalajjhāsayo.",
  "tika-s0101t:1260_8": "Evamāhāti “evaṃ saññā hi bho purisassa attā”tiādiākārena saññānirodhamāha.",
  "tika-s0101t:1260_9": "Iminā nayena ito paresu dvīsu ṭhānesu yathārahaṃ yojanā veditabbā.",
  "tika-s0101t:1261_0": "Āthabbaṇapayoganti āthabbaṇavedavihitaṃ āthabbaṇikānaṃ visaññibhāvāpādanapayogaṃ.",
  "tika-s0101t:1261_1": "Āthabbaṇaṃ payojetvāti āthabbaṇavede āgataaggijuhanapubbakaṃ mantajappanaṃ payojetvā sīsacchinnatādidassanena saññānirodhamāha.",
  "tika-s0101t:1261_2": "Tassāti yassa sīsacchinnatādi dassitaṃ, tassa.",
  "tika-s0101t:1262_0": "Yakkhadāsīnanti devadāsīnaṃ,",
  "tika-s0101t:1262_1": "yā “devatābhatiyotipi” vuccanti.",
  "tika-s0101t:1262_2": "Madaniddanti surāmadanimittakaṃ supanaṃ devatūpahāranti naccanagāyanādinā devatānaṃ pūjaṃ.",
  "tika-s0101t:1262_3": "Surāpātinti pātipuṇṇaṃ suraṃ.",
  "tika-s0101t:1262_4": "Divāti atidivā ussūre.",
  "tika-s0101t:1263_0": "Elamūgakathā viyāti imesaṃ paṇḍitamānīnaṃ kathā andhabālakathāsadisī.",
  "tika-s0101t:1263_1": "Cattāro nirodheti aññamaññavidhure cattāro nirodhe ete paññapenti.",
  "tika-s0101t:1263_2": "Na ca aññamaññaviruddhanānāsabhāvena tena bhavitabbaṃ,",
  "tika-s0101t:1263_3": "atha kho ekasabhāvena,",
  "tika-s0101t:1263_4": "tenāha “iminā cā”tiādi.",
  "tika-s0101t:1263_5": "Aññenevāti imehi vuttākārato aññākāreneva bhavitabbaṃ.",
  "tika-s0101t:1263_6": "“Ayaṃ nirodho,",
  "tika-s0101t:1263_7": "ayaṃ nirodho”ti āmeḍitavacanaṃ satthā attano desanāvilāsena anekākāravokāraṃ nirodhaṃ vibhāvessatīti",
  "tika-s0101t:1263_8": "dassanatthaṃ kataṃ aho nūnāti ettha ahoti acchariye,",
  "tika-s0101t:1263_9": "nūnāti anussaraṇe nipāto.",
  "tika-s0101t:1263_10": "Tasmā aho nūna bhagavā anaññasādhāraṇadesanattā nirodhampi aho acchariyaṃ katvā katheyya maññeti adhippāyo.",
  "tika-s0101t:1263_11": "“Aho nūna sugato”ti etthāpi eseva nayo.",
  "tika-s0101t:1263_12": "Acchariyavibhāvanato eva cettha dvikkhattuṃ vacanaṃ,",
  "tika-s0101t:1263_13": "acchariyatthopi cettha aho- saddo.",
  "tika-s0101t:1263_14": "So yasmā anussaraṇamukheneva tena gahito,",
  "tika-s0101t:1263_15": "tasmā vuttaṃ “aho nūnāti anussaraṇatthe”ti.",
  "tika-s0101t:1263_16": "Kālapuggalādivibhāgena bahubhedattā imesaṃ nirodhadhammānanti bahuvacanaṃ, kusala-",
  "tika-s0101t:1263_17": "saddayogena sāmivacanaṃ bhummatthe daṭṭhabbaṃ.",
  "tika-s0101t:1263_18": "Ciṇṇavasitāyāti nirodhasamāpattiyaṃ vasībhāvassa ciṇṇattā.",
  "tika-s0101t:1263_19": "Sabhāvaṃ jānātīti nirodhassa sabhāvaṃ yāthāvato jānāti.",
  "tika-s0101t:1264_0": "Ahetukasaññuppādanirodhakathāvaṇṇanā",
  "tika-s0101t:1265_0": "412.",
  "tika-s0101t:1265_1": "Gharamajjheyeva pakkhalitāti gharato bahi gantukāmā purisā maggaṃ anotaritvā gharājirena samatale vivaṭaṅgaṇe eva pakkhalanaṃ pattā,",
  "tika-s0101t:1265_2": "evaṃ sampadamidanti attho.",
  "tika-s0101t:1265_3": "Asādhāraṇo hetu,",
  "tika-s0101t:1265_4": "sādhāraṇo paccayoti evamādi vibhāgena idha payojanaṃ natthi saññāya akāraṇabhāvapaṭikkhepattā codanāyāti vuttaṃ “kāraṇasseva nāma”nti.",
  "tika-s0101t:1266_0": "Pāḷiyaṃ “uppajjantipi nirujjhantipī”ti vuttaṃ,",
  "tika-s0101t:1266_1": "tattha “sahetū sappaccayā saññā uppajjanti,",
  "tika-s0101t:1266_2": "uppannā pana nirujjhantiyeva,",
  "tika-s0101t:1266_3": "na tiṭṭhantī”ti dassanatthaṃ “nirujjhantī”ti vacanaṃ,",
  "tika-s0101t:1266_4": "na nirodhassa sahetusappaccayabhāvadassanatthaṃ.",
  "tika-s0101t:1266_5": "Uppādo hi sahetuko,",
  "tika-s0101t:1266_6": "na nirodho.",
  "tika-s0101t:1266_7": "Yadi hi nirodhopi sahetuko siyā,",
  "tika-s0101t:1266_8": "tassa nirodhenāpi bhavitabbaṃ aṅkurādīnaṃ viya,",
  "tika-s0101t:1266_9": "na ca tassa nirodho atthi.",
  "tika-s0101t:1266_10": "Tasmā vuttanayeneva pāḷiyā attho veditabbo.",
  "tika-s0101t:1266_11": "Ayañca nayo khaṇanirodhavasena vutto.",
  "tika-s0101t:1266_12": "Yo pana yathāparicchinnakālavasena sabbasova anuppādanirodho,",
  "tika-s0101t:1266_13": "so “sahetuko”ti veditabbo tathārūpāya paṭipattiyā vinā abhāvato.",
  "tika-s0101t:1266_14": "Tenāha bhagavā “sikkhā ekā saññā nirujjhatī”ti.",
  "tika-s0101t:1266_15": "tato eva ca idhāpi vuttaṃ “saññāya sahetukaṃ uppādanirodhaṃ dīpetu”nti.",
  "tika-s0101t:1267_0": "Sikkhā ekāti ettha sikkhāti karaṇe paccattavacanaṃ, eka-",
  "tika-s0101t:1267_1": "saddo aññapariyāyo “ittheke abhivadanti sato vā pana sattassā”tiādīsu viya,",
  "tika-s0101t:1267_2": "na saṅkhyāvācīti āha “sikkhā ekā saññā uppajjantīti sikkhāya ekaccā saññā jāyantī”ti.",
  "tika-s0101t:1267_3": "Sesapadesupi eseva nayo.",
  "tika-s0101t:1268_0": "413.",
  "tika-s0101t:1268_1": "Tatthāti tassaṃ uparidesanāyaṃ.",
  "tika-s0101t:1268_2": "Sammādiṭṭhisammāsaṅkappavasena pariyāpannattā āgatāti sabhāvato upakārato ca paññākkhandhe pariyāpannattā",
  "tika-s0101t:1268_3": "saṅgahitattā tatiyā adhipaññāsikkhā sammādiṭṭhisammāsaṅkappavasena āgatā.",
  "tika-s0101t:1268_4": "Tathā hi vuttaṃ “yā cāvuso visākha sammādiṭṭhi,",
  "tika-s0101t:1268_5": "yo ca sammāsaṅkappo,",
  "tika-s0101t:1268_6": "ime dhammā paññākkhandhe saṅgahitā”ti kāmañcettha vuttanayena tissopi sikkhā āgatā eva,",
  "tika-s0101t:1268_7": "tathāpi adhicittasikkhāya eva abhisaññānirodho dassito,",
  "tika-s0101t:1268_8": "itarā tassa sambhārabhāvena ānītā.",
  "tika-s0101t:1269_0": "Pañcakāmaguṇikarāgoti pañcakāmakoṭṭhāse ārabbha uppajjanakarāgo.",
  "tika-s0101t:1269_1": "Asamuppannakāmacāroti vattamānuppannatāvasena asamuppanno yo koci kāmacāro yā kāci lobhuppatti.",
  "tika-s0101t:1269_2": "Purimo visayavasena niyamitattā kāmaguṇārammaṇova lobho daṭṭhabbo,",
  "tika-s0101t:1269_3": "itaro pana jhānanikantibhavarāgādippabhedo sabbopi lobhacāro kāmanaṭṭhena kāmesu pavattanato.",
  "tika-s0101t:1269_4": "Sabbepi hi tebhūmakā dhammā kāmanīyaṭṭhena kāmāti.",
  "tika-s0101t:1269_5": "Ubhayesampi kāmasaññātināmatā sahacaraṇañāyenāti “kāmasaññā”ti paduddhāraṃ katvā tadubhayaṃ niddiṭṭhaṃ.",
  "tika-s0101t:1270_0": "“Tatthā”tiādi asamuppannakāmacārato pañcakāmaguṇikarāgassa visesadassanaṃ.",
  "tika-s0101t:1270_1": "Kāmaṃ pañcakāmaguṇikarāgopi asamuppanno eva maggena samugghāṭīyati,",
  "tika-s0101t:1270_2": "tasmiṃ pana samugghāṭitepi na sabbo rāgo samugghāṭaṃ gacchati,",
  "tika-s0101t:1270_3": "tasmā pañcakāmaguṇikarāgaggahaṇena na itarassa sabbassa rāgassa gahaṇaṃ hotīti ubhayasādhāraṇena pariyāyena",
  "tika-s0101t:1270_4": "ubhayaṃ saṅgahetvā dassetuṃ pāḷiyaṃ kāmasaññāggahaṇaṃ katanti tadubhayaṃ sarūpato visesato ca dassetvā",
  "tika-s0101t:1270_5": "sabbasaṅgāhikabhāvato “asamuppannakāmacāro pana imasmiṃ ṭhāne vaṭṭatī”ti vuttaṃ.",
  "tika-s0101t:1271_0": "Sadisattāti kāmasaññādibhāvena samānattā,",
  "tika-s0101t:1271_1": "etena pāḷiyaṃ “purimā”ti sadisakappanāvasena vuttanti dasseti.",
  "tika-s0101t:1271_2": "Anāgatā hi idha “nirujjhatī”ti vuttā anuppādassa adhippetattā,",
  "tika-s0101t:1271_3": "tenāha “anuppannāva nuppajjatī”ti.",
  "tika-s0101t:1272_0": "Nīvaraṇavivekato jātattā vivekajehi paṭhamajjhānapītisukhehi saha akkhātabbā,",
  "tika-s0101t:1272_1": "taṃkoṭṭhāsikā vāti vivekajaṃ pītisukhasaṅkhātā.",
  "tika-s0101t:1272_2": "Nānattasaññāpaṭighasaññāhi nipuṇatāya sukhumabhūtatāya sukhumasaññā bhūtā sukhumabhāvena,",
  "tika-s0101t:1272_3": "paramatthabhāvena aviparītasabhāvā.",
  "tika-s0101t:1272_4": "Jhānaṃ taṃsampayuttadhammānaṃ bhāvanāsiddhā saṇhasukhumatā nīvaraṇavikkhambhanavasena viññāyatīti āha",
  "tika-s0101t:1272_5": "“kāmacchandādioḷārikaṅgappahānavasena sukhumā”ti.",
  "tika-s0101t:1272_6": "Bhūtatāyāti vijjamānatāya.",
  "tika-s0101t:1272_7": "Sabbatthāti sabbavāresu.",
  "tika-s0101t:1273_0": "Samāpajjanādhiṭṭhānāni viya vuṭṭhānaṃ jhāne pariyāpannampi hoti yathā taṃ dhammānaṃ bhaṅgakkhaṇo dhammesu,",
  "tika-s0101t:1273_1": "na āvajjanapaccavekkhaṇānīti “paṭhamajjhānaṃ samāpajjanto adhiṭṭhahanto vuṭṭhahanto ca sikkhatī”ti vuttaṃ,",
  "tika-s0101t:1273_2": "na “āvajjanto paccavekkhanto”ti.",
  "tika-s0101t:1273_3": "Tanti paṭhamajjhānaṃ.",
  "tika-s0101t:1273_4": "Tenāti hetumhi karaṇavacanaṃ,",
  "tika-s0101t:1273_5": "tasmā paṭhamajjhānena hetubhūtenāti attho.",
  "tika-s0101t:1273_6": "Hetubhāvo cettha jhānassa yathāvuttasaññāya uppattiyā sahajātādipaccayabhāvo kāmasaññāya nirodhassa upanissayatāva,",
  "tika-s0101t:1273_7": "tañca kho suttantapariyāyena.",
  "tika-s0101t:1273_8": "Tathā ceva saṃvaṇṇitaṃ “tathārūpāya paṭipattiyā vinā abhāvato”ti.",
  "tika-s0101t:1273_9": "Etenupāyenāti yvāyaṃ paṭhamajjhānatappaṭipakkhasaññāvasena “sikkhā ekā saññā uppajjati,",
  "tika-s0101t:1273_10": "sikkhā ekā saññā nirujjhatī”ti ettha attho vutto,",
  "tika-s0101t:1273_11": "etena nayena.",
  "tika-s0101t:1273_12": "Sabbatthāti sabbavāresu.",
  "tika-s0101t:1274_0": "414.",
  "tika-s0101t:1274_1": "Yasmā panettha samāpattivasena taṃtaṃsaññānaṃ uppādanirodhe vuccamāne aṅgavasena so vuttoti āha “yasmā panā”tiādi.",
  "tika-s0101t:1274_2": "“Aṅgato sammasana”nti anupadadhammavipassanāya lakkhaṇavacanaṃ.",
  "tika-s0101t:1274_3": "Anupadadhammavipassanañhi karonto samāpattiṃ patvā aṅgato sammasanaṃ karoti,",
  "tika-s0101t:1274_4": "na ca saññā samāpattiyā kiñci aṅgaṃ hoti.",
  "tika-s0101t:1274_5": "Vuttañca “idañca saññā saññāti evaṃ aṅgato sammasanaṃ uddhaṭa”nti.",
  "tika-s0101t:1274_6": "Aṅgatoti vā avayavatoti attho,",
  "tika-s0101t:1274_7": "anupadadhammatoti vuttaṃ hoti.",
  "tika-s0101t:1274_8": "Tadevāti ākiñcaññāyatanameva.",
  "tika-s0101t:1275_0": "Yato khoti paccatte nissakkavacananti āha “yo nāmā”ti yathā “ādimhī”ti etasmiṃ atthe “ādito”ti vuccati itaravibhattitopi to-",
  "tika-s0101t:1275_1": "saddassa labbhanato.",
  "tika-s0101t:1275_2": "Sakasmiṃ attanā adhigate saññā sakasaññā,",
  "tika-s0101t:1275_3": "sā etassa atthīti sakasaññī,",
  "tika-s0101t:1275_4": "tenāha “attano paṭhamajjhānasaññāya saññavā”ti.",
  "tika-s0101t:1275_5": "Sakasaññīti cettha upari vuccamānanirodhapādakatāya sātisayāya jhānasaññāya atthibhāvajotako ī-",
  "tika-s0101t:1275_6": "kāro daṭṭhabbo,",
  "tika-s0101t:1275_7": "tenevāha “anupubbena saññaggaṃ phusatī”tiādi.",
  "tika-s0101t:1275_8": "Tasmā tattha tattha sakasaññitāggahaṇena tasmiṃ tasmiṃ jhāne sabbaso suciṇṇavasībhāvo dīpitoti veditabbaṃ.",
  "tika-s0101t:1276_0": "Lokiyānanti niddhāraṇe sāmivacanaṃ,",
  "tika-s0101t:1276_1": "sāmiatthe eva vā.",
  "tika-s0101t:1276_2": "Yadaggena hi taṃ tesu seṭṭhaṃ,",
  "tika-s0101t:1276_3": "tadaggena tesampi seṭṭhanti.",
  "tika-s0101t:1276_4": "“Lokiyāna”nti visesanaṃ lokuttarasamāpattīhi tassa aseṭṭhabhāvato.",
  "tika-s0101t:1276_5": "“Kiccakārakasamāpattīna”nti visesanaṃ akiccakārakasamāpattito tassa aseṭṭhabhāvato.",
  "tika-s0101t:1276_6": "Akiccakārakatā cassā paṭusaññākiccābhāvavacanato viññāyati.",
  "tika-s0101t:1276_7": "Yatheva hi tattha saññā,",
  "tika-s0101t:1276_8": "evaṃ phassādayo pīti.",
  "tika-s0101t:1276_9": "Yadaggena hi tattha saṅkhārāvasesasukhumabhāvappattiyā pakativipassakānaṃ sammasituṃ asakkuṇeyyarūpena ṭhitā,",
  "tika-s0101t:1276_10": "tadaggena heṭṭhimasamāpattidhammā viya paṭukiccakaraṇasamatthāpi na hontīti.",
  "tika-s0101t:1276_11": "Svāyamattho paramatthamañjusāyaṃ visuddhimaggasaṃvaṇṇanāyaṃ āruppakathāyaṃ savisesaṃ vutto,",
  "tika-s0101t:1276_12": "tasmā tattha vuttanayena veditabbo.",
  "tika-s0101t:1276_13": "Keci pana “yathā heṭṭhimā heṭṭhimā samāpattiyo uparimānaṃ uparimānaṃ adhiṭṭhānakiccaṃ sādhenti,",
  "tika-s0101t:1276_14": "na evaṃ nevasaññānāsaññāyatanasamāpatti kassacipi adhiṭṭhānakiccaṃ sādheti,",
  "tika-s0101t:1276_15": "tasmā sā akiccakārikā,",
  "tika-s0101t:1276_16": "itarā kiccakārikā vuttā”ti vadanti,",
  "tika-s0101t:1276_17": "tadayuttaṃ tassāpi vipassanācittaparidamanādīnaṃ adhiṭṭhānakiccasādhanato.",
  "tika-s0101t:1276_18": "Tasmā purimoyeva attho yutto.",
  "tika-s0101t:1277_0": "Pakappetīti saṃvidahati.",
  "tika-s0101t:1277_1": "Jhānaṃ samāpajjanto hi jhānasukhaṃ attani saṃvidahati nāma.",
  "tika-s0101t:1277_2": "Abhisaṅkharotīti āyūhati,",
  "tika-s0101t:1277_3": "sampiṇḍetīti attho.",
  "tika-s0101t:1277_4": "Sampiṇḍanattho hi samudayaṭṭho.",
  "tika-s0101t:1277_5": "Yasmā nikantivasena cetanākiccassa matthakappatti,",
  "tika-s0101t:1277_6": "tasmā phalūpacārena kāraṇaṃ dassento “nikantiṃ kurumāno abhisaṅkharoti nāmā”ti vuttaṃ.",
  "tika-s0101t:1277_7": "Imā idāni me labbhamānā ākiñcaññāyatanasaññā nirujjheyyuṃ taṃsamatikkameneva uparijhānatthāya cetanābhisaṅkharaṇasambhavato.",
  "tika-s0101t:1277_8": "Aññāti ākiñcaññāyatanasaññāhi aññā.",
  "tika-s0101t:1277_9": "Tato thūlatarabhāvato oḷārikā.",
  "tika-s0101t:1277_10": "Kā pana tāti āha “bhavaṅgasaññā”ti.",
  "tika-s0101t:1277_11": "Ākiñcaññāyatanato vuṭṭhāya eva hi uparijhānatthāya cetanābhisaṅkharaṇāni bhaveyyuṃ,",
  "tika-s0101t:1277_12": "vuṭṭhānañca bhavaṅgavasena hoti.",
  "tika-s0101t:1277_13": "Yāva ca upari jhānasamāpajjanaṃ,",
  "tika-s0101t:1277_14": "tāva antarantarā bhavaṅgappavattīti āha “bhavaṅgasaññā uppajjeyyu”nti.",
  "tika-s0101t:1278_0": "Cetentovāti nevasaññānāsaññāyatanajjhānaṃ ekaṃ dve cittavāre samāpajjanto eva.",
  "tika-s0101t:1278_1": "Na ceteti tathā heṭṭhimajjhānesu viya vā pubbābhogābhāvato pubbābhogavasena hi jhānaṃ pakappento idha “cetetī”ti vutto.",
  "tika-s0101t:1278_2": "Yasmā “ahametaṃ jhānaṃ nibbattemi upasampādemi samāpajjāmī”ti evaṃ abhisaṅkharaṇaṃ tattha sālayasseva hoti,",
  "tika-s0101t:1278_3": "na anālayassa,",
  "tika-s0101t:1278_4": "tasmā ekaṃ cittakkhaṇikampi jhānaṃ pavattento tattha appahīnanikantikatāya abhisaṅkharonto evāti attho.",
  "tika-s0101t:1278_5": "Yasmā panassa tathā heṭṭhimajjhānesu viya vā tattha pubbābhogo natthi,",
  "tika-s0101t:1278_6": "tasmā “na abhisaṅkharotī”ti vuttaṃ.",
  "tika-s0101t:1278_7": "“Imassa bhikkhuno”tiādi vuttassevatthassa vivaraṇaṃ.",
  "tika-s0101t:1278_8": "“Svāyamattho”tiādinā tamevatthaṃ upamāya paṭipādeti.",
  "tika-s0101t:1279_0": "Pacchābhāgeti pitugharassa pacchābhāge.",
  "tika-s0101t:1279_1": "Tato puttagharato.",
  "tika-s0101t:1279_2": "Laddhagharamevāti yato anena bhikkhā laddhā,",
  "tika-s0101t:1279_3": "tameva gharaṃ puttagehameva.",
  "tika-s0101t:1279_4": "Āsanasālā viya ākiñcaññāyatanasamāpatti tato pitugharaputtagharaṭṭhāniyānaṃ nevasaññānāsaññāyatananirodhasamāpattīnaṃ upagantabbato.",
  "tika-s0101t:1279_5": "Pitugharaṃ amanasikaritvāti pavisitvā samatikkantampi pitugharaṃ na manasi katvā.",
  "tika-s0101t:1279_6": "Puttagharasseva ācikkhanaṃ viya ekaṃ dve cittavāre samāpajjitabbampi nevasaññānāsaññāyatanaṃ na manasi",
  "tika-s0101t:1279_7": "katvā parato nirodhasamāpattiatthāya eva manasikāro.",
  "tika-s0101t:1279_8": "Evaṃ amanasikārasāmaññena,",
  "tika-s0101t:1279_9": "manasikārasāmaññena ca upamupameyyatā veditabbā ācikkhanenapi manasikārasseva jotitattā.",
  "tika-s0101t:1279_10": "Na hi manasikārena vinā ācikkhanaṃ sambhavati.",
  "tika-s0101t:1280_0": "Tā jhānasaññāti tā ekaṃ dve cittavāre pavattā nevasaññānāsaññāyatanasaññā.",
  "tika-s0101t:1280_1": "Nirujjhantīti padeseneva nirujjhanti,",
  "tika-s0101t:1280_2": "pubbābhisaṅkhāravasena pana upari anuppādo.",
  "tika-s0101t:1280_3": "Yathā ca jhānasaññānaṃ,",
  "tika-s0101t:1280_4": "evaṃ itarasaññānaṃ pīti āha “aññā ca oḷārikā bhavaṅgasaññā nuppajjantī”ti,",
  "tika-s0101t:1280_5": "yathāparicchinnakālanti adhippāyo.",
  "tika-s0101t:1280_6": "So evaṃ paṭipanno bhikkhūti so evaṃ yathāvutte saññāgge ṭhito arahatte,",
  "tika-s0101t:1280_7": "anāgāmiphale vā patiṭṭhito bhikkhu dvīhi phalehi samannāgamo,",
  "tika-s0101t:1280_8": "tiṇṇaṃ saṅkhārānaṃ paṭippassaddhi,",
  "tika-s0101t:1280_9": "soḷasavidhā ñāṇacariyā,",
  "tika-s0101t:1280_10": "navavidhā samādhicariyāti imesaṃ vasena nirodhapaṭipādanapaṭipattiṃ paṭipanno.",
  "tika-s0101t:1280_11": "Phusatīti ettha phusanaṃ nāma vindanaṃ paṭiladdhīti āha “vindati paṭilabhatī”ti.",
  "tika-s0101t:1280_12": "Atthato pana yathāparicchinnakālaṃ cittacetasikānaṃ sabbaso appavatti eva.",
  "tika-s0101t:1281_0": "Abhīti upasaggamattaṃ niratthakaṃ,",
  "tika-s0101t:1281_1": "tasmā “saññā” icceva attho.",
  "tika-s0101t:1281_2": "Nirodhapadena anantarikaṃ katvā samāpattipade vattabbe tesaṃ dvinnaṃ antare sampajānapadaṃ ṭhapitanti āha “nirodhapadena anantarikaṃ katvā vutta”nti,",
  "tika-s0101t:1281_3": "tenāha “anupaṭi…pe… attho”ti.",
  "tika-s0101t:1281_4": "Tatrāpīti tasmimpi tathā padānupubbiṭhapanepi ayaṃ visesatthoti yojanā.",
  "tika-s0101t:1281_5": "Sampajānantassāti taṃ taṃ samāpattiṃ samāpajjitvā vuṭṭhāya tattha tattha saṅkhārānaṃ sammasanavasena pajānantassa.",
  "tika-s0101t:1281_6": "Anteti yathāvuttāya nirodhapaṭipattiyā pariyosāne.",
  "tika-s0101t:1281_7": "Dutiyavikappe sampajānantassāti sampajānakārinoti attho,",
  "tika-s0101t:1281_8": "tena nirodhasamāpajjanakassa bhikkhuno ādito paṭṭhāya sabbapāṭihārikapaññāya saddhiṃ atthasādhikā paññā kiccato dassitā hoti,",
  "tika-s0101t:1281_9": "tenāha “paṇḍitassa bhikkhuno”ti.",
  "tika-s0101t:1282_0": "Sabbākārenāti “samāpattiyā sarūpaviseso,",
  "tika-s0101t:1282_1": "samāpajjanako,",
  "tika-s0101t:1282_2": "samāpajjanassa ṭhānaṃ, kāraṇaṃ,",
  "tika-s0101t:1282_3": "samāpajjanākāro”ti evamādi sabbappakārena.",
  "tika-s0101t:1282_4": "Tatthāti visuddhimagge.",
  "tika-s0101t:1282_5": "kathitatovāti kathitaṭṭhānato eva gahetabbā,",
  "tika-s0101t:1282_6": "na idha taṃ vadāma punaruttibhāvatoti adhippāyo.",
  "tika-s0101t:1283_0": "Evaṃ kho ahanti ettha ākārattho evaṃ-",
  "tika-s0101t:1283_1": "saddo uggahitākāradassananti katvā.",
  "tika-s0101t:1283_2": "Evaṃ poṭṭhapādāti ettha pana sampaṭicchanattho,",
  "tika-s0101t:1283_3": "tenāha “suuggahitaṃ tayāti anujānanto”ti.",
  "tika-s0101t:1284_0": "415.",
  "tika-s0101t:1284_1": "Saññā aggā etthāti saññāggaṃ,",
  "tika-s0101t:1284_2": "ākiñcaññāyatanaṃ.",
  "tika-s0101t:1284_3": "Aṭṭhasu samāpattīsupi saññāggaṃ atthi upalabbhatīti cintetvā.",
  "tika-s0101t:1284_4": "“Puthū”ti pāḷiyaṃ liṅgavipallāsaṃ dassento āha “bahūnipī”ti.",
  "tika-s0101t:1284_5": "“Yathā”ti iminā pakāraviseso karaṇappakāro gahito,",
  "tika-s0101t:1284_6": "na pakārasāmaññanti āha “yena yena kasiṇenā”ti,",
  "tika-s0101t:1284_7": "pathavīkasiṇena karaṇabhūtenā”ti ca.",
  "tika-s0101t:1284_8": "Jhānaṃ tāva yutto karaṇabhāvo saññānirodhaphusanassa sādhakatamabhāvato,",
  "tika-s0101t:1284_9": "kathaṃ kasiṇānanti?",
  "tika-s0101t:1284_10": "Tesampi so yutto eva.",
  "tika-s0101t:1284_11": "Yadaggena hi jhānānaṃ nirodhaphusanassa sādhakataṃ abhāvo,",
  "tika-s0101t:1284_12": "tadaggena kasiṇānampi tadavinābhāvato.",
  "tika-s0101t:1284_13": "Anekakaraṇāpi kiriyā hotiyeva yathā “assena yānena dīpikāya gacchatī”ti.",
  "tika-s0101t:1285_0": "Ekavāranti sakiṃ.",
  "tika-s0101t:1285_1": "Purimasaññānirodhanti kāmasaññādipurimasaññāya nirodhaṃ,",
  "tika-s0101t:1285_2": "na nirodhasamāpattisaññitaṃ saññānirodhaṃ.",
  "tika-s0101t:1285_3": "Ekaṃ saññāgganti ekaṃ saññābhūtaṃ aggaṃ seṭṭhanti attho heṭṭhimasaññāya ukkaṭṭhabhāvato.",
  "tika-s0101t:1285_4": "Saññā ca sā aggañcāti saññāggaṃ,",
  "tika-s0101t:1285_5": "na saññāsu agganti.",
  "tika-s0101t:1285_6": "Dve vāreti dvikkhattuṃ.",
  "tika-s0101t:1285_7": "Sesakasiṇesūti kasiṇānaṃyeva gahaṇaṃ nirodhakathāya adhikatattā.",
  "tika-s0101t:1285_8": "Tato eva cettha jhānaggahaṇena kasiṇajjhānāni eva gahitānīti veditabbaṃ.",
  "tika-s0101t:1285_9": "“Paṭhamajjhānena karaṇabhūtenā”ti ārammaṇaṃ anāmasitvā vadati yathā “yena yena kasiṇenā”ti ettha jhānaṃ anāmasitvā vuttaṃ.",
  "tika-s0101t:1285_10": "“Itī”tiādinā vuttamevatthaṃ saṅgahetvā nigamanavasena vadati.",
  "tika-s0101t:1285_11": "Sabbampīti sabbaṃ ekavāraṃ samāpannajhānaṃ.",
  "tika-s0101t:1285_12": "Saṅgahetvāti sañjānanalakkhaṇena taṃsabhāvāvisesato ekajjhaṃ saṅgahetvā.",
  "tika-s0101t:1285_13": "Aparāparanti punappunaṃ.",
  "tika-s0101t:1286_0": "416.",
  "tika-s0101t:1286_1": "Jhānapadaṭṭhānaṃ vipassanaṃ vaḍḍhentassa puggalassa vasena saññāñāṇāni dassitāni paṭhamanaye.",
  "tika-s0101t:1286_2": "Dutiyanaye pana yasmā vipassanaṃ ussukkāpetvā maggena ghaṭentassa maggañāṇaṃ uppajjati,",
  "tika-s0101t:1286_3": "tasmā vipassanāmaggavasena saññāñāṇāni dassitāni.",
  "tika-s0101t:1286_4": "Yasmā pana paṭhamanayo lokiyattā oḷāriko,",
  "tika-s0101t:1286_5": "dutiyanayo missako tasmā tadubhayaṃ asambhāvetvā accantasukhumaṃ subhaṃ thiraṃ nibbattitalokuttarameva",
  "tika-s0101t:1286_6": "dassetuṃ maggaphalavasena saññāñāṇāni dassitāni tatiyanaye.",
  "tika-s0101t:1286_7": "Tayopete nayā maggasodhanavasena dassitā.",
  "tika-s0101t:1287_0": "“Ayaṃ panettha sāro”ti vibhāvetuṃ tipiṭakamahāsivattheravādo ābhato.",
  "tika-s0101t:1287_1": "Nirodhaṃ pucchitvā tasmiṃ kathite tadanantaraṃ saññāñāṇuppattiṃ pucchanto atthato nirodhato vuṭṭhānaṃ pucchati nāma,",
  "tika-s0101t:1287_2": "nirodhato ca vuṭṭhānaṃ arahattaphaluppattiyā vā siyā anāgāmiphaluppattiyā vā,",
  "tika-s0101t:1287_3": "tattha saññā padhānā,",
  "tika-s0101t:1287_4": "tadanantarañca paccavekkhaṇañāṇanti tadubhayaṃ niddhārento thero “kiṃ ime bhikkhū bhaṇantī”tiādimāha.",
  "tika-s0101t:1287_5": "Tattha “kiṃ ime bhikkhū bhaṇantī”ti tadā dīghanikāyatantiṃ parivattante imaṃ ṭhānaṃ patvā yathāvuttena",
  "tika-s0101t:1287_6": "paṭipāṭiyā tayo naye kathente bhikkhū sandhāya vadati.",
  "tika-s0101t:1288_0": "Yassa yathā maggavīthiyaṃ maggaphalañāṇesu uppannesu niyamato maggaphalapaccavekkhaṇañāṇāni honti,",
  "tika-s0101t:1288_1": "evaṃ phalasamāpattiyaṃ phalapaccavekkhaṇañāṇanti āha “pacchā paccavekkhaṇañāṇa”nti.",
  "tika-s0101t:1288_2": "“Idaṃ arahattaphala”nti idaṃ paccavekkhaṇañāṇassa pavattiākāradassanaṃ.",
  "tika-s0101t:1288_3": "Phalasamādhisaññāpaccayāti phalasamādhisahagatasaññāpaccayā. Kira-",
  "tika-s0101t:1288_4": "saddo anussaraṇattho.",
  "tika-s0101t:1288_5": "Yathādhigatadhammānussaraṇapakkhiyā hi paccavekkhaṇā.",
  "tika-s0101t:1288_6": "Samādhisīsena cettha sabbaṃ arahattaphalaṃ gahitaṃ sahacaraṇañāyena,",
  "tika-s0101t:1288_7": "tasmiṃ asati paccavekkhaṇāya asambhavo evāti āha “idappaccayā”ti.",
  "tika-s0101t:1289_0": "Saññāattakathāvaṇṇanā",
  "tika-s0101t:1290_0": "417.",
  "tika-s0101t:1290_1": "Desanāya saṇhabhāvena sārambhamakkhissādimalavisodhanato sutamayañāṇaṃ nhāpitaṃ viya,",
  "tika-s0101t:1290_2": "sukhumabhāvena tanulepanavilittaṃ viya,",
  "tika-s0101t:1290_3": "tilakkhaṇabbhāhatatāya kuṇḍalādialaṅkāravibhūsitaṃ viya ca hoti,",
  "tika-s0101t:1290_4": "tadanupasevato ñāṇassa ca tathābhāvo taṃsamaṅgino puggalassa tathābhāvāpatti,",
  "tika-s0101t:1290_5": "nirodhakathāya nivesanañcassa sirisayanappavesanasadisanti āha “saṇhasukhuma…pe…",
  "tika-s0101t:1290_6": "āropitopī”ti.",
  "tika-s0101t:1290_7": "Tatthāti tassaṃ nirodhakathāyaṃ.",
  "tika-s0101t:1290_8": "Sukhaṃ avindanto mandabuddhitāya alabhanto.",
  "tika-s0101t:1290_9": "Malavidūsitatāya gūthaṭṭhānasadisaṃ.",
  "tika-s0101t:1290_10": "Attano laddhiṃ attadiṭṭhiṃ.",
  "tika-s0101t:1290_11": "Anumatiṃ gahetvāti anuññaṃ gahetvā “ediso me attā”ti anujānāpetvā,",
  "tika-s0101t:1290_12": "attano laddhiyaṃ patiṭṭhapetvāti attho.",
  "tika-s0101t:1290_13": "Kaṃ panāti oḷāriko, manomayo,",
  "tika-s0101t:1290_14": "arūpīti tiṇṇaṃ attavādānaṃ vasena tividhesu katamanti attho.",
  "tika-s0101t:1290_15": "Pariharantoti viddhaṃsanato pariharanto,",
  "tika-s0101t:1290_16": "nigūhantoti adhippāyo.",
  "tika-s0101t:1290_17": "Yasmā catusantatirūpappabandhaṃ ekattavasena gahetvā rūpībhāvato “oḷāriko attā”ti pacceti attavādī,",
  "tika-s0101t:1290_18": "annapānopadhānatañcassa parikappetvā “sassato”ti maññati,",
  "tika-s0101t:1290_19": "rūpībhāvato eva ca saññāya aññattaṃ ñāyāgatameva,",
  "tika-s0101t:1290_20": "yaṃ vedavādino “annamayo,",
  "tika-s0101t:1290_21": "pānamayo”ti ca dvidhā voharanti,",
  "tika-s0101t:1290_22": "tasmā paribbājako taṃ sandhāyā “oḷārikaṃ kho”ti āha.",
  "tika-s0101t:1291_0": "Tattha yadi attā rūpī, na saññī,",
  "tika-s0101t:1291_1": "saññāya arūpabhāvattā,",
  "tika-s0101t:1291_2": "rūpadhammānañca asañjānanasabhāvattā,",
  "tika-s0101t:1291_3": "rūpī ca samāno yadi tava matena nicco,",
  "tika-s0101t:1291_4": "saññā aparāparaṃ pavattanato tattha tattha bhijjatīti bhedasabbhāvato aniccā,",
  "tika-s0101t:1291_5": "evampi “aññā saññā,",
  "tika-s0101t:1291_6": "añño attā”ti saññāya abhāvato acetanoti na kammassa kārako,",
  "tika-s0101t:1291_7": "phalassa ca na upabhuñjakoti āpannameva,",
  "tika-s0101t:1291_8": "tenāha “oḷāriko ca hi te”tiādi.",
  "tika-s0101t:1291_9": "Paccāgacchatoti paccāgacchantassa,",
  "tika-s0101t:1291_10": "jānatoti attho.",
  "tika-s0101t:1291_11": "“Aññā ca saññā uppajjanti,",
  "tika-s0101t:1291_12": "aññā ca saññā nirujjhantī”ti kasmā vuttaṃ,",
  "tika-s0101t:1291_13": "nanu uppādapubbako nirodho,",
  "tika-s0101t:1291_14": "na ca uppannaṃ anirujjhakaṃ nāma atthīti codanaṃ sandhāyāha “catunnañca khandhāna”ntiādi.",
  "tika-s0101t:1292_0": "418- 420.",
  "tika-s0101t:1292_1": "Manomayanti jhānamanaso vasena manomayaṃ.",
  "tika-s0101t:1292_2": "Yo hi bāhirapaccayanirapekkho,",
  "tika-s0101t:1292_3": "so manasāva nibbattoti manomayo.",
  "tika-s0101t:1292_4": "Rūpaloke nibbattasarīraṃ sandhāya vadati,",
  "tika-s0101t:1292_5": "yaṃ vedavādino ānandamayo,",
  "tika-s0101t:1292_6": "viññāṇamayoti ca dvidhā voharanti.",
  "tika-s0101t:1292_7": "Tatrāpīti “manomayo attā”ti imasmimpi pakkhe.",
  "tika-s0101t:1292_8": "Dose dinneti “aññāva saññā bhavissatī”tiādinā dose dinne.",
  "tika-s0101t:1292_9": "Idhāpi purimavāde vuttanayeneva dosadassanaṃ veditabbaṃ.",
  "tika-s0101t:1292_10": "Ayaṃ pana viseso –",
  "tika-s0101t:1292_11": "yadi attā manomayo,",
  "tika-s0101t:1292_12": "sabbaṅgapaccaṅgī,",
  "tika-s0101t:1292_13": "ahīnindriyo ca bhaveyya,",
  "tika-s0101t:1292_14": "evaṃ sati “rūpaṃ attā siyā,",
  "tika-s0101t:1292_15": "na ca saññī”ti pubbe viya vattabbaṃ. Tenāha –",
  "tika-s0101t:1292_16": "“manomayo ca hi te”tiādi.",
  "tika-s0101t:1292_17": "Kasmā panāyaṃ paribbājako paṭhamaṃ oḷārikaṃ attānaṃ paṭijānitvā taṃ laddhiṃ vissajjetvā puna manomayaṃ attānaṃ paṭijānāti,",
  "tika-s0101t:1292_18": "tañca vissajjetvā arūpiṃ attānaṃ paṭijānātīti?",
  "tika-s0101t:1292_19": "Kāmañcettha kāraṇaṃ heṭṭhā vuttameva,",
  "tika-s0101t:1292_20": "tathāpi ime titthiyā nāma anavaṭṭhitacittā thusarāsimhi nikhātakhāṇuko viya cañcalāti dassetuṃ “yathā nāma ummattako”tiādi vuttaṃ.",
  "tika-s0101t:1292_21": "Tattha saññāyāti pakatisaññāya.",
  "tika-s0101t:1292_22": "Uppādanirodhaṃ icchati aparāparaṃ pavattāya saññāya udayavayadassanato.",
  "tika-s0101t:1292_23": "Tathāpi “saññā saññā”ti pavattasamaññaṃ “attā”ti gahetvā tassa ca avicchedaṃ parikappento sassataṃ maññati,",
  "tika-s0101t:1292_24": "tenāha “attānaṃ pana sassataṃ maññatī”ti.",
  "tika-s0101t:1293_0": "Tathevāti yathā “rūpī attā”ti,",
  "tika-s0101t:1293_1": "“manomayo attā”ti ca vādadvaye saññāya attato aññatā,",
  "tika-s0101t:1293_2": "tathā cassa acetanatādidosappasaṅgo dunnivāro,",
  "tika-s0101t:1293_3": "tatheva imasmiṃ vāde doso.",
  "tika-s0101t:1293_4": "Tenāha “tathevassa dosaṃ dassento”ti.",
  "tika-s0101t:1293_5": "Micchādassanenāti attadiṭṭhisaṅkhātena micchābhinivesena.",
  "tika-s0101t:1293_6": "Abhibhūtattāti anādikālabhāvitabhāvena ajjhotthaṭattā nivāritañāṇacārattā.",
  "tika-s0101t:1293_7": "Taṃ nānattaṃ ajānantoti yena santatighanena,",
  "tika-s0101t:1293_8": "samūhaghanena ca vañcito bālo pabandhavasena pavattamānaṃ dhammasamūhaṃ micchāgāhavasena “attā”ti,",
  "tika-s0101t:1293_9": "“nicco”ti ca abhinivissa voharati,",
  "tika-s0101t:1293_10": "taṃ ekattasaññitaṃ ghanaggahaṇaṃ vinibhujja yāthāvato jānanaṃ ghanavinibbhogo,",
  "tika-s0101t:1293_11": "sabbena sabbaṃ titthiyānaṃ so natthīti ayampi paribbājako tādisassa ñāṇassa paripākassa abhāvato vuccamānampi nāññāsi.",
  "tika-s0101t:1293_12": "Tena vuttaṃ “bhagavatā vuccamānampi taṃ nānattaṃ ajānanto”ti.",
  "tika-s0101t:1293_13": "Saññā nāmāyaṃ nānārammaṇā nānākkhaṇe uppajjati,",
  "tika-s0101t:1293_14": "veti cāti saññāya uppādanirodhaṃ passantopi saññāmayaṃ saññābhūtaṃ attānaṃ parikappetvā yathāvuttaghanavinibbhogābhāvato",
  "tika-s0101t:1293_15": "niccameva katvā maññati diṭṭhimaññanāya.",
  "tika-s0101t:1293_16": "Tathābhūtassa ca tassa saṇhasukhumaparamagambhīradhammatā na ñāyatevāti vuttaṃ “dujjānaṃ kho”tiādi.",
  "tika-s0101t:1294_0": "Diṭṭhiādīsu “evameta”nti dassanaṃ abhinivisanaṃ diṭṭhi.",
  "tika-s0101t:1294_1": "Tassā eva pubbabhāgabhūtaṃ “evameta”nti nijjhānavasena khamanaṃ khanti.",
  "tika-s0101t:1294_2": "Tathā rocanaṃ ruci.",
  "tika-s0101t:1294_3": "“Aññathā”tiādi tesaṃ diṭṭhiādīnaṃ vibhajitvā dassanaṃ.",
  "tika-s0101t:1294_4": "Tattha aññathāti yathā ariyavinaye antadvayaṃ anupaggamma majjhimā paṭipadāvasena dassanaṃ hoti,",
  "tika-s0101t:1294_5": "tato aññathāyeva.",
  "tika-s0101t:1294_6": "Aññadevāti yaṃ paramatthato vijjati khandhāyatanādi,",
  "tika-s0101t:1294_7": "tassa ca aniccatādi,",
  "tika-s0101t:1294_8": "tato aññadeva paramatthato avijjamānaṃ attānaṃ sassatādi te khamati ceva ruccati ca.",
  "tika-s0101t:1294_9": "Āyuñjanaṃ anuyuñjanaṃ āyogo,",
  "tika-s0101t:1294_10": "tenāha “yuttapayuttatā”ti.",
  "tika-s0101t:1294_11": "Paṭipattiyāti paramattacintanādiparibbājakapaṭipattiyā.",
  "tika-s0101t:1294_12": "Dujjānametaṃ dhammataṃ tvaṃ “ayaṃ paramattho,",
  "tika-s0101t:1294_13": "ayaṃ sammutī”ti imassa vibhāgassa dubbibhāgattā.",
  "tika-s0101t:1294_14": "“Yadi etaṃ dujjānaṃ,",
  "tika-s0101t:1294_15": "taṃ tāva tiṭṭhatu,",
  "tika-s0101t:1294_16": "imaṃ panatthaṃ bhagavantaṃ pucchissāmī”ti cintetvā yathā paṭipajji,",
  "tika-s0101t:1294_17": "taṃ dassetuṃ “atha paribbājako”tiādi vuttaṃ.",
  "tika-s0101t:1294_18": "Añño vā saññatoti saññāsabhāvato añño sabhāvo vā attā hotūti attho.",
  "tika-s0101t:1294_19": "Assāti attano.",
  "tika-s0101t:1295_0": "Lokīyati dissati ettha puññapāpaṃ,",
  "tika-s0101t:1295_1": "tabbipāko cāti loko, attā.",
  "tika-s0101t:1295_2": "So hissa kārako,",
  "tika-s0101t:1295_3": "vedako cāti icchito.",
  "tika-s0101t:1295_4": "Diṭṭhigatanti “sassato attā ca loko cā”tiādi nayappavattaṃ diṭṭhigataṃ.",
  "tika-s0101t:1295_5": "Na hesa diṭṭhābhiniveso diṭṭhadhammikādiatthanissito tadasaṃvattanato.",
  "tika-s0101t:1295_6": "Yo hi tadāvaho,",
  "tika-s0101t:1295_7": "so taṃnissitoti vattabbataṃ labheyya yathā taṃ puññañāṇasambhāro.",
  "tika-s0101t:1295_8": "Eteneva tassa na dhammanissitatāpi saṃvaṇṇitā daṭṭhabbā.",
  "tika-s0101t:1295_9": "Ādibrahmacariyassāti ādibrahmacariyaṃ,",
  "tika-s0101t:1295_10": "tadeva ādibrahmacariyakaṃ yathā “vinayo eva venayiko”ti,",
  "tika-s0101t:1295_11": "tenāha “sikkhattayasaṅkhātassā”tiādi.",
  "tika-s0101t:1295_12": "Diṭṭhābhinivesassa saṃsāravaṭṭe nibbidāvirāganirodhupasamāsaṃvattanaṃ vaṭṭantogadhattā,",
  "tika-s0101t:1295_13": "tassa vaṭṭasambandhanato ca.",
  "tika-s0101t:1295_14": "Tathā abhiññāsambodhanibbānāsaṃvattanañca daṭṭhabbaṃ.",
  "tika-s0101t:1295_15": "Abhijānanāyāti ñātapariññāvasena abhijānanatthāya.",
  "tika-s0101t:1295_16": "Sambujjhanatthāyāti tīraṇapahānapariññāvasena sambodhanatthāyāti vadanti.",
  "tika-s0101t:1295_17": "Abhijānanāyāti abhiññāpaññāvasena jānanāya,",
  "tika-s0101t:1295_18": "taṃ pana vaṭṭassa paccakkhakaraṇameva hotīti āha “paccakkhakiriyāyā”ti.",
  "tika-s0101t:1295_19": "Sambujjhanatthāyāti pariññābhisamayavasena paṭivedhāya.",
  "tika-s0101t:1296_0": "Kāmaṃ taṇhāpi dukkhasabhāvā,",
  "tika-s0101t:1296_1": "tassā pana samudayabhāvena visuṃ gahitattā “taṇhaṃ ṭhapetvā”ti vuttaṃ.",
  "tika-s0101t:1296_2": "Pabhāvanato uppādanato.",
  "tika-s0101t:1296_3": "Dukkhaṃ pabhāventīpi taṇhā avijjādipaccayantarasahitā eva pabhāveti,",
  "tika-s0101t:1296_4": "na kevalāti āha “sappaccayā”ti.",
  "tika-s0101t:1296_5": "Ubhinnaṃ appavattīti ubhinnaṃ appavattinimittaṃ,",
  "tika-s0101t:1296_6": "nappavattanti ettha dukkhasamudayā etasmiṃ vā adhigateti appavatti.",
  "tika-s0101t:1296_7": "Dukkhanirodhaṃ nibbānaṃ gacchati adhigacchati,",
  "tika-s0101t:1296_8": "tadatthaṃ paṭipadā cāti dukkhanirodhagāminīpaṭipadā.",
  "tika-s0101t:1296_9": "Maggapātubhāvoti aggamaggasamuppādo.",
  "tika-s0101t:1296_10": "Phalasacchikiriyāti asekkhaphalādhigamo.",
  "tika-s0101t:1296_11": "Ākāranti taṃ gamanaliṅgaṃ.",
  "tika-s0101t:1297_0": "421.",
  "tika-s0101t:1297_1": "Samantato niggaṇhanavasena todanaṃ vijjhanaṃ sannitodakaṃ,",
  "tika-s0101t:1297_2": "vācāyāti ca paccatte karaṇavacananti āha “vacanapatodenā”ti.",
  "tika-s0101t:1297_3": "Sajjhabbharitanti samantato bhusaṃ aritaṃ akaṃsūti satamattehi tuttakehi viya tiṃsasatamattā paribbājakā",
  "tika-s0101t:1297_4": "vācāpatodanehi tudiṃsu sabhāvato vijjamānanti paramatthasabhāvato upalabbhamānaṃ,",
  "tika-s0101t:1297_5": "napakatiādi viya anupalabbhamānaṃ.",
  "tika-s0101t:1297_6": "Tacchanti saccaṃ.",
  "tika-s0101t:1297_7": "Tathanti aviparītaṃ lokuttaradhammesūti visaye bhummaṃ te dhamme visayaṃ katvā.",
  "tika-s0101t:1297_8": "Ṭhitasabhāvanti avaṭṭhitasabhāvaṃ,",
  "tika-s0101t:1297_9": "taduppādakanti attho.",
  "tika-s0101t:1297_10": "Lokuttaradhammaniyāmatanti lokuttaradhammasampāpananiyāmena niyataṃ,",
  "tika-s0101t:1297_11": "tenāha “buddhānañhī”tiādi.",
  "tika-s0101t:1297_12": "Edisāti “dhammaṭṭhitata”ntiādinā vuttappakārā.",
  "tika-s0101t:1298_0": "Cittahatthisāriputtapoṭṭhapādavatthuvaṇṇanā",
  "tika-s0101t:1299_0": "422.",
  "tika-s0101t:1299_1": "Sukhumesu atthantaresūti khandhāyatanādīsu sukhumañāṇagocaresu dhammesu.",
  "tika-s0101t:1299_2": "Kusaloti pubbe buddhasāsane kataparicayatāya cheko ahosi.",
  "tika-s0101t:1299_3": "Gihibhāve ānisaṃsakathāya kathitattā sīlavantassa bhikkhuno tathā kathanena vibbhamane niyojitattā idāni sayampi sīlavā eva hutvā cha vāre vibbhami.",
  "tika-s0101t:1299_4": "Kammasarikkhakena hi phalena bhavitabbaṃ.",
  "tika-s0101t:1299_5": "Mahāsāvakassa kathiteti mahāsāvakassa mahākoṭṭhikattherassa apasādanakathitanimittaṃ.",
  "tika-s0101t:1299_6": "Patiṭṭhātuṃ asakkontoti sāsane patiṭṭhaṃ laddhuṃ asakkonto.",
  "tika-s0101t:1300_0": "423.",
  "tika-s0101t:1300_1": "Paññācakkhuno natthitāyāti suvuttaduruttasamavisamadassanasamatthapaññācakkhuno abhāvena.",
  "tika-s0101t:1300_2": "Cakkhumāti ettha yādisena cakkhunā puriso “cakkhumā”ti vutto,",
  "tika-s0101t:1300_3": "taṃ dassetuṃ “subhāsitā”tiādi vuttaṃ.",
  "tika-s0101t:1300_4": "Ekakoṭṭhāsāti ekantikā,",
  "tika-s0101t:1300_5": "nibbānāvahabhāvena nicchitāti adhippāyo.",
  "tika-s0101t:1300_6": "Ṭhapitāti vavatthāpitā.",
  "tika-s0101t:1300_7": "Na ekakoṭṭhāsā na ekantikā,",
  "tika-s0101t:1300_8": "na nibbānāvahabhāvena nicchitā vaṭṭantogadhabhāvatoti adhippāyo.",
  "tika-s0101t:1301_0": "Ekaṃsikadhammavaṇṇanā",
  "tika-s0101t:1302_0": "425.",
  "tika-s0101t:1302_1": "“Kasmā ārabhī”ti kāraṇaṃ pucchitvā “aniyyānikabhāvadassanattha”nti payojanaṃ vissajjitaṃ.",
  "tika-s0101t:1302_2": "Sati hi phalasiddhiyaṃ hetusiddhoyeva hotīti.",
  "tika-s0101t:1302_3": "Paññāpitaniṭṭhāyāti paveditavimuttimaggassa,",
  "tika-s0101t:1302_4": "vaṭṭadukkhapariyosānaṃ gacchati etāyāti “niṭṭhā”ti vimutti vuttā.",
  "tika-s0101t:1302_5": "Niṭṭhāmaggo hi idha uttarapadalopena “niṭṭhā”ti vutto.",
  "tika-s0101t:1302_6": "Tassa hi aniyyānikatā,",
  "tika-s0101t:1302_7": "niyyānikatā ca vuccati,",
  "tika-s0101t:1302_8": "na niṭṭhāya.",
  "tika-s0101t:1302_9": "Niyyānaṃ vā niggamanaṃ nissaraṇaṃ,",
  "tika-s0101t:1302_10": "vaṭṭadukkhassa vupasamoti attho.",
  "tika-s0101t:1302_11": "Niyyānameva niyyānikaṃ,",
  "tika-s0101t:1302_12": "na niyyānikaṃ aniyyānikaṃ,",
  "tika-s0101t:1302_13": "so eva bhāvo aniyyānikabhāvo,",
  "tika-s0101t:1302_14": "tassa dassanatthanti yojetabbaṃ.",
  "tika-s0101t:1302_15": "“Eva”nti “nibbānaṃ nibbāna”nti vacanamattasāmaññaṃ gahetvā vadati,",
  "tika-s0101t:1302_16": "na pana paramatthato tesaṃ samaye nibbānapaññāpanassa labbhanato,",
  "tika-s0101t:1302_17": "tena vuttaṃ “sā ca na niyyānikā”tiādi.",
  "tika-s0101t:1302_18": "Lokathūpikādivasenāti ettha ādi-",
  "tika-s0101t:1302_19": "saddena “añño puriso,",
  "tika-s0101t:1302_20": "aññā pakatī”ti pakatipurisantarāvabodho mokkho,",
  "tika-s0101t:1302_21": "buddhiādiguṇavinimuttassa attano sakattani avaṭṭhānaṃ mokkho,",
  "tika-s0101t:1302_22": "kāyapavattigatijātibandhānaṃ appamajjanavasena appavatto mokkho,",
  "tika-s0101t:1302_23": "yaññehi jutena parena purisena salokatā mokkho,",
  "tika-s0101t:1302_24": "samīpatā mokkho,",
  "tika-s0101t:1302_25": "sahayogo mokkhoti evamādīnaṃ saṅgaho daṭṭhabbo.",
  "tika-s0101t:1302_26": "Yathāpaññattāti paññattappakārā hutvā na niyyāti,",
  "tika-s0101t:1302_27": "yenākārena “niṭṭhā pāpuṇīyatī”ti tehi paveditā,",
  "tika-s0101t:1302_28": "tenākārena tassā appattabbato na niyyāti.",
  "tika-s0101t:1302_29": "Paṇḍitehi paṭikkhittāti “nāyaṃ niṭṭhā paṭipadā vaṭṭassa anatikkamanato”ti buddhādīhi paṇḍitehi paṭikkhittā.",
  "tika-s0101t:1302_30": "Nivattatīti paṭikkhepassa kāraṇavacanaṃ,",
  "tika-s0101t:1302_31": "tasmā tehi paññattā niṭṭhā paṭipadā na niyyāti,",
  "tika-s0101t:1302_32": "aññadatthu taṃsamaṅginaṃ puggalaṃ saṃsāre eva paribbhamāpentī nivattati.",
  "tika-s0101t:1303_0": "Padhānaṃ jānanaṃ nāma paccakkhato jānanaṃ tassa pamāṇajeṭṭhabhāvato,",
  "tika-s0101t:1303_1": "itarassa saṃsayānubaddhattāti vuttaṃ “jānaṃ passa”nti.",
  "tika-s0101t:1303_2": "Tenettha dassanena jānanaṃ viseseti.",
  "tika-s0101t:1303_3": "Idaṃ vuttaṃ hoti –",
  "tika-s0101t:1303_4": "tumhākaṃ ekantasukhe loke paccakkhato ñāṇadassanaṃ atthīti.",
  "tika-s0101t:1303_5": "Jānanti vā tassa lokassa anumānavisayataṃ pucchati,",
  "tika-s0101t:1303_6": "passanti paccakkhato gocarataṃ.",
  "tika-s0101t:1303_7": "Ayañhettha attho –",
  "tika-s0101t:1303_8": "api tumhākaṃ loko paccakkhato ñāto,",
  "tika-s0101t:1303_9": "udāhu anumānatoti.",
  "tika-s0101t:1304_0": "Yasmā loke paccakkhabhūto attho indriyagocarabhāvena pākaṭo,",
  "tika-s0101t:1304_1": "tasmā vuttaṃ “diṭṭhapubbānī”tiādi.",
  "tika-s0101t:1304_2": "Diṭṭhapubbānīti diṭṭhavā,",
  "tika-s0101t:1304_3": "dassanabhūtena,",
  "tika-s0101t:1304_4": "tadanugatena ca ñāṇena gahitapubbānīti attho.",
  "tika-s0101t:1304_5": "Evañca katvā “sarīrasaṇṭhānādīnī”ti vacanaṃ samatthitaṃ hoti.",
  "tika-s0101t:1304_6": "“Appāṭihīraka ta”nti anunāsikalopaṃ katvā niddesoti āha “appāṭihīrakaṃ ta”nti “appāṭihīraṃ kata”nti evamettha vaṇṇenti.",
  "tika-s0101t:1304_7": "Paṭipakkhaharaṇato paṭihāriyaṃ,",
  "tika-s0101t:1304_8": "tadeva pāṭihāriyaṃ,",
  "tika-s0101t:1304_9": "uttaravirahitaṃ vacanaṃ.",
  "tika-s0101t:1304_10": "Pāṭihāriyamevettha “pāṭihīraka”nti vā vuttaṃ.",
  "tika-s0101t:1304_11": "Na pāṭihīrakaṃ appāṭihīrakaṃ parehi vuccamānauttarehi sauttarattā,",
  "tika-s0101t:1304_12": "tenāha “paṭiharaṇavirahita”nti.",
  "tika-s0101t:1304_13": "Sauttarañhi vacanaṃ tena uttarena paṭihārīyati ativiparivattīyati.",
  "tika-s0101t:1304_14": "Tato eva niyyānassa paṭiharaṇamaggassa abhāvato “aniyyānika”nti vattabbataṃ labhati.",
  "tika-s0101t:1305_0": "426.",
  "tika-s0101t:1305_1": "Vilāso līḷā.",
  "tika-s0101t:1305_2": "Ākappo kesabandhavatthaggahaṇaṃ ādiākāraviseso,",
  "tika-s0101t:1305_3": "vesasaṃvidhānaṃ vā. Ādi-",
  "tika-s0101t:1305_4": "saddena bhāvādīnaṃ saṅgaho daṭṭhabbo.",
  "tika-s0101t:1305_5": "“Bhāvo”ti ca cāturiyaṃ veditabbaṃ.",
  "tika-s0101t:1306_0": "Tayoattapaṭilābhavaṇṇanā",
  "tika-s0101t:1307_0": "428.",
  "tika-s0101t:1307_1": "Āhito ahaṃ māno etthāti attā,",
  "tika-s0101t:1307_2": "attabhāvoti āha “attapaṭilābhoti attabhāvapaṭilābho”ti.",
  "tika-s0101t:1307_3": "Kāmabhavaṃ dasseti tassa itaradvayattabhāvato oḷārikattā.",
  "tika-s0101t:1307_4": "Rūpabhavaṃ dasseti jhānamanena nibbattaṃ hutvā rūpībhāvena upalabbhanato.",
  "tika-s0101t:1307_5": "Saṃkilesikā dhammā nāma dvādasa akusalacittuppādā tadabhāve kassaci saṃkilesassāpi asambhavato.",
  "tika-s0101t:1307_6": "Vodāniyā dhammā nāma samathavipassanā tāsaṃ vasena sabbaso cittavodānassa sijjhanato.",
  "tika-s0101t:1308_0": "429.",
  "tika-s0101t:1308_1": "Paṭipakkhadhammānaṃ asamucchede pana na kadācipi anavajjadhammānaṃ pāripūrī,",
  "tika-s0101t:1308_2": "vepullaṃ vā sambhavati,",
  "tika-s0101t:1308_3": "samucchede pana sati eva sambhavatīti maggapaññāphalapaññā- ggahaṇaṃ.",
  "tika-s0101t:1308_4": "Tā hi sakiṃ paripuṇṇā paripuṇṇā eva aparihānadhammattā.",
  "tika-s0101t:1308_5": "Taruṇapītīti uppannamattā aladdhāsevanā dubbalā pīti.",
  "tika-s0101t:1308_6": "Balavatuṭṭhīti punappunaṃ uppattiyā laddhāsevanā uparivisesādhigamassa paccayabhūtā thiratarā pīti.",
  "tika-s0101t:1308_7": "“Yaṃ avocumhā”tiādīsu ayaṃ saṅkhepattho –",
  "tika-s0101t:1308_8": "yaṃ vohāraṃ “saṃkilesikavodāniyadhammānaṃ pahānābhivuddhiniṭṭhaṃ paññāya pāripūrivepullabhūtaṃ imasmiṃyeva",
  "tika-s0101t:1308_9": "attabhāve aparappaccayena ñāṇena paccakkhato sampādetvā viharissatī”ti kathayimha.",
  "tika-s0101t:1308_10": "Tattha tasmiṃ vihāre tassa mama ovādakarassa bhikkhuno evaṃ vuttappakārena viharaṇanimittaṃ pamodappabhāvitā pīti ca bhavissati,",
  "tika-s0101t:1308_11": "tassā ca paccayabhūtaṃ passaddhidvayaṃ sammadeva upaṭṭhitā sati ca ukkaṃsagataṃ ñāṇañca tathābhūto ca so vihāro.",
  "tika-s0101t:1308_12": "Santapaṇītatāya atappako anaññasādhāraṇo sukhavihāroti vattabbataṃ arahatīti.",
  "tika-s0101t:1309_0": "Paṭhamajjhāne paṭiladdhamatte hīnabhāvato pīti dubbalā pāmojjapakkhikā,",
  "tika-s0101t:1309_1": "suvibhāvite pana tasmiṃ paguṇe sā paṇītā balavabhāvato paripuṇṇakiccā pītīti vuttaṃ “paṭhamajjhāne pāmojjādayo chapi dhammā labbhantī”ti.",
  "tika-s0101t:1309_2": "“Sukho vihāro”ti iminā samādhi gahito.",
  "tika-s0101t:1309_3": "Sukhaṃ gahitanti apare,",
  "tika-s0101t:1309_4": "tesaṃ matena santasukhatāya upekkhā catutthajjhāne “sukha”nti icchitā,",
  "tika-s0101t:1309_5": "tenāha “tathā catutthe”tiādi.",
  "tika-s0101t:1309_6": "Pāmojjaṃ nivattatīti dubbalapītisaṅkhātaṃ pāmojjaṃ chasu dhammesu nivattati hāyati.",
  "tika-s0101t:1309_7": "Vitakkavicārakkhobhavirahena dutiyajjhāne sabbadā pīti balavatī eva hoti,",
  "tika-s0101t:1309_8": "na paṭhamajjhāne viya kadāci dubbalā.",
  "tika-s0101t:1309_9": "Suddhavipassanā pādakajjhānamevāti upari maggaṃ akathetvā kevalaṃ vipassanāpādakajjhānaṃ kathitaṃ.",
  "tika-s0101t:1309_10": "Catūhi maggehi saddhiṃ vipassanā kathitāti vipassanāya pādakabhāvena jhānāni kathetvā tato paraṃ vipassanāpubbakā cattāropi maggā kathitāti attho.",
  "tika-s0101t:1309_11": "Catutthajjhānikaphalasamāpatti kathitāti paṭhamajjhānikādikā phalasamāpattiyo akathetvā catutthajjhānikā eva phalasamāpatti kathitā.",
  "tika-s0101t:1309_12": "Pītivevacanameva katvāti dvinnaṃ pītīnaṃ ekasmiṃ cittuppāde anuppajjanato pāmojjaṃ pītivevacanameva katvā.",
  "tika-s0101t:1309_13": "Pītisukhānaṃ apariccattattā,",
  "tika-s0101t:1309_14": "“sukho ca vihāro”ti sātisayassa sukhavihārassa gahitattā ca dutiyajjhānikaphalasamāpatti nāma kathitā.",
  "tika-s0101t:1309_15": "Kāmaṃ paṭhamajjhānepi pītisukhāni labbhanti,",
  "tika-s0101t:1309_16": "tāni pana vitakkavicārakkhobhena na santapaṇītāni,",
  "tika-s0101t:1309_17": "santapaṇītāni ca idhādhippetāni.",
  "tika-s0101t:1310_0": "432- 437.",
  "tika-s0101t:1310_1": "Vibhāvanatthoti pakāsanattho sarūpato nirūpanattho,",
  "tika-s0101t:1310_2": "tenāha “ayaṃ so”tiādi.",
  "tika-s0101t:1310_3": "Nanti oḷārikaṃ attapaṭilābhaṃ.",
  "tika-s0101t:1310_4": "Sappaṭiharaṇanti parena coditavacanena saparihāraṃ sauttaraṃ.",
  "tika-s0101t:1310_5": "Tucchoti musā abhūto.",
  "tika-s0101t:1310_6": "Svevāti so eva attapaṭilābho.",
  "tika-s0101t:1310_7": "Tasmiṃ samaye hotīti tasmiṃ paccuppannasamaye vijjamāno hoti.",
  "tika-s0101t:1310_8": "Attapaṭilābhotveva niyyātesi,",
  "tika-s0101t:1310_9": "na naṃ sarūpato nīharitvā dassesi.",
  "tika-s0101t:1310_10": "Rūpādayo cettha dhammāti rūpavedanādayo eva ettha loke sabhāvadhammā.",
  "tika-s0101t:1310_11": "Attapaṭilābhoti pana te rūpādike pañcakkhandhe upādāya paññatti,",
  "tika-s0101t:1310_12": "tenāha “nāmamattameta”nti.",
  "tika-s0101t:1310_13": "Nāmapaṇṇattivasenāti nāmabhūtapaññattimattatāvasena.",
  "tika-s0101t:1311_0": "438.",
  "tika-s0101t:1311_1": "Evañca pana vatvāti “attapaṭilābhoti rūpādike upādāya paññattimatta”nti imamatthaṃ “yasmiṃ citta samaye”tiādinā vatvā.",
  "tika-s0101t:1311_2": "Paṭipucchitvā vinayanatthanti yathā pare puccheyyuṃ,",
  "tika-s0101t:1311_3": "tenākārena kālavibhāgato paṭipadāni pucchitvā tassa atthassa ñāpanavasena vinayanatthaṃ.",
  "tika-s0101t:1311_4": "Tasmiṃ samaye sacco ahosīti tasmiṃ atītasamaye upādānassa vijjamānatāya saccabhūto vijjamāno viya vattabbo ahosi,",
  "tika-s0101t:1311_5": "na pana anāgato idāni paccuppanno vā attapaṭilābho tadupādānassa tadā avijjamānattā.",
  "tika-s0101t:1311_6": "Ye te atītā dhammā atītasamaye atītattapaṭilābhassa upādānabhūtā rūpādayo.",
  "tika-s0101t:1311_7": "Te etarahi natthi niruddhattā.",
  "tika-s0101t:1311_8": "Tato eva ahesunti saṅkhyaṃ gatā.",
  "tika-s0101t:1311_9": "Tasmāti tasmiṃyeva samaye labbhanato.",
  "tika-s0101t:1311_10": "Sopi tadupādāno me attapaṭilābho tasmiṃyeva atītasamaye sacco bhūto vijjamāno viya ahosi.",
  "tika-s0101t:1311_11": "Anāgatapaccuppannānanti anāgatānañceva paccuppannānañca rūpadhammānaṃ upādānabhūtānaṃ tadā tasmiṃ atītasamaye",
  "tika-s0101t:1311_12": "abhāvā tadupādāno anāgato paccuppanno ca attapaṭilābho tasmiṃ atītasamaye mogho tuccho musā natthīti attho.",
  "tika-s0101t:1311_13": "Nāmamattamevāti samaññāmattameva.",
  "tika-s0101t:1311_14": "Attapaṭilābhaṃ paṭijānāti paramatthato anupalabbhamānattā.",
  "tika-s0101t:1312_0": "“Eseva nayo”ti iminā ye te anāgatā dhammā,",
  "tika-s0101t:1312_1": "te etarahi natthi,",
  "tika-s0101t:1312_2": "“bhavissantī”ti pana saṅkhyaṃ gamissanti,",
  "tika-s0101t:1312_3": "tasmā sopi me attapaṭilābho tasmiṃyeva samaye sacco bhavissati.",
  "tika-s0101t:1312_4": "Atītapaccuppannānaṃ pana dhammānaṃ tadā abhāvā tasmiṃ samaye mogho atīto mogho paccuppanno.",
  "tika-s0101t:1312_5": "Ye ime paccuppannā dhammā,",
  "tika-s0101t:1312_6": "te etarahi atthi,",
  "tika-s0101t:1312_7": "tasmā yoyaṃ me attapaṭilābho,",
  "tika-s0101t:1312_8": "so idāni sacco.",
  "tika-s0101t:1312_9": "Atītānāgatānaṃ pana dhammānaṃ idāni abhāvā tasmiṃ samaye mogho atīto mogho anāgatoti evaṃ atthato nāmamattameva",
  "tika-s0101t:1312_10": "attapaṭilābhaṃ paṭijānātīti imamatthaṃ atidisati.",
  "tika-s0101t:1313_0": "439- 443.",
  "tika-s0101t:1313_1": "Saṃsanditunti samānetuṃ.",
  "tika-s0101t:1313_2": "Yasmiṃ samaye khīraṃ hotīti yasmiṃ kāle bhūtupādāyasaññitaṃ upādānavisesaṃ upādāya khīrapaññatti hoti.",
  "tika-s0101t:1313_3": "Na tasmiṃ…pe…",
  "tika-s0101t:1313_4": "gacchati khīrapaññattiupādānassa dadhiādipaññattiyā anupādānato.",
  "tika-s0101t:1313_5": "Paṭiniyatavatthukā hi ekā lokasamaññā,",
  "tika-s0101t:1313_6": "tenāha “ye dhamme upādāyā”tiādi.",
  "tika-s0101t:1313_7": "Tattha saṅkhāyati etāyāti saṅkhā, paññatti.",
  "tika-s0101t:1313_8": "Niddhāretvā vacanti vadanti etāyāti nirutti.",
  "tika-s0101t:1313_9": "Namanti etenāti nāmaṃ.",
  "tika-s0101t:1313_10": "Voharanti etenāti vohāro,",
  "tika-s0101t:1313_11": "paññattiyeva.",
  "tika-s0101t:1313_12": "Esa nayo sabbatthāti “yasmiṃ samaye”tiādinā khīre vuttanayaṃ dadhiādīsu atidisati.",
  "tika-s0101t:1314_0": "Samanujānanamattakānīti “idaṃ khīraṃ,",
  "tika-s0101t:1314_1": "idaṃ dadhī”tiādinā tādise bhūtupādāyarūpavisese loke paramparābhataṃ paññattiṃ appaṭikkhipitvā samanujānanaṃ",
  "tika-s0101t:1314_2": "viya paccayavisesavisiṭṭhaṃ rūpādikhandhasamūhaṃ upādāya “oḷāriko attapaṭilābho”ti ca “manomayo attapaṭilābho”ti",
  "tika-s0101t:1314_3": "ca “arūpo attapaṭilābho”ti ca tathā tathā samanujānanamattakāni,",
  "tika-s0101t:1314_4": "na ca tabbinimutto upādānato añño koci attho atthīti attho.",
  "tika-s0101t:1314_5": "Niruttimattakānīti saddaniruttiyā gahaṇūpāyamattakāni.",
  "tika-s0101t:1314_6": "“Satto phassoti hi saddaggahaṇuttarakālaṃ tadanuviddhapaṇṇattiggahaṇamukheneva tadatthāvabodho.",
  "tika-s0101t:1314_7": "Vacanapathamattakānīti tasseva vevacanaṃ.",
  "tika-s0101t:1314_8": "Vohāramattakānīti tathā tathā vohāramattakāni.",
  "tika-s0101t:1314_9": "Nāmapaṇṇattimattakānīti tasseva vevacanaṃ,",
  "tika-s0101t:1314_10": "taṃtaṃnāmapaññāpanamattakāni.",
  "tika-s0101t:1314_11": "Sabbametanti “attapaṭilābho”ti vā “satto”ti vā “poso”ti vā sabbametaṃ vohāramattakaṃ paramatthato anupalabbhanato,",
  "tika-s0101t:1314_12": "tenāha “yasmā paramatthato satto nāma natthī”tiādi.",
  "tika-s0101t:1315_0": "Yadi evaṃ kasmā taṃ buddhehipi vuccatīti āha “buddhānaṃ pana dve kathā”tiādi.",
  "tika-s0101t:1315_1": "Sammutiyā vohārassa kathanaṃ sammutikathā.",
  "tika-s0101t:1315_2": "Paramatthassa sabhāvadhammassa kathanaṃ paramatthakathā.",
  "tika-s0101t:1315_3": "Aniccādikathāpi paramatthasannissitakathā paramatthakathāti katvā paramatthakathā.",
  "tika-s0101t:1315_4": "Paramatthadhammo hi “anicco, dukkho,",
  "tika-s0101t:1315_5": "anattā”ti ca vuccati,",
  "tika-s0101t:1315_6": "na sammutidhammo.",
  "tika-s0101t:1315_7": "Kasmā panevaṃ duvidhā buddhānaṃ kathāpavattīti tattha kāraṇamāha “tattha yo”tiādinā.",
  "tika-s0101t:1315_8": "Yasmā paramatthakathāya saccasampaṭivedho,",
  "tika-s0101t:1315_9": "ariyasaccakathā ca sikhāppattā desanā,",
  "tika-s0101t:1315_10": "tasmā vineyyapuggalavasena sammutikathaṃ kathentopi bhagavā paramatthakathaṃyeva kathetīti āha “tassa bhagavā āditova…pe…",
  "tika-s0101t:1315_11": "kathetī”ti,",
  "tika-s0101t:1315_12": "tenāha “tathā”tiādi,",
  "tika-s0101t:1315_13": "tenassa katthaci sammutikathāpubbikā paramatthakathā hoti puggalajjhāsayavasena,",
  "tika-s0101t:1315_14": "katthaci paramatthakathāpubbikā sammutikathā.",
  "tika-s0101t:1315_15": "Iti vineyyadamanakusalassa satthu vineyyajjhāsayavasena tathā tathā desanāpavattīti dasseti.",
  "tika-s0101t:1315_16": "Sabbattha pana bhagavā dhammataṃ avijahanto eva sammutiṃ anuvattati,",
  "tika-s0101t:1315_17": "sammutiṃ apariccajantoyeva dhammataṃ vibhāveti,",
  "tika-s0101t:1315_18": "na tattha abhinivesātidhāvanāni.",
  "tika-s0101t:1315_19": "Vuttañhetaṃ “janapadaniruttiṃ nābhiniviseyya,",
  "tika-s0101t:1315_20": "samaññaṃ nātidhāveyyā”ti.",
  "tika-s0101t:1316_0": "Paṭhamaṃ sammutiṃ katvā kathanaṃ pana veneyyavasena yebhuyyena buddhānaṃ āciṇṇanti taṃ kāraṇena saddhiṃ dassento “pakatiyā panā”tiādimāha.",
  "tika-s0101t:1316_1": "Nanu ca sammuti nāma paramatthato avijjamānattā abhūtā,",
  "tika-s0101t:1316_2": "taṃ kathaṃ buddhā kathentīti āha “sammutikathaṃ kathentāpī”tiādi.",
  "tika-s0101t:1316_3": "Saccamevāti tathameva.",
  "tika-s0101t:1316_4": "Sabhāvamevāti sammutibhāvena taṃsabhāvameva,",
  "tika-s0101t:1316_5": "tenāha “amusāvā”ti.",
  "tika-s0101t:1316_6": "Paramatthassa pana saccādibhāve vattabbameva natthi.",
  "tika-s0101t:1317_0": "Imesaṃ pana sammutiparamatthānaṃ ko viseso?",
  "tika-s0101t:1317_1": "Yasmiṃ bhinne,",
  "tika-s0101t:1317_2": "buddhiyā vā avayavavinibbhoge kate na taṃsaññā,",
  "tika-s0101t:1317_3": "so ghaṭapaṭādippabhedo sammuti,",
  "tika-s0101t:1317_4": "tabbipariyāyato paramattho.",
  "tika-s0101t:1317_5": "Na hi kakkhaḷaphusanādisabhāve ayaṃ nayo labbhati.",
  "tika-s0101t:1317_6": "Evaṃ santepi vuttanayena sammutipi saccasabhāvā evāti āha “duve saccāni akkhāsī”tiādi.",
  "tika-s0101t:1318_0": "Idāni nesaṃ saccasabhāvaṃ kāraṇena dassento “saṅketavacanaṃ saccanti gāthamāha.",
  "tika-s0101t:1318_1": "Tattha saṅketavacanaṃ saccaṃ visaṃvādanābhāvato.",
  "tika-s0101t:1318_2": "Tattha hetumāha “lokasammutikāraṇa”nti.",
  "tika-s0101t:1318_3": "Lokasiddhā hi sammuti saṅketavacanassa avisaṃvādanatāya kāraṇaṃ.",
  "tika-s0101t:1318_4": "Paramo uttamo attho paramattho,",
  "tika-s0101t:1318_5": "dhammānaṃ yathābhūtasabhāvo.",
  "tika-s0101t:1318_6": "Tassa vacanaṃ saccaṃ yāthāvato avisaṃvādanavasena ca pavattanato.",
  "tika-s0101t:1318_7": "Tattha kāraṇamāha “dhammānaṃ bhūtalakkhaṇa”nti,",
  "tika-s0101t:1318_8": "sabhāvadhammānaṃ yo bhūto aviparīto sabhāvo,",
  "tika-s0101t:1318_9": "tassa lakkhaṇaṃ aṅganaṃ ñāpananti katvā.",
  "tika-s0101t:1319_0": "Yadi tathāgato paramatthasaccaṃ sammadeva abhisambujjhitvā ṭhitopi lokasamaññaṃ gahetvāva vadati,",
  "tika-s0101t:1319_1": "ko ettha lokiyamahājanehi visesoti āha.",
  "tika-s0101t:1319_2": "“Yāhi tathāgato voharati aparāmāsa”ntiādi.",
  "tika-s0101t:1319_3": "Lokiyamahājano appahīnaparāmāsattā “etaṃ mamā”tiādinā parāmasanto voharati,",
  "tika-s0101t:1319_4": "tathāgato pana sabbaso pahīnaparāmāsattā aparāmasanto yasmā lokasamaññāhi vinā lokiyo attho loke kenaci duviññeyyo,",
  "tika-s0101t:1319_5": "tasmā tāhi taṃ voharati.",
  "tika-s0101t:1319_6": "Tathā voharanto eva ca attano desanāvilāsena veneyyasatte paramatthasacce patiṭṭhapeti.",
  "tika-s0101t:1319_7": "Desanaṃ vinivaṭṭetvāti heṭṭhā pavattitakathāya vinivaṭṭetvā vivecetvā desanaṃ “aparāmāsa”nti taṇhāmānaparāmāsappahānakittanena",
  "tika-s0101t:1319_8": "arahattanikūṭena niṭṭhāpesi.",
  "tika-s0101t:1319_9": "Yaṃ yaṃ panettha atthato na vibhattaṃ,",
  "tika-s0101t:1319_10": "taṃ suviññeyyameva.",
  "tika-s0101t:1320_0": "Poṭṭhapādasuttavaṇṇanāya līnatthappakāsanā.",
  "tika-s0101t:1323_0": "10. Subhasuttavaṇṇanā",
  "tika-s0101t:1324_0": "Subhamāṇavakavatthuvaṇṇanā",
  "tika-s0101t:1325_0": "444.",
  "tika-s0101t:1325_1": "“Aciraparinibbute”ti satthu parinibbutabhāvassa cirakālatāpaṭikkhepena āsannatā dassitā,",
  "tika-s0101t:1325_2": "kālaparicchedo na dassitoti taṃ paricchedato dassetuṃ “parinibbānato uddhaṃ māsamatte kāle”ti vuttaṃ.",
  "tika-s0101t:1325_3": "Tattha matta-",
  "tika-s0101t:1325_4": "ggahaṇena kālassa asampuṇṇataṃ joteti.",
  "tika-s0101t:1325_5": "Tudisaññito gāmo nivāso etassāti todeyyo.",
  "tika-s0101t:1325_6": "Taṃ panesa yasmā soṇadaṇḍo viya campaṃ,",
  "tika-s0101t:1325_7": "kūṭadanto viya ca khāṇumataṃ ajjhāvasati,",
  "tika-s0101t:1325_8": "tasmā vuttaṃ “tassa adhipatittā”ti issarabhāvatoti attho.",
  "tika-s0101t:1325_9": "Samāhāranti sannicayaṃ.",
  "tika-s0101t:1325_10": "Paṇḍito gharamāvaseti yasmā appatarappatarepi vayamāne bhogā khiyanti,",
  "tika-s0101t:1325_11": "appatarappatarepi sañciyamāne vaḍḍhanti,",
  "tika-s0101t:1325_12": "tasmā viññujātiko kiñci vayaṃ akatvā āyameva uppādento gharāvāsaṃ anutiṭṭheyyāti lobhādesitaṃ paṭipattiṃ upadisati.",
  "tika-s0101t:1326_0": "Adānameva sikkhāpetvā lobhābhibhūtatāya tasmiṃyeva ghare sunakho hutvā nibbatti.",
  "tika-s0101t:1326_1": "Lobhavasikassa hi duggati pāṭikaṅkhā.",
  "tika-s0101t:1326_2": "Ativiya piyāyati pubbaparicayena.",
  "tika-s0101t:1326_3": "Piṇḍāya pāvisi subhaṃ māṇavaṃ anuggaṇhitukāmo.",
  "tika-s0101t:1326_4": "Niraye nibbattissasi katokāsassa kammassa paṭibāhituṃ asakkuṇeyyabhāvato.",
  "tika-s0101t:1327_0": "Brāhmaṇacārittassa bhāvitataṃ sandhāya,",
  "tika-s0101t:1327_1": "tathā pitaraṃ ukkaṃsento ca “brahmaloke nibbatto”ti āha.",
  "tika-s0101t:1327_2": "Taṃ pavattiṃ pucchīti sutametaṃ mayā “mayhaṃ pitā sunakho hutvā nibbatto”ti tumhehi vuttaṃ,",
  "tika-s0101t:1327_3": "kimidaṃ saccanti pucchi.",
  "tika-s0101t:1327_4": "Tatheva vatvāti yathā pubbe sunakhassa vuttaṃ,",
  "tika-s0101t:1327_5": "tatheva vatvā.",
  "tika-s0101t:1327_6": "Avisaṃvādanatthanti saccāpanatthaṃ “todeyyabrāhmaṇo sunakho hutvā nibbatto”ti attano vacanassa avisaṃvādanatthaṃ",
  "tika-s0101t:1327_7": "avisaṃvādabhāvassa dassanatthanti attho.",
  "tika-s0101t:1327_8": "Sabbaṃ dassesīti buddhānubhāvena so sunakho taṃ sabbaṃ netvā dassesi,",
  "tika-s0101t:1327_9": "na jātissaratāya.",
  "tika-s0101t:1327_10": "Bhagavantaṃ disvā bhukkaraṇaṃ pana purimajātisiddhavāsanāvasena.",
  "tika-s0101t:1327_11": "Cuddasa pañhe pucchitvāti “dissanti hi bho gotama manussā appāyukā,",
  "tika-s0101t:1327_12": "dissanti dīghāyukā.",
  "tika-s0101t:1327_13": "Dissanti bavhābādhā,",
  "tika-s0101t:1327_14": "dissanti appābādhā.",
  "tika-s0101t:1327_15": "Dissanti dubbaṇṇā,",
  "tika-s0101t:1327_16": "dissanti vaṇṇavanto.",
  "tika-s0101t:1327_17": "Dissanti appesakkhā,",
  "tika-s0101t:1327_18": "dissanti mahesakkhā.",
  "tika-s0101t:1327_19": "Dissanti appabhogā,",
  "tika-s0101t:1327_20": "dissanti mahābhogā.",
  "tika-s0101t:1327_21": "Dissanti nīcakulīnā,",
  "tika-s0101t:1327_22": "dissanti uccākulīnā.",
  "tika-s0101t:1327_23": "Dissanti duppaññā,",
  "tika-s0101t:1327_24": "dissanti paññāvanto”ti.",
  "tika-s0101t:1327_25": "Ime cuddasa pañhe pucchitvā,",
  "tika-s0101t:1327_26": "aṅgasubhatāya kiresa “subho”ti nāmaṃ labhi.",
  "tika-s0101t:1328_0": "445.",
  "tika-s0101t:1328_1": "“Ekā ca me kaṅkhā atthī”ti iminā upari pucchiyamānassa pañhassa pageva tena abhisaṅkhatabhāvaṃ dasseti.",
  "tika-s0101t:1328_2": "Visabhāgavedanāti dukkhavedanā.",
  "tika-s0101t:1328_3": "Sā hi kusalakammanibbatte attabhāve uppajjanakasukhavedanāpaṭipakkhabhāvato “visabhāgavedanā”ti.",
  "tika-s0101t:1328_4": "Kāyaṃ gāḷhā hutvā bādhati pīḷetīti “ābādho”ti ca vuccati.",
  "tika-s0101t:1328_5": "Ekadese uppajjitvāti sarīrassa ekadese uṭṭhitāpi ayapaṭṭena ābandhitvā viya gaṇhāti aparivattabhāvakaraṇato,",
  "tika-s0101t:1328_6": "etena balavarogo ābādho nāmāti dasseti.",
  "tika-s0101t:1328_7": "Kicchajīvitakaroti asukhajīvitāvaho,",
  "tika-s0101t:1328_8": "etena dubbalo appamattako rogo ātaṅkoti dasseti.",
  "tika-s0101t:1328_9": "Uṭṭhānanti sayananisajjādito uṭṭhahanaṃ,",
  "tika-s0101t:1328_10": "tena yathā tathā aparāparaṃ sarīrassa parivattanaṃ vadati.",
  "tika-s0101t:1328_11": "Garukanti bhāriyaṃ kicchasiddhikaṃ.",
  "tika-s0101t:1328_12": "Kāye balaṃ na hotīti etthāpi “gilānassevā”ti padaṃ ānetvā sambandhitabbaṃ.",
  "tika-s0101t:1328_13": "Heṭṭhā catūhi padehi aphāsuvihārābhāvaṃ pucchitvā idāni phāsuvihārasabbhāvaṃ pucchati,",
  "tika-s0101t:1328_14": "tena saviseso phāsuvihāro pucchitoti daṭṭhabbo,",
  "tika-s0101t:1328_15": "asatipi atisayatthajotane sadde atisayatthassa labbhanato yathā “abhirūpāya deyyaṃ dātabba”nti.",
  "tika-s0101t:1329_0": "447.",
  "tika-s0101t:1329_1": "Kālañca samayañca upādāyāti.",
  "tika-s0101t:1329_2": "Ettha kālo nāma upasaṅkamanassa yuttapattakālo.",
  "tika-s0101t:1329_3": "Samayo nāma tasseva paccayasāmaggī,",
  "tika-s0101t:1329_4": "atthato tajjaṃ sarīrabalañceva tappaccayaparissayābhāvo ca.",
  "tika-s0101t:1329_5": "Upādānaṃ nāma ñāṇena tesaṃ gahaṇaṃ sallakkhaṇanti dassetuṃ “kālañcā”tiādi vuttaṃ.",
  "tika-s0101t:1329_6": "Pharissatīti vaḍḍhissati.",
  "tika-s0101t:1330_0": "448.",
  "tika-s0101t:1330_1": "Cetiyaraṭṭheti cetiraṭṭhe. Ya-",
  "tika-s0101t:1330_2": "kārena hi padaṃ vaḍḍhetvā vuttaṃ.",
  "tika-s0101t:1330_3": "Cetiraṭṭhato aññaṃ visuṃyevekaṃ raṭṭhanti ca vadanti.",
  "tika-s0101t:1330_4": "Maraṇapaṭisaṃyuttanti maraṇaṃ nāma tādisānaṃ roga vaseneva hotīti yena rogena taṃ jātaṃ,",
  "tika-s0101t:1330_5": "tassa sarūpapucchā,",
  "tika-s0101t:1330_6": "kāraṇapucchā,",
  "tika-s0101t:1330_7": "maraṇahetukacittasantāpapucchā,",
  "tika-s0101t:1330_8": "tassa ca santāpassa sabbalokasādhāraṇatā,",
  "tika-s0101t:1330_9": "tathā maraṇassa ca appatikāratāti evaṃ ādinā maraṇapaṭisaṃyuttaṃ sammodanīyaṃ kathaṃ kathesīti dassetuṃ “bho ānandā”tiādi vuttaṃ.",
  "tika-s0101t:1330_10": "Na randhagavesī māro viya,",
  "tika-s0101t:1330_11": "na vīmaṃsanādhippāyo uttaramāṇavo viyāti adhippāyo.",
  "tika-s0101t:1330_12": "Yesu dhammesūti vimokkhupāyesu niyyānadhammesu.",
  "tika-s0101t:1330_13": "Dharantīti tiṭṭhanti,",
  "tika-s0101t:1330_14": "pavattantīti attho.",
  "tika-s0101t:1331_0": "449.",
  "tika-s0101t:1331_1": "Atthappayuttatāya saddapayogassa saddappabandhalakkhaṇāni tīṇi piṭakāni tadatthabhūtehi sīlādīhi dhammakkhandhehi",
  "tika-s0101t:1331_2": "saṅgayhantīti vuttaṃ “tīṇi piṭakāni tīhi khandhehi saṅgahetvā”ti.",
  "tika-s0101t:1331_3": "Saṅkhittena kathitanti “tiṇṇaṃ khandhāna”nti evaṃ gahaṇato sāmaññato cāti saṅkhepeneva kathitaṃ.",
  "tika-s0101t:1331_4": "“Katamesaṃ tiṇṇa”nti ayaṃ adiṭṭhajotanā pucchā,",
  "tika-s0101t:1331_5": "na kathetukamyatā pucchāti vuttaṃ “vitthārato pucchissāmī ‘ti cintetvā ‘katamesaṃ tiṇṇa’nti āhā”ti.",
  "tika-s0101t:1331_6": "Kathetukamyatābhāve panassa therassa vacanatā siyā.",
  "tika-s0101t:1332_0": "Sīlakkhandhavaṇṇanā",
  "tika-s0101t:1333_0": "450- 453.",
  "tika-s0101t:1333_1": "Sīlakkhandhassāti ettha iti-",
  "tika-s0101t:1333_2": "saddo ādiattho,",
  "tika-s0101t:1333_3": "pakārattho vā,",
  "tika-s0101t:1333_4": "tena “ariyassa samādhikkhandhassa…pe…",
  "tika-s0101t:1333_5": "patiṭṭhāpesī”ti ayaṃ ettako pāṭho dassitoti daṭṭhabbaṃ tenāha “tesu dassitesū”ti,",
  "tika-s0101t:1333_6": "uddesavasenāti adhippāyo.",
  "tika-s0101t:1333_7": "Bhagavatā vuttanayenevāti sāmaññaphaladesanādīsu bhagavatā desitanayeneva,",
  "tika-s0101t:1333_8": "tenassa suttassa satthubhāsitabhāvaṃ jinavacanabhāvaṃ dasseti.",
  "tika-s0101t:1333_9": "Sāsane na sīlameva sāroti ariyamaggasāre bhagavato sāsane yathā dassitaṃ sīlaṃ sāro eva na hoti sāravato mahato rukkhassa papaṭikaṭṭhāniyattā.",
  "tika-s0101t:1333_10": "Yadi evaṃ kasmā idha gahitanti āha “kevalañhetaṃ patiṭṭhāmattakamevā”ti.",
  "tika-s0101t:1333_11": "Jhānādiuttarimanussadhamme adhigantukāmassa adhiṭṭhānamattaṃ tattha appatiṭṭhitassa tesaṃ asambhavato.",
  "tika-s0101t:1333_12": "Atha vā na sīlameva sāroti kāmañcettha sāsane “maggasīlaṃ,",
  "tika-s0101t:1333_13": "phalasīla”nti idaṃ lokuttarasīlampi sārameva,",
  "tika-s0101t:1333_14": "tathāpi na sīlakkhandho eva sāro atha kho samādhikkhandhopi paññākkhandhopi sāro evāti evamettha attho daṭṭhabbo.",
  "tika-s0101t:1333_15": "Purimo eva sāro,",
  "tika-s0101t:1333_16": "tenāha “ito uttarī”tiādi.",
  "tika-s0101t:1334_0": "Samādhikkhandhavaṇṇanā",
  "tika-s0101t:1335_0": "454.",
  "tika-s0101t:1335_1": "Kasmā panettha thero samādhikkhandhaṃ puṭṭho indriyasaṃvarādike vissajjesi,",
  "tika-s0101t:1335_2": "nanu evaṃ sante aññaṃ puṭṭho aññaṃ byākaronto ambaṃ puṭṭho labujaṃ byākaronto viya hotīti īdisī codanā",
  "tika-s0101t:1335_3": "idha anokāsāti dassento “kathañca māṇava bhikkhu…pe…",
  "tika-s0101t:1335_4": "samādhikkhandhaṃ dassetukāmo ārabhī”ti āha,",
  "tika-s0101t:1335_5": "tenettha indriyasaṃvarādayopi samādhiupakārataṃ upādāya samādhikkhandhapakkhikāni uddiṭṭhānīti dasseti rūpajjhānāneva āgatāni,",
  "tika-s0101t:1335_6": "na arūpajjhānāni rūpāvacaracatutthajjhānadesanānantaraṃ abhiññādesanāya avasaroti katvā.",
  "tika-s0101t:1335_7": "Rūpāvacaracatutthajjhānapādikā hi saparibhaṇḍā chapi abhiññāyo.",
  "tika-s0101t:1335_8": "Lokiyā abhiññā pana sijjhamānā yasmā aṭṭhasu samāpattīsu cuddasavidhena cittaparidamanena vinā na ijjhanti,",
  "tika-s0101t:1335_9": "tasmā abhiññāsu desiyamānāsu arūpajjhānānipi desitāneva honti nānantariyabhāvato,",
  "tika-s0101t:1335_10": "tenāha “ānetvā pana dīpetabbānī”ti.",
  "tika-s0101t:1335_11": "Vuttanayena desitāneva katvā saṃvaṇṇakehi pakāsetabbānīti attho.",
  "tika-s0101t:1335_12": "Aṭṭhakathāyaṃ pana “catutthajjhānaṃ upasampajja viharatī”ti imināva arūpajjhānampi saṅgahitanti dassetuṃ “catutthajjhānena hī”tiādi vuttaṃ.",
  "tika-s0101t:1335_13": "Catutthajjhānañhi rūpavirāgabhāvanāvasena pavattaṃ “arūpajjhāna”nti vuccatīti.",
  "tika-s0101t:1336_0": "471- 480.",
  "tika-s0101t:1336_1": "Na cittekaggatāmattakenevāti ettha heṭṭhā vuttanayānusārena attho veditabbo.",
  "tika-s0101t:1336_2": "Lokiyassa samādhikkhandhassa adhippetattā “na citte…pe…",
  "tika-s0101t:1336_3": "atthī”ti vuttaṃ. Ariya-",
  "tika-s0101t:1336_4": "saddo cettha suddhapariyāyo,",
  "tika-s0101t:1336_5": "na lokuttarapariyāyo.",
  "tika-s0101t:1336_6": "Tathā heṭṭhāpi lokiyābhiññāpaṭisambhidāhi vināva arahatte adhigate nattheva uttariṃkaraṇīyanti sakkā",
  "tika-s0101t:1336_7": "vattuṃ yadatthaṃ bhagavati brahmacariyaṃ vussati,",
  "tika-s0101t:1336_8": "tassa siddhattā.",
  "tika-s0101t:1336_9": "Idha pana lokiyābhiññāpi āgatā eva.",
  "tika-s0101t:1336_10": "Sesaṃ suviññeyyameva.",
  "tika-s0101t:1337_0": "Subhasuttavaṇṇanāya līnatthappakāsanā.",
  "tika-s0101t:1340_0": "11. Kevaṭṭasuttavaṇṇanā",
  "tika-s0101t:1341_0": "Kevaṭṭagahapatiputtavatthuvaṇṇanā",
  "tika-s0101t:1342_0": "481.",
  "tika-s0101t:1342_1": "Pāvārikambavaneti pāvārikaseṭṭhino ambabahule upavane.",
  "tika-s0101t:1342_2": "Taṃ kira so seṭṭhī bhagavato anucchavikaṃ gandhakuṭiṃ,",
  "tika-s0101t:1342_3": "bhikkhusaṅghassa ca rattiṭṭhānadivāṭṭhānakuṭimaṇḍapādīni sampādetvā pākāraparikkhittaṃ dvārakoṭṭhakasampannaṃ",
  "tika-s0101t:1342_4": "katvā buddhappamukhassa saṅghassa niyyātesi,",
  "tika-s0101t:1342_5": "purimavohārena pana “pāvārikambavana”nti vuccati,",
  "tika-s0101t:1342_6": "tasmiṃ pāvārikambavane.",
  "tika-s0101t:1342_7": "Kevaṭṭoti idaṃ tassa nāmaṃ kevaṭṭehi saṃrakkhitattā,",
  "tika-s0101t:1342_8": "tesaṃ vā santike saṃvaḍḍhitattāti keci.",
  "tika-s0101t:1342_9": "“Gahapatiputtassā”ti ettha kāmaṃ tadā so gahapatiṭṭhāne ṭhito,",
  "tika-s0101t:1342_10": "pitu panassa acirakālaṃkatatāya purimasamaññāya “gahapatiputto” tveva voharīyati,",
  "tika-s0101t:1342_11": "tenāha “gahapati mahāsālo”ti.",
  "tika-s0101t:1342_12": "Mahāvibhavatāya mahāsāro,",
  "tika-s0101t:1342_13": "gahapatīti attho ra-",
  "tika-s0101t:1342_14": "kārassa la-",
  "tika-s0101t:1342_15": "kāraṃ katvā “mahāsālo sukhumālo aha”ntiādīsu viya.",
  "tika-s0101t:1342_16": "Saddhāsampannoti pothujjanikāya saddhāya vasena saddhā samannāgato.",
  "tika-s0101t:1343_0": "Samiddhāti sammadeva iddhā,",
  "tika-s0101t:1343_1": "iddhiyā vibhavasampattiyā vepullappattāti attho.",
  "tika-s0101t:1343_2": "“Ehi tvaṃ bhikkhu anvaddhamāsaṃ, anumāsaṃ,",
  "tika-s0101t:1343_3": "anusaṃvaccharaṃ vā manussānaṃ pasādāya iddhipāṭihāriyaṃ karohī”ti ekassa bhikkhuno āṇāpanaṃ tasmiṃ ṭhāne",
  "tika-s0101t:1343_4": "tassa ṭhapanaṃ nāma hotīti āha “ṭhānantare ṭhapetū”ti.",
  "tika-s0101t:1343_5": "Uttarimanussānaṃ dhammatoti uttarimanussānaṃ buddhādīnaṃ adhigamadhammato.",
  "tika-s0101t:1343_6": "Niddhāraṇe cetaṃ nissakkaṃ.",
  "tika-s0101t:1343_7": "Iddhipāṭihāriyañhi tato niddhāreti.",
  "tika-s0101t:1343_8": "Manussadhammato uttarīti pakatimanussadhammato upari.",
  "tika-s0101t:1343_9": "Pajjalitapadīpoti pajjalanto padīpo.",
  "tika-s0101t:1344_0": "482.",
  "tika-s0101t:1344_1": "Na dhaṃsemīti guṇasampattito na cāvemi,",
  "tika-s0101t:1344_2": "tenāha “sīlabheda”ntiādi.",
  "tika-s0101t:1344_3": "Vissāsaṃ vaḍḍhetvā bhagavati attano vissatthabhāvaṃ brūhetvā vibhūtaṃ pākaṭaṃ katvā.",
  "tika-s0101t:1345_0": "Iddhipāṭihāriyavaṇṇanā",
  "tika-s0101t:1346_0": "483- 4.",
  "tika-s0101t:1346_1": "Ādīnavanti dosaṃ.",
  "tika-s0101t:1346_2": "Gandhārīti cūḷagandhārī,",
  "tika-s0101t:1346_3": "mahāgandhārīti dve gandhārīvijjā.",
  "tika-s0101t:1346_4": "Tattha cūḷagandhārī nāma tivassato oraṃ matānaṃ sattānaṃ upapannaṭṭhānajānanavijjā.",
  "tika-s0101t:1346_5": "Mahāgandhārī tampi jānāti tato uttaripi iddhividhañāṇakappaṃ yebhuyyena iddhividhakiccaṃ sādheti.",
  "tika-s0101t:1346_6": "Tassā kira vijjāya sādhako puggalo tādise desakāle mantaṃ parijappitvā bahudhāpi attānaṃ dasseti,",
  "tika-s0101t:1346_7": "hatthiādīnipi dasseti,",
  "tika-s0101t:1346_8": "dassanīyopi hoti,",
  "tika-s0101t:1346_9": "aggithambhampi karoti,",
  "tika-s0101t:1346_10": "jalathambhampi karoti,",
  "tika-s0101t:1346_11": "ākāsepi attānaṃ dasseti.",
  "tika-s0101t:1346_12": "Sabbaṃ indajālasadisaṃ daṭṭhabbaṃ.",
  "tika-s0101t:1346_13": "Aṭṭoti dukkhito bādhito,",
  "tika-s0101t:1346_14": "tenāha “pīḷito”ti.",
  "tika-s0101t:1347_0": "Ādesanāpāṭihāriyavaṇṇanā",
  "tika-s0101t:1348_0": "485.",
  "tika-s0101t:1348_1": "Kāmaṃ “cetasika”nti padaṃ ye cetasi niyuttā cittena sampayuttā,",
  "tika-s0101t:1348_2": "tesaṃ sādhāraṇavacanaṃ,",
  "tika-s0101t:1348_3": "sādhāraṇe pana gahite cittaviseso gahitova hoti,",
  "tika-s0101t:1348_4": "sāmaññajotanā ca visese avatiṭṭhatīti cetasikaggahaṇassa adhippāyaṃ vivaranto “somanassadomanassaṃ adhippeta”nti āha.",
  "tika-s0101t:1348_5": "Somanassaggahaṇena cettha tadekaṭṭhā rāgādayo,",
  "tika-s0101t:1348_6": "saddhādayo ca dassitā honti,",
  "tika-s0101t:1348_7": "domanassaggahaṇena dosādayo.",
  "tika-s0101t:1348_8": "Vitakkavicārā pana sarūpeneva dassitā.",
  "tika-s0101t:1348_9": "Evaṃ tava manoti iminā ākārena tava mano pavattoti attho.",
  "tika-s0101t:1348_10": "Kena pakārena pavattoti āha “somanassito vā”tiādi.",
  "tika-s0101t:1348_11": "“Evaṃ tava mano”ti idaṃ pana somanassitatādimattadassanaṃ,",
  "tika-s0101t:1348_12": "na pana yena yena somanassito vā domanassito vā,",
  "tika-s0101t:1348_13": "taṃ taṃ dassanaṃ.",
  "tika-s0101t:1348_14": "Dutiyanti “itthampi te mano”ti idaṃ.",
  "tika-s0101t:1348_15": "Itipīti ettha iti-",
  "tika-s0101t:1348_16": "saddo nidassanattho “atthīti kho, kaccāna,",
  "tika-s0101t:1348_17": "ayameko anto”tiādīsu viya,",
  "tika-s0101t:1348_18": "tenāha “imañca imañca atthaṃ cintayamāna”nti pi-",
  "tika-s0101t:1348_19": "saddo vuttatthasampiṇḍanattho.",
  "tika-s0101t:1348_20": "Parassa cintaṃ manati jānāti etenāti cintāmaṇi.",
  "tika-s0101t:1348_21": "Tassā kira vijjāya sādhako puggalo tādise desakāle mantaṃ parijappitvā yassa cittaṃ jānitukāmo,",
  "tika-s0101t:1348_22": "tassa diṭṭhasutādivisesasañjānanamukhena cittācāraṃ anuminanto kathetīti keci.",
  "tika-s0101t:1348_23": "Apare “vācaṃ niccharāpetvā tattha akkharasallakkhaṇavasenā”ti vadanti.",
  "tika-s0101t:1349_0": "Anusāsanīpāṭihāriyavaṇṇanā",
  "tika-s0101t:1350_0": "486.",
  "tika-s0101t:1350_1": "Pavattentāti pavattanakā hutvā,",
  "tika-s0101t:1350_2": "pavattanavasenāti attho.",
  "tika-s0101t:1350_3": "“Eva”nti hi padaṃ yathānusiṭṭhāya anusāsaniyā vidhivasena,",
  "tika-s0101t:1350_4": "paṭisedhavasena ca pavattiākāraparāmasanaṃ,",
  "tika-s0101t:1350_5": "sā ca sammāvitakkānaṃ micchāvitakkānañca pavattiākāradassanavasena pavattati tattha ānisaṃsassa ādīnavassa ca vibhāvanatthaṃ.",
  "tika-s0101t:1350_6": "Aniccasaññameva na niccasaññanti attho.",
  "tika-s0101t:1350_7": "Paṭiyogīnivattanatthañhi eva-",
  "tika-s0101t:1350_8": "kāraggahaṇaṃ.",
  "tika-s0101t:1350_9": "Idhāpi evaṃ saddaggahaṇassa attho,",
  "tika-s0101t:1350_10": "payojanañca vuttanayeneva veditabbaṃ.",
  "tika-s0101t:1350_11": "Idaṃgahaṇepi eseva nayo.",
  "tika-s0101t:1350_12": "Pañcakāmaguṇikarāganti nidassanamattaṃ daṭṭhabbaṃ,",
  "tika-s0101t:1350_13": "tadaññarāgassa,",
  "tika-s0101t:1350_14": "dosādīnañca pahānassa icchitattā,",
  "tika-s0101t:1350_15": "tappahānassa ca tadaññarāgādikhepanassa upāyabhāvato tathā vuttaṃ duṭṭhalohitavimocanassa pubbaduṭṭhamaṃsakhepanūpāyatā viya.",
  "tika-s0101t:1350_16": "Lokuttaradhammamevāti avadhāraṇaṃ paṭipakkhabhāvato sāvajjadhammanivattanaparaṃ daṭṭhabbaṃ tassādhigamūpāyānisaṃsabhūtānaṃ",
  "tika-s0101t:1350_17": "tadaññesaṃ anavajjadhammānaṃ nānantariyabhāvato.",
  "tika-s0101t:1350_18": "Iddhividhaṃ iddhipāṭihāriyanti dasseti iddhidassanena parasantāne pasādādīnaṃ paṭipakkhassa haraṇato.",
  "tika-s0101t:1350_19": "Iminā nayena sesapadadvayepi attho veditabbo.",
  "tika-s0101t:1350_20": "Satataṃ dhammadesanāti sabbakālaṃ desetabbadhammadesanā.",
  "tika-s0101t:1351_0": "Iddhipāṭihāriyenāti sahayoge karaṇavacanaṃ,",
  "tika-s0101t:1351_1": "iddhipāṭihāriyena saddhinti attho.",
  "tika-s0101t:1351_2": "Ādesanāpāṭihāriyenāti etthāpi eseva nayo.",
  "tika-s0101t:1351_3": "Dhammasenāpatissa āciṇṇanti yojanā.",
  "tika-s0101t:1351_4": "“Cittācāraṃ ñatvā”ti iminā ādesanāpāṭihāriyaṃ dasseti.",
  "tika-s0101t:1351_5": "“Dhammaṃ desesī”ti iminā anusāsanīpāṭihāriyaṃ “buddhānaṃ satataṃ dhammadesanā”ti anusāsanīpāṭihāriyassa tattha sātisayatāya vuttaṃ.",
  "tika-s0101t:1351_6": "Saupārambhāni patirūpena upārambhitabbato.",
  "tika-s0101t:1351_7": "Sadosāni dosasamucchindanassa anupāyabhāvato.",
  "tika-s0101t:1351_8": "Sadosattā eva addhānaṃ na tiṭṭhanti cirakālaṭṭhāyīni na honti.",
  "tika-s0101t:1351_9": "Addhānaṃ atiṭṭhanato na niyyantīti phalena hetuno anumānaṃ.",
  "tika-s0101t:1351_10": "Aniyyānikatāya hi tāni anaddhaniyāni.",
  "tika-s0101t:1351_11": "Anusāsanīpāṭihāriyaṃ anupārambhaṃ visuddhippabhavato,",
  "tika-s0101t:1351_12": "visuddhinissayato ca.",
  "tika-s0101t:1351_13": "Tato eva niddosaṃ.",
  "tika-s0101t:1351_14": "Na hi tattha pubbāparavirodhādidosasambhavo.",
  "tika-s0101t:1351_15": "Niddosattā eva addhānaṃ tiṭṭhati paravādavātehi,",
  "tika-s0101t:1351_16": "kilesavātehi ca anupahantabbato.",
  "tika-s0101t:1351_17": "Tasmāti yathāvuttakāraṇato,",
  "tika-s0101t:1351_18": "tena saupārambhādiṃ,",
  "tika-s0101t:1351_19": "anupārambhādiṃ cāti ubhayaṃ ubhayattha yathākkamaṃ gārayhapāsaṃsabhāvānaṃ hetubhāvena paccāmasati.",
  "tika-s0101t:1352_0": "Bhūtanirodhesakavatthuvaṇṇanā",
  "tika-s0101t:1353_0": "487.",
  "tika-s0101t:1353_1": "Aniyyānikabhāvadassanatthanti yasmā mahābhūtapariyesako bhikkhu purimesu dvīsu pāṭihāriyesu vasippatto",
  "tika-s0101t:1353_2": "kusalopi samāno mahābhūtānaṃ aparisesanirodhasaṅkhātaṃ nibbānaṃ nāvabujjhi,",
  "tika-s0101t:1353_3": "tasmā tāni niyyānāvahatābhāvato aniyyānikānīti tesaṃ aniyyānikabhāvadassanatthaṃ.",
  "tika-s0101t:1353_4": "Tatiyaṃ pana takkarassa ekantato niyyānāvahanti tasseva niyyānikabhāvadassanatthaṃ.",
  "tika-s0101t:1354_0": "Evametissā desanāya mukhyapayojanaṃ dassetvā idāni anusaṅgikampi dassetuṃ “apicā”tiādi āraddhaṃ.",
  "tika-s0101t:1354_1": "Mahābhūte pariyesantoti aparisesaṃ nirujjhanavasena mahābhūte gavesanto,",
  "tika-s0101t:1354_2": "tesaṃ anavasesanirodhaṃ vīmaṃsantoti attho.",
  "tika-s0101t:1354_3": "Vicaritvāti dhammatāya codiyamāno vicaritvā.",
  "tika-s0101t:1354_4": "Dhammatāsiddhaṃ kiretaṃ,",
  "tika-s0101t:1354_5": "yadidaṃ tassa bhikkhuno tathā vicaraṇaṃ,",
  "tika-s0101t:1354_6": "yathā abhijātiyaṃ mahāpathavikampādi.",
  "tika-s0101t:1354_7": "Mahantabhāvappakāsanatthanti sadevake loke anaññasādhāraṇassa buddhānaṃ mahantabhāvassa mahānubhāvatāya dīpanatthaṃ.",
  "tika-s0101t:1354_8": "Idañca kāraṇanti sabbesampi buddhānaṃ sāsane īdiso eko bhikkhu tadānubhāvappakāsano hotīti idampi kāraṇaṃ dassento.",
  "tika-s0101t:1355_0": "Katthāti nimitte bhummaṃ,",
  "tika-s0101t:1355_1": "tasmā katthāti kismiṃ ṭhāne kāraṇabhūte.",
  "tika-s0101t:1355_2": "Kiṃ āgammāti kiṃ ārammaṇaṃ paccayabhūtaṃ adhigantvā,",
  "tika-s0101t:1355_3": "tenāha “kiṃ pattassā”ti.",
  "tika-s0101t:1355_4": "Teti mahābhūtā.",
  "tika-s0101t:1355_5": "Appavattivasenāti anuppajjanavasena.",
  "tika-s0101t:1355_6": "Sabbākārenāti vacanatthalakkhaṇādisamuṭṭhānakalāpacuṇṇanānattekattavinibbhogāvinibbhoga-",
  "tika-s0101t:1355_7": "sabhāgavisabhāgaajjhattikabāhirasaṅgahapaccayasamannāhārapaccayavibhāgākārato,",
  "tika-s0101t:1355_8": "sasambhārasaṅkhepasasambhāravibhattisalakkhaṇasaṅkhepasalakkhaṇavibhattiākārato cāti sabbena ākārena.",
  "tika-s0101t:1356_0": "488.",
  "tika-s0101t:1356_1": "Dibbanti ettha pañcahi kāmaguṇehi samaṅgībhūtā hutvā vicaranti, kīḷanti,",
  "tika-s0101t:1356_2": "jotanti cāti devo, devaloko.",
  "tika-s0101t:1356_3": "Taṃ yanti upagacchanti etenāti devayāniyo.",
  "tika-s0101t:1356_4": "Vasaṃ vattentoti ettha vasavattanaṃ nāma yathicchitaṭṭhānagamanaṃ.",
  "tika-s0101t:1356_5": "Cattāro mahārājāno etesaṃ issarāti cātumahārājikā yā devatā maggaphalalābhino tā tamatthaṃ ekadesena",
  "tika-s0101t:1356_6": "jāneyyuṃ buddhavisayo panāyaṃ pañhoti cintetvā “na jānāmā”ti āhaṃsu,",
  "tika-s0101t:1356_7": "tenāha “buddhavisaye”tiādi.",
  "tika-s0101t:1356_8": "Ajjhottharaṇaṃ nāmettha nippīḷananti āha “punappunaṃ pucchatī”ti.",
  "tika-s0101t:1356_9": "Abhikkantatarāti rūpasampattiyā ceva paññāpaṭibhānādiguṇehi ca amhe abhibhuyya paresaṃ kāmanīyatarā.",
  "tika-s0101t:1356_10": "Paṇītatarāti uḷāratarā,",
  "tika-s0101t:1356_11": "tenāha “uttamatarā”ti.",
  "tika-s0101t:1357_0": "491- 3.",
  "tika-s0101t:1357_1": "Devayāniyasadiso iddhividhañāṇasseva adhippetattā.",
  "tika-s0101t:1357_2": "“Devayāniyamaggoti vā …pe…",
  "tika-s0101t:1357_3": "sabbametaṃ iddhividhañāṇasseva nāma”nti idaṃ pāḷiyaṃ aṭṭhakathāsu ca tattha tattha āgataruḷhivasena vuttaṃ.",
  "tika-s0101t:1358_0": "494.",
  "tika-s0101t:1358_1": "Āgamanapubbabhāge nimittanti brahmuno āgamanassa pubbabhāge uppajjananimittaṃ.",
  "tika-s0101t:1358_2": "Pāturahosīti āvi bhavi.",
  "tika-s0101t:1358_3": "Pākaṭo ahosīti pakāso ahosi.",
  "tika-s0101t:1359_0": "497.",
  "tika-s0101t:1359_1": "Padesenāti ekadesena,",
  "tika-s0101t:1359_2": "upādinnakavasena,",
  "tika-s0101t:1359_3": "sattasantānapariyāpannenāti attho.",
  "tika-s0101t:1359_4": "Anupādinnakepīti anindriyabaddhepi.",
  "tika-s0101t:1359_5": "Nippadesato anavasesato.",
  "tika-s0101t:1359_6": "Pucchāmūḷhassāti pucchituṃ ajānantassa.",
  "tika-s0101t:1359_7": "Pucchāya dosaṃ dassetvāti tena katapucchāya pucchitākāre dosaṃ vibhāvetvā.",
  "tika-s0101t:1359_8": "Yasmā vissajjanaṃ nāma pucchānurūpaṃ pucchāsabhāgena vissajjetabbato,",
  "tika-s0101t:1359_9": "na ca tathāgatā virajjhitvā katapucchānurūpaṃ vissajjenti,",
  "tika-s0101t:1359_10": "atthasabhāgatāya ca vissajjanassa pucchakā tadatthaṃ anavabujjhantā sammuyhanti,",
  "tika-s0101t:1359_11": "tasmā pucchāya sikkhāpanaṃ buddhāciṇṇaṃ,",
  "tika-s0101t:1359_12": "tenāha “pucchaṃ sikkhāpetvā”tiādi.",
  "tika-s0101t:1360_0": "498.",
  "tika-s0101t:1360_1": "Appatiṭṭhāti appaccayā,",
  "tika-s0101t:1360_2": "sabbaso samucchinnakāraṇāti attho.",
  "tika-s0101t:1360_3": "Upādinnaṃ yevāti indriyabaddhameva.",
  "tika-s0101t:1360_4": "Yasmā ekadisābhimukhaṃ santānavasena saṇṭhite rūpappabandhe dīghasamaññā taṃ upādāya tato appake rassasamaññā",
  "tika-s0101t:1360_5": "tadubhayañca visesato rūpaggahaṇamukhena gayhati,",
  "tika-s0101t:1360_6": "tasmā āha “dīghañca rassañcāti saṇṭhānavasena upādārūpaṃ vutta”nti.",
  "tika-s0101t:1360_7": "Appaparimāṇe rūpasaṅghāte aṇusamaññā,",
  "tika-s0101t:1360_8": "taṃ upādāya tato mahati thūlasamaññā.",
  "tika-s0101t:1360_9": "Idampi dvayaṃ visesato rūpaggahaṇamukhena gayhati,",
  "tika-s0101t:1360_10": "tenāha “imināpī”tiādi. Pi-",
  "tika-s0101t:1360_11": "saddena cettha “saṇṭhānavasena upādārūpaṃ vutta”nti etthāpi vaṇṇamattameva kathitanti imamatthaṃ samuccinatīti vadanti.",
  "tika-s0101t:1360_12": "Subhanti sundaraṃ,",
  "tika-s0101t:1360_13": "iṭṭhanti attho.",
  "tika-s0101t:1360_14": "Asubhanti asundaraṃ,",
  "tika-s0101t:1360_15": "aniṭṭhanti vuttaṃ hoti.",
  "tika-s0101t:1360_16": "Tenevāha “iṭṭhāniṭṭhārammaṇaṃ panevaṃ kathita”nti.",
  "tika-s0101t:1360_17": "Dīghaṃ rassaṃ,",
  "tika-s0101t:1360_18": "aṇuṃ thūlaṃ,",
  "tika-s0101t:1360_19": "subhāsubhanti tīsu ṭhānesu upādārūpasseva gahaṇaṃ,",
  "tika-s0101t:1360_20": "bhūtarūpānaṃ visuṃ gahitattā.",
  "tika-s0101t:1360_21": "Nāmanti vedanādikkhandhacatukkaṃ tañhi ārammaṇābhimukhaṃ namanato,",
  "tika-s0101t:1360_22": "nāmakaraṇato ca “nāma”nti vuccati.",
  "tika-s0101t:1360_23": "Heṭṭhā “dīghaṃ rassa”ntiādinā vuttameva idha ruppanaṭṭhena “rūpa”nti gahitanti āha “dīghādibhedaṃ rūpañcā”ti.",
  "tika-s0101t:1360_24": "Dīghādīti ca ādi-",
  "tika-s0101t:1360_25": "saddena āpādīnañca saṅgaho daṭṭhabbo.",
  "tika-s0101t:1360_26": "Yasmā vā dīghādisamaññā na rūpāyatanavatthukāva,",
  "tika-s0101t:1360_27": "atha kho bhūtarūpavatthukāpi.",
  "tika-s0101t:1360_28": "Tathā hi saṇṭhānaṃ phusanamukhenapi gayhati,",
  "tika-s0101t:1360_29": "tasmā dīgharassādiggahaṇena bhūtarūpampi gayhatevāti “dīghādibhedaṃ rūpa”micceva vuttaṃ.",
  "tika-s0101t:1360_30": "Kiṃ āgammāti kiṃ adhigantvā kissa adhigamahetu.",
  "tika-s0101t:1360_31": "“Uparujjhatī”ti idaṃ anuppādanirodhaṃ sandhāya vuttaṃ,",
  "tika-s0101t:1360_32": "na khaṇanirodhanti āha “asesametaṃ nappavattatī”ti.",
  "tika-s0101t:1361_0": "499.",
  "tika-s0101t:1361_1": "Viññātabbanti visiṭṭhena ñātabbaṃ,",
  "tika-s0101t:1361_2": "ñāṇuttamena ariyamaggañāṇena paccakkhato jānitabbanti attho,",
  "tika-s0101t:1361_3": "tenāha “nibbānassetaṃ nāma”nti.",
  "tika-s0101t:1361_4": "Nidissatīti nidassanaṃ,",
  "tika-s0101t:1361_5": "cakkhuviññeyyaṃ.",
  "tika-s0101t:1361_6": "Na nidassanaṃ anidassanaṃ,",
  "tika-s0101t:1361_7": "acakkhuviññeyyanti etamatthaṃ vadanti.",
  "tika-s0101t:1361_8": "Nidassanaṃ vā upamā,",
  "tika-s0101t:1361_9": "taṃ etassa natthīti anidassanaṃ.",
  "tika-s0101t:1361_10": "Na hi nibbānassa niccassa ekassa accantasantapaṇītasabhāvassa sadisaṃ nidassanaṃ kutoci labbhatīti.",
  "tika-s0101t:1361_11": "Yaṃ ahutvā sambhoti,",
  "tika-s0101t:1361_12": "hutvā paṭiveti taṃ saṅkhataṃ udayavayantehi saantaṃ,",
  "tika-s0101t:1361_13": "asaṅkhatassa pana nibbānassa niccassa te ubhopi antā na santi,",
  "tika-s0101t:1361_14": "tato eva navabhāvāpagamasaṅkhāto jarantopi tassa natthīti āha “uppādanto…pe…",
  "tika-s0101t:1361_15": "ananta”nti.",
  "tika-s0101t:1361_16": "“Titthassa nāma”nti vatvā tattha nibbacanaṃ dassetuṃ “papanti etthāti papa”nti vuttaṃ.",
  "tika-s0101t:1361_17": "Ettha hi papanti pānatitthaṃ. Bha-",
  "tika-s0101t:1361_18": "kāro kato niruttinayena.",
  "tika-s0101t:1361_19": "Visuddhaṭṭhena vā sabbatopabhaṃ,",
  "tika-s0101t:1361_20": "kenaci anupakkiliṭṭhatāya samantato pabhassaranti attho.",
  "tika-s0101t:1361_21": "Yena nibbānaṃ adhigataṃ,",
  "tika-s0101t:1361_22": "taṃ santatipariyāpannānaṃyeva idha anuppādanirodho adhippetoti vuttaṃ “upādinnakadhammajātaṃ nirujjhati appavattaṃ hotī”ti.",
  "tika-s0101t:1362_0": "Tatthāti “viññāṇassa nirodhenā”ti yaṃ padaṃ vuttaṃ, tasmiṃ.",
  "tika-s0101t:1362_1": "“Viññāṇa”nti viññāṇaṃ uddharati vibhattabbattā etthetaṃ uparujjhatīti etasmiṃ nibbāne etaṃ nāmarūpaṃ",
  "tika-s0101t:1362_2": "carimakaviññāṇanirodhena anuppādavasena nirujjhati anupādisesāya nibbānadhātuyā,",
  "tika-s0101t:1362_3": "tenāha “vijjhātadīpasikhā viya apaṇṇattikabhāvaṃ yātī”ti.",
  "tika-s0101t:1362_4": "“Carimakaviññāṇa”nti hi arahato cuticittaṃ adhippetaṃ.",
  "tika-s0101t:1362_5": "“Abhisaṅkhāraviññāṇassāpī”tiādināpi saupādisesanibbānamukhena anupādisesanibbānameva vadati nāmarūpassa anavasesato uparujjhanassa adhippetattā,",
  "tika-s0101t:1362_6": "tenāha “anuppādavasena uparujjhatī”ti.",
  "tika-s0101t:1362_7": "Sotāpattimaggañāṇenāti kattari,",
  "tika-s0101t:1362_8": "karaṇe vā karaṇavacanaṃ.",
  "tika-s0101t:1362_9": "Nirodhenāti pana hetumhi.",
  "tika-s0101t:1362_10": "Etthāti etasmiṃ nibbāne.",
  "tika-s0101t:1362_11": "Sesamettha yaṃ atthato na vibhattaṃ,",
  "tika-s0101t:1362_12": "taṃ suviññeyyameva.",
  "tika-s0101t:1363_0": "Kevaṭṭasuttavaṇṇanāya līnatthappakāsanā.",
  "tika-s0101t:1366_0": "12. Lohiccasuttavaṇṇanā",
  "tika-s0101t:1367_0": "Lohiccabrāhmaṇavatthuvaṇṇanā",
  "tika-s0101t:1368_0": "501.",
  "tika-s0101t:1368_1": "Sālavatikāti itthiliṅgavasena tassa gāmassa nāmaṃ.",
  "tika-s0101t:1368_2": "Gāmaṇikābhāvenāti keci.",
  "tika-s0101t:1368_3": "Lohito nāma tassa kule pubbapuriso,",
  "tika-s0101t:1368_4": "tassa vasena lohiccoti tassa brāhmaṇassa gottato āgataṃ nāmaṃ.",
  "tika-s0101t:1369_0": "502.",
  "tika-s0101t:1369_1": "“Diṭṭhigata”nti laddhimattaṃ adhippetanti āha “na pana ucchedasassatānaṃ aññatara”nti.",
  "tika-s0101t:1369_2": "Na hi ucchedasassatagāhavinimutto koci diṭṭhigāho atthi.",
  "tika-s0101t:1369_3": "“Bhāsati yevā”ti tassā laddhiyā loke pākaṭabhāvaṃ dasseti.",
  "tika-s0101t:1369_4": "Attato añño paroti yathā anusāsakato anusāsitabbo paro,",
  "tika-s0101t:1369_5": "evaṃ anusāsitabbatopi anusāsako paroti vuttaṃ “paro parassāti paro yo”tiādi. Kiṃ-",
  "tika-s0101t:1369_6": "saddāpekkhāya cettha “karissatī”ti anāgatakālavacanaṃ,",
  "tika-s0101t:1369_7": "anāgatepi vā tena tassa kātabbaṃ natthīti dassanatthaṃ.",
  "tika-s0101t:1369_8": "Kusalaṃ dhammanti anavajjadhammaṃ nikkilesadhammaṃ vimokkhadhammanti attho.",
  "tika-s0101t:1369_9": "“Paresaṃ dhammaṃ kathessāmī”ti tehi attānaṃ parivārāpetvā vicaraṇaṃ kiṃ atthiyaṃ āsayabuddhassāpi anurodhena",
  "tika-s0101t:1369_10": "vinā taṃ na hotīti tasmā attanā paṭiladdhaṃ…pe…",
  "tika-s0101t:1369_11": "vihātabbanti vadati.",
  "tika-s0101t:1369_12": "Tenāha “evaṃ sampadamidaṃ pāpakaṃ lobhadhammaṃ vadāmī”ti.",
  "tika-s0101t:1370_0": "504. Soti lohicco brāhmaṇo.",
  "tika-s0101t:1371_0": "508.",
  "tika-s0101t:1371_1": "Kathāphāsukatthanti kathāsukhatthaṃ,",
  "tika-s0101t:1371_2": "sukhena kathaṃ kathetuñceva sotuñcāti attho.",
  "tika-s0101t:1371_3": "Appeva nāma siyāti ettha pītivasena āmeḍitaṃ daṭṭhabbaṃ.",
  "tika-s0101t:1371_4": "Tathā hi taṃ “buddhagajjita”nti vuccati.",
  "tika-s0101t:1371_5": "Bhagavā hi īdisesu ṭhānesu visesato pītisomanassajāto hoti.",
  "tika-s0101t:1371_6": "Tenāha “ayaṃ kirettha adhippāyo”tiādi.",
  "tika-s0101t:1372_0": "Lohiccabrāhmaṇānuyogavaṇṇanā",
  "tika-s0101t:1373_0": "509.",
  "tika-s0101t:1373_1": "Samudayasañjātīti āyuppādo.",
  "tika-s0101t:1373_2": "Anupubbo kampī-",
  "tika-s0101t:1373_3": "saddo ākaṅkhanattho hotīti “icchatīti attho”ti vuttaṃ.",
  "tika-s0101t:1373_4": "Sātisayena vā hitena anukampako anuggaṇhanako hitānukampī.",
  "tika-s0101t:1373_5": "Sampajjatīti āsevanalābhena nippajjati balavatī hoti,",
  "tika-s0101t:1373_6": "avaggahāti attho,",
  "tika-s0101t:1373_7": "tenāha “niyatā hotī”ti.",
  "tika-s0101t:1373_8": "Niraye nibbattati micchādiṭṭhiko.",
  "tika-s0101t:1374_0": "510- 11.",
  "tika-s0101t:1374_1": "Dutiyaṃ upapattinti “nanu rājā pasenadī kosalo”tiādinā dutiyaṃ upapattiṃ sādhanayuttiṃ.",
  "tika-s0101t:1374_2": "Kāraṇañhi bhagavā upamāmukhena dasseti.",
  "tika-s0101t:1374_3": "Ye cimeti ye ca ime kulaputtā dibbā gabbhā paripācentīti yojanā.",
  "tika-s0101t:1374_4": "Asakkuṇantā upanissayasampattiyā,",
  "tika-s0101t:1374_5": "ñāṇaparipākassa vā abhāvena.",
  "tika-s0101t:1374_6": "Ye pana “paripaccantī”ti paṭhanti,",
  "tika-s0101t:1374_7": "tesaṃ “dibbe gabbhe”ti vacanavipallāsena payojanaṃ natthi.",
  "tika-s0101t:1374_8": "Attho ca dutiyavikappe vuttanayena veditabbo.",
  "tika-s0101t:1374_9": "Ahitānukampitā ca taṃsamaṅgisattavasena.",
  "tika-s0101t:1374_10": "Divi bhavāti dibbā.",
  "tika-s0101t:1374_11": "Gabbhenti paripaccanavasena santānaṃ pabandhentīti gabbhā.",
  "tika-s0101t:1374_12": "“Channaṃ devalokāna”nti nidassanavacanametaṃ.",
  "tika-s0101t:1374_13": "Brahmalokassāpi hi dibbagabbhabhāvo labbhateva dibbavihārahetukattā.",
  "tika-s0101t:1374_14": "Evañca katvā “bhāvanaṃ bhāvayamānā”ti idampi vacanaṃ samatthitaṃ hoti.",
  "tika-s0101t:1374_15": "Bhavanti ettha yathāruci sukhasamappitāti bhavā, vimānāni.",
  "tika-s0101t:1374_16": "Devabhāvāvahattā dibbā.",
  "tika-s0101t:1374_17": "Vuttanayeneva gabbhā.",
  "tika-s0101t:1374_18": "Dānādayo devalokasaṃvattaniyapuññavisesā.",
  "tika-s0101t:1374_19": "Dibbā bhavāti devalokapariyāpannā upapattibhavā.",
  "tika-s0101t:1374_20": "Tadāvaho hi kammabhavo pubbe gahito.",
  "tika-s0101t:1375_0": "Tayocodanārahavaṇṇanā",
  "tika-s0101t:1376_0": "513.",
  "tika-s0101t:1376_1": "Aniyamitenevāti aniyameneva “tvaṃ evaṃdiṭṭhiko evaṃ sattānaṃ anatthassa kārako”ti evaṃ anuddesikeneva.",
  "tika-s0101t:1376_2": "Mānanti “ahametaṃ jānāmi,",
  "tika-s0101t:1376_3": "ahametaṃ passāmī”ti evaṃ paṇḍitamānaṃ.",
  "tika-s0101t:1376_4": "Bhinditvāti vidhametvā,",
  "tika-s0101t:1376_5": "jahāpetvāti attho.",
  "tika-s0101t:1376_6": "Tayo satthāreti asampāditaattahito anovādakarasāvako,",
  "tika-s0101t:1376_7": "asampāditaattahito ovādakarasāvako,",
  "tika-s0101t:1376_8": "sampāditaattahito anovādakarasāvakoti ime tayo satthāre.",
  "tika-s0101t:1376_9": "Catuttho pana sammāsambuddho na codanāraho hotīti “tena pucchite eva kathessāmī”ti codanārahe tayo satthāre paṭhamaṃ dassesi,",
  "tika-s0101t:1376_10": "pacchā catutthaṃsatthāraṃ.",
  "tika-s0101t:1376_11": "Kāmañcettha catuttho satthā eko adutiyo anaññasādhāraṇo,",
  "tika-s0101t:1376_12": "tathāpi so yesaṃ uttarimanussadhammānaṃ vasena “dhammamayo kāyo”ti vuccati,",
  "tika-s0101t:1376_13": "tesaṃ samudāyabhūtopi te guṇāvayave satthuṭṭhāniye katvā dassento bhagavā “ayampi kho, lohicca,",
  "tika-s0101t:1376_14": "satthā”ti abhāsi.",
  "tika-s0101t:1377_0": "Aññāti ya-",
  "tika-s0101t:1377_1": "kāralopena niddeso “sayaṃ abhiññā”ti ādīsu viya.",
  "tika-s0101t:1377_2": "Aññāyāti ca tadatthiye sampadānavacananti āha “ājānanatthāyā”ti.",
  "tika-s0101t:1377_3": "Sāvakattaṃ paṭijānitvā ṭhitattā ekadesenassa sāsanaṃ karontīti āha “nirantaraṃ tassa sāsanaṃ akatvā”ti.",
  "tika-s0101t:1377_4": "Ukkamitvā vattantīti yathicchitaṃ karontīti attho.",
  "tika-s0101t:1377_5": "Paṭikkamantiyāti anabhiratiyā agāravena apagacchantiyā,",
  "tika-s0101t:1377_6": "tenāha “anicchantiyā”tiādi.",
  "tika-s0101t:1377_7": "Ekāyāti ekāya itthiyā.",
  "tika-s0101t:1377_8": "Eko iccheyyāti eko puriso tāya anicchantiyā sampayogaṃ kāmeyya.",
  "tika-s0101t:1377_9": "Osakkanādimukhena itthipurisasambandhanidassanaṃ gehasitaapekkhāvasena tassa satthuno sāvakesu paṭipattīti dasseti.",
  "tika-s0101t:1377_10": "Ativiya virattabhāvato daṭṭhumpi anicchamānaṃ.",
  "tika-s0101t:1377_11": "Lobhenāti parivāravasena uppajjanakalābhasakkāralobhena.",
  "tika-s0101t:1377_12": "Tattha sampādehīti tasmiṃ paṭipattidhamme patiṭṭhitaṃ katvā sampādehi.",
  "tika-s0101t:1377_13": "Ujuṃ karohi kāyavaṅkādivigamena.",
  "tika-s0101t:1378_0": "515.",
  "tika-s0101t:1378_1": "Evaṃ codanaṃ arahatīti evaṃ vuttanayena sāvakesu appossukkabhāvāpādane niyojanavasena codanaṃ arahati,",
  "tika-s0101t:1378_2": "na paṭhamo viya “evarūpo tava lobhadhammo”tiādinā,",
  "tika-s0101t:1378_3": "na ca dutiyo viya “attānameva tāva tattha sampādehī”tiādinā. Kasmā?",
  "tika-s0101t:1378_4": "Sampāditaattahitatāya tatiyassa.",
  "tika-s0101t:1379_0": "Nacodanārahasatthuvaṇṇanā",
  "tika-s0101t:1380_0": "516.",
  "tika-s0101t:1380_1": "“Na codanāraho”ti ettha yasmā codanārahatā nāma satthuvippaṭipattiyā vā sāvakavippaṭipattiyā vā ubhayavippaṭipattiyā vā,",
  "tika-s0101t:1380_2": "tayidaṃ sabbampi imasmiṃ satthari natthi,",
  "tika-s0101t:1380_3": "tasmā na codanārahoti imamatthaṃ dassetuṃ “ayañhī”tiādi vuttaṃ.",
  "tika-s0101t:1381_0": "517.",
  "tika-s0101t:1381_1": "Mayā gahitāya diṭṭhiyāti sabbaso anavajje sammāpaṭipanne paresaṃ sammadeva sammāpaṭipattiṃ dessente satthari",
  "tika-s0101t:1381_2": "abhūtadosāropanavasena micchāgahitāya nirayagāminiyā pāpadiṭṭhiyā.",
  "tika-s0101t:1381_3": "Narakapapātanti narakasaṅkhātaṃ mahāpapātaṃ.",
  "tika-s0101t:1381_4": "Papatanti tatthāti hi papāto.",
  "tika-s0101t:1381_5": "Saggamaggathaleti saggagāmimaggabhūte puññadhammathale.",
  "tika-s0101t:1381_6": "Sesaṃ suviññeyyameva.",
  "tika-s0101t:1382_0": "Lohiccasuttavaṇṇanāya līnatthappakāsanā.",
  "tika-s0101t:1385_0": "13. Tevijjasuttavaṇṇanā",
  "tika-s0101t:1386_0": "518.",
  "tika-s0101t:1386_1": "Uttarenāti ettha ena-",
  "tika-s0101t:1386_2": "saddo disāvācīsaddato pañcamīantato adūrattho icchito,",
  "tika-s0101t:1386_3": "tasmā uttarena-",
  "tika-s0101t:1386_4": "saddena adūratthajotanaṃ dassento “adūre uttarapasse”ti āha.",
  "tika-s0101t:1386_5": "Akkharacintakā pana ena-",
  "tika-s0101t:1386_6": "saddayoge avadhivācini pade upayogavacanaṃ icchanti.",
  "tika-s0101t:1386_7": "Attho pana sāmivaseneva icchitoti idha sāmivacanavaseneva vuttaṃ.",
  "tika-s0101t:1387_0": "519.",
  "tika-s0101t:1387_1": "Kulacārittādīti ādi-",
  "tika-s0101t:1387_2": "saddena mantajjhenābhirūpatādisampattiṃ saṅgaṇhāti.",
  "tika-s0101t:1387_3": "Mantasajjhāyakaraṇatthanti āthabbaṇamantānaṃ sajjhāyakaraṇatthaṃ,",
  "tika-s0101t:1387_4": "tenāha “aññesaṃ bahūnaṃ pavesanaṃ nivāretvā”ti.",
  "tika-s0101t:1388_0": "Maggāmaggakathāvaṇṇanā",
  "tika-s0101t:1389_0": "520.",
  "tika-s0101t:1389_1": "“Jaṅghacāra”nti caṅkamato ito cito ca caraṇamāha.",
  "tika-s0101t:1389_2": "So hi jaṅghāsu kilamathavinodanattho cāroti tathā vutto.",
  "tika-s0101t:1389_3": "Tenāha “anucaṅkamantānaṃ anuvicarantāna”nti.",
  "tika-s0101t:1389_4": "Tenāti ubhosupi anucaṅkamanānuvicāraṇānaṃ labbhanato.",
  "tika-s0101t:1389_5": "Sahāyā hi te aññamañña sabhāgavuttikā.",
  "tika-s0101t:1389_6": "“Maggo”ti icchitaṭṭhānaṃ ujukaṃ maggati upagacchati etenāti maggo, ujumaggo.",
  "tika-s0101t:1389_7": "Tadañño amaggo,",
  "tika-s0101t:1389_8": "tasmiṃ magge ca amagge ca.",
  "tika-s0101t:1389_9": "Paṭipadanti brahmalokagāmimaggassa pubbabhāgapaṭipadaṃ.",
  "tika-s0101t:1390_0": "Niyyātīti niyyānīyo,",
  "tika-s0101t:1390_1": "so eva “niyyāniko”ti vuttoti āha “niyyāyanto”ti.",
  "tika-s0101t:1390_2": "Yasmā niyyātapuggalavasenassa niyyānikabhāvo,",
  "tika-s0101t:1390_3": "tasmā “niyyāyanto”ti puggalassa yoniso paṭipajjanavasena niyyāyanto maggo “niyyātī”ti vutto.",
  "tika-s0101t:1390_4": "Karotīti attano santāne uppādeti.",
  "tika-s0101t:1390_5": "Uppādentoyeva hi tattha paṭipajjati nāma.",
  "tika-s0101t:1390_6": "Saha byeti vattatīti sahabyo,",
  "tika-s0101t:1390_7": "sahavattanako.",
  "tika-s0101t:1390_8": "Tassa bhāvo sahabyatāti āha “sahabhāvāyā”tiādi.",
  "tika-s0101t:1390_9": "Sahabhāvoti ca salokatā,",
  "tika-s0101t:1390_10": "samīpatā vā veditabbā,",
  "tika-s0101t:1390_11": "tenāha “ekaṭṭhāne pātubhāvāyā”ti.",
  "tika-s0101t:1390_12": "Sakameva ācariyavādanti attano ācariyena pokkharasātinā kathitameva ācariyavādaṃ.",
  "tika-s0101t:1390_13": "Thometvā paggaṇhitvā “ayameva ujumaggo ayamañjasāyano”ti pasaṃsitvā ukkaṃsitvā.",
  "tika-s0101t:1390_14": "Bhāradvājopi sakamevāti bhāradvājopi māṇavo attano ācariyena tārukkhena kathitameva ācariyavādaṃ thometvā paggaṇhitvā vicaratīti yojanā.",
  "tika-s0101t:1390_15": "Tena vuttanti tena yathā tathā vā abhiniviṭṭhabhāvena vuttaṃ pāḷiyaṃ.",
  "tika-s0101t:1391_0": "521- 2.",
  "tika-s0101t:1391_1": "Aniyyānikā vāti appāṭihāriyāva aññamaññassa vāde dosaṃ dassetvā aviparītatthadassanatthaṃ uttararahitā eva.",
  "tika-s0101t:1391_2": "Aññamaññassa vādassa ādito viruddhaggahaṇaṃ viggaho,",
  "tika-s0101t:1391_3": "sveva vivadanavasena aparāparaṃ uppanno vivādoti āha “pubbuppattiko viggaho aparabhāge vivādo”ti.",
  "tika-s0101t:1391_4": "Duvidhopi eso viggaho,",
  "tika-s0101t:1391_5": "vivādoti dvidhā vuttopi virodho.",
  "tika-s0101t:1391_6": "Nānāācariyānaṃ vādatoti nānārucikānaṃ ācariyānaṃ vādabhāvato.",
  "tika-s0101t:1391_7": "Nānāvādo nānāvidho vādoti katvā.",
  "tika-s0101t:1392_0": "523.",
  "tika-s0101t:1392_1": "Ekassāpīti tumhesu dvīsu ekassāpi.",
  "tika-s0101t:1392_2": "Ekasminti sakavādaparavādesu ekasmimpi.",
  "tika-s0101t:1392_3": "Saṃsayo natthīti “maggo nu kho,",
  "tika-s0101t:1392_4": "na maggo nu kho”ti saṃsayo vicikicchā natthi.",
  "tika-s0101t:1392_5": "Añjasāyanabhāve pana saṃsayo.",
  "tika-s0101t:1392_6": "Tenāha “esa kirā”tiādi.",
  "tika-s0101t:1392_7": "Bhagavā pana yadi sabbattha maggasaññino,",
  "tika-s0101t:1392_8": "evaṃ sati “kismiṃ vo viggaho”ti pucchati.",
  "tika-s0101t:1393_0": "524.",
  "tika-s0101t:1393_1": "“Icchitaṭṭhānaṃ ujukaṃ maggati upagacchati etenāti maggo, ujumaggo.",
  "tika-s0101t:1393_2": "Tadañño amaggo”ti vutto vāyamattho.",
  "tika-s0101t:1393_3": "Sabbe teti sabbepi te nānāācariyehi vuttamaggā.",
  "tika-s0101t:1394_0": "Ye pāḷiyaṃ “addhariyā brāhmaṇā”tiādinā vuttā.",
  "tika-s0101t:1394_1": "Addharo nāma yaññaviseso,",
  "tika-s0101t:1394_2": "tadupayogibhāvato “addhariyā” tveva vuccanti yajūni,",
  "tika-s0101t:1394_3": "tāni sajjhāyantīti addhariyā,",
  "tika-s0101t:1394_4": "yajubbedino.",
  "tika-s0101t:1394_5": "Ye ca tittiriisinā kate mante sajjhāyanti,",
  "tika-s0101t:1394_6": "te tittiriyā,",
  "tika-s0101t:1394_7": "yajubbedino eva.",
  "tika-s0101t:1394_8": "Yajubbedasākhā hesā,",
  "tika-s0101t:1394_9": "yadidaṃ tittiraṃ.",
  "tika-s0101t:1394_10": "Chando vuccati visesato sāmavedo,",
  "tika-s0101t:1394_11": "taṃ sarena kāyantīti chandokā,",
  "tika-s0101t:1394_12": "sāmavedino.",
  "tika-s0101t:1394_13": "“Chandogā”tipi paṭhanti,",
  "tika-s0101t:1394_14": "so evattho.",
  "tika-s0101t:1394_15": "Bahavo irayo etthāti bavhāri, irubbedo.",
  "tika-s0101t:1394_16": "Taṃ adhīyantīti bavhārijjhā.",
  "tika-s0101t:1395_0": "“Bahūnī”ti etthāyaṃ upamāsaṃsandanā –",
  "tika-s0101t:1395_1": "yathā te nānāmaggā ekaṃsato tassa gāmassa vā nigamassa vā pavesāya honti,",
  "tika-s0101t:1395_2": "evaṃ brāhmaṇehi paññāpiyamānāpi nānāmaggā brahmalokūpagamanāya brahmunā sahabyatāya ekaṃseneva hontīti.",
  "tika-s0101t:1396_0": "527- 529. Va-",
  "tika-s0101t:1396_1": "kāro āgamasandhimattanti anatthako va- kāro,",
  "tika-s0101t:1396_2": "tena vaṇṇāgamena padantarasandhimattaṃ katanti attho.",
  "tika-s0101t:1396_3": "Andhapaveṇīti andhapanti.",
  "tika-s0101t:1396_4": "“Paññāsasaṭṭhi andhā”ti idaṃ tassā andhapaveṇiyā mahato gacchagumbassa anuparigamanayogyatādassanaṃ.",
  "tika-s0101t:1396_5": "Evañhi te “suciraṃ velaṃ maggaṃ gacchāmā”ti evaṃ saññino honti.",
  "tika-s0101t:1396_6": "Nāmakaṃyevāti atthābhāvato nāmamattaṃyeva,",
  "tika-s0101t:1396_7": "taṃ pana bhāsitaṃ tehi sārasaññitampi nāmamattatāya asārabhāvato nihīnamevāti āha “lāmakaṃyevā”ti.",
  "tika-s0101t:1397_0": "530.",
  "tika-s0101t:1397_1": "Yatoti bhummatthe nissakkavacanaṃ,",
  "tika-s0101t:1397_2": "sāmaññajotanā ca visese avatiṭṭhatīti āha “yasmiṃ kāle”ti.",
  "tika-s0101t:1397_3": "Āyācantīti patthenti.",
  "tika-s0101t:1397_4": "Uggamanaṃ lokassa bahukārabhāvato tathā thomanāti.",
  "tika-s0101t:1397_5": "Ayaṃ kira brāhmaṇānaṃ laddhi “brāhmaṇānaṃ āyācanāya candimasūriyā gantvā loke obhāsaṃ karontī”ti.",
  "tika-s0101t:1398_0": "532.",
  "tika-s0101t:1398_1": "Idha pana kiṃ vattabbanti imasmiṃ pana appaccakkhabhūtassa brahmuno sahabyatāya maggadesane tevijjānaṃ kiṃ vattabbaṃ atthi,",
  "tika-s0101t:1398_2": "ye paccakkhabhūtānampi candimasūriyānaṃ sahabyatāya maggaṃ desetuṃ na sakkontīti adhippāyo.",
  "tika-s0101t:1398_3": "“Yatthā”ti “idha panā”ti vuttamevatthaṃ paccāmasati.",
  "tika-s0101t:1399_0": "Aciravatīnadīupamākathāvaṇṇanā",
  "tika-s0101t:1400_0": "542.",
  "tika-s0101t:1400_1": "Samabharitāti sampuṇṇā.",
  "tika-s0101t:1400_2": "Tato eva kākapeyyā.",
  "tika-s0101t:1400_3": "Pārāti paratīraṃ.",
  "tika-s0101t:1400_4": "Apāranti orimatīraṃ.",
  "tika-s0101t:1400_5": "Ehīti āgaccha.",
  "tika-s0101t:1401_0": "544.",
  "tika-s0101t:1401_1": "Pañcasīla…pe…",
  "tika-s0101t:1401_2": "veditabbā yamaniyamādibrāhmaṇadhammānaṃ tadantogadhabhāvato.",
  "tika-s0101t:1401_3": "Tabbiparītāti pañcasīlādiviparītā pañca verādayo.",
  "tika-s0101t:1401_4": "“Punapī”ti vatvā “aparampī”ti vacanaṃ itarāyapi nadi upamāya saṅgaṇhanatthaṃ.",
  "tika-s0101t:1402_0": "546.",
  "tika-s0101t:1402_1": "Kāmayitabbaṭṭhenāti kāmanīyabhāvena.",
  "tika-s0101t:1402_2": "Bandhanaṭṭhenāti teneva kāmetabbabhāvena sattānaṃ cittassa ābandhanabhāvena.",
  "tika-s0101t:1402_3": "Kāmañcāyaṃ guṇa-",
  "tika-s0101t:1402_4": "saddo atthantaresupi diṭṭhappayogo,",
  "tika-s0101t:1402_5": "tesaṃ panettha asambhavato pārisesañāyena bandhanaṭṭheyeva yuttoti dassetuṃ “anujānāmī”tiādinā atthuddhāro āraddho,",
  "tika-s0101t:1402_6": "esevāti bandhanaṭṭho eva.",
  "tika-s0101t:1402_7": "Na hi rūpādīnaṃ kāmetabbabhāve vuccamāne paṭalaṭṭho yujjati tathā kāmetabbatāya anadhippetattā.",
  "tika-s0101t:1402_8": "Rāsaṭṭhaānisaṃsaṭṭhesupi eseva nayo tathāpi kāmetabbatāya anadhippetattā.",
  "tika-s0101t:1402_9": "Pārisesato pana bandhanaṭṭho gahito.",
  "tika-s0101t:1402_10": "Yadaggena hi nesaṃ kāmetabbatā,",
  "tika-s0101t:1402_11": "tadaggena bandhanabhāvo cāti.",
  "tika-s0101t:1403_0": "Koṭṭhāsaṭṭhopi tesu yujjateva cakkhuviññeyyādikoṭṭhāsabhāvena nesaṃ kāmetabbato.",
  "tika-s0101t:1403_1": "Koṭṭhāse ca guṇa-",
  "tika-s0101t:1403_2": "saddo dissati “diguṇaṃ vaḍḍhetabba”ntiādīsu,",
  "tika-s0101t:1403_3": "sampadāṭṭhopi –",
  "tika-s0101t:1404_0": "“Asaṅkhyeyyāni nāmāni, saguṇena mahesino;",
  "tika-s0101t:1405_0": "Guṇena nāmamuddheyyaṃ, api nāmasahassato”ti. ;",
  "tika-s0101t:1406_0": "Ādīsu sopi idha na yujjatīti anuddhaṭo.",
  "tika-s0101t:1407_0": "Cakkhuviññeyyāti cakkhuviññāṇena vijānitabbā,",
  "tika-s0101t:1407_1": "tena pana vijānanaṃ dassanamevāti āha “passitabbā”ti.",
  "tika-s0101t:1407_2": "“Sotaviññāṇena sotabbā”ti evamādi etenupāyenāti atidisati.",
  "tika-s0101t:1407_3": "Gavesitampi “iṭṭha”nti vuccati,",
  "tika-s0101t:1407_4": "taṃ idha nādhippetanti āha “pariyiṭṭhā vā hontu mā vā”ti.",
  "tika-s0101t:1407_5": "Iṭṭhārammaṇabhūtāti sukhārammaṇabhūtā.",
  "tika-s0101t:1407_6": "Kāmanīyāti kāmetabbā.",
  "tika-s0101t:1407_7": "Iṭṭhabhāvena manaṃ appāyantīti manāpā.",
  "tika-s0101t:1407_8": "Piyajātikāti piyasabhāvā.",
  "tika-s0101t:1408_0": "Gedhenāti lobhena abhibhūtā hutvā pañcakāmaguṇe paribhuñjantīti yojanā.",
  "tika-s0101t:1408_1": "Mucchākāranti mohanākāraṃ.",
  "tika-s0101t:1408_2": "Adhiosannāti adhiggayha ajjhosāya avasannā,",
  "tika-s0101t:1408_3": "tenāha “ogāḷhā”ti.",
  "tika-s0101t:1408_4": "Pariniṭṭhānappattāti gilitvā pariniṭṭhāpanavasena pariniṭṭhānaṃ upagatā.",
  "tika-s0101t:1408_5": "Ādīnavanti kāmaparibhoge sampati,",
  "tika-s0101t:1408_6": "āyatiñca dosaṃ apassantā.",
  "tika-s0101t:1408_7": "Ghāsacchādanādisambhoganimittasaṃkilesato nissaranti apagacchanti etenāti nissaraṇaṃ,",
  "tika-s0101t:1408_8": "yoniso paccavekkhitvā tesaṃ paribhogapaññā.",
  "tika-s0101t:1408_9": "Tadabhāvato anissaraṇapaññāti imamatthaṃ dassento “idametthā”tiādimāha.",
  "tika-s0101t:1409_0": "548- 9.",
  "tika-s0101t:1409_1": "Āvarantīti kusalappavattiṃ āditova nivārenti.",
  "tika-s0101t:1409_2": "Nivārentīti niravasesato vārayanti.",
  "tika-s0101t:1409_3": "Onandhantīti ogāhantā viya chādenti.",
  "tika-s0101t:1409_4": "Pariyonandhantīti sabbaso chādenti.",
  "tika-s0101t:1409_5": "Āvaraṇādīnaṃ vasenāti āvaraṇādiatthānaṃ vasena.",
  "tika-s0101t:1409_6": "Te hi āsevanabalavatāya purimapurimehi pacchimapacchimā daḷhataratamādibhāvappattā vuttā.",
  "tika-s0101t:1410_0": "Saṃsandanakathāvaṇṇanā",
  "tika-s0101t:1411_0": "550.",
  "tika-s0101t:1411_1": "Itthipariggahe sati purisassa pañcakāmaguṇapariggaho paripuṇṇo eva hotīti vuttaṃ “sapariggahoti itthipariggahena sapariggaho”ti.",
  "tika-s0101t:1411_2": "“Itthipariggahena apariggaho”ti ca idaṃ tevijjabrāhmaṇesu dissamānapariggahānaṃ duṭṭhullatamapariggahābhāvadassanaṃ.",
  "tika-s0101t:1411_3": "Evaṃbhūtānaṃ tevijjānaṃ brāhmaṇānaṃ kā brahmunā saṃsandanā,",
  "tika-s0101t:1411_4": "brahmā pana sabbena sabbaṃ apariggahoti.",
  "tika-s0101t:1411_5": "Veracittena avero,",
  "tika-s0101t:1411_6": "kuto etassa verappayogoti adhippāyo.",
  "tika-s0101t:1411_7": "Cittagelaññasaṅkhātenāti cittuppādagelaññasaññitena,",
  "tika-s0101t:1411_8": "tenassa sabbarūpakāyagelaññabhāvo vutto hoti.",
  "tika-s0101t:1411_9": "Byāpajjhenāti dukkhena.",
  "tika-s0101t:1411_10": "Uddhaccakukkuccādīhīti ādi-",
  "tika-s0101t:1411_11": "saddena tadekaṭṭhā saṃkilesadhammā saṅgayhanti.",
  "tika-s0101t:1411_12": "Appaṭipattihetubhūtāya vicikicchāya sati na kadāci cittaṃ purisassa vase vattati,",
  "tika-s0101t:1411_13": "pahīnāya pana siyā vasavattananti āha “vicikicchāya abhāvato cittaṃ vase vattetī”ti.",
  "tika-s0101t:1411_14": "Cittagatikāti cittavasikā,",
  "tika-s0101t:1411_15": "tenāha cittassa vase vattantī”ti.",
  "tika-s0101t:1411_16": "Na tādisoti brāhmaṇā viya cittavasiko na hoti,",
  "tika-s0101t:1411_17": "atha kho vasībhūtajjhānābhiññatāya cittaṃ attano vase vattetīti vasavattī.",
  "tika-s0101t:1412_0": "552.",
  "tika-s0101t:1412_1": "Brahmalokamaggeti brahmalokagāmimagge paṭipajjitabbe,",
  "tika-s0101t:1412_2": "paññapetabbe vā,",
  "tika-s0101t:1412_3": "taṃ paññapentāti adhippāyo.",
  "tika-s0101t:1412_4": "Upagantvāti amaggameva “maggo”ti micchāpaṭipajjanena upagantvā,",
  "tika-s0101t:1412_5": "paṭijānitvā vā.",
  "tika-s0101t:1412_6": "Paṅkaṃ otiṇṇā viyāti matthake ekaṅgulaṃ vā upaḍḍhaṅgulaṃ vā sukkhatāya “samatala”nti saññāya anekaporisaṃ mahāpaṅkaṃ otiṇṇā viya.",
  "tika-s0101t:1412_7": "Anuppavisantīti apāyamaggaṃ brahmalokamaggasaññāya ogāhayanti.",
  "tika-s0101t:1412_8": "Tato eva saṃsīditvā visādaṃ pāpuṇanti.",
  "tika-s0101t:1412_9": "Evanti “samatala”ntiādinā vuttanayena.",
  "tika-s0101t:1412_10": "Saṃsīditvāti nimmujjitvā.",
  "tika-s0101t:1412_11": "Sukkhataraṇaṃ maññe tarantīti sukkhanaditaraṇaṃ taranti maññe.",
  "tika-s0101t:1412_12": "Tasmāti yasmā tevijjā amaggameva “maggo”ti upagantvā saṃsīdanti, tasmā.",
  "tika-s0101t:1412_13": "Yathā teti yathā te “samatala”nti saññāya paṅkaṃ otiṇṇā.",
  "tika-s0101t:1412_14": "Idheva cāti imasmiñca attabhāve.",
  "tika-s0101t:1412_15": "Sukhaṃ vā sātaṃ vā na labhantīti jhānasukhaṃ vā vipassanāsātaṃ vā na labhanti,",
  "tika-s0101t:1412_16": "kuto maggasukhaṃ vā nibbānasātaṃ vāti adhippāyo.",
  "tika-s0101t:1412_17": "Maggadīpakanti maggadīpakābhimataṃ.",
  "tika-s0101t:1412_18": "“Iriṇa”nti araññāniyā idaṃ adhivacananti āha “agāmakaṃ mahārañña”nti.",
  "tika-s0101t:1412_19": "Migaruruādīnampi anupabhogarukkhehi.",
  "tika-s0101t:1412_20": "Parivattitumpi na sakkā honti mahākaṇṭakatāya.",
  "tika-s0101t:1412_21": "Ñātīnaṃ byasanaṃ vināso ñātibyasanaṃ.",
  "tika-s0101t:1412_22": "Evaṃ bhogasīlabyasanāni veditabbāni.",
  "tika-s0101t:1412_23": "Rogo eva byasati vibādhatīti rogabyasanaṃ.",
  "tika-s0101t:1412_24": "Evaṃ diṭṭhibyasanampi daṭṭhabbaṃ.",
  "tika-s0101t:1413_0": "554.",
  "tika-s0101t:1413_1": "Jātasaṃvaḍḍhoti jāto hutvā saṃvaḍḍhito.",
  "tika-s0101t:1413_2": "Na sabbaso paccakkhā honti paricayābhāvato.",
  "tika-s0101t:1413_3": "Ciranikkhantoti nikkhanto hutvā cirakālo.",
  "tika-s0101t:1413_4": "Dandhāyitattanti vissajjane mandattaṃ saṇikavutti,",
  "tika-s0101t:1413_5": "taṃ pana saṃsayavasena cirāyanaṃ nāma hotīti āha “kaṅkhāvasena cirāyitatta”nti.",
  "tika-s0101t:1413_6": "Vitthāyitattanti sārajjitattaṃ.",
  "tika-s0101t:1413_7": "Aṭṭhakathāyaṃ pana vitthāyitattaṃ nāma chambhitattanti adhippāyena “thaddhabhāvaggahaṇa”nti vuttaṃ.",
  "tika-s0101t:1414_0": "555. U-",
  "tika-s0101t:1414_1": "iti upasaggayoge lumpa-",
  "tika-s0101t:1414_2": "saddo uddharaṇattho hotīti “ullumpatū”ti padassa uddharatūti atthamāha.",
  "tika-s0101t:1414_3": "Upasaggavasena hi dhātu-",
  "tika-s0101t:1414_4": "saddā atthavisesavuttino honti yathā “uddharatū”ti.",
  "tika-s0101t:1415_0": "Brahmalokamaggadesanāvaṇṇanā",
  "tika-s0101t:1416_0": "556.",
  "tika-s0101t:1416_1": "Yassa atisayena balaṃ atthi,",
  "tika-s0101t:1416_2": "so “balavā”ti vuttoti āha “balasampanno”ti.",
  "tika-s0101t:1416_3": "Saṅkhaṃ dhamayatīti saṅkhadhamako,",
  "tika-s0101t:1416_4": "taṃ dhamayitvā tato saddapavattako.",
  "tika-s0101t:1416_5": "Appanāva vaṭṭati paṭipakkhato sammadeva cetaso vimuttibhāvato.",
  "tika-s0101t:1417_0": "Pamāṇakataṃ kammaṃ nāma kāmāvacaraṃ pamāṇakarānaṃ saṃkilesadhammānaṃ avikkhambhanato.",
  "tika-s0101t:1417_1": "Tathā hi taṃ brahmavihārapubbabhāgabhūtaṃ pamāṇaṃ atikkamitvā odissakaanodissakadisāpharaṇavasena vaḍḍhetuṃ na sakkā.",
  "tika-s0101t:1417_2": "Vuttavipariyāyato pana appamāṇakataṃ kammaṃ nāma rūpārūpāvacaraṃ,",
  "tika-s0101t:1417_3": "tenāha “tañhī”tiādi.",
  "tika-s0101t:1417_4": "Tattha arūpāvacare odissakānodissakavasena pharaṇaṃ na labbhati,",
  "tika-s0101t:1417_5": "tathā disāpharaṇaṃ.",
  "tika-s0101t:1418_0": "Keci pana taṃ āgamanavasena labbhatīti vadanti,",
  "tika-s0101t:1418_1": "tadayuttaṃ.",
  "tika-s0101t:1418_2": "Na hi brahmavihāranissando āruppaṃ,",
  "tika-s0101t:1418_3": "atha kho kasiṇanissando,",
  "tika-s0101t:1418_4": "tasmā yaṃ suvibhāvitaṃ vasībhāvaṃ pāpitaṃ āruppaṃ,",
  "tika-s0101t:1418_5": "taṃ “appamāṇakata”nti vuttanti daṭṭhabbaṃ.",
  "tika-s0101t:1418_6": "Yaṃ vā sātisayaṃ brahmavihārabhāvanāya abhisaṅkhatena santānena nibbattitaṃ,",
  "tika-s0101t:1418_7": "yañca brahmavihārasamāpattito vuṭṭhāya samāpannaṃ arūpāvacarajjhānaṃ,",
  "tika-s0101t:1418_8": "taṃ iminā pariyāyena pharaṇappamāṇavasena appamāṇakatanti vattuṃ vaṭṭatīti apare.",
  "tika-s0101t:1418_9": "Vīmaṃsitvā gahetabbaṃ.",
  "tika-s0101t:1419_0": "Rūpāvacarārūpāvacarakammeti rūpāvacarakamme,",
  "tika-s0101t:1419_1": "arūpāvacarakamme ca sati.",
  "tika-s0101t:1419_2": "Na ohīyati na tiṭṭhatīti katūpacitampi kāmāvacarakammaṃ yathādhigate mahaggatajjhāne aparihīne taṃ abhibhavitvā",
  "tika-s0101t:1419_3": "paṭibāhitvā sayaṃ ohīyakaṃ hutvā paṭisandhiṃ dātuṃ samatthabhāve na tiṭṭhati.",
  "tika-s0101t:1419_4": "Laggitunti āvarituṃ nisedhetuṃ.",
  "tika-s0101t:1419_5": "Ṭhātunti paṭibalo hutvā ṭhātuṃ.",
  "tika-s0101t:1419_6": "Pharitvāti paṭippharitvā.",
  "tika-s0101t:1419_7": "Pariyādiyitvāti tassa sāmatthiyaṃ khepetvā.",
  "tika-s0101t:1419_8": "Kammassa pariyādiyanaṃ nāma tassa vipākuppādanaṃ nisedhetvā attano vipākuppādananti āha “tassa vipākaṃ paṭibāhitvā”tiādi.",
  "tika-s0101t:1419_9": "Evaṃ mettādivihārīti evaṃ vuttānaṃ mettādīnaṃ brahmavihārānaṃ vasena mettādivihārī.",
  "tika-s0101t:1420_0": "559.",
  "tika-s0101t:1420_1": "Aggaññasutte…pe…",
  "tika-s0101t:1420_2": "alatthunti aggaññasutte āgatanayena upasampadañceva arahattañca alatthuṃ paṭilabhiṃsu.",
  "tika-s0101t:1420_3": "Sesaṃ suviññeyyameva.",
  "tika-s0101t:1421_0": "Tevijjasuttavaṇṇanāya līnatthappakāsanā.",
  "tika-s0101t:1423_0": "Niṭṭhitā ca terasasuttapaṭimaṇḍitassa sīlakkhandhavaggassa atthavaṇṇanāya",
  "tika-s0101t:1424_0": "Līnatthappakāsanāti.",
  "tika-s0101t:1425_0": "Sīlakkhandhavaggaṭīkā niṭṭhitā."
}