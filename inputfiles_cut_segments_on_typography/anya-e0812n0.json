{
  "anya-e0812n0:0_0": "Namo tassa bhagavato arahato sammāsambuddhassa.",
  "anya-e0812n0:1_0": "Subodhālaṅkāraṭīkā",
  "anya-e0812n0:2_0": "Ganthārambhakathā",
  "anya-e0812n0:3_0": "Yo pādanīrajavarodararādhitena …rādikena (ka.),",
  "anya-e0812n0:4_0": "Lokattayena’vikalena nirākulena;",
  "anya-e0812n0:5_0": "Viññāpayī nirupameyyatamattano taṁ,",
  "anya-e0812n0:6_0": "Vande munindamabhivandiya vandanīyaṁ.",
  "anya-e0812n0:7_0": "Patto sapattavijayo jayabodhimūle,",
  "anya-e0812n0:8_0": "Saddhammarājapadaviṁ yadanuggahena;",
  "anya-e0812n0:9_0": "Sattāpasatta sattappasattha (ka.) vipulāmalasagguṇassa,",
  "anya-e0812n0:10_0": "Saddhammasāraratanassa namatthu tassa.",
  "anya-e0812n0:11_0": "Yo bhājanattamabhisambhuṇi sagguṇassa,",
  "anya-e0812n0:12_0": "Tassāpi dhammaratanassa mahārahassa;",
  "anya-e0812n0:13_0": "Sambhāvitaṁ sasirasāhitasannatehi,",
  "anya-e0812n0:14_0": "Sambhāvayāmi sirasā gaṇamuttamaṁ taṁ.",
  "anya-e0812n0:15_0": "Ye’nantatantaratanākaramanthanena,",
  "anya-e0812n0:16_0": "Manthā’calollasitañāṇavarena laddhā;",
  "anya-e0812n0:17_0": "Sārā matāti sukhitā sukhayanti caññe,",
  "anya-e0812n0:18_0": "Te me jayanti guravo guravo guṇehi.",
  "anya-e0812n0:19_0": "1. Dosāvabodha paṭhamapariccheda",
  "anya-e0812n0:20_0": "Ratanattayappaṇāmavaṇṇanā",
  "anya-e0812n0:21_0": "1.",
  "anya-e0812n0:22_0": "Munindavadanambhoja-gabbhasambhavasundarī;",
  "anya-e0812n0:23_0": "Saraṇaṁ pāṇinaṁ vāṇī, mayhaṁ pīṇayataṁ manaṁ.",
  "anya-e0812n0:24_0": "1.",
  "anya-e0812n0:24_1": "Athāyaṁ ganthakāro ganthārambhe pubbapayogānubandhasabhāvasiddhikaviguṇopetānaṁ yatipotānaṁ tadupāyantaraviratā",
  "anya-e0812n0:24_2": "kamantarāpetaparakkamasambhavenādhigatabyasanasatamupalabbha dayāsañjātarasarasahadayatāya tadupāyabhūtaṁ",
  "anya-e0812n0:24_3": "bandhalakkhaṇaṁ viracayitukāmobhimatasiddhinimittamattanodhigatasaddhammadevatānussaraṇaṁ tāva dassetumāha",
  "anya-e0812n0:24_4": "“muninde”ccādi.",
  "anya-e0812n0:24_5": "Nanu “bandhalakkhaṇaṁ viracayitukāmo”ti vuttaṁ,",
  "anya-e0812n0:24_6": "kimettha lakkhaṇakaraṇena adiṭṭhalakkhaṇāpi dissanti bandhantāti? Saccaṁ,",
  "anya-e0812n0:24_7": "tathāpi te ghuṇakkharappakāsā tabbidūnaṁ payogānusārino vā siyuṁ,",
  "anya-e0812n0:24_8": "pubbe katasatthaparicayā vā siyunti viññeyyaṁ.",
  "anya-e0812n0:24_9": "Vāṇī mayhaṁ manaṁ pīṇayatanti sambandho.",
  "anya-e0812n0:24_10": "Vāṇīti vā sarassatyaparanāmadheyyā kāci devatā,",
  "anya-e0812n0:24_11": "sā sabbāvadātā yathicchitatthasādhanapuṇḍarīkagabbhe nisīdatīti lokavādo.",
  "anya-e0812n0:24_12": "Vāṇīti pana paccuhavirahenābhimatasiddhinibandhanekatāṇo sammāsambuddhabhāsito saddhammo,",
  "anya-e0812n0:24_13": "tatoyevāyaṁ devatā ruppate.",
  "anya-e0812n0:24_14": "Tattha sarassatiyā yathā’sattā jātāya manosampīṇananti loko,",
  "anya-e0812n0:24_15": "saddhammadevatāya tu manopīṇanaṁ,",
  "anya-e0812n0:24_16": "tassā sabbavajjarahitāyaccantanimmalāya nirantaratthanekatāṇappavattiyā manaso sampīṇanaṁ.",
  "anya-e0812n0:24_17": "Tena ca passaddhi,",
  "anya-e0812n0:24_18": "tāya pana sukhaṁ,",
  "anya-e0812n0:24_19": "tenāpi samādhi,",
  "anya-e0812n0:24_20": "samādhisambhavena yathābhūtāvabodhasambhavato vicittānekasaddatthavisesā paṭibhantyanāyāsena,",
  "anya-e0812n0:24_21": "tato ca yathicchitasiddhinipphattīti vaṅkavuttiyā tappasādamāsīsati.",
  "anya-e0812n0:25_0": "Kiṁvisiṭṭhoccāha “muninde”ccādi.",
  "anya-e0812n0:25_1": "Ubho loke munāti jānātīti muni,",
  "anya-e0812n0:25_2": "indati paramissariyaṁ pavatteti sabbatthāti indo,",
  "anya-e0812n0:25_3": "muni ca so indo ca,",
  "anya-e0812n0:25_4": "munīnaṁ indoti vā munindo,",
  "anya-e0812n0:25_5": "sammāsambuddho.",
  "anya-e0812n0:25_6": "Tatoyaṁ tassa nimittakasaññā.",
  "anya-e0812n0:25_7": "Vijjamānesupi pariyāyasaddesvaññesu kavikāmitassatthassekantavācakatteno’ cityasamposakoyaṁ munindasaddo,",
  "anya-e0812n0:25_8": "tathā hi yo ubhayalokajānanena munīnaṁ paramissariyapuggalānampi paramissariyaṁ vatteti,",
  "anya-e0812n0:25_9": "so paraṁ pīṇeti hetubhāvena’tre’tyu’citameva,",
  "anya-e0812n0:25_10": "tathā padantarānampi ocityaṁ poseti.",
  "anya-e0812n0:25_11": "Tathā hi tādisassa vadanāravindodare sambhavā sundarī,",
  "anya-e0812n0:25_12": "tatoyeva paṭisaraṇaṁ,",
  "anya-e0812n0:25_13": "tasmā ca mano pīṇetīti.",
  "anya-e0812n0:25_14": "Tassa vadanaṁ,",
  "anya-e0812n0:25_15": "tamiva munindavadanaṁ, ambhojaṁ.",
  "anya-e0812n0:25_16": "Tameva vā lakkhisaṁyogitādisadhammena’mbhojaṁ, padumaṁ.",
  "anya-e0812n0:25_17": "Tassa gabbho.",
  "anya-e0812n0:25_18": "Tattha sambhavena pavattiyā,",
  "anya-e0812n0:25_19": "uppattiyā vā sundarī niravajjā devatā.",
  "anya-e0812n0:25_20": "Vācā pana dosalesenāpa’samphuṭṭhāva niravajjā,",
  "anya-e0812n0:25_21": "tathā ca vakkhati “guṇālaṅkārasaṁyuttā” subodhālaṅkāra 14 gāthā iccādi.",
  "anya-e0812n0:25_22": "Tatovāyaṁ saraṇaṁ pāṇinaṁ sattānaṁ paṭibhānādiguṇavisesāvahattamattena paṭisaraṇabhūtā devatā.",
  "anya-e0812n0:25_23": "Vācā pana sabbupaddavanivāraṇena sabbahitasukhasampadāsampādanenaccantapaṭisaraṇabhūtā.",
  "anya-e0812n0:25_24": "Sabhāvanapuṁsakattā cettha na liṅgaparivattanaṁ.",
  "anya-e0812n0:25_25": "Mayhanti ekavacanenattano nirabhimānata’māneti sajjanamācāraṁ.",
  "anya-e0812n0:25_26": "Abhinnapadasileso cāyaṁ,",
  "anya-e0812n0:25_27": "sabbatthevāvīkatasaddappayogato.",
  "anya-e0812n0:25_28": "Sileso cāyaṁ vaṅkavuttiyā sabbattha siriṁ poseti.",
  "anya-e0812n0:25_29": "Tathā ca vakkhati “vaṅkavuttīsu poseti,",
  "anya-e0812n0:25_30": "sileso tu siriṁ para”nti subodhālaṅkāra 172 gāthā.",
  "anya-e0812n0:25_31": "Ayamettha saṅkhepena nayena atthavaṇṇanā.",
  "anya-e0812n0:25_32": "Vitthāranayena pana nānappakārenattho saṁvaṇṇetuṁ sakkā.",
  "anya-e0812n0:25_33": "Tathā sati ganthagāravopi siyāti pakāroyamevabbhupagato.",
  "anya-e0812n0:26_0": "1.",
  "anya-e0812n0:26_1": "Suparisuddhabuddhigocaraparamavicittaganthakārakoyamācariya-",
  "anya-e0812n0:26_2": "saṅgharakkhitamahāsāmipādo sapiṭakattayasabbasatthapārāvataraṇena sañjātānappakapītisukhamanubhavaṁ paṭipattipaṭivedhasāsanadvayassa",
  "anya-e0812n0:26_3": "pariyattimūlakattā yena kenaci pariyāyena tassā pariyattiyā atthāvabodhena “appeva nāma sādhujanaṁ paritoseyya”miti",
  "anya-e0812n0:26_4": "tadadhigamopāyabhūtamidaṁ pakaraṇamārabhanto ganthārambhe iṭṭhadevatāya paṇāmakaraṇaṁ satācārānurakkhaṇatthaṁ",
  "anya-e0812n0:26_5": "sadācārānurakkhaṇatthaṁ (ka.),",
  "anya-e0812n0:26_6": "visesato abhimataganthassānantarāyena parisamattiyā ca kāraṇamiti iṭṭhadevatānussaraṇaṁ,",
  "anya-e0812n0:26_7": "ganthantarārambhapaṭikkhepakajanapaṭibāhanapubbakāni abhidhānābhidheyyakaraṇappakārapayojanāni ca dassento “munindavadanambhoja…pe…",
  "anya-e0812n0:26_8": "parissamo”ti gāthattayamāha.",
  "anya-e0812n0:26_9": "Ettha paṭhamagāthāya iṭṭhadevatāsaṅkhātaratanattayappaṇāmo dassito,",
  "anya-e0812n0:26_10": "dutiyagāthāya ārambhapaṭikkhepakajanā nisedhitā,",
  "anya-e0812n0:26_11": "tatiyagāthāya abhidhānādikaṁ dassitaṁ.",
  "anya-e0812n0:26_12": "Tathā hi lokuttaradhammanissitapariyattisaṅkhātasabbaññubhāratiyā manosampīṇanāsīsanāpadesena attano nissesadhammaratane pasādo pakāsito.",
  "anya-e0812n0:26_13": "So pana dhammappasādo tadavinābhāvato buddhasaṅghesupi siddhoti ratanattayavisayaṁ paṇāmaṁ vaṅkavuttiyā dasseti.",
  "anya-e0812n0:26_14": "So hi atthato paṇāmakriyābhinipphādikā kusalacetanā.",
  "anya-e0812n0:26_15": "Ettha phalaṁ heṭṭhā vuttameva.",
  "anya-e0812n0:27_0": "Puna santesu rāmasammādyalaṅkāresu piṭṭhapisanaṁ viya hotīdaṁ alaṅkārakaraṇanti vadantā viruddhavādino",
  "anya-e0812n0:27_1": "rāmasammādīnamatthibhāvaṁ ubbhāvetvā abhyupagametvā (ka.) te suddhamāgadhikā na vaḷañjentīti iminā paṭisiddhā.",
  "anya-e0812n0:27_2": "Nirākaraṇaphalañhi ganthassa niddosabhāvova.",
  "anya-e0812n0:27_3": "Apica saddālaṅkāraatthālaṅkāradīpakena alaṅkārasaddena ganthasarīrasaṅkhātasaññino saññāsaṅkhātaabhidhānañca",
  "anya-e0812n0:27_4": "alaṅkārasaddassa saddālaṅkārādyabhidheyyañca suddhamāgadhikattaṁ vatvā alaṅkārasaddassa visesanabhūtaanurūpasaddopādānena",
  "anya-e0812n0:27_5": "buddhavacanassa upayogattaṁ māgadhikavohārena bhavatīti gamyamānattā karaṇappakārañca alaṅkāraganthappavattiyā",
  "anya-e0812n0:27_6": "atthālaṅkārādinissitattā iminā alaṅkārasaddeneva alaṅkārasaṅkharaṇasaṅkhātappayojanañca dasseti.",
  "anya-e0812n0:28_0": "Satthappayojanānaṁ sādhyasādhanalakkhaṇo sambandho pana sambandhassa nissayabhūtasatthappayojanānaṁ dassaneneva tannissitattā sayampi vutto hoti.",
  "anya-e0812n0:28_1": "Vuttaṁ hi–",
  "anya-e0812n0:29_0": "“Satthaṁ payojanañceva, ubho sambandhanissayā;",
  "anya-e0812n0:30_0": "Vuttā taṁvuttiyāyeva, vutto tannissitopi so”ti.",
  "anya-e0812n0:31_0": "Tassattho–",
  "anya-e0812n0:31_1": "sambandhanissayā sambandhassa ādhārabhūtā satthaṁ,",
  "anya-e0812n0:31_2": "payojanañca ubho vuttā,",
  "anya-e0812n0:31_3": "taṁvuttiyāyeva tesaṁ ubhinnaṁ kathaneneva tannissito te nissāya pavatto sopi sambandho vutto bhavatīti.",
  "anya-e0812n0:32_0": "Ettha abhidhānakathanaṁ vohārasukhatthaṁ,",
  "anya-e0812n0:32_1": "abhidheyyādikathanaṁ pana tehi yuttānaṁyeva ganthānaṁ subuddhipubbakādīnaṁ upādeyyattañca tabbiparītānaṁ",
  "anya-e0812n0:32_2": "ummattakavacanādīnamivaanupādeyyattañca pakāsanatthanti veditabbaṁ.",
  "anya-e0812n0:32_3": "Vuttañhi –",
  "anya-e0812n0:33_0": "“Sambandhānuguṇopāyaṁ sambandhyanuguṇopāyaṁ (ka.), purisatthābhidhāyakaṁ;",
  "anya-e0812n0:34_0": "Vīmaṁsādhigataṁ vīmaṁsādhikataṁ (sī.) vākya-matonadhigataṁ …nadhikataṁ (sī.) para”nti.",
  "anya-e0812n0:35_0": "Tassattho–",
  "anya-e0812n0:35_1": "sambandhānuguṇopāyaṁ sādhiyasādhanalakkhaṇasambandhassa nissayabhūtavāccavācakānaṁ sambandhibhūtānaṁ",
  "anya-e0812n0:35_2": "aññamaññānurūpaguṇaparijānane kāraṇabhūtaṁ purisatthābhidhāyakaṁ catubbidhadhammaatthakāmamokkhasaṅkhātānaṁ",
  "anya-e0812n0:35_3": "purisatthānaṁ vācakabhūtaṁ vākyaṁ “ekākhyāto padaccayo,",
  "anya-e0812n0:35_4": "siyā vākyaṁ sakārako”ti abhidhānappadīpikā 106 gāthā vuttalakkhaṇamajjhapatitavākyasamudāyopetaṁ mahāvākyasarūpasatthaṁ",
  "anya-e0812n0:35_5": "vīmaṁsādhigataṁ ñāṇagatilakkhaṇaupaparikkhāya adhigataṁ adhippetaṁ,",
  "anya-e0812n0:35_6": "ato paraṁ vuttalakkhaṇasatthato aññaṁ anadhigataṁ nādhippetanti.",
  "anya-e0812n0:35_7": "Idaṁ panettha gāthānaṁ nikkhepappayojanaṁ.",
  "anya-e0812n0:36_0": "Loke padumagabbhe vasantiyā sabbaṅgadhavalāya yathicchitatthasādhikāya sarassatīnāmikāya devatāya “vāṇī”ti",
  "anya-e0812n0:36_1": "vohārato iminā atthena yojetvā abhinnapadasilesālaṅkāravasena vuttattā padattho evaṁ veditabbo –",
  "anya-e0812n0:36_2": "munindassa sobhāsugandhādiguṇayogato mukhasadisassa,",
  "anya-e0812n0:36_3": "no ce mukhasaṅkhātaambhojassa gabbhe udare sambhavena pavattiyā uppattiyā vā sundarī niddosā,",
  "anya-e0812n0:36_4": "sobhanā vā pāṇinaṁ saraṇaṁ atoyeva ahitāpanayanahitāvahatthena sabbasattānaṁ paṭissaraṇabhūtā vāṇī yathāvuttaguṇopetā sarassatīdevatā,",
  "anya-e0812n0:36_5": "no ce sabbaññubhāratīti vuttasaddhammaratanaṁ mayhaṁ manaṁ ganthaviracane byāvaṭassa me cittaṁ pīṇayataṁ abhimatatthasampādanena pīṇayatūti.",
  "anya-e0812n0:37_0": "Ubhayalokajānanato muni ca so indabhāvapavattanato indo ceti kammadhārayena vā,",
  "anya-e0812n0:37_1": "agāriyamunianagāriyamunisekhamuniasekhamunīnaṁ catunnaṁ pañcamo hutvā indoti chaṭṭhītappurisena vā munindo.",
  "anya-e0812n0:37_2": "Devatāpakkhe vadanamiva vadananti ambhoje,",
  "anya-e0812n0:37_3": "saddhammapakkhe ambhojamiva ambhojanti vadane ca upacārena gahite kammadhārayo.",
  "anya-e0812n0:37_4": "Munindassa vadanambhojamiti ca,",
  "anya-e0812n0:37_5": "tassa gabbhoti ca,",
  "anya-e0812n0:37_6": "tasmiṁ sambhavoti ca,",
  "anya-e0812n0:37_7": "tena sundarīti ca vākyaṁ.",
  "anya-e0812n0:37_8": "Vāṇiyā visesanattepi ekantanapuṁsakattā saraṇasaddassa na liṅgaparivattanabhāvo.",
  "anya-e0812n0:37_9": "Pāṇinanti rassattaṁ,",
  "anya-e0812n0:37_10": "dīghassa byabhicārattā.",
  "anya-e0812n0:37_11": "Mayhanti ekavacanena attano sādhuguṇodayakāraṇaṁ niratimānataṁ dīpeti.",
  "anya-e0812n0:37_12": "Santesupi aññesu jinapariyāyesu munindasaddo iṭṭhamanosampīṇanaambhojatulyatāsundarittasaraṇattasaṅkhātānaṁ atthantarānaṁ ocityaṁ posetīti payutto.",
  "anya-e0812n0:37_13": "Tathā hi tādisassa mukhaṁ ambhojatulyaṁ,",
  "anya-e0812n0:37_14": "tasmiṁ mukhodare sambhavā sundarī,",
  "anya-e0812n0:37_15": "tatoyeva pāṇinaṁ saraṇaṁ.",
  "anya-e0812n0:37_16": "Tasmāyeva manosampīṇane paṭuttaṁ subyattamiti ocityaṁ hoti.",
  "anya-e0812n0:37_17": "Loke patthaṭamidamocityamādaraṇīyaṁ hoti.",
  "anya-e0812n0:37_18": "Tasmiñhi uttamakavayoyeva upadesakāti.",
  "anya-e0812n0:37_19": "Vuttañhi –",
  "anya-e0812n0:38_0": "“Ocityaṁ nāma viññeyyaṁ, loke vikhyātamādarā;",
  "anya-e0812n0:39_0": "Tatthopadesappabhavā, sujanā kavipuṅgavā”ti subodhālaṅkāra 104 gāthā.",
  "anya-e0812n0:40_0": "Nimittavaṇṇanā",
  "anya-e0812n0:41_0": "2.",
  "anya-e0812n0:42_0": "Rāmasammādyalaṅkārā, santi santo purātanā;",
  "anya-e0812n0:43_0": "Tathāpi tu vaḷañjenti, suddhamāgadhikā na te.",
  "anya-e0812n0:44_0": "2.",
  "anya-e0812n0:44_1": "Athevamabhigatāmitasiddhisampadāpādanekacaturaparamiṭṭhadevatā-",
  "anya-e0812n0:44_2": "bhāvarūpitasaddhammaratanasso’ padassitanipaccakārena iṭṭhadevatāpūjaṁ dassetvā “nanu bandhalakkhaṇamatthiyeva pubbakaṁ,",
  "anya-e0812n0:44_3": "tasmā kimanena piṭṭhapisanene”ti lakkhaṇantarārambhapaṭikkhepakajanapaṭibāhanapubbakamabhidheyyappayojana-",
  "anya-e0812n0:44_4": "sambandhe dassetumāha “rāmasamme”ccādi.",
  "anya-e0812n0:44_5": "Rāmasammādīnaṁ rāmasammapabhutīnaṁ pubbācariyānaṁ,",
  "anya-e0812n0:44_6": "rāmasammādayo vā taṁsambandhato.",
  "anya-e0812n0:44_7": "Bhavati hi taṁsambandhato tabbohāro yathā kiñcipi vejjasatthaṁ “bimbisāro”ti.",
  "anya-e0812n0:44_8": "Alaṅkārā bhūsāvisesā,",
  "anya-e0812n0:44_9": "bandhālaṅkārapaṭipādakatthena alaṅkārakhyā ganthavisesā vā.",
  "anya-e0812n0:44_10": "Santo sobhanā.",
  "anya-e0812n0:44_11": "Dvepi purā pubbakāle bhavā purātanā, porāṇikā.",
  "anya-e0812n0:44_12": "Ubhopi santi.",
  "anya-e0812n0:44_13": "Yajjapi saṁvijjanti.",
  "anya-e0812n0:44_14": "Tathāpi tūti nipātasamudāyoyaṁ visesābhidhānārambhe.",
  "anya-e0812n0:44_15": "Evaṁ santepīti attho.",
  "anya-e0812n0:44_16": "Suddhamāgadhikāti magadhesu bhavā,",
  "anya-e0812n0:44_17": "tattha viditā vā magadhā, saddā.",
  "anya-e0812n0:44_18": "Te etesaṁ santi,",
  "anya-e0812n0:44_19": "tesu vā niyuttāti māgadhikā.",
  "anya-e0812n0:44_20": "Suddhā ca sakkaṭādibhāsitakālusiyābhāvena visuddhā,",
  "anya-e0812n0:44_21": "asammissā vā aparicitattā te māgadhikā cāti suddhamāgadhikā, yatipotā.",
  "anya-e0812n0:44_22": "Te yathāvutte alaṅkāre ābharaṇavisese na vaḷañjenti,",
  "anya-e0812n0:44_23": "pasādhanavisese nānubhavanti.",
  "anya-e0812n0:44_24": "Ganthavisese pana uggahaṇadhāraṇādivasena attano suddhamāgadhikattā,",
  "anya-e0812n0:44_25": "rāmasammādīnañca sakkaṭādibhāvatoti ayamettha saddattho.",
  "anya-e0812n0:44_26": "Bhāvatthalesopettha paripūrati,",
  "anya-e0812n0:44_27": "tathāvidhapatītiyogato.",
  "anya-e0812n0:44_28": "Suddhamāgadhikā attano parisuddhabhāvena pubbe sobhanāpi te alaṅkārā idāni malaggahitabhāvappattā “kiṁ",
  "anya-e0812n0:44_29": "tehi malaggahitehi amhādisānaṁ suddhasattāna”nti na vaḷañjentīti.",
  "anya-e0812n0:45_0": "“Patīyamānaṁ pana kiñci vatthu,",
  "anya-e0812n0:46_0": "Attheva vāṇīsu mahākavīnaṁ;",
  "anya-e0812n0:47_0": "Yaṁ taṁ pasiddhāvayavātiritta-",
  "anya-e0812n0:48_0": "Mābhāti lāvaṇyamivaṅganāsū”ti.",
  "anya-e0812n0:49_0": "Hi vuttaṁ.",
  "anya-e0812n0:50_0": "2.Santo viññūhi pasatthattā sobhanā purātanā pubbakālasambhūtā rāmasammādyalaṅkārā rāmasammādīhi ācariyehi viracitattā,",
  "anya-e0812n0:50_1": "tesaṁ taṁsambandhato tabbohārasadisanāmattā vā rāmasammādayo nāma alaṅkārā kismiñci vejjasatthe “bimbisāro”ti vohāro viya.",
  "anya-e0812n0:50_2": "Alaṅkārā bhūsāvisesā,",
  "anya-e0812n0:50_3": "alaṅkārattapaṭipādanato alaṅkāranāmikā ganthavisesā vā santi kiñcāpi vijjanti,",
  "anya-e0812n0:50_4": "tathāpi tu evaṁ santepi suddhamāgadhikā sakkaṭapākatādīsu aññabhāsāsu paricayābhāvato kevalamāgadhikā",
  "anya-e0812n0:50_5": "te rāmasammādike alaṅkāre na vaḷañjenti pasādhanavasena,",
  "anya-e0812n0:50_6": "uggahaṇadhāraṇādivasena na sevanti.",
  "anya-e0812n0:50_7": "Magadhesu bhavā,",
  "anya-e0812n0:50_8": "tesu vā viditā magadhā, saddā.",
  "anya-e0812n0:50_9": "Te etesaṁ atthi,",
  "anya-e0812n0:50_10": "tesu niyuttāti vā māgadhikā.",
  "anya-e0812n0:50_11": "Suddhasaddo magadhavisesano,",
  "anya-e0812n0:50_12": "māgadhikavisesano vā hoti.",
  "anya-e0812n0:50_13": "Saddānaṁ tādisapatītivisesayogato bhāvatthalesopi idha dippati.",
  "anya-e0812n0:50_14": "Tathā hi suddhamāgadhikā attano suddhattā tesaṁ vinyāsena sobhanatte satipi bhāsāya purātanattā aparisuddhoti avamaññamānā na vaḷañjentīti.",
  "anya-e0812n0:50_15": "Vatticchitassatthassa upatthambhakabhūto bhāvatthalesopi mahākavīnaṁ vacanesuyeva labbhatīti daṭṭhabbo.",
  "anya-e0812n0:50_16": "Vuttaṁ hi–",
  "anya-e0812n0:51_0": "“Patīyamānaṁ pana kiñci vatthu,",
  "anya-e0812n0:52_0": "Attheva vāṇīsu mahākavīnaṁ;",
  "anya-e0812n0:53_0": "Yaṁ taṁ pasiddhāvayavātiritta-",
  "anya-e0812n0:54_0": "Mābhāti lāvaṇyamivaṅganāsū”ti.",
  "anya-e0812n0:55_0": "Tassattho –",
  "anya-e0812n0:55_1": "mahākavīnaṁ pūjitakavīnaṁ vāṇīsu vacanavisesesu patīyamānaṁ gammamānaṁ yaṁ kiñci vatthu yo koci atthaleso attheva atthi eva,",
  "anya-e0812n0:55_2": "taṁ vatthu aṅganāsu vanitāsu pasiddhāvayavātirittaṁ hatthapādādipākaṭasarīrāvayavato adhikaṁ lāvaṇyamiva",
  "anya-e0812n0:55_3": "manogocarībhūtasundarattaṁ viya pasiddhāvayavātirittaṁ pakāsasaddāvayavato adhikaṁ hutvā ābhāti dippatīti.",
  "anya-e0812n0:56_0": "Abhidhānādivaṇṇanā",
  "anya-e0812n0:57_0": "3.",
  "anya-e0812n0:58_0": "Tenāpi nāma toseyya-mete’laṅkāravajjite;",
  "anya-e0812n0:59_0": "Anurūpenā’laṅkāre-ne’sameso parissamo.",
  "anya-e0812n0:60_0": "3.Teneccādi.",
  "anya-e0812n0:60_1": "Yena te alaṅkāre na vaḷañjenti,",
  "anya-e0812n0:60_2": "tena kāraṇena alaṅkāravajjite ābharaṇehi,",
  "anya-e0812n0:60_3": "ganthavisesehi vā rahite,",
  "anya-e0812n0:60_4": "alaṅkārā vā yathāvuttavajjitā yehi te,",
  "anya-e0812n0:60_5": "ete yatipote esaṁ yatipotānaṁ anurūpena idāni viraciyamānattābhinavabhāvato,",
  "anya-e0812n0:60_6": "dasabalavadanakamalamajjhavāsitabhāsitaviracitabhāvato ca anucchavikena alaṅkārena ābharaṇena,",
  "anya-e0812n0:60_7": "alaṅkārasatthena vā toseyyaṁ apināma yathicchitapasādhanavasena,",
  "anya-e0812n0:60_8": "savanadhāraṇādivasena vā vaḷañjanena santuṭṭhe kareyyaṁ appeva nāma yannūnāti eso parissamo ayaṁ amhākaṁ tādisasantuṭṭhijanakālaṅkārapakaraṇappayogo.",
  "anya-e0812n0:61_0": "Alaṅkaronti attabhāvamanenāti alaṅkāro,",
  "anya-e0812n0:61_1": "ābharaṇaṁ hārakeyūrādi.",
  "anya-e0812n0:61_2": "Alaṅkaronti bandhasarīramanenāti alaṅkārotiminā pana alaṅkārasaddena pasādādayo saddālaṅkārā,",
  "anya-e0812n0:61_3": "sabhāvavutyādayo ca atthālaṅkārā nānappakārā saṅgahitā,",
  "anya-e0812n0:61_4": "yehi saddatthasaṅkhātaṁ bandhasarīraṁ sobhate,",
  "anya-e0812n0:61_5": "yathā hi purisasarīre hārakeyūrādyalaṅkāro nyasyate,",
  "anya-e0812n0:61_6": "yena sobhate,",
  "anya-e0812n0:61_7": "tathā bandhasarīrepi saddālaṅkārā,",
  "anya-e0812n0:61_8": "atthālaṅkārā ca nikkhipīyanti,",
  "anya-e0812n0:61_9": "yato sobhate.",
  "anya-e0812n0:61_10": "Teneva vakkhati “taṁ tu pāpentulaṅkārā,",
  "anya-e0812n0:61_11": "vindanīyatarattana”nti subodhālaṅkāra 9 gāthā ca,",
  "anya-e0812n0:61_12": "“atthālaṅkārasahite”ccādikañca subodhālaṅkāra 164 gāthā.",
  "anya-e0812n0:62_0": "Alaṅkāravidhānabhāvena tu bandhasarīrampi tadatthiyā alaṅkāro,",
  "anya-e0812n0:62_1": "tathā tappaṭipādakaṁ subodhālaṅkāranāmadheyyasatthaṁ alaṅkatapaṭipādakattena maṅgalasuttanti viya.",
  "anya-e0812n0:62_2": "Vakkhati hi “ganthopi kavivācāna-",
  "anya-e0812n0:62_3": "malaṅkārappakāsako” subodhālaṅkāra 12 gāthā ccādi.",
  "anya-e0812n0:62_4": "Atra uccate –",
  "anya-e0812n0:63_0": "“Mukhyolaṅkārasaddoyaṁ, saddatthālaṅkatissito;",
  "anya-e0812n0:64_0": "Sāmatthiyā tvadhiṭṭhāne, tathā satthepi tabbatī”ti.",
  "anya-e0812n0:65_0": "Anenassābhidheyyādīni vuccanti.",
  "anya-e0812n0:65_1": "Abhidhīyate iti abhidheyyaṁ,",
  "anya-e0812n0:65_2": "samuditena satthena vacanīyattho.",
  "anya-e0812n0:65_3": "So ca sarīrālaṅkāravibhāgakappanāya tesaṁ paṭipādanaṁ.",
  "anya-e0812n0:65_4": "Subodhālaṅkārena hi te paṭipādīyanti.",
  "anya-e0812n0:65_5": "Yena ca yo paṭipādīyati,",
  "anya-e0812n0:65_6": "tassāyamattho bhavatīti abhidheyyasatthopi.",
  "anya-e0812n0:65_7": "Dassitameva tu sarīrālaṅkārasaṅkharaṇaṁ payojanaṁ,",
  "anya-e0812n0:65_8": "taṁ nissāya subodhālaṅkārappavattito.",
  "anya-e0812n0:65_9": "Yassa hi yamuddissa pavatti hoti,",
  "anya-e0812n0:65_10": "taṁ tassa payojanaṁ,",
  "anya-e0812n0:65_11": "taṁ pana kavittakittipasiddhādilakkhaṇaṁ,",
  "anya-e0812n0:65_12": "paramparāya tadatthatāya subodhālaṅkārasaṅkharaṇassa.",
  "anya-e0812n0:65_13": "Satthapayojanānaṁ,",
  "anya-e0812n0:65_14": "sādhiyasādhanalakkhaṇo sambandho tu nissayapadassinā dassitoyeva. Yathāha –",
  "anya-e0812n0:66_0": "“Satthaṁ payojanañceva, ubho sambandhanissayā;",
  "anya-e0812n0:67_0": "Vuttātaṁvuttiyāyeva, vutto tannissitopi so”ti.",
  "anya-e0812n0:68_0": "Abhidheyyādikathanañca taṁsamaṅgisseva ca vīmaṁsāvisesasamaṅgīnamupādīyamānattā,",
  "anya-e0812n0:68_1": "aññādisassa pana ummattakavacanādino viya heyyattā.",
  "anya-e0812n0:68_2": "Vuttañhetaṁ –",
  "anya-e0812n0:69_0": "“Sambandhānuguṇopāyaṁ, purisatthābhidhāyakaṁ;",
  "anya-e0812n0:70_0": "Vīmaṁsādhigataṁ vākya-matonadhigataṁ para”nti.",
  "anya-e0812n0:71_0": "Vākyanti cettha vākyalakkhaṇopetamantaravākyasannicayaṁ mahāvākyasarūpaṁ satthamevādhippetaṁ.",
  "anya-e0812n0:72_0": "3.",
  "anya-e0812n0:72_1": "Yena te te alaṅkārena vaḷañjenti,",
  "anya-e0812n0:72_2": "tena kāraṇena alaṅkāravajjite ābharaṇavisesehi,",
  "anya-e0812n0:72_3": "ganthavisesehi vā vajjite,",
  "anya-e0812n0:72_4": "te virahite yehi ete suddhamāgadhike esaṁ suddhamāgadhikānaṁ anurūpena abhinavabhāvato māgadhikasarūpaṁ anugatarūpena,",
  "anya-e0812n0:72_5": "dasabalabhāsitaviracitattā vā anukūlena alaṅkārena ābharaṇavisesena,",
  "anya-e0812n0:72_6": "ganthavisesena vā toseyyaṁ alaṅkāravaḷañjāpanena,",
  "anya-e0812n0:72_7": "ganthavisese ganthavisaye (ka.) uggahaṇadhāraṇādikārāpanena vā santuṭṭhe kareyyaṁ apināma yaṁnūna sundaramiti,",
  "anya-e0812n0:72_8": "eso parissamo ayaṁ mama alaṅkārapakaraṇappayogo.",
  "anya-e0812n0:72_9": "Apināmāti ettha itisaddo gamyamāno.",
  "anya-e0812n0:73_0": "Alaṅkārehi vajjitā,",
  "anya-e0812n0:73_1": "alaṅkārā vajjitā yehi vāti ca.",
  "anya-e0812n0:73_2": "Rūpassa anu anurūpaṁ,",
  "anya-e0812n0:73_3": "rūpaṁ anugataṁ anurūpaṁ vā,",
  "anya-e0812n0:73_4": "tena anurūpena.",
  "anya-e0812n0:73_5": "Alaṅkaronti attabhāvamaneneti alaṅkāro,",
  "anya-e0812n0:73_6": "hārakeyūrādi ābharaṇapakkhe,",
  "anya-e0812n0:73_7": "ganthapakkhe tu alaṅkaronti bandhasarīramaneneti alaṅkāro.",
  "anya-e0812n0:73_8": "Iminā mukhyabhāvena pasādādisaddālaṅkārā ca sabhāvavutyādiatthālaṅkārā ca pavuccanti.",
  "anya-e0812n0:73_9": "Amukhyato pana imesaṁ dvinnaṁ alaṅkārānamadhiṭṭhānabhūtabandhasarīrampi,",
  "anya-e0812n0:73_10": "tathā maṅgalasuttaratanasuttādivohāro viya alaṅkārapakāsakaṁ “sammā bujjhanti dvippakārā alaṅkārā anene”ti",
  "anya-e0812n0:73_11": "iminā atthena laddhasubodhālaṅkāravaranāmadheyyasatthampi vuccati.",
  "anya-e0812n0:73_12": "Vuttamidameva –",
  "anya-e0812n0:74_0": "“Mukhyolaṅkārasaddoyaṁ, saddatthālaṅkatissito;",
  "anya-e0812n0:75_0": "Sāmatthiyā tvadhiṭṭhāne, tathā satthepi tabbatī”ti.",
  "anya-e0812n0:76_0": "Ettha sāmatthiyaṁ nāma tadādhāratappaṭipādakattavohārato tadādheyyatappaṭipādanīyaṁ na bhavati ce,",
  "anya-e0812n0:76_1": "aññaṁ kiṁ bhavatīti aññathānupapattilakkhaṇamevāti.",
  "anya-e0812n0:77_0": "4.",
  "anya-e0812n0:78_0": "Yesaṁ na sañcitā paññā-nekasatthantarocitā;",
  "anya-e0812n0:79_0": "Sammohabbhāhatāve’te, nāvabujjhanti kiñcipi.",
  "anya-e0812n0:80_0": "5.",
  "anya-e0812n0:81_0": "Kiṁ tehi pādasussūsā, yesaṁ natthi gurūnī’ha garūniha (ka.);",
  "anya-e0812n0:82_0": "Ye tappādarajokiṇṇā, te’va sādhūvivekino.",
  "anya-e0812n0:83_0": "4- 5.",
  "anya-e0812n0:83_1": "Evaṁ lakkhaṇārambhapaṭikkhepakajanapaṭibāhanapubbakamabhidheyyādikaṁ dassetvā idāni satthatova sabbattha guṇadosavivecanaṁ.",
  "anya-e0812n0:83_2": "Atoyeva vuccati –",
  "anya-e0812n0:84_0": "“Sabbattha satthatoyeva, guṇadosavivecanaṁ;",
  "anya-e0812n0:85_0": "Yaṁ karoti vinā satthaṁ, sāhasaṁ kimatodhika”nti.",
  "anya-e0812n0:86_0": "Tasmā guṇadosavibhāgavicāraṇaṁ nāma tabbidūnaṁyeva, nāsatthaññūnaṁ purisapasūnaṁ. Tathā cāha –",
  "anya-e0812n0:87_0": "“Guṇadosamasatthaññū, jano vibhajate kathaṁ;",
  "anya-e0812n0:88_0": "Adhikāro kimandhassa, rūpabhedopaladdhiya”nti kābyādāsa 1.8.",
  "anya-e0812n0:89_0": "Yenevaṁ,",
  "anya-e0812n0:89_1": "tenettha guṇadosadassane pasannānekasatthacakkhuyevādhigato,",
  "anya-e0812n0:89_2": "nañño tabbiparītotyanvayabyatirekavasena dassento “yesa”ntiādigāthādvayamāha.",
  "anya-e0812n0:89_3": "Tattha yesanti aniyamuddeso,",
  "anya-e0812n0:89_4": "yehīti attho.",
  "anya-e0812n0:89_5": "Yehi na sañcitā na rāsikatā,",
  "anya-e0812n0:89_6": "nānāsantānavuttinīpi ekattanayena ekasmiṁ santāne na vāsitā naparibhāvitāti vuttaṁ hoti. Kā sā?",
  "anya-e0812n0:89_7": "Paññā heyyopādeyyavivekarūpā.",
  "anya-e0812n0:89_8": "Kīdisīti āha “anekasatthantarocitā”ti.",
  "anya-e0812n0:89_9": "Anekasmiṁ tipiṭakatakkabyākaraṇālaṅkārasatthādike satthantare ucitā savanadhāraṇādivasena paricitā sāyaṁ paññā yesaṁ na sañcitāti pakataṁ.",
  "anya-e0812n0:89_10": "Eteti yathāuddiṭṭhānaṁ niyamavacanaṁ.",
  "anya-e0812n0:89_11": "Sammohabbhāhatāti yathāvuttāyātisayavatiyā paññāyābhāvato balappattena mohena abbhāhatā visesena pahatā,",
  "anya-e0812n0:89_12": "evasadditā hontīti adhippāyo.",
  "anya-e0812n0:89_13": "Yato evaṁ,",
  "anya-e0812n0:89_14": "tasmāpi kiñcipi heyyopādeyyarūpaṁ yaṁ kiñcideva aṭṭhānāniyojakatādisagurupādasussūsānissayapaṭiladdhavivekapaññāti-",
  "anya-e0812n0:89_15": "sayālābhena nāvabujjhanti,",
  "anya-e0812n0:89_16": "na jānantītyattho.",
  "anya-e0812n0:89_17": "Yato ālasiyādidosalesapariggahopi satatācariyasevanavasena sirovikiṇṇatādisagurupādapaṅkajambujaparāyano",
  "anya-e0812n0:89_18": "cirenapi kālena nānāvidhasatthantarakataparicayabalena pappoti tādisaṁ paññāveyattiyaṁ.",
  "anya-e0812n0:89_19": "Tenevāha bhagavā –",
  "anya-e0812n0:90_0": "“Nihīyati puriso nihīnasevī,",
  "anya-e0812n0:91_0": "Na ca hāyetha kadāci tulyasevī;",
  "anya-e0812n0:92_0": "Seṭṭhamupanamaṁ udeti khippaṁ,",
  "anya-e0812n0:93_0": "Tasmā’ttano uttaritaraṁ bhajethā”ti a. ni. 3.26.",
  "anya-e0812n0:94_0": "Tato etādiso paññavāyevettha guṇadosavibhāgavivecane adhikārī,",
  "anya-e0812n0:94_1": "nañño tabbiparīto purisapasūti ayametthādhippāyo.",
  "anya-e0812n0:94_2": "Ruḷho atthaviseso.",
  "anya-e0812n0:94_3": "Tenāha “kiṁ tehi pādasussūsā,",
  "anya-e0812n0:94_4": "yesaṁ natthi gurūnihā”ti.",
  "anya-e0812n0:94_5": "Ihāti imasmiṁ loke yesaṁ janānaṁ gurūnaṁ kātabbā pādasussūsā pādaparicariyā natthi,",
  "anya-e0812n0:94_6": "tehi janehi yathāvuttanayena paññāveyattiyarasānabhiññehi kiṁ payojanaṁ,",
  "anya-e0812n0:94_7": "lesamattampi natthi,",
  "anya-e0812n0:94_8": "anadhigatāyevettha eteti adhippāyo.",
  "anya-e0812n0:94_9": "Idāni byatirekamukhena āha “ye”tiādi.",
  "anya-e0812n0:94_10": "Ye pubbe katapuññatādisampattisampannā tappādarajehi tesaṁ gurūnaṁ pādadhūlīhi okiṇṇā onaddhā gavacchitā,",
  "anya-e0812n0:94_11": "teva sādhū yathāvuttanayena paññāveyattiyena abhiññātā sajjanā eva vivekino heyyopādeyyaguṇadosavibhāganiyamanapaññāsampattisamaṅgino honti,",
  "anya-e0812n0:94_12": "teyevettha guṇadosavivecane adhigatāti adhippāyo.",
  "anya-e0812n0:94_13": "Sā cāyaṁ gurupādasussūsā visiṭṭhādarena karaṇīyāti vaṅkavuttiyā tadabhyāse sādhujane niyojeti.",
  "anya-e0812n0:95_0": "4- 5.",
  "anya-e0812n0:95_1": "Ye sakalasatthaparicitaññāṇapāṭavā yadi dosamāropayanti,",
  "anya-e0812n0:95_2": "tesaṁ taddosanirākaraṇaṁ vinā padesāvabodhanamattena paṇḍitamānīnaṁ vacanassāgurukaraṇaṁ vaṅkavuttiyā",
  "anya-e0812n0:95_3": "dassento ca taṁdvāreneva attano anaññasādhāraṇagurugāravataṁ sādhujanehi paramādarena sampādetabbamiti",
  "anya-e0812n0:95_4": "dassetuṁ “yesaṁ…pe…",
  "anya-e0812n0:95_5": "kino”ti gāthādvayamāha.",
  "anya-e0812n0:95_6": "Anekasatthānaṁ tipiṭakatakkabyākaraṇādīnaṁ anekesaṁ ganthānaṁ antare tatvatthasaṅkhātaabbhantare ucitā",
  "anya-e0812n0:95_7": "savanauggahaṇadhāraṇādivasena paricitā paññā sutamayā paññā yesaṁ yehi na sañcitā,",
  "anya-e0812n0:95_8": "dvinnamekakkhaṇe pavattiyābhāvepi upacitasamūhabhāvato,",
  "anya-e0812n0:95_9": "pubbakālikapaññāya aparakālikapaññāya anantaraāsevanādipaccayalābhato avatthabāhullapavattito vā sañcitabbāpi na rāsikatā.",
  "anya-e0812n0:95_10": "Ete īdisapaññāpāṭavarahitā ime sammohabbhāhatā paññāpāṭavābhāvato balappattena mohena visesena pahatā eva kiñcipi heyyopādeyyaṁ nāvabujjhanti.",
  "anya-e0812n0:95_11": "Na eke aneketi ca,",
  "anya-e0812n0:95_12": "te ca te satthā ceti ca,",
  "anya-e0812n0:95_13": "tesamantaramiti ca,",
  "anya-e0812n0:95_14": "tasmiṁ ucitāti ca sammohena abbhāhatāti ca viggaho.",
  "anya-e0812n0:95_15": "Tena vuttaṁ–",
  "anya-e0812n0:96_0": "“Guṇadosamasatthaññū, jano vibhajate kathaṁ;",
  "anya-e0812n0:97_0": "Adhikāro kimandhassa, rūpabhedopaladdhiya”nti kābyādāsa 1.8.",
  "anya-e0812n0:98_0": "Tassattho –",
  "anya-e0812n0:98_1": "asatthaññū jano guṇadosaṁ kathaṁ vibhajate.",
  "anya-e0812n0:98_2": "Tathā hi rūpabhedopaladdhiyaṁ nīlapītādirūpavisesāvabodhane andhassa adhikāro abhimukhakaraṇaṁ kiṁ hoti,",
  "anya-e0812n0:98_3": "na bhavatyeva,",
  "anya-e0812n0:98_4": "tasmā anekasatthantaragatasuppasannapaññācakkhunā eva guṇadosavivecanaṁ bhavati,",
  "anya-e0812n0:98_5": "tadabhāve na bhavatyeva.",
  "anya-e0812n0:98_6": "Idameva vuccate–",
  "anya-e0812n0:99_0": "“Sabbattha satthatoyeva, guṇadosavivecanaṁ;",
  "anya-e0812n0:100_0": "Yaṁ karoti vinā satthaṁ, sāhasaṁ kimatodhika”nti.",
  "anya-e0812n0:101_0": "Tassattho –",
  "anya-e0812n0:101_1": "sabbattha guṇadosavivecanaṁ satthatoyeva hoti,",
  "anya-e0812n0:101_2": "satthaṁ vinā satthocitatādisapaññaṁ vinā yaṁ karoti guṇāguṇavibhāgaṁ karoti,",
  "anya-e0812n0:101_3": "yaṁ karaṇaṁ atthi,",
  "anya-e0812n0:101_4": "atodhikaṁ sāhasaṁ kiṁ āsuṁ kiriyā anupaparikkhanakiriyā nattheva.",
  "anya-e0812n0:102_0": "Iha imasmiṁ loke yesaṁ akatapuññānaṁ janānaṁ gurūnaṁ",
  "anya-e0812n0:103_0": "“Piyo garu bhāvanīyo,",
  "anya-e0812n0:104_0": "Vattā ca vacanakkhamo;",
  "anya-e0812n0:105_0": "Gambhīrañca kathaṁ kattā,",
  "anya-e0812n0:106_0": "No cā’ṭṭhāne niyojako”ti a. ni. 7.37.",
  "anya-e0812n0:107_0": "Niddiṭṭhaguṇopetānaṁ ācariyānaṁ kātabbā pādasussūsā pādaparicariyā natthi,",
  "anya-e0812n0:107_1": "tehi kiṁ payojanaṁ.",
  "anya-e0812n0:107_2": "Ye katapuññā janā tappādarajokiṇṇā tesaṁ gurūnaṁ pādarajehi gavacchitā,",
  "anya-e0812n0:107_3": "teva sādhū janā eva vivekino kalyāṇamittagurupāsanāhi adhigatavisiṭṭhavivekabuddhino bhavanti,",
  "anya-e0812n0:107_4": "te eva vivekaṁ jānantīti bhāvo.",
  "anya-e0812n0:107_5": "Sotumicchā sussūsā,",
  "anya-e0812n0:107_6": "taṁ nissāya kattabbapādaparicariyāpi tadatthiyā sussūsā nāma hoti.",
  "anya-e0812n0:107_7": "Pādesu sussūsāti ca,",
  "anya-e0812n0:107_8": "tesaṁ pādāti ca,",
  "anya-e0812n0:107_9": "tesu rajānīti ca,",
  "anya-e0812n0:107_10": "tehi okiṇṇāti ca viggaho.",
  "anya-e0812n0:107_11": "Sissānaṁ sakalābhibuddhiyā gurupaṭibaddhattā attano guṇato adhikatarāyeva sevitabbā.",
  "anya-e0812n0:107_12": "Vuttañhi bhagavatā –",
  "anya-e0812n0:108_0": "“Nihīyati puriso nihīnasevī,",
  "anya-e0812n0:109_0": "Na ca hāyetha kadāci tulyasevī;",
  "anya-e0812n0:110_0": "Seṭṭhamupanamaṁ udeti khippaṁ,",
  "anya-e0812n0:111_0": "Tasmā’ttano uttaritaraṁ bhajethā”ti a. ni. 3.26.",
  "anya-e0812n0:112_0": "6.",
  "anya-e0812n0:113_0": "Kabbanāṭakanikkhitta-nettacittā kavijjanā;",
  "anya-e0812n0:114_0": "Yaṁkiñci racayante’taṁ, na vimhayakaraṁ paraṁ.",
  "anya-e0812n0:115_0": "7.",
  "anya-e0812n0:116_0": "Teye’va paṭibhāvanto, so’va bandho savimhayo;",
  "anya-e0812n0:117_0": "Yena tosenti viññūye, tatthāpya’vihitādarā.",
  "anya-e0812n0:118_0": "6- 7.",
  "anya-e0812n0:118_1": "Evametthānvayabyatirekavasenādhigate dassetvā idāni “kiṁ amhākaṁ kabbanāṭakaparicayābhāveracanāvisesābhiyogopajanitaparissamenā”ti",
  "anya-e0812n0:118_2": "olīnavuttino sotujane samussāheti “kabbanāṭakā”tiādinā.",
  "anya-e0812n0:118_3": "Kavippayogasaṅkhāto bandhova kavino idanti kabbaṁ.",
  "anya-e0812n0:118_4": "Muttakādivākyasvamuttikādyavayavasabhāvā antaravākyasamudāyasampannaṁ vuttajātibhedabhinnaṁ pajjamayaṁ gajjamayaṁ pajjagajjamayaṁ campūnāmakañca,",
  "anya-e0812n0:118_5": "mahāvākyarūpaṁ mahākabbañca,",
  "anya-e0812n0:118_6": "taṁ pana mahākabbaṁ saggehi sagganāmakehi paricchedavisesehi bandhyate karīyatīti saggabandhoti pavuccati.",
  "anya-e0812n0:118_7": "Tassa tu lakkhaṇaṁ “saggabandhassa mukhaṁ iṭṭhāsīsanaṁ siyā paṇāmo vā bandhasambandhino kassaci atthassa niddeso vā”tiādinā anekadhā vaṇṇenti.",
  "anya-e0812n0:118_8": "Taṁ yathā?",
  "anya-e0812n0:119_0": "“Saggabandho mahākabba-muccate tvassa lakkhaṇaṁ;",
  "anya-e0812n0:120_0": "Paṇāmo vatthuniddeso, āsīsāpi ca tammukhaṁ.",
  "anya-e0812n0:121_0": "Itihāsakathubbhūtaṁ, santasannissayampi vā;",
  "anya-e0812n0:122_0": "Catuvaggaphalāyattaṁ, caturodāttanāyakaṁ.",
  "anya-e0812n0:123_0": "Puraṇṇavutuselindu-savitūdayavaṇṇanaṁ;",
  "anya-e0812n0:124_0": "Uyyānasalilakkīḷā, madhupānaratussavaṁ.",
  "anya-e0812n0:125_0": "Vippalambhavivāhehi, kumārodayavaḍḍhihi;",
  "anya-e0812n0:126_0": "Mantadūtappayānāji-nāyakābhyūdayehipi.",
  "anya-e0812n0:127_0": "Alaṅkatamasaṁkhitta-rasabhāvanirantaraṁ;",
  "anya-e0812n0:128_0": "Nātivitthiṇṇasaggehi, piyavuttasusandhibhi.",
  "anya-e0812n0:129_0": "Sabbattha bhinnasaggante-hupetaṁ lokarañjakaṁ;",
  "anya-e0812n0:130_0": "Kabbaṁ kappantaraṭṭhāyi, jāyate sādhvalaṅkatī”ti kābyādāsa 1.14 – 19 gāthā.",
  "anya-e0812n0:131_0": "Tattha itihāsakathubbhūtanti purāvuttakathāsannissayaṁ.",
  "anya-e0812n0:131_1": "Santasannissayanti itarasobhanādhikaraṇaguṇarājacaritādinissayaṁ vā.",
  "anya-e0812n0:131_2": "Catuvaggaphalāyattanti dhammādicatuvaggaphalāyattaṁ.",
  "anya-e0812n0:131_3": "Dhammo nāma abbhūdayanibbānahetuko.",
  "anya-e0812n0:131_4": "Attho nāma vijjābhumyādīnaṁ yathāññāyamajjanaṁ,",
  "anya-e0812n0:131_5": "ajjitānañca rakkhaṇaṁ.",
  "anya-e0812n0:131_6": "Kāmo nāma nirayo visayo payogo.",
  "anya-e0812n0:131_7": "Mokkho nāma sabbasaṁsāradukkhanivatti.",
  "anya-e0812n0:131_8": "Caturodāttanāyakanti ussāhasattimantasattipabhūsattiyogena caturo kusalo cāgātisayādiyogena udātto udāro nāyako vipakkho,",
  "anya-e0812n0:131_9": "paṭipakkho ca yattha, taṁ.",
  "anya-e0812n0:131_10": "Madhu nāma surā.",
  "anya-e0812n0:131_11": "Vippalambho viraho.",
  "anya-e0812n0:131_12": "Manto nītivedīhi saha kārīyanicchayo.",
  "anya-e0812n0:131_13": "Dūto sandhānappavatto puriso.",
  "anya-e0812n0:131_14": "Payānaṁ saṅgāmādinimittagamanaṁ.",
  "anya-e0812n0:131_15": "Āji sandhyābhāve viggaho.",
  "anya-e0812n0:131_16": "Asaṅkhattarasabhāvanirantaranti asaṁkhittā bahuttā rasā siṅgāravīrādayo,",
  "anya-e0812n0:131_17": "bhāvā ratiussāhādayo,",
  "anya-e0812n0:131_18": "tehi nirantaraṁ patthaṭaṁ.",
  "anya-e0812n0:131_19": "Piyavuttasusandhibhīti piyāni sutisubhagāni vuttāni indavajirādīni aññamaññasambandhasaṁsaggatāya sobhano sandhi aññamaññasaṅgahā yesaṁ saggānaṁ, tehīti.",
  "anya-e0812n0:132_0": "Punapi yathāvuttesu aṅgesu nagaravaṇṇanādīsu kiñca yathāsambhavaṁ madhupānādirahitampi taññūnaṁ mano rañjeti upādiyateva sabbhīti dassetumāha–",
  "anya-e0812n0:133_0": "“Kabbaṁ na dussataṅgehi, nyūnamapyatra kehici;",
  "anya-e0812n0:134_0": "Bandhaṅgasampadā taññū, kāmamārādhayanti ce”ti kābyādāsa 1.20.",
  "anya-e0812n0:135_0": "Punapi –",
  "anya-e0812n0:136_0": "“Guṇato paṭhamaṁ vatvā, nāyakaṁ tena sattuno;",
  "anya-e0812n0:137_0": "Nirākaraṇamiccesa, maggo pakatisundaro.",
  "anya-e0812n0:138_0": "Vaṁsavīrasutādīni, vaṇṇayitvā ripussapi;",
  "anya-e0812n0:139_0": "Tajjayā nāyakukkaṁsa-kathanañca sukheti no”ti kābyādāsa 1.21 22 gāthā āhu.",
  "anya-e0812n0:140_0": "Sabbampetaṁ saddhammāmatarasapānasarasahadayānaṁ samphappalāpavipulavisappavesopaddutakabbanāṭakaparammukhānaṁ",
  "anya-e0812n0:140_1": "satatacaritasañcaritaratanabhājanānaṁ sappurisānaṁ kiṁ hadayakhedopajanitaparissameneti tadanurūpamevopadassitanti.",
  "anya-e0812n0:141_0": "Nāṭakaṁ nāma bharatādināṭyasatthe nānappakāranirūpitarūpaṁ kappaṁ,",
  "anya-e0812n0:141_1": "taṁlakkhaṇekadesabhūtalakkhaṇāni pakaraṇādīni nava rūpakāni.",
  "anya-e0812n0:141_2": "Nāṭikā ca etthevāvarumbhanti.",
  "anya-e0812n0:141_3": "Kabbañca nāṭakañca,",
  "anya-e0812n0:141_4": "tesu nikkhittaṁ ṭhapitaṁ nettañca cittañca yehīti viggaho. Ke te? Kavino.",
  "anya-e0812n0:141_5": "Tattha nikkhittanettacittavacanena sutassa cintanañca ūhāpohamukhena yathuggahitaniyāmaṁ,",
  "anya-e0812n0:141_6": "aviparītatthanicchayanaṁ,",
  "anya-e0812n0:141_7": "nicchitassa bhāvanā,",
  "anya-e0812n0:141_8": "nirantarābhiyogo ca dassito.",
  "anya-e0812n0:141_9": "Kabbanāṭakavacanena sutaṁ, cintitaṁ,",
  "anya-e0812n0:141_10": "bhāvitañca dassitaṁ.",
  "anya-e0812n0:141_11": "Sute dassite tannissayaṁ sutamayañāṇampi dassitameva siyāti.",
  "anya-e0812n0:141_12": "“Kabbanāṭakanikkhittanettacittā”ti iminā sutacintābhāvanānukkamena sampāditapaññāpāṭavānaṁ kabbaracanāya sāmatthiyaṁ dasseti.",
  "anya-e0812n0:141_13": "Hoti hi tādisānaṁ taṁsutādi bandhanakāraṇaṁ.",
  "anya-e0812n0:141_14": "Vuttañhi –",
  "anya-e0812n0:142_0": "“Sābhāvikī ca paṭibhā,",
  "anya-e0812n0:143_0": "Sutañca bahu nimmalaṁ;",
  "anya-e0812n0:144_0": "Amando cābhiyogoyaṁ,",
  "anya-e0812n0:145_0": "Hetu hotiha bandhane”ti kābyādāsa 1.103 gāthā.",
  "anya-e0812n0:146_0": "Yaṁkiñcīti attano cittāruḷhaṁ yaṁkiñci bandhajātaṁ.",
  "anya-e0812n0:146_1": "Iminā pana aniyamavacanena attano tattha ādarābhāvaṁ dīpeti.",
  "anya-e0812n0:146_2": "Racayanti karonti.",
  "anya-e0812n0:146_3": "Etaṁ tehi racitaṁ bandhajātaṁ paraṁ accantameva vimhayakaraṁ na hoti,",
  "anya-e0812n0:146_4": "tādisopāyasampattisampannassa upeyyasampattisabbhāvato anacchariyamevāti adhippāyo.",
  "anya-e0812n0:146_5": "Tattha tesu kabbanāṭakesu racanāvisesaekantopāyabhūtesu avihitādarāapi sutādivasena akatādarāpi ye sappurisā",
  "anya-e0812n0:146_6": "paññavanto yena bandhavisesena viññū guṇadosaviduno satthaññuno paṇḍitajane tosenti pīṇenti.",
  "anya-e0812n0:146_7": "Tosentiyeva hi te tādise sābhāvikipaṭibhāvirahepi etādisesu atthesu sutacintābhāvanāvasena vāyamantā.",
  "anya-e0812n0:146_8": "Vuttañhi –",
  "anya-e0812n0:147_0": "“Na vijjatī yajjapi pubbavāsanā-",
  "anya-e0812n0:148_0": "Guṇānubandhi paṭibhānamabbhutaṁ;",
  "anya-e0812n0:149_0": "Sutena vācu’ssahanenupāsitā,",
  "anya-e0812n0:150_0": "Dhuvaṁ karotyeva kamapyanuggaha”nti kābyādāsa 1.104 gāthā.",
  "anya-e0812n0:151_0": "Paṭibhāvanto heyyopādeyyaparicchedalakkhaṇapaññāya paññavanto nāma,",
  "anya-e0812n0:151_1": "teyeva sappurisā.",
  "anya-e0812n0:151_2": "Savimhayo “kīdisāyaṁ,",
  "anya-e0812n0:151_3": "tādisopāyantararahitānampi etādiso bandho siyā”ti vimhayena saha vattamānopi.",
  "anya-e0812n0:151_4": "Sova bandho tameva bandhanaṁ tādisopāyasampattivirahenopeyyasampattiyā sabbhāvato, nāññoti.",
  "anya-e0812n0:152_0": "6- 7.",
  "anya-e0812n0:152_1": "Idāni kabbanāṭakesu aparicitānamamhākaṁ gantharacanāsabhāvāvabodhova kutoti osakkante “kabbanāṭakā”digāthādvayena samussāheti.",
  "anya-e0812n0:152_2": "Kabbanāṭakanikkhittanettacittā kabbanāṭakesu sutānulokanacintābhāvanāvasena ṭhapitanettacittā kavijjanā",
  "anya-e0812n0:152_3": "kabbakārakā yaṁ kiñci attano abhimataṁ racayanti karonti,",
  "anya-e0812n0:152_4": "etaṁ bandhanaṁ paraṁ atisayena na vimhayakaraṁ acchariyakaraṁ na hoti,",
  "anya-e0812n0:152_5": "nirantarābhiyogato siddhopāyamūlapaññāsampadāya upeyyabhūtaganthasaṅkharaṇaṁ bhavatyevāti adhippāyo.",
  "anya-e0812n0:152_6": "Kavino idaṁ kabbanti ca,",
  "anya-e0812n0:152_7": "naṭakassa idaṁ nāṭakaṁ,",
  "anya-e0812n0:152_8": "naccagītādi.",
  "anya-e0812n0:152_9": "Idha pana tappaṭipādakakathāpakāsakagantho nāṭakaṁ nāma.",
  "anya-e0812n0:152_10": "Kabbañca nāṭakañcāti ca,",
  "anya-e0812n0:152_11": "kabbanāṭakesu nikkhittaṁ nettacittaṁ yehīti ca viggaho.",
  "anya-e0812n0:152_12": "Ye janā tattha tesu kabbanāṭakesu avihitādarāpi savanadhāraṇādivasena akatasambhamā eva viññū yena gantharacanāvisesena tosenti pīṇenti,",
  "anya-e0812n0:152_13": "teyeva paṭibhāvanto paṭibhānasaṅkhātapaññavanto bhavanti.",
  "anya-e0812n0:152_14": "Sova bandho savimhayo aññesaṁ uppajjamānavimhayena sahito.",
  "anya-e0812n0:152_15": "Paṭibhā etesaṁ atthīti ca,",
  "anya-e0812n0:152_16": "saha vimhayena vattatīti ca,",
  "anya-e0812n0:152_17": "avihito ādaro yehīti ca viggaho.",
  "anya-e0812n0:152_18": "Bāhirasatthābhiyogābhāvepi pubbavāsanābhāvepi iha nirantarābhiyogaṁ karonto tādisasāmatthiyaṁ sādhetīti vuttaṁ hoti.",
  "anya-e0812n0:152_19": "Vuttañhi –",
  "anya-e0812n0:153_0": "“Na vijjatī yajjapi pubbavāsanā-",
  "anya-e0812n0:154_0": "Guṇānubandhi paṭibhānamabbhutaṁ;",
  "anya-e0812n0:155_0": "Sutena vācu’ssahanenupāsitā,",
  "anya-e0812n0:156_0": "Dhuvaṁ karotyeva kamapyanuggaha”nti kābyādāsa 1.104 gāthā.",
  "anya-e0812n0:157_0": "Tassattho –",
  "anya-e0812n0:157_1": "yadi pubbavāsanāguṇānubandhī atītajātiyā paricayavāsanāguṇassa anubalappadānavasena anubandho yassatthi,",
  "anya-e0812n0:157_2": "tādisaṁ abbhutaṁ paṭibhānaṁ na vijjatipi,",
  "anya-e0812n0:157_3": "tathāpi sutena savanena ussahanena paguṇakaraṇādivācussahanena vā upāsitā katagurupāsanā vācā kamapi",
  "anya-e0812n0:157_4": "anuggahaṁ kiñcipi paññāpāṭavaṁ dhuvaṁ ekantena karoti evāti.",
  "anya-e0812n0:158_0": "Ettha kabbaṁ nāma muttakakulakādivākyavasena ca avayavasabhāvehi tesaṁyeva antaravākyāvayavasamūhehi",
  "anya-e0812n0:158_1": "paripuṇṇaṁ vuttavisesehi pabhedagataṁ kevalaṁ pajjamayaṁ vā gajjamayaṁ vā campūtikhyātapajjagajjamayaṁ",
  "anya-e0812n0:158_2": "vāti mahāvākyasabhāvena ca tiṭṭhati.",
  "anya-e0812n0:158_3": "Nāṭakaṁ nāma bharatādinaṭasatthagatanānappakāradassitasabhāvaṁ.",
  "anya-e0812n0:158_4": "Kabbañca idheva dassitalakkhaṇato ekadesayuttappakaraṇādinavarūpakāni ca nāṭikā ca bhavanti.",
  "anya-e0812n0:158_5": "Kabbalakkhaṇaṁ pana evaṁ daṭṭhabbaṁ–",
  "anya-e0812n0:159_0": "“Saggabandho mahākabba-muccate tvassa lakkhaṇaṁ;",
  "anya-e0812n0:160_0": "Paṇāmo vatthuniddeso, āsīsāpi ca tammukhaṁ.",
  "anya-e0812n0:161_0": "Itihāsakathubbhūtaṁ, santasannissayampi vā;",
  "anya-e0812n0:162_0": "Catuvaggaphalāyattaṁ, caturodāttanāyakaṁ.",
  "anya-e0812n0:163_0": "Puraṇṇavutuselindu-savitūdayavaṇṇanaṁ;",
  "anya-e0812n0:164_0": "Uyyānasalilakkīḷā, madhupānaratussavaṁ.",
  "anya-e0812n0:165_0": "Vippalambhavivāhehi, kumārodayavaḍḍhihi;",
  "anya-e0812n0:166_0": "Mantadūtappayānāji-nāyakābhyūdayehipi.",
  "anya-e0812n0:167_0": "Alaṅkatamasaṁkhitta-rasabhāvanirantaraṁ;",
  "anya-e0812n0:168_0": "Nātivitthiṇṇasaggehi, piyavuttasusandhibhi.",
  "anya-e0812n0:169_0": "Sabbattha bhinnasaggante-hupetaṁ lokarañjakaṁ;",
  "anya-e0812n0:170_0": "Kabbaṁ kappantaraṭṭhāyi, jāyate sādhvalaṅkatī”ti kābyādāsa 1.14 – 19 gāthā.",
  "anya-e0812n0:171_0": "Tassattho –",
  "anya-e0812n0:171_1": "saggabandho saggasaṅkhātehi paricchedavisesehi bandho “mahākabba”nti uccate.",
  "anya-e0812n0:171_2": "Assa lakkhaṇaṁ tu vuccateti sambandho kākakkhigoḷakanayena tammukhaṁ tassa kabbassa ādi pana paṇāmo devatānamassanaṁ vā,",
  "anya-e0812n0:171_3": "vatthuniddeso –",
  "anya-e0812n0:172_0": "“Astyuttarasyāṁ digi devatātma,",
  "anya-e0812n0:173_0": "Himālayo nāma nagādhirāja?;",
  "anya-e0812n0:174_0": "Pūvāpareṅa vārinidhī vigāhya,",
  "anya-e0812n0:175_0": "Sthita? Pathijhā iva mānadaṇḍa?” kumārasambhava 1.1..",
  "anya-e0812n0:176_0": "Iccādibandhasambandhino kassaci vatthuno dassanaṁ,",
  "anya-e0812n0:176_1": "āsīsāpi “mayhaṁ pīṇayataṁ mana” miccādiiṭṭhāsīsanaṁ vā bhavati.",
  "anya-e0812n0:177_0": "Itihāsakathubbhūtaṁ purāvuttakathāsannissayaṁ vā santasannissayampi sobhanānampi rājacariyādinissayaṁ",
  "anya-e0812n0:177_1": "vā catuvaggaphalāyattaṁ lokiyalokuttarasukhakāraṇaṁ dhammo,",
  "anya-e0812n0:177_2": "vijjābhūmiādīnaṁ sañcayo,",
  "anya-e0812n0:177_3": "sañcitānaṁ rakkhā ca attho,",
  "anya-e0812n0:177_4": "apāyasaṁvattanikapañcakāmaguṇasaṅkhāto kāmo,",
  "anya-e0812n0:177_5": "sabbadukkhā nivattihetu mokkho cāti catuvaggaphalādhīnaṁ caturodāttanāyakaṁ ussāhasattimantasattipabhūsattiyogato",
  "anya-e0812n0:177_6": "caturo dakkho cāgātisayādiyogena udātto uḷāro sapakkho,",
  "anya-e0812n0:177_7": "vipakkho vā nāyako yattha,",
  "anya-e0812n0:177_8": "taṁ yathāvuttaṁ puraṇṇavutuselindu-",
  "anya-e0812n0:177_9": "savitūdayavaṇṇanaṁ puraṁ nagaraṁ,",
  "anya-e0812n0:177_10": "aṇṇavaṁ sāgaraṁ,",
  "anya-e0812n0:177_11": "utu hemantavasantādiutu,",
  "anya-e0812n0:177_12": "selaṁ pabbato,",
  "anya-e0812n0:177_13": "indusavitūdayo candasūriyānaṁ udayo cāti imesaṁ vaṇṇanaṁ yattha, taṁ.",
  "anya-e0812n0:177_14": "Savitāti ettha tupaccayanto.",
  "anya-e0812n0:177_15": "Uyyānasalilakkīḷāmadhupānaratussavaṁ uyyānakīḷāsurāpānaratikīḷāsaṅkhāto ussavo yattha,",
  "anya-e0812n0:177_16": "taṁ vippalambhavivāhehi dārāviyogadārapariggahehi ca kumārodayavaḍḍhihi kumāruppattikumāravaḍḍhīhi ca",
  "anya-e0812n0:177_17": "mantadūtappayānājināyakābhyūdayehi nītijānanapaññā manto,",
  "anya-e0812n0:177_18": "sandhānakārako dūto,",
  "anya-e0812n0:177_19": "yuddhābhigamanaṁ payānaṁ,",
  "anya-e0812n0:177_20": "yuddhasaṅkhāto āji,",
  "anya-e0812n0:177_21": "sapakkhanāyakassa abhivaḍḍhisaṅkhāto abhyūdayo cāti imehi alaṅkataṁ sajjitaṁ asaṁkhitta…pe…",
  "anya-e0812n0:177_22": "ntaraṁ asaṁkhittā vitthārā rasā siṅgārādayo aṭṭha bhāvā ratiussāhādayo cāti imehi nirantaraṁ vitthiṇṇaṁ",
  "anya-e0812n0:177_23": "piyavuttasusandhibhi sutisubhagehi indavajirādīhi vuttehi pubbāparasambandhaparicchedatāya sobhanā sandhi",
  "anya-e0812n0:177_24": "yesaṁ saggānaṁ,",
  "anya-e0812n0:177_25": "tehi sabbattha sabbasmiṁ paricchede bhinnasaggantehi bhinnasaggā pariyosānā yesaṁ,",
  "anya-e0812n0:177_26": "tehi nātivitthiṇṇasaggehi nātivitthārasaggasaṅkhātehi paricchedehi upetaṁ yuttaṁ sādhvalaṅkati sobhanālaṅkāravantaṁ",
  "anya-e0812n0:177_27": "kabbaṁ lokarañjakaṁ taṁ samānaṁ kappantaraṭṭhāyi kappanirantaraṭṭhāyi kappantare ṭhāyi vā jāyate.",
  "anya-e0812n0:177_28": "Ettha madhupānādirahitapuravaṇṇanādayopi taññūnaṁ cittaṁ ārādheti ce,",
  "anya-e0812n0:177_29": "taṁpyaduṭṭhaṁ.",
  "anya-e0812n0:177_30": "Vuttañhi –",
  "anya-e0812n0:178_0": "“Kabbaṁ na dussataṅgehi, nyūnamapyatra kehici;",
  "anya-e0812n0:179_0": "Bandhaṅgasampadā taññū, kāmamārādhayanti ce”ti.",
  "anya-e0812n0:180_0": "Tassattho –",
  "anya-e0812n0:180_1": "atra imesu kabbaṅgesu majjhe kehici aṅgehi kehici avayavehi nyūnamapi ūnamapi,",
  "anya-e0812n0:180_2": "nisaddotratabbhāve.",
  "anya-e0812n0:180_3": "Kabbaṁ na dussati,",
  "anya-e0812n0:180_4": "taṁ pana adussanaṁ bandhaṅgasampadā racitapuravaṇṇanādiaṅgasampadā taññū kabbaññū jane kāmaṁ icchānurūpaṁ ce ārādhayanti,",
  "anya-e0812n0:180_5": "evaṁ sante bhavati.",
  "anya-e0812n0:180_6": "Punapi nāyakavaṇṇanāsu sapakkhanāyakaṁ vaṇṇetvā tena nirākaraṇabhāvampi. No ce,",
  "anya-e0812n0:180_7": "paccatthikaṁ vaṇṇetvā attano nāyakena tassābhibhavanampi vaṇṇetuṁ vaṭṭati.",
  "anya-e0812n0:180_8": "Vuttañhi –",
  "anya-e0812n0:181_0": "“Guṇato paṭhamaṁ vatvā, nāyakaṁ tena sattuno;",
  "anya-e0812n0:182_0": "Nirākaraṇamiccesa, maggo pakatisundaro.",
  "anya-e0812n0:183_0": "Vaṁsavīrasutādīni, vaṇṇayitvā ripussapi;",
  "anya-e0812n0:184_0": "Tajjayā nāyakukkaṁsa-kathanañca sukheti no”ti.",
  "anya-e0812n0:185_0": "8.",
  "anya-e0812n0:186_0": "Bandho ca nāma saddatthā, sahitā dosavajjitā;",
  "anya-e0812n0:187_0": "Pajjagajjavimissānaṁ, bhedenā’yaṁ tidhā bhave.",
  "anya-e0812n0:188_0": "8.",
  "anya-e0812n0:188_1": "Evametehi sotujanasamussāhanaṁ dassetvā idāni kattumicchitabandhoti vuttaṁ bandhassa lakkhaṇaṁ kattumārabhate “bandho cā”tiādi.",
  "anya-e0812n0:188_2": "Dosavajjitā dosehi saddanissitehi,",
  "anya-e0812n0:188_3": "atthanissitehi ca virodhehi vajjitā pariccattā,",
  "anya-e0812n0:188_4": "te vā vajjitā yehi,",
  "anya-e0812n0:188_5": "saddatthā sahitā ekībhūtā.",
  "anya-e0812n0:188_6": "Vuttalakkhaṇā yehi te pubbācariyehi sahitā vuccanti.",
  "anya-e0812n0:188_7": "Sahitānaṁ bhāvo sahadayahilādakāraṇaṁ sādhyaṁ sāhiccaṁ.",
  "anya-e0812n0:188_8": "Iti dosavajjite sahite saddatthe pasiddhabhāvena anuvaditvā bandho nāma sabhāvavuttivaṅkavuttialaṅkāravuttivasena",
  "anya-e0812n0:188_9": "tividhopīti appasiddhaṁ bandhasarīraṁ vidhīyate yathā “yo kuṇḍalī,",
  "anya-e0812n0:188_10": "so devadatto”ti.",
  "anya-e0812n0:188_11": "Casaddovattabbantarassa samuccayo,",
  "anya-e0812n0:188_12": "kiñcīti attho.",
  "anya-e0812n0:189_0": "Tattha jātiguṇakriyādabbalakkhaṇo saddānamattho mukhyo catubbidho hoti.",
  "anya-e0812n0:189_1": "Mukhyassatthassa catubbidhattā tividhesu saddesu tabbācako catubbidho hoti jātisaddo guṇasaddo kriyāsaddo dabbasaddoti.",
  "anya-e0812n0:189_2": "Tividho hi saddo vācako lakkhaṇiko byañjakoti byāpārabhedena.",
  "anya-e0812n0:189_3": "Byāpāro ca nāma saddassa’tthappatītikārittameva.",
  "anya-e0812n0:189_4": "So hi tividho mukhyo lakkhaṇo byañjanasabhāvo ceti.",
  "anya-e0812n0:189_5": "Tattha jātyādinirantaratthavisayo saddabyāpāro mukhyo.",
  "anya-e0812n0:189_6": "Soyeva abhidhāti uccate.",
  "anya-e0812n0:189_7": "Taṁbyāpāravā abyavahitajātyādisakehi tamatthaṁ mukhyabhāvena yo vadati goādiko,",
  "anya-e0812n0:189_8": "so vācako.",
  "anya-e0812n0:189_9": "Saddantaratthavisayaniddiṭṭho saddabyāpāro lakkhaṇo.",
  "anya-e0812n0:189_10": "Sā duvidhā suddhā,",
  "anya-e0812n0:189_11": "upacāramissā ceti.",
  "anya-e0812n0:189_12": "Tattha suddhā yathā “go muccatu,",
  "anya-e0812n0:189_13": "mañcā ugghosenti,",
  "anya-e0812n0:189_14": "gaṅgāyaṁ ghoso”ti.",
  "anya-e0812n0:189_15": "Ettha gosaddena visesanaṁ gottasāmaññamevoccate,",
  "anya-e0812n0:189_16": "na tu gobyatti.",
  "anya-e0812n0:189_17": "Vuttañhi –",
  "anya-e0812n0:190_0": "“Visesyaṁnābhidhā gacche, khīṇasatti visesane”ti kābyappakāse dutiyaullāse āgatanyāyo’yaṁ.",
  "anya-e0812n0:191_0": "Sāmaññassa byāpakattā,",
  "anya-e0812n0:191_1": "asarīrattā ca.",
  "anya-e0812n0:191_2": "Tattha bandhanamocanāni na sambhavantīti attano nissayabhūtā gobyatti ākaḍḍhīyate,",
  "anya-e0812n0:191_3": "tathā mañcānamugghosanaṁ na sambhavatīti attano ugghosanakriyāsiddhyatthaṁ mañcasamaṅgino purisā ākaḍḍhīyanti.",
  "anya-e0812n0:191_4": "Tathā gaṅgāsaddavāccassa jalappavāhassa ghosappatyākaratā na sambhavatīti gaṅgāsaddo attanobhidheyyassodakappavāhassa nikaṭaṁ taṭaṁ lakkheti.",
  "anya-e0812n0:191_5": "Upacārassānekappakārattā upacāramissā lakkhaṇāpyanekadhā siyā.",
  "anya-e0812n0:191_6": "Yathā katthaci kāraṇe kārīyamupacariyate,",
  "anya-e0812n0:191_7": "yathā “āyu ghata”nti.",
  "anya-e0812n0:191_8": "Katthaci kāraṇakāriyānamabhedo yathā “āyuyeveda”nti.",
  "anya-e0812n0:191_9": "Katthaci upamāne upameyyamupacarīyate,",
  "anya-e0812n0:191_10": "yathā “go bāhiko”ti.",
  "anya-e0812n0:191_11": "Katthaci abhedo tesaṁ,",
  "anya-e0812n0:191_12": "yathā “goyevāya”nti.",
  "anya-e0812n0:191_13": "Katthaci tadādhāratāya tadatthatāya (ka.) taṁbyapadeso,",
  "anya-e0812n0:191_14": "yathā “padīpaṭṭhā kapallikā padīpo”ti.",
  "anya-e0812n0:191_15": "Katthaci taṁkammasambandhā taṁbyapadeso,",
  "anya-e0812n0:191_16": "yathā “avaḍḍhakīpi vaḍḍhakī aya”nti.",
  "anya-e0812n0:191_17": "Katthaci saṁsāmisambandhā,",
  "anya-e0812n0:191_18": "yathā “rājasambandhī puriso rājāya”nti.",
  "anya-e0812n0:191_19": "Katthaci avayave samudāyabyapadeso,",
  "anya-e0812n0:191_20": "yathā “paṭekadese paṭasaddo” iccādi.",
  "anya-e0812n0:192_0": "Lakkhaṇāya nissayo saddo lakkhaṇiko.",
  "anya-e0812n0:192_1": "Byañjanasabhāvo pana parapariyāyo saddassa tatiyo byāpāro.",
  "anya-e0812n0:192_2": "Tassa nissayo saddo byañjanako.",
  "anya-e0812n0:192_3": "Iccetaṁ tiṇṇaṁ saddānaṁ vasena atthopi tividho hoti vācco lakkhaṇiyo byaṅgyoti.",
  "anya-e0812n0:192_4": "Tattha byaṅgyoyevattho bandhasatthā vuccate.",
  "anya-e0812n0:192_5": "Teneva padhānabyaṅgyo bandho uttamo,",
  "anya-e0812n0:192_6": "apadhānabyaṅgyo majjhimo,",
  "anya-e0812n0:192_7": "abyaṅgyo adhamo,",
  "anya-e0812n0:192_8": "byaṅgyena vinā bandho nijjīvo siyāti pubbācariyānaṁ pavatti,",
  "anya-e0812n0:192_9": "sabhāvavutti bandhopi tu nijjīvoti nāsaṅkanīyo.",
  "anya-e0812n0:192_10": "Yasmā kavīnaṁ lokavohārakosallaṁ sabhāvavuttiyeva gameti.",
  "anya-e0812n0:192_11": "Yo hi sakalalokaṭṭhitiṁ na jānāti,",
  "anya-e0812n0:192_12": "so kaviyeva na hotīti.",
  "anya-e0812n0:193_0": "Athettha tividhampi atthaṁ tādisajanāvabodhatthaṁ samudāharissāma “munindavadanambhoje”tyādi.",
  "anya-e0812n0:193_1": "Ettha vāṇīsaddassa saddhammasaṅkhāto attho vāccattho.",
  "anya-e0812n0:193_2": "Vāṇī nāma cetanā,",
  "anya-e0812n0:193_3": "tassaṁ yāva devatatthaṁ nāropyate,",
  "anya-e0812n0:193_4": "tāva tappatī attano manosampīṇanaāsīsanā na saṁgacchatīti vākyasāmatthiyāyeva vāṇiyaṁ sāyamocityabhedena devatāsaddassa āropitottho lakkhaṇiyo.",
  "anya-e0812n0:193_5": "Tathā vadanasaddassāpi mukhaṁ vāccattho.",
  "anya-e0812n0:193_6": "Ambhojasaddassa samāropitottho lakkhaṇiyo.",
  "anya-e0812n0:193_7": "Manosampīṇanassa tu aññathā anupapattiyā passaddhyādikkamena yathābhūtāvabodhasambhavā anāyāsena vicittānekasaddatthapaṭibhānena",
  "anya-e0812n0:193_8": "ganthaparisamattisaṅkhātā yathicchitatthanipphatti hoteva,",
  "anya-e0812n0:193_9": "ayaṁ byaṅgyattho.",
  "anya-e0812n0:193_10": "Tabbācakā saddā vācakalakkhaṇikabyañjakā hontīti evaṁ sabbattha saddatthavicāro gantabbo.",
  "anya-e0812n0:194_0": "Tamevaṁ yathāvuttabandhasarīraṁ katividhamiccāha “pajje”ccādi.",
  "anya-e0812n0:194_1": "Ayaṁ yathāvutto bandho bandhasarīraṁ tidhā bhave tippakārena siyā,",
  "anya-e0812n0:194_2": "nādhikaṁ nāpyūnaṁ. Kathaṁ?",
  "anya-e0812n0:194_3": "Pajjagajjavimissānaṁ bhedena pajjasabhāvādīnaṁ visesena tidhā bhaveti pakataṁ.",
  "anya-e0812n0:194_4": "Tattha pajjaṁ nāma amhehiyeva viracitavuttodayākhye chandasi nirūpitā vuttajātippabhedā catuppadikatthā nirūpito muttakādipi vuttajātippakāroyeva.",
  "anya-e0812n0:194_5": "Tenevettha tesamadassanaṁ.",
  "anya-e0812n0:194_6": "Tesu ekagāthā niṭṭhitatthā sappadhānā gāthantarānirapekkhā muttakaṁ,",
  "anya-e0812n0:194_7": "ekakriyādānena aññamaññasāpekkhā niṭṭhitatthā paccekaṁ aniṭṭhitatthā gāthā kulakaṁ,",
  "anya-e0812n0:194_8": "nānābhittiyo bhinnakiriyo sappadhānā gāthā koso viya ṭhapitā koso,",
  "anya-e0812n0:194_9": "ekabhittipadosādikaṁ vaṇṇetuṁ samudāyena pavattā bhinnakriyā gāthā saṅghāto,",
  "anya-e0812n0:194_10": "sopi catubbidho pajjappakāro yathāvuttasaggabandhovāti viññātabbaṁ.",
  "anya-e0812n0:194_11": "Gajjaṁ nāma pādasanniṭṭhānarahito syādyantatyādyantappabandho.",
  "anya-e0812n0:194_12": "Tassa tu dve pakārā ākhyāyikā, kathāti.",
  "anya-e0812n0:194_13": "Vimissaṁ pajjagajjamayaṁ nāṭakappakaraṇādi,",
  "anya-e0812n0:194_14": "campū jātakamālādikā ca.",
  "anya-e0812n0:195_0": "8.",
  "anya-e0812n0:195_1": "Idāni sañjānanābhilāsīnaṁ alaṅkāranissitaṁ bandhasarīraṁ,",
  "anya-e0812n0:195_2": "sova bandhoti adhikataṁ,",
  "anya-e0812n0:195_3": "“yo kuṇḍalī,",
  "anya-e0812n0:195_4": "so devadatto”ti pasiddhakuṇḍalittānuvādena appasiddhassa devadattattavidhānaṁ viya dassento “bandho”ccādimāha.",
  "anya-e0812n0:195_5": "Tattha bandho nāma ca bandhanaṁ pana.",
  "anya-e0812n0:195_6": "Dosavajjitā saddatthanissitadosehi pariccattā,",
  "anya-e0812n0:195_7": "te vā vajjitā etehi tādisā.",
  "anya-e0812n0:195_8": "Sahitā aññamaññānurūpatthena sahabhāvaṁ gatā.",
  "anya-e0812n0:195_9": "Saddatthā saddo, attho ca.",
  "anya-e0812n0:195_10": "Evaṁpakārehi tu īdisasaddatthānaṁ viññūnaṁ tuṭṭhijanakaaññamaññānurūpaguṇasahitānaṁ bhāvoti vacanatthena “sāhicca”miti vadanti.",
  "anya-e0812n0:195_11": "Saddatthāti ettha saddatthānaṁ kiṁ nānākaraṇanti?",
  "anya-e0812n0:195_12": "Saddo pana atthappatītiyaṁ attano mukhyabyāpāraṁ lakkhaṇabyāpāraṁ byañjanasabhāvabyāpārañceti tividhaṁ byāpārabhedena.",
  "anya-e0812n0:195_13": "Kamato vācako lakkhaṇiko byañjanako ceti tividho.",
  "anya-e0812n0:195_14": "Tathā atthopi vācco lakkhaṇiyo byaṅgyo cebhi tividho.",
  "anya-e0812n0:195_15": "Atra tu vācako saddo attanā dīpetabbamukhyatthassa jātiguṇakriyādabbabhedena catubbidhattā sayampi jātiguṇakriyādabbasaddavasena catubbidho.",
  "anya-e0812n0:195_16": "Vācakasaddassa mukhyabyāpāro “abhidhā”ti ca voharīyati.",
  "anya-e0812n0:195_17": "So mukhyabyāpāro jātyādīhi abyavahitattheva vattate.",
  "anya-e0812n0:195_18": "Tathā hi “go nīlaṁ pācako visāṇi”ccādo goādisaddānaṁ mukhyabyāpāro gopiṇḍanīlapaṭapācakakattusiṅgīti",
  "anya-e0812n0:195_19": "dabbānaṁ visesanabhūtajātiguṇakriyādabbesveva pavattati,",
  "anya-e0812n0:195_20": "na pana jātyādīnaṁ nissayabhūtagopiṇḍādīsūti.",
  "anya-e0812n0:195_21": "Vuttaṁ hi–",
  "anya-e0812n0:196_0": "“Visesyaṁ nābhidhā gacche, khīṇasatti visesane”ti kābyappakāse dutiyaullāse āgatanyāyo’yaṁ.",
  "anya-e0812n0:197_0": "Tassattho –",
  "anya-e0812n0:197_1": "visesane visesanabhūtajātyādimhi khīṇasatti khīṇabyāpāravatī abhidhā mukhyabyāpārova visesyaṁ dabbaṁ na gacche na pāpuṇātīti.",
  "anya-e0812n0:198_0": "Jātyādīnaṁ nissayagopiṇḍādikaṁ abhidhā na vadati ce,",
  "anya-e0812n0:198_1": "evañca sati “go gacchati,",
  "anya-e0812n0:198_2": "nīlaṁ nivāseti,",
  "anya-e0812n0:198_3": "pācako āgacchati,",
  "anya-e0812n0:198_4": "siṅgī dhāvati”ccādīsu jātyādivisiṭṭhagopiṇḍādīnaṁ goādisaddassa kathaṁ vācakattaṁ yujjatīti?",
  "anya-e0812n0:198_5": "Dabbādhīnajātiguṇādīsu vuttesu tabbisiṭṭhassa dabbassa pariyāyato vācakattā.",
  "anya-e0812n0:198_6": "Nippariyāyato pana suddhalakkhaṇabyāpārasseva visayo.",
  "anya-e0812n0:198_7": "Lakkhaṇabyāpāropi suddho upacāramissoti duvidho.",
  "anya-e0812n0:198_8": "Tattha suddho lakkhaṇabyāpāro jātyādivajjitatthavisayo.",
  "anya-e0812n0:198_9": "Tathā hi “go gacchati,",
  "anya-e0812n0:198_10": "nīlaṁ nivāseti,",
  "anya-e0812n0:198_11": "pācako āgacchati,",
  "anya-e0812n0:198_12": "siṅgī dhāvati,",
  "anya-e0812n0:198_13": "mañcā ugghosenti,",
  "anya-e0812n0:198_14": "gaṅgāyaṁ ghoso”tyādīsu jātiguṇakriyāsiṅgadabbamañcagaṅgādīnaṁ gamanādīhi yogāsambhavato jātiguṇādayo",
  "anya-e0812n0:198_15": "atikkamma yathākkamaṁ gamananivāsanaāgamanadhāvanaugghosanaghosādīnaṁ nissayabhūtagopiṇḍādayo parāmasati.",
  "anya-e0812n0:199_0": "Misso tu upacārabhedena bahuvidho.",
  "anya-e0812n0:199_1": "Tathā hi katthaci kāraṇe kāriyamupacarīyate,",
  "anya-e0812n0:199_2": "yathā “āyughata”nti,",
  "anya-e0812n0:199_3": "ettha āyuvaḍḍhanakāraṇabhūte ghate kāriyabhūtaāyuno vohāro āropito hoti.",
  "anya-e0812n0:199_4": "Uparipi upacāro yathāyogaṁ yojetabbo.",
  "anya-e0812n0:199_5": "Ataṁsabhāve hi taṁsabhāvāropanaṁ upacāro.",
  "anya-e0812n0:199_6": "Katthaci kāraṇakāriyānamabhedo,",
  "anya-e0812n0:199_7": "yathā “āyuyeva ghata”nti.",
  "anya-e0812n0:199_8": "Katthaci upameyyaupamānopacāro,",
  "anya-e0812n0:199_9": "yathā “go bāhiko”ti.",
  "anya-e0812n0:199_10": "Katthaci upamānaupameyyānamabhedo,",
  "anya-e0812n0:199_11": "yathā “goyevāyaṁ bāhiko”ti.",
  "anya-e0812n0:199_12": "Katthaci tadādhāratāya tadūpacāro,",
  "anya-e0812n0:199_13": "yathā “padīpaṭṭhā kapallikā padīpo”ti.",
  "anya-e0812n0:199_14": "Katthaci kriyāsambandhena taṁbyapadeso,",
  "anya-e0812n0:199_15": "yathā “avaḍḍhakīpi vaḍḍhakī aya”nti.",
  "anya-e0812n0:199_16": "Katthaci saṁsāmisambandhena taṁbyapadeso,",
  "anya-e0812n0:199_17": "yathā “rājavallabhopi rājā aya”nti.",
  "anya-e0812n0:199_18": "Katthaci avayave samudāyabyapadeso,",
  "anya-e0812n0:199_19": "yathā “paṭo daḍḍho”ti.",
  "anya-e0812n0:199_20": "Iminā mukhena upacārabhedo daṭṭhabbo.",
  "anya-e0812n0:199_21": "Byañjanasabhāvabyāpāro eva “dhana”nti ca vuccati,",
  "anya-e0812n0:199_22": "tassa tatiyabyāpārassa visayo tādisavākyameva vāti daṭṭhabbo.",
  "anya-e0812n0:200_0": "Ettha byaṅgyatthaṁ bandhassa jīvitamiti ca,",
  "anya-e0812n0:200_1": "byaṅgyatthapadhānaṁ bandhamuttamanti ca,",
  "anya-e0812n0:200_2": "byaṅgyatthapadhānarahitaṁ majjhimanti ca,",
  "anya-e0812n0:200_3": "abyaṅgyabandhaṁ adhamamiti ca vadanti.",
  "anya-e0812n0:200_4": "Honti cettha –",
  "anya-e0812n0:201_0": "Atthappatītiyaṁ sadda-byāpāro tividho bhave;",
  "anya-e0812n0:202_0": "Mukhyo lakkhaṇabyañjana-sabhāvo cāti ettha tu.",
  "anya-e0812n0:203_0": "Abhidhāparapariyāyo, byāpāro paṭhamo bhave;",
  "anya-e0812n0:204_0": "Dhanantāparapariyāyo, byāpāro tatiyo puna.",
  "anya-e0812n0:205_0": "Mukhyo nirantaratthesu, lakkhaṇā tu tirohite;",
  "anya-e0812n0:206_0": "Atthe’taro tu vākyassa, attheyeva pavattati.",
  "anya-e0812n0:207_0": "Byāpārassa pabhedena, tidhā saddopi vācako;",
  "anya-e0812n0:208_0": "Lakkhaṇiko byañjakoti, tadatthopi tidhā mato.",
  "anya-e0812n0:209_0": "Vācco lakkhaṇiyo byaṅgyo-ccevaṁ saddesu vācako;",
  "anya-e0812n0:210_0": "Jātiguṇakriyādabba-bhedena so catubbidho.",
  "anya-e0812n0:211_0": "Vāccatthassa catuddhāva, bhinnattā jātiādito;",
  "anya-e0812n0:212_0": "Jātyādīnaṁ pabhedena, tathā lakkhaṇiko mato.",
  "anya-e0812n0:213_0": "Upacārabahuttena, bhede satipi tassa tu;",
  "anya-e0812n0:214_0": "Byañjako tu anaññattā, visuṁ tehi na vuccatīti.",
  "anya-e0812n0:215_0": "Lakkhaṇato evaṁ veditabbaṁ –",
  "anya-e0812n0:215_1": "“munindavadanambhoje” tyādigāthāyaṁ vadanasaddassa mukhattho vāccattho,",
  "anya-e0812n0:215_2": "āropitaambhojattho lakkhaṇiyattho.",
  "anya-e0812n0:215_3": "Ambhojasaddassa padumattho vāccattho,",
  "anya-e0812n0:215_4": "upacaritamukhattho lakkhaṇiyattho.",
  "anya-e0812n0:215_5": "Vāṇisaddassa saddhammasaṅkhāto attho vāccattho,",
  "anya-e0812n0:215_6": "āropitadevatāattho lakkhaṇiyattho.",
  "anya-e0812n0:215_7": "Ettha āsīsanā nāma yathāvuttanayena puññātisayatā,",
  "anya-e0812n0:215_8": "tato idha abhimatatthabādhakākusalanivāraṇañca kusalānamanubalappadānañca tato kāyacittapīḷāvigamo ca",
  "anya-e0812n0:215_9": "tato sukhappaṭilābho ca tato cittasamādhānañca tatoyeva anekavidhatthāvabodho ca tato abhimataganthaparisamatti",
  "anya-e0812n0:215_10": "ca bhavatītyayaṁ vākyasāmatthiyato laddhattho byaṅgyatto.",
  "anya-e0812n0:215_11": "Taṁtaṁatthappakāsakā saddā vācakalakkhaṇikabyañjanakā nāma bhavanti.",
  "anya-e0812n0:215_12": "Evaṁ saddasaddatthavicāro veditabbo.",
  "anya-e0812n0:216_0": "Idāni pakāsitabandhassa bhedaṁ vadati “pajjā”dinā.",
  "anya-e0812n0:216_1": "Ayaṁ vuttalakkhaṇo bandho pajjagajjavimissānaṁ bhedena gāthācuṇṇiyatadubhayamissānaṁ vasena tidhā bhave.",
  "anya-e0812n0:216_2": "Saddo ca attho ceti ca,",
  "anya-e0812n0:216_3": "sahabhāvaṁ itā pattāti ca,",
  "anya-e0812n0:216_4": "dosehi vajjitā,",
  "anya-e0812n0:216_5": "dose vā vajjitā yehīti ca,",
  "anya-e0812n0:216_6": "pajjañca gajjañca vimissañceti ca viggaho.",
  "anya-e0812n0:216_7": "Iha pajjaṁ nāma muttakakulakakosakasaṅghātavasena catuppabhedaṁ chandasi niddiṭṭhavuttavisesaviracitaṁ catuppadikagāthābandhaṁ.",
  "anya-e0812n0:216_8": "Tattha muttakaṁ nāma niṭṭhitatthā sappadhānā ekā gāthā,",
  "anya-e0812n0:216_9": "kulakaṁ nāma paccekamaniṭṭhitatthā aññamaññasāpekkhā ekakriyādvārikā nānāgāthā,",
  "anya-e0812n0:216_10": "kosako nāma nānāvidhavaṇṇanābhūmikā bhinnakriyādvārappavattā sappadhānā gāthārāsi,",
  "anya-e0812n0:216_11": "saṅghāto nāma sañcyākālādiekavaṇṇanābhūminissitā bhinnakriyāsamudāyena pavattā gāthā.",
  "anya-e0812n0:216_12": "Gajjaṁ nāma aniyatapado ākhyāyikākathāvasena dvippabhedo syādyantatyādyanto vacanappabandho.",
  "anya-e0812n0:216_13": "Misso pana imehi dvīhi saṁmisso nāṭakapakaraṇādi ca jātakamālādicampū ca.",
  "anya-e0812n0:217_0": "9.",
  "anya-e0812n0:218_0": "Nibandho cā’nibandho ca, puna dvidhā niruppate;",
  "anya-e0812n0:219_0": "Taṁ tu pāpentya’laṅkārā, vindanīyatarattanaṁ.",
  "anya-e0812n0:220_0": "9.",
  "anya-e0812n0:220_1": "Evaṁ tippakāraṁ bandhasarīraṁ vatvā idāni aññathāpi dassetumāha “nibandhocā’nibandho ca,",
  "anya-e0812n0:220_2": "puna dvidhā niruppate” iti.",
  "anya-e0812n0:220_3": "Puna bhiyyo yathāvutto pajjamayabandho dvidhā dvippakārena niruppate nicchīyate. Kathaṁ?",
  "anya-e0812n0:220_4": "Nibandho ca tadekadesabhūtehi muttakādīhi catūhi saggabandhādivasena bandho ca anibandho ca kevalaṁ muttakavasenāti evaṁ dvidhā niruppate iti pakataṁ.",
  "anya-e0812n0:220_5": "Nanu tassetassa yathāvuttavātimayassa sakkaṭaṁ pākataṁ apabbhaṁso pesācikaṁ missañceti pañcavidhattaṁ vatvā “sakkaṭaṁ nāma devatābhāsā.",
  "anya-e0812n0:220_6": "Pākataṁ catubbidhaṁ sakkaṭehi vaṇṇaññattamattena uppannattā mahindasindhavādi tabbhavaṁ,",
  "anya-e0812n0:220_7": "tassamaṁ hiriharakamalādi,",
  "anya-e0812n0:220_8": "mahāraṭṭhādidesapasiddhaṁ desīyaṁ,",
  "anya-e0812n0:220_9": "tabbhavādīhi sammissaṁ missaṁ.",
  "anya-e0812n0:220_10": "Ābhīrādīnaṁ vācā apabbhaṁso,",
  "anya-e0812n0:220_11": "so ca pākataṁ viya catubbidho,",
  "anya-e0812n0:220_12": "tividho ca nāgaraupanāgaravuddhabhedena.",
  "anya-e0812n0:220_13": "Pisācānaṁ vacanaṁ pesācikaṁ.",
  "anya-e0812n0:220_14": "Sabbesaṁ vasena missa”nti sakkaṭādīnaṁ lakkhaṇaṁ vuttaṁ.",
  "anya-e0812n0:220_15": "Tathā “siṅgārappadhānanaccasaṅkhātalāsyādīnaṁ paṭipādakatthena lāsyādikamabhinayappadhānattā dassanīyaṁ,",
  "anya-e0812n0:220_16": "itaraṁ kabbaṁ savanīya”nti duvidhaṁ vuttaṁ,",
  "anya-e0812n0:220_17": "evaṁ pubbācariyehi bhāsābhedena vuttaṁ pañcavidhattaṁ,",
  "anya-e0812n0:220_18": "viniyogabhedena vuttaṁ duvidhattañca idha kasmā na vuttanti? Saccaṁ,",
  "anya-e0812n0:220_19": "tathāpi tadevamidhānupayogitāya na vuttanti veditabbaṁ.",
  "anya-e0812n0:221_0": "Evamalaṅkārādhiṭṭhānabhāvena paṭhamaṁ bandhasarīraṁ dassetvā idāni hārakeyūrādinā purisasarīramiva bandhasarīraṁ",
  "anya-e0812n0:221_1": "saddālaṅkāraatthālaṅkārehi vindanīyataraṁ hotīti dassetumāha “taṁ tu” iccādi.",
  "anya-e0812n0:221_2": "Tusaddo visesavacanicchāyaṁ.",
  "anya-e0812n0:221_3": "Taṁ bandhasarīraṁ tu alaṅkārā alaṅkariyati taṁ bandhasarīrametehīti pasādādayo saddālaṅkārā,",
  "anya-e0812n0:221_4": "sabhāvavutyādayo atthālaṅkārā ca vindanīyatarattanaṁ atisayena vindanīyabhāvaṁ assādanīyabhāvaṁ pāpenti nayanti.",
  "anya-e0812n0:221_5": "Sabbathā niddosabhūtānaṁ saddatthānaṁ aññamaññānurūpato sahitabhāvena paramāya vaṇṇapokkharatāya samannāgataṁ",
  "anya-e0812n0:221_6": "tādisapurisasarīramiva vindanīyampi samānaṁ alaṅkārehi pasādhite sati accantameva vindanīyaṁ siyāti adhippāyo.",
  "anya-e0812n0:222_0": "9.",
  "anya-e0812n0:222_1": "Punapi tasseva bandhassa bhedaṁ kathetuṁ “nibandho cā”dimāha.",
  "anya-e0812n0:222_2": "Puna nibandho ca muttakādīhi catūhi avinābhāvato mahākabbādisabhāvena nirantaraṁ katvā bandho ca anibandho",
  "anya-e0812n0:222_3": "ca kevalaṁ mahākabbādisabhāvena muttakattā anirantaraṁ katvā bandho cāti sova bandho dvidhā niruppate",
  "anya-e0812n0:222_4": "nicchīyate.",
  "anya-e0812n0:222_5": "Punapi so bandho sakkaṭapākataapabbhaṁ sapesācikamissabhāsābhedena pañcavidho.",
  "anya-e0812n0:222_6": "Siṅgārapadhānanaccasaṅkhātalāsyādīnaṁ dassanappadhānattā tādisaṁ naccaṁdassanīyaṁ,",
  "anya-e0812n0:222_7": "tadaññaṁ kabbaṁ savanīyamiti vaḷañjanabhedato duvidho ca hoti.",
  "anya-e0812n0:222_8": "So sabbopi payojanābhāvato iha na gahito.",
  "anya-e0812n0:222_9": "Tattha sakkaṭaṁ nāma devatābhāsā.",
  "anya-e0812n0:222_10": "Tato kehici akkharehi bhinnaṁ pākataṁ nāma.",
  "anya-e0812n0:222_11": "Taṁ pana tabbhavatassamadesiyamissavasena catubbidhaṁ hoti.",
  "anya-e0812n0:222_12": "Tattha sakkaṭato vaṇṇaññattamattena nibbattaṁ tabbhavaṁ nāma,",
  "anya-e0812n0:222_13": "taṁ mahindasindhavādi.",
  "anya-e0812n0:222_14": "Tassamaṁ hiriharakamalādi.",
  "anya-e0812n0:222_15": "Dese pasiddhaṁ desiyaṁ.",
  "anya-e0812n0:222_16": "Missaṁ nāma tabbhavādīhi sammissaṁ.",
  "anya-e0812n0:222_17": "Apabbhaṁso nāma gopālakādīnaṁ vācā,",
  "anya-e0812n0:222_18": "so ca tabbhavādīhi catubbidho,",
  "anya-e0812n0:222_19": "nāgaraupanāgaravuddhabhedena tividho ca hoti.",
  "anya-e0812n0:222_20": "Pisācānaṁ vacanaṁ pesācikaṁ.",
  "anya-e0812n0:222_21": "Tehi sakkaṭādīhi sammissaṁ missaṁ nāma hoti.",
  "anya-e0812n0:222_22": "Idāni īdisappabhedavantabandhassa alaṅkārena sobhanattaṁ vattuṁ “taṁ tu”ccādimāha.",
  "anya-e0812n0:222_23": "Taṁ tu taṁ pana vuttappakāraṁ bandhasarīraṁ alaṅkārā pasādādisaddālaṅkārā,",
  "anya-e0812n0:222_24": "sabhāvavutyādiatthālaṅkārā ca vindanīyatarattanaṁ atisayapasādanīyattaṁ pāpenti.",
  "anya-e0812n0:222_25": "Nirantaraṁ bandho nibandhoti ca,",
  "anya-e0812n0:222_26": "na nibandho anibandhoti ca,",
  "anya-e0812n0:222_27": "atisayena vindanīyo vindanīyataro,",
  "anya-e0812n0:222_28": "tassa bhāvo vindanīyatarattananti ca viggaho.",
  "anya-e0812n0:223_0": "10.",
  "anya-e0812n0:224_0": "Anavajjaṁ mukhambhoja-manavajjā ca bhāratī;",
  "anya-e0812n0:225_0": "Alaṅkatāva sobhante, kiṁ nu’te niralaṅkatā?",
  "anya-e0812n0:226_0": "10.",
  "anya-e0812n0:226_1": "Tameva samattheti “anavajja” miccādinā.",
  "anya-e0812n0:226_2": "Anavajjaṁ aññamaññānurūpādhikatanettakaṇṇādiavayavena piḷakatilakakāḷakādyanāhatāya ca sundarabhāvato",
  "anya-e0812n0:226_3": "agarahitaṁ mukhambhojaṁ vadanāravindañca tathā anavajjā padādidosānabhibhūtāya sundarabhāvena agarahitā",
  "anya-e0812n0:226_4": "bhāratī ca vāṇī upacārato tappaṭipādanīyo attho cāti ete alaṅkatāva mukhaṁ tilakatāḍaṅkādinālaṅkārena,",
  "anya-e0812n0:226_5": "saddatthā saddālaṅkāraatthālaṅkārehi pasādhitā sajjitā eva,",
  "anya-e0812n0:226_6": "niralaṅkatā tathā apasādhitā asajjitā sobhante kiṁ nu,",
  "anya-e0812n0:226_7": "na sobhantevāti vitakkemīti attho.",
  "anya-e0812n0:226_8": "Nuiti vitakke.",
  "anya-e0812n0:227_0": "10.",
  "anya-e0812n0:227_1": "Tameva “anavajja” miccādinā samattheti.",
  "anya-e0812n0:227_2": "Vaṇṇasaṇṭhānādiavayavasampattiyā ca piḷakatilakakāḷakādidosarahitattā ca aninditaṁ mukhambhojañca anavajjā",
  "anya-e0812n0:227_3": "padadosavākyadosaatthadosehi amissattā agarahitā bhāratī vāṇī ca abhedopacārena tappaṭipādanīyattho cāti",
  "anya-e0812n0:227_4": "ime alaṅkatāva kuṇḍalatilakādiābharaṇehi ca saddālaṅkāraatthālaṅkārehi ca sajjitā eva,",
  "anya-e0812n0:227_5": "niralaṅkatā tehi avibhūsitā sobhante kiṁ nu,",
  "anya-e0812n0:227_6": "na sobhanteti maññe.",
  "anya-e0812n0:227_7": "Natthi avajjamassāti ca,",
  "anya-e0812n0:227_8": "mukhameva ambhojamiti ca viggaho.",
  "anya-e0812n0:227_9": "Kimiti paṭisedhe,",
  "anya-e0812n0:227_10": "nuiti vitakketi.",
  "anya-e0812n0:228_0": "11.",
  "anya-e0812n0:229_0": "Vinā gurūpadesaṁ taṁ, bālo’laṅkattumicchati;",
  "anya-e0812n0:230_0": "Sampāpuṇe na viññūhi, hassabhāvaṁ kathaṁ nu so?",
  "anya-e0812n0:231_0": "11.",
  "anya-e0812n0:231_1": "Alaṅkaraṇañca tesaṁ vinā gurūpadesena karonto vinā pahāsaṁ nāparaṁ visesamadhigacchatīti dassetuṁ silesālaṅkāramāha “vinā”tiādi.",
  "anya-e0812n0:231_2": "Gurūnaṁ pasādhanopāyopadesakānaṁ,",
  "anya-e0812n0:231_3": "alaṅkārakāraṇopāyopadesakānaṁ vā upadesaṁ “ettha evaṁ kate sobheyyā”ti upadisanaṁ vinā pariccajja mukhassa,",
  "anya-e0812n0:231_4": "bandhassa ca alaṅkaraṇānabhiññatāya bālo aññāṇako yo koci puggalo taṁ mukhaṁ,",
  "anya-e0812n0:231_5": "bandhaṁ vā alaṅkattuṁ anurūpavasena sajjetuṁ icchati adhippeti,",
  "anya-e0812n0:231_6": "so tādiso aññāṇapuggalo viññūhi tabbidūhi paṇḍitajanehi hassabhāvaṁ avahāsaṁ kathaṁ kena pakārena na sampāpuṇeyya.",
  "anya-e0812n0:231_7": "“Kimidaṁ aññāṇapurisena kariyatī”ti hasantevāti adhippāyo.",
  "anya-e0812n0:231_8": "Nuiti vitakke.",
  "anya-e0812n0:232_0": "11.",
  "anya-e0812n0:232_1": "Idāni padādidosarahitabandhasarīrassa alaṅkārehi bhūsanamapi gurūpadesasahitameva seṭṭhanti dassetuṁ “vinā gurūpadesa” miccādisilesālaṅkāramāha.",
  "anya-e0812n0:232_2": "Bālo mukhādisarīrālaṅkāre,",
  "anya-e0812n0:232_3": "bandhālaṅkāre vā asamattho yo koci gurūpadesaṁ vinā sarīrālaṅkārakaraṇassa,",
  "anya-e0812n0:232_4": "bandhālaṅkārakaraṇassa vā anurūpopadesamantarena taṁ sarīraṁ,",
  "anya-e0812n0:232_5": "bandhaṁ vā alaṅkattuṁ tilakatāḍaṅkādīhi,",
  "anya-e0812n0:232_6": "saddālaṅkāraatthālaṅkārehi vā sajjetuṁ icchati ce,",
  "anya-e0812n0:232_7": "so viññūhi tadubhayaññūhi hassabhāvaṁ avahasitabbataṁ kathaṁ na sampāpuṇe,",
  "anya-e0812n0:232_8": "pāpuṇātyeva,",
  "anya-e0812n0:232_9": "tasmā gurūhi sādarato uggaṇhitvā kattabbanti bhāvo.",
  "anya-e0812n0:233_0": "12.",
  "anya-e0812n0:234_0": "Ganthopi kavivācāna-malaṅkārappakāsako;",
  "anya-e0812n0:235_0": "Yāti tabbacanīyattaṁ, tabbohārūpacārato.",
  "anya-e0812n0:236_0": "12.",
  "anya-e0812n0:236_1": "Nanu saddagammā,",
  "anya-e0812n0:236_2": "atthagammā ca alaṅkārāti gantho kathanti āha “ganthopī”tiādi.",
  "anya-e0812n0:236_3": "Kavivācānaṁ kavippayogānaṁ samudāyarūpānaṁ,",
  "anya-e0812n0:236_4": "paṭipādanīyatāya tabbacanīyānañca atthānaṁ alaṅkārappakāsako alaṅkārānaṁ yathāvuttānaṁ vibhāvito ganthopi",
  "anya-e0812n0:236_5": "kiriyākappasaṅkhātaṁ satthampi tabbacanīyattaṁ tena alaṅkārasaddena vāccataṁ yāti upagacchati.",
  "anya-e0812n0:236_6": "Kinti āha “tabbohārūpacārato”ti.",
  "anya-e0812n0:236_7": "Tassa katavohārassa alaṅkārasaddassa,",
  "anya-e0812n0:236_8": "tasmiṁ vā maṇḍanavisese pavattassa alaṅkāravohārassa upacaraṇaṁ soyamityabhedena parikappanaṁ upacāro. Kasmā?",
  "anya-e0812n0:236_9": "Paṭipādanīyapaṭipādakānaṁ abhedavasena kāraṇe kārīyassa upacariyatoti adhippāyo.",
  "anya-e0812n0:237_0": "12.",
  "anya-e0812n0:237_1": "Idāni saddālaṅkāraatthālaṅkāragantho kathamalaṅkāroti āha “gantho”ccādi.",
  "anya-e0812n0:237_2": "Kavivācānaṁ kavīhi vuttavākyasaṅkhātānaṁ,",
  "anya-e0812n0:237_3": "upacārato tappaṭipādanīyaatthasaṅkhātānañca kavippayogānaṁ alaṅkārappakāsako saddatthālaṅkārappakāsako",
  "anya-e0812n0:237_4": "ganthoapi kiriyākappasaṅkhātaṁ satthampi tabbohārūpacārato tassa alaṅkāroti katavohārassa alaṅkārasaddassa",
  "anya-e0812n0:237_5": "kāraṇe kārīyūpacārena tabbacanīyattaṁ tena alaṅkārasaddena vattabbataṁ yāti.",
  "anya-e0812n0:237_6": "Apisaddo alaṅkāramapekkhati.",
  "anya-e0812n0:237_7": "Alaṅkāre pakāseti,",
  "anya-e0812n0:237_8": "alaṅkārānaṁ vā pakāsakoti ca,",
  "anya-e0812n0:237_9": "tena vacanīyo,",
  "anya-e0812n0:237_10": "tassa bhāvoti ca viggaho.",
  "anya-e0812n0:237_11": "Ettha bhāvoti vāccavācakasambandho.",
  "anya-e0812n0:237_12": "Tassa saddādialaṅkārassa vohāroti ca,",
  "anya-e0812n0:237_13": "tabbohārassa alaṅkārasaddassa upacāroti ca vākyanti.",
  "anya-e0812n0:238_0": "13.",
  "anya-e0812n0:239_0": "Dvippakārā alaṅkārā, tattha saddatthabhedato;",
  "anya-e0812n0:240_0": "Saddatthā bandhanāmāva, taṁsajjitatadāvali.",
  "anya-e0812n0:241_0": "13.",
  "anya-e0812n0:241_1": "Idāni yathāvuttaalaṅkārānaṁ pabhedaṁ,",
  "anya-e0812n0:241_2": "tappasaṅkañca taṁbandhasarīrañca heṭṭhā vuttampi ekato sambandhetvā dassetuṁ “dvippakārā”di āraddhaṁ.",
  "anya-e0812n0:241_3": "Tattha tasmiṁ kiriyākappasaṅkhāte ganthe,",
  "anya-e0812n0:241_4": "tasmiṁ vā bandhālaṅkārādhikāre alaṅkārā yathāvuttā dvippakārā honti. Kathaṁ?",
  "anya-e0812n0:241_5": "Saddabhedato,",
  "anya-e0812n0:241_6": "atthabhedato ca,",
  "anya-e0812n0:241_7": "saddālaṅkārā atthālaṅkārāti alaṅkārā dvippakārā hontīti attho.",
  "anya-e0812n0:241_8": "Yesaṁ bhedena te dvippakārā, te saddā, atthā ca.",
  "anya-e0812n0:241_9": "“Bandho” iti vuttaṁ nāmaṁ yassā āvaliyā sā bandhanāmā eva.",
  "anya-e0812n0:241_10": "Taṁsajjitatadāvali tehi alaṅkārehi sajjitā pakāsitā taṁsajjitā,",
  "anya-e0812n0:241_11": "tesaṁ saddatthānaṁ āvali samudāyā,",
  "anya-e0812n0:241_12": "mahāvākyaṁ,",
  "anya-e0812n0:241_13": "antaravākyaṁ vā.",
  "anya-e0812n0:241_14": "Paripuṇṇo bandho mahāvākyaṁ,",
  "anya-e0812n0:241_15": "muttakādayovayavā antaravākyāni,",
  "anya-e0812n0:241_16": "taṁsajjitatadāvalikaṁ pasiddhabhāvena anuvaditvā appasiddhā saddatthā vidhīyante.",
  "anya-e0812n0:242_0": "13.",
  "anya-e0812n0:242_1": "Idāni yathāvuttaalaṅkārānaṁ avuttabhedañca tadādhārādhikataṁ yathāvuttabandhasarīrañca ekato dassetuṁ “dvippakāre”ccādimāha.",
  "anya-e0812n0:242_2": "Tattha tasmiṁ kiriyākappasaṅkhāte alaṅkāraganthe, no ce,",
  "anya-e0812n0:242_3": "alaṅkārādhikāre vā alaṅkārā vakkhamānālaṅkārā saddatthabhedato saddālaṅkāraatthālaṅkārabhedena dvippakārā honti,",
  "anya-e0812n0:242_4": "yesaṁ bhedena alaṅkārā bhinnā,",
  "anya-e0812n0:242_5": "te saddatthā bandhanāmāva.",
  "anya-e0812n0:242_6": "Taṁsajjitatadāvali tehi saddatthālaṅkārehi alaṅkatā,",
  "anya-e0812n0:242_7": "tesaṁ saddatthānaṁ mahākabbādisamudāyarūpā paṭipāṭibandhoti vuttaṁ hoti.",
  "anya-e0812n0:242_8": "“Bandho” iti nāmaṁ yasseti ca,",
  "anya-e0812n0:242_9": "tehi saddatthālaṅkārehi sajjitāti ca,",
  "anya-e0812n0:242_10": "tesaṁ saddatthānaṁ āvalīti ca samāso.",
  "anya-e0812n0:243_0": "14.",
  "anya-e0812n0:244_0": "Guṇālaṅkārasaṁyuttā, api dosalavaṅkitā;",
  "anya-e0812n0:245_0": "Pasaṁsiyā na viññūhi, sā kaññā viya tādisī.",
  "anya-e0812n0:246_0": "14.",
  "anya-e0812n0:246_1": "Evaṁ guṇena alaṅkārena sajjitāpi sā saddatthāvali appakenapi dosena saṁyuttā satī asamphusitabbāva viññūhi siyāti dassetumāha “guṇa” iccādi.",
  "anya-e0812n0:246_2": "Saddālaṅkārākhyena guṇena,",
  "anya-e0812n0:246_3": "atthālaṅkārena ca saṁyuttāpi visesena sajjitāpi saddatthāvali dosalavena dosalesenāpi aṅkitā abhilañchitā",
  "anya-e0812n0:246_4": "satī viññūhi guṇadosavibhāgavidūhi paṇḍitapurisehi na pasaṁsiyā neva pasaṁsitabbā.",
  "anya-e0812n0:246_5": "Kāviyāti āha “kaññā viyatādisī”ti.",
  "anya-e0812n0:246_6": "Yathā hi kaññā dasavassikā sannaddhayobbanābhimukhabhāvena jananayanamanovilubbhinīguṇena,",
  "anya-e0812n0:246_7": "ābharaṇavisesena cālaṅkatā kenaci kuṭṭhadosalesena aṅkitā viññūnaṁ asamphusanīyā siyā,",
  "anya-e0812n0:246_8": "pagevāparā,",
  "anya-e0812n0:246_9": "evameva saddatthāvalipi appakenapi saddarūpena,",
  "anya-e0812n0:246_10": "atthalakkhaṇena ca dosena kuṭṭhakappena vajjanīyā eva viññūnaṁ,",
  "anya-e0812n0:246_11": "pageva bahunāti vuttaṁ hoti.",
  "anya-e0812n0:247_0": "14.",
  "anya-e0812n0:247_1": "Evaṁ saddatthānaṁ guṇībhūtehi alaṅkārehi sajjitā saddatthāvali kenaci padādidosena abhilakkhitā ce,",
  "anya-e0812n0:247_2": "appasatthāti dassento “guṇālaṅkāri”ccādimāha.",
  "anya-e0812n0:247_3": "Guṇālaṅkārasaṁyuttā api saddālaṅkārasaṅkhātaguṇena,",
  "anya-e0812n0:247_4": "atthālaṅkārena ca visesena yuttāpi sā saddatthāvali dosalavaṅkitā padadosādinā aṇumattenapi dosena aṅkitā",
  "anya-e0812n0:247_5": "yuttā sahitā tādisī guṇālaṅkārasaṁyuttāpi dosalavaṅkitā kaññā viya dasavassikā yobbanappattā vanitāva",
  "anya-e0812n0:247_6": "viññūhi guṇadosaparikkhakehi na pasaṁsiyā na pasaṁsitabbā.",
  "anya-e0812n0:247_7": "Yathā hi dasavassikā itthī piyasabhāvasaṇṭhitā manuññehi guṇehi,",
  "anya-e0812n0:247_8": "sobhanānurūpagīveyyādiābharaṇavisesehi yuttāpi dissamānena kenaci setakuṭṭhalavena yuttā samānā guṇadosaparikkhakehi dassanīyā na hoti,",
  "anya-e0812n0:247_9": "evaṁ vuttappakārāpi bandhapaddhati kuṭṭhatulyena kenaci padādidosena yuttā viññūhi assādanīyāti adhippāyo.",
  "anya-e0812n0:247_10": "Dosānaṁ lavo,",
  "anya-e0812n0:247_11": "tena aṅkitāti ca,",
  "anya-e0812n0:247_12": "sā viya dissatīti tādīsīti ca viggaho.",
  "anya-e0812n0:248_0": "15.",
  "anya-e0812n0:249_0": "Tena dosanirāsova, mahussāhena sādhiyo;",
  "anya-e0812n0:250_0": "Niddosā sabbathā sā’yaṁ, saguṇā na bhaveyya kiṁ.",
  "anya-e0812n0:251_0": "15.",
  "anya-e0812n0:251_1": "Yato evaṁ,",
  "anya-e0812n0:251_2": "tena tasmā kāraṇā mahussāhena mahatā vāyāmena dosānaṁ padadosādīnamanatthanimittānaṁ nirāsova satthadiṭṭhiyā",
  "anya-e0812n0:251_3": "satthappabhāvato pariccāgoyeva sādhiyo sādhetabbo,",
  "anya-e0812n0:251_4": "“viññūhī”ti seso.",
  "anya-e0812n0:251_5": "Evaṁ dosanirāse ko guṇo upalabbhatīti ce.",
  "anya-e0812n0:251_6": "Sabbathā sabbappakārena niddosā dosehi niggatā sāyaṁ saddatthāvali saguṇā saddālaṅkārasaṅkhātehi guṇehi sahitā na bhaveyya kiṁ,",
  "anya-e0812n0:251_7": "bhavatyeva,",
  "anya-e0812n0:251_8": "guṇarahitaṁ taṁalaṅkatamanupādeyyaṁ siyāti adhippāyo.",
  "anya-e0812n0:252_0": "15.",
  "anya-e0812n0:252_1": "Tena yato dosayuttā viññūhi anupādeyyā,",
  "anya-e0812n0:252_2": "tasmā mahussāhena adhikavāyāmena dosanirāsova padadosādīnaṁ nirākaraṇameva sādhiyo anekasatthavisayāya paññāya viññūhi sādhetabbo,",
  "anya-e0812n0:252_3": "evaṁ sati sabbathā sabbākārena niddosā dosarahitā sā ayaṁ saddatthāvali saguṇā saddālaṅkārasaṅkhātehi guṇehi yuttā na bhaveyya kiṁ,",
  "anya-e0812n0:252_4": "guṇayuttā bhaveyyāti adhippāyo.",
  "anya-e0812n0:252_5": "Dosānaṁ nirāsoti ca,",
  "anya-e0812n0:252_6": "natthi dosā etissā,",
  "anya-e0812n0:252_7": "niggatā dosehi vāti ca,",
  "anya-e0812n0:252_8": "saha guṇehi vattamānāti ca viggaho.",
  "anya-e0812n0:253_0": "16.",
  "anya-e0812n0:254_0": "Sā’laṅkāraviyuttāpi, guṇayuttā manoharā;",
  "anya-e0812n0:255_0": "Niddosā dosarahitā, guṇayuttā vadhū viya.",
  "anya-e0812n0:256_0": "16.",
  "anya-e0812n0:256_1": "Kiṁkāraṇamevaṁbhūto dosapariccāgena guṇādānena bandhoti āha “sā’laṅkāre”ccādi.",
  "anya-e0812n0:256_2": "Sā saddatthāvali alaṅkārehi viyuttāpi satī niddosā sabbappakārena dosehi niggatā guṇehi saddālaṅkārasaṅkhātehi",
  "anya-e0812n0:256_3": "saṁyuttā janānamānandasandohābhisandanekahetutāya mano harati attano santikamākaḍḍhatīti manoharā hotīti.",
  "anya-e0812n0:256_4": "Tatthodāharaṇamāha “dosarahitā guṇayuttā vadhū viyā”ti.",
  "anya-e0812n0:256_5": "Yathā yena kenacipi dosena virahitā vadhū manāpacāritādīhi guṇavisesehi saṁyuttā satī kenaci ābharaṇena",
  "anya-e0812n0:256_6": "amaṇḍitā apasādhitāpi kinnāma madhurā kavīnaṁ pasādhanaṁ kinnāma manoharā hoti,",
  "anya-e0812n0:256_7": "evamayaṁ saddatthāvalipi manoharā hotīti attho.",
  "anya-e0812n0:257_0": "16.",
  "anya-e0812n0:257_1": "Idāni dosapariccāgena guṇādāne payojanaṁ dasseti “sā’laṅkāraviyutte”ccādinā.",
  "anya-e0812n0:257_2": "Sā saddatthāvali alaṅkārehi viyuttā satīpi niddosā sabbappakārena dosarahitā guṇayuttā tatoyeva guṇībhūtā",
  "anya-e0812n0:257_3": "saddālaṅkārena yuttā dosarahitā dubbaṇṇadussaṇṭhānādidosehi pariccattā guṇayuttā hadayaṅgamaguṇayuttā",
  "anya-e0812n0:257_4": "vadhū viya aṅganā viya manoharā sādhujane ārādheti.",
  "anya-e0812n0:258_0": "17.",
  "anya-e0812n0:259_0": "Pade vākye tadatthe ca, dosā ye vividhā matā;",
  "anya-e0812n0:260_0": "Sodāharaṇametesaṁ, lakkhaṇaṁ kathayāmya’haṁ.",
  "anya-e0812n0:261_0": "17.",
  "anya-e0812n0:261_1": "Yato evaṁ guṇālaṅkārasaṁyuttāyapi dosalavaṅkitāya viññūnamanādaraṇīyatā,",
  "anya-e0812n0:261_2": "alaṅkāraviyuttāpi dosābhāvena guṇayuttāya manoharatā,",
  "anya-e0812n0:261_3": "evamanatthāvahassāpi dosassa pariharitabbatā satthadiṭṭhiyā,",
  "anya-e0812n0:261_4": "tasmā te dose dassetuṁ paṭijānāti “pade”tiādinā.",
  "anya-e0812n0:261_5": "Tesaṁ padānaṁ vākyānaṁ attho tadattho, tasmiṁ.",
  "anya-e0812n0:261_6": "Udāharīyati lakkhyabhāvenāti udāharaṇaṁ,",
  "anya-e0812n0:261_7": "saha udāharaṇehīti sodāharaṇaṁ.",
  "anya-e0812n0:261_8": "Lakkhiyati lakkhiyamanenāti lakkhaṇaṁ.",
  "anya-e0812n0:262_0": "17.",
  "anya-e0812n0:262_1": "Evaṁ alaṅkārayuttāpi appakena dosena yuttabandhassa anupādeyyattā,",
  "anya-e0812n0:262_2": "alaṅkāraalaṅkaraṇe asatipi dosarahite viññūhi upādeyyattā ca mukhyassa dosaparihārassa avassaṁ kattabbattā",
  "anya-e0812n0:262_3": "idāni adhigatadose dassetuṁ paṭijānāti “pade vākye”ccādinā.",
  "anya-e0812n0:262_4": "Pade nāmādicatubbidhapade ca,",
  "anya-e0812n0:262_5": "vākye “syādyantatyādyantānaṁ cayo vākyaṁ sakārakakiriyā”ti vuttalakkhaṇe vākye ca,",
  "anya-e0812n0:262_6": "tadatthe ca tesaṁ padavākyānaṁ atthe ca vividhā anekappakārā ye dosā viññūhi dosabhāvena matā ñeyyā,",
  "anya-e0812n0:262_7": "etesaṁ padādidosānaṁ sodāharaṇaṁ udāharaṇasahitaṁ lakkhaṇaṁ ahaṁ kathayāmi. Ettha ca–",
  "anya-e0812n0:263_0": "“Padaṁ catubbidhaṁ vuttaṁ, nāmākhyātopasaggikaṁ;",
  "anya-e0812n0:264_0": "Nipātakañca taññūhi, asso khalvābhidhāvatī”ti rūpabhiddhiṭīkāyaṁ nāmakaṇḍe.",
  "anya-e0812n0:265_0": "Vuttaniyāmena padaṁ tāva daṭṭhabbaṁ.",
  "anya-e0812n0:265_1": "Udāharīyanti lakkhiyabhāvenāti udāharaṇānīti ca,",
  "anya-e0812n0:265_2": "saha udāharaṇenāti sodāharaṇanti ca,",
  "anya-e0812n0:265_3": "lakkhīyati lakkhiyamanenāti ca viggaho.",
  "anya-e0812n0:266_0": "Padadosauddesa",
  "anya-e0812n0:267_0": "18.",
  "anya-e0812n0:268_0": "Viruddhatthantarājhattha-kiliṭṭhāni virodhi ca;",
  "anya-e0812n0:269_0": "Neyyaṁ visesanāpekkhaṁ, hīnatthakamanatthakaṁ.",
  "anya-e0812n0:270_0": "Vākyadosauddesa",
  "anya-e0812n0:271_0": "19.",
  "anya-e0812n0:272_0": "Dosā padāna, vākyāna-mekatthaṁ bhaggarītikaṁ;",
  "anya-e0812n0:273_0": "Tathā byākiṇṇagāmmāni, yatihīnaṁ kamaccutaṁ;",
  "anya-e0812n0:274_0": "Ativuttamapetatthaṁ, sabandhapharusaṁ tathā",
  "anya-e0812n0:275_0": "Vākyatthadosauddesa",
  "anya-e0812n0:276_0": "20.",
  "anya-e0812n0:277_0": "Apakkamo’cityahīnaṁ, bhaggarīti sasaṁsayaṁ;",
  "anya-e0812n0:278_0": "Gāmmaṁ duṭṭhālaṅkatīti, dosā vākyatthanissitā.",
  "anya-e0812n0:279_0": "Padadosādiuddesavaṇṇanā",
  "anya-e0812n0:280_0": "18- 19- 20.",
  "anya-e0812n0:280_1": "Idāni yathāpaṭiññāte dose uddisati “viruddhatthantara” iccādinā.",
  "anya-e0812n0:280_2": "Viruddhaṁ atthantaraṁ yassa taṁ viruddhatthantaraṁ. Kiṁ taṁ? Padaṁ.",
  "anya-e0812n0:280_3": "Evamuparipi yathāyogaṁ.",
  "anya-e0812n0:280_4": "Adhiko attho visesyassa yena taṁ adhyatthaṁ.",
  "anya-e0812n0:280_5": "Nīyati avutto hetu ettha ānīyatīti neyyaṁ.",
  "anya-e0812n0:280_6": "Dosā padānanti yehi dosehi padāni duṭṭhāni,",
  "anya-e0812n0:280_7": "te viruddhatthantaratādayo padānaṁ dosāti attho.",
  "anya-e0812n0:280_8": "Evamuparipi yathāyogaṁ.",
  "anya-e0812n0:280_9": "Vākyānaṁ dosāti sambandho.",
  "anya-e0812n0:280_10": "Bhaggā rīti kamo yasmiṁ taṁ bhaggarītikaṁ, vākyaṁ.",
  "anya-e0812n0:280_11": "Apakkamatādayo vākyatthadosā,",
  "anya-e0812n0:280_12": "vākyatthānaṁ dosato.",
  "anya-e0812n0:280_13": "Vākyaṁ duṭṭhaṁ siyāti vākyameva visesyate.",
  "anya-e0812n0:280_14": "Tena sabbattha napuṁsakaliṅgena niddeso.",
  "anya-e0812n0:281_0": "18- 19- 20.",
  "anya-e0812n0:281_1": "Idāni kathetabbabhāvena paṭiññāte dose uddisanto “viruddha…pe…",
  "anya-e0812n0:281_2": "nissitā”ti āha.",
  "anya-e0812n0:281_3": "Kavīhi icchitatthato viruddho aññattho yassa padassāti taṁ viruddhatthantaraṁ nāma.",
  "anya-e0812n0:281_4": "Visesyassa adhikatthabhāvakaraṇato ajhatthaṁ nāma.",
  "anya-e0812n0:281_5": "Kavīhi icchitatthassāvīkaraṇe avisadattā kiliṭṭhaṁ nāma.",
  "anya-e0812n0:281_6": "Desakālakalādīnaṁ viruddhattā virodhi nāma.",
  "anya-e0812n0:281_7": "Aññamāharitvā vattabbato neyyaṁ nāma.",
  "anya-e0812n0:281_8": "Visesanaṁ patvāva sātthakabhāvappattito visesanāpekkhaṁ nāma.",
  "anya-e0812n0:281_9": "Visesyassa hīnatāpādanato hīnatthakaṁ nāma.",
  "anya-e0812n0:281_10": "Attharahitattā anatthakaṁ nāmāti ime aṭṭha padanissitattā padadosā nāma.",
  "anya-e0812n0:282_0": "Vuttatthasseva puna vacanato ekatthaṁ nāma.",
  "anya-e0812n0:282_1": "Bhinnakkamattā bhaggarītikaṁ nāma.",
  "anya-e0812n0:282_2": "Tathā sammohakāraṇattā byākiṇṇaṁ nāma.",
  "anya-e0812n0:282_3": "Visiṭṭhavacanavirahato gāmmaṁ nāma.",
  "anya-e0812n0:282_4": "Yatisampattivirahato yatihīnaṁ nāma.",
  "anya-e0812n0:282_5": "Padatthakkamato cutattā kamaccutaṁ nāma.",
  "anya-e0812n0:282_6": "Lokiyaṁ vohāramatikkamma vuttattā ativuttaṁ nāma.",
  "anya-e0812n0:282_7": "Samudāyatthato apagatattā apetatthaṁ nāma.",
  "anya-e0812n0:282_8": "Bandhapharusayuttattā bandhapharusaṁ nāma,",
  "anya-e0812n0:282_9": "tena sahitaṁ sabandhapharusanti ime nava vākyānaṁ tathā dosā nāma.",
  "anya-e0812n0:282_10": "Ettha tathāsaddo “dosā”ti padaṁ upasaṁharati.",
  "anya-e0812n0:283_0": "Apagatakkamattā apakkamaṁ nāma.",
  "anya-e0812n0:283_1": "Ucitabhāvassa parihīnattā ocityahīnaṁ nāma.",
  "anya-e0812n0:283_2": "Bhinnavibhattikkamattā bhaggarīti nāma.",
  "anya-e0812n0:283_3": "Saṁsayajananato sasaṁsayaṁ nāma.",
  "anya-e0812n0:283_4": "Duppatītikarattā gāmmaṁ nāma.",
  "anya-e0812n0:283_5": "Dūsitālaṅkārattā duṭṭhālaṅkati nāmātime cha vākyatthanissitattā vākyatthadosā nāma.",
  "anya-e0812n0:284_0": "Añño attho atthantaro.",
  "anya-e0812n0:284_1": "Viruddho atthantaro yassāti viggaho.",
  "anya-e0812n0:284_2": "Dosapakāsakapadampi dosato abyatirittattā doso nāma.",
  "anya-e0812n0:284_3": "Evaṁ santepi samāsena padassa gahitattā napuṁsakaṁ hoti.",
  "anya-e0812n0:284_4": "Esevanayo ito paresupi.",
  "anya-e0812n0:284_5": "Visesyassa adhiko attho yassa taṁ,",
  "anya-e0812n0:284_6": "kiliṭṭhaṁ viya kiliṭṭhaṁ.",
  "anya-e0812n0:284_7": "Yathā hi malaggahito ādāso attano kiliṭṭhattā mukhādīnaṁ pakāsane avisado hoti,",
  "anya-e0812n0:284_8": "evamadhippetatthappakāsane asamatthaṁ padaṁ kiliṭṭhaṁ nāma.",
  "anya-e0812n0:284_9": "Virodho assa atthīti virodhi.",
  "anya-e0812n0:284_10": "Nīyati avutto hetu etthāti neyyaṁ.",
  "anya-e0812n0:284_11": "Visesane apekkhā yassa taṁ.",
  "anya-e0812n0:284_12": "Hīno visesyassa attho yena taṁ.",
  "anya-e0812n0:284_13": "Natthi attho yassa tanti viggaho.",
  "anya-e0812n0:285_0": "Padadosānaṁ anaññattepi vikappanābhedato “padānaṁ dosā”ti vuttaṁ,",
  "anya-e0812n0:285_1": "yathā “silāputtakassa sarīra”nti.",
  "anya-e0812n0:285_2": "Vākyānaṁ dosāti etthāpi eseva nayo.",
  "anya-e0812n0:285_3": "Eko attho yassa taṁ.",
  "anya-e0812n0:285_4": "Bhaggārīti kamo yassa taṁ.",
  "anya-e0812n0:285_5": "Visuṁ visuṁ ākiṇṇaṁ byākiṇṇaṁ.",
  "anya-e0812n0:285_6": "Gāme bhavo gāmmo,",
  "anya-e0812n0:285_7": "abyattānaṁ vohāro.",
  "anya-e0812n0:285_8": "Tappakāsakapadampi upacārato gāmmaṁ nāma.",
  "anya-e0812n0:285_9": "Yati hīnā etthāti yatihīnaṁ.",
  "anya-e0812n0:285_10": "Kamato cutaṁ kamaccutaṁ.",
  "anya-e0812n0:285_11": "Atikkamma vuttaṁ ativuttaṁ.",
  "anya-e0812n0:285_12": "Atthato apetaṁ apetatthaṁ.",
  "anya-e0812n0:285_13": "Bandhe pharusaṁ pharusatā yattha taṁ.",
  "anya-e0812n0:285_14": "Apagato kamo yasmā taṁ.",
  "anya-e0812n0:285_15": "Ocityaṁ hīnaṁ yattha taṁ.",
  "anya-e0812n0:285_16": "Bhaggā rīti yattha taṁ.",
  "anya-e0812n0:285_17": "Saha saṁsayena vattatīti taṁ.",
  "anya-e0812n0:285_18": "Gāmmaṁ vuttanayameva.",
  "anya-e0812n0:285_19": "Duṭṭhā dūsitā alaṅkati alaṅkāro yattha taṁ.",
  "anya-e0812n0:285_20": "Vākyānaṁ attho,",
  "anya-e0812n0:285_21": "tannissitā vākyatthanissitāti viggaho.",
  "anya-e0812n0:285_22": "Ettha anatthakāpetatthadosadvayaṁ padavākyato bhinnaṁ,",
  "anya-e0812n0:285_23": "aññaṁ bhaggarītidosadvayaṁ,",
  "anya-e0812n0:285_24": "gāmmadvayaṁ,",
  "anya-e0812n0:285_25": "kamaccutaapakkamadvayañca vākyavākyatthato bhinnaṁ.",
  "anya-e0812n0:286_0": "Padadosaniddesavaṇṇanā",
  "anya-e0812n0:287_0": "21.",
  "anya-e0812n0:288_0": "Viruddhatthantaraṁ tañhi, yassa’ññattho virujjhati;",
  "anya-e0812n0:289_0": "Adhippete yathā megho, visado sukhaye janaṁ.",
  "anya-e0812n0:290_0": "21.",
  "anya-e0812n0:290_1": "Athoddesakkamena padādidose udāharati “viruddhi” ccādinā.",
  "anya-e0812n0:290_2": "Hi yasmā kāraṇā,",
  "anya-e0812n0:290_3": "pasiddhiyaṁ vā hisaddo.",
  "anya-e0812n0:290_4": "Yassa padassa añño adhippetato aparo attho adhippete vattumicchite atthe virujjhatīti anuvaditvā tasmā taṁ “viruddhatthantara”nti vidhīyate.",
  "anya-e0812n0:290_5": "“Yathe”tyudāharati.",
  "anya-e0812n0:290_6": "Yathā idaṁ viruddhatthantaraṁ,",
  "anya-e0812n0:290_7": "tathā aññampi tādisaṁ daṭṭhabbaṁ.",
  "anya-e0812n0:290_8": "Na tvidameveti yathāsaddassa attho.",
  "anya-e0812n0:290_9": "Megho visado sukhaye jananti.",
  "anya-e0812n0:290_10": "Visaṁ udakaṁ,",
  "anya-e0812n0:290_11": "taṁ dadātīti visado megho vārivaho janaṁ lokaṁ sukhaye sukhayatīti kavicchitattho.",
  "anya-e0812n0:290_12": "Visasaddo garaḷassa ca vācako siyāti garaḷado megho mārayati,",
  "anya-e0812n0:290_13": "na pana sukhayatīti “visado”ti visesanapadassa viruddhatā.",
  "anya-e0812n0:291_0": "21.",
  "anya-e0812n0:291_1": "Idāni uddiṭṭhānukkamena viruddhatthantarādīnaṁ salakkhaṇalakkhiyaṁ dassento “viruddhi”ccādimāha.",
  "anya-e0812n0:291_2": "Yassa padassa aññattho kavicchitatthato añño attho adhippete icchitatthe hi yasmā virujjhati,",
  "anya-e0812n0:291_3": "tasmā taṁ padaṁ viruddhatthantaraṁ nāma.",
  "anya-e0812n0:291_4": "Pasiddhiyaṁ vā hisaddo.",
  "anya-e0812n0:291_5": "Tathā hesa appasiddhaṁ viruddhatthantaraṁ “yassa aññattho adhippete virujjhatī”ti pakāsetvā tasmiṁ pakāsitatthavisaye vattati.",
  "anya-e0812n0:291_6": "“Taṁ hī”ti yojitattā “yassa aññattho adhippete virujjhatī”ti lakkhaṇaṁ pasiddhabhāvena anuvaditvā taṁ",
  "anya-e0812n0:291_7": "viruddhatthantaranti anuvaditabbaappasiddhaviruddhatthantaraṁ vidhīyate,",
  "anya-e0812n0:291_8": "yathā “yo kuṇḍalī,",
  "anya-e0812n0:291_9": "so devadatto”ti.",
  "anya-e0812n0:291_10": "Upari pasiddhānuvādena appasiddhavidhānameva daṭṭhabbaṁ.",
  "anya-e0812n0:291_11": "“Yathā…pe…",
  "anya-e0812n0:291_12": "jana”nti udāharaṇaṁ lakkhiyaṁ dasseti.",
  "anya-e0812n0:291_13": "Yathā “megho visado”ccādi viruddhatthantarassa udāharaṇaṁ,",
  "anya-e0812n0:291_14": "evamīdisamaññampi imassudāharaṇaṁ,",
  "anya-e0812n0:291_15": "na kevalaṁ “megho”ccādimeva bhavatīti vuttaṁ hoti.",
  "anya-e0812n0:291_16": "Yathāsaddo cettha ivasaddapariyāyatthepi udāharaṇattho daṭṭhabbo,",
  "anya-e0812n0:291_17": "uparipyevaṁ.",
  "anya-e0812n0:291_18": "Megho ambudharo visado visasaṅkhātaṁ jalaṁ dadanto janaṁ sukhaye sukhayatīti kavīhi adhippetattho.",
  "anya-e0812n0:291_19": "Ettha visasaddassa garaḷasaṅkhātasappavisavācakattā,",
  "anya-e0812n0:291_20": "“visaṁ dadātīti visado”ti ettha visassa udakavisānaṁ sādhāraṇattā visadāyako megho nāsetiyeva,",
  "anya-e0812n0:291_21": "na sukhayatīti kavinā adhippetassa sukhakāraṇassa meghavisesanavisasaddassa viruddhaaññatthatāti visapadaṁ viruddhatthantaradosena duṭṭhanti.",
  "anya-e0812n0:292_0": "22.",
  "anya-e0812n0:293_0": "Visesyamadhikaṁ yenā’-",
  "anya-e0812n0:294_0": "Dhyatthametaṁ bhave yathā;",
  "anya-e0812n0:295_0": "Obhāsitāsesadiso,",
  "anya-e0812n0:296_0": "Khajjoto’yaṁ virājate.",
  "anya-e0812n0:297_0": "22.Yena padena visesyaṁ visesitabbaṁ aparaṁ padaṁ atthavasena adhikaṁ bhavatītyanuvaditvā etaṁ ajhatthaṁ bhaveti vidhīyate.",
  "anya-e0812n0:297_1": "“Yathe”tyudāharati “obhāsite”ccādi.",
  "anya-e0812n0:297_2": "Evamuparipi suviññeyyaṁ.",
  "anya-e0812n0:297_3": "Obhāsitā dīpitā asesā nikhilā disāyena soyaṁ khajjoto virājate dippati.",
  "anya-e0812n0:297_4": "Ettha khajjotassākhiladisābhāgāvabhāsanamativuttīti adhikatthaṁ.",
  "anya-e0812n0:298_0": "22.Yena visesanapadena visesyaṁ visesitabbaṁ padaṁ atthavasena adhikaṁ hoti,",
  "anya-e0812n0:298_1": "etaṁ yathāvuttalakkhaṇopetaṁ padaṁ ajhatthaṁ bhave ajhatthaṁ nāma padadoso bhave.",
  "anya-e0812n0:298_2": "Yathā tassudāharaṇamevaṁ.",
  "anya-e0812n0:298_3": "Obhāsitāsesadiso jotitasabbadiso ayaṁ khajjoto ayaṁ jotiriṅgaṇo virājate dippati.",
  "anya-e0812n0:298_4": "Ettha visesyassa khajjotassa sakaladisobhāsanassa ajhatthattā atyuttattā (ka.) “obhāsitāsesadiso”ti visesanapadaṁ ajhatthapadadoso nāma.",
  "anya-e0812n0:298_5": "Obhāsitā asesadisā yenāti viggaho.",
  "anya-e0812n0:299_0": "23.",
  "anya-e0812n0:300_0": "Yassa’tthāvagamo dukkho,",
  "anya-e0812n0:301_0": "Pakatyādivibhāgato;",
  "anya-e0812n0:302_0": "Kiliṭṭhaṁ taṁ yathā tāya,",
  "anya-e0812n0:303_0": "So’yamāliṅgyate piyā.",
  "anya-e0812n0:304_0": "23.Pakatyādivibhāgatoti paccayā paṭhamaṁ karīyatīti pakati.",
  "anya-e0812n0:304_1": "Ādisaddena paccayādīnaṁ pariggaho.",
  "anya-e0812n0:304_2": "Pakatyādīnaṁvibhāgato vibhajanato,",
  "anya-e0812n0:304_3": "“ayaṁ pakati,",
  "anya-e0812n0:304_4": "ayaṁ paccayo,",
  "anya-e0812n0:304_5": "ayamādeso”tiādinā pakatipaccayavibhāgakappanatoti vuttaṁ hoti.",
  "anya-e0812n0:304_6": "Pīṇetīti pī,",
  "anya-e0812n0:304_7": "tāya piyā vallabhāya soyaṁ sāmī āliṅgyate silissate.",
  "anya-e0812n0:304_8": "Ettha “piyā”ti kiliṭṭhaṁ.",
  "anya-e0812n0:305_0": "23.Yassa padassa atthāvagamo atthāvabodho pakatyādivibhāgato “ayaṁ pakati,",
  "anya-e0812n0:305_1": "ayaṁ paccayo,",
  "anya-e0812n0:305_2": "ayamādeso”tiādinā pakatyādīnaṁ vibhajanajānanena,",
  "anya-e0812n0:305_3": "“pakatyādi nāma ki”nti gavesanato vā dukkho,",
  "anya-e0812n0:305_4": "taṁ kiliṭṭhaṁ nāma.",
  "anya-e0812n0:305_5": "Yathā tassudāharaṇamevaṁ.",
  "anya-e0812n0:305_6": "Tāya piyā vanitāya so ayaṁ vallabho āliṅgyate silissate.",
  "anya-e0812n0:305_7": "Paccayā paṭhamaṁ karīyatīti pakati.",
  "anya-e0812n0:305_8": "Sā ādi yesaṁ paccayānaṁ,",
  "anya-e0812n0:305_9": "tesaṁ vibhāgoti vākyaṁ.",
  "anya-e0812n0:305_10": "Pīṇetīti pī, nārī.",
  "anya-e0812n0:305_11": "Tāya piyā ettha piyāsaṅkhātāya vallabhāya kathane pīsaddassa avisadattā “piyā”ti padaṁ kiliṭṭhaṁ.",
  "anya-e0812n0:306_0": "24.",
  "anya-e0812n0:307_0": "Yaṁ kiliṭṭhapadaṁ mandā-bhidheyyaṁ yamakādikaṁ;",
  "anya-e0812n0:308_0": "Kiliṭṭhapadadoseva, tampi anto karīyati.",
  "anya-e0812n0:309_0": "24.",
  "anya-e0812n0:309_1": "Idāni yamakādikamanadhippetampi kiliṭṭheyeva antogadhaṁ dassetumāha “ya”ntiādi.",
  "anya-e0812n0:309_2": "Tattha yanti aniyamavacanaṁ,",
  "anya-e0812n0:309_3": "tassa niyamavacanaṁ yamakādikanti.",
  "anya-e0812n0:309_4": "Yamakamādi yassa paheḷikājātassa taṁ yamakādikaṁ.",
  "anya-e0812n0:309_5": "Kīdisanti āha “kiliṭṭhapada”ntiādi.",
  "anya-e0812n0:309_6": "Kiliṭṭhāni appatītadosasabhāve ṭhitatāya malitānyavisadāni padāni yassa taṁ kiliṭṭhapadaṁ.",
  "anya-e0812n0:309_7": "Mando appako abhidheyyo attho yassa taṁ mandābhidheyyaṁ,",
  "anya-e0812n0:309_8": "tādisaṁ tampi yamakādikaṁ kiliṭṭhapadadoseyeva yathāvutte anto abbhantare karīyati vidhīyati tattheva pakkhipīyati,",
  "anya-e0812n0:309_9": "kiliṭṭhapadadosato na byatiriccatīti adhippāyo.",
  "anya-e0812n0:310_0": "24.",
  "anya-e0812n0:310_1": "Idāni anadhippetamapi yamakādiṁ kiliṭṭhadoseyeva antokaraṇabyājena āvīkaronto āha “yaṁ kiliṭṭhe”ccādi.",
  "anya-e0812n0:310_2": "Kiliṭṭhapadaṁ appatītadosena missakattā avisadapadaṁ mandābhidheyyaṁ appakābhidheyyaṁ yaṁ yamakādikaṁ yaṁ yamakappaheḷikājātamatthi,",
  "anya-e0812n0:310_3": "tampi kiliṭṭhapadadoseyeva yathāvuttakiliṭṭhapadadoseyeva anto karīyati abbhantare karīyati,",
  "anya-e0812n0:310_4": "kiliṭṭhapadadosato abyatirittanti adhippāyo.",
  "anya-e0812n0:310_5": "Kiliṭṭhāni padāni yassa,",
  "anya-e0812n0:310_6": "mando abhidheyyo yassa,",
  "anya-e0812n0:310_7": "yamakaṁ ādi yassa paheḷikājātassa,",
  "anya-e0812n0:310_8": "kiliṭṭhapadānaṁ dosoti viggaho.",
  "anya-e0812n0:311_0": "25.",
  "anya-e0812n0:312_0": "Patītasaddaracitaṁ, siliṭṭhapadasandhikaṁ;",
  "anya-e0812n0:313_0": "Pasādaguṇasaṁyuttaṁ, yamakaṁ mata’medisaṁ.",
  "anya-e0812n0:314_0": "25.",
  "anya-e0812n0:314_1": "Hotu kāmamanabhimatamedisaṁ yamakādikaṁ,",
  "anya-e0812n0:314_2": "kiñcarahi abhimatanti āha “patīti”ccādi.",
  "anya-e0812n0:314_3": "Attano vacanīyatthappatītavasena vācakāpi saddā patītāyeva nāmāti patītehi pasiddhehi saddehi pāṭipadikehi racitaṁ kataṁ patītasaddaracitaṁ.",
  "anya-e0812n0:314_4": "Siliṭṭhā aññamaññāliṅganena maṭṭhā padānaṁ syādyantādīnaṁ sandhayo sandhanā yassa taṁ siliṭṭhapadasandhikaṁ.",
  "anya-e0812n0:314_5": "Patītasaddaracitattāyeva pasādasaṅkhātena guṇena saddālaṅkārena saṁyuttaṁ sammadevopetaṁ edisaṁ yathāvuttaguṇāsayaṁ",
  "anya-e0812n0:314_6": "ramaṇīyaṁ yamakaṁ mataṁ abhimatanti attho.",
  "anya-e0812n0:315_0": "25.",
  "anya-e0812n0:315_1": "Idāni adhigatesu yamakesu īdisaṁ yamakamiṭṭhamiti sissānaṁ upadisanto āha “patīte”ccādi.",
  "anya-e0812n0:315_2": "Patītasaddaracitaṁ “imassatthassāyaṁ vācako”ti patītehi pasiddhehi saddehi racitaṁ pāṭipadikehi kataṁ",
  "anya-e0812n0:315_3": "siliṭṭhapadasandhikaṁ siliṭṭhā syādyantādipadānaṁ sandhayo yassa taṁ pasādaguṇasaṁyuttaṁ patītasaddaracitattāyeva",
  "anya-e0812n0:315_4": "pasādasaṅkhātena saddālaṅkāraguṇena saṁyuttaṁ īdisaṁ evaṁbhūtaṁ guṇādhikato ramaṇīyaṁ upari vakkhamānayamakasadisaṁ",
  "anya-e0812n0:315_5": "yamakaṁ mataṁ viññūhi abhimataṁ.",
  "anya-e0812n0:315_6": "Patītā ca te saddā ca,",
  "anya-e0812n0:315_7": "tehi racitaṁ,",
  "anya-e0812n0:315_8": "siliṭṭhā padānaṁ sandhayo yassa,",
  "anya-e0812n0:315_9": "pasādoti guṇo saddālaṅkāro,",
  "anya-e0812n0:315_10": "tena saṁyuttanti viggaho.",
  "anya-e0812n0:316_0": "26.",
  "anya-e0812n0:317_0": "Abyapetaṁ byapeta’ñña-māvuttānekavaṇṇajaṁ;",
  "anya-e0812n0:318_0": "Yamakaṁ tañca pādāna-mādimajjhantagocaraṁ.",
  "anya-e0812n0:319_0": "26.",
  "anya-e0812n0:319_1": "Idāni taṁ yathāvuttamabhimataṁ dassetumupakkamate “abyapete”ccādinā.",
  "anya-e0812n0:319_2": "Āvuttā adhivuttā punappunuccāraṇupetā anekesaṁ patirūpattā,",
  "anya-e0812n0:319_3": "bahuvaṇṇā sarabyañjanarūpā,",
  "anya-e0812n0:319_4": "na eko vaṇṇo tassānuppāsattā,",
  "anya-e0812n0:319_5": "tathā ca vakkhati “vaṇṇāvutti paro yathā”ti subodhālaṅkāra 127 gāthā,",
  "anya-e0812n0:319_6": "tehi jātaṁ yamakanti viññāyate.",
  "anya-e0812n0:319_7": "Katividhaṁ taṁ vikappīyatīti āha “abyapetaṁ byapetañña”nti.",
  "anya-e0812n0:319_8": "Tattha yaṁ vaṇṇantarābyavahitaṁ vaṇṇasamudāyena vuttaṁ.",
  "anya-e0812n0:319_9": "Tadabyapetaṁ yamakaṁ.",
  "anya-e0812n0:319_10": "Yaṁ tu byavahitaṁ,",
  "anya-e0812n0:319_11": "taṁ byapetaṁ.",
  "anya-e0812n0:319_12": "Yaṁ pana ubhayamissaṁ,",
  "anya-e0812n0:319_13": "taṁ aññaṁ aparaṁ abyapetabyapetanti tidhā yamakaṁ tāva vikappīyate.",
  "anya-e0812n0:319_14": "Tametaṁ tividhaṁ yamakaṁ visayavibhāganirūpanāyaṁ ādi ca majjho ca anto ca gocaro visayo yasseti ādimajjhantagocaraṁ viññeyyaṁ.",
  "anya-e0812n0:319_15": "Kesaṁ pādānaṁ?",
  "anya-e0812n0:319_16": "Paccekaṁ catunnaṁgāthāvayavānaṁ.",
  "anya-e0812n0:319_17": "Sāpekkhattepi samāso gammakattā.",
  "anya-e0812n0:320_0": "Tattha pādacatukkassa ādimajjhantabhāvīnaṁ yamakānaṁ yāvanto pakārā sambhavanti,",
  "anya-e0812n0:320_1": "te mūlā satta. Kathaṁ?",
  "anya-e0812n0:320_2": "Ekasmiṁyeva pāde kvaci ādiyamakaṁ,",
  "anya-e0812n0:320_3": "kvaci majjhayamakaṁ,",
  "anya-e0812n0:320_4": "kvaci antayamakaṁ,",
  "anya-e0812n0:320_5": "kvaci majjhantayamakaṁ,",
  "anya-e0812n0:320_6": "kvaci majjhādiyamakaṁ,",
  "anya-e0812n0:320_7": "kvaci ādyantayamakaṁ,",
  "anya-e0812n0:320_8": "kvaci sabbayamakanti.",
  "anya-e0812n0:320_9": "Evaṁ paccekaṁ mūlabhūtā sattāti catūsu aṭṭhavīsati honti.",
  "anya-e0812n0:320_10": "Pādādiyamakañca paṭhamapādādiyamakamabyapetaṁ tathā dutiyatatiyacatutthapādādiyamakamabyapetaṁ paṭhamadutiyapādādiyamakamabyapetaṁ",
  "anya-e0812n0:320_11": "paṭhamatatiyapādādiyamakamabyapetaṁ paṭhamacatutthapādādiyamakamabyapetantiādinā anekadhā pasaṁsanti.",
  "anya-e0812n0:320_12": "Yadā ca sabbatoyamakaṁ,",
  "anya-e0812n0:320_13": "tadā mahāyamakādayo vikappā jāyantīti veditabbaṁ.",
  "anya-e0812n0:321_0": "26.",
  "anya-e0812n0:321_1": "Idāni abhimatayamakaṁ dīpeti “abyapete”ccādinā.",
  "anya-e0812n0:321_2": "Āvuttehi punappunaṁ vuttehi anekavaṇṇehi samudāyarūpattā anekehi sarabyañjanasarīrehi vaṇṇehi jātaṁ yamakaṁ aññehi vaṇṇehi abyavahitattā abyapetaṁ,",
  "anya-e0812n0:321_3": "vaṇṇantarehi byavahitattā byapetaṁ,",
  "anya-e0812n0:321_4": "ubhayamissakattā tehi aññaṁ abyapetabyapetañcāti tividhaṁ hoti.",
  "anya-e0812n0:321_5": "Tañca yamakaṁ visayavibhāganiyamena gāthāpādānaṁ ādigocaraṁ majjhagocaraṁ antagocaramiti tividhaṁ hoti.",
  "anya-e0812n0:321_6": "Ettha casaddo vattabbantare pavattati,",
  "anya-e0812n0:321_7": "vattabbantaraṁ nāma yathāvuttaabyapetādibhedato aññaṁ vattabbatāya samukhībhūtaṁ pādānaṁ ādimajjhāvasānantaraṁ,",
  "anya-e0812n0:321_8": "upanyāso vākyārambhoti ca etasseva nāmaṁ.",
  "anya-e0812n0:321_9": "Visadisena vaṇṇena apetaṁ byapetaṁ.",
  "anya-e0812n0:321_10": "Tabbiparītamabyapetaṁ.",
  "anya-e0812n0:321_11": "Abyapetañca byapetañca aññañcāti samāhāradvando.",
  "anya-e0812n0:321_12": "Aneke ca te vaṇṇā ca,",
  "anya-e0812n0:321_13": "āvuttāyeva anekavaṇṇā,",
  "anya-e0812n0:321_14": "tehi jātaṁ,",
  "anya-e0812n0:321_15": "ādi ca majjho ca anto ca,",
  "anya-e0812n0:321_16": "te gocarā yassāti viggaho.",
  "anya-e0812n0:322_0": "Tattha pādacatukkassa ādimajjhāvasānesu labbhamānayamakabhedā ekekasmiṁ pāde satta satta bhavanti. Kathaṁ?",
  "anya-e0812n0:322_1": "Pādādiyamakaṁ pādamajjhayamakaṁ pādantayamakaṁ majjhantayamakaṁ majjhādiyamakaṁ ādyantayamakaṁ sabbatoyamakanti",
  "anya-e0812n0:322_2": "evaṁ paccekaṁ satta satta katvā catūsu mūlabhūtayamakā aṭṭhavīsa bhavanti.",
  "anya-e0812n0:322_3": "Ettha pādādiyamakādikampi abyapetapaṭhamapādādiyamakaṁ tathā dutiyatatiyacatutthapādādiyamakamiti ca",
  "anya-e0812n0:322_4": "abyapetapaṭhamadutiyapādādiyamakaṁ tathā paṭhamatatiyapādādiyamakaṁ paṭhamacatutthapādādiyamakamiti ca",
  "anya-e0812n0:322_5": "abyapetadutiyatatiyapādādiyamakaṁ tathā dutiyacatutthapādādiyamakamiti ca abyapetatatiyacatutthapādādiyamakamiti",
  "anya-e0812n0:322_6": "ca evamabyapetapādādiyamakā dasa honti.",
  "anya-e0812n0:322_7": "Tathā byapetāpi dasāti vīsati,",
  "anya-e0812n0:322_8": "abyapetapaṭhamapādamajjhayamakaṁ tathā dutiyapādamajjhayamakamiccādinā majjhayamakampi vīsatividhaṁ hoti.",
  "anya-e0812n0:322_9": "Abyapetapaṭhamapādantayamakaṁ tathā dutiyapādantayamakamiccādinā antayamakampi vīsatividhaṁ.",
  "anya-e0812n0:322_10": "Saṁsaggabhedato pana anekavidhaṁ hoti.",
  "anya-e0812n0:323_0": "Abyapetapaṭhamapādādiyamakavaṇṇanā",
  "anya-e0812n0:324_0": "27.",
  "anya-e0812n0:325_0": "Sujanā’sujanā sabbe, guṇenāpi vivekino;",
  "anya-e0812n0:326_0": "Vivekaṁ na samāyanti, avivekijanantike.",
  "anya-e0812n0:327_0": "27.“Sujanā”iccādi.",
  "anya-e0812n0:327_1": "Sujanā sajjanā,",
  "anya-e0812n0:327_2": "asujanā asajjanāti ete sabbe ubhayapakkhapātino visesā janā guṇena sīlādinā karaṇabhūtena,",
  "anya-e0812n0:327_3": "hetubhūtena vā vivekinopi sādhūsu labbhamānānamasādhūsvanupalabbhanato puthubhūtāpi avivekīnaṁ janānaṁ",
  "anya-e0812n0:327_4": "antike samīpe tesaṁ sannidhāne vivekaṁ vibhāgaṁ na samāyanti napāpuṇanti,",
  "anya-e0812n0:327_5": "vibhāgavijānanapaññāvekallena ca vivekinopi janā te ekato katvā passantīti.",
  "anya-e0812n0:327_6": "Idaṁ paṭhamapādādiyamakamabyapetaṁ.",
  "anya-e0812n0:328_0": "27.",
  "anya-e0812n0:328_1": "Idāni abyapetapaṭhamapādādiyamakassa mukhamattaṁ dassetumāha “sujani”ccādi.",
  "anya-e0812n0:328_2": "Sujanā sādhujanā,",
  "anya-e0812n0:328_3": "asujanā asādhujanā ceti sabbe ubhayapakkhikā sīlādinā,",
  "anya-e0812n0:328_4": "pāṇātipātādinā guṇena hetunā vivekino api sādhūsu pāṇātipātādīnaṁ,",
  "anya-e0812n0:328_5": "asādhūsu sīlādīnaṁ appavattito guṇena puthubhūtāpi avivekijanantike vivekañāṇarahitānaṁ janānaṁ santike vivekaṁ vibhāgaṁ na samāyanti na pāpuṇanti.",
  "anya-e0812n0:328_6": "Viveko vinābhavanametesamatthīti vivekino.",
  "anya-e0812n0:328_7": "Ettha visayopacārena vivekoti paññā,",
  "anya-e0812n0:328_8": "na vivekinoti avivekino,",
  "anya-e0812n0:328_9": "teyeva janā,",
  "anya-e0812n0:328_10": "tesaṁ antikamiti ca viggaho.",
  "anya-e0812n0:328_11": "Idaṁ abyapetapaṭhamapādādiyamakaṁ.",
  "anya-e0812n0:329_0": "Abyapetapaṭhamadutiyapādādiyamakavaṇṇanā",
  "anya-e0812n0:330_0": "28.",
  "anya-e0812n0:331_0": "Kusalā’kusalā sabbe, pabalā’pabalā’thavā;",
  "anya-e0812n0:332_0": "No yātā yāva’hosittaṁ, sukhadukkhappadā siyuṁ.",
  "anya-e0812n0:333_0": "28.“Kusalā”iccādi.",
  "anya-e0812n0:333_1": "Pabalā āsevanappaṭilābhavasena balavanto ca.",
  "anya-e0812n0:333_2": "Athāti anantaratthe nipāto.",
  "anya-e0812n0:333_3": "Apabalā tadabhāvato dubbalā ca sabbe kusalākusalā dhammā yāva yattakaṁ kālaṁ ahosittaṁ vinā uppattimattaṁ",
  "anya-e0812n0:333_4": "phaladānāsambhavato kevalaṁ “ahosī”ti vacanīyatthanimittamattakammabhāvena ahosikammattaṁ no yātā na sampattā,",
  "anya-e0812n0:333_5": "tāva tattakaṁ kālaṁ sukhañca dukkhañca taṁ padantīti sukhadukkhappadā siyuṁ.",
  "anya-e0812n0:333_6": "Yāva saṁsārapavatti,",
  "anya-e0812n0:333_7": "tāva sukhadukkhadāyakā hontīti.",
  "anya-e0812n0:333_8": "Idaṁ paṭhamadutiyapādādiyamakamabyapetaṁ.",
  "anya-e0812n0:334_0": "28.Pabalā āsevanādipaccayalābhena balavanto vā atha apabalā tadabhāvena dubbalā vā sabbe kusalākusalā",
  "anya-e0812n0:334_1": "ahosittaṁ phaladānābhāvato pavattimattataṁ yāva yattakaṁ kālaṁ no yātā appattā,",
  "anya-e0812n0:334_2": "tāva tattakaṁ sukhadukkhappadā yathākkamaṁ sukhadukkhapadāyino siyuṁ bhavanti.",
  "anya-e0812n0:334_3": "Idaṁ abyapetapaṭhamadutiyapādādiyamakaṁ.",
  "anya-e0812n0:334_4": "Kusalapaṭipakkhā akusalā.",
  "anya-e0812n0:334_5": "“Ahosī”ti vattabbassa bhāvo ahosittaṁ.",
  "anya-e0812n0:334_6": "“Ehipassiko”tiādīsu viya kriyāpadatopi ṇādipaccayā honti.",
  "anya-e0812n0:335_0": "Abyapetapaṭhamadutiyatatiyapādādiyamakavaṇṇanā",
  "anya-e0812n0:336_0": "29.",
  "anya-e0812n0:337_0": "Sādaraṁ sā daraṁ hantu, vihitā vihitā mayā;",
  "anya-e0812n0:338_0": "Vandanā vandanāmāna-bhājane ratanattaye.",
  "anya-e0812n0:339_0": "29.“Sādara”miccādi.",
  "anya-e0812n0:339_1": "Vandanā dvārattayopadassiyamānā māno ca pūjā,",
  "anya-e0812n0:339_2": "tesaṁ bhājane ādhārabhūte ratijananādinā atthena ratanasaṅkhātānaṁ buddhādīnaṁ taye samūhabhūte ratanattaye",
  "anya-e0812n0:339_3": "sādaraṁ ādarasahitaṁ katvā mayā vihitā katā,",
  "anya-e0812n0:339_4": "vihitā alaṁsaṁsāradukkhavisaṭanirākaraṇato visesena hitā padhyā sā vandanā so paṇāmo daraṁ darathaṁ kāyacittapariḷāhaṁ hantu hiṁsatu.",
  "anya-e0812n0:339_5": "Mayāti vuttattā meti atthato viññāyati.",
  "anya-e0812n0:339_6": "Idaṁ pana paṭhamadutiyatatiyapādādiyamakamabyapetaṁ.",
  "anya-e0812n0:340_0": "29.Vandanāmānabhājane dvārattayena vidhiyamānapaṇāmapūjānaṁ ādhārabhūte ratanattaye ratijananādiatthena",
  "anya-e0812n0:340_1": "ratanasaṅkhātānaṁ buddhādīnaṁ taye mayā yā vandanā sādaraṁ ādarasahitaṁ vihitā katā,",
  "anya-e0812n0:340_2": "vihitā lokiya lokuttara sampattisādhanato visesena hitā sā vandanā daraṁ mayhaṁ kāyacittadarathaṁ hantu vināsetu.",
  "anya-e0812n0:340_3": "Idaṁ abyapetapaṭhamadutiyatatiyapādādiyamakaṁ.",
  "anya-e0812n0:340_4": "Saha ādarena vattamānaṁ sādaraṁ,",
  "anya-e0812n0:340_5": "kriyāvisesanaṁ.",
  "anya-e0812n0:340_6": "Ettha kriyā nāma vihitāsaddena niddiṭṭhakaraṇaṁ.",
  "anya-e0812n0:340_7": "Karaṇañhi vihitāsaddassa vuttakammattepi aññathānupapattilakkhaṇasāmatthiyato bhijjitvā vijjamānaṁ “akāsi”nti",
  "anya-e0812n0:340_8": "kriyāya sambandhamupentaṁ kammañca hoti,",
  "anya-e0812n0:340_9": "bhāve vihitassa yupaccayantassa napuṁsakattā napuṁsakañca,",
  "anya-e0812n0:340_10": "sattāya ekattā ekavacanañca tabbisesanattā sādarasaddopi napuṁsakadutiyekavacano hoti.",
  "anya-e0812n0:341_0": "“Visesye dissamānā yā,",
  "anya-e0812n0:342_0": "Liṅgasaṅkhyāvibhattiyo;",
  "anya-e0812n0:343_0": "Tulyādhikaraṇe bhiyyo,",
  "anya-e0812n0:344_0": "Kātabbā tā visesane”ti sambandhacinto 15 gāthā bhedacintā 194 gāthā.",
  "anya-e0812n0:345_0": "Hi vuttaṁ.",
  "anya-e0812n0:345_1": "Evaṁ kriyāvisesane gahite sāmatthiyato “mayā”ti tatiyantassa paṭhamantattaṁ,",
  "anya-e0812n0:345_2": "“vandanā”ti paṭhamantassa chaṭṭhuntañca hoti.",
  "anya-e0812n0:345_3": "Vandanā ca māno ca,",
  "anya-e0812n0:345_4": "tesaṁ bhājanaṁ.",
  "anya-e0812n0:345_5": "Tiṇṇaṁ samūho tayaṁ,",
  "anya-e0812n0:345_6": "ratanānaṁ tayanti ca viggaho.",
  "anya-e0812n0:346_0": "Abyapetacatukkapādādiyamakavaṇṇanā",
  "anya-e0812n0:347_0": "30.",
  "anya-e0812n0:348_0": "Kamalaṁ ka’malaṁ kattuṁ-vanado vanado’mbaraṁ;",
  "anya-e0812n0:349_0": "Sugato sugato lokaṁ, sahitaṁ sahitaṁ karaṁ.",
  "anya-e0812n0:350_0": "30.“Kamala”miccādi.",
  "anya-e0812n0:350_1": "Kamalaṁ aravindaṁ kaṁ jalaṁ alaṅkattuṁ sajjanatthāya hoti,",
  "anya-e0812n0:350_2": "vikasitāravindasandohasambhāvitodakassa vāpādīsu tādisaramaṇīyattasampattisambhavato,",
  "anya-e0812n0:350_3": "avanaṁ rakkhaṁ dadāti sassasampatyādikāraṇabhāvenāti avanado.",
  "anya-e0812n0:350_4": "Vanaṁ jalaṁ dadāti na tucchoti vanado megho ambaraṁ ākāsaṁ jaladhārabhārabharitambarakuharassa dassanīyatāguṇayogato alaṁkattunti adhikataṁ.",
  "anya-e0812n0:350_5": "Sahitaṁ sampuṇṇaṁ hitaṁ abhivuddhiṁ karaṁ karonto suṭṭhu gadatīti sugato mañjubhāṇī pubbabuddhā viya",
  "anya-e0812n0:350_6": "nekkhammādinā kāmacchandādike pajahanto gantvā arahattamaggena savāsanasakalakilese samucchinditvā sobhanaṁ",
  "anya-e0812n0:350_7": "nibbānapuraṁ gatoti vā sugatoti vutto so mahāmuni attano aparimitapāramitāsimpakacagalitatilakabhāvena",
  "anya-e0812n0:350_8": "lokaṁ lokattayaṁ,",
  "anya-e0812n0:350_9": "sahitaṁ lokanti vā yojanīyaṁ alaṅkattuṁ alaṁkaraṇāyāti.",
  "anya-e0812n0:350_10": "Idaṁ pādacatukkādiyamakamabyapetaṁ.",
  "anya-e0812n0:351_0": "30.Kamalaṁ padumaṁ kaṁ jalaṁ alaṅkattuṁ pañcavidhapadumasañchannassa udakassa ramaṇīyattā sajjetuṁ hoti.",
  "anya-e0812n0:351_1": "Avanado kāle vuṭṭhisampadāya sassasampadādīnaṁ kāraṇattā ārakkhaṁ dento vanado megho ambaraṁ ākāsaṁ alaṅkattuṁ",
  "anya-e0812n0:351_2": "jaladhārabhārabharitambarakucchiyā dassanīyattā sajjetuṁ hoti,",
  "anya-e0812n0:351_3": "sahitaṁ sampuṇṇaṁ hitaṁ abhivuḍḍhiṁ karaṁ karonto sugato citrakathī sundaraṁ nibbānaṁ gato vā so sugato so tathāgato lokaṁ lokattayaṁ,",
  "anya-e0812n0:351_4": "sahitaṁ lokaṁ vā alaṅkattuṁ citrakathādikāraṇehi tādisassa aññassa ca lokarāmaṇeyyassābhāvā sajjetuṁ hoti.",
  "anya-e0812n0:351_5": "Sabbapadatthānaṁ sattābyabhicārittā hotīti gammaṁ.",
  "anya-e0812n0:351_6": "Tatoyeva sabbe paṭhamantabhavanakriyāya yujjantīti vadanti.",
  "anya-e0812n0:351_7": "Idaṁ abyapetacatukkapādādiyamakaṁ.",
  "anya-e0812n0:352_0": "31.",
  "anya-e0812n0:353_0": "Abyapetādiyamaka-sseso leso nidassito;",
  "anya-e0812n0:354_0": "Ñeyyāni’māyeva disā-ya’ññāni yamakānipi.",
  "anya-e0812n0:355_0": "31.",
  "anya-e0812n0:355_1": "Iccevamabhimatayamake abyapetapādādiyamakassa disāmattaṁ dassetvā upasaṁharati “abyapete”ccādinā.",
  "anya-e0812n0:355_2": "Abyapetassa abyavahitassa catunnaṁ pādānaṁ ādo,",
  "anya-e0812n0:355_3": "ādibhūtassa vā yamakassa eso yathāvutto leso kocideva bhedo nidassito vikappito.",
  "anya-e0812n0:355_4": "Aparānipi kiṁ na vikappiyantīticeti āha “ñeyyāni”ccādi.",
  "anya-e0812n0:355_5": "Imāya disāya iminā upāyena maggeneva aññāni vuttato aparāni dutiyapādādiyamakatatiyapādādiyamakacatutthapādādiyamakādīni",
  "anya-e0812n0:355_6": "abyapetānipi paṭhamadutiyapādādiyamakapaṭhamatatiyapādādiyamakānipi byapetāni,",
  "anya-e0812n0:355_7": "paṭhamacatutthadutiyatatiyapādādiyamakādīnipi abyapetabyapetāni,",
  "anya-e0812n0:355_8": "tathā majjhantapādayamakāni ñeyyāni jānitabbāni,",
  "anya-e0812n0:355_9": "viññūnaṁ tādisāya disāya dassitattāti.",
  "anya-e0812n0:355_10": "Tattha ca –",
  "anya-e0812n0:356_0": "“Guṇāguṇena saha te, sādhavo’sādhavo janā;",
  "anya-e0812n0:357_0": "Vigāhante samaṁ nātha, cittaṁ citte kathaṁ nu te”.",
  "anya-e0812n0:358_0": "Iccādinā dutiyapādādiyamakādīni abyapetāni,",
  "anya-e0812n0:359_0": "“Piyena vacasā sabbe,",
  "anya-e0812n0:360_0": "Piyena’ppiyabhāṇino;",
  "anya-e0812n0:361_0": "Pādānate jinokāsi,",
  "anya-e0812n0:362_0": "So dhammo hantu vo’ppiyaṁ”.",
  "anya-e0812n0:363_0": "Iccādinā paṭhamadutiyapādādiyamakādīni abyapetāni,",
  "anya-e0812n0:364_0": "“Sa’malaṁ samalaṁ kattuṁ, suciraṁsuci raṁjaye;",
  "anya-e0812n0:365_0": "Suciraṁ suciraṁgaṁ taṁ, sa’malaṁ samalaṁbhi yo”.",
  "anya-e0812n0:366_0": "Iccādinā paṭhamacatutthadutiyatatiyapādādiyamakādīni abyapetabyapetāni,",
  "anya-e0812n0:367_0": "“Manohara hara klesaṁ, jina cetobhavaṁ mama;",
  "anya-e0812n0:368_0": "Nanu tvaṁ pāramīsārā-matabhāvitamosadhaṁ”.",
  "anya-e0812n0:369_0": "Iccādinā majjhapādayamakāni,",
  "anya-e0812n0:370_0": "“Sādhunā raṁjaya jaya-ddhaninā’pūrayi mahiṁ;",
  "anya-e0812n0:371_0": "Yo taṁ jinavaraṁ dhīra-matthakāmosi ce tuvaṁ”.",
  "anya-e0812n0:372_0": "Iccādinā antapādayamakāni jānitabbāni.",
  "anya-e0812n0:373_0": "31.",
  "anya-e0812n0:373_1": "Evaṁ abhimatayamakena abyapetayamakānamupāyādīni nigamento āha “abyapeti”ccādi.",
  "anya-e0812n0:373_2": "Abyapetādiyamakassa visadisavaṇṇehi abyavahitādiyamakassa,",
  "anya-e0812n0:373_3": "abyapetapādādiyamakassa vā eso leso “sujani”ccādiko appakodāharaṇanayo nidassito niddiṭṭho.",
  "anya-e0812n0:373_4": "Aññāni yamakānipi imāyeva disāya iminā nayeneva ñeyyāni viññūhi ñātabbāni.",
  "anya-e0812n0:373_5": "Ādo yamakaṁ,",
  "anya-e0812n0:373_6": "ādibhūtaṁ vā yamakaṁ,",
  "anya-e0812n0:373_7": "abyapetañca taṁ ādiyamakañcāti vākyaṁ.",
  "anya-e0812n0:373_8": "Evaṁ dassitena iminā kamena abyapetadutiyapādādiyamakādayo ñātabbāti adhippāyo.",
  "anya-e0812n0:374_0": "Tattha abyapetadutiyapādādiyamakamevaṁ veditabbaṁ –",
  "anya-e0812n0:375_0": "Guṇāguṇena saha te, sādhavo’sādhavo janā;",
  "anya-e0812n0:376_0": "Vigāhante samaṁ nātha, cittaṁ citte kathaṁ nu te.",
  "anya-e0812n0:377_0": "Bho nātha te tuyhaṁ citte sādhavo asādhavo te janā guṇāguṇena sakasakaguṇena aguṇena ca saha samaṁ ekajjhaṁ kathaṁ nu vigāhante,",
  "anya-e0812n0:377_1": "cittaṁ acchariyaṁ sujanadujjanesu samamettā acchariyāti adhippāyo.",
  "anya-e0812n0:378_0": "Abyapetapaṭhamadutiyapādādiyamakamevaṁ daṭṭhabbaṁ –",
  "anya-e0812n0:379_0": "Piyena vacasā sabbe, piyena’ppiyabhāṇino;",
  "anya-e0812n0:380_0": "Pādānate jinokāsi, so dhammo hantu vo’ppīyaṁ.",
  "anya-e0812n0:381_0": "Jino appiyabhāṇinopi sabbe jane piyena yena vacasā pādānate akāsi,",
  "anya-e0812n0:381_1": "so dhammo vo appiyaṁ hantu.",
  "anya-e0812n0:381_2": "Ettha apisaddapariyāyassa pisaddassa gahitattā yatibhaṅgo natthi.",
  "anya-e0812n0:382_0": "Paṭhamacatutthadutiyatatiyapādādiabyapetabyapetayamakamevaṁ daṭṭhabbaṁ –",
  "anya-e0812n0:383_0": "Sa’malaṁ samalaṁ kattuṁ, suciraṁsuci raṁjaye;",
  "anya-e0812n0:384_0": "Suciraṁ suciraṁgaṁ taṁ, sa’malaṁ samalaṁbhi yoti.",
  "anya-e0812n0:385_0": "Ettha “samalaṁ samalaṁ,",
  "anya-e0812n0:385_1": "suciraṁ sucira”nti visadisavaṇṇehi abyavahitattā abyapetaṁ,",
  "anya-e0812n0:385_2": "“samalaṁ samala”nti pubbaparayugaḷaṁ pubbaparayugaḷadvayaṁ (ka.) “kattu”miti bhinnavaṇṇehi,",
  "anya-e0812n0:385_3": "“suciraṁ sucira”nti pubbaparayugaḷaṁ pubbaparayugaḷadvayaṁ (ka.) “jaye”ti bhinnavaṇṇehi ca byavahitattā byapetañca hoti.",
  "anya-e0812n0:385_4": "Suciraṁsuci sobhanaraṁsinā uci yutto yo jino saṁ santiṁ nibbānaṁ samalaṁbhi alabhi,",
  "anya-e0812n0:385_5": "alaṁ accantaṁ atisayena suciraṁgaṁ visuddhadehaṁ taṁ jinaṁ samalaṁ jallikāsaṅkhātena,",
  "anya-e0812n0:385_6": "rāgādikucchitasaṅkhātena vā malena sahitaṁ saṁ attānaṁ alaṁkattuṁ nimmalaṁ katvā sajjetuṁ suciraṁ sucirakālaṁ raṁjaye attani abhiramāpeyya.",
  "anya-e0812n0:386_0": "Pādamajjhayamakamevaṁ daṭṭhabbaṁ –",
  "anya-e0812n0:387_0": "Manohara hara klesaṁ, jina cetobhavaṁ mama;",
  "anya-e0812n0:388_0": "Nanu tvaṁ pāramīsārā-matabhāvitamosadhanti.",
  "anya-e0812n0:389_0": "Manohara jina mama cetobhavaṁ klesaṁ santāpaṁ hara apanaya,",
  "anya-e0812n0:389_1": "tvaṁ pāramīsārāmatabhāvitaṁ osadhaṁ dibbosadhaṁ nanu.",
  "anya-e0812n0:390_0": "Pādantayamakamevaṁ daṭṭhabbaṁ –",
  "anya-e0812n0:391_0": "Sādhunā raṁjaya jaya-ddhaninā’pūrayi mahiṁ;",
  "anya-e0812n0:392_0": "Yo taṁ jinavaraṁ dhīra-matthakāmosi ce tuvanti.",
  "anya-e0812n0:393_0": "Yo jinavaro sādhunā jayaddhaninā veneyyajayaghosena mahiṁ āpūrayi,",
  "anya-e0812n0:393_1": "dhīraṁ taṁ jinavaraṁ tuvaṁ sappurisa ce atthakāmo asi,",
  "anya-e0812n0:393_2": "raṁjaya abhiramāpehi.",
  "anya-e0812n0:393_3": "Iminā niddiṭṭhayamakeheva avasesā tatiyapādādiyamakādayo viññeyyā.",
  "anya-e0812n0:394_0": "32.",
  "anya-e0812n0:395_0": "Accantabahavo tesaṁ,",
  "anya-e0812n0:396_0": "Bhedā sambhedayoniyo;",
  "anya-e0812n0:397_0": "Tatthāpi keci sukarā,",
  "anya-e0812n0:398_0": "Keci accantadukkarā.",
  "anya-e0812n0:399_0": "32.",
  "anya-e0812n0:399_1": "Kiṁ pana sākallena na vikappitānīti āha “accanti”ccādi.",
  "anya-e0812n0:399_2": "Tesaṁ vikappānaṁ sambhedo saṅkaro missattamuccāraṇappakāro yoni pabhavo yesaṁ te sambhedayoniyo,",
  "anya-e0812n0:399_3": "bhedā pakārā accantabahavo atisayena bahulā yathāvuttanayena sambhavanti,",
  "anya-e0812n0:399_4": "tatthāpi tesu vikappesupi keci vikappā sukhena karīyanti payujjantīti sukarā,",
  "anya-e0812n0:399_5": "tabbiparīto ca keci vikappā accantadukkarā.",
  "anya-e0812n0:399_6": "Iti dvidhā saṅgayhanti,",
  "anya-e0812n0:399_7": "tesu sukarānaṁ kesañci abhimatayamakānaṁ mukhamattaṁ dassitaṁ.",
  "anya-e0812n0:399_8": "Idāni dukkarānaṁ kesañci mukhamattaṁ na sabbamevaṁ veditabbaṁ.",
  "anya-e0812n0:400_0": "Samunnatena te satā,",
  "anya-e0812n0:401_0": "Kathaṁ na te na te siyuṁ;",
  "anya-e0812n0:402_0": "Yato natenatepi’to,",
  "anya-e0812n0:403_0": "Siyuṁ na te nate subhā.",
  "anya-e0812n0:404_0": "Idaṁ pādacatukkamajjhayamakamabyapetabyapetamekarūpaṁ dukkaraṁ.",
  "anya-e0812n0:405_0": "Na bhāsurā tepi surā vibhūsitā,",
  "anya-e0812n0:406_0": "Tathāsurā bhūri surāparājitā;",
  "anya-e0812n0:407_0": "Sabhāsu rājāpi tathā surājito,",
  "anya-e0812n0:408_0": "Yathā surājanti surāvinissaṭā.",
  "anya-e0812n0:409_0": "Idaṁ catukkapādamajjhayamakamekarūpabyapetaṁ.",
  "anya-e0812n0:410_0": "32.",
  "anya-e0812n0:410_1": "Sabbamidamanuddisitvā lakkhaṇātidesena nigamanaṁ kimatthamiccāsaṅkāyamāha “accante”ccādi.",
  "anya-e0812n0:410_2": "Tesaṁ yamakānaṁ sambhedayoniyo pabheduppattikāraṇabhūtā bhedā uccāvacapakārā accantabahavo,",
  "anya-e0812n0:410_3": "tatthāpi tesupi keci yamakā sukarā susādhiyā,",
  "anya-e0812n0:410_4": "keci accantadukkarā atisayena dussādhiyā.",
  "anya-e0812n0:410_5": "Sambhedo yoni yesanti viggaho.",
  "anya-e0812n0:411_0": "Iha sukarassa upadisitattā dukkarayamakapavesopāyamattamupadisīyate –",
  "anya-e0812n0:412_0": "“Manaṁ manaṁ satthu dadeyya ce yo,",
  "anya-e0812n0:413_0": "Manaṁ manaṁ pīṇayata’ssa satthu;",
  "anya-e0812n0:414_0": "Manaṁ manaṁ tena dadeyya ce na,",
  "anya-e0812n0:415_0": "Manaṁ manaṁpa’ssa na sādhupujja”nti.",
  "anya-e0812n0:416_0": "Idaṁ pādacatukkādiyamakamekarūpaṁ abyapetabyapetaṁ.",
  "anya-e0812n0:417_0": "Yo puggalo manaṁ attano cittaṁ satthu jinassa manaṁ khaṇamattampi dadeyya ce,",
  "anya-e0812n0:417_1": "satthu munindassa manaṁ cittaṁ assa puggalassa manaṁ cittaṁ pīṇayati sampīṇeti,",
  "anya-e0812n0:417_2": "tena tasmā manaṁ manaṁ cittaṁ cittaṁ dadeyya ce na yadi no dadeyya,",
  "anya-e0812n0:417_3": "assa puggalassa manaṁ cittaṁ manaṁpi muhuttampi sādhupujjaṁ sādhūhi pūjitabbaṁ na bhavati.",
  "anya-e0812n0:418_0": "“Samunnatena te satā,",
  "anya-e0812n0:419_0": "Kathaṁ na te na te siyuṁ;",
  "anya-e0812n0:420_0": "Yato nate’natepi’to,",
  "anya-e0812n0:421_0": "Siyuṁ na te nate subhā”ti.",
  "anya-e0812n0:422_0": "Idaṁ pādacatukkamajjhayamakamekarūpamabyapetabyapetaṁ.",
  "anya-e0812n0:423_0": "Yato yena kāraṇena te tuyhaṁ satā sobhanena samunnatena sammā unnatena hetunā natepi avanatepi anatepi",
  "anya-e0812n0:423_1": "anavanatepi te te subhā te te sobhanā na na siyuṁ,",
  "anya-e0812n0:423_2": "bhavanteva,",
  "anya-e0812n0:423_3": "ato tena kāraṇena te subhā te sobhanā nate avanate kathaṁ na siyuṁ,",
  "anya-e0812n0:423_4": "bhavanteva.",
  "anya-e0812n0:424_0": "“Jinaṁ paṇāmonatasajjanaṁ janaṁ,",
  "anya-e0812n0:425_0": "Guṇe nivesentamasajjanaṁ’janaṁ;",
  "anya-e0812n0:426_0": "Veneyyanette guṇabhājanaṁ janaṁ,",
  "anya-e0812n0:427_0": "Name mamentaṁ khalu sajjanaṁjana”nti.",
  "anya-e0812n0:428_0": "Idaṁ pādacatukkantayamakamekarūpamabyapetabyapetayamakaṁ dukkaraṁ.",
  "anya-e0812n0:429_0": "Paṇāmonatasajjanaṁ paṇāmitukāmonatasādhujanavantaṁ janaṁ veneyyajanaṁ asajja pamādamakatvā guṇe sīlādiguṇe",
  "anya-e0812n0:429_1": "nivesentaṁ niyojentaṁ veneyyanette añjanaṁ añjanabhūtaṁ guṇabhājanaṁ guṇānamādhārabhūtaṁ sajjanaṁjanaṁ",
  "anya-e0812n0:429_2": "iminā kāraṇena sādhujanānaṁ añjanabhūtaṁ janaṁ sādhujanaṁ khalu ekantena mamentaṁ mamāyantaṁ naṁ jinaṁ",
  "anya-e0812n0:429_3": "name namāmi.",
  "anya-e0812n0:430_0": "“Sābhāsu sābhā bhuvane jinassa,",
  "anya-e0812n0:431_0": "Sābhāya sā bhāsatiyeva jātu;",
  "anya-e0812n0:432_0": "Sābhāya sā bhāti na ce kathaṁ na,",
  "anya-e0812n0:433_0": "Sābhā sasābhānamaticca bhātī”ti.",
  "anya-e0812n0:434_0": "Idaṁ pādacatukkādiyamakekarūpabyapetaṁ.",
  "anya-e0812n0:435_0": "Bhuvane sattaloke sābhāsu vijjamānābhāsu jinassa sābhā sobhanā ābhā sābhāya vijjamānāya,",
  "anya-e0812n0:435_1": "sobhanāya vā ābhāya ābhāto jātu ekantena bhāsatiyeva dippateva,",
  "anya-e0812n0:435_2": "sā jinābhā sābhāya vijjamānābhāto adhikā hutvā ce na bhāti yadi na bhāsati,",
  "anya-e0812n0:435_3": "sasābhānaṁ vijjamānasobhanābhānaṁ brahmādīnaṁ sābhā sobhanābhāyo aticca atikkamma kathaṁ na bhāti,",
  "anya-e0812n0:435_4": "bhāsatiyeva.",
  "anya-e0812n0:436_0": "“Na bhāsurā tepi surā vibhūsitā,",
  "anya-e0812n0:437_0": "Tathāsurā bhūri surāparājitā;",
  "anya-e0812n0:438_0": "Sabhāsu rājāpi tathā surājito,",
  "anya-e0812n0:439_0": "Yathā surājanti surāvinissaṭā”ti.",
  "anya-e0812n0:440_0": "Idaṁ pādacatukkamajjhayamakekarūpabyapetaṁ.",
  "anya-e0812n0:441_0": "Surāvinissaṭā surāpānato apagatā janā yathā surājanti,",
  "anya-e0812n0:441_1": "tathā vibhūsitā visesena alaṅkatā tepi surā te devā api na bhāsurā sobhamānā na honti,",
  "anya-e0812n0:441_2": "tathā evaṁ surāparājitā surāpānahetu parājitabhāvaṁ pattā bhūri asurā bahavo vepacittiādayo asurāpi na bhāsurā na sobhanti,",
  "anya-e0812n0:441_3": "tathā evaṁ surājito suṭṭhu alaṅkato rājāpi sabhāsu na bhāsuro.",
  "anya-e0812n0:442_0": "“Jināṇattiyaṁ yo’hitāsā sitāsā,",
  "anya-e0812n0:443_0": "Avassaṁva te hontya’tāsā hatāsā;",
  "anya-e0812n0:444_0": "Ato sabbapāpe satāsā vatāsā,",
  "anya-e0812n0:445_0": "Karonteva santissitā sāmitāsā”ti.",
  "anya-e0812n0:446_0": "Idaṁ pādacatukkantayamakamekarūpabyapetaṁ.",
  "anya-e0812n0:447_0": "Ye sappurisā jināṇattiyaṁ buddhassa vinayapaññattisaṅkhātāṇattiyaṁ ohitāsā avītikkamavasena patiṭṭhitaāsā honti sitāsā parisuddhāsā,",
  "anya-e0812n0:447_1": "te sādhavo hatāsā anukkamena hatataṇhā avassaṁva ekanteneva atāsā bhayarahitā yato honti,",
  "anya-e0812n0:447_2": "ato tasmā sabbapāpe sabbākusale satāsā bhayasahitā vatāsāva niravajjavatābhilāsavanto sādhujanā santissitā",
  "anya-e0812n0:447_3": "santinissitāyo sāmitāsā sāmibhāvāsāyo karonteva.",
  "anya-e0812n0:448_0": "33.",
  "anya-e0812n0:449_0": "Yamakaṁ taṁ paheḷī ca, nekantamadhurāni’ti;",
  "anya-e0812n0:450_0": "Upekkhiyanti sabbāni, sissakhedabhayā mayā.",
  "anya-e0812n0:451_0": "33.",
  "anya-e0812n0:451_1": "Nanu yamakaṁ nāma kavīnaṁ sāmatthiyavisesasūcakanti tattha taṁ sopayogaṁ,",
  "anya-e0812n0:451_2": "paheḷikā ca sopayogā kīḷāvinodane sambādhaṭṭhānamantane parabyāmohane paramabyāmohane (ka.),",
  "anya-e0812n0:451_3": "kābyādāsa 3.97 ca,",
  "anya-e0812n0:451_4": "tasmā tattha kathamupekkhā bhavatoti āha “yamaka”ntiādi.",
  "anya-e0812n0:451_5": "Taṁ yathāvuttaṁ yamakañca sukaradukkarappabhedaṁ.",
  "anya-e0812n0:451_6": "Paheḷikā pana pubbācariyehi soḷasa niddiṭṭhā samāgatāvañcitādikā.",
  "anya-e0812n0:451_7": "Tatthidaṁ lakkhaṇaṁ –",
  "anya-e0812n0:452_0": "Samāgatā nāma siyā, guḷhatthā padasandhinā;",
  "anya-e0812n0:453_0": "Vañcitāññattha ruḷhena, yattha saddena vañcanā.",
  "anya-e0812n0:454_0": "Ukkantātibyavahita-ppayogā mohakārinī;",
  "anya-e0812n0:455_0": "Siyā pamussitā yassā, dubbodhatthā padāvali.",
  "anya-e0812n0:456_0": "Samānarūpā’mukhyatthā-ropāhitapadā siyā;",
  "anya-e0812n0:457_0": "Pharusā paccayādīhi, jātasaddā kathañcipi.",
  "anya-e0812n0:458_0": "Saṅkhyātā nāma saṅkhyānaṁ, yattha byāmohakāraṇaṁ;",
  "anya-e0812n0:459_0": "Aññathā’bhāsate yattha, vākyattho sā pakappitā.",
  "anya-e0812n0:460_0": "Sā nāmantarikā yassā, nāme nānatthakappanā;",
  "anya-e0812n0:461_0": "Nibhūtā’vaṭṭhitaññatthā, tulyatthasutihetuto.",
  "anya-e0812n0:462_0": "Samānasaddā sā iṭṭha-saddapariyāyasādhitā;",
  "anya-e0812n0:463_0": "Sammuḷhā mūḷhatāyeva, niddiṭṭhatthāpi sādhukaṁ.",
  "anya-e0812n0:464_0": "Yassā sambandhabāhulyā, nāmaṁ sā pārihārikī;",
  "anya-e0812n0:465_0": "Ekacchannā bhave byañjā-dheyyaṁ nissayagopanā.",
  "anya-e0812n0:466_0": "Sā bhave ubhayacchannā, yassā ubhayagopanā;",
  "anya-e0812n0:467_0": "Saṁkiṇṇā nāma sā yassā, nānālakkhaṇasaṅkaroti.",
  "anya-e0812n0:468_0": "Dosattepi cesaṁ sabbesaṁ ukkantādīsu dosabhāve nāropitabbā.",
  "anya-e0812n0:468_1": "Esā hi manasoti (ka.) “bahuguṇe paṇamati”ccādinā subodhālaṅkāra 44 gāthā vākyasaṁkiṇṇanāmena na vuttā,",
  "anya-e0812n0:468_2": "pakappitā ca saṁsayadosaparihārena “yāte dutiyaṁ nilaya”nti subodhālaṅkāra 112 gāthā ādinā niddiṭṭhā.",
  "anya-e0812n0:469_0": "“Pabhavā’natavittiṇṇā, tavā’ṇā mahatī sati;",
  "anya-e0812n0:470_0": "Cirāya jayataṁ nātha, pahutaphalasādhanī”ti.",
  "anya-e0812n0:471_0": "Ayaṁ samāgatā.",
  "anya-e0812n0:472_0": "“Bhaddamevo’paseveyya, vidhūtamadakibbisaṁ;",
  "anya-e0812n0:473_0": "Sampāpaye puraṁ khemaṁ, sa danto’ttanisevina”nti.",
  "anya-e0812n0:474_0": "Ayaṁ vañcitā.",
  "anya-e0812n0:475_0": "Pamussitādayo tu lakkhaṇānusārena, tatthodāharaṇānusārena ca veditabbā.",
  "anya-e0812n0:476_0": "Evaṁ pubbācariyehi parikappitā paheḷikā ceti etāni sabbāni ekantena niyamena na madhurāni attharasassa",
  "anya-e0812n0:476_1": "vā saddarasassa vā kassaci abhāvena assāditabbāni na hontīti iminā kāraṇena sissānamuppanno khedoyeva",
  "anya-e0812n0:476_2": "bhayaṁ tato tesaṁ khedato vā uppannabhayato mayā upekkhiyantīti sambandhanīyaṁ.",
  "anya-e0812n0:477_0": "33.",
  "anya-e0812n0:477_1": "Evaṁ sukaradukkaravasena duvidhattaṁ vatvā kavīnaṁ sāmatthiyappakāsane sappayojanayamakānañca,",
  "anya-e0812n0:477_2": "kīḷāvinodane sambādhaṭṭhānasammantane parabyāmohane cāti imesu sappayojanānañca paheḷikānamavacane kāraṇaṁ niddisati “yamaka”miccādinā.",
  "anya-e0812n0:477_3": "Taṁ yamakaṁ yathāvuttaṁ sukaradukkarādibhedaṁ yamakajātañca paheḷi ca pubbācariyehi niddiṭṭhā samāgabhādikā",
  "anya-e0812n0:477_4": "paheḷikā ca iti imāni sabbāni ekantamadhurāni na iti assādetabbassa attharasassa,",
  "anya-e0812n0:477_5": "saddarasassa vā niyamato abhāvā ekantena amadhurāni,",
  "anya-e0812n0:477_6": "iti iminā kāraṇena ca sissakhedabhayā sissānaṁ asahanasaṅkhātāya asahanena jātāya vā bhītiyā ca mayā upekkhīyanti.",
  "anya-e0812n0:477_7": "Sissānaṁ khedoyeva bhayaṁ,",
  "anya-e0812n0:477_8": "sissakhedato uppannaṁ vā bhayaṁ,",
  "anya-e0812n0:477_9": "tatoti viggaho.",
  "anya-e0812n0:478_0": "Ettha paheḷikā evaṁ daṭṭhabbā –",
  "anya-e0812n0:479_0": "Samāgatā ca vañcitu-kkantā pamussitāpi ca;",
  "anya-e0812n0:480_0": "Samānarūpā pharusā, saṅkhyātā ca pakappitā.",
  "anya-e0812n0:481_0": "Athopi nāmantarikā, nibhūtā ca paheḷikā;",
  "anya-e0812n0:482_0": "Atho samānasaddā ca, sammuḷhā pārihārikī;",
  "anya-e0812n0:483_0": "Ekacchannobhayacchannā, saṁkiṇṇāti ca soḷasāti.",
  "anya-e0812n0:484_0": "Tatridaṁ lakkhaṇaṁ –",
  "anya-e0812n0:485_0": "Samāgatā nāma siyā, guḷhatthā padasandhinā;",
  "anya-e0812n0:486_0": "Vañcitāññattha ruḷhena, yattha saddena vañcanā.",
  "anya-e0812n0:487_0": "Ukkantātibyavahita-ppayogā mohakārinī;",
  "anya-e0812n0:488_0": "Siyā pamussitā yassā, dubbodhatthā padāvali.",
  "anya-e0812n0:489_0": "Samānarūpā’mukhyatthā-ropāhitapadā siyā;",
  "anya-e0812n0:490_0": "Pharusā paccayādīhi, jātasaddā kathañcipi.",
  "anya-e0812n0:491_0": "Saṅkhyātā nāma saṅkhyānaṁ, yattha byāmohakāraṇaṁ;",
  "anya-e0812n0:492_0": "Aññathā’bhāsate yattha, vākyattho sā pakappitā.",
  "anya-e0812n0:493_0": "Sā nāmantarikā yassā, nāme nānatthakappanā;",
  "anya-e0812n0:494_0": "Nibhūtā’vaṭṭhitaññatthā, tulyatthasutihetuto.",
  "anya-e0812n0:495_0": "Samānasaddā sā iṭṭha-saddapariyāyasādhitā;",
  "anya-e0812n0:496_0": "Sammuḷhā mūḷhatāyeva, niddiṭṭhatthāpi sādhukaṁ.",
  "anya-e0812n0:497_0": "Yassā sambandhabāhulyā, nāmaṁ sā pārihārikī;",
  "anya-e0812n0:498_0": "Ekacchannā bhave byañjā-dheyyaṁ nissayagopanā.",
  "anya-e0812n0:499_0": "Sā bhave ubhayacchannā, yassā ubhayagopanā;",
  "anya-e0812n0:500_0": "Saṁkiṇṇā nāma sā yassā, nānālakkhaṇasaṅkaroti.",
  "anya-e0812n0:501_0": "Ayaṁ panettha attho –",
  "anya-e0812n0:501_1": "padasandhinā padānaṁ sandhānato guḷhatthā apākaṭatthā samāgatā nāma siyā.",
  "anya-e0812n0:501_2": "Guḷhatthāti pasiddhānuvādena apasiddhā samāgatā vidhīyate.",
  "anya-e0812n0:501_3": "Ito parampi anuvādānuvādyabhāvo evaṁ veditabbo.",
  "anya-e0812n0:501_4": "Yattha paheḷikāyaṁ aññattha ruḷhena saddena aññasmiṁ atthe pasiddhena ruḷhisaddena vañcanā vañcitā nāma siyā.",
  "anya-e0812n0:502_0": "Atibyavahitappayogā atisayena antaritapayujjamānapadayuttā tatoyeva mohakārinī sammohakārikā paheḷikā ukkantā nāma.",
  "anya-e0812n0:502_1": "Yassā paheḷikāya padāvali padapanti dubbodhatthā duranubodhābhidheyyā,",
  "anya-e0812n0:502_2": "sā pamussitā nāma.",
  "anya-e0812n0:503_0": "Amukhyatthāropāhitapadā appadhānatthe mukhyatthapakāsakasaddānaṁ kiñci sadhammaṁ nissāya āropanato upaṭṭhitapadayuttā samānarūpā nāma siyā.",
  "anya-e0812n0:503_1": "Paccayādīhi paccayādesādīhi kathañcipi yena kenaci pakārena jātasaddā nipphannasaddā pharusā nāma.",
  "anya-e0812n0:504_0": "Yattha yassaṁ paheḷikāyaṁ saṅkhyānaṁ gaṇanaṁ vuttamapi byāmohakāraṇaṁ hoti,",
  "anya-e0812n0:504_1": "sā paheḷikā saṅkhyātā nāma siyā.",
  "anya-e0812n0:504_2": "Yattha yassaṁ paheḷikāyaṁ vākyattho samudāyattho aññathā aññena pakārena ābhāsate viññāyate,",
  "anya-e0812n0:504_3": "sā pakappitā nāma.",
  "anya-e0812n0:505_0": "Yassā paheḷikāya nāme payuttābhidhāne nānatthakappanā vividhābhidheyyakappanā sambhavati,",
  "anya-e0812n0:505_1": "sā paheḷikā nāmantarikā nāma.",
  "anya-e0812n0:505_2": "Tulyatthasutihetuto samānatthasaddānaṁ payogahetuyā avaṭṭhitaññatthā patiṭṭhitaaññatthā hoti,",
  "anya-e0812n0:505_3": "sā nibhūtā nāma.",
  "anya-e0812n0:506_0": "Yā paheḷikā iṭṭhasaddapariyāyasādhitā icchitatthasaddassa vevacanehi nipphāditā hoti,",
  "anya-e0812n0:506_1": "sā samānasaddā nāma.",
  "anya-e0812n0:506_2": "Sādhukaṁ niddiṭṭhatthāpi dassitaatthayuttāpiyā mūḷhatāyeva sammohabhāvatthaṁ eva bhavati,",
  "anya-e0812n0:506_3": "sā sammuḷhā nāma.",
  "anya-e0812n0:507_0": "Yassā paheḷikāya viracane nāmaṁ dassiyamānaṁ nāmaṁ sambandhabāhulyā sambandhassa bahulabhāvato bhavati,",
  "anya-e0812n0:507_1": "sā pārihārikī nāma.",
  "anya-e0812n0:507_2": "Yassā ādheyyaṁ byañja abhibyañjiya pakāsetvā nissayagopanā ādhāragutti bhavati,",
  "anya-e0812n0:507_3": "sā ekacchannā nāma.",
  "anya-e0812n0:508_0": "Yassā payoge ubhayagopanā ubhinnamādhārādheyyānaṁ gopanā bhavati,",
  "anya-e0812n0:508_1": "sā ubhayacchannā nāma.",
  "anya-e0812n0:508_2": "Yassā nānālakkhaṇasaṅkaro samāgatādinānāvidhalakkhaṇānaṁ saṅkaro hoti,",
  "anya-e0812n0:508_3": "sā saṁkiṇṇā nāma siyā.",
  "anya-e0812n0:509_0": "Idāni samāgatādīnaṁ lakkhiyaṁ kamena evaṁ ñātabbaṁ –",
  "anya-e0812n0:510_0": "“Pabhavā’natavittiṇṇā, tavā’ṇā mahatī satī;",
  "anya-e0812n0:511_0": "Cirāya jayataṁ nātha, pahutaphalasādhinī”ti.",
  "anya-e0812n0:512_0": "Ayaṁ samāgatā.",
  "anya-e0812n0:513_0": "Nātha tava pabhavato paṭṭhāya natavittiṇṇā oṇatavasena patthaṭā,",
  "anya-e0812n0:513_1": "evaṁ sati nadī viya dissati.",
  "anya-e0812n0:513_2": "Pabhava pakaṭṭhatta sobhāvanta.",
  "anya-e0812n0:513_3": "Bho nātha tava tuyhaṁ mahatī satī mahantī samānā āṇā ānatavittiṇṇā attani natesu janesu patthaṭā pahutaphalasādhinī",
  "anya-e0812n0:513_4": "bahulatthanipphādanī cirāya cirakālaṁ jayataṁ ukkaṁsabhāvena pavattatu.",
  "anya-e0812n0:513_5": "Ettha pabhavaānataitisandhinā attho guḷho.",
  "anya-e0812n0:514_0": "“Bhaddamevo’paseveyya, vidhūtamadakibbisaṁ;",
  "anya-e0812n0:515_0": "Sampāpaye puraṁ khemaṁ, sa danto’ttanisevita”nti.",
  "anya-e0812n0:516_0": "Ayaṁ vañcitā.",
  "anya-e0812n0:517_0": "Vidhūtamadakibbisaṁ vināsitamadadosaṁ bhaddameva mandapiya pindapissa (ka.) –",
  "anya-e0812n0:517_1": "bhaddajātikesu hatthīsu bhaddajātikahatthimeva upaseveyyāti vuttaṁ viya dissati.",
  "anya-e0812n0:517_2": "Bhaddameva uttamapurisameva seveyyāti attho.",
  "anya-e0812n0:517_3": "Sevanaṁ kimatthanti ce?",
  "anya-e0812n0:517_4": "Hatthipakkhe danto sikkhito so hatthi attanisevitaṁ attānaṁ bhajitaṁ janaṁ khemaṁ nibbhayaṁ puraṁ nagaraṁ sampāpeti.",
  "anya-e0812n0:517_5": "Purisapakkhe pana danto damito so ariyapuggalo attanisevitaṁ attānamupasevitaṁ janaṁ khemaṁ niddukkhaṁ puraṁ nibbānapuraṁ pāpeti.",
  "anya-e0812n0:517_6": "Ettha kavicchitauttamatthato aññena hatthiatthe ruḷhena saddena vañcanā nāma.",
  "anya-e0812n0:518_0": "“Bahuguṇe paṇamati, dujjanānaṁpyayaṁ jano;",
  "anya-e0812n0:519_0": "Hitaṁ pamudito niccaṁ, sugataṁ samanussara”nti.",
  "anya-e0812n0:520_0": "Ayaṁ ukkantā. Imassattho upari āgamissati.",
  "anya-e0812n0:521_0": "Byākiṇṇadosatte satipi paheḷikāruḷhattā esā iṭṭhā.",
  "anya-e0812n0:521_1": "Vuttañhi “paheḷikāyamāruḷhā,",
  "anya-e0812n0:521_2": "na hi duṭṭhā kiliṭṭhatā”ti.",
  "anya-e0812n0:521_3": "Iha sambandhīpadānaṁ aṭṭhānaṭṭhāpanena byavahitattaṁ hoti.",
  "anya-e0812n0:522_0": "“Mukhaphullaṁ giṅgamakaṁ, niyuruggatthanunnataṁ;",
  "anya-e0812n0:523_0": "Paṭaccarī varaṁ poso, bhīruyā dhārayantiyā”ti.",
  "anya-e0812n0:524_0": "Ayaṁ pamussitā.",
  "anya-e0812n0:525_0": "Mukhaphullaṁ tilakādiṁ giṅgamakaṁ evaṁnāmakaṁ pasādhanaṁ niyuruggatthanunnataṁ niyuraṁ valayaṁ,",
  "anya-e0812n0:525_1": "uggatthanaṁ payodharapaṭaṁ,",
  "anya-e0812n0:525_2": "unnataṁ nalāṭapaṭādikaṁ,",
  "anya-e0812n0:525_3": "mukhato unnatābharaṇañca dhārayantiyā bhīruyā itthiyā paṭaccarī jiṇṇavatthanivāsī poso puriso varaṁ uttamo.",
  "anya-e0812n0:525_4": "Ettha bahupayogarahitehi saddehi racitattā atthassa duravabodhatā.",
  "anya-e0812n0:526_0": "“Nava’ggaratanāna’smiṁ, dissanti ratanākare;",
  "anya-e0812n0:527_0": "Purisānettha aṭṭhannaṁ, aṭṭhā’sādhāraṇā’para”nti.",
  "anya-e0812n0:528_0": "Ayaṁ samānarūpā.",
  "anya-e0812n0:529_0": "Asmiṁ ratanākare aggaratanāni nava dissanti,",
  "anya-e0812n0:529_1": "ettha imesu ratanesu aṭṭha ratanāni aṭṭhannaṁ purisānaṁ asādhāraṇāni,",
  "anya-e0812n0:529_2": "aparaṁ ratanaṁ sādhāraṇaṁ.",
  "anya-e0812n0:529_3": "Imāni nava lokuttarāni cittīkatādiatthena “ratanānī”ti ca tappabhavo sammāsambuddho “ākaro”ti ca kappitoti",
  "anya-e0812n0:529_4": "amukhyatthesu ratanādisaddānamāropanaṁ hoti.",
  "anya-e0812n0:530_0": "“Vindanti devagandhabbā, himavantamahātale;",
  "anya-e0812n0:531_0": "Rasavante sare satta, na nāgāpi uposathā”ti.",
  "anya-e0812n0:532_0": "Ayaṁ pharusā.",
  "anya-e0812n0:533_0": "Himavantamahātale himālayassa matthake rasavante sodake satta sare anotattādike devagandhabbā vindanti sevanti,",
  "anya-e0812n0:533_1": "uposathā nāgāpi na vindanti.",
  "anya-e0812n0:533_2": "Ayamaparattho.",
  "anya-e0812n0:533_3": "Himavantamahātale candaraṁsiyutte mahāpāsādatale devagandhabbā kīḷamānā gandhabbā rasavante madhuraguṇayutte",
  "anya-e0812n0:533_4": "satta sare vīṇāya chajjādike satta sare vindanti,",
  "anya-e0812n0:533_5": "nāgāpi ariyāpi uposathāpi upavutthāpi na vindanti nānubhavanti.",
  "anya-e0812n0:533_6": "Ettha dibbantīti devā.",
  "anya-e0812n0:533_7": "Uposatho etesamatthīti uposathāti viggaho.",
  "anya-e0812n0:533_8": "Lakkhaṇakkamato pasiddhapacurapayogato aññadatthā yena kenaci lesena paccayādīnaṁ jātasaddassa atthitā.",
  "anya-e0812n0:534_0": "“Gītasadde sarā dve dve, dve chajjaññatra chassarā;",
  "anya-e0812n0:535_0": "Pañcavaṇṇaṁ yathā cakkhu, chabbaṇṇā nāsikā tathā”ti.",
  "anya-e0812n0:536_0": "Ayaṁ saṅkhyātā.",
  "anya-e0812n0:537_0": "Gītasadde sarā dve honti,",
  "anya-e0812n0:537_1": "chajja’ññatra chajjato aññatra chajjaṁ vajjetvā usabho gandhāro majjhimo pañcamo dhevato nisādoti.",
  "anya-e0812n0:537_2": "Ettha yugaḷato dve dve chassarā chasaravanto.",
  "anya-e0812n0:537_3": "Yathā cakkhu pañcavaṇṇaṁ hoti,",
  "anya-e0812n0:537_4": "tathā evaṁ nāsikā chabbaṇṇā hoti,",
  "anya-e0812n0:537_5": "gītasadde īkāraakārasaradvayasabbhāvato ca chajjaṁ ṭhapetvā usabhādīsu sarānaṁ tividhattā ca “cakkhū”ti",
  "anya-e0812n0:537_6": "sarabyañjanavasena pañcavaṇṇānaṁ sabbhāvato ca “nāsikā”ti channaṁ sabbhāvato ca evaṁ vuttaṁ.",
  "anya-e0812n0:537_7": "Ettha vuttasaṅkhyāgītādisaddasanniṭṭhānato sammohakārinī hoti.",
  "anya-e0812n0:538_0": "“Pātu vo udito rājā, sirimā rattamaṇḍalo;",
  "anya-e0812n0:539_0": "Sakantigahanakkhatta-saṅghayutto sulakkhaṇo”ti.",
  "anya-e0812n0:540_0": "Ayaṁ pakappitā.",
  "anya-e0812n0:541_0": "Sirimā sirimanto rattamaṇḍalo anurattajanapadamaṇḍalo,",
  "anya-e0812n0:541_1": "anurattaamaccamaṇḍalo vā sakantigahanakkhattasaṅghayutto sakassa attano ante samīpe gahanehi aviraḷehi",
  "anya-e0812n0:541_2": "khattasaṅghehi khattiyasamūhehi yutto saṁyutto sulakkhaṇo pasatthapurisalakkhaṇo udito pasiddho rājā",
  "anya-e0812n0:541_3": "narindo vo tumhe pātu rakkhatūti ayaṁ anadhippetattho.",
  "anya-e0812n0:541_4": "Sirimā “lakkhiyā vāsaṭṭhānattā”ti vuttattā sirimanto rattamaṇḍalo uggamane rattamaṇḍalo sakantigahanakkhattasaṅghayutto",
  "anya-e0812n0:541_5": "kantisahitehi gahanakkhattatāragaṇehi yutto sulakkhaṇo suṭṭhu sasalakkhaṇo udito uggato rājā cando vo",
  "anya-e0812n0:541_6": "tumhe pātūti ubhayapakkhassa sādhāraṇaguṇaguṇīpadapariggahena idha vākyatthassa aññathā dissamānatā hoti.",
  "anya-e0812n0:542_0": "“Vuccatā’do isitye’ko, sumahantopakāravā;",
  "anya-e0812n0:543_0": "Sanātano ca na isi, na sakhā na sanātano”ti.",
  "anya-e0812n0:544_0": "Ayaṁ nāmantarikā.",
  "anya-e0812n0:545_0": "Eko ādo pubbe “isī”ti vuccati,",
  "anya-e0812n0:545_1": "sumahantopakāravā atimahantopakārasamannāgato sanātano ca sassato ca hoti,",
  "anya-e0812n0:545_2": "tathāpi na isi isi nāma na hoti,",
  "anya-e0812n0:545_3": "na sakhā mittopi na hoti,",
  "anya-e0812n0:545_4": "na sanātano sassatopi na hoti,",
  "anya-e0812n0:545_5": "ayaṁ gamyamānattho.",
  "anya-e0812n0:545_6": "Sumahā atimahanto eko ādo nāmādimhi isīti vuccati,",
  "anya-e0812n0:545_7": "anto majjhe pakāravā pa-",
  "anya-e0812n0:545_8": "kārena samannāgato,",
  "anya-e0812n0:545_9": "sanātano ca sassato ca hoti,",
  "anya-e0812n0:545_10": "isipi nāma na hoti,",
  "anya-e0812n0:545_11": "mittopi na hoti,",
  "anya-e0812n0:545_12": "so nātano tanaiti akkharadvayarahito na hoti.",
  "anya-e0812n0:545_13": "Ādimajjhānaṁ vuttattā anteti ñāyati,",
  "anya-e0812n0:545_14": "“isipatanavihāro”ti gahetabbaṁ.",
  "anya-e0812n0:545_15": "Tattha isipatananāmena isiādīnaṁ gamyamānatthattā nānatthakappanā hoti.",
  "anya-e0812n0:546_0": "“Dhāvantaṁ udayā atthaṁ, muhuttaṁ na nivattati;",
  "anya-e0812n0:547_0": "Na candamaṇḍalaṁ etaṁ, nāpi ādiccamaṇḍala”nti.",
  "anya-e0812n0:548_0": "Ayaṁ nibhūtā.",
  "anya-e0812n0:549_0": "Udayā udayato pabhuti atthaṁ yāva atthaṁ dhāvantaṁ javantaṁ muhuttaṁ muhuttakālaṁ na nivattati na punāvattati.",
  "anya-e0812n0:549_1": "Etaṁ candamaṇḍalampi na hoti,",
  "anya-e0812n0:549_2": "ādiccamaṇḍalampi na hoti.",
  "anya-e0812n0:549_3": "Udayā paṭisandhito atthaṁ yāvacuti.",
  "anya-e0812n0:549_4": "Dhāvantanti āyukiccato āyucandādīnamatthānaṁ,",
  "anya-e0812n0:549_5": "tappakāsakasaddānañca tulyattā ettha patiṭṭhitacandādiatthantarānaṁ sambhavo.",
  "anya-e0812n0:550_0": "“Deviṁ kittimahīnāmaṁ, kaḷāratthavhayaṁ puriṁ;",
  "anya-e0812n0:551_0": "Hitvā na sari so dhīro, karontopyu’yyamavhaya”nti karontomuttamavhayanti (ka.).",
  "anya-e0812n0:552_0": "Ayaṁ samānasaddā.",
  "anya-e0812n0:553_0": "Kittimahīnāmaṁ kittimahīnaṁ dvinnaṁ nāmena samannāgataṁ deviṁ aggamahesiṁ kaḷāratthavhayaṁ puriṁ kaḷāraatthānaṁ",
  "anya-e0812n0:553_1": "dvinnaṁ nāmena samannāgataṁ puriṁ nagarañca so dhīro hitvā pariccajitvā uyyamavhayaṁ uyyamanāmena samannāgataṁ",
  "anya-e0812n0:553_2": "karonto api na sari sampattiṁ nānusari,",
  "anya-e0812n0:553_3": "yasodharādeviñca kapilavatthupuriñca hitvā vīriyasaṅkhātapadhānaṁ karonto mahāsatto sampattiṁ na sari,",
  "anya-e0812n0:553_4": "etthābhimatayasodharādisaddānaṁ pariyāyehi kittimahīsaddādīhi racitatā.",
  "anya-e0812n0:554_0": "“Catuddisāmukhā bandhā, cattāro sindhavā sayaṁ;",
  "anya-e0812n0:555_0": "Paribhuñjanti nikkhittaṁ, tiṇaṁ majjhe yathāsukha”nti.",
  "anya-e0812n0:556_0": "Ayaṁ sammuḷhā.",
  "anya-e0812n0:557_0": "Sindhavā cattāro assā catuddisāmukhā yathā catuddisāsammukhā honti,",
  "anya-e0812n0:557_1": "tathā bandhā majjhe nikkhittaṁ tiṇaṁ sayaṁ yathāsukhaṁ paribhuñjanti,",
  "anya-e0812n0:557_2": "aññamaññaṁ piṭṭhiṁ katvā bandhā viya khāyati,",
  "anya-e0812n0:557_3": "te pana sammukhaṁ katvā bandhā honti.",
  "anya-e0812n0:557_4": "Ettha “catuddisāmukhābandhā”ti niddiṭṭhattā piṭṭhiṁ katvā bandhāti sammuḷhatā hoti.",
  "anya-e0812n0:558_0": "“Jano jīvanajānanda-karabandhussa bhāsitaṁ;",
  "anya-e0812n0:559_0": "Sakkarontova pappoti, puññārikkhayagocare”ti.",
  "anya-e0812n0:560_0": "Ayaṁ pārihārikī.",
  "anya-e0812n0:561_0": "Jīvanajānandakarabandhussa jīvanato udakato jātānaṁ padumānaṁ ānandakarassa sūriyassa bandhussa sammāsambuddhassa",
  "anya-e0812n0:561_1": "bhāsitaṁ vacanaṁ sakkaronto pūjento jano puññārikkhayagocare puññānaṁ paṭipakkhattā puññārisaṅkhātānaṁ",
  "anya-e0812n0:561_2": "akusalānaṁ khayassa nimittabhūtaṁ nibbānamārammaṇaṁ katvā uppanne maggaphale pappoti pāpuṇāti.",
  "anya-e0812n0:561_3": "Ettha jīvanajānaṁ ānandakarassa bandhusseti ca,",
  "anya-e0812n0:561_4": "puññārīnaṁ khayanimittaṁ ārammaṇaṁ katvā pavatteti ca iminā buddho maggaphalā ca pārampariyena sambandhena vuttāti sambandhānaṁ bāhullabhāvo.",
  "anya-e0812n0:562_0": "“Na gaṇhāti mahantampi, saddaṁ na ca vibhūsanaṁ;",
  "anya-e0812n0:563_0": "Catuppadassa kassāpi, kaṇṇoyaṁ na kilāphalo”ti.",
  "anya-e0812n0:564_0": "Ayaṁ ekacchannā.",
  "anya-e0812n0:565_0": "Kassāpi catuppadassa kaṇṇo mahantampi saddaṁ na gaṇhāti,",
  "anya-e0812n0:565_1": "ārammaṇaṁ na karoti,",
  "anya-e0812n0:565_2": "vibhūsanampi na gaṇhāti.",
  "anya-e0812n0:565_3": "Tathāpi ayaṁ kaṇṇo aphalo na kila,",
  "anya-e0812n0:565_4": "saphalato nipphalo na hoti kira.",
  "anya-e0812n0:565_5": "Assakaṇṇo rukkho.",
  "anya-e0812n0:565_6": "Ettha kaṇṇoti ādheyyaṁ katvā tadādhārassa avacanato nissayagutti.",
  "anya-e0812n0:566_0": "“Alaṅkaronto bhuvanaṁ, sassiriko sadevakaṁ;",
  "anya-e0812n0:567_0": "Kasmiṁ sañjātasaṁvaddho, ko kena nupalimpatī”ti.",
  "anya-e0812n0:568_0": "Ayaṁ ubhayacchannā.",
  "anya-e0812n0:569_0": "Sassiriko sadevakaṁ bhuvanaṁ alaṅkarontoti buddho viya khāyati.",
  "anya-e0812n0:569_1": "Bhuvanaṁ bhuvanasaṅkhātaṁ kaṁ jalaṁ sadā eva alaṅkaronto sassiriko lakkhiyasamannāgato kasmiṁ jale sañjātasaṁvaddho",
  "anya-e0812n0:569_2": "ko kataro kena jalena na upalimpati na limpati.",
  "anya-e0812n0:569_3": "Padumoti visajjanaṁ.",
  "anya-e0812n0:569_4": "Padumo hi puṁnapuṁsakaliṅgo.",
  "anya-e0812n0:569_5": "Iha jalapadumānaṁ dvinnampi chāditattā ubhayacchannā nāma.",
  "anya-e0812n0:570_0": "“Ādo soyeva yo ante, majjhimassādi majjhimo;",
  "anya-e0812n0:571_0": "Siddhantādīsu vattantaṁ, asaṅkhatapadaṁ vadā”ti.",
  "anya-e0812n0:572_0": "Ayaṁ saṁkiṇṇā.",
  "anya-e0812n0:573_0": "Ante avasāne yo hoti,",
  "anya-e0812n0:573_1": "ādopi soyeva hoti,",
  "anya-e0812n0:573_2": "majjhimassa ādibhūto majjhimo eva hoti,",
  "anya-e0812n0:573_3": "siddhaṁ nipphannaṁ tādīsu ariyesu vattantaṁ asaṅkhatapadaṁ vada kathehīti ayamaparattho.",
  "anya-e0812n0:573_4": "Ādo ādimhi soyeva sakāro eva ante pariyosāne yo yakāroyeva,",
  "anya-e0812n0:573_5": "majjhimo majjhimavaṇṇo majjhimassa saddassa ādi makāro,",
  "anya-e0812n0:573_6": "siddhantādīsu matasamayakālādīsu vattantaṁ vācakabhāvena pavattantaṁ asaṅkhatapadaṁ saṅkhatato aññattā asaṅkhatabhūtaṁ paññattiṁ vada kathehīti.",
  "anya-e0812n0:573_7": "Samayasaddo hi nāmapaññatti.",
  "anya-e0812n0:573_8": "Ettha siddhantasaddena ādisaddassa saṅgahitattā tādiattho labbhatīti atthassa guḷhatāya samāgatālakkhaṇena",
  "anya-e0812n0:573_9": "ca “so”ti “yo”ti “asaṅkhatapada”nti aññattharuḷhasaddena vañcitattā vañcitālakkhaṇena ca samayasadde",
  "anya-e0812n0:573_10": "nānatthakappanato nāmantarikālakkhaṇena cāti tīhipi lakkhaṇehi missitoti.",
  "anya-e0812n0:573_11": "Sesesupi saṁkiṇṇattaṁ evameva veditabbaṁ.",
  "anya-e0812n0:573_12": "Tattha tattha vuttalakkhaṇānusāreneva samāgatādīnaṁ anvatthasaññatā veditabbā.",
  "anya-e0812n0:574_0": "34.",
  "anya-e0812n0:575_0": "Desakālakalāloka-ñāyāgamavirodhi yaṁ;",
  "anya-e0812n0:576_0": "Taṁ virodhipadaṁ ce’ta-mudāharaṇato phuṭaṁ.",
  "anya-e0812n0:577_0": "34.“Desi”ccādi.",
  "anya-e0812n0:577_1": "Deso thalajaladesādi.",
  "anya-e0812n0:577_2": "Kālo rattindivo.",
  "anya-e0812n0:577_3": "Kalā naccagītādayo.",
  "anya-e0812n0:577_4": "Loko carācarabhūtappavatti.",
  "anya-e0812n0:577_5": "Ñāyo yutti.",
  "anya-e0812n0:577_6": "Āgamo idha buddhavacanaṁ.",
  "anya-e0812n0:577_7": "Aññattha tu sutidhammasaṁhitā, te ca.",
  "anya-e0812n0:577_8": "Tehi virodho assa atthīti desa…pe… virodhi.",
  "anya-e0812n0:577_9": "Yanti anuvaditvā.",
  "anya-e0812n0:577_10": "Taṁ virodhipadanti vidhīyate.",
  "anya-e0812n0:577_11": "Etañca padaṁ udāharaṇato lakkhiyato phuṭaṁ pākaṭaṁ.",
  "anya-e0812n0:577_12": "Yato jalajādīnaṁ thalādīsu pātubhāvādi,",
  "anya-e0812n0:577_13": "ratyādīsu sambhavantānaṁ kusumādīnaṁ divādīsu sambhavo ca,",
  "anya-e0812n0:577_14": "“naccagītādicatusaṭṭhiyā kalāsu bhinnachajjo nāma sattasaro”tiādinā kalāsatthābhihitalakkhaṇātikkamavirodho ca,",
  "anya-e0812n0:577_15": "“aggisītalo,",
  "anya-e0812n0:577_16": "nissāro khadiro”tiādinā lokasīmātikkamo ca,",
  "anya-e0812n0:577_17": "vuttāyapā’naruppattasamuppattiyā middhassa rūpabhāvāpādanādiñāyavirodho ca,",
  "anya-e0812n0:577_18": "yathāsakamāgamena virodho ca sukhena ca sakkā pākaṭattā viññātuṁ,",
  "anya-e0812n0:577_19": "tato sabbametaṁ nodāhaṭanti adhippāyo.",
  "anya-e0812n0:578_0": "34.",
  "anya-e0812n0:578_1": "Evaṁ yamakapaheḷikānamadassane kāraṇaṁ vatvā idāni uddesakkamena sampattavirodhidosaṁ “desakāli”ccādinā vadati.",
  "anya-e0812n0:578_2": "Yaṁ padaṁ deso thalajalapabbatādi.",
  "anya-e0812n0:578_3": "Kālo rattindivo hemantādivasena tividho,",
  "anya-e0812n0:578_4": "vasantādivasena chabbidho.",
  "anya-e0812n0:578_5": "Kalā naccagītādicatusaṭṭhi.",
  "anya-e0812n0:578_6": "Loko thāvarajaṅgamabhūtapavattisaṅkhāto.",
  "anya-e0812n0:578_7": "Ñāyo yutti.",
  "anya-e0812n0:578_8": "Āgamo iha buddhavacanaṁ,",
  "anya-e0812n0:578_9": "aññattha pana sutidhammasaṁhito ca.",
  "anya-e0812n0:578_10": "Tehi virodho assa atthīti desa…pe… virodhi.",
  "anya-e0812n0:578_11": "Taṁ virodhipadaṁ nāma.",
  "anya-e0812n0:578_12": "Etaṁ virodhipadaṁ udāharaṇato lakkhiyato phuṭaṁ paribyattaṁ.",
  "anya-e0812n0:578_13": "Vassikajātisumanādīnaṁ jalajādibhāvo ca,",
  "anya-e0812n0:578_14": "padumakumudādīnaṁ thalajādibhāvo ca,",
  "anya-e0812n0:578_15": "rattiādīsu labbhamānānaṁ kumudādīnaṁ divādīsu sambhavo ca,",
  "anya-e0812n0:578_16": "naccagītādicatusaṭṭhiyā kalāsu “chajjo usabho gandhāro majjhimo pañcamo dhevato nisādo”ti dassitasattasarānamekadesassa",
  "anya-e0812n0:578_17": "chajjassa bhinnasattasaro chajjo nāmāti samudāyavasena vohārakaraṇādīhi satthāgatataṁ,",
  "anya-e0812n0:578_18": "lakkhaṇātikkamañca,",
  "anya-e0812n0:578_19": "“aggi sītalo,",
  "anya-e0812n0:578_20": "candanaṁ uṇhaṁ,",
  "anya-e0812n0:578_21": "khadirarukkho nissāro,",
  "anya-e0812n0:578_22": "eraṇḍo sasāro” iccādinā lokamariyādātikkamo ca,",
  "anya-e0812n0:578_23": "middhassa arūpabhāvupapattiyā vuttāyapi rūpabhāvasādhanasadisayuttivirodhikathanañca,",
  "anya-e0812n0:578_24": "yathāsakamāgamamatikkamma kathanañcāti sabbesaṁ viruddhasabhāvassa pākaṭattā udāharaṇaṁ na dassayissāmāti adhippāyo.",
  "anya-e0812n0:578_25": "Imesameva desādivirodhīnamaviruddhattaṁ ettheva virodhipadadosaparihāre “bodhisattappabhāvenā”ticcādinā dissati. Desa…pe…",
  "anya-e0812n0:578_26": "gamehi virodho,",
  "anya-e0812n0:578_27": "so assa atthīti desa…pe… virodhi.",
  "anya-e0812n0:578_28": "Nindāyaṁ ayamassatthīti vivacchitā.",
  "anya-e0812n0:579_0": "35.",
  "anya-e0812n0:580_0": "Ya’dappatīta’mānīya, vattabbaṁ neyyamāhu taṁ;",
  "anya-e0812n0:581_0": "Yathā sabbāpi dhavalā, disā rocanti rattiyaṁ.",
  "anya-e0812n0:582_0": "35.“Ya”miccādi.",
  "anya-e0812n0:582_1": "Appatītaṁ saddato,",
  "anya-e0812n0:582_2": "atthato vā anadhigataṁ nahyaññathāvagamo ganthantarābhāvato.",
  "anya-e0812n0:582_3": "Vakkhati hi “dullabhāvagatī sadda-",
  "anya-e0812n0:582_4": "sāmatthiyavilaṅghinī”ti.",
  "anya-e0812n0:582_5": "Yaṁ kiñci padaṁ samānīya ānetvā vattabbaṁ,",
  "anya-e0812n0:582_6": "taṁ neyyamāhu.",
  "anya-e0812n0:582_7": "Yathetyudāharati.",
  "anya-e0812n0:582_8": "Sabbāpi sakalāpi disā pubbadisādayo dasa disā rattiyaṁ rajanyaṁ dhavalā ujjalā rocanti dippantīti ettake niddiṭṭhe candamarīcino ettha neyyattaṁ.",
  "anya-e0812n0:583_0": "35.",
  "anya-e0812n0:583_1": "Idāni neyyadosamudāharati “ya”miccādinā.",
  "anya-e0812n0:583_2": "Yaṁ padaṁ appatītaṁ padantarena,",
  "anya-e0812n0:583_3": "tenābhihitatthena vā “imassatthoya”miti aviññātaṁ ānīya vattabbaṁ,",
  "anya-e0812n0:583_4": "tatoyeva padantaramānīya vattabbaṁ hoti,",
  "anya-e0812n0:583_5": "taṁ neyyamāhu “neyyadoso”ti porāṇā āhu.",
  "anya-e0812n0:583_6": "Yathā tatthodāharaṇamīdisaṁ “sabbāpi dhavalā disā rocanti rattiya”nti.",
  "anya-e0812n0:583_7": "Sabbāpi disā pubbadakkhiṇādayo dasa disā dhavalā setā rattiyaṁ rajanyaṁ rocanti dippanti.",
  "anya-e0812n0:583_8": "Ettha disāya visesanaṁ dhavalaguṇaṁ kelāsakūṭasudhābhitticandaraṁsiādīsu kuto sañjātamiti anicchitattā",
  "anya-e0812n0:583_9": "aññanivattanatthaṁ candakiraṇādivācakapadaṁ ānetvā dhavalatā imineti vattabbattā dhavala padaṁ neyyadosena",
  "anya-e0812n0:583_10": "duṭṭhaṁ hoti.",
  "anya-e0812n0:583_11": "Patītaṁ viññātaṁ,",
  "anya-e0812n0:583_12": "na patītaṁ appatītaṁ.",
  "anya-e0812n0:583_13": "Ettha akāro pasajjapaṭisedhe.",
  "anya-e0812n0:584_0": "36.",
  "anya-e0812n0:585_0": "Nedisaṁ bahu maññanti, sabbe sabbattha viññuno;",
  "anya-e0812n0:586_0": "Dullabhā’vagatī sadda-sāmatthiyavilaṅghinī.",
  "anya-e0812n0:587_0": "36.",
  "anya-e0812n0:587_1": "Appatītaṁ nicchanti viññūti dassetumāha “ne”tiādi.",
  "anya-e0812n0:587_2": "Īdisaṁ anantare vuttappakāraṁ neyyaṁ sabbepi viññuno ñeyyavidū sabbattha gajjādike na bahu maññanti na sambhāventi nappayujjanti.",
  "anya-e0812n0:587_3": "Kiṁ na bahumaññantīti ce āha “dullabhā”tiādi.",
  "anya-e0812n0:587_4": "Tathā hi avagatī atthāvagamo saddaṁ vācakaṁ,",
  "anya-e0812n0:587_5": "sāmatthiyañca ñāyaṁ vilaṅghayati cajati anupadassanatoti saddasāmatthiyavilaṅghinī dullabhā na labhyate.",
  "anya-e0812n0:587_6": "Ñāyopattho vā saddopattho vā yottho na hoti.",
  "anya-e0812n0:587_7": "So nappatīyate yathā manasi avaṭṭhitamattenāti attho.",
  "anya-e0812n0:587_8": "Tasmā saddato,",
  "anya-e0812n0:587_9": "atthato vā patītabbamaneyyaṁ,",
  "anya-e0812n0:587_10": "tabbiparītaṁ neyyanti viññeyyaṁ.",
  "anya-e0812n0:588_0": "36.",
  "anya-e0812n0:588_1": "Imaṁ appatītapadaṁ viññūhi nābhimatanti dassento āha “nedisa”miccādi.",
  "anya-e0812n0:588_2": "Īdisaṁ yathāvuttappakāraṁ neyyaṁ sabbe viññuno sabbattha gajjapajjādike na bahu maññanti na sambhāventi nappayojenti.",
  "anya-e0812n0:588_3": "Avagatī atthāvabodho saddasāmatthiyavilaṅghinī saddasaṅkhātavācakañca sāmatthiyasaṅkhātañāyañca atikkamma",
  "anya-e0812n0:588_4": "pavattinī dullabhā tādisapayogābhāvato dullabhā hoti.",
  "anya-e0812n0:588_5": "Yo attho saddāgato,",
  "anya-e0812n0:588_6": "ñāyāgato vā na hoti,",
  "anya-e0812n0:588_7": "so kattuno manasi patiṭṭhitamattena patīto na hotīti taṁ padaṁ neyyadosamiti sabbe kavino pariharantīti adhippāyo.",
  "anya-e0812n0:588_8": "Bahumānaṁ karontīti vākye bahumaññantīti nāmadhātu.",
  "anya-e0812n0:588_9": "Saddasāmatthiyaṁ vilaṅghayati sīlenāti saddasāmatthiyavilaṅghinī.",
  "anya-e0812n0:589_0": "37.",
  "anya-e0812n0:590_0": "Siyā visesanāpekkhaṁ,",
  "anya-e0812n0:591_0": "Yaṁ taṁ patvā visesanaṁ;",
  "anya-e0812n0:592_0": "Sātthakaṁ taṁ yathā taṁ so,",
  "anya-e0812n0:593_0": "Bhiyyo passati cakkhunā.",
  "anya-e0812n0:594_0": "37.“Siyā”iccādi.",
  "anya-e0812n0:594_1": "Yaṁ padaṁ visesanaṁ patvā atthena saha vattatīti sātthakaṁ.",
  "anya-e0812n0:594_2": "Nibbisesanantu vuttatthameva hoti.",
  "anya-e0812n0:594_3": "Taṁ visesanāpekkhaṁ siyā.",
  "anya-e0812n0:594_4": "“Taṁ yathe”tyādinā udāharati.",
  "anya-e0812n0:594_5": "“Passatī”ti vutte “cakkhunā”ti labbhateva.",
  "anya-e0812n0:595_0": "37.“Siyā”miccādi.",
  "anya-e0812n0:595_1": "Yaṁ padaṁ visesanaṁ patvā sātthakaṁ atthasahitaṁ,",
  "anya-e0812n0:595_2": "tadabhāve niratthakaṁ hoti,",
  "anya-e0812n0:595_3": "taṁ visesanāpekkhaṁ nāma siyā.",
  "anya-e0812n0:595_4": "Taṁ yathā tassodāharaṇamevaṁ “taṁ so bhiyyo passati cakkhunā”ti.",
  "anya-e0812n0:595_5": "So puriso taṁ purisaṁ bhiyyo yebhuyyasā cakkhunā passati.",
  "anya-e0812n0:595_6": "Ettha “passatī”ti vutteyeva “cakkhunā”ti ñāyati.",
  "anya-e0812n0:595_7": "Cakkhunāti visesyapadaṁ visesanaṁ laddhāva sātthakaṁ hoti.",
  "anya-e0812n0:595_8": "Visesane apekkhā assāti ca,",
  "anya-e0812n0:595_9": "saha atthena vattamānaṁ sātthakamiti ca samāso.",
  "anya-e0812n0:596_0": "38.",
  "anya-e0812n0:597_0": "Hīnaṁ kare visesyaṁ yaṁ, taṁ hīnatthaṁ bhave yathā;",
  "anya-e0812n0:598_0": "Nippabhīkatakhajjoto, samudeti divākaro.",
  "anya-e0812n0:599_0": "38.“Hīna”miccādi.",
  "anya-e0812n0:599_1": "Yaṁ visesanapadaṁ visesyaṁ visesitabbaṁ hīnaṁ lāmakaṁ kare kareyya,",
  "anya-e0812n0:599_2": "taṁ visesanapadaṁ hīnatthaṁ hīno attho yassa taṁ hīnatthaṁ nāma bhaveyya.",
  "anya-e0812n0:599_3": "“Yathā”ityādinā udāharati.",
  "anya-e0812n0:599_4": "Nippabhīkato khajjoto yena so divākaro pabhākaro samudeti upagacchatīti.",
  "anya-e0812n0:599_5": "Ettha khajjotappabhāpaharaṇe na thuti divākarassāti.",
  "anya-e0812n0:600_0": "38.“Hīnaṁ kare”ccādi.",
  "anya-e0812n0:600_1": "Yaṁ padaṁ visesyaṁ hīnaṁ karoti,",
  "anya-e0812n0:600_2": "taṁ hīnatthaṁ bhave.",
  "anya-e0812n0:600_3": "Yathā tatthodāharaṇamevaṁ “nippabhīkatakhajjoto,",
  "anya-e0812n0:600_4": "samudeti divākaro”ti.",
  "anya-e0812n0:600_5": "Pabhārahitakatā khajjotā yena so divākaro sūriyo samudeti uggacchati.",
  "anya-e0812n0:600_6": "“Nippabhīkatakhajjoto”ti iminā visesanena lāmakālokaladdhayuttassa khajjopanakassa abhibhavanappakāsanaṁ sahassaraṁsino nindāyeva,",
  "anya-e0812n0:600_7": "na thutīti visesyaṁ hīnatthaṁ hoti.",
  "anya-e0812n0:600_8": "Hīno attho yasseti ca,",
  "anya-e0812n0:600_9": "natthi pabhā etesanti ca,",
  "anya-e0812n0:600_10": "nippabhā katāti ca,",
  "anya-e0812n0:600_11": "nippabhīkatā khajjotā yenāti ca viggaho.",
  "anya-e0812n0:601_0": "39.",
  "anya-e0812n0:602_0": "Pādapūraṇamattaṁ yaṁ, anatthamiti taṁ mataṁ;",
  "anya-e0812n0:603_0": "Yathā hi vande buddhassa, pādapaṅkeruhampica.",
  "anya-e0812n0:604_0": "39.Hi api casaddānaṁ pādapūraṇamattattā anatthakattaṁ. Visesanavisesyapadadoso.",
  "anya-e0812n0:605_0": "39.“Pādapūraṇi”ccādi.",
  "anya-e0812n0:605_1": "Yaṁ padaṁ pādapūraṇamattaṁ catutthaṁsasaṅkhātassa pādassa pūraṇamattameva hoti,",
  "anya-e0812n0:605_2": "taṁ anatthamiti mataṁ ñātaṁ.",
  "anya-e0812n0:605_3": "Yathāsaddo vuttattho.",
  "anya-e0812n0:605_4": "Buddhassa pādapaṅkeruhaṁ pādambujaṁ vandeti.",
  "anya-e0812n0:605_5": "Ettha hi apicāti imesaṁ samattanādiatthesu appavattito kevalaṁ pādapūraṇamattato anatthakattaṁ.",
  "anya-e0812n0:605_6": "Mattasaddo avadhāraṇe.",
  "anya-e0812n0:605_7": "Visesanavisesyapadadoso.",
  "anya-e0812n0:606_0": "Padadosaniddesavaṇṇanā niṭṭhitā.",
  "anya-e0812n0:607_0": "Vākyadosaniddesavaṇṇanā",
  "anya-e0812n0:608_0": "40.",
  "anya-e0812n0:609_0": "Saddato atthato vuttaṁ, yattha bhiyyopi vuccati;",
  "anya-e0812n0:610_0": "Tamekatthaṁ yathā’bhāti, vāridovārido ayaṁ.",
  "anya-e0812n0:611_0": "40.“Saddato”iccādi.",
  "anya-e0812n0:611_1": "Saddato vācakena tasmiṁyevatthe tasseva saddassa puna payogato atthato abhidheyyena pubbapaṭipādikasseva",
  "anya-e0812n0:611_2": "vatthussāvisesena puna paṭipādanato vuttaṁ payuttaṁ yaṁ padattharūpaṁ yattha yasmiṁ vākye bhiyyopi vuccati",
  "anya-e0812n0:611_3": "punapi payujjate,",
  "anya-e0812n0:611_4": "tamekatthanti anuvaditvā “yathe”ccādinā vidhīyate.",
  "anya-e0812n0:611_5": "Vāriṁ dadātīti vārido.",
  "anya-e0812n0:611_6": "Ayaṁ vārido megho ābhāti dippatīti.",
  "anya-e0812n0:611_7": "Jaladānamattāpekkhāya idaṁ saddato ekatthaṁ.",
  "anya-e0812n0:612_0": "40.",
  "anya-e0812n0:612_1": "Idāni uddiṭṭhakkamena vākyadosaṁ niddisati “saddato”ccādinā.",
  "anya-e0812n0:612_2": "Saddato vācakena atthato abhidheyyena vuttaṁ payuttaṁ yaṁ padattharūpaṁ yattha yasmiṁ vākye bhiyyopi punapi vuccati yujjate,",
  "anya-e0812n0:612_3": "taṁ vākyaṁ ekatthaṁ nāma doso.",
  "anya-e0812n0:612_4": "Udāharaṇaṁ “yathi”ccādi.",
  "anya-e0812n0:612_5": "Vārido jaladāyako ayaṁ vārido megho ābhāti dippati.",
  "anya-e0812n0:612_6": "Sampattisādhakaṁ “jaladāyako”ccādivisesanaṁ vinā jaladānamattassa vuttattā saddato ekatthaṁ nāma hoti.",
  "anya-e0812n0:613_0": "Yathā ca",
  "anya-e0812n0:614_0": "41.",
  "anya-e0812n0:615_0": "Titthiyaṅkurabījāni, jahaṁ diṭṭhigatāni’ha;",
  "anya-e0812n0:616_0": "Pasādeti pasanne so, mahāmuni mahājane.",
  "anya-e0812n0:617_0": "41.",
  "anya-e0812n0:617_1": "Titthiyasaṅkhātānaṁ aṅkurānaṁ bījāni uppattihetubhūtāni diṭṭhigatāni dvāsaṭṭhi diṭṭhiyo jahaṁ jahanto",
  "anya-e0812n0:617_2": "dūrīkaronto so mahāmuni sammāsambuddho iha loke attani pasanne pasādabahule mahājane pasādetīti aparamudāharaṇaṁ.",
  "anya-e0812n0:617_3": "Pasādasaṅkhātassa atthassa “pasanne pasādetī”ti vuttattā idamatthato ekatthaṁ.",
  "anya-e0812n0:618_0": "41.“Titthiyi”ccādi.",
  "anya-e0812n0:618_1": "So mahāmuni titthiyaṅkurabījāni titthiyasaṅkhātānaṁ aṅkurānaṁ uppattikāraṇabhūtāni diṭṭhigatāni sassatādibhedabhinnā",
  "anya-e0812n0:618_2": "dvāsaṭṭhidiṭṭhiyo jahaṁ jahanto apanento iha loke pasanne attani pasanne mahājane pasādeti.",
  "anya-e0812n0:618_3": "Pasannasaddena vuttappasādasaṅkhātassa atthassa pasādetīti kriyāpadenapi vuttattā sadde bhinnepi atthato ekanti atthato ekatthassudāharaṇaṁ.",
  "anya-e0812n0:618_4": "Titthiyā eva aṅkurāni,",
  "anya-e0812n0:618_5": "tesaṁ bījāni,",
  "anya-e0812n0:618_6": "diṭṭhīsu gatāni,",
  "anya-e0812n0:618_7": "diṭṭhiyo eva gatānīti vā viggaho.",
  "anya-e0812n0:619_0": "42.",
  "anya-e0812n0:620_0": "Āraddhakkamavicchedā, bhaggarīti bhave yathā;",
  "anya-e0812n0:621_0": "Kāpi paññā, kopi guṇo, pakatīpi aho tava.",
  "anya-e0812n0:622_0": "42.Āraddho vattumupakkamanto,",
  "anya-e0812n0:622_1": "kamo vacanapaṭipāṭi.",
  "anya-e0812n0:622_2": "Tassa vicchedo bhaṅgo, tato.",
  "anya-e0812n0:622_3": "“Yathe”tiādinā udāharati.",
  "anya-e0812n0:622_4": "Avuttassapi pasādavasā ajjhāhāroti.",
  "anya-e0812n0:622_5": "Mahāmuni tava te paññā kāpi sātisayattā aniddhāritaṁ sabhāvavisesā kāciyeva,",
  "anya-e0812n0:622_6": "aho pavattamānāyapi vasabhāvassāniddhāritattā acchariyanti attho.",
  "anya-e0812n0:622_7": "Ettha kāpi kopīti sabbanāmapadakkamassa pakatīti ettha vicchinnattā bhaggarīti.",
  "anya-e0812n0:623_0": "42.“Āraddhakkami”ccādi.",
  "anya-e0812n0:623_1": "Āraddhakkamavicchedā vatthumāraddhapadakkamassa vicchedahetu bhaggarīti bhave bhaggarītivākyadoso bhavati.",
  "anya-e0812n0:623_2": "Udāharati “yathi”ccādi.",
  "anya-e0812n0:623_3": "Mahāmuni tava tuyhaṁ paññā sātisayabhūtā paññā kāpi vacanavisayātikkantattā kāpiyeva.",
  "anya-e0812n0:623_4": "Guṇo sīlasamādhiādianaññasādhāraṇaguṇasamūho kopi pamāṇapariggahassa kenaci lesenapi kattumasakkuṇeyyattā kopiyeva.",
  "anya-e0812n0:623_5": "Pakatīpi acinteyyabhūtā pakatīpi evameva aho vijjamānānaṁyeva paññādīnaṁ sabhāvāvabodhassa dukkaratā acchariyā.",
  "anya-e0812n0:623_6": "Kāpi kopīti padakkamassa “pakatī”ti ettha suññattā rītibhaṅgo.",
  "anya-e0812n0:623_7": "Āraddhoyeva kamo,",
  "anya-e0812n0:623_8": "tassa vicchedo,",
  "anya-e0812n0:623_9": "bhaggā rīti assa,",
  "anya-e0812n0:623_10": "ettha vāti viggaho.",
  "anya-e0812n0:624_0": "43.",
  "anya-e0812n0:625_0": "Padānaṁ dubbinikkhepā, byāmoho yattha jāyati;",
  "anya-e0812n0:626_0": "Taṁ byākiṇṇanti viññeyyaṁ, tadudāharaṇaṁ yathā.",
  "anya-e0812n0:627_0": "43.“Padāna”miccādi.",
  "anya-e0812n0:627_1": "Yattha yasmiṁ vākye padānaṁ syādyantākhyātikānaṁ dubbinikkhepā duṭṭhapanato byāmoho saṁmuḷhatā jāyati uppajjati,",
  "anya-e0812n0:627_2": "taṁ vākyaṁ byākiṇṇanti viññeyyaṁ ñātabbaṁ.",
  "anya-e0812n0:627_3": "Tassa byākiṇṇassa udāharaṇaṁ lakkhiyaṁ “yathe”ti dasseti.",
  "anya-e0812n0:627_4": "Yathā idaṁ,",
  "anya-e0812n0:627_5": "tathā aññampīti attho.",
  "anya-e0812n0:628_0": "43.“Padāni”ccādi.",
  "anya-e0812n0:628_1": "Padānaṁ syādyantatyādyantapadānaṁ dubbinikkhepā duṭṭhapanato yattha vākye byāmoho saṁmoho jāyati,",
  "anya-e0812n0:628_2": "taṁ byākiṇṇadosoti viññeyyaṁ.",
  "anya-e0812n0:628_3": "Tadudāharaṇaṁ tassa byākiṇṇadosassa lakkhiyaṁ yathā iminā vakkhamānanayena.",
  "anya-e0812n0:629_0": "44.",
  "anya-e0812n0:630_0": "Bahuguṇe paṇamati, dujjanānaṁ pyayaṁ jano;",
  "anya-e0812n0:631_0": "Hitaṁ pamudito niccaṁ, sugataṁ samanussaraṁ.",
  "anya-e0812n0:632_0": "44.",
  "anya-e0812n0:632_1": "Bahuanantattā bahubhūte guṇe sīlādike samanussaraṁ sammadeva uṭṭhāya samuṭṭhāya anussaranto guṇavisayasatiṁ",
  "anya-e0812n0:632_2": "paccupaṭṭhāpento teneva kāraṇena pamudito haṭṭhapahaṭṭho ayaṁ jano sabbopi loko dujjanānaṁ sujanetarānampi",
  "anya-e0812n0:632_3": "devadattādīnaṁ niccaṁ kālaṁ hitaṁ sugataṁ sammāsambuddhaṁ paṇamati namassatīti ayaṁ attho kavivañcito.",
  "anya-e0812n0:632_4": "Tattha “bahuguṇe paṇamatī”tyādi byavahitapadappayogā moho jāyatīti byākiṇṇaṁ.",
  "anya-e0812n0:633_0": "44.“Bahuguṇe”ccādi.",
  "anya-e0812n0:633_1": "Bahuguṇe anantattā bahubhūte sīlasamādhiādiguṇe samanussaraṁ visesato anussaranto pamudito tatoyeva pahaṭṭho",
  "anya-e0812n0:633_2": "ayaṁ jano sattanikāyo dujjanānampi asappurisānampi niccaṁ satataṁ hitaṁ mittabhūtaṁ sugataṁ sabbaññuṁ",
  "anya-e0812n0:633_3": "paṇamati vandati.",
  "anya-e0812n0:633_4": "Ettha padānaṁ aṭṭhānapayogato byākiṇṇattaṁ padatthānusāreneva gamyate.",
  "anya-e0812n0:634_0": "45.",
  "anya-e0812n0:635_0": "Visiṭṭhavacanā’petaṁ, gāmmaṁ’tya’bhimataṁ yathā;",
  "anya-e0812n0:636_0": "Kaññe kāmayamānaṁ maṁ, na kāmayasi kiṁ nvi’daṁ.",
  "anya-e0812n0:637_0": "45.",
  "anya-e0812n0:637_1": "Visiṭṭhassa kassaci atthassa vacanato kathanato apetaṁ pariccattaṁ.",
  "anya-e0812n0:637_2": "Kaññeityāmantanaṁ.",
  "anya-e0812n0:637_3": "Ahaṁ taṁ icchāmi,",
  "anya-e0812n0:637_4": "tādisaṁ maṁ tvaṁ kasmā nicchasi,",
  "anya-e0812n0:637_5": "idaṁ kiṁ nu iti gāmikajanavacanattā “kaññi”ccādikaṁ gāmmaṁ.",
  "anya-e0812n0:638_0": "45.“Visiṭṭhe”ccādi.",
  "anya-e0812n0:638_1": "Visiṭṭhavacanāpetaṁ piyabhūtena uttivisesena visesitabbassa kathanato parihīnaṁ vākyaṁ “gāmmadosa”nti kavīhi abhimataṁ.",
  "anya-e0812n0:638_2": "Udāharati “yathi”ccādi.",
  "anya-e0812n0:638_3": "Kaññe he kaññe kāmayamānaṁ maṁ tuvaṁ icchayamānaṁ maṁ na kāmayasi tvaṁ na icchasi,",
  "anya-e0812n0:638_4": "idaṁ kiṁ nu.",
  "anya-e0812n0:638_5": "Īdise icchāvighāte vuccamāne evaṁ–",
  "anya-e0812n0:639_0": "“Yācanā madīyā tava kāraṇāyaṁ,",
  "anya-e0812n0:640_0": "Dine dine nipphalataṁ upeti;",
  "anya-e0812n0:641_0": "Dakkho sadā māninimānabhaṅge,",
  "anya-e0812n0:642_0": "Sa manmathonyatra gato mato nu”iti viya.",
  "anya-e0812n0:643_0": "Piyatthassa kathanābhāvato “kaññe”tyādikaṁ vacanaṁ milakkhukānaṁ vacanattā gāmmaṁ.",
  "anya-e0812n0:643_1": "Ettha kaññāsaddo dasavassikāya vattatīti niyamo natthi.",
  "anya-e0812n0:643_2": "Visiṭṭhassa atthassa vacanato apetanti vākyaṁ.",
  "anya-e0812n0:644_0": "46.",
  "anya-e0812n0:645_0": "Padasandhānato kiñci, duppatītikaraṁ bhave;",
  "anya-e0812n0:646_0": "Tampi gāmmaṁtya’bhimataṁ, yathā yābhavato piyā.",
  "anya-e0812n0:647_0": "46.“Pade”ccādi.",
  "anya-e0812n0:647_1": "Padasandhānato pubbāparānaṁ padānaṁ sandhivasena yaṁ kiñci vākyaṁ duṭṭhu asutisubhagaṁ patītimavabodhaṁ karotīti karaṁ bhave,",
  "anya-e0812n0:647_2": "tampi yathāvuttaṁ gāmmantyabhimataṁ.",
  "anya-e0812n0:647_3": "Yathātyudāharati.",
  "anya-e0812n0:647_4": "Bhavato yā kāci vanitā piyā hotīti ekottho.",
  "anya-e0812n0:647_5": "Yabha methune.",
  "anya-e0812n0:647_6": "Yabhanaṁ yābho.",
  "anya-e0812n0:647_7": "So vijjate yassa so yābhavā.",
  "anya-e0812n0:647_8": "Tassa yābhavato piyāityapi bhavati.",
  "anya-e0812n0:648_0": "46.“Padasandhāni”ccādi.",
  "anya-e0812n0:648_1": "Kiñci vākyaṁ padasandhānato pubbāparapadānaṁ ghaṭanato duppatītikaraṁ bhave asabbhabhūtaduṭṭhatthassa pakāsako hoti,",
  "anya-e0812n0:648_2": "tampi gāmmanti yathāvuttagāmmadosena dūsitanti duppasitanti (ka.) sabbehi kavīhi abhimataṁ ñātaṁ.",
  "anya-e0812n0:648_3": "Yathāti udāharati.",
  "anya-e0812n0:648_4": "Bhavato bhavantassa yā kāci itthī piyā bhavatīti ayaṁ kavinā icchitattho.",
  "anya-e0812n0:648_5": "Yābhavato methunavantassa piyātipi attho.",
  "anya-e0812n0:648_6": "“Yabha methune”ti hi dhātu.",
  "anya-e0812n0:648_7": "Yabhanaṁ yābho,",
  "anya-e0812n0:648_8": "so assa atthīti yābhavā,",
  "anya-e0812n0:648_9": "tassa yābhavatoti gahite asotabbattā duppatītikaratā.",
  "anya-e0812n0:648_10": "Duṭṭhāyeva patīti avabodho,",
  "anya-e0812n0:648_11": "taṁ karotīti viggaho.",
  "anya-e0812n0:649_0": "47.",
  "anya-e0812n0:650_0": "Vuttesu sūcite ṭhāne, padacchedo bhave yati;",
  "anya-e0812n0:651_0": "Yaṁ tāya hīnaṁ taṁ vuttaṁ, yatihīnanti sā pana.",
  "anya-e0812n0:652_0": "47.“Vuttesvi”ccādi.",
  "anya-e0812n0:652_1": "Vuttesu chandosatthapariniddiṭṭhesu anuṭṭhubhādīsu sūcite ṭhāne “etthayatī”ti chandovicitiyā pakāsitaṭṭhāne",
  "anya-e0812n0:652_2": "padānaṁ syādyantānaṁ chedo vicchiti vibhāgo anuvādo yaṁ yati bhaveti vidhīyati.",
  "anya-e0812n0:652_3": "Tāya yatiyā hīnaṁ parihīnaṁ viruddhaṁ yaṁ vākyaṁ,",
  "anya-e0812n0:652_4": "taṁ yatihīnanti vuttaṁ,",
  "anya-e0812n0:652_5": "“yamanaṁ virāmo yati,",
  "anya-e0812n0:652_6": "sā hīnā etthā”ti katvā.",
  "anya-e0812n0:652_7": "Panāti visese,",
  "anya-e0812n0:652_8": "sā yati panāti sambandho.",
  "anya-e0812n0:653_0": "47.“Vuttesva”ccādi.",
  "anya-e0812n0:653_1": "Vuttesu chandosatthe niddiṭṭhaanuṭṭhubhādīsu sūcite ṭhāne “ayamettha yatī”ti pakāsite ṭhāne padacchedo",
  "anya-e0812n0:653_2": "syādyantatyādyantādīnaṁ padānaṁ vicchedo yati nāma bhave,",
  "anya-e0812n0:653_3": "tāya yatiyā yaṁ vākyaṁ hīnaṁ abhimataṭṭhāne vaṇṇavicchedena parihīnaṁ,",
  "anya-e0812n0:653_4": "taṁ vākyaṁ yatihīnanti yatihīnadosena duṭṭhanti viññūhi vuttaṁ.",
  "anya-e0812n0:654_0": "48.",
  "anya-e0812n0:655_0": "Yati sabbattha pādante, vuttaḍḍhe ca visesato;",
  "anya-e0812n0:656_0": "Pubbāparānekavaṇṇa-padamajjhepi katthaci.",
  "anya-e0812n0:657_0": "48.“Yati”ccādi.",
  "anya-e0812n0:657_1": "Sabbattha pādante sabbasmiṁ catutthaṁsasaṅkhātānaṁ gāthāpādānaṁ ante avasāne ca visesato visesena ekantena",
  "anya-e0812n0:657_2": "vuttaḍḍhe ca vuttānaṁ pādadvayasaṅkhāte aḍḍhe ca,",
  "anya-e0812n0:657_3": "tadavasāne cāti adhippāyo.",
  "anya-e0812n0:657_4": "“Siyā”ti seso.",
  "anya-e0812n0:657_5": "Nanu “padacchedo”ti vuttattā padamajjhe yati na hotevāti ceti āha “pubba”iccādi.",
  "anya-e0812n0:657_6": "Katthaci kismiñci ṭhāne,",
  "anya-e0812n0:657_7": "na sabbattha.",
  "anya-e0812n0:657_8": "Pubbāparānekavaṇṇapadamajjhepi yatīti sambandho.",
  "anya-e0812n0:657_9": "Pubbe ca apare ca pubbāpare.",
  "anya-e0812n0:657_10": "Aneke vaṇṇā anekavaṇṇā.",
  "anya-e0812n0:657_11": "Pubbāpare anekavaṇṇā yassa taṁ tathā.",
  "anya-e0812n0:657_12": "Tañca taṁ padañca,",
  "anya-e0812n0:657_13": "tassa majjhepi.",
  "anya-e0812n0:658_0": "48.",
  "anya-e0812n0:658_1": "Idāni yatimhi labbhamānaṁ sabbavisayaṁ dasseti “yati”ccādinā.",
  "anya-e0812n0:658_2": "Sā pana yati sabbattha pādante catutthaṁsasaṅkhātagāthāpādānaṁ ante ca visesato niyamato vuttaḍḍhe ca vuttānaṁ pādadvayasaṅkhāte aḍḍhe ca,",
  "anya-e0812n0:658_3": "tadavasāne cāti adhippāyo.",
  "anya-e0812n0:658_4": "Katthaci kismiñci ṭhāne pubbāparānekavaṇṇapadamajjhepi pubbāparabhūtaanekavaṇṇasamannāgatapadānaṁ majjhe ca siyā.",
  "anya-e0812n0:658_5": "Padacchedassa “yatī”ti vuttattā padamajjhe na hotīti saṅkāpariharaṇatthaṁ “pubbāparānekavaṇṇapadamajjhe”ti vuttaṁ.",
  "anya-e0812n0:658_6": "Ettha pādanto,",
  "anya-e0812n0:658_7": "vuttaḍḍho,",
  "anya-e0812n0:658_8": "padamajjhañca yatiṭṭhānanti.",
  "anya-e0812n0:658_9": "Padamajjheyeva labbhamānā yati katthaci hoti,",
  "anya-e0812n0:658_10": "dvakkharatyakkharapadamajjhe pana na hoti.",
  "anya-e0812n0:659_0": "Tatthodāharaṇapaccudāharaṇāni yathā –",
  "anya-e0812n0:660_0": "49.",
  "anya-e0812n0:661_0": "Taṁ name sirasā cāmī-karavaṇṇaṁ tathāgataṁ;",
  "anya-e0812n0:662_0": "Sakalāpi disā siñca-tīva soṇṇarasehiyo.",
  "anya-e0812n0:663_0": "49.",
  "anya-e0812n0:663_1": "Udāharīyatīti udāharaṇaṁ.",
  "anya-e0812n0:663_2": "Paṭipakkhamudāharaṇaṁ paccudāharaṇaṁ.",
  "anya-e0812n0:663_3": "Cāmīkarasseva suvaṇṇassa viya vaṇṇo yassa taṁ tathāgataṁ sirasā namāmi. Kīdisaṁ?",
  "anya-e0812n0:663_4": "Yo tathāgato sakalāpi disā sabbāyeva dasa disā soṇṇarasehi cāmīkaravaṇṇattā rasehi suvaṇṇarasehi siñcatīva siñcatīti maññe,",
  "anya-e0812n0:663_5": "taṁ tathāgatanti apekkhate.",
  "anya-e0812n0:663_6": "Ettha pubbapādante vuttaḍḍhe ca niyatā yati.",
  "anya-e0812n0:663_7": "Cāmīkarasaddo cettha caturakkharo.",
  "anya-e0812n0:663_8": "Tattha cāmīiti pubbabhāgo,",
  "anya-e0812n0:663_9": "karaiti paro.",
  "anya-e0812n0:663_10": "Ettha pubbāparānekavaṇṇapadamajjhe yati.",
  "anya-e0812n0:663_11": "Siñcatīti ettha pana pubbāparānekavaṇṇapadamajjhattābhāvā siñcaityatra yati duṭṭhāti.",
  "anya-e0812n0:663_12": "Idaṁ paccudāharaṇaṁ.",
  "anya-e0812n0:664_0": "49.Tattha pādantavuttaḍḍhesu yatiyā pākaṭattā tasmiṁ padamajjhe yatiyā udāharaṇapaccudāharaṇāni iṭṭhodāharaṇapaṭipakkhodāharaṇāni yathā.",
  "anya-e0812n0:664_1": "“Taṁ name”ccādi.",
  "anya-e0812n0:664_2": "Yo tathāgato sakalāpi disā soṇṇarasehi suvaṇṇarasadhārāhi siñcatīva siñcati maññe,",
  "anya-e0812n0:664_3": "ivasaddo vitakke.",
  "anya-e0812n0:664_4": "Cāmīkaravaṇṇaṁ suvaṇṇavaṇṇasadisachavivaṇṇaṁ taṁ tathāgataṁ sirasā name.",
  "anya-e0812n0:664_5": "Ettha “cāmīkaravaṇṇa”nti yatiyā cāmīti akkharadvayamatikkamma ṭhitattā antepi karaiti akkharadvayenānūnattā",
  "anya-e0812n0:664_6": "padacchedassa pubbāparavaṇṇānamanekattamitiṭṭhodāharaṇaṁ.",
  "anya-e0812n0:664_7": "Siñcatīti pade siñcāti vaṇṇadvayamatikkamma yatiyā dissamānattepi tiiti parabhāge ekavaṇṇattā anekavaṇṇābhāvoti paccudāharaṇaṁ.",
  "anya-e0812n0:664_8": "Ettha anekavaṇṇattaṁ padavaseneva ñātabbaṁ.",
  "anya-e0812n0:664_9": "Cāmīkarassa vaṇṇo viya vaṇṇo yassa soti viggaho.",
  "anya-e0812n0:665_0": "50.",
  "anya-e0812n0:666_0": "Saro sandhimhi pubbanto, viya lope vibhattiyā;",
  "anya-e0812n0:667_0": "Aññathā tva’ññathā tattha, yādesādi parādi’va.",
  "anya-e0812n0:668_0": "50.“Saro”ccādi.",
  "anya-e0812n0:668_1": "Vibhattiyā lope sati sandhimhi saṁhitāyaṁ katāyaṁ saro parapadādibhūto pubbanto viya pubbapadassa antabhūto yo saro,",
  "anya-e0812n0:668_2": "so viya hoti,",
  "anya-e0812n0:668_3": "anekavaṇṇattābhāvepi tato vihitayatiyā nevatthi bhaṅgoti adhippāyo.",
  "anya-e0812n0:668_4": "Aññathā tu vibhattiyā alope tu sati saṁhitāyaṁ katāyaṁ pubbapadantabhūto saro ce,",
  "anya-e0812n0:668_5": "aññathā aññena pakārena hoti,",
  "anya-e0812n0:668_6": "parapadassādisaro viya hotīti attho.",
  "anya-e0812n0:668_7": "Taṁ vibhattiyā saddhiṁ vihāya katayatiyā natthi bhaṅgoti adhippāyo.",
  "anya-e0812n0:668_8": "Tattha tassaṁ yatiyaṁ yādesādi ivaṇṇādīnaṁ kātabbo yakārādesādi parādiva parapadassa ādisaro viya hoti.",
  "anya-e0812n0:668_9": "Katayādesādisahitaṁ byañjanaṁ vihāya katāya yatiyā natthi bhaṅgoti adhippāyo.",
  "anya-e0812n0:669_0": "50.",
  "anya-e0812n0:669_1": "Idāni heṭṭhā vuttassa viruddhattepi yatibhaṅgābhāvaṁ dassento āha “saro”ccādi.",
  "anya-e0812n0:669_2": "Vibhattiyā lope sandhimhi sati saro sandhisaro pubbanto viya pubbapadassa anto viya hoti,",
  "anya-e0812n0:669_3": "aññathā tu vibhattiyā alope saṁhitāyaṁ katāyaṁ aññathā hoti,",
  "anya-e0812n0:669_4": "pubbapadantabhūto saro parapadassa ādisaro viya hoti.",
  "anya-e0812n0:669_5": "Tattha yatiyaṁ yādesādi ivaṇṇādīnaṁ kattabbayakārādesādi parādiva parapadassa ādisaro viya hoti,",
  "anya-e0812n0:669_6": "pubbantasadisasaramatikkamitvāpi parapadādisarasadisavaṇṇamāgamma taṁ anatikkamitvāpi parapadādisarasadisayādesādimatikkamitvāpi",
  "anya-e0812n0:669_7": "yatiyā payuttāya sati anekavaṇṇattābhāvepi yatibhaṅgo na hotīti adhippāyo.",
  "anya-e0812n0:669_8": "Pubbassa antoti ca,",
  "anya-e0812n0:669_9": "yo ca so ādeso ca,",
  "anya-e0812n0:669_10": "so ādi yassa makārādinoti ca,",
  "anya-e0812n0:669_11": "parassa ādīti ca vākyaṁ.",
  "anya-e0812n0:670_0": "51.",
  "anya-e0812n0:671_0": "Cādī pubbapadantāva, niccaṁ pubbapadassitā;",
  "anya-e0812n0:672_0": "Pādayo niccasambandhā, parādīva parena tu.",
  "anya-e0812n0:673_0": "51.Niccaṁ anavarataṁ pubbapadaṁ sitā nissitā cādī cakārādayo nipātā pubbassa padassa antā avayavā viya honti,",
  "anya-e0812n0:673_1": "te anto katvā yati kātabbāti adhippāyo.",
  "anya-e0812n0:673_2": "Parena parapadena niccasambandhā satatayogino,",
  "anya-e0812n0:673_3": "tusaddo aṭṭhānappayutto,",
  "anya-e0812n0:673_4": "pādayo tu parādīva parapadassa ādī avayavā viya honti,",
  "anya-e0812n0:673_5": "taṁ vihāya pubbapadante yati kātabbāti adhippāyo.",
  "anya-e0812n0:674_0": "51.“Cādi”ccādi.",
  "anya-e0812n0:674_1": "Niccaṁ satataṁ pubbapadassitā pubbapadaṁ nissāya pavattā cādī cakārādinipātā pubbapadantāva pubbapadassa antā avayavā viya honti,",
  "anya-e0812n0:674_2": "parena parapadena niccasambandhā nirantarayogino pādayo tu pādiupasaggā pana parādīva parapadassa ādī avayavāviya honti.",
  "anya-e0812n0:674_3": "Cādayo āgamma te bahi katvāpi pādayo āgamma te anto katvāpi pavatto virāmo yatibhaṅgoti adhippāyo.",
  "anya-e0812n0:674_4": "Coādi yesanti ca,",
  "anya-e0812n0:674_5": "pubbapadaṁ sitāti ca,",
  "anya-e0812n0:674_6": "po ādi yesanti ca,",
  "anya-e0812n0:674_7": "niccaṁ sambandhāti ca viggaho.",
  "anya-e0812n0:674_8": "Ettha ca tagguṇasaṁviññāṇattā cakārapakārādīnampi pariggaho.",
  "anya-e0812n0:675_0": "Sabbatthodāharaṇāni yathā",
  "anya-e0812n0:676_0": "52.",
  "anya-e0812n0:677_0": "Name taṁ sirasā sabbo-pamātītaṁ tathāgataṁ;",
  "anya-e0812n0:678_0": "Yassa lokaggataṁ patta-sso’pamā na hi yujjati.",
  "anya-e0812n0:679_0": "53.",
  "anya-e0812n0:680_0": "Munindaṁ taṁ sadā vandā-mya’nantamati’muttamaṁ;",
  "anya-e0812n0:681_0": "Yassa paññā ca mettā ca, nissīmāti vijambhati.",
  "anya-e0812n0:682_0": "52-",
  "anya-e0812n0:682_1": "53.Sabbatthāti pubbantasadisādīsu.",
  "anya-e0812n0:682_2": "“Nameta”ntiādigāthādvaye padattho pākaṭo,",
  "anya-e0812n0:682_3": "adhippāyo tu yato lokaggataṁ patto,",
  "anya-e0812n0:682_4": "tato sabbopamātīto,",
  "anya-e0812n0:682_5": "yato paññāmettā loke nirantaramiva vattanti,",
  "anya-e0812n0:682_6": "tato anantamati,",
  "anya-e0812n0:682_7": "uttamo cāti.",
  "anya-e0812n0:682_8": "Ettha “sabbā upamā”ti samāsaṁ katvā vibhattilope saṁhitāyañca katāyaṁ parapadādiukāro pubbapadantabbakāraṭṭhaakāro",
  "anya-e0812n0:682_9": "viya hotīti sabbo iccatra pādantayati.",
  "anya-e0812n0:682_10": "Pattassopamā iccatra yakārādesassa parādisadisabhāvo viya hoti,",
  "anya-e0812n0:682_11": "vibhattiyā alope saṁhitāyaṁ katāyaṁ savibhattiyā akāro parapadādi ukāro viya hotīti taṁvibhattiyā pasiddhaṁ vihāya pattaiccatra pādantayati.",
  "anya-e0812n0:682_12": "Tathā vandāmyanantaiccatra yakārādesassa parādisadisabhāvo vihitoti myasaddaṁ vajjetvā vandāiccatra pādantayati.",
  "anya-e0812n0:682_13": "Pubbapadassitānaṁ cādīnaṁ pubbapadantasadisatā vuttāti mettā cāti casaddato yati,",
  "anya-e0812n0:682_14": "aparapadasambandhā pādayo parapadādisadisā hontīti nissīmāti ettha nisaddaṁ vihāya tato ādimhi yati.",
  "anya-e0812n0:683_0": "52- 53.",
  "anya-e0812n0:683_1": "Sabbattha yathāvuttapubbantasadisasarādīsu pañcasu udāharaṇāniyathā.",
  "anya-e0812n0:683_2": "“Name ta”miccādi,",
  "anya-e0812n0:683_3": "lokaggataṁ pattassa yassa buddhassa upamā na hi yujjati sakalapadatthānaṁ atikkamma ṭhitattā na hi yujjati.",
  "anya-e0812n0:683_4": "Sabbopamātītaṁ taṁ tathāgataṁ sirasā name namāmi.",
  "anya-e0812n0:683_5": "Sabboti ettha okārassa pubbapadantasarasadisattā tato parāya yatiyā ca ssopamāti parapadādisadisaṁ vaṇṇamanatikkamma ṭhitāya yatiyā ca udāharaṇaṁ.",
  "anya-e0812n0:684_0": "“Muninde”ccādi.",
  "anya-e0812n0:684_1": "Yassa sambuddhassa paññā ca mettā canissīmā anantasattaanantañeyyavisayakaraṇato sīmārahitā ativijambhati.",
  "anya-e0812n0:684_2": "Anantamatiṁ udayabbayasambhavepi ñeyyassānantattā visayimhi visayavohārena anantapaññāya samannāgataṁ",
  "anya-e0812n0:684_3": "uttamaṁ tato eva pavaraṁ taṁ munindaṁ sadā vandāmi,",
  "anya-e0812n0:684_4": "yādesassa parādisadisattā tamanāgamma yati bhavati.",
  "anya-e0812n0:684_5": "Mettācanissīmāti ettha cādīnaṁ pubbapadantasadisattāca pādīnaṁ parapadādisadisattā ca “cā”ti “nī”ti imesampi yati bhavati.",
  "anya-e0812n0:685_0": "Cādipādīsu paccudāharaṇāni yathā",
  "anya-e0812n0:686_0": "54.",
  "anya-e0812n0:687_0": "Mahāmettā mahāpaññā, ca yattha paramodayā;",
  "anya-e0812n0:688_0": "Paṇamāmi jinaṁ taṁ pa-varaṁ varaguṇālayaṁ.",
  "anya-e0812n0:689_0": "54.“Mahā”iccādi.",
  "anya-e0812n0:689_1": "Yatthāti yasmiṁ jine.",
  "anya-e0812n0:689_2": "Paramodayāti mahāmettādayo ukkaṭṭhābhivuḍḍhiyo.",
  "anya-e0812n0:689_3": "Tatoyeva varaguṇālayaṁ,",
  "anya-e0812n0:689_4": "teneva pavaraṁ uttamaṁ taṁ jinanti sambandho.",
  "anya-e0812n0:689_5": "Ettha pubbapadanissitaṁ cakāraṁ parapadādibhūtaṁ katvā tato pubbe katā yati ca,",
  "anya-e0812n0:689_6": "parapadādisambandhapakāraṁ pubbapadantabhūtaṁ katvā pakārato paraṁ katā yati ca viruddhāti ubhayattha paccudāharaṇaṁ.",
  "anya-e0812n0:690_0": "54.Cādipādīsu visayabhūtesu paccudāharaṇaṁ yathā.",
  "anya-e0812n0:690_1": "“Mahāmetti”ccādi.",
  "anya-e0812n0:690_2": "Yattha yasmiṁ jine mahāmettā ca mahāpaññā ca imā paramodayā ukkaṭṭhābhivuḍḍhiyo honti.",
  "anya-e0812n0:690_3": "Varaguṇālayaṁ uttamaguṇākaraṁ pavaraṁ tatoyeva uttamaṁ taṁ jinaṁ paṇamāmi.",
  "anya-e0812n0:690_4": "Ettha cakāraṁ parapadādiṁ katvā pakāraṁ pubbapadantaṁ katvā yatiyā pavattattā “ca yattha,",
  "anya-e0812n0:690_5": "taṁ pā”tidvayamapi paccudāharaṇaṁ.",
  "anya-e0812n0:691_0": "55.",
  "anya-e0812n0:692_0": "Padatthakkamato muttaṁ, kamaccutamidaṁ yathā;",
  "anya-e0812n0:693_0": "Khettaṁ vā dehi gāmaṁ vā, desaṁ vā mama sobhanaṁ.",
  "anya-e0812n0:694_0": "55.“Pada”iccādi.",
  "anya-e0812n0:694_1": "Padānaṁ atthakkamato muttaṁ gaḷitaṁ kamaccutamidanti vidhīyate.",
  "anya-e0812n0:694_2": "Khettaṁ vā iccādinā arucitoyaṁ yācanakkamo vattuno aviññutaṁ gameti.",
  "anya-e0812n0:694_3": "Yo hi khettampi dātuṁ nicchati,",
  "anya-e0812n0:694_4": "kathaṁ so gāmādikaṁ dassatīti.",
  "anya-e0812n0:695_0": "55.“Padatthi”ccādi.",
  "anya-e0812n0:695_1": "Padatthakkamato padānaṁ atthakkamato muttaṁ gaḷitaṁ idaṁ vākyaṁ kamaccutaṁ nāma.",
  "anya-e0812n0:695_2": "Udāharati “yathi”ccādi.",
  "anya-e0812n0:695_3": "Mama sobhanaṁ khettaṁ vā gāmaṁ vā desaṁ vā janapadaṁ vā dehi.",
  "anya-e0812n0:695_4": "Ettha khettamiccādi yācanakkamo vattuno aviññubhāvaṁ vinā ucitapadatthakkamaṁ nappakāseti,",
  "anya-e0812n0:695_5": "tathā hi khettamapi dātumanicchanto gāmanigamajanapadādiṁ kathaṁ dassatīti kamahāni.",
  "anya-e0812n0:696_0": "56.",
  "anya-e0812n0:697_0": "Lokiyattha’matikkantaṁ, ativuttaṁ mataṁ yathā;",
  "anya-e0812n0:698_0": "Atisambādha’mākāsa-metissā thanajambhanethanajumbhane (sī.).",
  "anya-e0812n0:699_0": "56.“Loki”ccādi.",
  "anya-e0812n0:699_1": "Loke vidito lokiyo,",
  "anya-e0812n0:699_2": "taṁ lokiyatthamabhidheyyaṁ atikkantaṁ ananuvuttaṁ yaṁ taṁ ativuttaṁ matanti vidhīyate.",
  "anya-e0812n0:699_3": "Yathetyādinā udāharati.",
  "anya-e0812n0:699_4": "Etissā vanitāya thanānaṁ payodharānaṁ jambhane byāpane ākāsaṁ gaganaṁ atisambādhaṁ accantappakaṁ.",
  "anya-e0812n0:700_0": "56.“Lokiyatthi”ccādi.",
  "anya-e0812n0:700_1": "Lokiyatthaṁ loke pasiddhamabhidheyyaṁ atikkantaṁ kathanākārena atikkamitaṁ vākyaṁ ativuttamiti mataṁ.",
  "anya-e0812n0:700_2": "Udāharati “yathi”ccādi.",
  "anya-e0812n0:700_3": "Etissā thanajambhane thanānaṁ vijambhane ākāsaṁ atisambādhaṁ anokāsaṁ.",
  "anya-e0812n0:700_4": "Ettha payodharānaṁ mahantattaṁ vadāmāti loke mahantanti pasiddhaṁ gaganamapi atikkantattā vākyamativuttadosena dūsitaṁ.",
  "anya-e0812n0:701_0": "57.",
  "anya-e0812n0:702_0": "Samudāyatthato’petaṁ, taṁ apetatthakaṁ yathā;",
  "anya-e0812n0:703_0": "Gāviputto balībaddho, tiṇaṁ khādī pivī jalaṁ.",
  "anya-e0812n0:704_0": "57.“Samudāyi”ccādi.",
  "anya-e0812n0:704_1": "Samudāyassa pakaraṇato padasandhino vākyassa attho abhidheyyaṁ aṅgaṅgibhūtaṁ kriyākārakasambandhīvisesalakkhaṇaṁ saṁvohārikaṁ,",
  "anya-e0812n0:704_2": "tato apetaṁ apagataṁ suññaṁ,",
  "anya-e0812n0:704_3": "vinā na (ka.) padatthamattena tassa katthaci byabhicārābhāvato etādisaṁ yaṁ tamapetatthakanti vidhi.",
  "anya-e0812n0:704_4": "Na hi “gāviputto”ccādīsu samudāyattho sambhavati.",
  "anya-e0812n0:705_0": "57.“Samudāyi”ccādi.",
  "anya-e0812n0:705_1": "Samudāyatthato visesanavisesyabhūtakriyākārakasambandhehi yuttavākyasaṅkhātapadasamudāyassa sambandhapadattā vohārānurūpaatthato apetaṁ apagataṁ,",
  "anya-e0812n0:705_2": "avayavatthamattassa vā sabbattha labbhamānattā samudāyatthato suññaṁ,",
  "anya-e0812n0:705_3": "taṁ vākyaṁ apetatthakaṁ nāma.",
  "anya-e0812n0:705_4": "Yathiccādinā udāharati “gāviputto balībaddho usabho tiṇaṁ khādi,",
  "anya-e0812n0:705_5": "jalaṁ pivī”ti.",
  "anya-e0812n0:705_6": "Ettha avayavatthamattena vinā samudāyena gamyamānassa kassaci visesatthassa abhāvā samudāyatthato apagataṁ nāma hoti.",
  "anya-e0812n0:706_0": "58.",
  "anya-e0812n0:707_0": "Bandhe pharusatā yattha, taṁ bandhapharusaṁ yathā;",
  "anya-e0812n0:708_0": "Kharā khilā parikkhīṇā, khette khittaṁ phalatya’laṁ.",
  "anya-e0812n0:709_0": "58.“Bandhe”ccādi.",
  "anya-e0812n0:709_1": "Kharāiccādikaṁ bandhapharusaṁ sutisubhagattābhāvato kharā kakkasā khilā khāṇukādayo parikkhīṇā khayaṁ pattā yato,",
  "anya-e0812n0:709_2": "tasmā khette kedāre khittaṁ vuttaṁ alamaccantaṁ phalati nipphajjati.",
  "anya-e0812n0:709_3": "vākyadoso.",
  "anya-e0812n0:710_0": "58.“Bandhe”ccādi.",
  "anya-e0812n0:710_1": "Bandhe bandhasarīre pharusatā sutisukhatābhāvato pharusabhāvo yattha vākye bhavati,",
  "anya-e0812n0:710_2": "taṁ vākyaṁ bandhapharusaṁ nāma hoti.",
  "anya-e0812n0:710_3": "Yathāti udāharati.",
  "anya-e0812n0:710_4": "Kharā kakkasā khilā khāṇukādayo parikkhīṇā yasmā khīṇā honti,",
  "anya-e0812n0:710_5": "tasmā khette khittaṁ vuttaṁ bījaṁ alaṁ atisayena phalati nipphajjati.",
  "anya-e0812n0:711_0": "Vākyadosaniddesavaṇṇanā niṭṭhitā.",
  "anya-e0812n0:712_0": "Vākyatthadosaniddesavaṇṇanā",
  "anya-e0812n0:713_0": "59.",
  "anya-e0812n0:714_0": "Ñeyyaṁ lakkhaṇamanvattha-vasenā’pakkamādinaṁ;",
  "anya-e0812n0:715_0": "Udāharaṇametesaṁ, dāni sandassayāmya’haṁ.",
  "anya-e0812n0:716_0": "59.“Ñeyya”miccādi.",
  "anya-e0812n0:716_1": "Apakkamādīnaṁ yathāuddiṭṭhānaṁ lakkhīyati udāharaṇamanenāti atthena lakkhaṇaṁ anvatthavasena apagato",
  "anya-e0812n0:716_2": "kamo yattha taṁ apakkamantiādinā atthānugamanavasena ñeyyaṁ viññātabbaṁ.",
  "anya-e0812n0:716_3": "Idāni vākyadose niddisitvā avasarappatte imasmiṁ kāle etesaṁ apakkamādīnaṁ udāharaṇaṁ lakkhiyaṁ ahaṁ sandassayāmi pakāsessāmi.",
  "anya-e0812n0:717_0": "59.",
  "anya-e0812n0:717_1": "Idāni uddiṭṭhānukkamena apakkamādiatthadosāni vibhāveti “ñeyya”miccādinā.",
  "anya-e0812n0:717_2": "Apakkamādīnaṁ apakkamocityahīnādīnaṁ lakkhaṇaṁ apakkamādivisayabuddhiyā aviparītavuttiyā pavattikāraṇaṁ",
  "anya-e0812n0:717_3": "anvatthavasena apagato kamo yatthiccādivacanatthānugatañāṇavasena ñeyyaṁ ñātabbaṁ,",
  "anya-e0812n0:717_4": "visuṁ lakkhaṇaṁ na vadāmāti vuttaṁ hoti.",
  "anya-e0812n0:717_5": "Idāni ahaṁ etesaṁ apakkamādīnaṁ udāharaṇaṁ lakkhiyaṁ sandassayāmi.",
  "anya-e0812n0:717_6": "Atthānugatamanvatthaṁ anvatthassa ñāṇassa vasoti viggaho.",
  "anya-e0812n0:718_0": "Tatthāpakkamaṁ yathā",
  "anya-e0812n0:719_0": "60.",
  "anya-e0812n0:720_0": "Bhāvanādānasīlāni, sammā sampāditāni’ha;",
  "anya-e0812n0:721_0": "Bhogasaggādinibbāna-sādhanāni na saṁsayo.",
  "anya-e0812n0:722_0": "60.“Bhāvanā”iccādi.",
  "anya-e0812n0:722_1": "Sammā alobhādihetusampattiyā sakkaccaṁ sampāditāni nipphāditāni.",
  "anya-e0812n0:722_2": "Ettha bhogasaggādinibbānānaṁ hetavo yathākkamaṁ dānasīlabhāvanāyo,",
  "anya-e0812n0:722_3": "na tu bhāvanādānasīlāni.",
  "anya-e0812n0:723_0": "60.Tattha tesu apakkamādīsu apakkamaṁ yathā apakkamassodāharaṇamevaṁ.",
  "anya-e0812n0:723_1": "Ocityahīnaṁ yathātyādīsupi evamattho veditabbo.",
  "anya-e0812n0:723_2": "“Bhāvani”ccādi.",
  "anya-e0812n0:723_3": "Iha imasmiṁ attabhāve sammā sampāditāni alobhādihetusampattiyā sakkaccaṁ sampāditāni rāsikatāni bhāvanādānasīlāni",
  "anya-e0812n0:723_4": "bhogasaggādinibbānasādhanāni upabhogaparibhogāni,",
  "anya-e0812n0:723_5": "sagguppattiāyuārogyādīni,",
  "anya-e0812n0:723_6": "nibbānañceti etesaṁ sādhakāni.",
  "anya-e0812n0:723_7": "Na saṁsayo sadisavisadisavipākadāne saṁsayo nāma natthi.",
  "anya-e0812n0:723_8": "Ettha bhogasagganibbānānaṁ hetubhūtā pana kamato dānasīlabhāvanāyo bhavantīti phalakkamassa hetukkamaṁ viruddhamiti kamāpetaṁ nāma hoti.",
  "anya-e0812n0:724_0": "Ocityahīnaṁ yathā",
  "anya-e0812n0:725_0": "61.Pūjanīyataro loke, aha’meko nirantaraṁ.",
  "anya-e0812n0:726_0": "Mayekasmiṁ guṇā sabbe, yato samuditā ahuṁ.",
  "anya-e0812n0:727_0": "61.“Pūjanīyi”ccādi.",
  "anya-e0812n0:727_1": "Yato yasmā kāraṇā sabbe guṇā sīlādayo ekasmiṁ kevale mayi eva samuditā rāsibhūtā ahuṁ ahesuṁ,",
  "anya-e0812n0:727_2": "tasmā kāraṇā imasmiṁ sattaloke eko kevalo ahameva nirantaraṁ satataṁ pūjanīyataro atisayena pujjoti.",
  "anya-e0812n0:727_3": "Evamattapasaṁsanamarucitaṁ sappurisassa.",
  "anya-e0812n0:728_0": "61.“Pūjanīyatare”ccādi.",
  "anya-e0812n0:728_1": "Yato yasmā sabbe guṇā sīlādayo ekasmiṁ mayi adutiye mayi eva samuditā rāsibhūtā ahuṁ ahesuṁ,",
  "anya-e0812n0:728_2": "tasmā loke sattaloke eko adutiyo ahameva nirantaraṁ satataṁ pūjanīyataro atisayena pūjanīyo.",
  "anya-e0812n0:728_3": "Evaṁ attappasaṁsanato ucitatāya parihānīti ocityahīnaṁ nāma.",
  "anya-e0812n0:729_0": "Yathā ca",
  "anya-e0812n0:730_0": "62.",
  "anya-e0812n0:731_0": "Yācitohaṁ kathaṁ nāma, na dajjāmyapi jīvitaṁ;",
  "anya-e0812n0:732_0": "Tathāpi puttadānena, vedhate hadayaṁ mama.",
  "anya-e0812n0:733_0": "62.“Yācito”iccādi.",
  "anya-e0812n0:733_1": "Ettha “yadi yāciṁsu,",
  "anya-e0812n0:733_2": "jīvitampi yācakānaṁ dajjāmī”ti dassitodāratāyānucitaṁ puttadāne hadayapavedhanakathanaṁ vessantarassa yajjevamavoca.",
  "anya-e0812n0:734_0": "62.Yathā ca,",
  "anya-e0812n0:734_1": "evampi ocityahīnassa udāharaṇaṁ daṭṭhabbaṁ “yācito”ccādi.",
  "anya-e0812n0:734_2": "Yācito yācakehi yācito ahaṁ jīvitamapi kathaṁ nāma na dajjāmi,",
  "anya-e0812n0:734_3": "tathāpi evaṁ dānajjhāsaye satipi puttadānena mama hadayaṁ vedhate kampate.",
  "anya-e0812n0:734_4": "Ettha vessantarassa “yadi yāceyyuṁ,",
  "anya-e0812n0:734_5": "jīvitamapi yācakānaṁ dajjāmī”ti katapaṭiññāya puttadānena hadayakampanassa kathanaṁ cāgātisayayogasaṅkhātaudāraguṇassa ananucchavikanti ocityahīnaṁ.",
  "anya-e0812n0:735_0": "Bhaggarīti yathā",
  "anya-e0812n0:736_0": "63.",
  "anya-e0812n0:737_0": "Itthīnaṁ dujjanānañca, vissāso nopapajjate;",
  "anya-e0812n0:738_0": "Vise siṅgimhi nadiyaṁ, roge rājakulamhī ca.",
  "anya-e0812n0:739_0": "63.“Itthīna”miccādi.",
  "anya-e0812n0:739_1": "Nopapajjate na yujjati.",
  "anya-e0812n0:739_2": "Ettha sambandhe chaṭṭhiyā pariccāgena viseiccādinā ādhāre sattamīniddeso attharītiyā bhaṅgo.",
  "anya-e0812n0:739_3": "Ādo majjhe ca cakārapariccāgā saddarītiyā bhaṅgo,",
  "anya-e0812n0:739_4": "rītīnaṁ anantattā bhaṅgāpyanantā.",
  "anya-e0812n0:739_5": "Udāharaṇaṁ tu disāmattaṁ.",
  "anya-e0812n0:740_0": "63.“Itthīna”miccādi.",
  "anya-e0812n0:740_1": "Itthīnañca dujjanānañca vissāso sahavāsādīhi vissāso nopapajjate anatthasaṁsayānivattikāraṇattā na yujjati.",
  "anya-e0812n0:740_2": "Vise garaḷe ca siṅgimhi siṅgavati mahiṁ sādo ca nadiyañca roge vaḍḍhamānake roge ca rājakulamhi ca vadhabandhanādikārake",
  "anya-e0812n0:740_3": "rājakule ca vissāso nopapajjate.",
  "anya-e0812n0:740_4": "Ettha ādo sambandhe chaṭṭhiyā ārabhitvā taṁ pahāya sattamiyā vuttattā attharīti ca,",
  "anya-e0812n0:740_5": "ādimajjhesu casaddapariccāgato saddarīti ca bhinnā.",
  "anya-e0812n0:740_6": "Casaddaṁ payuñjantena ādo eva vā ante eva vā paccekaṁ vā yojetabbaṁ hoti.",
  "anya-e0812n0:740_7": "Īdiso payogo rītibhaṅgo nāma hoti.",
  "anya-e0812n0:740_8": "Rītīnaṁ bahuttā rītibhaṅgadosāpi bahuvidhā.",
  "anya-e0812n0:740_9": "Idaṁ pana mukhamattanidassanaṁ.",
  "anya-e0812n0:741_0": "Sasaṁsayaṁ yathā",
  "anya-e0812n0:742_0": "64.",
  "anya-e0812n0:743_0": "Munindacandimāloka-rasalolavilocano;",
  "anya-e0812n0:744_0": "Jano’vakkantapantho’va, gopadassanapīṇito.",
  "anya-e0812n0:745_0": "64.“Munindi”ccādi.",
  "anya-e0812n0:745_1": "Candimā viya candimā,",
  "anya-e0812n0:745_2": "munindoyeva candimā,",
  "anya-e0812n0:745_3": "tassa ālokanaṁ dassanaṁ,",
  "anya-e0812n0:745_4": "āloko pakāso vā,",
  "anya-e0812n0:745_5": "tasmiṁ raso anurāgo,",
  "anya-e0812n0:745_6": "tena lolāni capalāni locanāni akkhīni yassa so jano avakkanto okkanto paviṭṭho pantho maggo yena avakkantapantho eva gunnaṁ raṁsīnaṁ,",
  "anya-e0812n0:745_7": "iṭṭhatthanipphattisūcakabhāvena gopadatthassa vā padassanena pīṇito muditoti ettha gorūpassa padassanenātipi viññāyatīti sandeho.",
  "anya-e0812n0:746_0": "64.“Munindi”ccādi.",
  "anya-e0812n0:746_1": "Munindacandimālokarasalolavilocano munindasaṅkhātassa candimassa āloke dassane pātubhāve vā rasena ālayena",
  "anya-e0812n0:746_2": "cañcalanetto jano avakkantapanthova otiṇṇamaggova buddhassa dassanatthāya maggamotiṇṇoti adhippāyo.",
  "anya-e0812n0:746_3": "Gopadassanapīṇito gosaṅkhātaraṁsipadassanena,",
  "anya-e0812n0:746_4": "abhimaṅgalasammatagopadassanena vā santuṭṭho hoti.",
  "anya-e0812n0:746_5": "Ettha gopadassanenāti ca atthassa gamyamānattā viññātuṁ saṁsayo uppajjatīti sasaṁsayaṁ nāma.",
  "anya-e0812n0:746_6": "Avakkanto pantho yenāti ca,",
  "anya-e0812n0:746_7": "gunnaṁ raṁsīnaṁ,",
  "anya-e0812n0:746_8": "gāvassa vā padassananti ca,",
  "anya-e0812n0:746_9": "gopadassanena pīṇitoti ca viggaho.",
  "anya-e0812n0:747_0": "65.",
  "anya-e0812n0:748_0": "Vākyatthato duppatīti-karaṁ gāmmaṁ mataṁ yathā;",
  "anya-e0812n0:749_0": "Poso vīriyavāso’yaṁ, paraṁ hantvāna vissami.",
  "anya-e0812n0:750_0": "65.“Vākya”iccādi.",
  "anya-e0812n0:750_1": "Paraṁ sattuṁ hantvāna paharitvā vīriyavā sūro soyaṁ poso puriso vissami vissattho.",
  "anya-e0812n0:750_2": "Ayamattho tāva na duppatīto.",
  "anya-e0812n0:750_3": "Paraṁ accantaṁ hantvāna vīriyavā ucitasambhavo soyaṁ poso vissamīti duppatītoyamattho.",
  "anya-e0812n0:751_0": "65.",
  "anya-e0812n0:751_1": "Anvatthavasena lakkhaṇassa apākaṭattā salakkhaṇaṁ lakkhiyamudāharati “vākyatthato”ccādinā.",
  "anya-e0812n0:751_2": "Vākyatthato duppatītikaraṁ viruddhappakāsakaṁ gāmmanti mataṁ.",
  "anya-e0812n0:751_3": "Yathāti udāharati.",
  "anya-e0812n0:751_4": "Paraṁ sattuṁ hantvāna māretvāna vīriyavā sūro so ayaṁ poso vissami vigataparissamo ahosi,",
  "anya-e0812n0:751_5": "ayamattho iṭṭho.",
  "anya-e0812n0:751_6": "Paraṁ atisayena hantvāna vītikkamaṁ katvā vīriyavā upacitasambhavo upacitasukko so ayaṁ puriso vāyāmena vissami vigatavāyāmo ahosīti.",
  "anya-e0812n0:751_7": "Imassatthassa asabbhārahattā gāmmattaṁ.",
  "anya-e0812n0:751_8": "Vīriyaṁ ussāho sambhavo vā assa atthīti viggaho.",
  "anya-e0812n0:752_0": "66.",
  "anya-e0812n0:753_0": "Duṭṭhālaṅkaraṇaṁ tetaṁ, yatthālaṅkāradūsanaṁ;",
  "anya-e0812n0:754_0": "Tassālaṅkāraniddese, rūpamāvībhavissati.",
  "anya-e0812n0:755_0": "66.“Duṭṭhā”iccādi.",
  "anya-e0812n0:755_1": "Yattha yasmiṁ vākye alaṅkārānaṁ dūsanaṁ vikaṭatā,",
  "anya-e0812n0:755_2": "etantu duṭṭhālaṅkaraṇaṁ duṭṭhālaṅkaraṇaṁ nāma,",
  "anya-e0812n0:755_3": "tassa duṭṭhālaṅkārassa rūpaṁ sarūpaṁ alaṅkāraniddese taṁnāmake paricchede āvībhavissati pakāsissati,",
  "anya-e0812n0:755_4": "tattheva taṁ dassayissāmīti adhippāyo.",
  "anya-e0812n0:756_0": "66.“Duṭṭhālaṅkari”ccādi.",
  "anya-e0812n0:756_1": "Yattha vākye alaṅkāradūsanaṁ alaṅkārānaṁ virodho hoti,",
  "anya-e0812n0:756_2": "etaṁ vākyatthanissitaṁ etaṁ vākyaṁ duṭṭhālaṅkaraṇaṁ duṭṭhālaṅkāro nāma,",
  "anya-e0812n0:756_3": "tassa duṭṭhālaṅkaraṇadosopalakkhitavākyassa rūpaṁ sarūpaṁ lakkhiyaṁ alaṅkāraniddese alaṅkārānaṁ nidassanaṭṭhānabhūte paricchede āvībhavissati.",
  "anya-e0812n0:756_4": "Ettha vuttepi puna tatthāpi vattabbaṁ siyāti na vuttanti adhippāyo.",
  "anya-e0812n0:756_5": "Uddese “duṭṭhālaṅkatī”ti vatvā idāni “duṭṭhālaṅkaraṇa”nti vacanaṁ alaṅkati alaṅkaraṇaalaṅkārasaddānaṁ tulyatthattā na virujjhati.",
  "anya-e0812n0:757_0": "67.",
  "anya-e0812n0:758_0": "Kato’tra saṅkhepanayā mayā’yaṁ,",
  "anya-e0812n0:759_0": "Dosānamesaṁ pavaro vibhāgo;",
  "anya-e0812n0:760_0": "Eso’va’laṁ bodhayituṁ kavīnaṁ,",
  "anya-e0812n0:761_0": "Tamatthi ce khedakaraṁ parampi.",
  "anya-e0812n0:762_0": "Iti saṅgharakkhitamahāsāmipādaviracite subodhālaṅkāre",
  "anya-e0812n0:763_0": "Dosāvabodho nāma",
  "anya-e0812n0:764_0": "Paṭhamo paricchedo.",
  "anya-e0812n0:765_0": "67.",
  "anya-e0812n0:765_1": "Evaṁ “sodāharaṇametesaṁ,",
  "anya-e0812n0:765_2": "lakkhaṇaṁ kathayāmyaha”nti katapaṭiññānurūpaṁ paṭipajja dāni “katotri”ccādinā nikkhipananayaṁ saṅkhipati.",
  "anya-e0812n0:765_3": "Atra imasmiṁ adhikāre,",
  "anya-e0812n0:765_4": "paricchede vā esaṁ yathāvuttānaṁ dosānaṁ padadosādīnaṁ pavaro uttamo vibhāgo vibhajanaṁ saṅkhepanayā saṅkhepakkamena,",
  "anya-e0812n0:765_5": "na vitthārato,",
  "anya-e0812n0:765_6": "yato aparisaṅkhyeyyānaṁ natthi pariyanto mayā kato niṭṭhāpito.",
  "anya-e0812n0:765_7": "Nanu “saṅkhepanayā”ti vuttattā purātanehi purātarehi (ka.) dīpitā santi bahū dosā,",
  "anya-e0812n0:765_8": "te pariccattā siyunti?",
  "anya-e0812n0:765_9": "Ettha vuccate,",
  "anya-e0812n0:765_10": "vitthārakkamassa anadhippetattā “saṅkhepanayā”ti vuttaṁ,",
  "anya-e0812n0:765_11": "na pana sabbathā pariccāgena. Tathā hi–",
  "anya-e0812n0:766_0": "“Nihantu soyaṁ jalitaṁ, pataṅgo aripāvaka”ntiādīnaṁ",
  "anya-e0812n0:767_0": "Akkhamatthantarādikaṁ viruddhatthantarānugatanti ca.",
  "anya-e0812n0:767_1": "Ettha hi pataṅgasaddena jotiriṅgaṇasaṅkhātamatthantaramasamatthamicchitatthe “vacanti gaṇḍā”tyevamādikaṁ",
  "anya-e0812n0:767_2": "amaṅgalaapayuttapadādikaṁ kiliṭṭhe antogadhanti ca.",
  "anya-e0812n0:768_0": "Gajahesādi sambandhadūsitaṁ lokavirodhi,",
  "anya-e0812n0:768_1": "sogatāgamādīsu pasiddhaṁ rūpakkhandhādikamaññatra vuttaṁ appatītaṁ nāma.",
  "anya-e0812n0:768_2": "Idaṁ āgamavirodhiiti,",
  "anya-e0812n0:768_3": "sambandhadūsitappatītādikaṁ virodhimhi paviṭṭhanti ca,",
  "anya-e0812n0:768_4": "ānetabbahetuttā hetvapekkhaṁ neyyato na byatiriccatīti ca.",
  "anya-e0812n0:769_0": "“Devo voharatu klesaṁ, rāhukhinno divākaro”",
  "anya-e0812n0:770_0": "Iccādikaṁ asāmatthyābhidheyyādikaṁ ocityahīne saṅgahitanti ca.",
  "anya-e0812n0:770_1": "Jigucchaasabbhasaṁsūcakaatthantarakañca gāmmaṁ duppatītikare saṅgayhatīti ca.",
  "anya-e0812n0:770_2": "( ) (duruccāraṇaṁ)?",
  "anya-e0812n0:770_3": "Sabandhapharusameveti ca.",
  "anya-e0812n0:771_0": "Ettha pana ocityahīnaduppatītikarānaṁ vākyatthadosattepi phandhapharusassa ca vākyadosatte padapadatthānaṁ dosato vākyameva duṭṭhaṁ siyā,",
  "anya-e0812n0:771_1": "vākyañca padehi viriccate,",
  "anya-e0812n0:771_2": "pade duṭṭhe vākyattho ca duṭṭho siyā.",
  "anya-e0812n0:771_3": "Padadosato vākyavākyatthānaṁ nānābhāvābhāvañāpanatthaṁ asāmatthiyābhidheyyādikaṁ padaṁ ocityahīnādivākyatthadosādīsu anto kathitaṁ.",
  "anya-e0812n0:771_4": "Tathā hi purātanehi viruddhatthantarādīhi padehi viracitaṁ vākyaṁ viruddhantiādinā bahūni duṭṭhāni vākyāni dassitāni.",
  "anya-e0812n0:771_5": "“Harisamānayī”ti ettha hapubbaṁ risa’mānayīti icchitatthā pari bhaṭṭhaṁ bhaṭṭhaṁ.",
  "anya-e0812n0:771_6": "Nānatthamappasiddhehi yuttaṁ guḷhaṁ,",
  "anya-e0812n0:771_7": "yathā “sakko sahassagū”ti.",
  "anya-e0812n0:771_8": "Iti bhaṭṭhaguḷhatthādayo pasādālaṅkāraviruddhāti ca.",
  "anya-e0812n0:772_0": "Vākyepi visandhikamihānupayogīti ca,",
  "anya-e0812n0:772_1": "vākyantaropagataṁ vākyaṁ vākyagabbhaṁ,",
  "anya-e0812n0:772_2": "vākyantarapadasammissaṁ “apāthyameso dissati,",
  "anya-e0812n0:772_3": "vejjaṁ khādatyanārata”miccādikaṁ vākyasaṁkiṇṇañca byākiṇṇe samohitanti ca.",
  "anya-e0812n0:773_0": "“Kācuyyāne mayā diṭṭhā, vallarī pañcapallavā;",
  "anya-e0812n0:774_0": "Pallave pallave mudhā, yassā kusumamañcarī”ti.",
  "anya-e0812n0:775_0": "Idamavācakaṁ paheḷikāya pamussitāsannissitanti ca,",
  "anya-e0812n0:775_1": "tattha ca kavinā uyyānasaddena gehaṁ,",
  "anya-e0812n0:775_2": "latāvācinā vallarīsaddena aṅganā,",
  "anya-e0812n0:775_3": "pallavasaddena karacaraṇadasanacchadā,",
  "anya-e0812n0:775_4": "mañcarīsaddena nakhasobhā dantakantiyo ca vattumicchitā,",
  "anya-e0812n0:775_5": "vākyatthepi paduminīnaṁ rattiyamunniddatādikaṁ viruddhaṁ virodhinilīnanti ca nātyanuññātā,",
  "anya-e0812n0:775_6": "na tu sabbathā pariccāgena.",
  "anya-e0812n0:775_7": "Esova evaṁ yathāvuttanayena niṭṭhāpito ayaṁ saṅkhepanayo eva kavīnaṁ paṇḍitajanānaṁ khedakaraṁ “kathaṁ",
  "anya-e0812n0:775_8": "nāma bandhepīdisaṁ sati santī”ti evamāsuhanopajanaṁ paraṁ padadose asādhusandiddhapariyāya ñeyyaappatītatthaappayojaka",
  "anya-e0812n0:775_9": "dubbodhadesiyādikaṁ,",
  "anya-e0812n0:775_10": "vākyadose adhikaūnabhaggacchandādikaṁ,",
  "anya-e0812n0:775_11": "vākyatthadose upakkamopasaṁhāravisamañceti iccevamādikamaparampi dūsanaṁ atthi ce yadi bhaveyya,",
  "anya-e0812n0:775_12": "tampi bodhayitumavagametuṁ alaṁ samatthaṁ yathāvuttadosānusārena buddhimantehi sakkā ūhitunti.",
  "anya-e0812n0:776_0": "Evaṁ vadato ca ganthakārassāyamadhippāyo –",
  "anya-e0812n0:776_1": "ye dosā vibhāgaso na vuttā,",
  "anya-e0812n0:776_2": "te mayā ganthagāravabhayā saṅkhepitā,",
  "anya-e0812n0:776_3": "lakkhaṇato tu saṅgahitā.",
  "anya-e0812n0:776_4": "Na hi tesamantaṁ ko jahāpeti.",
  "anya-e0812n0:777_0": "Tattha saddasatthaviruddhamasādhu.",
  "anya-e0812n0:777_1": "Yaṁ kriyādinimittamupādāya atthantarepi vattate,",
  "anya-e0812n0:777_2": "taṁ saññābhāveneva payuttaṁ sandiddhaṁ,",
  "anya-e0812n0:777_3": "yathā “ravimhihimahā”ti,",
  "anya-e0812n0:777_4": "idaṁ pana visesanatthe sādhu hoti.",
  "anya-e0812n0:777_5": "Pasiddhasaññāsaddassa pariyāyantarena parikappitapadaṁ pariyāyañeyyaṁ,",
  "anya-e0812n0:777_6": "yathā “vaḷavāmukhene”ti ettha “assavanitānanena” iti.",
  "anya-e0812n0:777_7": "Yaṁ accantābyabhicārībhāvena visesyassa guṇaṁ vadati,",
  "anya-e0812n0:777_8": "taṁ appatītatthaṁ,",
  "anya-e0812n0:777_9": "yathā “kaṇhamasī”ti.",
  "anya-e0812n0:777_10": "Adhigatatthānupayogaṁ appayojakaṁ,",
  "anya-e0812n0:777_11": "yathā “atiphenilaṁ sāgaramalaṅghī”ti.",
  "anya-e0812n0:777_12": "“Manuññaddhanayo pāde,",
  "anya-e0812n0:777_13": "khādayo kani bhanti te” iccādiko dubbodho,",
  "anya-e0812n0:777_14": "kani kaññe khādayo gaggharikā.",
  "anya-e0812n0:777_15": "“Ime lāvaṇyatallā te,",
  "anya-e0812n0:777_16": "gallā lolavilocane”iccādiko desiyo,",
  "anya-e0812n0:777_17": "tallo jalāsayaviseso,",
  "anya-e0812n0:777_18": "gallo kapolo.",
  "anya-e0812n0:777_19": "“Saggasevīnaṁ ripūnamitthīnamakaṅkaṇo pāṇi.",
  "anya-e0812n0:777_20": "Nettamanañjana”ntiādikaṁ adhikaṁ.",
  "anya-e0812n0:777_21": "“Akaṅkaṇo pāṇī”tiādinā vedhabyassa gammamānattā “saggasevīna”nti adhikanti.",
  "anya-e0812n0:777_22": "Yattha vattabbassa ūnatā, taṁ ūnaṁ,",
  "anya-e0812n0:777_23": "yathā “tilokatilakaṁ muni”ntiādi.",
  "anya-e0812n0:777_24": "Ettha “vandāmī”ti ūnaṁ,",
  "anya-e0812n0:777_25": "chandobhaṅgānvitaṁ vaco bhaggacchandaṁ pākaṭaṁ.",
  "anya-e0812n0:777_26": "Ārambhāvasānena visamaṁ upakkamopasaṁhāravisamaṁ,",
  "anya-e0812n0:777_27": "taṁ pana āraddhakkamapariccāgenāparena nikkhipanaṁ veditabbaṁ.",
  "anya-e0812n0:778_0": "Iti subodhālaṅkāre mahāsāmināmikāṭīkāyaṁ",
  "anya-e0812n0:779_0": "Dosāvabodhaparicchedo.",
  "anya-e0812n0:780_0": "67.",
  "anya-e0812n0:780_1": "Evaṁ “sodāharaṇametesaṁ,",
  "anya-e0812n0:780_2": "lakkhaṇaṁ kathayāmyaha”nti katapaṭiññānurūpaṁ sampādetvā idāni “katotre”ccādinā nigamento dose saṅkhipati.",
  "anya-e0812n0:780_3": "Atra imasmiṁ adhikāre,",
  "anya-e0812n0:780_4": "paricchede vā esaṁ dosānaṁ yathāvuttapadadosādīnaṁ pavaro lakkhaṇāvirodhalakkhiyato uttamo vibhāgo asaṅkarato",
  "anya-e0812n0:780_5": "vibhajanaṁ saṅkhepanayā vitthārāpaniyasaṅkhepakkamena mayā kato vutto esova yathāvutto eso saṅkhepakkamo",
  "anya-e0812n0:780_6": "eva kavīnaṁ viracayantānaṁ khedakaraṁ bandhasarīre īdisaṁ īdisappayogaṁ kathaṁ nāma karomīti evaṁ pavattakhedamuppādayantaṁ",
  "anya-e0812n0:780_7": "parampi asādhusandiddhādi aññampi dūsanamatthi ce,",
  "anya-e0812n0:780_8": "taṁ sabbaṁ bodhayituṁ bodhetuṁ alaṁ samattho hoti.",
  "anya-e0812n0:780_9": "Niyati avuttopi attho etenāti ca,",
  "anya-e0812n0:780_10": "saṅkhepo ca so nayo cāti viggaho.",
  "anya-e0812n0:781_0": "Ihāniddiṭṭhaṁ",
  "anya-e0812n0:782_0": "“Nihantu soyaṁ jalitaṁ, pataṅgo aripāvaka”ntiādikaṁ",
  "anya-e0812n0:783_0": "Akkhamatthantarādikaṁ viruddhatthantare anupatattā na vuttaṁ,",
  "anya-e0812n0:783_1": "ettha sūriyavācako pataṅgasaddo jotiriṅgaṇavācakopi hotīti vattumicchitaamittaggivināse asamatthaññattho hoti.",
  "anya-e0812n0:784_0": "“Vacanti gaṇḍi”ccādikaṁ āgame appasiddhaṁ lakkhaṇamattena sādhiyaṁ.",
  "anya-e0812n0:784_1": "Appayuttapadādidoso kiliṭṭhapadadose antogadho hotīti na vutto.",
  "anya-e0812n0:785_0": "Gajahesāturaṅgakoñcanādādisambandhadūsitañca.",
  "anya-e0812n0:785_1": "Jināgamādīsu pasiddharūpakkhandhādikamaññatra payuttamappatītannāmātīdaṁ dvayaṁ yathākkamaṁ lokavirodhamāgamavirodhañca",
  "anya-e0812n0:785_2": "hotīti virodhipade antogadhaṁ hoti.",
  "anya-e0812n0:785_3": "Hetvapekkhaṁ ānetabbahetuttā neyye antogadhanti na vuttaṁ.",
  "anya-e0812n0:786_0": "“Devo voharatu klesaṁ, rāhukhinno divākaro”",
  "anya-e0812n0:787_0": "Iccādikaṁ asamatthābhidhāyiccādi ocityahīne antogadhanti na vuttaṁ.",
  "anya-e0812n0:787_1": "Ettha divākaro sayaṁ rāhugahito aññesaṁ kilesāpanayane asamatthoti tamasāmatthiyaṁ visesanabhūtena “rāhukhinno”ti padena ñāyati.",
  "anya-e0812n0:788_0": "Jigucchāvamaṅgalaasabbhānaṁ tiṇṇamaññatrassa jotakaṁ vācakaṁ vā atthantaraṁ vā gāmmaṁ duppatītikarattā vākyatthagāmmadoseyeva antogadhanti na vuttaṁ.",
  "anya-e0812n0:788_1": "Duruccāraṇabhūtalakkhaṇaṁ kaṭṭhaṁ bandhapharusato abyatirittanti na vuttanti.",
  "anya-e0812n0:788_2": "“Harisamānayī”ti vattabbe hapubbaṁ risa’mānayiiccādikaṁ icchitatthato paribhaṭṭhattā bhaṭṭhañca “sakko",
  "anya-e0812n0:788_3": "sahassagū”iccādikaṁ apasiddhavisaye pariyuttaguḷhañceti ime atthaguḷhādayo pasādālaṅkāraviruddhattā pasādaguṇādāneneva",
  "anya-e0812n0:788_4": "pariccattāti na vuttaṁ.",
  "anya-e0812n0:788_5": "Ettha hi sahassaṁ gāvo cakkhūni assāti sahassagūti sakkassa nāmaṁ guḷhaṁ nāma hoti.",
  "anya-e0812n0:789_0": "Vākyadosepi visandhivākyaṁ idha anupayogittā na vuttaṁ.",
  "anya-e0812n0:789_1": "Vākyamajjhapatitavākyayuttaṁ vākyagabbhañca,",
  "anya-e0812n0:789_2": "vākyantarapadasammissaṁ.",
  "anya-e0812n0:790_0": "“Apāthyameso dissati, vejjaṁ khādatyanārataṁ”",
  "anya-e0812n0:791_0": "Iccādikaṁ vākyasaṁkiṇṇañca byākiṇṇe antogadhanti na vuttaṁ.",
  "anya-e0812n0:791_1": "Ettha eso bhisakko anārataṁ niccaṁ apāthyaṁ rogassa ahitaṁ dissati vadati.",
  "anya-e0812n0:791_2": "Eso rogī anārataṁ satataṁ apāthyaṁ ahitaṁ khādati.",
  "anya-e0812n0:791_3": "Vejjaṁ bhisakkaṁ dissati kujjhati.",
  "anya-e0812n0:791_4": "Evaṁ anekavākyehipi sandhivākyaṁ saṁkiṇṇaṁ nāma.",
  "anya-e0812n0:792_0": "“Kācuyyāne mayā diṭṭhā, vallarī pañcapallavā;",
  "anya-e0812n0:793_0": "Pallave pallave mudhā, yassā kusumamañcarī”ti.",
  "anya-e0812n0:794_0": "Idamavācakaṁ paheḷikāsu pamussitāsannissitamiti na vuttaṁ.",
  "anya-e0812n0:794_1": "Nanu cettha attanā paheḷikāya adassitattā avācakassa pamussitāya antogadhakaraṇaṁ asiddhena asiddhasādhananti?",
  "anya-e0812n0:794_2": "Nayidamevaṁ,",
  "anya-e0812n0:794_3": "“upekkhiyanti sabbāni,",
  "anya-e0812n0:794_4": "sissakhedabhayā mayā”ti ca upari kiliṭṭhapadadosaparihāre “paheḷikāyamāruḷhā,",
  "anya-e0812n0:794_5": "na hi duṭṭhā kiliṭṭhatā”ti ceti iminā purātanehi niddiṭṭhasoḷasapaheḷikāyopi dassitāti siddhena asiddhasādhanaṁ hoti.",
  "anya-e0812n0:794_6": "Tattha kavinā uyyānasaddena gehañca latāpariyāyavallarīsaddena aṅganā ca pallavasaddena karacaraṇādharā",
  "anya-e0812n0:794_7": "ca mañcarīsaddena nakhadantakantiyo ca vattumicchitā.",
  "anya-e0812n0:795_0": "Vākyatthadosepi paduminīnaṁ rattiyaṁ pabujjhanādikaṁ viruddhaṁ virodhipadeyeva antogadhattā na vuttanti dassetuṁ “katotra saṅkhepanayā”ti vuttaṁ,",
  "anya-e0812n0:795_1": "na pana tesaṁ sabbathā pariccattattāti.",
  "anya-e0812n0:795_2": "Ettha ocityahīnaduppatītikarānaṁ dvinnaṁ vākyatthadosatte sati bandhapharusassa vākyadosatte sati virodhino",
  "anya-e0812n0:795_3": "padadosatte sati “asamatthābhidhāyi”ādipadaṁ,",
  "anya-e0812n0:795_4": "“jigucchādittayapakāsakā”dipadaṁ,",
  "anya-e0812n0:795_5": "kaṭṭhapadaṁ,",
  "anya-e0812n0:795_6": "paduminīnaṁ rattiyaṁ phullatādi dunniddatādi (ka.) vākyatthañceti ime cattāro dosā bhinnajātikesu ocityādīsu kathaṁ saṅgahitāti? Saccaṁ,",
  "anya-e0812n0:795_7": "tathāpi padānaṁ duṭṭhatte sati vākyavākyatthānamaduṭṭhatā nāma natthīti padadosena sandhivākyavākyatthadosānamanaññattaṁ",
  "anya-e0812n0:795_8": "sissānaṁ ñāpanatthaṁ padadosādikaṁ vākyatthadosādīsu saṅgahitanti veditabbaṁ.",
  "anya-e0812n0:795_9": "Imināyeva purātanehi viruddhatthantarādipadehi vicaritaṁ vākyaṁ viruddhantiādinā duṭṭhāni bahūni vākyāni dassitānīti daṭṭhabbaṁ.",
  "anya-e0812n0:796_0": "Imāyeva imissāyeva (ka.) gāthāya “tamatthi ce khedakaraṁ parampī”ti ettha parasaddenaasādhusandiddhapariyāyañeyyāppatītatthaappayojaka-",
  "anya-e0812n0:796_1": "dubbodhadesiyādipadadose ca adhikaūnabhaggacchandādivākyadose ca upakkamopasaṁhāravisamasaṅkhāte vākyatthadose ca pariggaṇhāti.",
  "anya-e0812n0:796_2": "Ettha saddasatthaviruddhamasādhu nāma.",
  "anya-e0812n0:796_3": "Kriyānipphattikāraṇamupādāya atthantare pavattanāmaṁ visesanatthena vinā saññābhājane payuttaṁ sandiddhaṁ nāma,",
  "anya-e0812n0:796_4": "yathā “ravimhi himahā”ti.",
  "anya-e0812n0:796_5": "Ettha himahā ravīti visesane kate doso natthi.",
  "anya-e0812n0:796_6": "Pasiddhasaññāsaddassa pariyāyanāmena kappitapadaṁ pariyāyañeyyaṁ nāma,",
  "anya-e0812n0:796_7": "yathā “vaḷavāmukhassa assavanitānana”nti.",
  "anya-e0812n0:796_8": "Atisayā vinā bhāvitatthena visesyassa guṇavācakaṁ padaṁ appatītatthaṁ nāma,",
  "anya-e0812n0:796_9": "yathā “kaṇhamasī”ti.",
  "anya-e0812n0:796_10": "Adhigatattānupayogipadaṁ appayojakaṁ nāma,",
  "anya-e0812n0:796_11": "yathā “atiphenilaṁ sāgaramalaṅghī”ti.",
  "anya-e0812n0:796_12": "Appasiddhavacanaṁ dubbodhaṁ nāma, yathā–",
  "anya-e0812n0:797_0": "“Manuññaddhanayo pāde, khādayo kani bhanti te”ti.",
  "anya-e0812n0:798_0": "Kani he kaññe te tavapāde manuññaddhanayo manoharasaddasamannāgatā khādayo gaggharikā bhanti dibbantīti.",
  "anya-e0812n0:798_1": "Kismiñci deseyeva siddhanāmaṁ desiyaṁ nāma. Yathā–",
  "anya-e0812n0:799_0": "“Ime lāvaṇyatallā te, gallā lolavilocane”ti.",
  "anya-e0812n0:800_0": "He lolavilocane te tava ime gallā kapolā lāvaṇyatallā manuññatallā jalāsayavisesā bhavanti.",
  "anya-e0812n0:800_1": "Kenaci lesena pakāsitamatthamupādāya payuttamadhikaṁ nāma. Yathā–",
  "anya-e0812n0:801_0": "“Tvayi rājati rājinda, ripūnaṁ saggasevinaṁ;",
  "anya-e0812n0:802_0": "Thīnaṁ akaṅkaṇo pāṇi, siyā nettamanañjana”nti.",
  "anya-e0812n0:803_0": "Ettha “akaṅkaṇo pāṇi,",
  "anya-e0812n0:803_1": "nettamanañjana”nti imināyevathīnaṁ vidhavattaṁ gamyamānaṁ hotīti tappakāsanatthaṁ payuttaṁ “saggasevina”nti idaṁ adhikaṁ nāma.",
  "anya-e0812n0:803_2": "Vattabbayuttato ūnaṁ vākyaṁ ūnaṁ nāma.",
  "anya-e0812n0:803_3": "“Tilokatilakaṁ muni”nti ettha “vandāmī”ti vattabbassa avuttattā ūnaṁ.",
  "anya-e0812n0:803_4": "Chandohānisaṁyuttaṁ bhaggacchandaṁ nāma.",
  "anya-e0812n0:803_5": "Idaṁ tesaṁ tesaṁ chandānaṁ akkharagaṇanato ūnādhikavasena pākaṭaṁ hoti.",
  "anya-e0812n0:803_6": "Ādyantato visamaṁ upakkamopasaṁhāravisamaṁ nāma.",
  "anya-e0812n0:803_7": "Idaṁ āraddhakkamaṁ pariccajitvā kamantarena niyamanti veditabbaṁ.",
  "anya-e0812n0:804_0": "Iti subodhālaṅkāranissaye",
  "anya-e0812n0:805_0": "Paṭhamo paricchedo."
}