{
  "sn22.1:0.1_0": "Saṁyutta Nikāya 22.1",
  "sn22.1:0.2_0": "1. Nakulapituvagga",
  "sn22.1:0.3_0": "Nakulapitusutta",
  "sn22.1:1.1_0": "Evaṁ me sutaṁ—",
  "sn22.1:1.2_0": "ekaṁ samayaṁ bhagavā bhaggesu viharati susumāragire bhesakaḷāvane migadāye.",
  "sn22.1:1.3_0": "Atha kho nakulapitā gahapati yena bhagavā tenupasaṅkami;",
  "sn22.1:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.1:1.3_2": "Ekamantaṁ nisinno kho nakulapitā gahapati bhagavantaṁ etadavoca:",
  "sn22.1:2.1_0": "“Ahamasmi, bhante, jiṇṇo vuḍḍho mahallako addhagato vayoanuppatto āturakāyo abhikkhaṇātaṅko.",
  "sn22.1:2.2_0": "Aniccadassāvī kho panāhaṁ, bhante, bhagavato manobhāvanīyānañca bhikkhūnaṁ.",
  "sn22.1:2.3_0": "Ovadatu maṁ, bhante, bhagavā;",
  "sn22.1:2.4_0": "anusāsatu maṁ, bhante, bhagavā;",
  "sn22.1:2.5_0": "yaṁ mamassa dīgharattaṁ hitāya sukhāyā”ti.",
  "sn22.1:3.1_0": "“Evametaṁ, gahapati, evametaṁ, gahapati.",
  "sn22.1:3.2_0": "Āturo hāyaṁ, gahapati, kāyo aṇḍabhūto pariyonaddho.",
  "sn22.1:3.3_0": "Yo hi, gahapati, imaṁ kāyaṁ pariharanto muhuttampi ārogyaṁ paṭijāneyya, kimaññatra bālyā?",
  "sn22.1:3.4_0": "Tasmātiha te, gahapati, evaṁ sikkhitabbaṁ:",
  "sn22.1:3.5_0": "‘āturakāyassa me sato cittaṁ anāturaṁ bhavissatī’ti.",
  "sn22.1:3.6_0": "Evañhi te, gahapati, sikkhitabban”ti.",
  "sn22.1:4.1_0": "Atha kho nakulapitā gahapati bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā",
  "sn22.1:4.1_1": "padakkhiṇaṁ katvā yenāyasmā sāriputto tenupasaṅkami;",
  "sn22.1:4.1_2": "upasaṅkamitvā āyasmantaṁ sāriputtaṁ abhivādetvā ekamantaṁ nisīdi.",
  "sn22.1:4.1_3": "Ekamantaṁ nisinnaṁ kho nakulapitaraṁ gahapatiṁ āyasmā sāriputto etadavoca:",
  "sn22.1:4.2_0": "“vippasannāni kho te, gahapati, indriyāni;",
  "sn22.1:4.3_0": "parisuddho mukhavaṇṇo pariyodāto.",
  "sn22.1:4.4_0": "Alattha no ajja bhagavato sammukhā dhammiṁ kathaṁ savanāyā”ti?",
  "sn22.1:5.1_0": "“Kathañhi no siyā, bhante.",
  "sn22.1:5.2_0": "Idānāhaṁ, bhante, bhagavatā dhammiyā kathāya amatena abhisitto”ti.",
  "sn22.1:5.3_0": "“Yathā kathaṁ pana tvaṁ, gahapati, bhagavatā dhammiyā kathāya amatena abhisitto”ti?",
  "sn22.1:5.4_0": "“Idhāhaṁ, bhante,",
  "sn22.1:5.4_1": "yena bhagavā tenupasaṅkamiṁ;",
  "sn22.1:5.4_2": "upasaṅkamitvā bhagavantaṁ abhivādetvā ekamantaṁ nisīdiṁ.",
  "sn22.1:5.4_3": "Ekamantaṁ nisinno khvāhaṁ, bhante,",
  "sn22.1:5.4_4": "bhagavantaṁ etadavocaṁ:",
  "sn22.1:5.5_0": "‘ahamasmi, bhante, jiṇṇo vuḍḍho mahallako addhagato vayoanuppatto āturakāyo abhikkhaṇātaṅko.",
  "sn22.1:5.6_0": "Aniccadassāvī kho panāhaṁ, bhante, bhagavato manobhāvanīyānañca bhikkhūnaṁ.",
  "sn22.1:5.7_0": "Ovadatu maṁ, bhante, bhagavā;",
  "sn22.1:5.8_0": "anusāsatu maṁ, bhante, bhagavā;",
  "sn22.1:5.9_0": "yaṁ mamassa dīgharattaṁ hitāya sukhāyā’ti.",
  "sn22.1:6.1_0": "Evaṁ vutte, maṁ, bhante, bhagavā etadavoca:",
  "sn22.1:6.2_0": "‘evametaṁ, gahapati, evametaṁ, gahapati.",
  "sn22.1:6.3_0": "Āturo hāyaṁ, gahapati, kāyo aṇḍabhūto pariyonaddho.",
  "sn22.1:6.4_0": "Yo hi, gahapati, imaṁ kāyaṁ pariharanto muhuttampi ārogyaṁ paṭijāneyya, kimaññatra bālyā?",
  "sn22.1:6.5_0": "Tasmātiha te, gahapati, evaṁ sikkhitabbaṁ—",
  "sn22.1:6.6_0": "āturakāyassa me sato cittaṁ anāturaṁ bhavissatīti.",
  "sn22.1:6.7_0": "Evañhi te, gahapati, sikkhitabban’ti.",
  "sn22.1:6.8_0": "Evaṁ khvāhaṁ, bhante, bhagavatā dhammiyā kathāya amatena abhisitto”ti.",
  "sn22.1:7.1_0": "“Na hi pana taṁ, gahapati, paṭibhāsi bhagavantaṁ uttariṁ paṭipucchituṁ:",
  "sn22.1:7.2_0": "‘kittāvatā nu kho, bhante,",
  "sn22.1:7.2_1": "āturakāyo ceva hoti āturacitto ca,",
  "sn22.1:7.2_2": "kittāvatā ca pana āturakāyo hi kho hoti no ca āturacitto’”ti?",
  "sn22.1:7.3_0": "“Dūratopi kho mayaṁ, bhante,",
  "sn22.1:7.3_1": "āgaccheyyāma āyasmato sāriputtassa santike etassa bhāsitassa atthamaññātuṁ.",
  "sn22.1:7.4_0": "Sādhu vatāyasmantaṁyeva sāriputtaṁ paṭibhātu etassa bhāsitassa attho”ti.",
  "sn22.1:8.1_0": "“Tena hi, gahapati, suṇāhi, sādhukaṁ manasi karohi; bhāsissāmī”ti.",
  "sn22.1:8.2_0": "“Evaṁ, bhante”ti kho nakulapitā gahapati āyasmato sāriputtassa paccassosi.",
  "sn22.1:8.3_0": "Āyasmā sāriputto etadavoca:",
  "sn22.1:9.1_0": "“Kathañca, gahapati, āturakāyo ceva hoti, āturacitto ca?",
  "sn22.1:9.2_0": "Idha, gahapati,",
  "sn22.1:9.2_1": "assutavā puthujjano ariyānaṁ adassāvī ariyadhammassa akovido ariyadhamme avinīto sappurisānaṁ adassāvī",
  "sn22.1:9.2_2": "sappurisadhammassa akovido sappurisadhamme avinīto",
  "sn22.1:9.3_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.1:9.4_0": "‘Ahaṁ rūpaṁ, mama rūpan’ti pariyuṭṭhaṭṭhāyī hoti.",
  "sn22.1:9.5_0": "Tassa ‘ahaṁ rūpaṁ, mama rūpan’ti pariyuṭṭhaṭṭhāyino taṁ rūpaṁ vipariṇamati aññathā hoti.",
  "sn22.1:9.6_0": "Tassa rūpavipariṇāmaññathābhāvā uppajjanti sokaparidevadukkhadomanassupāyāsā.",
  "sn22.1:10.1_0": "Vedanaṁ attato samanupassati, vedanāvantaṁ vā attānaṁ; attani vā vedanaṁ, vedanāya vā attānaṁ.",
  "sn22.1:10.2_0": "‘Ahaṁ vedanā, mama vedanā’ti pariyuṭṭhaṭṭhāyī hoti.",
  "sn22.1:10.3_0": "Tassa ‘ahaṁ vedanā, mama vedanā’ti pariyuṭṭhaṭṭhāyino, sā vedanā vipariṇamati aññathā hoti.",
  "sn22.1:10.4_0": "Tassa vedanāvipariṇāmaññathābhāvā uppajjanti sokaparidevadukkhadomanassupāyāsā.",
  "sn22.1:11.1_0": "Saññaṁ attato samanupassati, saññāvantaṁ vā attānaṁ; attani vā saññaṁ, saññāya vā attānaṁ.",
  "sn22.1:11.2_0": "‘Ahaṁ saññā, mama saññā’ti pariyuṭṭhaṭṭhāyī hoti.",
  "sn22.1:11.3_0": "Tassa ‘ahaṁ saññā, mama saññā’ti pariyuṭṭhaṭṭhāyino, sā saññā vipariṇamati aññathā hoti.",
  "sn22.1:11.4_0": "Tassa saññāvipariṇāmaññathābhāvā uppajjanti sokaparidevadukkhadomanassupāyāsā.",
  "sn22.1:12.1_0": "Saṅkhāre attato samanupassati, saṅkhāravantaṁ vā attānaṁ; attani vā saṅkhāre, saṅkhāresu vā attānaṁ.",
  "sn22.1:12.2_0": "‘Ahaṁ saṅkhārā, mama saṅkhārā’ti pariyuṭṭhaṭṭhāyī hoti.",
  "sn22.1:12.3_0": "Tassa ‘ahaṁ saṅkhārā, mama saṅkhārā’ti pariyuṭṭhaṭṭhāyino, te saṅkhārā vipariṇamanti aññathā honti.",
  "sn22.1:12.4_0": "Tassa saṅkhāravipariṇāmaññathābhāvā uppajjanti sokaparidevadukkhadomanassupāyāsā.",
  "sn22.1:13.1_0": "Viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.1:13.2_0": "‘Ahaṁ viññāṇaṁ, mama viññāṇan’ti pariyuṭṭhaṭṭhāyī hoti.",
  "sn22.1:13.3_0": "Tassa ‘ahaṁ viññāṇaṁ, mama viññāṇan’ti pariyuṭṭhaṭṭhāyino, taṁ viññāṇaṁ vipariṇamati aññathā hoti.",
  "sn22.1:13.4_0": "Tassa viññāṇavipariṇāmaññathābhāvā uppajjanti sokaparidevadukkhadomanassupāyāsā.",
  "sn22.1:13.5_0": "Evaṁ kho, gahapati, āturakāyo ceva hoti āturacitto ca.",
  "sn22.1:14.1_0": "Kathañca, gahapati, āturakāyo hi kho hoti no ca āturacitto?",
  "sn22.1:14.2_0": "Idha, gahapati,",
  "sn22.1:14.2_1": "sutavā ariyasāvako ariyānaṁ dassāvī ariyadhammassa kovido ariyadhamme suvinīto sappurisānaṁ dassāvī sappurisadhammassa kovido sappurisadhamme suvinīto",
  "sn22.1:14.3_0": "na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.",
  "sn22.1:14.4_0": "‘Ahaṁ rūpaṁ, mama rūpan’ti na pariyuṭṭhaṭṭhāyī hoti.",
  "sn22.1:14.5_0": "Tassa ‘ahaṁ rūpaṁ, mama rūpan’ti apariyuṭṭhaṭṭhāyino, taṁ rūpaṁ vipariṇamati aññathā hoti.",
  "sn22.1:14.6_0": "Tassa rūpavipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.1:15.1_0": "Na vedanaṁ attato samanupassati,",
  "sn22.1:15.1_1": "na vedanāvantaṁ vā attānaṁ;",
  "sn22.1:15.1_2": "na attani vā vedanaṁ,",
  "sn22.1:15.1_3": "na vedanāya vā attānaṁ.",
  "sn22.1:15.2_0": "‘Ahaṁ vedanā, mama vedanā’ti na pariyuṭṭhaṭṭhāyī hoti.",
  "sn22.1:15.3_0": "Tassa ‘ahaṁ vedanā, mama vedanā’ti apariyuṭṭhaṭṭhāyino, sā vedanā vipariṇamati aññathā hoti.",
  "sn22.1:15.4_0": "Tassa vedanāvipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.1:16.1_0": "Na saññaṁ attato samanupassati,",
  "sn22.1:16.1_1": "na saññāvantaṁ vā attānaṁ;",
  "sn22.1:16.1_2": "na attani vā saññaṁ,",
  "sn22.1:16.1_3": "na saññāya vā attānaṁ.",
  "sn22.1:16.2_0": "‘Ahaṁ saññā, mama saññā’ti na pariyuṭṭhaṭṭhāyī hoti.",
  "sn22.1:16.3_0": "Tassa ‘ahaṁ saññā, mama saññā’ti apariyuṭṭhaṭṭhāyino, sā saññā vipariṇamati aññathā hoti.",
  "sn22.1:16.4_0": "Tassa saññāvipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.1:17.1_0": "Na saṅkhāre attato samanupassati,",
  "sn22.1:17.1_1": "na saṅkhāravantaṁ vā attānaṁ;",
  "sn22.1:17.1_2": "na attani vā saṅkhāre,",
  "sn22.1:17.1_3": "na saṅkhāresu vā attānaṁ.",
  "sn22.1:17.2_0": "‘Ahaṁ saṅkhārā, mama saṅkhārā’ti na pariyuṭṭhaṭṭhāyī hoti.",
  "sn22.1:17.3_0": "Tassa ‘ahaṁ saṅkhārā, mama saṅkhārā’ti apariyuṭṭhaṭṭhāyino, te saṅkhārā vipariṇamanti aññathā honti.",
  "sn22.1:17.4_0": "Tassa saṅkhāravipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.1:18.1_0": "Na viññāṇaṁ attato samanupassati,",
  "sn22.1:18.1_1": "na viññāṇavantaṁ vā attānaṁ;",
  "sn22.1:18.1_2": "na attani vā viññāṇaṁ,",
  "sn22.1:18.1_3": "na viññāṇasmiṁ vā attānaṁ.",
  "sn22.1:18.2_0": "‘Ahaṁ viññāṇaṁ, mama viññāṇan’ti na pariyuṭṭhaṭṭhāyī hoti.",
  "sn22.1:18.3_0": "Tassa ‘ahaṁ viññāṇaṁ, mama viññāṇan’ti apariyuṭṭhaṭṭhāyino, taṁ viññāṇaṁ vipariṇamati aññathā hoti.",
  "sn22.1:18.4_0": "Tassa viññāṇavipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.1:18.5_0": "Evaṁ kho, gahapati, āturakāyo hoti no ca āturacitto”ti.",
  "sn22.1:19.1_0": "Idamavoca āyasmā sāriputto.",
  "sn22.1:19.2_0": "Attamano nakulapitā gahapati āyasmato sāriputtassa bhāsitaṁ abhinandīti.",
  "sn22.1:19.3_0": "Paṭhamaṁ.",
  "sn22.2:0.1_0": "Saṁyutta Nikāya 22.2",
  "sn22.2:0.2_0": "1. Nakulapituvagga",
  "sn22.2:0.3_0": "Devadahasutta",
  "sn22.2:1.1_0": "Evaṁ me sutaṁ—",
  "sn22.2:1.2_0": "ekaṁ samayaṁ bhagavā sakkesu viharati devadahaṁ nāma sakyānaṁ nigamo.",
  "sn22.2:1.3_0": "Atha kho sambahulā pacchābhūmagamikā bhikkhū yena bhagavā tenupasaṅkamiṁsu;",
  "sn22.2:1.3_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn22.2:1.3_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn22.2:1.4_0": "“icchāma mayaṁ, bhante, pacchābhūmaṁ janapadaṁ gantuṁ, pacchābhūme janapade nivāsaṁ kappetun”ti.",
  "sn22.2:2.1_0": "“Apalokito pana vo, bhikkhave, sāriputto”ti?",
  "sn22.2:2.2_0": "“Na kho no, bhante, apalokito āyasmā sāriputto”ti.",
  "sn22.2:2.3_0": "“Apaloketha, bhikkhave, sāriputtaṁ.",
  "sn22.2:2.4_0": "Sāriputto, bhikkhave, paṇḍito, bhikkhūnaṁ anuggāhako sabrahmacārīnan”ti.",
  "sn22.2:2.5_0": "“Evaṁ, bhante”ti kho te bhikkhū bhagavato paccassosuṁ.",
  "sn22.2:3.1_0": "Tena kho pana samayena āyasmā sāriputto bhagavato avidūre aññatarasmiṁ eḷagalāgumbe nisinno hoti.",
  "sn22.2:3.2_0": "Atha kho te bhikkhū bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ",
  "sn22.2:3.2_1": "katvā yenāyasmā sāriputto tenupasaṅkamiṁsu;",
  "sn22.2:3.2_2": "upasaṅkamitvā āyasmatā sāriputtena saddhiṁ sammodiṁsu.",
  "sn22.2:3.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn22.2:3.3_1": "Ekamantaṁ nisinnā kho te bhikkhū āyasmantaṁ sāriputtaṁ etadavocuṁ:",
  "sn22.2:3.4_0": "“icchāma mayaṁ,",
  "sn22.2:3.4_1": "āvuso sāriputta,",
  "sn22.2:3.4_2": "pacchābhūmaṁ janapadaṁ gantuṁ,",
  "sn22.2:3.4_3": "pacchābhūme janapade nivāsaṁ kappetuṁ.",
  "sn22.2:3.5_0": "Apalokito no satthā”ti.",
  "sn22.2:4.1_0": "“Santi hāvuso, nānāverajjagataṁ bhikkhuṁ pañhaṁ pucchitāro—",
  "sn22.2:4.2_0": "khattiyapaṇḍitāpi brāhmaṇapaṇḍitāpi gahapatipaṇḍitāpi samaṇapaṇḍitāpi.",
  "sn22.2:4.3_0": "Paṇḍitā hāvuso, manussā vīmaṁsakā:",
  "sn22.2:4.4_0": "‘kiṁvādī panāyasmantānaṁ satthā kimakkhāyī’ti,",
  "sn22.2:4.4_1": "kacci vo āyasmantānaṁ dhammā sussutā suggahitā sumanasikatā sūpadhāritā suppaṭividdhā paññāya,",
  "sn22.2:4.4_2": "yathā byākaramānā āyasmanto vuttavādino ceva bhagavato assatha,",
  "sn22.2:4.4_3": "na ca bhagavantaṁ abhūtena abbhācikkheyyātha,",
  "sn22.2:4.4_4": "dhammassa cānudhammaṁ byākareyyātha,",
  "sn22.2:4.4_5": "na ca koci sahadhammiko vādānuvādo gārayhaṁ ṭhānaṁ āgaccheyyā”ti?",
  "sn22.2:5.1_0": "“Dūratopi kho mayaṁ, āvuso,",
  "sn22.2:5.1_1": "āgaccheyyāma āyasmato sāriputtassa santike etassa bhāsitassa atthamaññātuṁ.",
  "sn22.2:5.2_0": "Sādhu vatāyasmantaṁyeva sāriputtaṁ paṭibhātu etassa bhāsitassa attho”ti.",
  "sn22.2:5.3_0": "“Tena hāvuso, suṇātha, sādhukaṁ manasi karotha, bhāsissāmī”ti.",
  "sn22.2:5.4_0": "“Evamāvuso”ti kho te bhikkhū āyasmato sāriputtassa paccassosuṁ.",
  "sn22.2:5.5_0": "Āyasmā sāriputto etadavoca:",
  "sn22.2:6.1_0": "“Santi hāvuso, nānāverajjagataṁ bhikkhuṁ pañhaṁ pucchitāro—",
  "sn22.2:6.2_0": "khattiyapaṇḍitāpi …pe… samaṇapaṇḍitāpi.",
  "sn22.2:6.3_0": "Paṇḍitā hāvuso, manussā vīmaṁsakā:",
  "sn22.2:6.4_0": "‘kiṁvādī panāyasmantānaṁ satthā kimakkhāyī’ti?",
  "sn22.2:6.5_0": "Evaṁ puṭṭhā tumhe, āvuso, evaṁ byākareyyātha:",
  "sn22.2:6.6_0": "‘chandarāgavinayakkhāyī kho no, āvuso, satthā’ti.",
  "sn22.2:7.1_0": "Evaṁ byākatepi kho, āvuso, assuyeva uttariṁ pañhaṁ pucchitāro—",
  "sn22.2:7.2_0": "khattiyapaṇḍitāpi …pe… samaṇapaṇḍitāpi.",
  "sn22.2:7.3_0": "Paṇḍitā hāvuso, manussā vīmaṁsakā:",
  "sn22.2:7.4_0": "‘kismiṁ panāyasmantānaṁ chandarāgavinayakkhāyī satthā’ti?",
  "sn22.2:7.5_0": "Evaṁ puṭṭhā tumhe, āvuso, evaṁ byākareyyātha:",
  "sn22.2:7.6_0": "‘rūpe kho, āvuso, chandarāgavinayakkhāyī satthā,",
  "sn22.2:7.7_0": "vedanāya …",
  "sn22.2:7.8_0": "saññāya …",
  "sn22.2:7.9_0": "saṅkhāresu …",
  "sn22.2:7.10_0": "viññāṇe chandarāgavinayakkhāyī satthā’ti.",
  "sn22.2:8.1_0": "Evaṁ byākatepi kho, āvuso, assuyeva uttariṁ pañhaṁ pucchitāro—",
  "sn22.2:8.2_0": "khattiyapaṇḍitāpi …pe… samaṇapaṇḍitāpi.",
  "sn22.2:8.3_0": "Paṇḍitā hāvuso, manussā vīmaṁsakā:",
  "sn22.2:8.4_0": "‘kiṁ panāyasmantānaṁ ādīnavaṁ disvā rūpe chandarāgavinayakkhāyī satthā,",
  "sn22.2:8.5_0": "vedanāya …",
  "sn22.2:8.6_0": "saññāya …",
  "sn22.2:8.7_0": "saṅkhāresu …",
  "sn22.2:8.8_0": "viññāṇe chandarāgavinayakkhāyī satthā’ti?",
  "sn22.2:8.9_0": "Evaṁ puṭṭhā tumhe, āvuso, evaṁ byākareyyātha:",
  "sn22.2:8.10_0": "‘rūpe kho, āvuso,",
  "sn22.2:8.10_1": "avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa tassa",
  "sn22.2:8.10_2": "rūpassa vipariṇāmaññathābhāvā uppajjanti sokaparidevadukkhadomanassupāyāsā.",
  "sn22.2:8.11_0": "Vedanāya …",
  "sn22.2:8.12_0": "saññāya …",
  "sn22.2:8.13_0": "saṅkhāresu avigatarāgassa …pe…",
  "sn22.2:8.14_0": "avigatataṇhassa tesaṁ saṅkhārānaṁ vipariṇāmaññathābhāvā uppajjanti sokaparidevadukkhadomanassupāyāsā.",
  "sn22.2:8.15_0": "Viññāṇe avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa",
  "sn22.2:8.15_1": "tassa viññāṇassa vipariṇāmaññathābhāvā uppajjanti sokaparidevadukkhadomanassupāyāsā.",
  "sn22.2:8.16_0": "Idaṁ kho no, āvuso, ādīnavaṁ disvā rūpe chandarāgavinayakkhāyī satthā,",
  "sn22.2:8.17_0": "vedanāya …",
  "sn22.2:8.18_0": "saññāya …",
  "sn22.2:8.19_0": "saṅkhāresu …",
  "sn22.2:8.20_0": "viññāṇe chandarāgavinayakkhāyī satthā’ti.",
  "sn22.2:9.1_0": "Evaṁ byākatepi kho, āvuso, assuyeva uttariṁ pañhaṁ pucchitāro—",
  "sn22.2:9.2_0": "khattiyapaṇḍitāpi brāhmaṇapaṇḍitāpi gahapatipaṇḍitāpi samaṇapaṇḍitāpi.",
  "sn22.2:9.3_0": "Paṇḍitā hāvuso, manussā vīmaṁsakā:",
  "sn22.2:9.4_0": "‘kiṁ panāyasmantānaṁ ānisaṁsaṁ disvā rūpe chandarāgavinayakkhāyī satthā,",
  "sn22.2:9.5_0": "vedanāya …",
  "sn22.2:9.6_0": "saññāya …",
  "sn22.2:9.7_0": "saṅkhāresu …",
  "sn22.2:9.8_0": "viññāṇe chandarāgavinayakkhāyī satthā’ti?",
  "sn22.2:9.9_0": "Evaṁ puṭṭhā tumhe, āvuso, evaṁ byākareyyātha:",
  "sn22.2:9.10_0": "‘rūpe kho, āvuso,",
  "sn22.2:9.10_1": "vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa tassa rūpassa",
  "sn22.2:9.10_2": "vipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.2:9.11_0": "Vedanāya …",
  "sn22.2:9.12_0": "saññāya …",
  "sn22.2:9.13_0": "saṅkhāresu vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa",
  "sn22.2:9.13_1": "tesaṁ saṅkhārānaṁ vipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.2:9.14_0": "Viññāṇe vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa",
  "sn22.2:9.14_1": "tassa viññāṇassa vipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.2:9.15_0": "Idaṁ kho no, āvuso, ānisaṁsaṁ disvā rūpe chandarāgavinayakkhāyī satthā, vedanāya …",
  "sn22.2:9.16_0": "saññāya …",
  "sn22.2:9.17_0": "saṅkhāresu …",
  "sn22.2:9.18_0": "viññāṇe chandarāgavinayakkhāyī satthā’ti.",
  "sn22.2:10.1_0": "Akusale cāvuso,",
  "sn22.2:10.1_1": "dhamme upasampajja viharato diṭṭhe ceva dhamme sukho vihāro abhavissa avighāto anupāyāso apariḷāho,",
  "sn22.2:10.1_2": "kāyassa ca bhedā paraṁ maraṇā sugati pāṭikaṅkhā,",
  "sn22.2:10.1_3": "nayidaṁ bhagavā akusalānaṁ dhammānaṁ pahānaṁ vaṇṇeyya.",
  "sn22.2:10.2_0": "Yasmā ca kho, āvuso,",
  "sn22.2:10.2_1": "akusale dhamme upasampajja viharato diṭṭhe ceva dhamme dukkho vihāro savighāto saupāyāso sapariḷāho,",
  "sn22.2:10.2_2": "kāyassa ca bhedā paraṁ maraṇā duggati pāṭikaṅkhā,",
  "sn22.2:10.2_3": "tasmā bhagavā akusalānaṁ dhammānaṁ pahānaṁ vaṇṇeti.",
  "sn22.2:11.1_0": "Kusale cāvuso,",
  "sn22.2:11.1_1": "dhamme upasampajja viharato diṭṭhe ceva dhamme dukkho vihāro abhavissa savighāto saupāyāso sapariḷāho,",
  "sn22.2:11.1_2": "kāyassa ca bhedā paraṁ maraṇā duggati pāṭikaṅkhā,",
  "sn22.2:11.1_3": "nayidaṁ bhagavā kusalānaṁ dhammānaṁ upasampadaṁ vaṇṇeyya.",
  "sn22.2:11.2_0": "Yasmā ca kho, āvuso,",
  "sn22.2:11.2_1": "kusale dhamme upasampajja viharato diṭṭhe ceva dhamme sukho vihāro avighāto anupāyāso apariḷāho,",
  "sn22.2:11.2_2": "kāyassa ca bhedā paraṁ maraṇā sugati pāṭikaṅkhā,",
  "sn22.2:11.2_3": "tasmā bhagavā kusalānaṁ dhammānaṁ upasampadaṁ vaṇṇetī”ti.",
  "sn22.2:12.1_0": "Idamavocāyasmā sāriputto.",
  "sn22.2:12.2_0": "Attamanā te bhikkhū āyasmato sāriputtassa bhāsitaṁ abhinandunti.",
  "sn22.2:12.3_0": "Dutiyaṁ.",
  "sn22.3:0.1_0": "Saṁyutta Nikāya 22.3",
  "sn22.3:0.2_0": "1. Nakulapituvagga",
  "sn22.3:0.3_0": "Hāliddikānisutta",
  "sn22.3:1.1_0": "Evaṁ me sutaṁ—",
  "sn22.3:1.2_0": "ekaṁ samayaṁ āyasmā mahākaccāno avantīsu viharati kuraraghare papāte pabbate.",
  "sn22.3:1.3_0": "Atha kho hāliddikāni gahapati yenāyasmā mahākaccāno tenupasaṅkami;",
  "sn22.3:1.3_1": "upasaṅkamitvā āyasmantaṁ mahākaccānaṁ abhivādetvā ekamantaṁ nisīdi.",
  "sn22.3:1.3_2": "Ekamantaṁ nisinno kho hāliddikāni gahapati āyasmantaṁ mahākaccānaṁ etadavoca:",
  "sn22.3:1.4_0": "“vuttamidaṁ, bhante, bhagavatā aṭṭhakavaggiye māgaṇḍiyapañhe:",
  "sn22.3:2.1_0": "‘Okaṁ pahāya aniketasārī,",
  "sn22.3:2.2_0": "Gāme akubbaṁ muni santhavāni;",
  "sn22.3:2.3_0": "Kāmehi ritto apurakkharāno,",
  "sn22.3:2.4_0": "Kathaṁ na viggayha janena kayirā’ti.",
  "sn22.3:3.1_0": "Imassa nu kho, bhante, bhagavatā saṅkhittena bhāsitassa kathaṁ vitthārena attho daṭṭhabbo”ti?",
  "sn22.3:4.1_0": "“Rūpadhātu kho, gahapati, viññāṇassa oko.",
  "sn22.3:4.2_0": "Rūpadhāturāgavinibandhañca pana viññāṇaṁ ‘okasārī’ti vuccati.",
  "sn22.3:4.3_0": "Vedanādhātu kho, gahapati, viññāṇassa oko.",
  "sn22.3:4.4_0": "Vedanādhāturāgavinibandhañca pana viññāṇaṁ ‘okasārī’ti vuccati.",
  "sn22.3:4.5_0": "Saññādhātu kho, gahapati, viññāṇassa oko.",
  "sn22.3:4.6_0": "Saññādhāturāgavinibandhañca pana viññāṇaṁ ‘okasārī’ti vuccati.",
  "sn22.3:4.7_0": "Saṅkhāradhātu kho, gahapati, viññāṇassa oko.",
  "sn22.3:4.8_0": "Saṅkhāradhāturāgavinibandhañca pana viññāṇaṁ ‘okasārī’ti vuccati.",
  "sn22.3:4.9_0": "Evaṁ kho, gahapati, okasārī hoti.",
  "sn22.3:5.1_0": "Kathañca, gahapati, anokasārī hoti?",
  "sn22.3:5.2_0": "Rūpadhātuyā kho, gahapati,",
  "sn22.3:5.2_1": "yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā te tathāgatassa pahīnā",
  "sn22.3:5.2_2": "ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.3:5.3_0": "Tasmā tathāgato ‘anokasārī’ti vuccati.",
  "sn22.3:5.4_0": "Vedanādhātuyā kho, gahapati …",
  "sn22.3:5.5_0": "saññādhātuyā kho, gahapati …",
  "sn22.3:5.6_0": "saṅkhāradhātuyā kho, gahapati …",
  "sn22.3:5.7_0": "viññāṇadhātuyā kho, gahapati,",
  "sn22.3:5.7_1": "yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā te tathāgatassa pahīnā",
  "sn22.3:5.7_2": "ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.3:5.8_0": "Tasmā tathāgato ‘anokasārī’ti vuccati.",
  "sn22.3:5.9_0": "Evaṁ kho, gahapati, anokasārī hoti.",
  "sn22.3:6.1_0": "Kathañca, gahapati, niketasārī hoti?",
  "sn22.3:6.2_0": "Rūpanimittaniketavisāravinibandhā kho, gahapati, ‘niketasārī’ti vuccati.",
  "sn22.3:6.3_0": "Saddanimitta …pe…",
  "sn22.3:6.4_0": "gandhanimitta …",
  "sn22.3:6.5_0": "rasanimitta …",
  "sn22.3:6.6_0": "phoṭṭhabbanimitta …",
  "sn22.3:6.7_0": "dhammanimittaniketavisāravinibandhā kho, gahapati, ‘niketasārī’ti vuccati.",
  "sn22.3:6.8_0": "Evaṁ kho, gahapati, niketasārī hoti.",
  "sn22.3:7.1_0": "Kathañca, gahapati, aniketasārī hoti?",
  "sn22.3:7.2_0": "Rūpanimittaniketavisāravinibandhā kho, gahapati,",
  "sn22.3:7.2_1": "tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.3:7.3_0": "Tasmā tathāgato ‘aniketasārī’ti vuccati.",
  "sn22.3:7.4_0": "Saddanimitta …",
  "sn22.3:7.5_0": "gandhanimitta …",
  "sn22.3:7.6_0": "rasanimitta …",
  "sn22.3:7.7_0": "phoṭṭhabbanimitta …",
  "sn22.3:7.8_0": "dhammanimittaniketavisāravinibandhā kho, gahapati,",
  "sn22.3:7.8_1": "tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.3:7.9_0": "Tasmā tathāgato ‘aniketasārī’ti vuccati.",
  "sn22.3:7.10_0": "Evaṁ kho, gahapati, aniketasārī hoti.",
  "sn22.3:8.1_0": "Kathañca, gahapati, gāme santhavajāto hoti?",
  "sn22.3:8.2_0": "Idha, gahapati,",
  "sn22.3:8.2_1": "ekacco gihīhi saṁsaṭṭho viharati sahanandī sahasokī,",
  "sn22.3:8.2_2": "sukhitesu sukhito,",
  "sn22.3:8.2_3": "dukkhitesu dukkhito,",
  "sn22.3:8.2_4": "uppannesu kiccakaraṇīyesu attanā tesu yogaṁ āpajjati.",
  "sn22.3:8.3_0": "Evaṁ kho, gahapati, gāme santhavajāto hoti.",
  "sn22.3:9.1_0": "Kathañca, gahapati, gāme na santhavajāto hoti?",
  "sn22.3:9.2_0": "Idha, gahapati,",
  "sn22.3:9.2_1": "bhikkhu gihīhi asaṁsaṭṭho viharati na sahanandī na sahasokī na sukhitesu sukhito na dukkhitesu dukkhito,",
  "sn22.3:9.2_2": "uppannesu kiccakaraṇīyesu na attanā tesu yogaṁ āpajjati.",
  "sn22.3:9.3_0": "Evaṁ kho, gahapati, gāme na santhavajāto hoti.",
  "sn22.3:10.1_0": "Kathañca, gahapati, kāmehi aritto hoti?",
  "sn22.3:10.2_0": "Idha, gahapati,",
  "sn22.3:10.2_1": "ekacco kāmesu avigatarāgo hoti avigatacchando avigatapemo avigatapipāso avigatapariḷāho avigatataṇho.",
  "sn22.3:10.3_0": "Evaṁ kho, gahapati, kāmehi aritto hoti.",
  "sn22.3:11.1_0": "Kathañca, gahapati, kāmehi ritto hoti?",
  "sn22.3:11.2_0": "Idha, gahapati,",
  "sn22.3:11.2_1": "ekacco kāmesu vigatarāgo hoti vigatacchando vigatapemo vigatapipāso vigatapariḷāho vigatataṇho.",
  "sn22.3:11.3_0": "Evaṁ kho, gahapati, kāmehi ritto hoti.",
  "sn22.3:12.1_0": "Kathañca, gahapati, purakkharāno hoti?",
  "sn22.3:12.2_0": "Idha, gahapati, ekaccassa evaṁ hoti:",
  "sn22.3:12.3_0": "‘evaṁrūpo siyaṁ anāgatamaddhānaṁ,",
  "sn22.3:12.3_1": "evaṁvedano siyaṁ anāgatamaddhānaṁ,",
  "sn22.3:12.3_2": "evaṁsañño siyaṁ anāgatamaddhānaṁ,",
  "sn22.3:12.3_3": "evaṁsaṅkhāro siyaṁ anāgatamaddhānaṁ,",
  "sn22.3:12.3_4": "evaṁviññāṇo siyaṁ anāgatamaddhānan’ti.",
  "sn22.3:12.4_0": "Evaṁ kho, gahapati, purakkharāno hoti.",
  "sn22.3:13.1_0": "Kathañca, gahapati, apurakkharāno hoti?",
  "sn22.3:13.2_0": "Idha, gahapati, ekaccassa na evaṁ hoti:",
  "sn22.3:13.3_0": "‘evaṁrūpo siyaṁ anāgatamaddhānaṁ,",
  "sn22.3:13.3_1": "evaṁvedano siyaṁ anāgatamaddhānaṁ,",
  "sn22.3:13.3_2": "evaṁsañño siyaṁ anāgatamaddhānaṁ,",
  "sn22.3:13.3_3": "evaṁsaṅkhāro siyaṁ anāgatamaddhānaṁ,",
  "sn22.3:13.3_4": "evaṁviññāṇo siyaṁ anāgatamaddhānan’ti.",
  "sn22.3:13.4_0": "Evaṁ kho, gahapati, apurakkharāno hoti.",
  "sn22.3:14.1_0": "Kathañca, gahapati, kathaṁ viggayha janena kattā hoti?",
  "sn22.3:14.2_0": "Idha, gahapati, ekacco evarūpiṁ kathaṁ kattā hoti:",
  "sn22.3:14.3_0": "‘na tvaṁ imaṁ dhammavinayaṁ ājānāsi;",
  "sn22.3:14.3_1": "ahaṁ imaṁ dhammavinayaṁ ājānāmi.",
  "sn22.3:14.3_2": "Kiṁ tvaṁ imaṁ dhammavinayaṁ ājānissasi?",
  "sn22.3:14.3_3": "Micchāpaṭipanno tvamasi;",
  "sn22.3:14.3_4": "ahamasmi sammāpaṭipanno.",
  "sn22.3:14.3_5": "Pure vacanīyaṁ pacchā avaca;",
  "sn22.3:14.3_6": "pacchā vacanīyaṁ pure avaca.",
  "sn22.3:14.3_7": "Sahitaṁ me,",
  "sn22.3:14.3_8": "asahitaṁ te.",
  "sn22.3:14.3_9": "Adhiciṇṇaṁ te viparāvattaṁ.",
  "sn22.3:14.3_10": "Āropito te vādo;",
  "sn22.3:14.3_11": "cara vādappamokkhāya.",
  "sn22.3:14.3_12": "Niggahitosi;",
  "sn22.3:14.3_13": "nibbeṭhehi vā sace pahosī’ti.",
  "sn22.3:14.4_0": "Evaṁ kho, gahapati, kathaṁ viggayha janena kattā hoti.",
  "sn22.3:15.1_0": "Kathañca, gahapati, kathaṁ na viggayha janena kattā hoti?",
  "sn22.3:15.2_0": "Idha, gahapati, bhikkhu na evarūpiṁ kathaṁ kattā hoti:",
  "sn22.3:15.3_0": "‘na tvaṁ imaṁ dhammavinayaṁ ājānāsi …pe… nibbeṭhehi vā sace pahosī’ti.",
  "sn22.3:15.4_0": "Evaṁ kho, gahapati, kathaṁ na viggayha janena kattā hoti.",
  "sn22.3:16.1_0": "Iti kho, gahapati, yaṁ taṁ vuttaṁ bhagavatā aṭṭhakavaggiye māgaṇḍiyapañhe:",
  "sn22.3:17.1_0": "‘Okaṁ pahāya aniketasārī,",
  "sn22.3:17.2_0": "Gāme akubbaṁ munisanthavāni;",
  "sn22.3:17.3_0": "Kāmehi ritto apurakkharāno,",
  "sn22.3:17.4_0": "Kathaṁ na viggayha janena kayirā’ti.",
  "sn22.3:18.1_0": "Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti.",
  "sn22.3:18.2_0": "Tatiyaṁ.",
  "sn22.4:0.1_0": "Saṁyutta Nikāya 22.4",
  "sn22.4:0.2_0": "1. Nakulapituvagga",
  "sn22.4:0.3_0": "Dutiyahāliddikānisutta",
  "sn22.4:1.1_0": "Evaṁ me sutaṁ—",
  "sn22.4:1.2_0": "ekaṁ samayaṁ āyasmā mahākaccāno avantīsu viharati kuraraghare papāte pabbate.",
  "sn22.4:1.3_0": "Atha kho hāliddikāni gahapati yenāyasmā mahākaccāno …pe…",
  "sn22.4:1.3_1": "ekamantaṁ nisinno kho hāliddikāni gahapati āyasmantaṁ mahākaccānaṁ etadavoca:",
  "sn22.4:1.4_0": "“vuttamidaṁ, bhante, bhagavatā sakkapañhe:",
  "sn22.4:1.5_0": "‘ye te samaṇabrāhmaṇā taṇhāsaṅkhayavimuttā,",
  "sn22.4:1.5_1": "te accantaniṭṭhā accantayogakkhemino accantabrahmacārino accantapariyosānā seṭṭhā devamanussānan’ti.",
  "sn22.4:2.1_0": "Imassa nu kho, bhante, bhagavatā saṅkhittena bhāsitassa kathaṁ vitthārena attho daṭṭhabbo”ti?",
  "sn22.4:3.1_0": "“Rūpadhātuyā kho, gahapati,",
  "sn22.4:3.1_1": "yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā,",
  "sn22.4:3.1_2": "tesaṁ khayā virāgā nirodhā cāgā paṭinissaggā ‘cittaṁ suvimuttanti’ vuccati.",
  "sn22.4:4.1_0": "Vedanādhātuyā kho, gahapati …",
  "sn22.4:4.2_0": "saññādhātuyā kho, gahapati …",
  "sn22.4:4.3_0": "saṅkhāradhātuyā kho, gahapati …",
  "sn22.4:4.4_0": "viññāṇadhātuyā kho, gahapati,",
  "sn22.4:4.4_1": "yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā,",
  "sn22.4:4.4_2": "tesaṁ khayā virāgā nirodhā cāgā paṭinissaggā ‘cittaṁ suvimuttanti’ vuccati.",
  "sn22.4:5.1_0": "Iti kho, gahapati, yaṁ taṁ vuttaṁ bhagavatā sakkapañhe:",
  "sn22.4:5.2_0": "‘ye te samaṇabrāhmaṇā taṇhāsaṅkhayavimuttā te accantaniṭṭhā accantayogakkhemino accantabrahmacārino accantapariyosānā seṭṭhā devamanussānan’ti.",
  "sn22.4:6.1_0": "Imassa kho, gahapati, bhagavatā saṅkhittena bhāsitassa evaṁ vitthārena attho daṭṭhabbo”ti.",
  "sn22.4:6.2_0": "Catutthaṁ.",
  "sn22.5:0.1_0": "Saṁyutta Nikāya 22.5",
  "sn22.5:0.2_0": "1. Nakulapituvagga",
  "sn22.5:0.3_0": "Samādhisutta",
  "sn22.5:1.1_0": "Evaṁ me sutaṁ—",
  "sn22.5:1.2_0": "…pe… sāvatthiyaṁ …",
  "sn22.5:1.3_0": "tatra kho …pe… etadavoca:",
  "sn22.5:1.4_0": "“samādhiṁ, bhikkhave, bhāvetha;",
  "sn22.5:1.5_0": "samāhito, bhikkhave, bhikkhu yathābhūtaṁ pajānāti.",
  "sn22.5:1.6_0": "Kiñca yathābhūtaṁ pajānāti?",
  "sn22.5:1.7_0": "Rūpassa samudayañca atthaṅgamañca,",
  "sn22.5:1.7_1": "vedanāya samudayañca atthaṅgamañca,",
  "sn22.5:1.7_2": "saññāya samudayañca atthaṅgamañca,",
  "sn22.5:1.7_3": "saṅkhārānaṁ samudayañca atthaṅgamañca,",
  "sn22.5:1.7_4": "viññāṇassa samudayañca atthaṅgamañca.",
  "sn22.5:2.1_0": "Ko ca,",
  "sn22.5:2.1_1": "bhikkhave,",
  "sn22.5:2.1_2": "rūpassa samudayo,",
  "sn22.5:2.1_3": "ko vedanāya samudayo,",
  "sn22.5:2.1_4": "ko saññāya samudayo,",
  "sn22.5:2.1_5": "ko saṅkhārānaṁ samudayo,",
  "sn22.5:2.1_6": "ko viññāṇassa samudayo?",
  "sn22.5:2.2_0": "Idha, bhikkhave, bhikkhu abhinandati abhivadati ajjhosāya tiṭṭhati.",
  "sn22.5:3.1_0": "Kiñca abhinandati abhivadati ajjhosāya tiṭṭhati?",
  "sn22.5:3.2_0": "Rūpaṁ abhinandati abhivadati ajjhosāya tiṭṭhati.",
  "sn22.5:3.3_0": "Tassa rūpaṁ abhinandato abhivadato ajjhosāya tiṭṭhato uppajjati nandī.",
  "sn22.5:3.4_0": "Yā rūpe nandī tadupādānaṁ.",
  "sn22.5:3.5_0": "Tassupādānapaccayā bhavo;",
  "sn22.5:3.6_0": "bhavapaccayā jāti;",
  "sn22.5:3.7_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn22.5:3.8_0": "Evametassa kevalassa dukkhakkhandhassa samudayo hoti.",
  "sn22.5:4.1_0": "Vedanaṁ abhinandati …pe…",
  "sn22.5:4.2_0": "saññaṁ abhinandati …",
  "sn22.5:4.3_0": "saṅkhāre abhinandati …",
  "sn22.5:4.4_0": "viññāṇaṁ abhinandati abhivadati ajjhosāya tiṭṭhati.",
  "sn22.5:4.5_0": "Tassa viññāṇaṁ abhinandato abhivadato ajjhosāya tiṭṭhato uppajjati nandī.",
  "sn22.5:4.6_0": "Yā viññāṇe nandī tadupādānaṁ.",
  "sn22.5:4.7_0": "Tassupādānapaccayā bhavo;",
  "sn22.5:4.8_0": "bhavapaccayā jāti;",
  "sn22.5:4.9_0": "jātipaccayā …pe…",
  "sn22.5:4.10_0": "evametassa kevalassa dukkhakkhandhassa samudayo hoti.",
  "sn22.5:5.1_0": "Ayaṁ, bhikkhave, rūpassa samudayo;",
  "sn22.5:5.2_0": "ayaṁ vedanāya samudayo;",
  "sn22.5:5.3_0": "ayaṁ saññāya samudayo;",
  "sn22.5:5.4_0": "ayaṁ saṅkhārānaṁ samudayo;",
  "sn22.5:5.5_0": "ayaṁ viññāṇassa samudayo.",
  "sn22.5:6.1_0": "Ko ca, bhikkhave, rūpassa atthaṅgamo, ko vedanāya …",
  "sn22.5:6.2_0": "ko saññāya …",
  "sn22.5:6.3_0": "ko saṅkhārānaṁ …",
  "sn22.5:6.4_0": "ko viññāṇassa atthaṅgamo?",
  "sn22.5:7.1_0": "Idha, bhikkhave, nābhinandati nābhivadati nājjhosāya tiṭṭhati.",
  "sn22.5:8.1_0": "Kiñca nābhinandati nābhivadati nājjhosāya tiṭṭhati?",
  "sn22.5:8.2_0": "Rūpaṁ nābhinandati nābhivadati nājjhosāya tiṭṭhati.",
  "sn22.5:8.3_0": "Tassa rūpaṁ anabhinandato anabhivadato anajjhosāya tiṭṭhato yā rūpe nandī sā nirujjhati.",
  "sn22.5:8.4_0": "Tassa nandīnirodhā upādānanirodho;",
  "sn22.5:8.5_0": "upādānanirodhā bhavanirodho …pe…",
  "sn22.5:8.6_0": "evametassa kevalassa dukkhakkhandhassa nirodho hoti.",
  "sn22.5:9.1_0": "Vedanaṁ nābhinandati nābhivadati nājjhosāya tiṭṭhati.",
  "sn22.5:9.2_0": "Tassa vedanaṁ anabhinandato anabhivadato anajjhosāya tiṭṭhato yā vedanāya nandī sā nirujjhati.",
  "sn22.5:9.3_0": "Tassa nandīnirodhā upādānanirodho;",
  "sn22.5:9.4_0": "upādānanirodhā bhavanirodho …pe…",
  "sn22.5:9.5_0": "evametassa kevalassa dukkhakkhandhassa nirodho hoti.",
  "sn22.5:10.1_0": "Saññaṁ nābhinandati …pe…",
  "sn22.5:10.2_0": "saṅkhāre nābhinandati nābhivadati nājjhosāya tiṭṭhati.",
  "sn22.5:10.3_0": "Tassa saṅkhāre anabhinandato anabhivadato anajjhosāya tiṭṭhato yā saṅkhāresu nandī sā nirujjhati.",
  "sn22.5:10.4_0": "Tassa nandīnirodhā upādānanirodho;",
  "sn22.5:10.5_0": "upādānanirodhā bhavanirodho …pe…",
  "sn22.5:10.6_0": "evametassa kevalassa dukkhakkhandhassa nirodho hoti.",
  "sn22.5:11.1_0": "Viññāṇaṁ nābhinandati nābhivadati nājjhosāya tiṭṭhati.",
  "sn22.5:11.2_0": "Tassa viññāṇaṁ anabhinandato anabhivadato anajjhosāya tiṭṭhato yā viññāṇe nandī sā nirujjhati.",
  "sn22.5:11.3_0": "Tassa nandīnirodhā upādānanirodho …pe…",
  "sn22.5:11.4_0": "evametassa kevalassa dukkhakkhandhassa nirodho hoti.",
  "sn22.5:12.1_0": "Ayaṁ,",
  "sn22.5:12.1_1": "bhikkhave,",
  "sn22.5:12.1_2": "rūpassa atthaṅgamo,",
  "sn22.5:12.1_3": "ayaṁ vedanāya atthaṅgamo,",
  "sn22.5:12.1_4": "ayaṁ saññāya atthaṅgamo,",
  "sn22.5:12.1_5": "ayaṁ saṅkhārānaṁ atthaṅgamo,",
  "sn22.5:12.1_6": "ayaṁ viññāṇassa atthaṅgamo”ti.",
  "sn22.5:12.2_0": "Pañcamaṁ.",
  "sn22.6:0.1_0": "Saṁyutta Nikāya 22.6",
  "sn22.6:0.2_0": "1. Nakulapituvagga",
  "sn22.6:0.3_0": "Paṭisallāṇasutta",
  "sn22.6:1.1_0": "Sāvatthinidānaṁ.",
  "sn22.6:1.2_0": "“Paṭisallāṇe, bhikkhave, yogamāpajjatha.",
  "sn22.6:1.3_0": "Paṭisallīṇo, bhikkhave, bhikkhu yathābhūtaṁ pajānāti.",
  "sn22.6:1.4_0": "Kiñca yathābhūtaṁ pajānāti?",
  "sn22.6:1.5_0": "Rūpassa samudayañca atthaṅgamañca,",
  "sn22.6:1.5_1": "vedanāya samudayañca atthaṅgamañca,",
  "sn22.6:1.5_2": "saññāya samudayañca atthaṅgamañca,",
  "sn22.6:1.5_3": "saṅkhārānaṁ samudayañca atthaṅgamañca,",
  "sn22.6:1.5_4": "viññāṇassa samudayañca atthaṅgamañca …pe…",
  "sn22.6:1.6_0": "(yathā paṭhamasutte tathā vitthāretabbo.)",
  "sn22.6:1.7_0": "Chaṭṭhaṁ.",
  "sn22.7:0.1_0": "Saṁyutta Nikāya 22.7",
  "sn22.7:0.2_0": "1. Nakulapituvagga",
  "sn22.7:0.3_0": "Upādāparitassanāsutta",
  "sn22.7:1.1_0": "Sāvatthinidānaṁ.",
  "sn22.7:1.2_0": "“Upādāparitassanañca vo, bhikkhave, desessāmi anupādāaparitassanañca.",
  "sn22.7:1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn22.7:1.4_0": "“Evaṁ, bhante”ti, kho te bhikkhū bhagavato paccassosuṁ.",
  "sn22.7:1.5_0": "Bhagavā etadavoca:",
  "sn22.7:2.1_0": "“Kathañca, bhikkhave, upādāparitassanā hoti?",
  "sn22.7:2.2_0": "Idha,",
  "sn22.7:2.2_1": "bhikkhave,",
  "sn22.7:2.2_2": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.7:2.2_3": "sappurisānaṁ adassāvī sappurisadhammassa akovido sappurisadhamme avinīto",
  "sn22.7:2.3_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.7:2.4_0": "Tassa taṁ rūpaṁ vipariṇamati aññathā hoti.",
  "sn22.7:2.5_0": "Tassa rūpavipariṇāmaññathābhāvā rūpavipariṇāmānuparivatti viññāṇaṁ hoti.",
  "sn22.7:2.6_0": "Tassa rūpavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:2.7_0": "Cetaso pariyādānā uttāsavā ca hoti vighātavā ca apekkhavā ca upādāya ca paritassati.",
  "sn22.7:3.1_0": "Vedanaṁ attato samanupassati, vedanāvantaṁ vā attānaṁ; attani vā vedanaṁ, vedanāya vā attānaṁ.",
  "sn22.7:3.2_0": "Tassa sā vedanā vipariṇamati aññathā hoti.",
  "sn22.7:3.3_0": "Tassa vedanāvipariṇāmaññathābhāvā vedanāvipariṇāmānuparivatti viññāṇaṁ hoti.",
  "sn22.7:3.4_0": "Tassa vedanāvipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:3.5_0": "Cetaso pariyādānā uttāsavā ca hoti vighātavā ca apekkhavā ca upādāya ca paritassati.",
  "sn22.7:4.1_0": "Saññaṁ attato samanupassati …pe…",
  "sn22.7:4.2_0": "saṅkhāre attato samanupassati, saṅkhāravantaṁ vā attānaṁ; attani vā saṅkhāre, saṅkhāresu vā attānaṁ.",
  "sn22.7:4.3_0": "Tassa te saṅkhārā vipariṇamanti aññathā honti.",
  "sn22.7:4.4_0": "Tassa saṅkhāravipariṇāmaññathābhāvā saṅkhāravipariṇāmānuparivatti viññāṇaṁ hoti.",
  "sn22.7:4.5_0": "Tassa saṅkhāravipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:4.6_0": "Cetaso pariyādānā uttāsavā ca hoti vighātavā ca apekkhavā ca upādāya ca paritassati.",
  "sn22.7:5.1_0": "Viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.7:5.2_0": "Tassa taṁ viññāṇaṁ vipariṇamati aññathā hoti.",
  "sn22.7:5.3_0": "Tassa viññāṇavipariṇāmaññathābhāvā viññāṇavipariṇāmānuparivatti viññāṇaṁ hoti.",
  "sn22.7:5.4_0": "Tassa viññāṇavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:5.5_0": "Cetaso pariyādānā uttāsavā ca hoti vighātavā ca apekkhavā ca upādāya ca paritassati.",
  "sn22.7:5.6_0": "Evaṁ kho, bhikkhave, upādāparitassanā hoti.",
  "sn22.7:6.1_0": "Kathañca, bhikkhave, anupādāaparitassanā hoti?",
  "sn22.7:6.2_0": "Idha,",
  "sn22.7:6.2_1": "bhikkhave,",
  "sn22.7:6.2_2": "sutavā ariyasāvako ariyānaṁ dassāvī ariyadhammassa kovido ariyadhamme suvinīto,",
  "sn22.7:6.2_3": "sappurisānaṁ dassāvī sappurisadhammassa kovido sappurisadhamme suvinīto",
  "sn22.7:6.3_0": "na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.",
  "sn22.7:6.4_0": "Tassa taṁ rūpaṁ vipariṇamati aññathā hoti.",
  "sn22.7:6.5_0": "Tassa rūpavipariṇāmaññathābhāvā na rūpavipariṇāmānuparivatti viññāṇaṁ hoti.",
  "sn22.7:6.6_0": "Tassa na rūpavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:6.7_0": "Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.",
  "sn22.7:7.1_0": "Na vedanaṁ attato samanupassati,",
  "sn22.7:7.1_1": "na vedanāvantaṁ vā attānaṁ;",
  "sn22.7:7.1_2": "na attani vā vedanaṁ,",
  "sn22.7:7.1_3": "na vedanāya vā attānaṁ.",
  "sn22.7:7.2_0": "Tassa sā vedanā vipariṇamati aññathā hoti.",
  "sn22.7:7.3_0": "Tassa vedanāvipariṇāmaññathābhāvā na vedanāvipariṇāmānuparivatti viññāṇaṁ hoti.",
  "sn22.7:7.4_0": "Tassa na vedanāvipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:7.5_0": "Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.",
  "sn22.7:8.1_0": "Na saññaṁ …pe… na saṅkhāre attato samanupassati,",
  "sn22.7:8.2_0": "na attani vā saṅkhāre, na saṅkhāresu vā attānaṁ.",
  "sn22.7:8.3_0": "na saṅkhāravantaṁ vā attānaṁ;",
  "sn22.7:8.4_0": "Tassa te saṅkhārā vipariṇamanti aññathā honti.",
  "sn22.7:8.5_0": "Tassa saṅkhāravipariṇāmaññathābhāvā na saṅkhāravipariṇāmānuparivatti viññāṇaṁ hoti.",
  "sn22.7:8.6_0": "Tassa na saṅkhāravipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:8.7_0": "Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.",
  "sn22.7:9.1_0": "Na viññāṇaṁ attato samanupassati, na viññāṇavantaṁ vā attānaṁ …pe…",
  "sn22.7:9.2_0": "tassa taṁ viññāṇaṁ vipariṇamati aññathā hoti.",
  "sn22.7:9.3_0": "Tassa viññāṇavipariṇāmaññathābhāvā na viññāṇavipariṇāmānuparivatti viññāṇaṁ hoti.",
  "sn22.7:9.4_0": "Tassa na viññāṇavipariṇāmānuparivattijā paritassanā dhammasamuppādā cittaṁ pariyādāya tiṭṭhanti.",
  "sn22.7:9.5_0": "Cetaso apariyādānā na cevuttāsavā hoti na ca vighātavā na ca apekkhavā, anupādāya ca na paritassati.",
  "sn22.7:9.6_0": "Evaṁ kho, bhikkhave, anupādā aparitassanaṁ hotī”ti.",
  "sn22.7:9.7_0": "Sattamaṁ.",
  "sn22.8:0.1_0": "Saṁyutta Nikāya 22.8",
  "sn22.8:0.2_0": "1. Nakulapituvagga",
  "sn22.8:0.3_0": "Dutiyaupādāparitassanāsutta",
  "sn22.8:1.1_0": "Sāvatthinidānaṁ.",
  "sn22.8:1.2_0": "“Upādāparitassanañca vo, bhikkhave, desessāmi anupādāaparitassanañca.",
  "sn22.8:1.3_0": "Taṁ suṇātha …pe…",
  "sn22.8:1.4_0": "kathañca, bhikkhave, upādāparitassanā hoti?",
  "sn22.8:1.5_0": "Idha, bhikkhave, assutavā puthujjano rūpaṁ ‘etaṁ mama, esohamasmi, eso me attā’ti samanupassati.",
  "sn22.8:1.6_0": "Tassa taṁ rūpaṁ vipariṇamati aññathā hoti.",
  "sn22.8:1.7_0": "Tassa rūpavipariṇāmaññathābhāvā uppajjanti sokaparidevadukkhadomanassupāyāsā.",
  "sn22.8:1.8_0": "Vedanaṁ etaṁ mama …pe…",
  "sn22.8:1.9_0": "saññaṁ etaṁ mama …",
  "sn22.8:1.10_0": "saṅkhāre etaṁ mama …",
  "sn22.8:1.11_0": "viññāṇaṁ ‘etaṁ mama, esohamasmi, eso me attā’ti samanupassati.",
  "sn22.8:1.12_0": "Tassa taṁ viññāṇaṁ vipariṇamati aññathā hoti.",
  "sn22.8:1.13_0": "Tassa viññāṇavipariṇāmaññathābhāvā uppajjanti sokaparidevadukkhadomanassupāyāsā.",
  "sn22.8:1.14_0": "Evaṁ kho, bhikkhave, upādāparitassanā hoti.",
  "sn22.8:2.1_0": "Kathañca, bhikkhave, anupādāaparitassanā hoti?",
  "sn22.8:2.2_0": "Idha, bhikkhave, sutavā ariyasāvako rūpaṁ ‘netaṁ mama, nesohamasmi, na meso attā’ti samanupassati.",
  "sn22.8:2.3_0": "Tassa taṁ rūpaṁ vipariṇamati aññathā hoti.",
  "sn22.8:2.4_0": "Tassa rūpavipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.8:2.5_0": "Vedanaṁ netaṁ mama …",
  "sn22.8:2.6_0": "saññaṁ netaṁ mama …",
  "sn22.8:2.7_0": "saṅkhāre netaṁ mama …",
  "sn22.8:2.8_0": "viññāṇaṁ ‘netaṁ mama, nesohamasmi, na meso attā’ti samanupassati.",
  "sn22.8:2.9_0": "Tassa taṁ viññāṇaṁ vipariṇamati aññathā hoti.",
  "sn22.8:2.10_0": "Tassa viññāṇavipariṇāmaññathābhāvā nuppajjanti sokaparidevadukkhadomanassupāyāsā.",
  "sn22.8:2.11_0": "Evaṁ kho, bhikkhave, anupādāaparitassanā hotī”ti.",
  "sn22.8:2.12_0": "Aṭṭhamaṁ.",
  "sn22.9:0.1_0": "Saṁyutta Nikāya 22.9",
  "sn22.9:0.2_0": "1. Nakulapituvagga",
  "sn22.9:0.3_0": "Kālattayaaniccasutta",
  "sn22.9:1.1_0": "Sāvatthinidānaṁ.",
  "sn22.9:1.2_0": "“Rūpaṁ, bhikkhave, aniccaṁ atītānāgataṁ;",
  "sn22.9:1.3_0": "ko pana vādo paccuppannassa.",
  "sn22.9:1.4_0": "Evaṁ passaṁ, bhikkhave, sutavā ariyasāvako atītasmiṁ rūpasmiṁ anapekkho hoti;",
  "sn22.9:1.5_0": "anāgataṁ rūpaṁ nābhinandati;",
  "sn22.9:1.6_0": "paccuppannassa rūpassa nibbidāya virāgāya nirodhāya paṭipanno hoti.",
  "sn22.9:1.7_0": "Vedanā aniccā …pe…",
  "sn22.9:1.8_0": "saññā aniccā …",
  "sn22.9:1.9_0": "saṅkhārā aniccā atītānāgatā;",
  "sn22.9:1.10_0": "ko pana vādo paccuppannānaṁ.",
  "sn22.9:1.11_0": "Evaṁ passaṁ, bhikkhave, sutavā ariyasāvako atītesu saṅkhāresu anapekkho hoti;",
  "sn22.9:1.12_0": "anāgate saṅkhāre nābhinandati;",
  "sn22.9:1.13_0": "paccuppannānaṁ saṅkhārānaṁ nibbidāya virāgāya nirodhāya paṭipanno hoti.",
  "sn22.9:1.14_0": "Viññāṇaṁ aniccaṁ atītānāgataṁ;",
  "sn22.9:1.15_0": "ko pana vādo paccuppannassa.",
  "sn22.9:1.16_0": "Evaṁ passaṁ, bhikkhave, sutavā ariyasāvako atītasmiṁ viññāṇasmiṁ anapekkho hoti;",
  "sn22.9:1.17_0": "anāgataṁ viññāṇaṁ nābhinandati;",
  "sn22.9:1.18_0": "paccuppannassa viññāṇassa nibbidāya virāgāya nirodhāya paṭipanno hotī”ti.",
  "sn22.9:1.19_0": "Navamaṁ.",
  "sn22.10:0.1_0": "Saṁyutta Nikāya 22.10",
  "sn22.10:0.2_0": "1. Nakulapituvagga",
  "sn22.10:0.3_0": "Kālattayadukkhasutta",
  "sn22.10:1.1_0": "Sāvatthinidānaṁ.",
  "sn22.10:1.2_0": "“Rūpaṁ, bhikkhave, dukkhaṁ atītānāgataṁ;",
  "sn22.10:1.3_0": "ko pana vādo paccuppannassa.",
  "sn22.10:1.4_0": "Evaṁ passaṁ, bhikkhave, sutavā ariyasāvako atītasmiṁ rūpasmiṁ anapekkho hoti;",
  "sn22.10:1.5_0": "anāgataṁ rūpaṁ nābhinandati;",
  "sn22.10:1.6_0": "paccuppannassa rūpassa nibbidāya virāgāya nirodhāya paṭipanno hoti.",
  "sn22.10:1.7_0": "Vedanā dukkhā …",
  "sn22.10:1.8_0": "saññā dukkhā …",
  "sn22.10:1.9_0": "saṅkhārā dukkhā …",
  "sn22.10:1.10_0": "viññāṇaṁ dukkhaṁ atītānāgataṁ;",
  "sn22.10:1.11_0": "ko pana vādo paccuppannassa.",
  "sn22.10:1.12_0": "Evaṁ passaṁ, bhikkhave, sutavā ariyasāvako atītasmiṁ viññāṇasmiṁ anapekkho hoti;",
  "sn22.10:1.13_0": "anāgataṁ viññāṇaṁ nābhinandati;",
  "sn22.10:1.14_0": "paccuppannassa viññāṇassa nibbidāya virāgāya nirodhāya paṭipanno hotī”ti.",
  "sn22.10:1.15_0": "Dasamaṁ.",
  "sn22.11:0.1_0": "Saṁyutta Nikāya 22.11",
  "sn22.11:0.2_0": "1. Nakulapituvagga",
  "sn22.11:0.3_0": "Kālattayaanattasutta",
  "sn22.11:1.1_0": "Sāvatthinidānaṁ.",
  "sn22.11:1.2_0": "“Rūpaṁ, bhikkhave, anattā atītānāgataṁ;",
  "sn22.11:1.3_0": "ko pana vādo paccuppannassa.",
  "sn22.11:1.4_0": "Evaṁ passaṁ, bhikkhave, sutavā ariyasāvako atītasmiṁ rūpasmiṁ anapekkho hoti;",
  "sn22.11:1.5_0": "anāgataṁ rūpaṁ nābhinandati;",
  "sn22.11:1.6_0": "paccuppannassa rūpassa nibbidāya virāgāya nirodhāya paṭipanno hoti.",
  "sn22.11:1.7_0": "Vedanā anattā …",
  "sn22.11:1.8_0": "saññā anattā …",
  "sn22.11:1.9_0": "saṅkhārā anattā …",
  "sn22.11:1.10_0": "viññāṇaṁ anattā atītānāgataṁ;",
  "sn22.11:1.11_0": "ko pana vādo paccuppannassa.",
  "sn22.11:1.12_0": "Evaṁ passaṁ, bhikkhave, sutavā ariyasāvako atītasmiṁ viññāṇasmiṁ anapekkho hoti;",
  "sn22.11:1.13_0": "anāgataṁ viññāṇaṁ nābhinandati;",
  "sn22.11:1.14_0": "paccuppannassa viññāṇassa nibbidāya virāgāya nirodhāya paṭipanno hotī”ti.",
  "sn22.11:1.15_0": "Ekādasamaṁ.",
  "sn22.11:1.16_0": "Nakulapituvaggo paṭhamo.",
  "sn22.11:2.0_0": "Tassuddānaṁ",
  "sn22.11:2.1_0": "Nakulapitā devadahā,",
  "sn22.11:2.2_0": "Dvepi hāliddikāni ca;",
  "sn22.11:2.3_0": "Samādhipaṭisallāṇā,",
  "sn22.11:2.4_0": "Upādāparitassanā duve;",
  "sn22.11:2.5_0": "Atītānāgatapaccuppannā,",
  "sn22.11:2.6_0": "Vaggo tena pavuccati.",
  "sn22.12:0.1_0": "Saṁyutta Nikāya 22.12",
  "sn22.12:0.2_0": "2. Aniccavagga",
  "sn22.12:0.3_0": "Aniccasutta",
  "sn22.12:1.1_0": "Evaṁ me sutaṁ—",
  "sn22.12:1.2_0": "sāvatthiyaṁ.",
  "sn22.12:1.3_0": "Tatra kho …pe…",
  "sn22.12:1.4_0": "“rūpaṁ, bhikkhave, aniccaṁ, vedanā aniccā, saññā aniccā, saṅkhārā aniccā, viññāṇaṁ aniccaṁ.",
  "sn22.12:1.5_0": "Evaṁ passaṁ,",
  "sn22.12:1.5_1": "bhikkhave,",
  "sn22.12:1.5_2": "sutavā ariyasāvako rūpasmimpi nibbindati,",
  "sn22.12:1.5_3": "vedanāyapi nibbindati,",
  "sn22.12:1.5_4": "saññāyapi nibbindati,",
  "sn22.12:1.5_5": "saṅkhāresupi nibbindati,",
  "sn22.12:1.5_6": "viññāṇasmimpi nibbindati.",
  "sn22.12:1.6_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.12:1.7_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.12:1.8_0": "Paṭhamaṁ.",
  "sn22.13:0.1_0": "Saṁyutta Nikāya 22.13",
  "sn22.13:0.2_0": "2. Aniccavagga",
  "sn22.13:0.3_0": "Dukkhasutta",
  "sn22.13:1.1_0": "Sāvatthinidānaṁ.",
  "sn22.13:1.2_0": "“Rūpaṁ, bhikkhave, dukkhaṁ, vedanā dukkhā, saññā dukkhā, saṅkhārā dukkhā, viññāṇaṁ dukkhaṁ.",
  "sn22.13:1.3_0": "Evaṁ passaṁ …pe…",
  "sn22.13:1.4_0": "nāparaṁ itthattāyāti pajānātī”ti.",
  "sn22.13:1.5_0": "Dutiyaṁ.",
  "sn22.14:0.1_0": "Saṁyutta Nikāya 22.14",
  "sn22.14:0.2_0": "2. Aniccavagga",
  "sn22.14:0.3_0": "Anattasutta",
  "sn22.14:1.1_0": "Sāvatthinidānaṁ.",
  "sn22.14:1.2_0": "“Rūpaṁ, bhikkhave, anattā, vedanā anattā, saññā anattā, saṅkhārā anattā, viññāṇaṁ anattā.",
  "sn22.14:1.3_0": "Evaṁ passaṁ,",
  "sn22.14:1.3_1": "bhikkhave,",
  "sn22.14:1.3_2": "sutavā ariyasāvako rūpasmimpi nibbindati,",
  "sn22.14:1.3_3": "vedanāyapi nibbindati,",
  "sn22.14:1.3_4": "saññāyapi nibbindati,",
  "sn22.14:1.3_5": "saṅkhāresupi nibbindati,",
  "sn22.14:1.3_6": "viññāṇasmimpi nibbindati.",
  "sn22.14:1.4_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.14:1.5_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.14:1.6_0": "Tatiyaṁ.",
  "sn22.15:0.1_0": "Saṁyutta Nikāya 22.15",
  "sn22.15:0.2_0": "2. Aniccavagga",
  "sn22.15:0.3_0": "Yadaniccasutta",
  "sn22.15:1.1_0": "Sāvatthinidānaṁ.",
  "sn22.15:1.2_0": "“Rūpaṁ, bhikkhave, aniccaṁ.",
  "sn22.15:1.3_0": "Yadaniccaṁ taṁ dukkhaṁ;",
  "sn22.15:1.4_0": "yaṁ dukkhaṁ tadanattā;",
  "sn22.15:1.5_0": "yadanattā taṁ ‘netaṁ mama,",
  "sn22.15:1.5_1": "nesohamasmi,",
  "sn22.15:1.5_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.15:1.6_0": "Vedanā aniccā.",
  "sn22.15:1.7_0": "Yadaniccaṁ taṁ dukkhaṁ;",
  "sn22.15:1.8_0": "yaṁ dukkhaṁ tadanattā;",
  "sn22.15:1.9_0": "yadanattā taṁ ‘netaṁ mama,",
  "sn22.15:1.9_1": "nesohamasmi,",
  "sn22.15:1.9_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.15:1.10_0": "Saññā aniccā …pe…",
  "sn22.15:1.11_0": "saṅkhārā aniccā …",
  "sn22.15:1.12_0": "viññāṇaṁ aniccaṁ.",
  "sn22.15:1.13_0": "Yadaniccaṁ taṁ dukkhaṁ;",
  "sn22.15:1.14_0": "yaṁ dukkhaṁ tadanattā;",
  "sn22.15:1.15_0": "yadanattā taṁ ‘netaṁ mama,",
  "sn22.15:1.15_1": "nesohamasmi,",
  "sn22.15:1.15_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.15:1.16_0": "Evaṁ passaṁ …pe…",
  "sn22.15:1.17_0": "nāparaṁ itthattāyā’ti pajānātī”ti.",
  "sn22.15:1.18_0": "Catutthaṁ.",
  "sn22.16:0.1_0": "Saṁyutta Nikāya 22.16",
  "sn22.16:0.2_0": "2. Aniccavagga",
  "sn22.16:0.3_0": "Yaṁdukkhasutta",
  "sn22.16:1.1_0": "Sāvatthinidānaṁ.",
  "sn22.16:1.2_0": "“Rūpaṁ, bhikkhave, dukkhaṁ.",
  "sn22.16:1.3_0": "Yaṁ dukkhaṁ tadanattā;",
  "sn22.16:1.4_0": "yadanattā taṁ ‘netaṁ mama,",
  "sn22.16:1.4_1": "nesohamasmi,",
  "sn22.16:1.4_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.16:1.5_0": "Vedanā dukkhā …",
  "sn22.16:1.6_0": "saññā dukkhā …",
  "sn22.16:1.7_0": "saṅkhārā dukkhā …",
  "sn22.16:1.8_0": "viññāṇaṁ dukkhaṁ.",
  "sn22.16:1.9_0": "Yaṁ dukkhaṁ tadanattā;",
  "sn22.16:1.10_0": "yadanattā taṁ ‘netaṁ mama,",
  "sn22.16:1.10_1": "nesohamasmi,",
  "sn22.16:1.10_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.16:1.11_0": "Evaṁ passaṁ …pe…",
  "sn22.16:1.12_0": "nāparaṁ itthattāyā’ti pajānātī”ti.",
  "sn22.16:1.13_0": "Pañcamaṁ.",
  "sn22.17:0.1_0": "Saṁyutta Nikāya 22.17",
  "sn22.17:0.2_0": "2. Aniccavagga",
  "sn22.17:0.3_0": "Yadanattāsutta",
  "sn22.17:1.1_0": "Sāvatthinidānaṁ.",
  "sn22.17:1.2_0": "“Rūpaṁ, bhikkhave, anattā.",
  "sn22.17:1.3_0": "Yadanattā taṁ ‘netaṁ mama,",
  "sn22.17:1.3_1": "nesohamasmi,",
  "sn22.17:1.3_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.17:1.4_0": "Vedanā anattā …",
  "sn22.17:1.5_0": "saññā anattā …",
  "sn22.17:1.6_0": "saṅkhārā anattā …",
  "sn22.17:1.7_0": "viññāṇaṁ anattā.",
  "sn22.17:1.8_0": "Yadanattā taṁ ‘netaṁ mama,",
  "sn22.17:1.8_1": "nesohamasmi,",
  "sn22.17:1.8_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.17:1.9_0": "Evaṁ passaṁ, bhikkhave …pe…",
  "sn22.17:1.10_0": "nāparaṁ itthattāyā’ti pajānātī”ti.",
  "sn22.17:1.11_0": "Chaṭṭhaṁ.",
  "sn22.18:0.1_0": "Saṁyutta Nikāya 22.18",
  "sn22.18:0.2_0": "2. Aniccavagga",
  "sn22.18:0.3_0": "Sahetuaniccasutta",
  "sn22.18:1.1_0": "Sāvatthinidānaṁ.",
  "sn22.18:1.2_0": "“Rūpaṁ, bhikkhave, aniccaṁ.",
  "sn22.18:1.3_0": "Yopi hetu, yopi paccayo rūpassa uppādāya, sopi anicco.",
  "sn22.18:1.4_0": "Aniccasambhūtaṁ, bhikkhave, rūpaṁ kuto niccaṁ bhavissati.",
  "sn22.18:1.5_0": "Vedanā aniccā.",
  "sn22.18:1.6_0": "Yopi hetu, yopi paccayo vedanāya uppādāya, sopi anicco.",
  "sn22.18:1.7_0": "Aniccasambhūtā, bhikkhave, vedanā kuto niccā bhavissati.",
  "sn22.18:1.8_0": "Saññā aniccā …",
  "sn22.18:1.9_0": "saṅkhārā aniccā.",
  "sn22.18:1.10_0": "Yopi hetu yopi paccayo saṅkhārānaṁ uppādāya, sopi anicco.",
  "sn22.18:1.11_0": "Aniccasambhūtā, bhikkhave, saṅkhārā kuto niccā bhavissanti.",
  "sn22.18:1.12_0": "Viññāṇaṁ aniccaṁ.",
  "sn22.18:1.13_0": "Yopi hetu yopi paccayo viññāṇassa uppādāya, sopi anicco.",
  "sn22.18:1.14_0": "Aniccasambhūtaṁ, bhikkhave, viññāṇaṁ kuto niccaṁ bhavissati.",
  "sn22.18:1.15_0": "Evaṁ passaṁ …pe…",
  "sn22.18:1.16_0": "nāparaṁ itthattāyā’ti pajānātī”ti.",
  "sn22.18:1.17_0": "Sattamaṁ.",
  "sn22.19:0.1_0": "Saṁyutta Nikāya 22.19",
  "sn22.19:0.2_0": "2. Aniccavagga",
  "sn22.19:0.3_0": "Sahetudukkhasutta",
  "sn22.19:1.1_0": "Sāvatthinidānaṁ.",
  "sn22.19:1.2_0": "“Rūpaṁ, bhikkhave, dukkhaṁ.",
  "sn22.19:1.3_0": "Yopi hetu yopi paccayo rūpassa uppādāya, sopi dukkho.",
  "sn22.19:1.4_0": "Dukkhasambhūtaṁ, bhikkhave, rūpaṁ kuto sukhaṁ bhavissati.",
  "sn22.19:1.5_0": "Vedanā dukkhā …",
  "sn22.19:1.6_0": "saññā dukkhā …",
  "sn22.19:1.7_0": "saṅkhārā dukkhā …",
  "sn22.19:1.8_0": "viññāṇaṁ dukkhaṁ.",
  "sn22.19:1.9_0": "Yopi hetu yopi paccayo viññāṇassa uppādāya, sopi dukkho.",
  "sn22.19:1.10_0": "Dukkhasambhūtaṁ, bhikkhave, viññāṇaṁ kuto sukhaṁ bhavissati.",
  "sn22.19:1.11_0": "Evaṁ passaṁ …pe…",
  "sn22.19:1.12_0": "nāparaṁ itthattāyā’ti pajānātī”ti.",
  "sn22.19:1.13_0": "Aṭṭhamaṁ.",
  "sn22.20:0.1_0": "Saṁyutta Nikāya 22.20",
  "sn22.20:0.2_0": "2. Aniccavagga",
  "sn22.20:0.3_0": "Sahetuanattasutta",
  "sn22.20:1.1_0": "Sāvatthinidānaṁ.",
  "sn22.20:1.2_0": "“Rūpaṁ, bhikkhave, anattā.",
  "sn22.20:1.3_0": "Yopi hetu yopi paccayo rūpassa uppādāya, sopi anattā.",
  "sn22.20:1.4_0": "Anattasambhūtaṁ, bhikkhave, rūpaṁ kuto attā bhavissati.",
  "sn22.20:1.5_0": "Vedanā anattā …",
  "sn22.20:1.6_0": "saññā anattā …",
  "sn22.20:1.7_0": "saṅkhārā anattā …",
  "sn22.20:1.8_0": "viññāṇaṁ anattā.",
  "sn22.20:1.9_0": "Yopi hetu yopi paccayo viññāṇassa uppādāya, sopi anattā.",
  "sn22.20:1.10_0": "Anattasambhūtaṁ, bhikkhave, viññāṇaṁ kuto attā bhavissati.",
  "sn22.20:1.11_0": "Evaṁ passaṁ …pe…",
  "sn22.20:1.12_0": "nāparaṁ itthattāyā’ti pajānātī”ti.",
  "sn22.20:1.13_0": "Navamaṁ.",
  "sn22.21:0.1_0": "Saṁyutta Nikāya 22.21",
  "sn22.21:0.2_0": "2. Aniccavagga",
  "sn22.21:0.3_0": "Ānandasutta",
  "sn22.21:1.1_0": "Sāvatthiyaṁ … ārāme.",
  "sn22.21:1.2_0": "Atha kho āyasmā ānando yena bhagavā tenupasaṅkami;",
  "sn22.21:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.21:1.2_2": "Ekamantaṁ nisinno kho āyasmā ānando bhagavantaṁ etadavoca:",
  "sn22.21:1.3_0": "“‘nirodho nirodho’ti, bhante, vuccati.",
  "sn22.21:1.4_0": "Katamesānaṁ kho, bhante, dhammānaṁ nirodho ‘nirodho’ti vuccatī”ti?",
  "sn22.21:1.5_0": "“Rūpaṁ kho, ānanda,",
  "sn22.21:1.5_1": "aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ.",
  "sn22.21:1.6_0": "Tassa nirodho ‘nirodho’ti vuccati.",
  "sn22.21:1.7_0": "Vedanā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "sn22.21:1.8_0": "Tassā nirodho ‘nirodho’ti vuccati.",
  "sn22.21:1.9_0": "Saññā …",
  "sn22.21:1.10_0": "saṅkhārā aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "sn22.21:1.11_0": "Tesaṁ nirodho ‘nirodho’ti vuccati.",
  "sn22.21:1.12_0": "Viññāṇaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ.",
  "sn22.21:1.13_0": "Tassa nirodho ‘nirodho’ti vuccati.",
  "sn22.21:1.14_0": "Imesaṁ kho, ānanda, dhammānaṁ nirodho ‘nirodho’ti vuccatī”ti.",
  "sn22.21:1.15_0": "Dasamaṁ.",
  "sn22.21:1.16_0": "Aniccavaggo dutiyo.",
  "sn22.21:2.0_0": "Tassuddānaṁ",
  "sn22.21:2.1_0": "Aniccaṁ dukkhaṁ anattā,",
  "sn22.21:2.2_0": "yadaniccāpare tayo;",
  "sn22.21:2.3_0": "Hetunāpi tayo vuttā,",
  "sn22.21:2.4_0": "ānandena ca te dasāti.",
  "sn22.22:0.1_0": "Saṁyutta Nikāya 22.22",
  "sn22.22:0.2_0": "3. Bhāravagga",
  "sn22.22:0.3_0": "Bhārasutta",
  "sn22.22:1.1_0": "Sāvatthiyaṁ … tatra kho …",
  "sn22.22:1.2_0": "“bhārañca vo, bhikkhave, desessāmi bhārahārañca bhārādānañca bhāranikkhepanañca.",
  "sn22.22:1.3_0": "Taṁ suṇātha.",
  "sn22.22:1.4_0": "Katamo ca, bhikkhave, bhāro?",
  "sn22.22:1.5_0": "Pañcupādānakkhandhā tissa vacanīyaṁ.",
  "sn22.22:1.6_0": "Katame pañca?",
  "sn22.22:1.7_0": "Rūpupādānakkhandho,",
  "sn22.22:1.7_1": "vedanupādānakkhandho,",
  "sn22.22:1.7_2": "saññupādānakkhandho,",
  "sn22.22:1.7_3": "saṅkhārupādānakkhandho,",
  "sn22.22:1.7_4": "viññāṇupādānakkhandho;",
  "sn22.22:1.8_0": "ayaṁ vuccati, bhikkhave, bhāro.",
  "sn22.22:2.1_0": "Katamo ca, bhikkhave, bhārahāro?",
  "sn22.22:2.2_0": "Puggalo tissa vacanīyaṁ.",
  "sn22.22:2.3_0": "Yvāyaṁ āyasmā evaṁnāmo evaṅgotto;",
  "sn22.22:2.4_0": "ayaṁ vuccati, bhikkhave, bhārahāro.",
  "sn22.22:3.1_0": "Katamañca, bhikkhave, bhārādānaṁ?",
  "sn22.22:3.2_0": "Yāyaṁ taṇhā ponobhavikā nandīrāgasahagatā tatratatrābhinandinī, seyyathidaṁ—",
  "sn22.22:3.3_0": "kāmataṇhā, bhavataṇhā, vibhavataṇhā.",
  "sn22.22:3.4_0": "Idaṁ vuccati, bhikkhave, bhārādānaṁ.",
  "sn22.22:4.1_0": "Katamañca, bhikkhave, bhāranikkhepanaṁ?",
  "sn22.22:4.2_0": "Yo tassāyeva taṇhāya asesavirāganirodho cāgo paṭinissaggo mutti anālayo.",
  "sn22.22:4.3_0": "Idaṁ vuccati, bhikkhave, bhāranikkhepanan”ti.",
  "sn22.22:5.1_0": "Idamavoca bhagavā.",
  "sn22.22:5.2_0": "Idaṁ vatvāna sugato athāparaṁ etadavoca satthā:",
  "sn22.22:6.1_0": "“Bhārā have pañcakkhandhā,",
  "sn22.22:6.2_0": "bhārahāro ca puggalo;",
  "sn22.22:6.3_0": "Bhārādānaṁ dukhaṁ loke,",
  "sn22.22:6.4_0": "bhāranikkhepanaṁ sukhaṁ.",
  "sn22.22:7.1_0": "Nikkhipitvā garuṁ bhāraṁ,",
  "sn22.22:7.2_0": "aññaṁ bhāraṁ anādiya;",
  "sn22.22:7.3_0": "Samūlaṁ taṇhamabbuyha,",
  "sn22.22:7.4_0": "nicchāto parinibbuto”ti.",
  "sn22.22:7.5_0": "Paṭhamaṁ.",
  "sn22.23:0.1_0": "Saṁyutta Nikāya 22.23",
  "sn22.23:0.2_0": "3. Bhāravagga",
  "sn22.23:0.3_0": "Pariññasutta",
  "sn22.23:1.1_0": "Sāvatthinidānaṁ.",
  "sn22.23:1.2_0": "“Pariññeyye ca, bhikkhave, dhamme desessāmi pariññañca.",
  "sn22.23:1.3_0": "Taṁ suṇātha.",
  "sn22.23:1.4_0": "Katame ca, bhikkhave, pariññeyyā dhammā?",
  "sn22.23:1.5_0": "Rūpaṁ,",
  "sn22.23:1.5_1": "bhikkhave,",
  "sn22.23:1.5_2": "pariññeyyo dhammo,",
  "sn22.23:1.5_3": "vedanā pariññeyyo dhammo,",
  "sn22.23:1.5_4": "saññā pariññeyyo dhammo,",
  "sn22.23:1.5_5": "saṅkhārā pariññeyyo dhammo,",
  "sn22.23:1.5_6": "viññāṇaṁ pariññeyyo dhammo.",
  "sn22.23:1.6_0": "Ime vuccanti, bhikkhave, pariññeyyā dhammā.",
  "sn22.23:1.7_0": "Katamā ca, bhikkhave, pariññā?",
  "sn22.23:1.8_0": "Yo, bhikkhave, rāgakkhayo dosakkhayo mohakkhayo.",
  "sn22.23:1.9_0": "Ayaṁ vuccati, bhikkhave, pariññā”ti.",
  "sn22.23:1.10_0": "Dutiyaṁ.",
  "sn22.24:0.1_0": "Saṁyutta Nikāya 22.24",
  "sn22.24:0.2_0": "3. Bhāravagga",
  "sn22.24:0.3_0": "Abhijānasutta",
  "sn22.24:1.1_0": "Sāvatthinidānaṁ.",
  "sn22.24:1.2_0": "“Rūpaṁ, bhikkhave, anabhijānaṁ aparijānaṁ avirājayaṁ appajahaṁ abhabbo dukkhakkhayāya;",
  "sn22.24:1.3_0": "vedanaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya;",
  "sn22.24:1.4_0": "saññaṁ anabhijānaṁ …",
  "sn22.24:1.5_0": "saṅkhāre anabhijānaṁ aparijānaṁ avirājayaṁ appajahaṁ abhabbo dukkhakkhayāya;",
  "sn22.24:1.6_0": "viññāṇaṁ anabhijānaṁ aparijānaṁ avirājayaṁ appajahaṁ abhabbo dukkhakkhayāya.",
  "sn22.24:1.7_0": "Rūpañca kho, bhikkhave, abhijānaṁ parijānaṁ virājayaṁ pajahaṁ bhabbo dukkhakkhayāya;",
  "sn22.24:1.8_0": "vedanaṁ abhijānaṁ …",
  "sn22.24:1.9_0": "saññaṁ …",
  "sn22.24:1.10_0": "saṅkhāre …",
  "sn22.24:1.11_0": "viññāṇaṁ abhijānaṁ parijānaṁ virājayaṁ pajahaṁ bhabbo dukkhakkhayāyā”ti.",
  "sn22.24:1.12_0": "Tatiyaṁ.",
  "sn22.25:0.1_0": "Saṁyutta Nikāya 22.25",
  "sn22.25:0.2_0": "3. Bhāravagga",
  "sn22.25:0.3_0": "Chandarāgasutta",
  "sn22.25:1.1_0": "Sāvatthinidānaṁ.",
  "sn22.25:1.2_0": "“Yo, bhikkhave, rūpasmiṁ chandarāgo taṁ pajahatha.",
  "sn22.25:1.3_0": "Evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "sn22.25:1.4_0": "Yo vedanāya chandarāgo taṁ pajahatha.",
  "sn22.25:1.5_0": "Evaṁ sā vedanā pahīnā bhavissati ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.25:1.6_0": "Yo saññāya chandarāgo taṁ pajahatha.",
  "sn22.25:1.7_0": "Evaṁ sā saññā pahīnā bhavissati ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.25:1.8_0": "Yo saṅkhāresu chandarāgo taṁ pajahatha.",
  "sn22.25:1.9_0": "Evaṁ te saṅkhārā pahīnā bhavissanti ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.25:1.10_0": "Yo viññāṇasmiṁ chandarāgo taṁ pajahatha.",
  "sn22.25:1.11_0": "Evaṁ taṁ viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.",
  "sn22.25:1.12_0": "Catutthaṁ.",
  "sn22.26:0.1_0": "Saṁyutta Nikāya 22.26",
  "sn22.26:0.2_0": "3. Bhāravagga",
  "sn22.26:0.3_0": "Assādasutta",
  "sn22.26:1.1_0": "Sāvatthinidānaṁ.",
  "sn22.26:1.2_0": "“Pubbeva me, bhikkhave, sambodhā anabhisambuddhassa bodhisattasseva sato etadahosi:",
  "sn22.26:1.3_0": "‘ko nu kho rūpassa assādo, ko ādīnavo, kiṁ nissaraṇaṁ?",
  "sn22.26:1.4_0": "Ko vedanāya assādo, ko ādīnavo, kiṁ nissaraṇaṁ?",
  "sn22.26:1.5_0": "Ko saññāya assādo, ko ādīnavo, kiṁ nissaraṇaṁ?",
  "sn22.26:1.6_0": "Ko saṅkhārānaṁ assādo, ko ādīnavo, kiṁ nissaraṇaṁ?",
  "sn22.26:1.7_0": "Ko viññāṇassa assādo, ko ādīnavo, kiṁ nissaraṇan’ti?",
  "sn22.26:1.8_0": "Tassa mayhaṁ, bhikkhave, etadahosi:",
  "sn22.26:1.9_0": "‘yaṁ kho rūpaṁ paṭicca uppajjati sukhaṁ somanassaṁ, ayaṁ rūpassa assādo.",
  "sn22.26:1.10_0": "Yaṁ rūpaṁ aniccaṁ dukkhaṁ vipariṇāmadhammaṁ, ayaṁ rūpassa ādīnavo.",
  "sn22.26:1.11_0": "Yo rūpasmiṁ chandarāgavinayo chandarāgappahānaṁ, idaṁ rūpassa nissaraṇaṁ.",
  "sn22.26:1.12_0": "Yaṁ vedanaṁ paṭicca uppajjati sukhaṁ somanassaṁ, ayaṁ vedanāya assādo.",
  "sn22.26:1.13_0": "Yaṁ vedanā aniccā dukkhā vipariṇāmadhammā, ayaṁ vedanāya ādīnavo.",
  "sn22.26:1.14_0": "Yo vedanāya chandarāgavinayo chandarāgappahānaṁ, idaṁ vedanāya nissaraṇaṁ.",
  "sn22.26:1.15_0": "Yaṁ saññaṁ paṭicca uppajjati …pe…",
  "sn22.26:1.16_0": "yaṁ saṅkhāre paṭicca uppajjati sukhaṁ somanassaṁ, ayaṁ saṅkhārānaṁ assādo.",
  "sn22.26:1.17_0": "Yaṁ saṅkhārā aniccā dukkhā vipariṇāmadhammā, ayaṁ saṅkhārānaṁ ādīnavo.",
  "sn22.26:1.18_0": "Yo saṅkhāresu chandarāgavinayo chandarāgappahānaṁ, idaṁ saṅkhārānaṁ nissaraṇaṁ.",
  "sn22.26:1.19_0": "Yaṁ viññāṇaṁ paṭicca uppajjati sukhaṁ somanassaṁ, ayaṁ viññāṇassa assādo.",
  "sn22.26:1.20_0": "Yaṁ viññāṇaṁ aniccaṁ dukkhaṁ vipariṇāmadhammaṁ, ayaṁ viññāṇassa ādīnavo.",
  "sn22.26:1.21_0": "Yo viññāṇasmiṁ chandarāgavinayo chandarāgappahānaṁ, idaṁ viññāṇassa nissaraṇaṁ’.",
  "sn22.26:2.1_0": "Yāvakīvañcāhaṁ,",
  "sn22.26:2.1_1": "bhikkhave,",
  "sn22.26:2.1_2": "imesaṁ pañcannaṁ upādānakkhandhānaṁ evaṁ assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ,",
  "sn22.26:2.1_3": "neva tāvāhaṁ,",
  "sn22.26:2.1_4": "bhikkhave,",
  "sn22.26:2.1_5": "‘sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddho’ti paccaññāsiṁ.",
  "sn22.26:2.2_0": "Yato ca khvāhaṁ,",
  "sn22.26:2.2_1": "bhikkhave,",
  "sn22.26:2.2_2": "imesaṁ pañcannaṁ upādānakkhandhānaṁ evaṁ assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññāsiṁ;",
  "sn22.26:2.3_0": "athāhaṁ,",
  "sn22.26:2.3_1": "bhikkhave,",
  "sn22.26:2.3_2": "sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.",
  "sn22.26:2.4_0": "Ñāṇañca pana me dassanaṁ udapādi:",
  "sn22.26:2.5_0": "‘akuppā me vimutti; ayamantimā jāti; natthi dāni punabbhavo’”ti.",
  "sn22.26:2.6_0": "Pañcamaṁ.",
  "sn22.27:0.1_0": "Saṁyutta Nikāya 22.27",
  "sn22.27:0.2_0": "3. Bhāravagga",
  "sn22.27:0.3_0": "Dutiyaassādasutta",
  "sn22.27:1.1_0": "Sāvatthinidānaṁ.",
  "sn22.27:1.2_0": "“Rūpassāhaṁ, bhikkhave, assādapariyesanaṁ acariṁ.",
  "sn22.27:1.3_0": "Yo rūpassa assādo tadajjhagamaṁ.",
  "sn22.27:1.4_0": "Yāvatā rūpassa assādo paññāya me so sudiṭṭho.",
  "sn22.27:1.5_0": "Rūpassāhaṁ, bhikkhave, ādīnavapariyesanaṁ acariṁ.",
  "sn22.27:1.6_0": "Yo rūpassa ādīnavo tadajjhagamaṁ.",
  "sn22.27:1.7_0": "Yāvatā rūpassa ādīnavo paññāya me so sudiṭṭho.",
  "sn22.27:1.8_0": "Rūpassāhaṁ, bhikkhave, nissaraṇapariyesanaṁ acariṁ.",
  "sn22.27:1.9_0": "Yaṁ rūpassa nissaraṇaṁ tadajjhagamaṁ.",
  "sn22.27:1.10_0": "Yāvatā rūpassa nissaraṇaṁ paññāya me taṁ sudiṭṭhaṁ.",
  "sn22.27:1.11_0": "Vedanāyāhaṁ, bhikkhave …",
  "sn22.27:1.12_0": "saññāyāhaṁ, bhikkhave …",
  "sn22.27:1.13_0": "saṅkhārānāhaṁ, bhikkhave …",
  "sn22.27:1.14_0": "viññāṇassāhaṁ, bhikkhave, assādapariyesanaṁ acariṁ.",
  "sn22.27:1.15_0": "Yo viññāṇassa assādo tadajjhagamaṁ.",
  "sn22.27:1.16_0": "Yāvatā viññāṇassa assādo paññāya me so sudiṭṭho.",
  "sn22.27:1.17_0": "Viññāṇassāhaṁ, bhikkhave, ādīnavapariyesanaṁ acariṁ.",
  "sn22.27:1.18_0": "Yo viññāṇassa ādīnavo tadajjhagamaṁ.",
  "sn22.27:1.19_0": "Yāvatā viññāṇassa ādīnavo paññāya me so sudiṭṭho.",
  "sn22.27:1.20_0": "Viññāṇassāhaṁ, bhikkhave, nissaraṇapariyesanaṁ acariṁ.",
  "sn22.27:1.21_0": "Yaṁ viññāṇassa nissaraṇaṁ tadajjhagamaṁ.",
  "sn22.27:1.22_0": "Yāvatā viññāṇassa nissaraṇaṁ paññāya me taṁ sudiṭṭhaṁ.",
  "sn22.27:1.23_0": "Yāvakīvañcāhaṁ,",
  "sn22.27:1.23_1": "bhikkhave,",
  "sn22.27:1.23_2": "imesaṁ pañcannaṁ upādānakkhandhānaṁ assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ …pe…",
  "sn22.27:1.24_0": "abbhaññāsiṁ.",
  "sn22.27:1.25_0": "Ñāṇañca pana me dassanaṁ udapādi:",
  "sn22.27:1.26_0": "‘akuppā me vimutti; ayamantimā jāti; natthi dāni punabbhavo’”ti.",
  "sn22.27:1.27_0": "Chaṭṭhaṁ.",
  "sn22.28:0.1_0": "Saṁyutta Nikāya 22.28",
  "sn22.28:0.2_0": "3. Bhāravagga",
  "sn22.28:0.3_0": "Tatiyaassādasutta",
  "sn22.28:1.1_0": "Sāvatthinidānaṁ.",
  "sn22.28:1.2_0": "“No cedaṁ, bhikkhave, rūpassa assādo abhavissa nayidaṁ sattā rūpasmiṁ sārajjeyyuṁ.",
  "sn22.28:1.3_0": "Yasmā ca kho, bhikkhave, atthi rūpassa assādo, tasmā sattā rūpasmiṁ sārajjanti.",
  "sn22.28:1.4_0": "No cedaṁ, bhikkhave, rūpassa ādīnavo abhavissa nayidaṁ sattā rūpasmiṁ nibbindeyyuṁ.",
  "sn22.28:1.5_0": "Yasmā ca kho, bhikkhave, atthi rūpassa ādīnavo, tasmā sattā rūpasmiṁ nibbindanti.",
  "sn22.28:1.6_0": "No cedaṁ, bhikkhave, rūpassa nissaraṇaṁ abhavissa nayidaṁ sattā rūpasmā nissareyyuṁ.",
  "sn22.28:1.7_0": "Yasmā ca kho, bhikkhave, atthi rūpassa nissaraṇaṁ, tasmā sattā rūpasmā nissaranti.",
  "sn22.28:1.8_0": "No cedaṁ, bhikkhave, vedanāya …pe…",
  "sn22.28:1.9_0": "no cedaṁ, bhikkhave, saññāya …",
  "sn22.28:1.10_0": "no cedaṁ, bhikkhave, saṅkhārānaṁ nissaraṇaṁ abhavissa, nayidaṁ sattā saṅkhārehi nissareyyuṁ.",
  "sn22.28:1.11_0": "Yasmā ca kho, bhikkhave, atthi saṅkhārānaṁ nissaraṇaṁ, tasmā sattā saṅkhārehi nissaranti.",
  "sn22.28:1.12_0": "No cedaṁ, bhikkhave, viññāṇassa assādo abhavissa, nayidaṁ sattā viññāṇasmiṁ sārajjeyyuṁ.",
  "sn22.28:1.13_0": "Yasmā ca kho, bhikkhave, atthi viññāṇassa assādo, tasmā sattā viññāṇasmiṁ sārajjanti.",
  "sn22.28:1.14_0": "No cedaṁ, bhikkhave, viññāṇassa ādīnavo abhavissa, nayidaṁ sattā viññāṇasmiṁ nibbindeyyuṁ.",
  "sn22.28:1.15_0": "Yasmā ca kho, bhikkhave, atthi viññāṇassa ādīnavo, tasmā sattā viññāṇasmiṁ nibbindanti.",
  "sn22.28:1.16_0": "No cedaṁ, bhikkhave, viññāṇassa nissaraṇaṁ abhavissa, nayidaṁ sattā viññāṇasmā nissareyyuṁ.",
  "sn22.28:1.17_0": "Yasmā ca kho, bhikkhave, atthi viññāṇassa nissaraṇaṁ, tasmā sattā viññāṇasmā nissaranti.",
  "sn22.28:2.1_0": "Yāvakīvañca,",
  "sn22.28:2.1_1": "bhikkhave,",
  "sn22.28:2.1_2": "sattā imesaṁ pañcannaṁ upādānakkhandhānaṁ assādañca assādato ādīnavañca ādīnavato nissaraṇañca nissaraṇato yathābhūtaṁ nābbhaññaṁsu;",
  "sn22.28:2.2_0": "neva tāva,",
  "sn22.28:2.2_1": "bhikkhave,",
  "sn22.28:2.2_2": "sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā vimariyādīkatena cetasā vihariṁsu.",
  "sn22.28:2.3_0": "Yato ca kho,",
  "sn22.28:2.3_1": "bhikkhave,",
  "sn22.28:2.3_2": "sattā imesaṁ pañcannaṁ upādānakkhandhānaṁ assādañca assādato ādīnavañca ādīnavato nissaraṇañca nissaraṇato yathābhūtaṁ abbhaññaṁsu;",
  "sn22.28:2.4_0": "atha,",
  "sn22.28:2.4_1": "bhikkhave,",
  "sn22.28:2.4_2": "sattā sadevakā lokā samārakā sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā vimariyādīkatena cetasā viharanti”.",
  "sn22.28:2.5_0": "Sattamaṁ.",
  "sn22.29:0.1_0": "Saṁyutta Nikāya 22.29",
  "sn22.29:0.2_0": "3. Bhāravagga",
  "sn22.29:0.3_0": "Abhinandanasutta",
  "sn22.29:1.1_0": "Sāvatthinidānaṁ.",
  "sn22.29:1.2_0": "“Yo, bhikkhave, rūpaṁ abhinandati, dukkhaṁ so abhinandati.",
  "sn22.29:1.3_0": "Yo dukkhaṁ abhinandati, aparimutto so dukkhasmāti vadāmi.",
  "sn22.29:1.4_0": "Yo vedanaṁ abhinandati …",
  "sn22.29:1.5_0": "yo saññaṁ abhinandati …",
  "sn22.29:1.6_0": "yo saṅkhāre abhinandati …",
  "sn22.29:1.7_0": "yo viññāṇaṁ abhinandati, dukkhaṁ so abhinandati.",
  "sn22.29:1.8_0": "Yo dukkhaṁ abhinandati, aparimutto so dukkhasmāti vadāmi.",
  "sn22.29:1.9_0": "Yo ca kho, bhikkhave, rūpaṁ nābhinandati, dukkhaṁ so nābhinandati.",
  "sn22.29:1.10_0": "Yo dukkhaṁ nābhinandati, parimutto so dukkhasmāti vadāmi.",
  "sn22.29:1.11_0": "Yo vedanaṁ nābhinandati …",
  "sn22.29:1.12_0": "yo saññaṁ nābhinandati …",
  "sn22.29:1.13_0": "yo saṅkhāre nābhinandati …",
  "sn22.29:1.14_0": "yo viññāṇaṁ nābhinandati, dukkhaṁ so nābhinandati.",
  "sn22.29:1.15_0": "Yo dukkhaṁ nābhinandati, parimutto so dukkhasmāti vadāmī”ti.",
  "sn22.29:1.16_0": "Aṭṭhamaṁ.",
  "sn22.30:0.1_0": "Saṁyutta Nikāya 22.30",
  "sn22.30:0.2_0": "3. Bhāravagga",
  "sn22.30:0.3_0": "Uppādasutta",
  "sn22.30:1.1_0": "Sāvatthinidānaṁ.",
  "sn22.30:1.2_0": "“Yo,",
  "sn22.30:1.2_1": "bhikkhave,",
  "sn22.30:1.2_2": "rūpassa uppādo ṭhiti abhinibbatti pātubhāvo,",
  "sn22.30:1.2_3": "dukkhasseso uppādo rogānaṁ ṭhiti jarāmaraṇassa pātubhāvo.",
  "sn22.30:1.3_0": "Yo vedanāya …pe…",
  "sn22.30:1.4_0": "yo saññāya …pe…",
  "sn22.30:1.5_0": "yo saṅkhārānaṁ …pe…",
  "sn22.30:1.6_0": "yo viññāṇassa uppādo ṭhiti abhinibbatti pātubhāvo,",
  "sn22.30:1.6_1": "dukkhasseso uppādo rogānaṁ ṭhiti jarāmaraṇassa pātubhāvo.",
  "sn22.30:1.7_0": "Yo ca kho,",
  "sn22.30:1.7_1": "bhikkhave,",
  "sn22.30:1.7_2": "rūpassa nirodho vūpasamo atthaṅgamo,",
  "sn22.30:1.7_3": "dukkhasseso nirodho rogānaṁ vūpasamo jarāmaraṇassa atthaṅgamo.",
  "sn22.30:1.8_0": "Yo vedanāya …pe…",
  "sn22.30:1.9_0": "yo saññāya …",
  "sn22.30:1.10_0": "yo saṅkhārānaṁ …",
  "sn22.30:1.11_0": "yo viññāṇassa nirodho vūpasamo atthaṅgamo,",
  "sn22.30:1.11_1": "dukkhasseso nirodho rogānaṁ vūpasamo jarāmaraṇassa atthaṅgamo”ti.",
  "sn22.30:1.12_0": "Navamaṁ.",
  "sn22.31:0.1_0": "Saṁyutta Nikāya 22.31",
  "sn22.31:0.2_0": "3. Bhāravagga",
  "sn22.31:0.3_0": "Aghamūlasutta",
  "sn22.31:1.1_0": "Sāvatthinidānaṁ.",
  "sn22.31:1.2_0": "“Aghañca, bhikkhave, desessāmi aghamūlañca.",
  "sn22.31:1.3_0": "Taṁ suṇātha.",
  "sn22.31:1.4_0": "Katamañca, bhikkhave, aghaṁ?",
  "sn22.31:1.5_0": "Rūpaṁ, bhikkhave, aghaṁ, vedanā aghaṁ, saññā aghaṁ, saṅkhārā aghaṁ, viññāṇaṁ aghaṁ.",
  "sn22.31:1.6_0": "Idaṁ vuccati, bhikkhave, aghaṁ.",
  "sn22.31:1.7_0": "Katamañca, bhikkhave, aghamūlaṁ?",
  "sn22.31:1.8_0": "Yāyaṁ taṇhā ponobhavikā nandīrāgasahagatā tatratatrābhinandinī;",
  "sn22.31:1.9_0": "Seyyathidaṁ—kāmataṇhā, bhavataṇhā, vibhavataṇhā.",
  "sn22.31:1.10_0": "Idaṁ vuccati, bhikkhave, aghamūlan”ti.",
  "sn22.31:1.11_0": "Dasamaṁ.",
  "sn22.32:0.1_0": "Saṁyutta Nikāya 22.32",
  "sn22.32:0.2_0": "3. Bhāravagga",
  "sn22.32:0.3_0": "Pabhaṅgusutta",
  "sn22.32:1.1_0": "Sāvatthinidānaṁ.",
  "sn22.32:1.2_0": "“Pabhaṅguñca, bhikkhave, desessāmi appabhaṅguñca.",
  "sn22.32:1.3_0": "Taṁ suṇātha.",
  "sn22.32:1.4_0": "Kiñca, bhikkhave, pabhaṅgu, kiṁ appabhaṅgu?",
  "sn22.32:1.5_0": "Rūpaṁ, bhikkhave, pabhaṅgu.",
  "sn22.32:1.6_0": "Yo tassa nirodho vūpasamo atthaṅgamo, idaṁ appabhaṅgu.",
  "sn22.32:1.7_0": "Vedanā pabhaṅgu.",
  "sn22.32:1.8_0": "Yo tassā nirodho vūpasamo atthaṅgamo, idaṁ appabhaṅgu.",
  "sn22.32:1.9_0": "Saññā pabhaṅgu …",
  "sn22.32:1.10_0": "saṅkhārā pabhaṅgu.",
  "sn22.32:1.11_0": "Yo tesaṁ nirodho vūpasamo atthaṅgamo, idaṁ appabhaṅgu.",
  "sn22.32:1.12_0": "Viññāṇaṁ pabhaṅgu.",
  "sn22.32:1.13_0": "Yo tassa nirodho vūpasamo atthaṅgamo, idaṁ appabhaṅgū”ti.",
  "sn22.32:1.14_0": "Ekādasamaṁ.",
  "sn22.32:1.15_0": "Bhāravaggo tatiyo.",
  "sn22.32:2.0_0": "Tassuddānaṁ",
  "sn22.32:2.1_0": "Bhāraṁ pariññaṁ abhijānaṁ,",
  "sn22.32:2.2_0": "chandarāgaṁ catutthakaṁ;",
  "sn22.32:2.3_0": "Assādā ca tayo vuttā,",
  "sn22.32:2.4_0": "abhinandanamaṭṭhamaṁ;",
  "sn22.32:2.5_0": "Uppādaṁ aghamūlañca,",
  "sn22.32:2.6_0": "ekādasamo pabhaṅgūti.",
  "sn22.33:0.1_0": "Saṁyutta Nikāya 22.33",
  "sn22.33:0.2_0": "4. Natumhākavagga",
  "sn22.33:0.3_0": "Natumhākasutta",
  "sn22.33:1.1_0": "Sāvatthinidānaṁ.",
  "sn22.33:1.2_0": "“Yaṁ, bhikkhave, na tumhākaṁ, taṁ pajahatha.",
  "sn22.33:1.3_0": "Taṁ vo pahīnaṁ hitāya sukhāya bhavissati.",
  "sn22.33:1.4_0": "Kiñca, bhikkhave, na tumhākaṁ?",
  "sn22.33:1.5_0": "Rūpaṁ, bhikkhave, na tumhākaṁ, taṁ pajahatha.",
  "sn22.33:1.6_0": "Taṁ vo pahīnaṁ hitāya sukhāya bhavissati.",
  "sn22.33:1.7_0": "Vedanā na tumhākaṁ, taṁ pajahatha.",
  "sn22.33:1.8_0": "Sā vo pahīnā hitāya sukhāya bhavissati.",
  "sn22.33:1.9_0": "Saññā na tumhākaṁ …",
  "sn22.33:1.10_0": "saṅkhārā na tumhākaṁ, te pajahatha.",
  "sn22.33:1.11_0": "Te vo pahīnā hitāya sukhāya bhavissanti.",
  "sn22.33:1.12_0": "Viññāṇaṁ na tumhākaṁ, taṁ pajahatha.",
  "sn22.33:1.13_0": "Taṁ vo pahīnaṁ hitāya sukhāya bhavissati.",
  "sn22.33:2.1_0": "Seyyathāpi,",
  "sn22.33:2.1_1": "bhikkhave,",
  "sn22.33:2.1_2": "yaṁ imasmiṁ jetavane tiṇakaṭṭhasākhāpalāsaṁ taṁ jano hareyya vā ḍaheyya vā yathāpaccayaṁ vā kareyya.",
  "sn22.33:2.2_0": "Api nu tumhākaṁ evamassa:",
  "sn22.33:2.3_0": "‘amhe jano harati vā ḍahati vā yathāpaccayaṁ vā karotī’”ti?",
  "sn22.33:2.4_0": "“No hetaṁ, bhante”.",
  "sn22.33:2.5_0": "“Taṁ kissa hetu”?",
  "sn22.33:2.6_0": "“Na hi no etaṁ, bhante, attā vā attaniyaṁ vā”ti.",
  "sn22.33:2.7_0": "“Evameva kho, bhikkhave, rūpaṁ na tumhākaṁ, taṁ pajahatha.",
  "sn22.33:2.8_0": "Taṁ vo pahīnaṁ hitāya sukhāya bhavissati.",
  "sn22.33:2.9_0": "Vedanā na tumhākaṁ, taṁ pajahatha.",
  "sn22.33:2.10_0": "Sā vo pahīnā hitāya sukhāya bhavissati.",
  "sn22.33:2.11_0": "Saññā na tumhākaṁ …",
  "sn22.33:2.12_0": "saṅkhārā na tumhākaṁ …",
  "sn22.33:2.13_0": "viññāṇaṁ na tumhākaṁ, taṁ pajahatha.",
  "sn22.33:2.14_0": "Taṁ vo pahīnaṁ hitāya sukhāya bhavissatī”ti.",
  "sn22.33:2.15_0": "Paṭhamaṁ.",
  "sn22.34:0.1_0": "Saṁyutta Nikāya 22.34",
  "sn22.34:0.2_0": "4. Natumhākavagga",
  "sn22.34:0.3_0": "Dutiyanatumhākasutta",
  "sn22.34:1.1_0": "Sāvatthinidānaṁ.",
  "sn22.34:1.2_0": "“Yaṁ, bhikkhave, na tumhākaṁ, taṁ pajahatha.",
  "sn22.34:1.3_0": "Taṁ vo pahīnaṁ hitāya sukhāya bhavissati.",
  "sn22.34:1.4_0": "Kiñca, bhikkhave, na tumhākaṁ?",
  "sn22.34:1.5_0": "Rūpaṁ, bhikkhave, na tumhākaṁ, taṁ pajahatha.",
  "sn22.34:1.6_0": "Taṁ vo pahīnaṁ hitāya sukhāya bhavissati.",
  "sn22.34:1.7_0": "Vedanā na tumhākaṁ …",
  "sn22.34:1.8_0": "saññā na tumhākaṁ …",
  "sn22.34:1.9_0": "saṅkhārā na tumhākaṁ …",
  "sn22.34:1.10_0": "viññāṇaṁ na tumhākaṁ, taṁ pajahatha.",
  "sn22.34:1.11_0": "Taṁ vo pahīnaṁ hitāya sukhāya bhavissati.",
  "sn22.34:1.12_0": "Yaṁ, bhikkhave, na tumhākaṁ taṁ pajahatha.",
  "sn22.34:1.13_0": "Taṁ vo pahīnaṁ hitāya sukhāya bhavissatī”ti.",
  "sn22.34:1.14_0": "Dutiyaṁ.",
  "sn22.35:0.1_0": "Saṁyutta Nikāya 22.35",
  "sn22.35:0.2_0": "4. Natumhākavagga",
  "sn22.35:0.3_0": "Aññatarabhikkhusutta",
  "sn22.35:1.1_0": "Sāvatthinidānaṁ.",
  "sn22.35:1.2_0": "Atha kho aññataro bhikkhu yena bhagavā tenupasaṅkami;",
  "sn22.35:1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.35:1.2_2": "Ekamantaṁ nisinno kho so bhikkhu bhagavantaṁ etadavoca:",
  "sn22.35:1.3_0": "“sādhu me, bhante, bhagavā saṅkhittena dhammaṁ desetu;",
  "sn22.35:1.4_0": "yamahaṁ bhagavato dhammaṁ sutvā eko vūpakaṭṭho, appamatto ātāpī pahitatto vihareyyan”ti.",
  "sn22.35:1.5_0": "“Yaṁ kho, bhikkhu, anuseti, tena saṅkhaṁ gacchati;",
  "sn22.35:1.6_0": "yaṁ nānuseti, na tena saṅkhaṁ gacchatī”ti.",
  "sn22.35:1.7_0": "“Aññātaṁ, bhagavā, aññātaṁ, sugatā”ti.",
  "sn22.35:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.35:2.2_0": "“Rūpañce, bhante, anuseti tena saṅkhaṁ gacchati.",
  "sn22.35:2.3_0": "Vedanañce anuseti tena saṅkhaṁ gacchati.",
  "sn22.35:2.4_0": "Saññañce anuseti tena saṅkhaṁ gacchati.",
  "sn22.35:2.5_0": "Saṅkhāre ce anuseti tena saṅkhaṁ gacchati.",
  "sn22.35:2.6_0": "Viññāṇañce anuseti tena saṅkhaṁ gacchati.",
  "sn22.35:2.7_0": "Rūpañce, bhante, nānuseti na tena saṅkhaṁ gacchati.",
  "sn22.35:2.8_0": "Vedanañce …",
  "sn22.35:2.9_0": "saññañce …",
  "sn22.35:2.10_0": "saṅkhāre ce …",
  "sn22.35:2.11_0": "viññāṇañce nānuseti na tena saṅkhaṁ gacchati.",
  "sn22.35:2.12_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.35:3.1_0": "“Sādhu sādhu, bhikkhu.",
  "sn22.35:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.35:3.3_0": "Rūpañce, bhikkhu, anuseti tena saṅkhaṁ gacchati.",
  "sn22.35:3.4_0": "Vedanañce …",
  "sn22.35:3.5_0": "saññañce …",
  "sn22.35:3.6_0": "saṅkhāre ce …",
  "sn22.35:3.7_0": "viññāṇañce anuseti tena saṅkhaṁ gacchati.",
  "sn22.35:3.8_0": "Rūpañce, bhikkhu, nānuseti na tena saṅkhaṁ gacchati.",
  "sn22.35:3.9_0": "Vedanañce …",
  "sn22.35:3.10_0": "saññañce …",
  "sn22.35:3.11_0": "saṅkhāre ce …",
  "sn22.35:3.12_0": "viññāṇañce nānuseti na tena saṅkhaṁ gacchati.",
  "sn22.35:3.13_0": "Imassa kho, bhikkhu, mayā saṅkhittena, bhāsitassa evaṁ vitthārena attho daṭṭhabbo”ti.",
  "sn22.35:4.1_0": "Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "sn22.35:5.1_0": "Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "sn22.35:5.1_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "sn22.35:5.2_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "sn22.35:5.3_0": "Aññataro ca pana so bhikkhu arahataṁ ahosīti.",
  "sn22.35:5.4_0": "Tatiyaṁ.",
  "sn22.36:0.1_0": "Saṁyutta Nikāya 22.36",
  "sn22.36:0.2_0": "4. Natumhākavagga",
  "sn22.36:0.3_0": "Dutiyaaññatarabhikkhusutta",
  "sn22.36:1.1_0": "Sāvatthinidānaṁ.",
  "sn22.36:1.2_0": "Atha kho aññataro bhikkhu yena bhagavā …pe… ekamantaṁ nisinno kho so bhikkhu bhagavantaṁ etadavoca:",
  "sn22.36:1.3_0": "“sādhu me, bhante,",
  "sn22.36:1.3_1": "bhagavā saṅkhittena dhammaṁ desetu yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn22.36:1.4_0": "“Yaṁ kho, bhikkhu, anuseti taṁ anumīyati;",
  "sn22.36:1.5_0": "yaṁ anumīyati tena saṅkhaṁ gacchati.",
  "sn22.36:1.6_0": "Yaṁ nānuseti na taṁ anumīyati;",
  "sn22.36:1.7_0": "yaṁ nānumīyati na tena saṅkhaṁ gacchatī”ti.",
  "sn22.36:1.8_0": "“Aññātaṁ, bhagavā, aññātaṁ, sugatā”ti.",
  "sn22.36:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.36:2.2_0": "“Rūpañce, bhante, anuseti taṁ anumīyati;",
  "sn22.36:2.3_0": "yaṁ anumīyati tena saṅkhaṁ gacchati.",
  "sn22.36:2.4_0": "Vedanañce anuseti …",
  "sn22.36:2.5_0": "saññañce anuseti …",
  "sn22.36:2.6_0": "saṅkhāre ce anuseti …",
  "sn22.36:2.7_0": "viññāṇañce anuseti taṁ anumīyati;",
  "sn22.36:2.8_0": "yaṁ anumīyati tena saṅkhaṁ gacchati.",
  "sn22.36:2.9_0": "Rūpañce, bhante, nānuseti na taṁ anumīyati;",
  "sn22.36:2.10_0": "yaṁ nānumīyati na tena saṅkhaṁ gacchati.",
  "sn22.36:2.11_0": "Vedanañce nānuseti …",
  "sn22.36:2.12_0": "saññañce nānuseti …",
  "sn22.36:2.13_0": "saṅkhāre ce nānuseti …",
  "sn22.36:2.14_0": "viññāṇañce nānuseti na taṁ anumīyati;",
  "sn22.36:2.15_0": "yaṁ nānumīyati na tena saṅkhaṁ gacchati.",
  "sn22.36:2.16_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.36:3.1_0": "“Sādhu sādhu, bhikkhu.",
  "sn22.36:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.36:3.3_0": "Rūpañce, bhikkhu, anuseti taṁ anumīyati;",
  "sn22.36:3.4_0": "yaṁ anumīyati tena saṅkhaṁ gacchati.",
  "sn22.36:3.5_0": "Vedanañce, bhikkhu …",
  "sn22.36:3.6_0": "saññañce, bhikkhu …",
  "sn22.36:3.7_0": "saṅkhāre ce, bhikkhu …",
  "sn22.36:3.8_0": "viññāṇañce, bhikkhu, anuseti taṁ anumīyati;",
  "sn22.36:3.9_0": "yaṁ anumīyati tena saṅkhaṁ gacchati.",
  "sn22.36:3.10_0": "Rūpañce, bhikkhu, nānuseti na taṁ anumīyati;",
  "sn22.36:3.11_0": "yaṁ nānumīyati na tena saṅkhaṁ gacchati.",
  "sn22.36:3.12_0": "Vedanañce nānuseti …",
  "sn22.36:3.13_0": "saññañce nānuseti …",
  "sn22.36:3.14_0": "saṅkhāre ce nānuseti …",
  "sn22.36:3.15_0": "viññāṇañce nānuseti na taṁ anumīyati;",
  "sn22.36:3.16_0": "yaṁ nānumīyati na tena saṅkhaṁ gacchati.",
  "sn22.36:3.17_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.36:3.18_0": "aññataro ca pana so bhikkhu arahataṁ ahosīti.",
  "sn22.36:3.19_0": "Catutthaṁ.",
  "sn22.37:0.1_0": "Saṁyutta Nikāya 22.37",
  "sn22.37:0.2_0": "4. Natumhākavagga",
  "sn22.37:0.3_0": "Ānandasutta",
  "sn22.37:1.1_0": "Sāvatthinidānaṁ.",
  "sn22.37:1.2_0": "Atha kho āyasmā ānando …pe…",
  "sn22.37:1.3_0": "ekamantaṁ nisinnaṁ kho āyasmantaṁ ānandaṁ bhagavā etadavoca:",
  "sn22.37:2.1_0": "“Sace taṁ, ānanda, evaṁ puccheyyuṁ:",
  "sn22.37:2.2_0": "‘katamesaṁ,",
  "sn22.37:2.2_1": "āvuso ānanda,",
  "sn22.37:2.2_2": "dhammānaṁ uppādo paññāyati,",
  "sn22.37:2.2_3": "vayo paññāyati,",
  "sn22.37:2.2_4": "ṭhitassa aññathattaṁ paññāyatī’ti?",
  "sn22.37:2.3_0": "Evaṁ puṭṭho tvaṁ, ānanda, kinti byākareyyāsī”ti?",
  "sn22.37:2.4_0": "“Sace maṁ, bhante, evaṁ puccheyyuṁ:",
  "sn22.37:2.5_0": "‘katamesaṁ,",
  "sn22.37:2.5_1": "āvuso ānanda,",
  "sn22.37:2.5_2": "dhammānaṁ uppādo paññāyati,",
  "sn22.37:2.5_3": "vayo paññāyati,",
  "sn22.37:2.5_4": "ṭhitassa aññathattaṁ paññāyatī’ti?",
  "sn22.37:2.6_0": "Evaṁ puṭṭhohaṁ, bhante, evaṁ byākareyyaṁ:",
  "sn22.37:2.7_0": "‘rūpassa kho, āvuso, uppādo paññāyati, vayo paññāyati, ṭhitassa aññathattaṁ paññāyati.",
  "sn22.37:2.8_0": "Vedanāya …",
  "sn22.37:2.9_0": "saññāya …",
  "sn22.37:2.10_0": "saṅkhārānaṁ …",
  "sn22.37:2.11_0": "viññāṇassa uppādo paññāyati, vayo paññāyati, ṭhitassa aññathattaṁ paññāyati.",
  "sn22.37:2.12_0": "Imesaṁ kho, āvuso, dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti.",
  "sn22.37:2.13_0": "Evaṁ puṭṭhohaṁ, bhante, evaṁ byākareyyan”ti.",
  "sn22.37:3.1_0": "“Sādhu sādhu, ānanda.",
  "sn22.37:3.2_0": "Rūpassa kho, ānanda, uppādo paññāyati, vayo paññāyati, ṭhitassa aññathattaṁ paññāyati.",
  "sn22.37:3.3_0": "Vedanāya …",
  "sn22.37:3.4_0": "saññāya …",
  "sn22.37:3.5_0": "saṅkhārānaṁ …",
  "sn22.37:3.6_0": "viññāṇassa uppādo paññāyati, vayo paññāyati, ṭhitassa aññathattaṁ paññāyati.",
  "sn22.37:3.7_0": "Imesaṁ kho, ānanda, dhammānaṁ uppādo paññāyati, vayo paññāyati, ṭhitassa aññathattaṁ paññāyatīti.",
  "sn22.37:3.8_0": "Evaṁ puṭṭho tvaṁ, ānanda, evaṁ byākareyyāsī”ti.",
  "sn22.37:3.9_0": "Pañcamaṁ.",
  "sn22.38:0.1_0": "Saṁyutta Nikāya 22.38",
  "sn22.38:0.2_0": "4. Natumhākavagga",
  "sn22.38:0.3_0": "Dutiyaānandasutta",
  "sn22.38:1.1_0": "Sāvatthinidānaṁ.",
  "sn22.38:1.2_0": "Ekamantaṁ nisinnaṁ kho āyasmantaṁ ānandaṁ bhagavā etadavoca:",
  "sn22.38:2.1_0": "“Sace taṁ, ānanda, evaṁ puccheyyuṁ:",
  "sn22.38:2.2_0": "‘katamesaṁ,",
  "sn22.38:2.2_1": "āvuso ānanda,",
  "sn22.38:2.2_2": "dhammānaṁ uppādo paññāyittha,",
  "sn22.38:2.2_3": "vayo paññāyittha,",
  "sn22.38:2.2_4": "ṭhitassa aññathattaṁ paññāyittha?",
  "sn22.38:2.3_0": "Katamesaṁ dhammānaṁ uppādo paññāyissati, vayo paññāyissati, ṭhitassa aññathattaṁ paññāyissati?",
  "sn22.38:2.4_0": "Katamesaṁ dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti?",
  "sn22.38:2.5_0": "Evaṁ puṭṭho tvaṁ, ānanda, kinti byākareyyāsī”ti?",
  "sn22.38:2.6_0": "“Sace maṁ, bhante, evaṁ puccheyyuṁ:",
  "sn22.38:2.7_0": "‘katamesaṁ,",
  "sn22.38:2.7_1": "āvuso ānanda,",
  "sn22.38:2.7_2": "dhammānaṁ uppādo paññāyittha,",
  "sn22.38:2.7_3": "vayo paññāyittha,",
  "sn22.38:2.7_4": "ṭhitassa aññathattaṁ paññāyittha?",
  "sn22.38:2.8_0": "Katamesaṁ dhammānaṁ uppādo paññāyissati, vayo paññāyissati, ṭhitassa aññathattaṁ paññāyissati?",
  "sn22.38:2.9_0": "Katamesaṁ dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti?",
  "sn22.38:2.10_0": "Evaṁ puṭṭhohaṁ, bhante, evaṁ byākareyyaṁ:",
  "sn22.38:2.11_0": "‘yaṁ kho, āvuso, rūpaṁ atītaṁ niruddhaṁ vipariṇataṁ;",
  "sn22.38:2.12_0": "tassa uppādo paññāyittha, vayo paññāyittha, ṭhitassa aññathattaṁ paññāyittha.",
  "sn22.38:2.13_0": "Yā vedanā atītā niruddhā vipariṇatā;",
  "sn22.38:2.14_0": "tassā uppādo paññāyittha, vayo paññāyittha, ṭhitāya aññathattaṁ paññāyittha.",
  "sn22.38:2.15_0": "Yā saññā …",
  "sn22.38:2.16_0": "ye saṅkhārā atītā niruddhā vipariṇatā;",
  "sn22.38:2.17_0": "tesaṁ uppādo paññāyittha, vayo paññāyittha, ṭhitassa aññathattaṁ paññāyittha.",
  "sn22.38:2.18_0": "Yaṁ viññāṇaṁ atītaṁ niruddhaṁ vipariṇataṁ;",
  "sn22.38:2.19_0": "tassa uppādo paññāyittha, vayo paññāyittha, ṭhitassa aññathattaṁ paññāyittha.",
  "sn22.38:2.20_0": "Imesaṁ kho, āvuso, dhammānaṁ uppādo paññāyittha, vayo paññāyittha, ṭhitassa aññathattaṁ paññāyittha.",
  "sn22.38:3.1_0": "Yaṁ kho, āvuso, rūpaṁ ajātaṁ apātubhūtaṁ;",
  "sn22.38:3.2_0": "tassa uppādo paññāyissati, vayo paññāyissati, ṭhitassa aññathattaṁ paññāyissati.",
  "sn22.38:3.3_0": "Yā vedanā ajātā apātubhūtā;",
  "sn22.38:3.4_0": "tassā uppādo paññāyissati, vayo paññāyissati, ṭhitāya aññathattaṁ paññāyissati.",
  "sn22.38:3.5_0": "Yā saññā …pe…",
  "sn22.38:3.6_0": "ye saṅkhārā ajātā apātubhūtā;",
  "sn22.38:3.7_0": "tesaṁ uppādo paññāyissati, vayo paññāyissati, ṭhitassa aññathattaṁ paññāyissati.",
  "sn22.38:3.8_0": "Yaṁ viññāṇaṁ ajātaṁ apātubhūtaṁ;",
  "sn22.38:3.9_0": "tassa uppādo paññāyissati, vayo paññāyissati, ṭhitassa aññathattaṁ paññāyissati.",
  "sn22.38:3.10_0": "Imesaṁ kho, āvuso,",
  "sn22.38:3.10_1": "dhammānaṁ uppādo paññāyissati,",
  "sn22.38:3.10_2": "vayo paññāyissati,",
  "sn22.38:3.10_3": "ṭhitassa aññathattaṁ paññāyissati.",
  "sn22.38:4.1_0": "Yaṁ kho, āvuso, rūpaṁ jātaṁ pātubhūtaṁ;",
  "sn22.38:4.2_0": "tassa uppādo paññāyati, vayo paññāyati, ṭhitassa aññathattaṁ paññāyati.",
  "sn22.38:4.3_0": "Yā vedanā jātā pātubhūtā …pe…",
  "sn22.38:4.4_0": "yā saññā …",
  "sn22.38:4.5_0": "ye saṅkhārā jātā pātubhūtā;",
  "sn22.38:4.6_0": "tesaṁ uppādo paññāyati, vayo paññāyati, ṭhitassa aññathattaṁ paññāyati.",
  "sn22.38:4.7_0": "Yaṁ viññāṇaṁ jātaṁ pātubhūtaṁ tassa uppādo paññāyati,",
  "sn22.38:4.7_1": "vayo paññāyati,",
  "sn22.38:4.7_2": "ṭhitassa aññathattaṁ paññāyati.",
  "sn22.38:4.8_0": "Imesaṁ kho, āvuso, dhammānaṁ uppādo paññāyati, vayo paññāyati, ṭhitassa aññathattaṁ paññāyatī’ti.",
  "sn22.38:4.9_0": "Evaṁ puṭṭhohaṁ, bhante, evaṁ byākareyyan”ti.",
  "sn22.38:5.1_0": "“Sādhu sādhu, ānanda.",
  "sn22.38:5.2_0": "Yaṁ kho, ānanda, rūpaṁ atītaṁ niruddhaṁ vipariṇataṁ;",
  "sn22.38:5.3_0": "tassa uppādo paññāyittha, vayo paññāyittha, ṭhitassa aññathattaṁ paññāyittha.",
  "sn22.38:5.4_0": "Yā vedanā …",
  "sn22.38:5.5_0": "yā saññā …",
  "sn22.38:5.6_0": "ye saṅkhārā …",
  "sn22.38:5.7_0": "yaṁ viññāṇaṁ atītaṁ niruddhaṁ vipariṇataṁ;",
  "sn22.38:5.8_0": "tassa uppādo paññāyittha, vayo paññāyittha, ṭhitassa aññathattaṁ paññāyittha.",
  "sn22.38:5.9_0": "Imesaṁ kho, ānanda,",
  "sn22.38:5.9_1": "dhammānaṁ uppādo paññāyittha,",
  "sn22.38:5.9_2": "vayo paññāyittha,",
  "sn22.38:5.9_3": "ṭhitassa aññathattaṁ paññāyittha.",
  "sn22.38:6.1_0": "Yaṁ kho, ānanda, rūpaṁ ajātaṁ apātubhūtaṁ;",
  "sn22.38:6.2_0": "tassa uppādo paññāyissati, vayo paññāyissati, ṭhitassa aññathattaṁ paññāyissati.",
  "sn22.38:6.3_0": "Yā vedanā …",
  "sn22.38:6.4_0": "yā saññā …",
  "sn22.38:6.5_0": "ye saṅkhārā …",
  "sn22.38:6.6_0": "yaṁ viññāṇaṁ ajātaṁ apātubhūtaṁ;",
  "sn22.38:6.7_0": "tassa uppādo paññāyissati, vayo paññāyissati, ṭhitassa aññathattaṁ paññāyissati.",
  "sn22.38:6.8_0": "Imesaṁ kho, ānanda,",
  "sn22.38:6.8_1": "dhammānaṁ uppādo paññāyissati,",
  "sn22.38:6.8_2": "vayo paññāyissati,",
  "sn22.38:6.8_3": "ṭhitassa aññathattaṁ paññāyissati.",
  "sn22.38:7.1_0": "Yaṁ kho, ānanda, rūpaṁ jātaṁ pātubhūtaṁ;",
  "sn22.38:7.2_0": "tassa uppādo paññāyati, vayo paññāyati, ṭhitassa aññathattaṁ paññāyati.",
  "sn22.38:7.3_0": "Yā vedanā jātā pātubhūtā …",
  "sn22.38:7.4_0": "yā saññā …",
  "sn22.38:7.5_0": "ye saṅkhārā …",
  "sn22.38:7.6_0": "yaṁ viññāṇaṁ jātaṁ pātubhūtaṁ;",
  "sn22.38:7.7_0": "tassa uppādo paññāyati, vayo paññāyati, ṭhitassa aññathattaṁ paññāyati.",
  "sn22.38:7.8_0": "Imesaṁ kho, ānanda, dhammānaṁ uppādo paññāyati, vayo paññāyati, ṭhitassa aññathattaṁ paññāyatīti.",
  "sn22.38:7.9_0": "Evaṁ puṭṭho tvaṁ, ānanda, evaṁ byākareyyāsī”ti.",
  "sn22.38:7.10_0": "Chaṭṭhaṁ.",
  "sn22.39:0.1_0": "Saṁyutta Nikāya 22.39",
  "sn22.39:0.2_0": "4. Natumhākavagga",
  "sn22.39:0.3_0": "Anudhammasutta",
  "sn22.39:1.1_0": "Sāvatthinidānaṁ.",
  "sn22.39:1.2_0": "“Dhammānudhammappaṭipannassa, bhikkhave, bhikkhuno ayamanudhammo hoti",
  "sn22.39:1.3_0": "yaṁ rūpe nibbidābahulo vihareyya,",
  "sn22.39:1.3_1": "vedanāya nibbidābahulo vihareyya,",
  "sn22.39:1.3_2": "saññāya nibbidābahulo vihareyya,",
  "sn22.39:1.3_3": "saṅkhāresu nibbidābahulo vihareyya,",
  "sn22.39:1.3_4": "viññāṇe nibbidābahulo vihareyya.",
  "sn22.39:1.4_0": "Yo rūpe nibbidābahulo viharanto,",
  "sn22.39:1.4_1": "vedanāya … saññāya …",
  "sn22.39:1.4_2": "saṅkhāresu nibbidābahulo viharanto,",
  "sn22.39:1.4_3": "viññāṇe nibbidābahulo viharanto rūpaṁ parijānāti, vedanaṁ … saññaṁ …",
  "sn22.39:1.4_4": "saṅkhāre …",
  "sn22.39:1.4_5": "viññāṇaṁ parijānāti,",
  "sn22.39:1.5_0": "so rūpaṁ parijānaṁ, vedanaṁ … saññaṁ …",
  "sn22.39:1.5_1": "saṅkhāre …",
  "sn22.39:1.5_2": "viññāṇaṁ parijānaṁ parimuccati rūpamhā,",
  "sn22.39:1.5_3": "parimuccati vedanāya,",
  "sn22.39:1.5_4": "parimuccati saññāya,",
  "sn22.39:1.5_5": "parimuccati saṅkhārehi,",
  "sn22.39:1.5_6": "parimuccati viññāṇamhā,",
  "sn22.39:1.6_0": "parimuccati jātiyā jarāmaraṇena sokehi paridevehi dukkhehi domanassehi upāyāsehi,",
  "sn22.39:1.6_1": "parimuccati dukkhasmāti vadāmī”ti.",
  "sn22.39:1.7_0": "Sattamaṁ.",
  "sn22.40:0.1_0": "Saṁyutta Nikāya 22.40",
  "sn22.40:0.2_0": "4. Natumhākavagga",
  "sn22.40:0.3_0": "Dutiyaanudhammasutta",
  "sn22.40:1.1_0": "Sāvatthinidānaṁ.",
  "sn22.40:1.2_0": "“Dhammānudhammappaṭipannassa,",
  "sn22.40:1.2_1": "bhikkhave,",
  "sn22.40:1.2_2": "bhikkhuno ayamanudhammo hoti yaṁ rūpe aniccānupassī vihareyya …pe…",
  "sn22.40:1.3_0": "parimuccati dukkhasmāti vadāmī”ti.",
  "sn22.40:1.4_0": "Aṭṭhamaṁ.",
  "sn22.41:0.1_0": "Saṁyutta Nikāya 22.41",
  "sn22.41:0.2_0": "4. Natumhākavagga",
  "sn22.41:0.3_0": "Tatiyaanudhammasutta",
  "sn22.41:1.1_0": "Sāvatthinidānaṁ.",
  "sn22.41:1.2_0": "“Dhammānudhammappaṭipannassa,",
  "sn22.41:1.2_1": "bhikkhave,",
  "sn22.41:1.2_2": "bhikkhuno ayamanudhammo hoti yaṁ rūpe dukkhānupassī vihareyya …pe…",
  "sn22.41:1.3_0": "parimuccati dukkhasmāti vadāmī”ti.",
  "sn22.41:1.4_0": "Navamaṁ.",
  "sn22.42:0.1_0": "Saṁyutta Nikāya 22.42",
  "sn22.42:0.2_0": "4. Natumhākavagga",
  "sn22.42:0.3_0": "Catutthaanudhammasutta",
  "sn22.42:1.1_0": "Sāvatthinidānaṁ.",
  "sn22.42:1.2_0": "“Dhammānudhammappaṭipannassa,",
  "sn22.42:1.2_1": "bhikkhave,",
  "sn22.42:1.2_2": "bhikkhuno ayamanudhammo hoti yaṁ rūpe anattānupassī vihareyya,",
  "sn22.42:1.2_3": "vedanāya … saññāya …",
  "sn22.42:1.2_4": "saṅkhāresu …",
  "sn22.42:1.2_5": "viññāṇe anattānupassī vihareyya.",
  "sn22.42:1.3_0": "Yo rūpe anattānupassī viharanto …pe…",
  "sn22.42:1.3_1": "rūpaṁ parijānāti, vedanaṁ … saññaṁ …",
  "sn22.42:1.3_2": "saṅkhāre …",
  "sn22.42:1.3_3": "viññāṇaṁ parijānāti,",
  "sn22.42:1.3_4": "so rūpaṁ parijānaṁ, vedanaṁ … saññaṁ …",
  "sn22.42:1.3_5": "saṅkhāre …",
  "sn22.42:1.3_6": "viññāṇaṁ parijānaṁ parimuccati rūpamhā,",
  "sn22.42:1.3_7": "parimuccati vedanāya,",
  "sn22.42:1.3_8": "parimuccati saññāya,",
  "sn22.42:1.3_9": "parimuccati saṅkhārehi,",
  "sn22.42:1.3_10": "parimuccati viññāṇamhā,",
  "sn22.42:1.3_11": "parimuccati jātiyā jarāmaraṇena sokehi paridevehi dukkhehi domanassehi upāyāsehi,",
  "sn22.42:1.3_12": "parimuccati dukkhasmāti vadāmī”ti. Dasamaṁ.",
  "sn22.42:1.4_0": "Natumhākavaggo catuttho.",
  "sn22.42:2.0_0": "Tassuddānaṁ",
  "sn22.42:2.1_0": "Natumhākena dve vuttā,",
  "sn22.42:2.2_0": "bhikkhūhi apare duve;",
  "sn22.42:2.3_0": "Ānandena ca dve vuttā,",
  "sn22.42:2.4_0": "anudhammehi dve dukāti.",
  "sn22.43:0.1_0": "Saṁyutta Nikāya 22.43",
  "sn22.43:0.2_0": "5. Attadīpavagga",
  "sn22.43:0.3_0": "Attadīpasutta",
  "sn22.43:1.1_0": "Sāvatthinidānaṁ.",
  "sn22.43:1.2_0": "“Attadīpā, bhikkhave, viharatha attasaraṇā anaññasaraṇā, dhammadīpā dhammasaraṇā anaññasaraṇā.",
  "sn22.43:1.3_0": "Attadīpānaṁ,",
  "sn22.43:1.3_1": "bhikkhave,",
  "sn22.43:1.3_2": "viharataṁ attasaraṇānaṁ anaññasaraṇānaṁ,",
  "sn22.43:1.3_3": "dhammadīpānaṁ dhammasaraṇānaṁ anaññasaraṇānaṁ yoni upaparikkhitabbā ‘Kiṁjātikā sokaparidevadukkhadomanassupāyāsā,",
  "sn22.43:1.3_4": "kiṁpahotikā’ti?",
  "sn22.43:2.1_0": "Kiṁjātikā ca, bhikkhave, sokaparidevadukkhadomanassupāyāsā, kiṁpahotikā?",
  "sn22.43:2.2_0": "Idha,",
  "sn22.43:2.2_1": "bhikkhave,",
  "sn22.43:2.2_2": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.43:2.2_3": "sappurisānaṁ adassāvī sappurisadhammassa akovido sappurisadhamme avinīto,",
  "sn22.43:2.3_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.43:2.4_0": "Tassa taṁ rūpaṁ vipariṇamati, aññathā ca hoti.",
  "sn22.43:2.5_0": "Tassa rūpavipariṇāmaññathābhāvā uppajjanti sokaparidevadukkhadomanassupāyāsā.",
  "sn22.43:2.6_0": "Vedanaṁ attato samanupassati, vedanāvantaṁ vā attānaṁ; attani vā vedanaṁ, vedanāya vā attānaṁ.",
  "sn22.43:2.7_0": "Tassa sā vedanā vipariṇamati, aññathā ca hoti.",
  "sn22.43:2.8_0": "Tassa vedanāvipariṇāmaññathābhāvā uppajjanti sokaparideva …pe… pāyāsā.",
  "sn22.43:2.9_0": "Saññaṁ attato samanupassati …",
  "sn22.43:2.10_0": "saṅkhāre attato samanupassati …",
  "sn22.43:2.11_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.43:2.12_0": "Tassa taṁ viññāṇaṁ vipariṇamati, aññathā ca hoti.",
  "sn22.43:2.13_0": "Tassa viññāṇavipariṇāmaññathābhāvā uppajjanti sokaparidevadukkhadomanassupāyāsā.",
  "sn22.43:3.1_0": "Rūpassa tveva,",
  "sn22.43:3.1_1": "bhikkhave,",
  "sn22.43:3.1_2": "aniccataṁ viditvā vipariṇāmaṁ virāgaṁ nirodhaṁ,",
  "sn22.43:3.1_3": "‘pubbe ceva rūpaṁ etarahi ca sabbaṁ rūpaṁ aniccaṁ dukkhaṁ vipariṇāmadhamman’ti,",
  "sn22.43:3.1_4": "evametaṁ yathābhūtaṁ sammappaññāya passato ye sokaparidevadukkhadomanassupāyāsā te pahīyanti.",
  "sn22.43:3.2_0": "Tesaṁ pahānā na paritassati,",
  "sn22.43:3.2_1": "aparitassaṁ sukhaṁ viharati,",
  "sn22.43:3.2_2": "sukhavihārī bhikkhu ‘tadaṅganibbuto’ti vuccati.",
  "sn22.43:3.3_0": "Vedanāya tveva,",
  "sn22.43:3.3_1": "bhikkhave,",
  "sn22.43:3.3_2": "aniccataṁ viditvā vipariṇāmaṁ virāgaṁ nirodhaṁ,",
  "sn22.43:3.3_3": "‘pubbe ceva vedanā etarahi ca sabbā vedanā aniccā dukkhā vipariṇāmadhammā’ti,",
  "sn22.43:3.3_4": "evametaṁ yathābhūtaṁ sammappaññāya passato ye sokaparidevadukkhadomanassupāyāsā te pahīyanti.",
  "sn22.43:3.4_0": "Tesaṁ pahānā na paritassati,",
  "sn22.43:3.4_1": "aparitassaṁ sukhaṁ viharati,",
  "sn22.43:3.4_2": "sukhavihārī bhikkhu ‘tadaṅganibbuto’ti vuccati.",
  "sn22.43:3.5_0": "Saññāya …",
  "sn22.43:3.6_0": "saṅkhārānaṁ tveva,",
  "sn22.43:3.6_1": "bhikkhave,",
  "sn22.43:3.6_2": "aniccataṁ viditvā vipariṇāmaṁ virāgaṁ nirodhaṁ,",
  "sn22.43:3.6_3": "‘pubbe ceva saṅkhārā etarahi ca sabbe saṅkhārā aniccā dukkhā vipariṇāmadhammā’ti,",
  "sn22.43:3.6_4": "evametaṁ yathābhūtaṁ sammappaññāya passato ye sokaparidevadukkhadomanassupāyāsā te pahīyanti.",
  "sn22.43:3.7_0": "Tesaṁ pahānā na paritassati,",
  "sn22.43:3.7_1": "aparitassaṁ sukhaṁ viharati,",
  "sn22.43:3.7_2": "sukhavihārī bhikkhu ‘tadaṅganibbuto’ti vuccati.",
  "sn22.43:3.8_0": "Viññāṇassa tveva,",
  "sn22.43:3.8_1": "bhikkhave,",
  "sn22.43:3.8_2": "aniccataṁ viditvā vipariṇāmaṁ virāgaṁ nirodhaṁ,",
  "sn22.43:3.8_3": "‘pubbe ceva viññāṇaṁ etarahi ca sabbaṁ viññāṇaṁ aniccaṁ dukkhaṁ vipariṇāmadhamman’ti,",
  "sn22.43:3.8_4": "evametaṁ yathābhūtaṁ sammappaññāya passato ye sokaparidevadukkhadomanassupāyāsā te pahīyanti.",
  "sn22.43:3.9_0": "Tesaṁ pahānā na paritassati,",
  "sn22.43:3.9_1": "aparitassaṁ sukhaṁ viharati,",
  "sn22.43:3.9_2": "sukhavihārī bhikkhu ‘tadaṅganibbuto’ti vuccatī”ti.",
  "sn22.43:3.10_0": "Paṭhamaṁ.",
  "sn22.44:0.1_0": "Saṁyutta Nikāya 22.44",
  "sn22.44:0.2_0": "5. Attadīpavagga",
  "sn22.44:0.3_0": "Paṭipadāsutta",
  "sn22.44:1.1_0": "Sāvatthinidānaṁ.",
  "sn22.44:1.2_0": "“Sakkāyasamudayagāminiñca vo, bhikkhave, paṭipadaṁ desessāmi, sakkāyanirodhagāminiñca paṭipadaṁ.",
  "sn22.44:1.3_0": "Taṁ suṇātha.",
  "sn22.44:1.4_0": "Katamā ca, bhikkhave, sakkāyasamudayagāminī paṭipadā?",
  "sn22.44:1.5_0": "Idha,",
  "sn22.44:1.5_1": "bhikkhave,",
  "sn22.44:1.5_2": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.44:1.5_3": "sappurisānaṁ adassāvī sappurisadhammassa akovido sappurisadhamme avinīto,",
  "sn22.44:1.6_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.44:1.7_0": "Vedanaṁ attato …",
  "sn22.44:1.8_0": "saññaṁ …",
  "sn22.44:1.9_0": "saṅkhāre …",
  "sn22.44:1.10_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.44:1.11_0": "Ayaṁ vuccati, bhikkhave, ‘sakkāyasamudayagāminī paṭipadā, sakkāyasamudayagāminī paṭipadā’ti.",
  "sn22.44:1.12_0": "Iti hidaṁ, bhikkhave, vuccati ‘dukkhasamudayagāminī samanupassanā’ti.",
  "sn22.44:1.13_0": "Ayamevettha attho.",
  "sn22.44:2.1_0": "Katamā ca, bhikkhave, sakkāyanirodhagāminī paṭipadā?",
  "sn22.44:2.2_0": "Idha,",
  "sn22.44:2.2_1": "bhikkhave,",
  "sn22.44:2.2_2": "sutavā ariyasāvako ariyānaṁ dassāvī ariyadhammassa kovido ariyadhamme suvinīto,",
  "sn22.44:2.2_3": "sappurisānaṁ dassāvī sappurisadhammassa kovido sappurisadhamme suvinīto,",
  "sn22.44:2.3_0": "na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.",
  "sn22.44:2.4_0": "Na vedanaṁ attato …",
  "sn22.44:2.5_0": "na saññaṁ …",
  "sn22.44:2.6_0": "na saṅkhāre …",
  "sn22.44:2.7_0": "na viññāṇaṁ attato samanupassati,",
  "sn22.44:2.7_1": "na viññāṇavantaṁ vā attānaṁ;",
  "sn22.44:2.7_2": "na attani vā viññāṇaṁ,",
  "sn22.44:2.7_3": "na viññāṇasmiṁ vā attānaṁ.",
  "sn22.44:2.8_0": "Ayaṁ vuccati, bhikkhave, ‘sakkāyanirodhagāminī paṭipadā, sakkāyanirodhagāminī paṭipadā’ti.",
  "sn22.44:2.9_0": "Iti hidaṁ, bhikkhave, vuccati ‘dukkhanirodhagāminī samanupassanā’ti.",
  "sn22.44:2.10_0": "Ayamevettha attho”ti.",
  "sn22.44:2.11_0": "Dutiyaṁ.",
  "sn22.45:0.1_0": "Saṁyutta Nikāya 22.45",
  "sn22.45:0.2_0": "5. Attadīpavagga",
  "sn22.45:0.3_0": "Aniccasutta",
  "sn22.45:1.1_0": "Sāvatthinidānaṁ.",
  "sn22.45:1.2_0": "“Rūpaṁ, bhikkhave, aniccaṁ.",
  "sn22.45:1.3_0": "Yadaniccaṁ taṁ dukkhaṁ;",
  "sn22.45:1.4_0": "yaṁ dukkhaṁ tadanattā;",
  "sn22.45:1.5_0": "yadanattā taṁ ‘netaṁ mama,",
  "sn22.45:1.5_1": "nesohamasmi,",
  "sn22.45:1.5_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.45:1.6_0": "Evametaṁ yathābhūtaṁ sammappaññāya passato cittaṁ virajjati vimuccati anupādāya āsavehi.",
  "sn22.45:1.7_0": "Vedanā aniccā …",
  "sn22.45:1.8_0": "saññā …",
  "sn22.45:1.9_0": "saṅkhārā …",
  "sn22.45:1.10_0": "viññāṇaṁ aniccaṁ.",
  "sn22.45:1.11_0": "Yadaniccaṁ taṁ dukkhaṁ;",
  "sn22.45:1.12_0": "yaṁ dukkhaṁ tadanattā;",
  "sn22.45:1.13_0": "yadanattā taṁ ‘netaṁ mama,",
  "sn22.45:1.13_1": "nesohamasmi,",
  "sn22.45:1.13_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.45:1.14_0": "Evametaṁ yathābhūtaṁ sammappaññāya passato cittaṁ virajjati vimuccati anupādāya āsavehi.",
  "sn22.45:1.15_0": "Rūpadhātuyā ce,",
  "sn22.45:1.15_1": "bhikkhave,",
  "sn22.45:1.15_2": "bhikkhuno cittaṁ virattaṁ vimuttaṁ hoti anupādāya āsavehi,",
  "sn22.45:1.15_3": "vedanādhātuyā …pe…",
  "sn22.45:1.16_0": "saññādhātuyā …",
  "sn22.45:1.17_0": "saṅkhāradhātuyā …",
  "sn22.45:1.18_0": "viññāṇadhātuyā ce, bhikkhave, bhikkhuno cittaṁ virattaṁ vimuttaṁ hoti anupādāya āsavehi.",
  "sn22.45:1.19_0": "Vimuttattā ṭhitaṁ.",
  "sn22.45:1.19_1": "Ṭhitattā santusitaṁ.",
  "sn22.45:1.19_2": "Santusitattā na paritassati.",
  "sn22.45:1.19_3": "Aparitassaṁ paccattaññeva parinibbāyati.",
  "sn22.45:1.20_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.45:1.21_0": "Tatiyaṁ.",
  "sn22.46:0.1_0": "Saṁyutta Nikāya 22.46",
  "sn22.46:0.2_0": "5. Attadīpavagga",
  "sn22.46:0.3_0": "Dutiyaaniccasutta",
  "sn22.46:1.1_0": "Sāvatthinidānaṁ.",
  "sn22.46:1.2_0": "“Rūpaṁ, bhikkhave, aniccaṁ.",
  "sn22.46:1.3_0": "Yadaniccaṁ taṁ dukkhaṁ;",
  "sn22.46:1.4_0": "yaṁ dukkhaṁ tadanattā;",
  "sn22.46:1.5_0": "yadanattā taṁ ‘netaṁ mama,",
  "sn22.46:1.5_1": "nesohamasmi,",
  "sn22.46:1.5_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.46:1.6_0": "Vedanā aniccā …",
  "sn22.46:1.7_0": "saññā aniccā …",
  "sn22.46:1.8_0": "saṅkhārā aniccā …",
  "sn22.46:1.9_0": "viññāṇaṁ aniccaṁ.",
  "sn22.46:1.10_0": "Yadaniccaṁ taṁ dukkhaṁ;",
  "sn22.46:1.11_0": "yaṁ dukkhaṁ tadanattā;",
  "sn22.46:1.12_0": "yadanattā taṁ ‘netaṁ mama,",
  "sn22.46:1.12_1": "nesohamasmi,",
  "sn22.46:1.12_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.46:2.1_0": "Evametaṁ yathābhūtaṁ sammappaññāya passato pubbantānudiṭṭhiyo na honti.",
  "sn22.46:2.2_0": "Pubbantānudiṭṭhīnaṁ asati, aparantānudiṭṭhiyo na honti.",
  "sn22.46:2.3_0": "Aparantānudiṭṭhīnaṁ asati, thāmaso parāmāso na hoti.",
  "sn22.46:2.4_0": "Thāmase parāmāse asati rūpasmiṁ …",
  "sn22.46:2.5_0": "vedanāya …",
  "sn22.46:2.6_0": "saññāya …",
  "sn22.46:2.7_0": "saṅkhāresu …",
  "sn22.46:2.8_0": "viññāṇasmiṁ cittaṁ virajjati vimuccati anupādāya āsavehi.",
  "sn22.46:2.9_0": "Vimuttattā ṭhitaṁ.",
  "sn22.46:2.9_1": "Ṭhitattā santusitaṁ.",
  "sn22.46:2.9_2": "Santusitattā na paritassati.",
  "sn22.46:2.9_3": "Aparitassaṁ paccattaññeva parinibbāyati.",
  "sn22.46:2.10_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.46:2.11_0": "Catutthaṁ.",
  "sn22.47:0.1_0": "Saṁyutta Nikāya 22.47",
  "sn22.47:0.2_0": "5. Attadīpavagga",
  "sn22.47:0.3_0": "Samanupassanāsutta",
  "sn22.47:1.1_0": "Sāvatthinidānaṁ.",
  "sn22.47:1.2_0": "“Ye hi keci,",
  "sn22.47:1.2_1": "bhikkhave,",
  "sn22.47:1.2_2": "samaṇā vā brāhmaṇā vā anekavihitaṁ attānaṁ samanupassamānā samanupassanti,",
  "sn22.47:1.2_3": "sabbete pañcupādānakkhandhe samanupassanti,",
  "sn22.47:1.2_4": "etesaṁ vā aññataraṁ.",
  "sn22.47:1.3_0": "Katame pañca?",
  "sn22.47:1.4_0": "Idha,",
  "sn22.47:1.4_1": "bhikkhave,",
  "sn22.47:1.4_2": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.47:1.4_3": "sappurisānaṁ adassāvī sappurisadhammassa akovido sappurisadhamme avinīto",
  "sn22.47:1.5_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.47:1.6_0": "Vedanaṁ …",
  "sn22.47:1.7_0": "saññaṁ …",
  "sn22.47:1.8_0": "saṅkhāre …",
  "sn22.47:1.9_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.47:2.1_0": "Iti ayañceva samanupassanā ‘asmī’ti cassa avigataṁ hoti.",
  "sn22.47:2.2_0": "‘Asmī’ti kho pana, bhikkhave, avigate pañcannaṁ indriyānaṁ avakkanti hoti—",
  "sn22.47:2.3_0": "cakkhundriyassa sotindriyassa ghānindriyassa jivhindriyassa kāyindriyassa.",
  "sn22.47:2.4_0": "Atthi, bhikkhave, mano, atthi dhammā, atthi avijjādhātu.",
  "sn22.47:2.5_0": "Avijjāsamphassajena, bhikkhave, vedayitena phuṭṭhassa assutavato puthujjanassa ‘asmī’tipissa hoti;",
  "sn22.47:2.6_0": "‘ayamahamasmī’tipissa hoti;",
  "sn22.47:2.7_0": "‘bhavissan’tipissa hoti;",
  "sn22.47:2.8_0": "‘na bhavissan’tipissa hoti;",
  "sn22.47:2.9_0": "‘rūpī bhavissan’tipissa hoti;",
  "sn22.47:2.10_0": "‘arūpī bhavissan’tipissa hoti;",
  "sn22.47:2.11_0": "‘saññī bhavissan’tipissa hoti;",
  "sn22.47:2.12_0": "‘asaññī bhavissan’tipissa hoti;",
  "sn22.47:2.13_0": "‘nevasaññīnāsaññī bhavissan’tipissa hoti.",
  "sn22.47:3.1_0": "Tiṭṭhanteva kho, bhikkhave, tattheva pañcindriyāni.",
  "sn22.47:3.2_0": "Athettha sutavato ariyasāvakassa avijjā pahīyati, vijjā uppajjati.",
  "sn22.47:3.3_0": "Tassa avijjāvirāgā vijjuppādā ‘asmī’tipissa na hoti;",
  "sn22.47:3.4_0": "‘ayamahamasmī’tipissa na hoti;",
  "sn22.47:3.5_0": "‘bhavissan’ti …",
  "sn22.47:3.6_0": "‘na bhavissan’ti …",
  "sn22.47:3.7_0": "rūpī …",
  "sn22.47:3.8_0": "arūpī …",
  "sn22.47:3.9_0": "saññī …",
  "sn22.47:3.10_0": "asaññī …",
  "sn22.47:3.11_0": "‘nevasaññīnāsaññī bhavissan’tipissa na hotī”ti.",
  "sn22.47:3.12_0": "Pañcamaṁ.",
  "sn22.48:0.1_0": "Saṁyutta Nikāya 22.48",
  "sn22.48:0.2_0": "5. Attadīpavagga",
  "sn22.48:0.3_0": "Khandhasutta",
  "sn22.48:1.1_0": "Sāvatthinidānaṁ.",
  "sn22.48:1.2_0": "“Pañca, bhikkhave, khandhe desessāmi, pañcupādānakkhandhe ca.",
  "sn22.48:1.3_0": "Taṁ suṇātha.",
  "sn22.48:1.4_0": "Katame ca, bhikkhave, pañcakkhandhā?",
  "sn22.48:1.5_0": "Yaṁ kiñci,",
  "sn22.48:1.5_1": "bhikkhave,",
  "sn22.48:1.5_2": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.48:1.5_3": "ayaṁ vuccati rūpakkhandho.",
  "sn22.48:1.6_0": "Yā kāci vedanā …pe…",
  "sn22.48:1.7_0": "yā kāci saññā …",
  "sn22.48:1.8_0": "ye keci saṅkhārā atītānāgatapaccuppannā ajjhattaṁ vā bahiddhā vā oḷārikā vā sukhumā vā …pe…",
  "sn22.48:1.8_1": "ayaṁ vuccati saṅkhārakkhandho.",
  "sn22.48:1.9_0": "Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.48:1.9_1": "ayaṁ vuccati viññāṇakkhandho.",
  "sn22.48:1.10_0": "Ime vuccanti, bhikkhave, pañcakkhandhā.",
  "sn22.48:2.1_0": "Katame ca, bhikkhave, pañcupādānakkhandhā?",
  "sn22.48:2.2_0": "Yaṁ kiñci,",
  "sn22.48:2.2_1": "bhikkhave,",
  "sn22.48:2.2_2": "rūpaṁ atītānāgatapaccuppannaṁ …pe…",
  "sn22.48:2.2_3": "yaṁ dūre santike vā sāsavaṁ upādāniyaṁ,",
  "sn22.48:2.2_4": "ayaṁ vuccati rūpupādānakkhandho.",
  "sn22.48:2.3_0": "Yā kāci vedanā …pe… yā dūre santike vā sāsavā upādāniyā, ayaṁ vuccati vedanupādānakkhandho.",
  "sn22.48:2.4_0": "Yā kāci saññā …pe… yā dūre santike vā sāsavā upādāniyā, ayaṁ vuccati saññupādānakkhandho.",
  "sn22.48:2.5_0": "Ye keci saṅkhārā …pe… sāsavā upādāniyā, ayaṁ vuccati saṅkhārupādānakkhandho.",
  "sn22.48:2.6_0": "Yaṁ kiñci viññāṇaṁ atītānāgatapaccuppannaṁ …pe…",
  "sn22.48:2.6_1": "yaṁ dūre santike vā sāsavaṁ upādāniyaṁ,",
  "sn22.48:2.6_2": "ayaṁ vuccati viññāṇupādānakkhandho.",
  "sn22.48:2.7_0": "Ime vuccanti, bhikkhave, pañcupādānakkhandhā”ti.",
  "sn22.48:2.8_0": "Chaṭṭhaṁ.",
  "sn22.49:0.1_0": "Saṁyutta Nikāya 22.49",
  "sn22.49:0.2_0": "5. Attadīpavagga",
  "sn22.49:0.3_0": "Soṇasutta",
  "sn22.49:1.1_0": "Evaṁ me sutaṁ—",
  "sn22.49:1.2_0": "ekaṁ samayaṁ bhagavā rājagahe viharati veḷuvane kalandakanivāpe.",
  "sn22.49:1.3_0": "Atha kho soṇo gahapatiputto yena bhagavā tenupasaṅkami …pe…",
  "sn22.49:1.4_0": "ekamantaṁ nisinnaṁ kho soṇaṁ gahapatiputtaṁ bhagavā etadavoca:",
  "sn22.49:2.1_0": "“Ye hi keci, soṇa,",
  "sn22.49:2.1_1": "samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’ti vā samanupassanti;",
  "sn22.49:2.2_0": "‘sadisohamasmī’ti vā samanupassanti;",
  "sn22.49:2.3_0": "‘hīnohamasmī’ti vā samanupassanti;",
  "sn22.49:2.4_0": "kimaññatra yathābhūtassa adassanā?",
  "sn22.49:2.5_0": "Aniccāya vedanāya dukkhāya vipariṇāmadhammāya ‘seyyohamasmī’ti vā samanupassanti;",
  "sn22.49:2.6_0": "‘sadisohamasmī’ti vā samanupassanti;",
  "sn22.49:2.7_0": "‘hīnohamasmī’ti vā samanupassanti;",
  "sn22.49:2.8_0": "kimaññatra yathābhūtassa adassanā?",
  "sn22.49:2.9_0": "Aniccāya saññāya …",
  "sn22.49:2.10_0": "aniccehi saṅkhārehi dukkhehi vipariṇāmadhammehi ‘seyyohamasmī’ti vā samanupassanti;",
  "sn22.49:2.11_0": "‘sadisohamasmī’ti vā samanupassanti;",
  "sn22.49:2.12_0": "‘hīnohamasmī’ti vā samanupassanti;",
  "sn22.49:2.13_0": "kimaññatra yathābhūtassa adassanā?",
  "sn22.49:2.14_0": "Aniccena viññāṇena dukkhena vipariṇāmadhammena ‘seyyohamasmī’ti vā samanupassanti;",
  "sn22.49:2.15_0": "‘sadisohamasmī’ti vā samanupassanti;",
  "sn22.49:2.16_0": "‘hīnohamasmī’ti vā samanupassanti;",
  "sn22.49:2.17_0": "kimaññatra yathābhūtassa adassanā?",
  "sn22.49:3.1_0": "Ye ca kho keci, soṇa,",
  "sn22.49:3.1_1": "samaṇā vā brāhmaṇā vā aniccena rūpena dukkhena vipariṇāmadhammena ‘seyyohamasmī’tipi na samanupassanti;",
  "sn22.49:3.2_0": "‘sadisohamasmī’tipi na samanupassanti;",
  "sn22.49:3.3_0": "‘hīnohamasmī’tipi na samanupassanti;",
  "sn22.49:3.4_0": "kimaññatra yathābhūtassa dassanā?",
  "sn22.49:3.5_0": "Aniccāya vedanāya …",
  "sn22.49:3.6_0": "aniccāya saññāya …",
  "sn22.49:3.7_0": "aniccehi saṅkhārehi …",
  "sn22.49:3.8_0": "aniccena viññāṇena dukkhena vipariṇāmadhammena ‘seyyohamasmī’tipi na samanupassanti;",
  "sn22.49:3.9_0": "‘sadisohamasmī’tipi na samanupassanti;",
  "sn22.49:3.10_0": "‘hīnohamasmī’tipi na samanupassanti;",
  "sn22.49:3.11_0": "kimaññatra yathābhūtassa dassanā?",
  "sn22.49:4.1_0": "Taṁ kiṁ maññasi, soṇa,",
  "sn22.49:4.2_0": "rūpaṁ niccaṁ vā aniccaṁ vā”ti?",
  "sn22.49:4.3_0": "“Aniccaṁ, bhante”.",
  "sn22.49:4.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.49:4.5_0": "“Dukkhaṁ, bhante”.",
  "sn22.49:4.6_0": "“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:",
  "sn22.49:4.7_0": "‘etaṁ mama, esohamasmi, eso me attā’”ti?",
  "sn22.49:4.8_0": "“No hetaṁ, bhante”.",
  "sn22.49:4.9_0": "“Vedanā niccā vā aniccā vā”ti?",
  "sn22.49:4.10_0": "“Aniccā, bhante” …",
  "sn22.49:4.11_0": "“saññā …",
  "sn22.49:4.12_0": "saṅkhārā …",
  "sn22.49:4.13_0": "viññāṇaṁ niccaṁ vā aniccaṁ vā”ti?",
  "sn22.49:4.14_0": "“Aniccaṁ, bhante”.",
  "sn22.49:4.15_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.49:4.16_0": "“Dukkhaṁ, bhante”.",
  "sn22.49:4.17_0": "“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:",
  "sn22.49:4.18_0": "‘etaṁ mama, esohamasmi, eso me attā’”ti?",
  "sn22.49:4.19_0": "“No hetaṁ, bhante”.",
  "sn22.49:5.1_0": "“Tasmātiha, soṇa,",
  "sn22.49:5.1_1": "yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.49:5.1_2": "sabbaṁ rūpaṁ ‘netaṁ mama,",
  "sn22.49:5.1_3": "nesohamasmi,",
  "sn22.49:5.1_4": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.49:6.1_0": "Yā kāci vedanā …",
  "sn22.49:6.2_0": "yā kāci saññā …",
  "sn22.49:6.3_0": "ye keci saṅkhārā …",
  "sn22.49:6.4_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.49:6.4_1": "sabbaṁ viññāṇaṁ ‘netaṁ mama,",
  "sn22.49:6.4_2": "nesohamasmi,",
  "sn22.49:6.4_3": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.49:7.1_0": "Evaṁ passaṁ, soṇa,",
  "sn22.49:7.1_1": "sutavā ariyasāvako rūpasmimpi nibbindati,",
  "sn22.49:7.1_2": "vedanāyapi nibbindati,",
  "sn22.49:7.1_3": "saññāyapi nibbindati,",
  "sn22.49:7.1_4": "saṅkhāresupi nibbindati,",
  "sn22.49:7.1_5": "viññāṇasmimpi nibbindati.",
  "sn22.49:7.2_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.49:7.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.49:7.4_0": "Sattamaṁ.",
  "sn22.50:0.1_0": "Saṁyutta Nikāya 22.50",
  "sn22.50:0.2_0": "5. Attadīpavagga",
  "sn22.50:0.3_0": "Dutiyasoṇasutta",
  "sn22.50:1.1_0": "Evaṁ me sutaṁ—",
  "sn22.50:1.2_0": "ekaṁ samayaṁ bhagavā rājagahe viharati veḷuvane kalandakanivāpe.",
  "sn22.50:1.3_0": "Atha kho soṇo gahapatiputto yena bhagavā tenupasaṅkami;",
  "sn22.50:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.50:1.3_2": "Ekamantaṁ nisinnaṁ kho soṇaṁ gahapatiputtaṁ bhagavā etadavoca:",
  "sn22.50:2.1_0": "“Ye hi keci, soṇa,",
  "sn22.50:2.1_1": "samaṇā vā brāhmaṇā vā rūpaṁ nappajānanti,",
  "sn22.50:2.1_2": "rūpasamudayaṁ nappajānanti,",
  "sn22.50:2.1_3": "rūpanirodhaṁ nappajānanti,",
  "sn22.50:2.1_4": "rūpanirodhagāminiṁ paṭipadaṁ nappajānanti;",
  "sn22.50:2.2_0": "vedanaṁ nappajānanti,",
  "sn22.50:2.2_1": "vedanāsamudayaṁ nappajānanti,",
  "sn22.50:2.2_2": "vedanānirodhaṁ nappajānanti,",
  "sn22.50:2.2_3": "vedanānirodhagāminiṁ paṭipadaṁ nappajānanti;",
  "sn22.50:2.3_0": "saññaṁ nappajānanti …pe…",
  "sn22.50:2.4_0": "saṅkhāre nappajānanti,",
  "sn22.50:2.4_1": "saṅkhārasamudayaṁ nappajānanti,",
  "sn22.50:2.4_2": "saṅkhāranirodhaṁ nappajānanti,",
  "sn22.50:2.4_3": "saṅkhāranirodhagāminiṁ paṭipadaṁ nappajānanti;",
  "sn22.50:2.5_0": "viññāṇaṁ nappajānanti,",
  "sn22.50:2.5_1": "viññāṇasamudayaṁ nappajānanti,",
  "sn22.50:2.5_2": "viññāṇanirodhaṁ nappajānanti,",
  "sn22.50:2.5_3": "viññāṇanirodhagāminiṁ paṭipadaṁ nappajānanti.",
  "sn22.50:2.6_0": "Na me te, soṇa,",
  "sn22.50:2.6_1": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,",
  "sn22.50:2.6_2": "na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "sn22.50:3.1_0": "Ye ca kho keci, soṇa,",
  "sn22.50:3.1_1": "samaṇā vā brāhmaṇā vā rūpaṁ pajānanti,",
  "sn22.50:3.1_2": "rūpasamudayaṁ pajānanti,",
  "sn22.50:3.1_3": "rūpanirodhaṁ pajānanti,",
  "sn22.50:3.1_4": "rūpanirodhagāminiṁ paṭipadaṁ pajānanti;",
  "sn22.50:3.2_0": "vedanaṁ pajānanti …pe…",
  "sn22.50:3.3_0": "saññaṁ pajānanti …",
  "sn22.50:3.4_0": "saṅkhāre pajānanti …",
  "sn22.50:3.5_0": "viññāṇaṁ pajānanti,",
  "sn22.50:3.5_1": "viññāṇasamudayaṁ pajānanti,",
  "sn22.50:3.5_2": "viññāṇanirodhaṁ pajānanti,",
  "sn22.50:3.5_3": "viññāṇanirodhagāminiṁ paṭipadaṁ pajānanti.",
  "sn22.50:3.6_0": "Te ca kho me, soṇa,",
  "sn22.50:3.6_1": "samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā,",
  "sn22.50:3.6_2": "te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "sn22.50:3.7_0": "Aṭṭhamaṁ.",
  "sn22.51:0.1_0": "Saṁyutta Nikāya 22.51",
  "sn22.51:0.2_0": "5. Attadīpavagga",
  "sn22.51:0.3_0": "Nandikkhayasutta",
  "sn22.51:1.1_0": "Sāvatthinidānaṁ.",
  "sn22.51:1.2_0": "“Aniccaññeva, bhikkhave, bhikkhu rūpaṁ aniccanti passati. Sāssa hoti sammādiṭṭhi.",
  "sn22.51:1.3_0": "Sammā passaṁ nibbindati.",
  "sn22.51:1.4_0": "Nandikkhayā rāgakkhayo, rāgakkhayā nandikkhayo.",
  "sn22.51:1.5_0": "Nandirāgakkhayā cittaṁ vimuttaṁ suvimuttanti vuccati.",
  "sn22.51:1.6_0": "Aniccaññeva, bhikkhave, bhikkhu vedanaṁ aniccanti passati. Sāssa hoti sammādiṭṭhi.",
  "sn22.51:1.7_0": "Sammā passaṁ nibbindati.",
  "sn22.51:1.8_0": "Nandikkhayā rāgakkhayo, rāgakkhayā nandikkhayo.",
  "sn22.51:1.9_0": "Nandirāgakkhayā cittaṁ vimuttaṁ suvimuttanti vuccati.",
  "sn22.51:1.10_0": "Aniccaññeva, bhikkhave, bhikkhu saññaṁ aniccanti passati …pe…",
  "sn22.51:1.11_0": "anicceyeva bhikkhave, bhikkhu saṅkhāre aniccāti passati. Sāssa hoti sammādiṭṭhi.",
  "sn22.51:1.12_0": "Sammā passaṁ nibbindati.",
  "sn22.51:1.13_0": "Nandikkhayā rāgakkhayo, rāgakkhayā nandikkhayo.",
  "sn22.51:1.14_0": "Nandirāgakkhayā cittaṁ vimuttaṁ suvimuttanti vuccati.",
  "sn22.51:1.15_0": "Aniccaññeva, bhikkhave, bhikkhu viññāṇaṁ aniccanti passati. Sāssa hoti sammādiṭṭhi.",
  "sn22.51:1.16_0": "Sammā passaṁ nibbindati.",
  "sn22.51:1.17_0": "Nandikkhayā rāgakkhayo, rāgakkhayā nandikkhayo.",
  "sn22.51:1.18_0": "Nandirāgakkhayā cittaṁ vimuttaṁ suvimuttanti vuccatī”ti.",
  "sn22.51:1.19_0": "Navamaṁ.",
  "sn22.52:0.1_0": "Saṁyutta Nikāya 22.52",
  "sn22.52:0.2_0": "5. Attadīpavagga",
  "sn22.52:0.3_0": "Dutiyanandikkhayasutta",
  "sn22.52:1.1_0": "Sāvatthinidānaṁ.",
  "sn22.52:1.2_0": "“Rūpaṁ, bhikkhave, yoniso manasi karotha, rūpāniccatañca yathābhūtaṁ samanupassatha.",
  "sn22.52:1.3_0": "Rūpaṁ,",
  "sn22.52:1.3_1": "bhikkhave,",
  "sn22.52:1.3_2": "bhikkhu yoniso manasi karonto,",
  "sn22.52:1.3_3": "rūpāniccatañca yathābhūtaṁ samanupassanto rūpasmiṁ nibbindati.",
  "sn22.52:1.4_0": "Nandikkhayā rāgakkhayo, rāgakkhayā nandikkhayo.",
  "sn22.52:1.5_0": "Nandirāgakkhayā cittaṁ vimuttaṁ suvimuttanti vuccati.",
  "sn22.52:1.6_0": "Vedanaṁ, bhikkhave, yoniso manasi karotha, vedanāniccatañca yathābhūtaṁ samanupassatha.",
  "sn22.52:1.7_0": "Vedanaṁ,",
  "sn22.52:1.7_1": "bhikkhave,",
  "sn22.52:1.7_2": "bhikkhu yoniso manasi karonto,",
  "sn22.52:1.7_3": "vedanāniccatañca yathābhūtaṁ samanupassanto vedanāya nibbindati.",
  "sn22.52:1.8_0": "Nandikkhayā rāgakkhayo, rāgakkhayā nandikkhayo.",
  "sn22.52:1.9_0": "Nandirāgakkhayā cittaṁ vimuttaṁ suvimuttanti vuccati.",
  "sn22.52:1.10_0": "Saññaṁ bhikkhave …",
  "sn22.52:1.11_0": "saṅkhāre, bhikkhave, yoniso manasi karotha, saṅkhārāniccatañca yathābhūtaṁ samanupassatha.",
  "sn22.52:1.12_0": "Saṅkhāre,",
  "sn22.52:1.12_1": "bhikkhave,",
  "sn22.52:1.12_2": "bhikkhu yoniso manasi karonto,",
  "sn22.52:1.12_3": "saṅkhārāniccataṁ yathābhūtaṁ samanupassanto saṅkhāresu nibbindati.",
  "sn22.52:1.13_0": "Nandikkhayā rāgakkhayo, rāgakkhayā nandikkhayo.",
  "sn22.52:1.14_0": "Nandirāgakkhayā cittaṁ vimuttaṁ suvimuttanti vuccati.",
  "sn22.52:1.15_0": "Viññāṇaṁ, bhikkhave, yoniso manasi karotha, viññāṇāniccatañca yathābhūtaṁ samanupassatha.",
  "sn22.52:1.16_0": "Viññāṇaṁ,",
  "sn22.52:1.16_1": "bhikkhave,",
  "sn22.52:1.16_2": "bhikkhu yoniso manasi karonto,",
  "sn22.52:1.16_3": "viññāṇāniccatañca yathābhūtaṁ samanupassanto viññāṇasmiṁ nibbindati.",
  "sn22.52:1.17_0": "Nandikkhayā rāgakkhayo, rāgakkhayā nandikkhayo.",
  "sn22.52:1.18_0": "Nandirāgakkhayā cittaṁ vimuttaṁ suvimuttanti vuccatī”ti.",
  "sn22.52:1.19_0": "Dasamaṁ.",
  "sn22.52:1.20_0": "Attadīpavaggo pañcamo.",
  "sn22.52:2.0_0": "Tassuddānaṁ",
  "sn22.52:2.1_0": "Attadīpā paṭipadā,",
  "sn22.52:2.2_0": "Dve ca honti aniccatā;",
  "sn22.52:2.3_0": "Samanupassanā khandhā,",
  "sn22.52:2.4_0": "Dve soṇā dve nandikkhayena cāti.",
  "sn22.52:2.5_0": "Mūlapaṇṇāsako samatto.",
  "sn22.52:3.0_0": "Tassa mūlapaṇṇāsakassa vagguddānaṁ",
  "sn22.52:3.1_0": "Nakulapitā anicco ca,",
  "sn22.52:3.2_0": "Bhāro natumhākena ca;",
  "sn22.52:3.3_0": "Attadīpena paññāso,",
  "sn22.52:3.4_0": "Paṭhamo tena pavuccatīti.",
  "sn22.53:0.1_0": "Saṁyutta Nikāya 22.53",
  "sn22.53:0.2_0": "6. Upayavagga",
  "sn22.53:0.3_0": "Upayasutta",
  "sn22.53:1.1_0": "Sāvatthinidānaṁ.",
  "sn22.53:1.2_0": "“Upayo, bhikkhave, avimutto, anupayo vimutto.",
  "sn22.53:1.3_0": "Rūpupayaṁ vā,",
  "sn22.53:1.3_1": "bhikkhave,",
  "sn22.53:1.3_2": "viññāṇaṁ tiṭṭhamānaṁ tiṭṭheyya,",
  "sn22.53:1.3_3": "rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.",
  "sn22.53:1.4_0": "Vedanupayaṁ vā …pe…",
  "sn22.53:1.5_0": "saññupayaṁ vā …pe…",
  "sn22.53:1.6_0": "saṅkhārupayaṁ vā,",
  "sn22.53:1.6_1": "bhikkhave,",
  "sn22.53:1.6_2": "viññāṇaṁ tiṭṭhamānaṁ tiṭṭheyya,",
  "sn22.53:1.6_3": "saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.",
  "sn22.53:2.1_0": "Yo, bhikkhave, evaṁ vadeyya:",
  "sn22.53:2.2_0": "‘ahamaññatra rūpā aññatra vedanāya aññatra saññāya aññatra saṅkhārehi viññāṇassa āgatiṁ vā gatiṁ vā cutiṁ",
  "sn22.53:2.2_1": "vā upapattiṁ vā vuddhiṁ vā virūḷhiṁ vā vepullaṁ vā paññāpessāmī’ti,",
  "sn22.53:2.2_2": "netaṁ ṭhānaṁ vijjati.",
  "sn22.53:3.1_0": "Rūpadhātuyā ce, bhikkhave, bhikkhuno rāgo pahīno hoti.",
  "sn22.53:3.2_0": "Rāgassa pahānā vocchijjatārammaṇaṁ patiṭṭhā viññāṇassa na hoti.",
  "sn22.53:3.3_0": "Vedanādhātuyā ce, bhikkhave …",
  "sn22.53:3.4_0": "saññādhātuyā ce, bhikkhave …",
  "sn22.53:3.5_0": "saṅkhāradhātuyā ce, bhikkhave …",
  "sn22.53:3.6_0": "viññāṇadhātuyā ce, bhikkhave, bhikkhuno rāgo pahīno hoti.",
  "sn22.53:3.7_0": "Rāgassa pahānā vocchijjatārammaṇaṁ patiṭṭhā viññāṇassa na hoti.",
  "sn22.53:3.8_0": "Tadappatiṭṭhitaṁ viññāṇaṁ avirūḷhaṁ anabhisaṅkhacca vimuttaṁ.",
  "sn22.53:3.9_0": "Vimuttattā ṭhitaṁ.",
  "sn22.53:3.9_1": "Ṭhitattā santusitaṁ.",
  "sn22.53:3.9_2": "Santusitattā na paritassati.",
  "sn22.53:3.9_3": "Aparitassaṁ paccattaññeva parinibbāyati.",
  "sn22.53:3.10_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.53:3.11_0": "Paṭhamaṁ.",
  "sn22.54:0.1_0": "Saṁyutta Nikāya 22.54",
  "sn22.54:0.2_0": "6. Upayavagga",
  "sn22.54:0.3_0": "Bījasutta",
  "sn22.54:1.1_0": "Sāvatthinidānaṁ.",
  "sn22.54:1.2_0": "“Pañcimāni, bhikkhave, bījajātāni.",
  "sn22.54:1.3_0": "Katamāni pañca?",
  "sn22.54:1.4_0": "Mūlabījaṁ, khandhabījaṁ, aggabījaṁ, phalubījaṁ, bījabījaññeva pañcamaṁ.",
  "sn22.54:1.5_0": "Imāni cassu,",
  "sn22.54:1.5_1": "bhikkhave,",
  "sn22.54:1.5_2": "pañca bījajātāni akhaṇḍāni apūtikāni avātātapahatāni sārādāni sukhasayitāni,",
  "sn22.54:1.5_3": "pathavī ca nāssa,",
  "sn22.54:1.5_4": "āpo ca nāssa;",
  "sn22.54:1.6_0": "api numāni, bhikkhave, pañca bījajātāni vuddhiṁ virūḷhiṁ vepullaṁ āpajjeyyun”ti?",
  "sn22.54:1.7_0": "“No hetaṁ, bhante”.",
  "sn22.54:1.8_0": "“Imāni cassu,",
  "sn22.54:1.8_1": "bhikkhave,",
  "sn22.54:1.8_2": "pañca bījajātāni akhaṇḍāni …pe…",
  "sn22.54:1.8_3": "sukhasayitāni,",
  "sn22.54:1.8_4": "pathavī ca assa,",
  "sn22.54:1.8_5": "āpo ca assa;",
  "sn22.54:1.9_0": "api numāni, bhikkhave, pañca bījajātāni vuddhiṁ virūḷhiṁ vepullaṁ āpajjeyyun”ti?",
  "sn22.54:1.10_0": "“Evaṁ, bhante”.",
  "sn22.54:1.11_0": "“Seyyathāpi, bhikkhave, pathavīdhātu, evaṁ catasso viññāṇaṭṭhitiyo daṭṭhabbā.",
  "sn22.54:1.12_0": "Seyyathāpi, bhikkhave, āpodhātu, evaṁ nandirāgo daṭṭhabbo.",
  "sn22.54:1.13_0": "Seyyathāpi, bhikkhave, pañca bījajātāni, evaṁ viññāṇaṁ sāhāraṁ daṭṭhabbaṁ.",
  "sn22.54:2.1_0": "Rūpupayaṁ,",
  "sn22.54:2.1_1": "bhikkhave,",
  "sn22.54:2.1_2": "viññāṇaṁ tiṭṭhamānaṁ tiṭṭheyya,",
  "sn22.54:2.1_3": "rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.",
  "sn22.54:2.2_0": "Vedanupayaṁ vā, bhikkhave, viññāṇaṁ tiṭṭhamānaṁ tiṭṭheyya …pe…",
  "sn22.54:2.3_0": "saññupayaṁ vā, bhikkhave, viññāṇaṁ tiṭṭhamānaṁ tiṭṭheyya …pe…",
  "sn22.54:2.4_0": "saṅkhārupayaṁ vā,",
  "sn22.54:2.4_1": "bhikkhave,",
  "sn22.54:2.4_2": "viññāṇaṁ tiṭṭhamānaṁ tiṭṭheyya,",
  "sn22.54:2.4_3": "saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.",
  "sn22.54:3.1_0": "Yo, bhikkhave, evaṁ vadeyya:",
  "sn22.54:3.2_0": "‘ahamaññatra rūpā aññatra vedanāya aññatra saññāya aññatra saṅkhārehi viññāṇassa āgatiṁ vā gatiṁ vā cutiṁ",
  "sn22.54:3.2_1": "vā upapattiṁ vā vuddhiṁ vā virūḷhiṁ vā vepullaṁ vā paññāpessāmī’ti,",
  "sn22.54:3.2_2": "netaṁ ṭhānaṁ vijjati.",
  "sn22.54:4.1_0": "Rūpadhātuyā ceva, bhikkhave, bhikkhuno rāgo pahīno hoti.",
  "sn22.54:4.2_0": "Rāgassa pahānā vocchijjatārammaṇaṁ patiṭṭhā viññāṇassa na hoti.",
  "sn22.54:4.3_0": "Vedanādhātuyā ce …",
  "sn22.54:4.4_0": "saññādhātuyā ce …",
  "sn22.54:4.5_0": "saṅkhāradhātuyā ce …",
  "sn22.54:4.6_0": "viññāṇadhātuyā ce, bhikkhave, bhikkhuno rāgo pahīno hoti.",
  "sn22.54:4.7_0": "Rāgassa pahānā vocchijjatārammaṇaṁ patiṭṭhā viññāṇassa na hoti.",
  "sn22.54:4.8_0": "Tadappatiṭṭhitaṁ viññāṇaṁ avirūḷhaṁ anabhisaṅkhacca vimuttaṁ.",
  "sn22.54:4.9_0": "Vimuttattā ṭhitaṁ.",
  "sn22.54:4.9_1": "Ṭhitattā santusitaṁ.",
  "sn22.54:4.9_2": "Santusitattā na paritassati.",
  "sn22.54:4.9_3": "Aparitassaṁ paccattaññeva parinibbāyati.",
  "sn22.54:4.10_0": "‘Khīṇā jāti …pe… nāparaṁ itthattāyā’ti pajānātī”ti.",
  "sn22.54:4.11_0": "Dutiyaṁ.",
  "sn22.55:0.1_0": "Saṁyutta Nikāya 22.55",
  "sn22.55:0.2_0": "6. Upayavagga",
  "sn22.55:0.3_0": "Udānasutta",
  "sn22.55:1.1_0": "Sāvatthinidānaṁ.",
  "sn22.55:1.2_0": "Tatra kho bhagavā udānaṁ udānesi:",
  "sn22.55:1.3_0": "“‘no cassaṁ, no ca me siyā, nābhavissa, na me bhavissatī’ti—",
  "sn22.55:1.4_0": "evaṁ adhimuccamāno bhikkhu chindeyya orambhāgiyāni saṁyojanānī”ti.",
  "sn22.55:1.5_0": "Evaṁ vutte, aññataro bhikkhu bhagavantaṁ etadavoca:",
  "sn22.55:1.6_0": "“yathā kathaṁ pana, bhante, ‘no cassaṁ, no ca me siyā, nābhavissa, na me bhavissatī’ti—",
  "sn22.55:1.7_0": "evaṁ adhimuccamāno bhikkhu chindeyya orambhāgiyāni saṁyojanānī”ti?",
  "sn22.55:2.1_0": "“Idha, bhikkhu, assutavā puthujjano ariyānaṁ adassāvī …pe…",
  "sn22.55:2.2_0": "sappurisadhamme avinīto rūpaṁ attato samanupassati,",
  "sn22.55:2.2_1": "rūpavantaṁ vā attānaṁ;",
  "sn22.55:2.2_2": "attani vā rūpaṁ,",
  "sn22.55:2.2_3": "rūpasmiṁ vā attānaṁ.",
  "sn22.55:2.3_0": "Vedanaṁ …",
  "sn22.55:2.4_0": "saññaṁ …",
  "sn22.55:2.5_0": "saṅkhāre …",
  "sn22.55:2.6_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.55:3.1_0": "So aniccaṁ rūpaṁ ‘aniccaṁ rūpan’ti yathābhūtaṁ nappajānāti,",
  "sn22.55:3.2_0": "aniccaṁ vedanaṁ ‘aniccā vedanā’ti yathābhūtaṁ nappajānāti,",
  "sn22.55:3.3_0": "aniccaṁ saññaṁ ‘aniccā saññā’ti yathābhūtaṁ nappajānāti,",
  "sn22.55:3.4_0": "anicce saṅkhāre ‘aniccā saṅkhārā’ti yathābhūtaṁ nappajānāti,",
  "sn22.55:3.5_0": "aniccaṁ viññāṇaṁ ‘aniccaṁ viññāṇan’ti yathābhūtaṁ nappajānāti.",
  "sn22.55:4.1_0": "Dukkhaṁ rūpaṁ ‘dukkhaṁ rūpan’ti yathābhūtaṁ nappajānāti,",
  "sn22.55:4.2_0": "dukkhaṁ vedanaṁ …",
  "sn22.55:4.3_0": "dukkhaṁ saññaṁ …",
  "sn22.55:4.4_0": "dukkhe saṅkhāre …",
  "sn22.55:4.5_0": "dukkhaṁ viññāṇaṁ ‘dukkhaṁ viññāṇan’ti yathābhūtaṁ nappajānāti.",
  "sn22.55:5.1_0": "Anattaṁ rūpaṁ ‘anattā rūpan’ti yathābhūtaṁ nappajānāti,",
  "sn22.55:5.2_0": "anattaṁ vedanaṁ ‘anattā vedanā’ti yathābhūtaṁ nappajānāti,",
  "sn22.55:5.3_0": "anattaṁ saññaṁ ‘anattā saññā’ti yathābhūtaṁ nappajānāti,",
  "sn22.55:5.4_0": "anatte saṅkhāre ‘anattā saṅkhārā’ti yathābhūtaṁ nappajānāti,",
  "sn22.55:5.5_0": "anattaṁ viññāṇaṁ ‘anattā viññāṇan’ti yathābhūtaṁ nappajānāti.",
  "sn22.55:6.1_0": "Saṅkhataṁ rūpaṁ ‘saṅkhataṁ rūpan’ti yathābhūtaṁ nappajānāti,",
  "sn22.55:6.2_0": "saṅkhataṁ vedanaṁ …",
  "sn22.55:6.3_0": "saṅkhataṁ saññaṁ …",
  "sn22.55:6.4_0": "saṅkhate saṅkhāre …",
  "sn22.55:6.5_0": "saṅkhataṁ viññāṇaṁ ‘saṅkhataṁ viññāṇan’ti yathābhūtaṁ nappajānāti.",
  "sn22.55:6.6_0": "Rūpaṁ vibhavissatīti yathābhūtaṁ nappajānāti.",
  "sn22.55:6.7_0": "Vedanā vibhavissati …",
  "sn22.55:6.8_0": "saññā vibhavissati …",
  "sn22.55:6.9_0": "saṅkhārā vibhavissanti …",
  "sn22.55:6.10_0": "viññāṇaṁ vibhavissatīti yathābhūtaṁ nappajānāti.",
  "sn22.55:7.1_0": "Sutavā ca kho, bhikkhu,",
  "sn22.55:7.1_1": "ariyasāvako ariyānaṁ dassāvī ariyadhammassa kovido ariyadhamme suvinīto sappurisānaṁ dassāvī sappurisadhammassa kovido sappurisadhamme suvinīto",
  "sn22.55:7.2_0": "na rūpaṁ attato samanupassati …pe…",
  "sn22.55:7.3_0": "na vedanaṁ …",
  "sn22.55:7.4_0": "na saññaṁ …",
  "sn22.55:7.5_0": "na saṅkhāre …",
  "sn22.55:7.6_0": "na viññāṇaṁ attato samanupassati.",
  "sn22.55:8.1_0": "So aniccaṁ rūpaṁ ‘aniccaṁ rūpan’ti yathābhūtaṁ pajānāti.",
  "sn22.55:8.2_0": "Aniccaṁ vedanaṁ …",
  "sn22.55:8.3_0": "aniccaṁ saññaṁ …",
  "sn22.55:8.4_0": "anicce saṅkhāre …",
  "sn22.55:8.5_0": "aniccaṁ viññāṇaṁ ‘aniccaṁ viññāṇan’ti yathābhūtaṁ pajānāti.",
  "sn22.55:8.6_0": "Dukkhaṁ rūpaṁ …pe… dukkhaṁ viññāṇaṁ …",
  "sn22.55:8.7_0": "anattaṁ rūpaṁ …pe… anattaṁ viññāṇaṁ …",
  "sn22.55:8.8_0": "saṅkhataṁ rūpaṁ …pe… saṅkhataṁ viññāṇaṁ ‘saṅkhataṁ viññāṇan’ti yathābhūtaṁ pajānāti.",
  "sn22.55:8.9_0": "Rūpaṁ vibhavissatīti yathābhūtaṁ pajānāti.",
  "sn22.55:8.10_0": "Vedanā …",
  "sn22.55:8.11_0": "saññā …",
  "sn22.55:8.12_0": "saṅkhārā …",
  "sn22.55:8.13_0": "viññāṇaṁ vibhavissatīti yathābhūtaṁ pajānāti.",
  "sn22.55:9.1_0": "So rūpassa vibhavā,",
  "sn22.55:9.1_1": "vedanāya vibhavā,",
  "sn22.55:9.1_2": "saññāya vibhavā,",
  "sn22.55:9.1_3": "saṅkhārānaṁ vibhavā,",
  "sn22.55:9.1_4": "viññāṇassa vibhavā, evaṁ kho, bhikkhu,",
  "sn22.55:9.2_0": "‘no cassaṁ, no ca me siyā, nābhavissa, na me bhavissatī’ti—",
  "sn22.55:9.3_0": "evaṁ adhimuccamāno bhikkhu chindeyya orambhāgiyāni saṁyojanānī”ti.",
  "sn22.55:9.4_0": "“Evaṁ adhimuccamāno, bhante, bhikkhu chindeyya orambhāgiyāni saṁyojanānī”ti.",
  "sn22.55:10.1_0": "“Kathaṁ pana, bhante, jānato kathaṁ passato anantarā āsavānaṁ khayo hotī”ti?",
  "sn22.55:10.2_0": "“Idha, bhikkhu, assutavā puthujjano atasitāye ṭhāne tāsaṁ āpajjati.",
  "sn22.55:10.3_0": "Tāso heso bhikkhu assutavato puthujjanassa:",
  "sn22.55:10.4_0": "‘no cassaṁ, no ca me siyā, nābhavissa, na me bhavissatī’ti.",
  "sn22.55:11.1_0": "Sutavā ca kho, bhikkhu, ariyasāvako atasitāye ṭhāne na tāsaṁ āpajjati.",
  "sn22.55:11.2_0": "Na heso, bhikkhu, tāso sutavato ariyasāvakassa:",
  "sn22.55:11.3_0": "‘no cassaṁ, no ca me siyā, nābhavissa, na me bhavissatī’ti.",
  "sn22.55:11.4_0": "Rūpupayaṁ vā, bhikkhu,",
  "sn22.55:11.4_1": "viññāṇaṁ tiṭṭhamānaṁ tiṭṭheyya,",
  "sn22.55:11.4_2": "rūpārammaṇaṁ rūpappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.",
  "sn22.55:11.5_0": "Vedanupayaṁ vā, bhikkhu …",
  "sn22.55:11.6_0": "saññupayaṁ vā, bhikkhu …",
  "sn22.55:11.7_0": "saṅkhārupayaṁ vā, bhikkhu,",
  "sn22.55:11.7_1": "viññāṇaṁ tiṭṭhamānaṁ tiṭṭheyya,",
  "sn22.55:11.7_2": "saṅkhārārammaṇaṁ saṅkhārappatiṭṭhaṁ nandūpasecanaṁ vuddhiṁ virūḷhiṁ vepullaṁ āpajjeyya.",
  "sn22.55:12.1_0": "Yo, bhikkhu, evaṁ vadeyya:",
  "sn22.55:12.2_0": "‘ahamaññatra rūpā,",
  "sn22.55:12.2_1": "aññatra vedanāya,",
  "sn22.55:12.2_2": "aññatra saññāya,",
  "sn22.55:12.2_3": "aññatra saṅkhārehi viññāṇassa āgatiṁ vā gatiṁ vā cutiṁ vā upapattiṁ vā vuddhiṁ vā virūḷhiṁ vā vepullaṁ vā paññāpessāmī’ti,",
  "sn22.55:12.2_4": "netaṁ ṭhānaṁ vijjati.",
  "sn22.55:13.1_0": "Rūpadhātuyā ce, bhikkhu,",
  "sn22.55:13.1_1": "bhikkhuno rāgo pahīno hoti.",
  "sn22.55:13.1_2": "Rāgassa pahānā vocchijjatārammaṇaṁ patiṭṭhā viññāṇassa na hoti.",
  "sn22.55:13.2_0": "Vedanādhātuyā ce, bhikkhu, bhikkhuno …",
  "sn22.55:13.3_0": "saññādhātuyā ce, bhikkhu, bhikkhuno …",
  "sn22.55:13.4_0": "saṅkhāradhātuyā ce, bhikkhu, bhikkhuno …",
  "sn22.55:13.5_0": "viññāṇadhātuyā ce, bhikkhu,",
  "sn22.55:13.5_1": "bhikkhuno rāgo pahīno hoti.",
  "sn22.55:13.5_2": "Rāgassa pahānā vocchijjatārammaṇaṁ patiṭṭhā viññāṇassa na hoti.",
  "sn22.55:13.6_0": "Tadappatiṭṭhitaṁ viññāṇaṁ avirūḷhaṁ anabhisaṅkhacca vimuttaṁ.",
  "sn22.55:13.7_0": "Vimuttattā ṭhitaṁ.",
  "sn22.55:13.7_1": "Ṭhitattā santusitaṁ.",
  "sn22.55:13.7_2": "Santusitattā na paritassati.",
  "sn22.55:13.7_3": "Aparitassaṁ paccattaññeva parinibbāyati.",
  "sn22.55:13.8_0": "‘Khīṇā jāti …pe… nāparaṁ itthattāyā’ti pajānāti.",
  "sn22.55:13.9_0": "Evaṁ kho, bhikkhu, jānato evaṁ passato anantarā āsavānaṁ khayo hotī”ti.",
  "sn22.55:13.10_0": "Tatiyaṁ.",
  "sn22.56:0.1_0": "Saṁyutta Nikāya 22.56",
  "sn22.56:0.2_0": "6. Upayavagga",
  "sn22.56:0.3_0": "Upādānaparipavattasutta",
  "sn22.56:1.1_0": "Sāvatthinidānaṁ.",
  "sn22.56:1.2_0": "“Pañcime, bhikkhave, upādānakkhandhā.",
  "sn22.56:1.3_0": "Katame pañca?",
  "sn22.56:1.4_0": "Rūpupādānakkhandho,",
  "sn22.56:1.4_1": "vedanupādānakkhandho,",
  "sn22.56:1.4_2": "saññupādānakkhandho,",
  "sn22.56:1.4_3": "saṅkhārupādānakkhandho,",
  "sn22.56:1.4_4": "viññāṇupādānakkhandho.",
  "sn22.56:1.5_0": "Yāvakīvañcāhaṁ,",
  "sn22.56:1.5_1": "bhikkhave,",
  "sn22.56:1.5_2": "ime pañcupādānakkhandhe catuparivaṭṭaṁ yathābhūtaṁ nābbhaññāsiṁ,",
  "sn22.56:1.5_3": "neva tāvāhaṁ,",
  "sn22.56:1.5_4": "bhikkhave,",
  "sn22.56:1.5_5": "sadevake loke samārake sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddhoti paccaññāsiṁ.",
  "sn22.56:1.6_0": "Yato ca khvāhaṁ,",
  "sn22.56:1.6_1": "bhikkhave,",
  "sn22.56:1.6_2": "ime pañcupādānakkhandhe catuparivaṭṭaṁ yathābhūtaṁ abbhaññāsiṁ, athāhaṁ,",
  "sn22.56:1.6_3": "bhikkhave,",
  "sn22.56:1.6_4": "sadevake loke …pe…",
  "sn22.56:1.7_0": "sadevamanussāya anuttaraṁ sammāsambodhiṁ abhisambuddhoti paccaññāsiṁ.",
  "sn22.56:2.1_0": "Kathañca catuparivaṭṭaṁ?",
  "sn22.56:2.2_0": "Rūpaṁ abbhaññāsiṁ,",
  "sn22.56:2.2_1": "rūpasamudayaṁ abbhaññāsiṁ,",
  "sn22.56:2.2_2": "rūpanirodhaṁ abbhaññāsiṁ,",
  "sn22.56:2.2_3": "rūpanirodhagāminiṁ paṭipadaṁ abbhaññāsiṁ;",
  "sn22.56:2.3_0": "vedanaṁ …",
  "sn22.56:2.4_0": "saññaṁ …",
  "sn22.56:2.5_0": "saṅkhāre …",
  "sn22.56:2.6_0": "viññāṇaṁ abbhaññāsiṁ,",
  "sn22.56:2.6_1": "viññāṇasamudayaṁ abbhaññāsiṁ,",
  "sn22.56:2.6_2": "viññāṇanirodhaṁ abbhaññāsiṁ,",
  "sn22.56:2.6_3": "viññāṇanirodhagāminiṁ paṭipadaṁ abbhaññāsiṁ.",
  "sn22.56:3.1_0": "Katamañca, bhikkhave, rūpaṁ?",
  "sn22.56:3.2_0": "Cattāro ca mahābhūtā catunnañca mahābhūtānaṁ upādāya rūpaṁ.",
  "sn22.56:3.3_0": "Idaṁ vuccati, bhikkhave, rūpaṁ.",
  "sn22.56:3.4_0": "Āhārasamudayā rūpasamudayo;",
  "sn22.56:3.5_0": "āhāranirodhā rūpanirodho.",
  "sn22.56:3.6_0": "Ayameva ariyo aṭṭhaṅgiko maggo rūpanirodhagāminī paṭipadā, seyyathidaṁ—",
  "sn22.56:3.7_0": "sammādiṭṭhi …pe… sammāsamādhi.",
  "sn22.56:4.1_0": "Ye hi keci,",
  "sn22.56:4.1_1": "bhikkhave,",
  "sn22.56:4.1_2": "samaṇā vā brāhmaṇā vā evaṁ rūpaṁ abhiññāya,",
  "sn22.56:4.1_3": "evaṁ rūpasamudayaṁ abhiññāya,",
  "sn22.56:4.1_4": "evaṁ rūpanirodhaṁ abhiññāya,",
  "sn22.56:4.1_5": "evaṁ rūpanirodhagāminiṁ paṭipadaṁ abhiññāya rūpassa nibbidāya virāgāya nirodhāya paṭipannā,",
  "sn22.56:4.1_6": "te suppaṭipannā.",
  "sn22.56:4.2_0": "Ye suppaṭipannā, te imasmiṁ dhammavinaye gādhanti.",
  "sn22.56:5.1_0": "Ye ca kho keci,",
  "sn22.56:5.1_1": "bhikkhave,",
  "sn22.56:5.1_2": "samaṇā vā brāhmaṇā vā evaṁ rūpaṁ abhiññāya …pe…",
  "sn22.56:5.1_3": "evaṁ rūpanirodhagāminiṁ paṭipadaṁ abhiññāya,",
  "sn22.56:5.1_4": "rūpassa nibbidā virāgā nirodhā anupādā vimuttā te suvimuttā.",
  "sn22.56:5.2_0": "Ye suvimuttā te kevalino.",
  "sn22.56:5.3_0": "Ye kevalino vaṭṭaṁ tesaṁ natthi paññāpanāya.",
  "sn22.56:6.1_0": "Katamā ca, bhikkhave, vedanā?",
  "sn22.56:6.2_0": "Chayime, bhikkhave, vedanākāyā—",
  "sn22.56:6.3_0": "cakkhusamphassajā vedanā,",
  "sn22.56:6.3_1": "sotasamphassajā vedanā,",
  "sn22.56:6.3_2": "ghānasamphassajā vedanā,",
  "sn22.56:6.3_3": "jivhāsamphassajā vedanā,",
  "sn22.56:6.3_4": "kāyasamphassajā vedanā,",
  "sn22.56:6.3_5": "manosamphassajā vedanā.",
  "sn22.56:6.4_0": "Ayaṁ vuccati, bhikkhave, vedanā.",
  "sn22.56:6.5_0": "Phassasamudayā vedanāsamudayo;",
  "sn22.56:6.6_0": "phassanirodhā vedanānirodho.",
  "sn22.56:6.7_0": "Ayameva ariyo aṭṭhaṅgiko maggo vedanānirodhagāminī paṭipadā, seyyathidaṁ—",
  "sn22.56:6.8_0": "sammādiṭṭhi …pe… sammāsamādhi.",
  "sn22.56:7.1_0": "Ye hi keci,",
  "sn22.56:7.1_1": "bhikkhave,",
  "sn22.56:7.1_2": "samaṇā vā brāhmaṇā vā evaṁ vedanaṁ abhiññāya,",
  "sn22.56:7.1_3": "evaṁ vedanāsamudayaṁ abhiññāya,",
  "sn22.56:7.1_4": "evaṁ vedanānirodhaṁ abhiññāya,",
  "sn22.56:7.1_5": "evaṁ vedanānirodhagāminiṁ paṭipadaṁ abhiññāya vedanāya nibbidāya virāgāya nirodhāya paṭipannā,",
  "sn22.56:7.1_6": "te suppaṭipannā.",
  "sn22.56:7.2_0": "Ye suppaṭipannā, te imasmiṁ dhammavinaye gādhanti.",
  "sn22.56:8.1_0": "Ye ca kho keci,",
  "sn22.56:8.1_1": "bhikkhave,",
  "sn22.56:8.1_2": "samaṇā vā brāhmaṇā vā evaṁ vedanaṁ abhiññāya …pe…",
  "sn22.56:8.1_3": "evaṁ vedanānirodhagāminiṁ paṭipadaṁ abhiññāya …pe…",
  "sn22.56:8.2_0": "vaṭṭaṁ tesaṁ natthi paññāpanāya.",
  "sn22.56:9.1_0": "Katamā ca, bhikkhave, saññā?",
  "sn22.56:9.2_0": "Chayime, bhikkhave, saññākāyā—",
  "sn22.56:9.3_0": "rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.",
  "sn22.56:9.4_0": "Ayaṁ vuccati, bhikkhave, saññā.",
  "sn22.56:9.5_0": "Phassasamudayā saññāsamudayo;",
  "sn22.56:9.6_0": "phassanirodhā saññānirodho.",
  "sn22.56:9.7_0": "Ayameva ariyo aṭṭhaṅgiko maggo saññānirodhagāminī paṭipadā, seyyathidaṁ—",
  "sn22.56:9.8_0": "sammādiṭṭhi …pe… sammāsamādhi …pe…",
  "sn22.56:9.9_0": "vaṭṭaṁ tesaṁ natthi paññāpanāya.",
  "sn22.56:10.1_0": "Katame ca, bhikkhave, saṅkhārā?",
  "sn22.56:10.2_0": "Chayime, bhikkhave, cetanākāyā—",
  "sn22.56:10.3_0": "rūpasañcetanā, saddasañcetanā, gandhasañcetanā, rasasañcetanā, phoṭṭhabbasañcetanā, dhammasañcetanā.",
  "sn22.56:10.4_0": "Ime vuccanti, bhikkhave, saṅkhārā.",
  "sn22.56:10.5_0": "Phassasamudayā saṅkhārasamudayo;",
  "sn22.56:10.6_0": "phassanirodhā saṅkhāranirodho.",
  "sn22.56:10.7_0": "Ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—",
  "sn22.56:10.8_0": "sammādiṭṭhi …pe… sammāsamādhi.",
  "sn22.56:11.1_0": "Ye hi keci,",
  "sn22.56:11.1_1": "bhikkhave,",
  "sn22.56:11.1_2": "samaṇā vā brāhmaṇā vā evaṁ saṅkhāre abhiññāya,",
  "sn22.56:11.1_3": "evaṁ saṅkhārasamudayaṁ abhiññāya,",
  "sn22.56:11.1_4": "evaṁ saṅkhāranirodhaṁ abhiññāya,",
  "sn22.56:11.1_5": "evaṁ saṅkhāranirodhagāminiṁ paṭipadaṁ abhiññāya saṅkhārānaṁ nibbidāya virāgāya nirodhāya paṭipannā,",
  "sn22.56:11.1_6": "te suppaṭipannā.",
  "sn22.56:11.2_0": "Ye suppaṭipannā, te imasmiṁ dhammavinaye gādhanti.",
  "sn22.56:12.1_0": "Ye ca kho keci,",
  "sn22.56:12.1_1": "bhikkhave,",
  "sn22.56:12.1_2": "samaṇā vā brāhmaṇā vā evaṁ saṅkhāre abhiññāya,",
  "sn22.56:12.1_3": "evaṁ saṅkhārasamudayaṁ abhiññāya,",
  "sn22.56:12.1_4": "evaṁ saṅkhāranirodhaṁ abhiññāya,",
  "sn22.56:12.1_5": "evaṁ saṅkhāranirodhagāminiṁ paṭipadaṁ abhiññāya saṅkhārānaṁ nibbidā virāgā nirodhā anupādā vimuttā,",
  "sn22.56:12.1_6": "te suvimuttā.",
  "sn22.56:12.2_0": "Ye suvimuttā, te kevalino.",
  "sn22.56:12.3_0": "Ye kevalino vaṭṭaṁ tesaṁ natthi paññāpanāya.",
  "sn22.56:13.1_0": "Katamañca, bhikkhave, viññāṇaṁ?",
  "sn22.56:13.2_0": "Chayime, bhikkhave, viññāṇakāyā—",
  "sn22.56:13.3_0": "cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.",
  "sn22.56:13.4_0": "Idaṁ vuccati, bhikkhave, viññāṇaṁ.",
  "sn22.56:13.5_0": "Nāmarūpasamudayā viññāṇasamudayo;",
  "sn22.56:13.6_0": "nāmarūpanirodhā viññāṇanirodho.",
  "sn22.56:13.7_0": "Ayameva ariyo aṭṭhaṅgiko maggo viññāṇanirodhagāminī paṭipadā, seyyathidaṁ—",
  "sn22.56:13.8_0": "sammādiṭṭhi …pe… sammāsamādhi.",
  "sn22.56:14.1_0": "Ye hi keci,",
  "sn22.56:14.1_1": "bhikkhave,",
  "sn22.56:14.1_2": "samaṇā vā brāhmaṇā vā evaṁ viññāṇaṁ abhiññāya,",
  "sn22.56:14.1_3": "evaṁ viññāṇasamudayaṁ abhiññāya,",
  "sn22.56:14.1_4": "evaṁ viññāṇanirodhaṁ abhiññāya,",
  "sn22.56:14.1_5": "evaṁ viññāṇanirodhagāminiṁ paṭipadaṁ abhiññāya viññāṇassa nibbidāya virāgāya nirodhāya paṭipannā,",
  "sn22.56:14.1_6": "te suppaṭipannā.",
  "sn22.56:14.2_0": "Ye suppaṭipannā, te imasmiṁ dhammavinaye gādhanti.",
  "sn22.56:15.1_0": "Ye ca kho keci,",
  "sn22.56:15.1_1": "bhikkhave,",
  "sn22.56:15.1_2": "samaṇā vā brāhmaṇā vā evaṁ viññāṇaṁ abhiññāya,",
  "sn22.56:15.1_3": "evaṁ viññāṇasamudayaṁ abhiññāya,",
  "sn22.56:15.1_4": "evaṁ viññāṇanirodhaṁ abhiññāya,",
  "sn22.56:15.1_5": "evaṁ viññāṇanirodhagāminiṁ paṭipadaṁ abhiññāya viññāṇassa nibbidā virāgā nirodhā anupādā vimuttā,",
  "sn22.56:15.1_6": "te suvimuttā.",
  "sn22.56:15.2_0": "Ye suvimuttā, te kevalino.",
  "sn22.56:15.3_0": "Ye kevalino vaṭṭaṁ tesaṁ natthi paññāpanāyā”ti.",
  "sn22.56:15.4_0": "Catutthaṁ.",
  "sn22.57:0.1_0": "Saṁyutta Nikāya 22.57",
  "sn22.57:0.2_0": "6. Upayavagga",
  "sn22.57:0.3_0": "Sattaṭṭhānasutta",
  "sn22.57:1.1_0": "Sāvatthinidānaṁ.",
  "sn22.57:1.2_0": "“Sattaṭṭhānakusalo,",
  "sn22.57:1.2_1": "bhikkhave,",
  "sn22.57:1.2_2": "bhikkhu tividhūpaparikkhī imasmiṁ dhammavinaye kevalī vusitavā uttamapurisoti vuccati.",
  "sn22.57:1.3_0": "Kathañca, bhikkhave, bhikkhu sattaṭṭhānakusalo hoti?",
  "sn22.57:1.4_0": "Idha,",
  "sn22.57:1.4_1": "bhikkhave,",
  "sn22.57:1.4_2": "bhikkhu rūpaṁ pajānāti,",
  "sn22.57:1.4_3": "rūpasamudayaṁ pajānāti,",
  "sn22.57:1.4_4": "rūpanirodhaṁ pajānāti,",
  "sn22.57:1.4_5": "rūpanirodhagāminiṁ paṭipadaṁ pajānāti;",
  "sn22.57:1.5_0": "rūpassa assādaṁ pajānāti, rūpassa ādīnavaṁ pajānāti, rūpassa nissaraṇaṁ pajānāti;",
  "sn22.57:1.6_0": "vedanaṁ pajānāti …",
  "sn22.57:1.7_0": "saññaṁ …",
  "sn22.57:1.8_0": "saṅkhāre …",
  "sn22.57:1.9_0": "viññāṇaṁ pajānāti,",
  "sn22.57:1.9_1": "viññāṇasamudayaṁ pajānāti,",
  "sn22.57:1.9_2": "viññāṇanirodhaṁ pajānāti,",
  "sn22.57:1.9_3": "viññāṇanirodhagāminiṁ paṭipadaṁ pajānāti;",
  "sn22.57:1.10_0": "viññāṇassa assādaṁ pajānāti, viññāṇassa ādīnavaṁ pajānāti, viññāṇassa nissaraṇaṁ pajānāti.",
  "sn22.57:2.1_0": "Katamañca, bhikkhave, rūpaṁ?",
  "sn22.57:2.2_0": "Cattāro ca mahābhūtā, catunnañca mahābhūtānaṁ upādāya rūpaṁ.",
  "sn22.57:2.3_0": "Idaṁ vuccati, bhikkhave, rūpaṁ.",
  "sn22.57:2.4_0": "Āhārasamudayā rūpasamudayo;",
  "sn22.57:2.5_0": "āhāranirodhā rūpanirodho.",
  "sn22.57:2.6_0": "Ayameva ariyo aṭṭhaṅgiko maggo rūpanirodhagāminī paṭipadā, seyyathidaṁ—",
  "sn22.57:2.7_0": "sammādiṭṭhi …pe… sammāsamādhi.",
  "sn22.57:3.1_0": "Yaṁ rūpaṁ paṭicca uppajjati sukhaṁ somanassaṁ—",
  "sn22.57:3.2_0": "ayaṁ rūpassa assādo.",
  "sn22.57:3.3_0": "Yaṁ rūpaṁ aniccaṁ dukkhaṁ vipariṇāmadhammaṁ—",
  "sn22.57:3.4_0": "ayaṁ rūpassa ādīnavo.",
  "sn22.57:3.5_0": "Yo rūpasmiṁ chandarāgavinayo chandarāgappahānaṁ—",
  "sn22.57:3.6_0": "idaṁ rūpassa nissaraṇaṁ.",
  "sn22.57:4.1_0": "Ye hi keci,",
  "sn22.57:4.1_1": "bhikkhave,",
  "sn22.57:4.1_2": "samaṇā vā brāhmaṇā vā evaṁ rūpaṁ abhiññāya,",
  "sn22.57:4.1_3": "evaṁ rūpasamudayaṁ abhiññāya,",
  "sn22.57:4.1_4": "evaṁ rūpanirodhaṁ abhiññāya,",
  "sn22.57:4.1_5": "evaṁ rūpanirodhagāminiṁ paṭipadaṁ abhiññāya;",
  "sn22.57:4.2_0": "evaṁ rūpassa assādaṁ abhiññāya,",
  "sn22.57:4.2_1": "evaṁ rūpassa ādīnavaṁ abhiññāya,",
  "sn22.57:4.2_2": "evaṁ rūpassa nissaraṇaṁ abhiññāya rūpassa nibbidāya virāgāya nirodhāya paṭipannā,",
  "sn22.57:4.2_3": "te suppaṭipannā.",
  "sn22.57:4.3_0": "Ye suppaṭipannā, te imasmiṁ dhammavinaye gādhanti.",
  "sn22.57:5.1_0": "Ye ca kho keci,",
  "sn22.57:5.1_1": "bhikkhave,",
  "sn22.57:5.1_2": "samaṇā vā brāhmaṇā vā evaṁ rūpaṁ abhiññāya,",
  "sn22.57:5.1_3": "evaṁ rūpasamudayaṁ abhiññāya,",
  "sn22.57:5.1_4": "evaṁ rūpanirodhaṁ abhiññāya,",
  "sn22.57:5.1_5": "evaṁ rūpanirodhagāminiṁ paṭipadaṁ abhiññāya;",
  "sn22.57:5.2_0": "evaṁ rūpassa assādaṁ abhiññāya,",
  "sn22.57:5.2_1": "evaṁ rūpassa ādīnavaṁ abhiññāya,",
  "sn22.57:5.2_2": "evaṁ rūpassa nissaraṇaṁ abhiññāya rūpassa nibbidā virāgā nirodhā anupādā vimuttā,",
  "sn22.57:5.2_3": "te suvimuttā.",
  "sn22.57:5.3_0": "Ye suvimuttā, te kevalino.",
  "sn22.57:5.4_0": "Ye kevalino vaṭṭaṁ tesaṁ natthi paññāpanāya.",
  "sn22.57:6.1_0": "Katamā ca, bhikkhave, vedanā?",
  "sn22.57:6.2_0": "Chayime, bhikkhave, vedanākāyā—",
  "sn22.57:6.3_0": "cakkhusamphassajā vedanā …pe…",
  "sn22.57:6.4_0": "manosamphassajā vedanā.",
  "sn22.57:6.5_0": "Ayaṁ vuccati, bhikkhave, vedanā.",
  "sn22.57:6.6_0": "Phassasamudayā vedanāsamudayo;",
  "sn22.57:6.7_0": "phassanirodhā vedanānirodho.",
  "sn22.57:6.8_0": "Ayameva ariyo aṭṭhaṅgiko maggo vedanānirodhagāminī paṭipadā, seyyathidaṁ—",
  "sn22.57:6.9_0": "sammādiṭṭhi …pe… sammāsamādhi.",
  "sn22.57:7.1_0": "Yaṁ vedanaṁ paṭicca uppajjati sukhaṁ somanassaṁ—",
  "sn22.57:7.2_0": "ayaṁ vedanāya assādo.",
  "sn22.57:7.3_0": "Yā vedanā aniccā dukkhā vipariṇāmadhammā—",
  "sn22.57:7.4_0": "ayaṁ vedanāya ādīnavo.",
  "sn22.57:7.5_0": "Yo vedanāya chandarāgavinayo chandarāgappahānaṁ—",
  "sn22.57:7.6_0": "idaṁ vedanāya nissaraṇaṁ.",
  "sn22.57:8.1_0": "Ye hi, keci,",
  "sn22.57:8.1_1": "bhikkhave,",
  "sn22.57:8.1_2": "samaṇā vā brāhmaṇā vā evaṁ vedanaṁ abhiññāya,",
  "sn22.57:8.1_3": "evaṁ vedanāsamudayaṁ abhiññāya,",
  "sn22.57:8.1_4": "evaṁ vedanānirodhaṁ abhiññāya,",
  "sn22.57:8.1_5": "evaṁ vedanānirodhagāminiṁ paṭipadaṁ abhiññāya;",
  "sn22.57:8.2_0": "evaṁ vedanāya assādaṁ abhiññāya,",
  "sn22.57:8.2_1": "evaṁ vedanāya ādīnavaṁ abhiññāya,",
  "sn22.57:8.2_2": "evaṁ vedanāya nissaraṇaṁ abhiññāya vedanāya nibbidāya virāgāya nirodhāya paṭipannā,",
  "sn22.57:8.2_3": "te suppaṭipannā.",
  "sn22.57:8.3_0": "Ye suppaṭipannā, te imasmiṁ dhammavinaye gādhanti.",
  "sn22.57:9.1_0": "Ye ca kho keci, bhikkhave, samaṇā vā brāhmaṇā vā evaṁ vedanaṁ abhiññāya …pe…",
  "sn22.57:9.2_0": "vaṭṭaṁ tesaṁ natthi paññāpanāya.",
  "sn22.57:10.1_0": "Katamā ca, bhikkhave, saññā?",
  "sn22.57:10.2_0": "Chayime, bhikkhave, saññākāyā—",
  "sn22.57:10.3_0": "rūpasaññā, saddasaññā, gandhasaññā, rasasaññā, phoṭṭhabbasaññā, dhammasaññā.",
  "sn22.57:10.4_0": "Ayaṁ vuccati, bhikkhave, saññā.",
  "sn22.57:10.5_0": "Phassasamudayā saññāsamudayo;",
  "sn22.57:10.6_0": "phassanirodhā saññānirodho.",
  "sn22.57:10.7_0": "Ayameva ariyo aṭṭhaṅgiko maggo saññānirodhagāminī paṭipadā, seyyathidaṁ—",
  "sn22.57:10.8_0": "sammādiṭṭhi …pe… sammāsamādhi …pe…",
  "sn22.57:10.9_0": "vaṭṭaṁ tesaṁ natthi paññāpanāya.",
  "sn22.57:11.1_0": "Katame ca, bhikkhave, saṅkhārā?",
  "sn22.57:11.2_0": "Chayime, bhikkhave, cetanākāyā—",
  "sn22.57:11.3_0": "rūpasañcetanā …pe…",
  "sn22.57:11.4_0": "dhammasañcetanā.",
  "sn22.57:11.5_0": "Ime vuccanti, bhikkhave, saṅkhārā.",
  "sn22.57:11.6_0": "Phassasamudayā saṅkhārasamudayo;",
  "sn22.57:11.7_0": "phassanirodhā saṅkhāranirodho.",
  "sn22.57:11.8_0": "Ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—",
  "sn22.57:11.9_0": "sammādiṭṭhi …pe… sammāsamādhi.",
  "sn22.57:12.1_0": "Yaṁ saṅkhāre paṭicca uppajjati sukhaṁ somanassaṁ—",
  "sn22.57:12.2_0": "ayaṁ saṅkhārānaṁ assādo.",
  "sn22.57:12.3_0": "Ye saṅkhārā aniccā dukkhā vipariṇāmadhammā—",
  "sn22.57:12.4_0": "ayaṁ saṅkhārānaṁ ādīnavo.",
  "sn22.57:12.5_0": "Yo saṅkhāresu chandarāgavinayo chandarāgappahānaṁ—",
  "sn22.57:12.6_0": "idaṁ saṅkhārānaṁ nissaraṇaṁ.",
  "sn22.57:13.1_0": "Ye hi keci,",
  "sn22.57:13.1_1": "bhikkhave,",
  "sn22.57:13.1_2": "samaṇā vā brāhmaṇā vā evaṁ saṅkhāre abhiññāya,",
  "sn22.57:13.1_3": "evaṁ saṅkhārasamudayaṁ abhiññāya,",
  "sn22.57:13.1_4": "evaṁ saṅkhāranirodhaṁ abhiññāya,",
  "sn22.57:13.1_5": "evaṁ saṅkhāranirodhagāminiṁ paṭipadaṁ abhiññāya …pe…",
  "sn22.57:13.1_6": "saṅkhārānaṁ nibbidāya virāgāya nirodhāya paṭipannā te suppaṭipannā.",
  "sn22.57:13.2_0": "Ye suppaṭipannā, te imasmiṁ dhammavinaye gādhanti …pe…",
  "sn22.57:13.3_0": "vaṭṭaṁ tesaṁ natthi paññāpanāya.",
  "sn22.57:14.1_0": "Katamañca, bhikkhave, viññāṇaṁ?",
  "sn22.57:14.2_0": "Chayime, bhikkhave, viññāṇakāyā—",
  "sn22.57:14.3_0": "cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.",
  "sn22.57:14.4_0": "Idaṁ vuccati, bhikkhave, viññāṇaṁ.",
  "sn22.57:14.5_0": "Nāmarūpasamudayā viññāṇasamudayo;",
  "sn22.57:14.6_0": "nāmarūpanirodhā viññāṇanirodho.",
  "sn22.57:14.7_0": "Ayameva ariyo aṭṭhaṅgiko maggo viññāṇanirodhagāminī paṭipadā, seyyathidaṁ—",
  "sn22.57:14.8_0": "sammādiṭṭhi …pe… sammāsamādhi.",
  "sn22.57:15.1_0": "Yaṁ viññāṇaṁ paṭicca uppajjati sukhaṁ somanassaṁ—",
  "sn22.57:15.2_0": "ayaṁ viññāṇassa assādo.",
  "sn22.57:15.3_0": "Yaṁ viññāṇaṁ aniccaṁ dukkhaṁ vipariṇāmadhammaṁ—",
  "sn22.57:15.4_0": "ayaṁ viññāṇassa ādīnavo.",
  "sn22.57:15.5_0": "Yo viññāṇasmiṁ chandarāgavinayo chandarāgappahānaṁ—",
  "sn22.57:15.6_0": "idaṁ viññāṇassa nissaraṇaṁ.",
  "sn22.57:16.1_0": "Ye hi keci,",
  "sn22.57:16.1_1": "bhikkhave,",
  "sn22.57:16.1_2": "samaṇā vā brāhmaṇā vā evaṁ viññāṇaṁ abhiññāya,",
  "sn22.57:16.1_3": "evaṁ viññāṇasamudayaṁ abhiññāya,",
  "sn22.57:16.1_4": "evaṁ viññāṇanirodhaṁ abhiññāya,",
  "sn22.57:16.1_5": "evaṁ viññāṇanirodhagāminiṁ paṭipadaṁ abhiññāya;",
  "sn22.57:16.2_0": "evaṁ viññāṇassa assādaṁ abhiññāya,",
  "sn22.57:16.2_1": "evaṁ viññāṇassa ādīnavaṁ abhiññāya,",
  "sn22.57:16.2_2": "evaṁ viññāṇassa nissaraṇaṁ abhiññāya viññāṇassa nibbidāya virāgāya nirodhāya paṭipannā,",
  "sn22.57:16.2_3": "te suppaṭipannā.",
  "sn22.57:16.3_0": "Ye suppaṭipannā, te imasmiṁ dhammavinaye gādhanti.",
  "sn22.57:17.1_0": "Ye ca kho keci,",
  "sn22.57:17.1_1": "bhikkhave,",
  "sn22.57:17.1_2": "samaṇā vā brāhmaṇā vā evaṁ viññāṇaṁ abhiññāya,",
  "sn22.57:17.1_3": "evaṁ viññāṇasamudayaṁ abhiññāya,",
  "sn22.57:17.1_4": "evaṁ viññāṇanirodhaṁ abhiññāya,",
  "sn22.57:17.1_5": "evaṁ viññāṇanirodhagāminiṁ paṭipadaṁ abhiññāya;",
  "sn22.57:17.2_0": "evaṁ viññāṇassa assādaṁ abhiññāya,",
  "sn22.57:17.2_1": "evaṁ viññāṇassa ādīnavaṁ abhiññāya,",
  "sn22.57:17.2_2": "evaṁ viññāṇassa nissaraṇaṁ abhiññāya viññāṇassa nibbidā virāgā nirodhā anupādā vimuttā,",
  "sn22.57:17.2_3": "te suvimuttā.",
  "sn22.57:17.3_0": "Ye suvimuttā, te kevalino.",
  "sn22.57:17.4_0": "Ye kevalino vaṭṭaṁ tesaṁ natthi paññāpanāya.",
  "sn22.57:17.5_0": "Evaṁ kho, bhikkhave, bhikkhu sattaṭṭhānakusalo hoti.",
  "sn22.57:18.1_0": "Kathañca, bhikkhave, bhikkhu tividhūpaparikkhī hoti?",
  "sn22.57:18.2_0": "Idha,",
  "sn22.57:18.2_1": "bhikkhave,",
  "sn22.57:18.2_2": "bhikkhu dhātuso upaparikkhati,",
  "sn22.57:18.2_3": "āyatanaso upaparikkhati,",
  "sn22.57:18.2_4": "paṭiccasamuppādaso upaparikkhati.",
  "sn22.57:18.3_0": "Evaṁ kho, bhikkhave, bhikkhu tividhūpaparikkhī hoti.",
  "sn22.57:18.4_0": "Sattaṭṭhānakusalo,",
  "sn22.57:18.4_1": "bhikkhave,",
  "sn22.57:18.4_2": "bhikkhu tividhūpaparikkhī,",
  "sn22.57:18.4_3": "imasmiṁ dhammavinaye kevalī vusitavā ‘uttamapuriso’ti vuccatī”ti.",
  "sn22.57:18.5_0": "Pañcamaṁ.",
  "sn22.58:0.1_0": "Saṁyutta Nikāya 22.58",
  "sn22.58:0.2_0": "6. Upayavagga",
  "sn22.58:0.3_0": "Sammāsambuddhasutta",
  "sn22.58:1.1_0": "Sāvatthinidānaṁ.",
  "sn22.58:1.2_0": "“Tathāgato,",
  "sn22.58:1.2_1": "bhikkhave,",
  "sn22.58:1.2_2": "arahaṁ sammāsambuddho rūpassa nibbidā virāgā nirodhā anupādā vimutto sammāsambuddhoti vuccati.",
  "sn22.58:1.3_0": "Bhikkhupi,",
  "sn22.58:1.3_1": "bhikkhave,",
  "sn22.58:1.3_2": "paññāvimutto rūpassa nibbidā virāgā nirodhā anupādā vimutto paññāvimuttoti vuccati.",
  "sn22.58:2.1_0": "Tathāgato,",
  "sn22.58:2.1_1": "bhikkhave,",
  "sn22.58:2.1_2": "arahaṁ sammāsambuddho vedanāya nibbidā virāgā nirodhā anupādā vimutto sammāsambuddhoti vuccati.",
  "sn22.58:2.2_0": "Bhikkhupi, bhikkhave, paññāvimutto vedanāya nibbidā …pe… paññāvimuttoti vuccati.",
  "sn22.58:3.1_0": "Tathāgato, bhikkhave, arahaṁ sammāsambuddho saññāya …",
  "sn22.58:3.2_0": "saṅkhārānaṁ …",
  "sn22.58:3.3_0": "viññāṇassa nibbidā virāgā nirodhā anupādā vimutto sammāsambuddhoti vuccati.",
  "sn22.58:3.4_0": "Bhikkhupi,",
  "sn22.58:3.4_1": "bhikkhave,",
  "sn22.58:3.4_2": "paññāvimutto viññāṇassa nibbidā virāgā nirodhā anupādā vimutto paññāvimuttoti vuccati.",
  "sn22.58:4.1_0": "Tatra kho,",
  "sn22.58:4.1_1": "bhikkhave,",
  "sn22.58:4.1_2": "ko viseso,",
  "sn22.58:4.1_3": "ko adhippayāso,",
  "sn22.58:4.1_4": "kiṁ nānākaraṇaṁ,",
  "sn22.58:4.1_5": "tathāgatassa arahato sammāsambuddhassa paññāvimuttena bhikkhunā”ti?",
  "sn22.58:4.2_0": "“Bhagavaṁmūlakā no, bhante,",
  "sn22.58:4.2_1": "dhammā bhagavaṁnettikā bhagavaṁpaṭisaraṇā.",
  "sn22.58:4.2_2": "Sādhu vata, bhante,",
  "sn22.58:4.2_3": "bhagavantaññeva paṭibhātu etassa bhāsitassa attho.",
  "sn22.58:4.2_4": "Bhagavato sutvā bhikkhū dhāressantī”ti.",
  "sn22.58:4.3_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti.",
  "sn22.58:4.4_0": "“Evaṁ, bhante”ti kho te bhikkhū bhagavato paccassosuṁ.",
  "sn22.58:4.5_0": "Bhagavā etadavoca:",
  "sn22.58:5.1_0": "“Tathāgato,",
  "sn22.58:5.1_1": "bhikkhave,",
  "sn22.58:5.1_2": "arahaṁ sammāsambuddho anuppannassa maggassa uppādetā,",
  "sn22.58:5.1_3": "asañjātassa maggassa sañjanetā,",
  "sn22.58:5.1_4": "anakkhātassa maggassa akkhātā maggaññū,",
  "sn22.58:5.1_5": "maggavidū,",
  "sn22.58:5.1_6": "maggakovido;",
  "sn22.58:5.2_0": "maggānugā ca, bhikkhave, etarahi sāvakā viharanti pacchā samannāgatā.",
  "sn22.58:5.3_0": "Ayaṁ kho,",
  "sn22.58:5.3_1": "bhikkhave, viseso,",
  "sn22.58:5.3_2": "ayaṁ adhippayāso,",
  "sn22.58:5.3_3": "idaṁ nānākaraṇaṁ tathāgatassa arahato sammāsambuddhassa paññāvimuttena bhikkhunā”ti.",
  "sn22.58:5.4_0": "Chaṭṭhaṁ.",
  "sn22.59:0.1_0": "Saṁyutta Nikāya 22.59",
  "sn22.59:0.2_0": "6. Upayavagga",
  "sn22.59:0.3_0": "Anattalakkhaṇasutta",
  "sn22.59:1.1_0": "Ekaṁ samayaṁ bhagavā bārāṇasiyaṁ viharati isipatane migadāye.",
  "sn22.59:1.2_0": "Tatra kho bhagavā pañcavaggiye bhikkhū āmantesi:",
  "sn22.59:1.3_0": "“bhikkhavo”ti.",
  "sn22.59:1.4_0": "“Bhadante”ti te bhikkhū bhagavato paccassosuṁ.",
  "sn22.59:1.5_0": "Bhagavā etadavoca:",
  "sn22.59:2.1_0": "“Rūpaṁ, bhikkhave, anattā.",
  "sn22.59:2.2_0": "Rūpañca hidaṁ, bhikkhave, attā abhavissa, nayidaṁ rūpaṁ ābādhāya saṁvatteyya, labbhetha ca rūpe:",
  "sn22.59:2.3_0": "‘evaṁ me rūpaṁ hotu, evaṁ me rūpaṁ mā ahosī’ti.",
  "sn22.59:2.4_0": "Yasmā ca kho, bhikkhave, rūpaṁ anattā, tasmā rūpaṁ ābādhāya saṁvattati, na ca labbhati rūpe:",
  "sn22.59:2.5_0": "‘evaṁ me rūpaṁ hotu, evaṁ me rūpaṁ mā ahosī’ti.",
  "sn22.59:3.1_0": "Vedanā anattā.",
  "sn22.59:3.2_0": "Vedanā ca hidaṁ,",
  "sn22.59:3.2_1": "bhikkhave,",
  "sn22.59:3.2_2": "attā abhavissa,",
  "sn22.59:3.2_3": "nayidaṁ vedanā ābādhāya saṁvatteyya,",
  "sn22.59:3.2_4": "labbhetha ca vedanāya:",
  "sn22.59:3.3_0": "‘evaṁ me vedanā hotu, evaṁ me vedanā mā ahosī’ti.",
  "sn22.59:3.4_0": "Yasmā ca kho, bhikkhave, vedanā anattā, tasmā vedanā ābādhāya saṁvattati, na ca labbhati vedanāya:",
  "sn22.59:3.5_0": "‘evaṁ me vedanā hotu, evaṁ me vedanā mā ahosī’ti.",
  "sn22.59:4.1_0": "Saññā anattā …pe…",
  "sn22.59:4.2_0": "saṅkhārā anattā.",
  "sn22.59:4.3_0": "Saṅkhārā ca hidaṁ,",
  "sn22.59:4.3_1": "bhikkhave,",
  "sn22.59:4.3_2": "attā abhavissaṁsu,",
  "sn22.59:4.3_3": "nayidaṁ saṅkhārā ābādhāya saṁvatteyyuṁ,",
  "sn22.59:4.3_4": "labbhetha ca saṅkhāresu:",
  "sn22.59:4.4_0": "‘evaṁ me saṅkhārā hontu, evaṁ me saṅkhārā mā ahesun’ti.",
  "sn22.59:4.5_0": "Yasmā ca kho,",
  "sn22.59:4.5_1": "bhikkhave,",
  "sn22.59:4.5_2": "saṅkhārā anattā,",
  "sn22.59:4.5_3": "tasmā saṅkhārā ābādhāya saṁvattanti,",
  "sn22.59:4.5_4": "na ca labbhati saṅkhāresu:",
  "sn22.59:4.6_0": "‘evaṁ me saṅkhārā hontu, evaṁ me saṅkhārā mā ahesun’ti.",
  "sn22.59:5.1_0": "Viññāṇaṁ anattā.",
  "sn22.59:5.2_0": "Viññāṇañca hidaṁ,",
  "sn22.59:5.2_1": "bhikkhave,",
  "sn22.59:5.2_2": "attā abhavissa,",
  "sn22.59:5.2_3": "nayidaṁ viññāṇaṁ ābādhāya saṁvatteyya,",
  "sn22.59:5.2_4": "labbhetha ca viññāṇe:",
  "sn22.59:5.3_0": "‘evaṁ me viññāṇaṁ hotu, evaṁ me viññāṇaṁ mā ahosī’ti.",
  "sn22.59:5.4_0": "Yasmā ca kho,",
  "sn22.59:5.4_1": "bhikkhave,",
  "sn22.59:5.4_2": "viññāṇaṁ anattā,",
  "sn22.59:5.4_3": "tasmā viññāṇaṁ ābādhāya saṁvattati,",
  "sn22.59:5.4_4": "na ca labbhati viññāṇe:",
  "sn22.59:5.5_0": "‘evaṁ me viññāṇaṁ hotu, evaṁ me viññāṇaṁ mā ahosī’ti.",
  "sn22.59:6.1_0": "Taṁ kiṁ maññatha, bhikkhave,",
  "sn22.59:6.2_0": "rūpaṁ niccaṁ vā aniccaṁ vā”ti?",
  "sn22.59:6.3_0": "“Aniccaṁ, bhante”.",
  "sn22.59:6.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.59:6.5_0": "“Dukkhaṁ, bhante”.",
  "sn22.59:6.6_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.59:6.7_0": "‘etaṁ mama, esohamasmi, eso me attā’”ti?",
  "sn22.59:6.8_0": "“No hetaṁ, bhante”.",
  "sn22.59:6.9_0": "“Vedanā …",
  "sn22.59:6.10_0": "saññā …",
  "sn22.59:6.11_0": "saṅkhārā …",
  "sn22.59:6.12_0": "viññāṇaṁ niccaṁ vā aniccaṁ vā”ti?",
  "sn22.59:6.13_0": "“Aniccaṁ, bhante”.",
  "sn22.59:6.14_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.59:6.15_0": "“Dukkhaṁ, bhante”.",
  "sn22.59:6.16_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.59:6.17_0": "‘etaṁ mama, esohamasmi, eso me attā’”ti?",
  "sn22.59:6.18_0": "“No hetaṁ, bhante”.",
  "sn22.59:7.1_0": "“Tasmātiha,",
  "sn22.59:7.1_1": "bhikkhave,",
  "sn22.59:7.1_2": "yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.59:7.1_3": "sabbaṁ rūpaṁ:",
  "sn22.59:7.1_4": "‘netaṁ mama,",
  "sn22.59:7.1_5": "nesohamasmi,",
  "sn22.59:7.1_6": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.59:8.1_0": "Yā kāci vedanā atītānāgatapaccuppannā ajjhattā vā bahiddhā vā …pe…",
  "sn22.59:8.1_1": "yā dūre santike vā,",
  "sn22.59:8.1_2": "sabbā vedanā:",
  "sn22.59:8.1_3": "‘netaṁ mama,",
  "sn22.59:8.1_4": "nesohamasmi,",
  "sn22.59:8.1_5": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.59:9.1_0": "Yā kāci saññā …pe…",
  "sn22.59:9.2_0": "ye keci saṅkhārā atītānāgatapaccuppannā ajjhattaṁ vā bahiddhā vā …pe…",
  "sn22.59:9.2_1": "ye dūre santike vā,",
  "sn22.59:9.2_2": "sabbe saṅkhārā:",
  "sn22.59:9.2_3": "‘netaṁ mama,",
  "sn22.59:9.2_4": "nesohamasmi,",
  "sn22.59:9.2_5": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.59:10.1_0": "Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.59:10.1_1": "sabbaṁ viññāṇaṁ:",
  "sn22.59:10.1_2": "‘netaṁ mama,",
  "sn22.59:10.1_3": "nesohamasmi,",
  "sn22.59:10.1_4": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.59:11.1_0": "Evaṁ passaṁ,",
  "sn22.59:11.1_1": "bhikkhave,",
  "sn22.59:11.1_2": "sutavā ariyasāvako rūpasmimpi nibbindati,",
  "sn22.59:11.1_3": "vedanāyapi nibbindati,",
  "sn22.59:11.1_4": "saññāyapi nibbindati,",
  "sn22.59:11.1_5": "saṅkhāresupi nibbindati,",
  "sn22.59:11.1_6": "viññāṇasmimpi nibbindati.",
  "sn22.59:11.2_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.59:11.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.59:12.1_0": "Idamavoca bhagavā.",
  "sn22.59:12.2_0": "Attamanā pañcavaggiyā bhikkhū bhagavato bhāsitaṁ abhinanduṁ.",
  "sn22.59:12.3_0": "Imasmiñca pana veyyākaraṇasmiṁ bhaññamāne pañcavaggiyānaṁ bhikkhūnaṁ anupādāya āsavehi cittāni vimucciṁsūti.",
  "sn22.59:12.4_0": "Sattamaṁ.",
  "sn22.60:0.1_0": "Saṁyutta Nikāya 22.60",
  "sn22.60:0.2_0": "6. Upayavagga",
  "sn22.60:0.3_0": "Mahālisutta",
  "sn22.60:1.1_0": "Evaṁ me sutaṁ—",
  "sn22.60:1.2_0": "ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "sn22.60:1.3_0": "Atha kho mahāli licchavi yena bhagavā tenupasaṅkami …pe…",
  "sn22.60:1.3_1": "ekamantaṁ nisinno kho mahāli licchavi bhagavantaṁ etadavoca:",
  "sn22.60:2.1_0": "“Pūraṇo, bhante, kassapo evamāha:",
  "sn22.60:2.2_0": "‘natthi hetu natthi paccayo sattānaṁ saṅkilesāya;",
  "sn22.60:2.3_0": "ahetū appaccayā sattā saṅkilissanti.",
  "sn22.60:2.4_0": "Natthi hetu natthi paccayo sattānaṁ visuddhiyā;",
  "sn22.60:2.5_0": "ahetū appaccayā sattā visujjhantī’ti.",
  "sn22.60:2.6_0": "Idha bhagavā kimāhā”ti?",
  "sn22.60:3.1_0": "“Atthi, mahāli, hetu atthi paccayo sattānaṁ saṅkilesāya;",
  "sn22.60:3.2_0": "sahetū sappaccayā sattā saṅkilissanti.",
  "sn22.60:3.3_0": "Atthi, mahāli, hetu, atthi paccayo sattānaṁ visuddhiyā;",
  "sn22.60:3.4_0": "sahetū sappaccayā sattā visujjhantī”ti.",
  "sn22.60:4.1_0": "“Katamo pana, bhante, hetu katamo paccayo sattānaṁ saṅkilesāya;",
  "sn22.60:4.2_0": "kathaṁ sahetū sappaccayā sattā saṅkilissantī”ti?",
  "sn22.60:5.1_0": "“Rūpañca hidaṁ, mahāli,",
  "sn22.60:5.1_1": "ekantadukkhaṁ abhavissa dukkhānupatitaṁ dukkhāvakkantaṁ anavakkantaṁ sukhena,",
  "sn22.60:5.1_2": "nayidaṁ sattā rūpasmiṁ sārajjeyyuṁ.",
  "sn22.60:5.2_0": "Yasmā ca kho, mahāli,",
  "sn22.60:5.2_1": "rūpaṁ sukhaṁ sukhānupatitaṁ sukhāvakkantaṁ anavakkantaṁ dukkhena,",
  "sn22.60:5.2_2": "tasmā sattā rūpasmiṁ sārajjanti;",
  "sn22.60:5.3_0": "sārāgā saṁyujjanti; saṁyogā saṅkilissanti.",
  "sn22.60:5.4_0": "Ayaṁ kho, mahāli, hetu, ayaṁ paccayo sattānaṁ saṅkilesāya;",
  "sn22.60:5.5_0": "evaṁ sahetū sappaccayā sattā saṅkilissanti.",
  "sn22.60:6.1_0": "Vedanā ca hidaṁ, mahāli,",
  "sn22.60:6.1_1": "ekantadukkhā abhavissa dukkhānupatitā dukkhāvakkantā anavakkantā sukhena,",
  "sn22.60:6.1_2": "nayidaṁ sattā vedanāya sārajjeyyuṁ.",
  "sn22.60:6.2_0": "Yasmā ca kho, mahāli,",
  "sn22.60:6.2_1": "vedanā sukhā sukhānupatitā sukhāvakkantā anavakkantā dukkhena,",
  "sn22.60:6.2_2": "tasmā sattā vedanāya sārajjanti;",
  "sn22.60:6.3_0": "sārāgā saṁyujjanti;",
  "sn22.60:6.4_0": "saṁyogā saṅkilissanti.",
  "sn22.60:6.5_0": "Ayampi kho, mahāli, hetu, ayaṁ paccayo sattānaṁ saṅkilesāya.",
  "sn22.60:6.6_0": "Evampi sahetū sappaccayā sattā saṅkilissanti.",
  "sn22.60:7.1_0": "Saññā ca hidaṁ, mahāli …pe…",
  "sn22.60:7.2_0": "saṅkhārā ca hidaṁ, mahāli,",
  "sn22.60:7.2_1": "ekantadukkhā abhavissaṁsu dukkhānupatitā dukkhāvakkantā anavakkantā sukhena,",
  "sn22.60:7.2_2": "nayidaṁ sattā saṅkhāresu sārajjeyyuṁ.",
  "sn22.60:7.3_0": "Yasmā ca kho, mahāli,",
  "sn22.60:7.3_1": "saṅkhārā sukhā sukhānupatitā sukhāvakkantā anavakkantā dukkhena,",
  "sn22.60:7.3_2": "tasmā sattā saṅkhāresu sārajjanti;",
  "sn22.60:7.4_0": "sārāgā saṁyujjanti;",
  "sn22.60:7.5_0": "saṁyogā saṅkilissanti.",
  "sn22.60:7.6_0": "Ayampi kho, mahāli, hetu, ayaṁ paccayo sattānaṁ saṅkilesāya.",
  "sn22.60:7.7_0": "Evampi sahetū sappaccayā sattā saṅkilissanti.",
  "sn22.60:8.1_0": "Viññāṇañca hidaṁ, mahāli,",
  "sn22.60:8.1_1": "ekantadukkhaṁ abhavissa dukkhānupatitaṁ dukkhāvakkantaṁ anavakkantaṁ sukhena,",
  "sn22.60:8.1_2": "nayidaṁ sattā viññāṇasmiṁ sārajjeyyuṁ.",
  "sn22.60:8.2_0": "Yasmā ca kho, mahāli,",
  "sn22.60:8.2_1": "viññāṇaṁ sukhaṁ sukhānupatitaṁ sukhāvakkantaṁ anavakkantaṁ dukkhena,",
  "sn22.60:8.2_2": "tasmā sattā viññāṇasmiṁ sārajjanti;",
  "sn22.60:8.3_0": "sārāgā saṁyujjanti; saṁyogā saṅkilissanti.",
  "sn22.60:8.4_0": "Ayampi kho, mahāli, hetu ayaṁ paccayo sattānaṁ saṅkilesāya.",
  "sn22.60:8.5_0": "Evampi sahetū sappaccayā sattā saṅkilissantī”ti.",
  "sn22.60:9.1_0": "“Katamo pana, bhante, hetu katamo paccayo sattānaṁ visuddhiyā;",
  "sn22.60:9.2_0": "kathaṁ sahetū sappaccayā sattā visujjhantī”ti?",
  "sn22.60:9.3_0": "“Rūpañca hidaṁ, mahāli,",
  "sn22.60:9.3_1": "ekantasukhaṁ abhavissa sukhānupatitaṁ sukhāvakkantaṁ anavakkantaṁ dukkhena,",
  "sn22.60:9.3_2": "nayidaṁ sattā rūpasmiṁ nibbindeyyuṁ.",
  "sn22.60:9.4_0": "Yasmā ca kho, mahāli,",
  "sn22.60:9.4_1": "rūpaṁ dukkhaṁ dukkhānupatitaṁ dukkhāvakkantaṁ anavakkantaṁ sukhena,",
  "sn22.60:9.4_2": "tasmā sattā rūpasmiṁ nibbindanti;",
  "sn22.60:9.5_0": "nibbindaṁ virajjanti; virāgā visujjhanti.",
  "sn22.60:9.6_0": "Ayaṁ kho, mahāli, hetu, ayaṁ paccayo, sattānaṁ visuddhiyā.",
  "sn22.60:9.7_0": "Evaṁ sahetū sappaccayā sattā visujjhanti.",
  "sn22.60:10.1_0": "Vedanā ca hidaṁ, mahāli, ekantasukhā abhavissa …pe…",
  "sn22.60:10.2_0": "saññā ca hidaṁ, mahāli …pe…",
  "sn22.60:10.3_0": "saṅkhārā ca hidaṁ, mahāli, ekantasukhā abhavissaṁsu …pe…",
  "sn22.60:10.4_0": "viññāṇañca hidaṁ, mahāli,",
  "sn22.60:10.4_1": "ekantasukhaṁ abhavissa sukhānupatitaṁ sukhāvakkantaṁ anavakkantaṁ dukkhena,",
  "sn22.60:10.4_2": "nayidaṁ sattā viññāṇasmiṁ nibbindeyyuṁ.",
  "sn22.60:10.5_0": "Yasmā ca kho, mahāli,",
  "sn22.60:10.5_1": "viññāṇaṁ dukkhaṁ dukkhānupatitaṁ dukkhāvakkantaṁ anavakkantaṁ sukhena,",
  "sn22.60:10.5_2": "tasmā sattā viññāṇasmiṁ nibbindanti;",
  "sn22.60:10.6_0": "nibbindaṁ virajjanti; virāgā visujjhanti.",
  "sn22.60:10.7_0": "Ayaṁ kho, mahāli, hetu, ayaṁ paccayo, sattānaṁ visuddhiyā.",
  "sn22.60:10.8_0": "Evampi sahetū sappaccayā sattā visujjhantī”ti.",
  "sn22.60:10.9_0": "Aṭṭhamaṁ.",
  "sn22.61:0.1_0": "Saṁyutta Nikāya 22.61",
  "sn22.61:0.2_0": "6. Upayavagga",
  "sn22.61:0.3_0": "Ādittasutta",
  "sn22.61:1.1_0": "Sāvatthinidānaṁ.",
  "sn22.61:1.2_0": "“Rūpaṁ, bhikkhave, ādittaṁ, vedanā ādittā, saññā ādittā, saṅkhārā ādittā, viññāṇaṁ ādittaṁ.",
  "sn22.61:1.3_0": "Evaṁ passaṁ,",
  "sn22.61:1.3_1": "bhikkhave,",
  "sn22.61:1.3_2": "sutavā ariyasāvako rūpasmimpi nibbindati,",
  "sn22.61:1.3_3": "vedanāyapi …",
  "sn22.61:1.3_4": "saññāyapi …",
  "sn22.61:1.3_5": "saṅkhāresupi …",
  "sn22.61:1.3_6": "viññāṇasmimpi nibbindati.",
  "sn22.61:1.4_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.61:1.5_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.61:1.6_0": "Navamaṁ.",
  "sn22.62:0.1_0": "Saṁyutta Nikāya 22.62",
  "sn22.62:0.2_0": "6. Upayavagga",
  "sn22.62:0.3_0": "Niruttipathasutta",
  "sn22.62:1.1_0": "Sāvatthinidānaṁ.",
  "sn22.62:1.2_0": "“Tayome,",
  "sn22.62:1.2_1": "bhikkhave,",
  "sn22.62:1.2_2": "niruttipathā adhivacanapathā paññattipathā asaṅkiṇṇā asaṅkiṇṇapubbā,",
  "sn22.62:1.2_3": "na saṅkīyanti,",
  "sn22.62:1.2_4": "na saṅkīyissanti,",
  "sn22.62:1.2_5": "appaṭikuṭṭhā samaṇehi brāhmaṇehi viññūhi.",
  "sn22.62:1.3_0": "Katame tayo?",
  "sn22.62:1.4_0": "Yaṁ,",
  "sn22.62:1.4_1": "bhikkhave,",
  "sn22.62:1.4_2": "rūpaṁ atītaṁ niruddhaṁ vipariṇataṁ ‘ahosī’ti tassa saṅkhā,",
  "sn22.62:1.4_3": "‘ahosī’ti tassa samaññā,",
  "sn22.62:1.4_4": "‘ahosī’ti tassa paññatti;",
  "sn22.62:1.5_0": "na tassa saṅkhā ‘atthī’ti, na tassa saṅkhā ‘bhavissatī’ti.",
  "sn22.62:2.1_0": "Yā vedanā atītā niruddhā vipariṇatā ‘ahosī’ti tassā saṅkhā,",
  "sn22.62:2.1_1": "‘ahosī’ti tassā samaññā,",
  "sn22.62:2.1_2": "‘ahosī’ti tassā paññatti;",
  "sn22.62:2.2_0": "na tassā saṅkhā ‘atthī’ti, na tassā saṅkhā ‘bhavissatī’ti.",
  "sn22.62:3.1_0": "Yā saññā …",
  "sn22.62:3.2_0": "ye saṅkhārā atītā niruddhā vipariṇatā ‘ahesun’ti tesaṁ saṅkhā,",
  "sn22.62:3.2_1": "‘ahesun’ti tesaṁ samaññā,",
  "sn22.62:3.2_2": "‘ahesun’ti tesaṁ paññatti;",
  "sn22.62:3.3_0": "na tesaṁ saṅkhā ‘atthī’ti, na tesaṁ saṅkhā ‘bhavissantī’ti.",
  "sn22.62:4.1_0": "Yaṁ viññāṇaṁ atītaṁ niruddhaṁ vipariṇataṁ,",
  "sn22.62:4.1_1": "‘ahosī’ti tassa saṅkhā,",
  "sn22.62:4.1_2": "‘ahosī’ti tassa samaññā,",
  "sn22.62:4.1_3": "‘ahosī’ti tassa paññatti;",
  "sn22.62:4.2_0": "na tassa saṅkhā ‘atthī’ti, na tassa saṅkhā ‘bhavissatī’ti.",
  "sn22.62:5.1_0": "Yaṁ,",
  "sn22.62:5.1_1": "bhikkhave,",
  "sn22.62:5.1_2": "rūpaṁ ajātaṁ apātubhūtaṁ,",
  "sn22.62:5.1_3": "‘bhavissatī’ti tassa saṅkhā,",
  "sn22.62:5.1_4": "‘bhavissatī’ti tassa samaññā,",
  "sn22.62:5.1_5": "‘bhavissatī’ti tassa paññatti;",
  "sn22.62:5.2_0": "na tassa saṅkhā ‘atthī’ti, na tassa saṅkhā ‘ahosī’ti.",
  "sn22.62:6.1_0": "Yā vedanā ajātā apātubhūtā,",
  "sn22.62:6.1_1": "‘bhavissatī’ti tassā saṅkhā,",
  "sn22.62:6.1_2": "‘bhavissatī’ti tassā samaññā,",
  "sn22.62:6.1_3": "‘bhavissatī’ti tassā paññatti;",
  "sn22.62:6.2_0": "na tassā saṅkhā ‘atthī’ti, na tassā saṅkhā ‘ahosī’ti.",
  "sn22.62:7.1_0": "Yā saññā …",
  "sn22.62:7.2_0": "ye saṅkhārā ajātā apātubhūtā,",
  "sn22.62:7.2_1": "‘bhavissantī’ti tesaṁ saṅkhā,",
  "sn22.62:7.2_2": "‘bhavissantī’ti tesaṁ samaññā,",
  "sn22.62:7.2_3": "‘bhavissantī’ti tesaṁ paññatti;",
  "sn22.62:7.3_0": "na tesaṁ saṅkhā ‘atthī’ti, na tesaṁ saṅkhā ‘ahesun’ti.",
  "sn22.62:8.1_0": "Yaṁ viññāṇaṁ ajātaṁ apātubhūtaṁ,",
  "sn22.62:8.1_1": "‘bhavissatī’ti tassa saṅkhā,",
  "sn22.62:8.1_2": "‘bhavissatī’ti tassa samaññā,",
  "sn22.62:8.1_3": "‘bhavissatī’ti tassa paññatti;",
  "sn22.62:8.2_0": "na tassa saṅkhā ‘atthī’ti, na tassa saṅkhā ‘ahosī’ti.",
  "sn22.62:9.1_0": "Yaṁ,",
  "sn22.62:9.1_1": "bhikkhave,",
  "sn22.62:9.1_2": "rūpaṁ jātaṁ pātubhūtaṁ,",
  "sn22.62:9.1_3": "‘atthī’ti tassa saṅkhā,",
  "sn22.62:9.1_4": "‘atthī’ti tassa samaññā,",
  "sn22.62:9.1_5": "‘atthī’ti tassa paññatti;",
  "sn22.62:9.2_0": "na tassa saṅkhā ‘ahosī’ti, na tassa saṅkhā ‘bhavissatī’ti.",
  "sn22.62:10.1_0": "Yā vedanā jātā pātubhūtā, ‘atthī’ti tassā saṅkhā, ‘atthī’ti tassā samaññā, ‘atthī’ti tassā paññatti;",
  "sn22.62:10.2_0": "na tassā saṅkhā ‘ahosī’ti, na tassā saṅkhā ‘bhavissatī’ti.",
  "sn22.62:11.1_0": "Yā saññā …",
  "sn22.62:11.2_0": "ye saṅkhārā jātā pātubhūtā,",
  "sn22.62:11.2_1": "‘atthī’ti tesaṁ saṅkhā,",
  "sn22.62:11.2_2": "‘atthī’ti tesaṁ samaññā,",
  "sn22.62:11.2_3": "‘atthī’ti tesaṁ paññatti;",
  "sn22.62:11.3_0": "na tesaṁ saṅkhā ‘ahesun’ti, na tesaṁ saṅkhā, ‘bhavissantī’ti.",
  "sn22.62:12.1_0": "Yaṁ viññāṇaṁ jātaṁ pātubhūtaṁ,",
  "sn22.62:12.1_1": "‘atthī’ti tassa saṅkhā,",
  "sn22.62:12.1_2": "‘atthī’ti tassa samaññā,",
  "sn22.62:12.1_3": "‘atthī’ti tassa paññatti;",
  "sn22.62:12.2_0": "na tassa saṅkhā ‘ahosī’ti, na tassa saṅkhā ‘bhavissatī’ti.",
  "sn22.62:13.1_0": "Ime kho,",
  "sn22.62:13.1_1": "bhikkhave,",
  "sn22.62:13.1_2": "tayo niruttipathā adhivacanapathā paññattipathā asaṅkiṇṇā asaṅkiṇṇapubbā,",
  "sn22.62:13.1_3": "na saṅkīyanti,",
  "sn22.62:13.1_4": "na saṅkīyissanti,",
  "sn22.62:13.1_5": "appaṭikuṭṭhā samaṇehi brāhmaṇehi viññūhi.",
  "sn22.62:13.2_0": "Yepi te,",
  "sn22.62:13.2_1": "bhikkhave,",
  "sn22.62:13.2_2": "ahesuṁ ukkalā vassabhaññā ahetukavādā akiriyavādā natthikavādā,",
  "sn22.62:13.2_3": "tepime tayo niruttipathe adhivacanapathe paññattipathe na garahitabbaṁ nappaṭikkositabbaṁ amaññiṁsu.",
  "sn22.62:13.3_0": "Taṁ kissa hetu?",
  "sn22.62:13.4_0": "Nindāghaṭṭanabyārosaupārambhabhayā”ti.",
  "sn22.62:13.5_0": "Majjhimapaṇṇāsakassa upayavaggo paṭhamo.",
  "sn22.62:14.0_0": "Tassuddānaṁ",
  "sn22.62:14.1_0": "Upayo bījaṁ udānaṁ,",
  "sn22.62:14.2_0": "Upādānaparivattaṁ;",
  "sn22.62:14.3_0": "Sattaṭṭhānañca sambuddho,",
  "sn22.62:14.4_0": "Pañcamahāli ādittā;",
  "sn22.62:14.5_0": "Vaggo niruttipathena cāti.",
  "sn22.63:0.1_0": "Saṁyutta Nikāya 22.63",
  "sn22.63:0.2_0": "7. Arahantavagga",
  "sn22.63:0.3_0": "Upādiyamānasutta",
  "sn22.63:1.1_0": "Evaṁ me sutaṁ—",
  "sn22.63:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "sn22.63:1.3_0": "Atha kho aññataro bhikkhu yena bhagavā tenupasaṅkami;",
  "sn22.63:1.3_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.63:1.3_2": "Ekamantaṁ nisinno kho so bhikkhu bhagavantaṁ etadavoca:",
  "sn22.63:1.4_0": "“sādhu me, bhante,",
  "sn22.63:1.4_1": "bhagavā saṅkhittena dhammaṁ desetu yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn22.63:1.5_0": "“Upādiyamāno kho, bhikkhu, baddho mārassa;",
  "sn22.63:1.6_0": "anupādiyamāno mutto pāpimato”ti.",
  "sn22.63:1.7_0": "“Aññātaṁ bhagavā, aññātaṁ sugatā”ti.",
  "sn22.63:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.63:2.2_0": "“Rūpaṁ kho, bhante, upādiyamāno baddho mārassa;",
  "sn22.63:2.3_0": "anupādiyamāno mutto pāpimato.",
  "sn22.63:2.4_0": "Vedanaṁ upādiyamāno baddho mārassa;",
  "sn22.63:2.5_0": "anupādiyamāno mutto pāpimato.",
  "sn22.63:2.6_0": "Saññaṁ …",
  "sn22.63:2.7_0": "saṅkhāre …",
  "sn22.63:2.8_0": "viññāṇaṁ upādiyamāno baddho mārassa;",
  "sn22.63:2.9_0": "anupādiyamāno mutto pāpimato.",
  "sn22.63:2.10_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.63:3.1_0": "“Sādhu sādhu, bhikkhu.",
  "sn22.63:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.63:3.3_0": "Rūpaṁ kho, bhikkhu, upādiyamāno baddho mārassa;",
  "sn22.63:3.4_0": "anupādiyamāno mutto pāpimato.",
  "sn22.63:3.5_0": "Vedanaṁ …",
  "sn22.63:3.6_0": "saññaṁ …",
  "sn22.63:3.7_0": "saṅkhāre …",
  "sn22.63:3.8_0": "viññāṇaṁ upādiyamāno baddho mārassa;",
  "sn22.63:3.9_0": "anupādiyamāno mutto pāpimato.",
  "sn22.63:3.10_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti.",
  "sn22.63:4.1_0": "Atha kho so bhikkhu bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.",
  "sn22.63:4.2_0": "Atha kho so bhikkhu eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṁ pabbajanti,",
  "sn22.63:4.2_1": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja viharati.",
  "sn22.63:4.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "sn22.63:4.4_0": "Aññataro ca pana so bhikkhu arahataṁ ahosīti.",
  "sn22.63:4.5_0": "Paṭhamaṁ.",
  "sn22.64:0.1_0": "Saṁyutta Nikāya 22.64",
  "sn22.64:0.2_0": "7. Arahantavagga",
  "sn22.64:0.3_0": "Maññamānasutta",
  "sn22.64:1.1_0": "Sāvatthinidānaṁ.",
  "sn22.64:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.64:1.3_0": "“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.",
  "sn22.64:1.4_0": "“Maññamāno kho, bhikkhu, baddho mārassa;",
  "sn22.64:1.5_0": "amaññamāno mutto pāpimato”ti.",
  "sn22.64:1.6_0": "“Aññātaṁ, bhagavā, aññātaṁ, sugatā”ti.",
  "sn22.64:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.64:2.2_0": "“Rūpaṁ kho, bhante, maññamāno baddho mārassa;",
  "sn22.64:2.3_0": "amaññamāno mutto pāpimato.",
  "sn22.64:2.4_0": "Vedanaṁ …",
  "sn22.64:2.5_0": "saññaṁ …",
  "sn22.64:2.6_0": "saṅkhāre …",
  "sn22.64:2.7_0": "viññāṇaṁ maññamāno baddho mārassa;",
  "sn22.64:2.8_0": "amaññamāno mutto pāpimato.",
  "sn22.64:2.9_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.64:3.1_0": "“Sādhu sādhu, bhikkhu.",
  "sn22.64:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.64:3.3_0": "Rūpaṁ kho, bhikkhu, maññamāno baddho mārassa;",
  "sn22.64:3.4_0": "amaññamāno mutto pāpimato.",
  "sn22.64:3.5_0": "Vedanaṁ …",
  "sn22.64:3.6_0": "saññaṁ …",
  "sn22.64:3.7_0": "saṅkhāre …",
  "sn22.64:3.8_0": "viññāṇaṁ maññamāno baddho mārassa;",
  "sn22.64:3.9_0": "amaññamāno mutto pāpimato.",
  "sn22.64:3.10_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.64:3.11_0": "aññataro ca pana so bhikkhu arahataṁ ahosīti.",
  "sn22.64:3.12_0": "Dutiyaṁ.",
  "sn22.65:0.1_0": "Saṁyutta Nikāya 22.65",
  "sn22.65:0.2_0": "7. Arahantavagga",
  "sn22.65:0.3_0": "Abhinandamānasutta",
  "sn22.65:1.1_0": "Sāvatthinidānaṁ.",
  "sn22.65:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.65:1.3_0": "“sādhu me, bhante, bhagavā saṅkhittena …pe… pahitatto vihareyyan”ti.",
  "sn22.65:1.4_0": "“Abhinandamāno kho, bhikkhu, baddho mārassa;",
  "sn22.65:1.5_0": "anabhinandamāno mutto pāpimato”ti.",
  "sn22.65:1.6_0": "“Aññātaṁ, bhagavā, aññātaṁ, sugatā”ti.",
  "sn22.65:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.65:2.2_0": "“Rūpaṁ kho, bhante, abhinandamāno baddho mārassa;",
  "sn22.65:2.3_0": "anabhinandamāno mutto pāpimato.",
  "sn22.65:2.4_0": "Vedanaṁ …",
  "sn22.65:2.5_0": "saññaṁ …",
  "sn22.65:2.6_0": "saṅkhāre …",
  "sn22.65:2.7_0": "viññāṇaṁ abhinandamāno baddho mārassa;",
  "sn22.65:2.8_0": "anabhinandamāno mutto pāpimato.",
  "sn22.65:2.9_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.65:3.1_0": "“Sādhu sādhu, bhikkhu.",
  "sn22.65:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.65:3.3_0": "Rūpaṁ kho, bhikkhu, abhinandamāno baddho mārassa;",
  "sn22.65:3.4_0": "anabhinandamāno mutto pāpimato.",
  "sn22.65:3.5_0": "Vedanaṁ …",
  "sn22.65:3.6_0": "saññaṁ …",
  "sn22.65:3.7_0": "saṅkhāre …",
  "sn22.65:3.8_0": "viññāṇaṁ abhinandamāno baddho mārassa;",
  "sn22.65:3.9_0": "anabhinandamāno mutto pāpimato.",
  "sn22.65:3.10_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.65:3.11_0": "aññataro ca pana so bhikkhu arahataṁ ahosīti.",
  "sn22.65:3.12_0": "Tatiyaṁ.",
  "sn22.66:0.1_0": "Saṁyutta Nikāya 22.66",
  "sn22.66:0.2_0": "7. Arahantavagga",
  "sn22.66:0.3_0": "Aniccasutta",
  "sn22.66:1.1_0": "Sāvatthinidānaṁ.",
  "sn22.66:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.66:1.3_0": "“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.",
  "sn22.66:1.4_0": "“Yaṁ kho, bhikkhu, aniccaṁ; tatra te chando pahātabbo”ti.",
  "sn22.66:1.5_0": "“Aññātaṁ, bhagavā, aññātaṁ, sugatā”ti.",
  "sn22.66:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.66:2.2_0": "“Rūpaṁ kho, bhante, aniccaṁ; tatra me chando pahātabbo.",
  "sn22.66:2.3_0": "Vedanā …",
  "sn22.66:2.4_0": "saññā …",
  "sn22.66:2.5_0": "saṅkhārā …",
  "sn22.66:2.6_0": "viññāṇaṁ aniccaṁ; tatra me chando pahātabbo.",
  "sn22.66:2.7_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.66:3.1_0": "“Sādhu sādhu, bhikkhu.",
  "sn22.66:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.66:3.3_0": "Rūpaṁ kho, bhikkhu, aniccaṁ; tatra te chando pahātabbo.",
  "sn22.66:3.4_0": "Vedanā aniccā …",
  "sn22.66:3.5_0": "saññā …",
  "sn22.66:3.6_0": "saṅkhārā …",
  "sn22.66:3.7_0": "viññāṇaṁ aniccaṁ; tatra kho te chando pahātabbo.",
  "sn22.66:3.8_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.66:3.9_0": "aññataro ca pana so bhikkhu arahataṁ ahosīti.",
  "sn22.66:3.10_0": "Catutthaṁ.",
  "sn22.67:0.1_0": "Saṁyutta Nikāya 22.67",
  "sn22.67:0.2_0": "7. Arahantavagga",
  "sn22.67:0.3_0": "Dukkhasutta",
  "sn22.67:1.1_0": "Sāvatthinidānaṁ.",
  "sn22.67:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.67:1.3_0": "“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.",
  "sn22.67:1.4_0": "“Yaṁ kho, bhikkhu, dukkhaṁ; tatra te chando pahātabbo”ti.",
  "sn22.67:1.5_0": "“Aññātaṁ, bhagavā, aññātaṁ, sugatā”ti.",
  "sn22.67:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.67:2.2_0": "“Rūpaṁ kho, bhante, dukkhaṁ; tatra me chando pahātabbo.",
  "sn22.67:2.3_0": "Vedanā …",
  "sn22.67:2.4_0": "saññā …",
  "sn22.67:2.5_0": "saṅkhārā …",
  "sn22.67:2.6_0": "viññāṇaṁ dukkhaṁ; tatra me chando pahātabbo.",
  "sn22.67:2.7_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.67:3.1_0": "“Sādhu sādhu, bhikkhu.",
  "sn22.67:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.67:3.3_0": "Rūpaṁ kho, bhikkhu, dukkhaṁ; tatra te chando pahātabbo.",
  "sn22.67:3.4_0": "Vedanā …",
  "sn22.67:3.5_0": "saññā …",
  "sn22.67:3.6_0": "saṅkhārā …",
  "sn22.67:3.7_0": "viññāṇaṁ dukkhaṁ; tatra te chando pahātabbo.",
  "sn22.67:3.8_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.67:3.9_0": "aññataro ca pana so bhikkhu arahataṁ ahosīti.",
  "sn22.67:3.10_0": "Pañcamaṁ.",
  "sn22.68:0.1_0": "Saṁyutta Nikāya 22.68",
  "sn22.68:0.2_0": "7. Arahantavagga",
  "sn22.68:0.3_0": "Anattasutta",
  "sn22.68:1.1_0": "Sāvatthinidānaṁ.",
  "sn22.68:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.68:1.3_0": "“sādhu me, bhante, bhagavā saṅkhittena dhammaṁ desetu …pe… ātāpī pahitatto vihareyyan”ti.",
  "sn22.68:1.4_0": "“Yo kho, bhikkhu, anattā; tatra te chando pahātabbo”ti.",
  "sn22.68:1.5_0": "“Aññātaṁ, bhagavā, aññātaṁ, sugatā”ti.",
  "sn22.68:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.68:2.2_0": "“Rūpaṁ kho, bhante, anattā; tatra me chando pahātabbo.",
  "sn22.68:2.3_0": "Vedanā …",
  "sn22.68:2.4_0": "saññā …",
  "sn22.68:2.5_0": "saṅkhārā …",
  "sn22.68:2.6_0": "viññāṇaṁ anattā; tatra me chando pahātabbo.",
  "sn22.68:2.7_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.68:3.1_0": "“Sādhu sādhu, bhikkhu.",
  "sn22.68:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.68:3.3_0": "Rūpaṁ kho, bhikkhu, anattā; tatra te chando pahātabbo.",
  "sn22.68:3.4_0": "Vedanā …",
  "sn22.68:3.5_0": "saññā …",
  "sn22.68:3.6_0": "saṅkhārā …",
  "sn22.68:3.7_0": "viññāṇaṁ anattā; tatra te chando pahātabbo.",
  "sn22.68:3.8_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.68:3.9_0": "aññataro ca pana so bhikkhu arahataṁ ahosīti.",
  "sn22.68:3.10_0": "Chaṭṭhaṁ.",
  "sn22.69:0.1_0": "Saṁyutta Nikāya 22.69",
  "sn22.69:0.2_0": "7. Arahantavagga",
  "sn22.69:0.3_0": "Anattaniyasutta",
  "sn22.69:1.1_0": "Sāvatthinidānaṁ.",
  "sn22.69:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.69:1.3_0": "“sādhu me, bhante, bhagavā saṅkhittena dhammaṁ desetu …pe… vihareyyan”ti.",
  "sn22.69:1.4_0": "“Yaṁ kho, bhikkhu, anattaniyaṁ; tatra te chando pahātabbo”ti.",
  "sn22.69:1.5_0": "“Aññātaṁ, bhagavā, aññātaṁ, sugatā”ti.",
  "sn22.69:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.69:2.2_0": "“Rūpaṁ kho, bhante, anattaniyaṁ; tatra me chando pahātabbo.",
  "sn22.69:2.3_0": "Vedanā …",
  "sn22.69:2.4_0": "saññā …",
  "sn22.69:2.5_0": "saṅkhārā …",
  "sn22.69:2.6_0": "viññāṇaṁ anattaniyaṁ; tatra me chando pahātabbo.",
  "sn22.69:2.7_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.69:3.1_0": "“Sādhu sādhu, bhikkhu.",
  "sn22.69:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.69:3.3_0": "Rūpaṁ kho, bhikkhu, anattaniyaṁ; tatra te chando pahātabbo.",
  "sn22.69:3.4_0": "Vedanā …",
  "sn22.69:3.5_0": "saññā …",
  "sn22.69:3.6_0": "saṅkhārā …",
  "sn22.69:3.7_0": "viññāṇaṁ anattaniyaṁ; tatra te chando pahātabbo.",
  "sn22.69:3.8_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.69:3.9_0": "aññataro ca pana so bhikkhu arahataṁ ahosīti.",
  "sn22.69:3.10_0": "Sattamaṁ.",
  "sn22.70:0.1_0": "Saṁyutta Nikāya 22.70",
  "sn22.70:0.2_0": "7. Arahantavagga",
  "sn22.70:0.3_0": "Rajanīyasaṇṭhitasutta",
  "sn22.70:1.1_0": "Sāvatthinidānaṁ.",
  "sn22.70:1.2_0": "Atha kho aññataro bhikkhu …pe… ekamantaṁ nisinno kho so bhikkhu bhagavantaṁ etadavoca:",
  "sn22.70:1.3_0": "“sādhu me, bhante,",
  "sn22.70:1.3_1": "bhagavā saṅkhittena dhammaṁ desetu,",
  "sn22.70:1.3_2": "yamahaṁ bhagavato dhammaṁ sutvā …pe…",
  "sn22.70:1.3_3": "vihareyyan”ti.",
  "sn22.70:1.4_0": "“Yaṁ kho, bhikkhu, rajanīyasaṇṭhitaṁ; tatra te chando pahātabbo”ti.",
  "sn22.70:1.5_0": "“Aññātaṁ, bhagavā, aññātaṁ, sugatā”ti.",
  "sn22.70:2.1_0": "“Yathā kathaṁ pana tvaṁ, bhikkhu, mayā saṅkhittena bhāsitassa vitthārena atthaṁ ājānāsī”ti?",
  "sn22.70:2.2_0": "“Rūpaṁ kho, bhante, rajanīyasaṇṭhitaṁ; tatra me chando pahātabbo.",
  "sn22.70:2.3_0": "Vedanā …",
  "sn22.70:2.4_0": "saññā …",
  "sn22.70:2.5_0": "saṅkhārā …",
  "sn22.70:2.6_0": "viññāṇaṁ rajanīyasaṇṭhitaṁ; tatra me chando pahātabbo.",
  "sn22.70:2.7_0": "Imassa khvāhaṁ, bhante, bhagavatā saṅkhittena bhāsitassa evaṁ vitthārena atthaṁ ājānāmī”ti.",
  "sn22.70:3.1_0": "“Sādhu sādhu, bhikkhu.",
  "sn22.70:3.2_0": "Sādhu kho tvaṁ, bhikkhu, mayā saṅkhittena bhāsitassa vitthārena atthaṁ ājānāsi.",
  "sn22.70:3.3_0": "Rūpaṁ kho, bhikkhu, rajanīyasaṇṭhitaṁ; tatra te chando pahātabbo.",
  "sn22.70:3.4_0": "Vedanā …",
  "sn22.70:3.5_0": "saññā …",
  "sn22.70:3.6_0": "saṅkhārā …",
  "sn22.70:3.7_0": "viññāṇaṁ rajanīyasaṇṭhitaṁ; tatra te chando pahātabbo.",
  "sn22.70:3.8_0": "Imassa kho, bhikkhu, mayā saṅkhittena bhāsitassa evaṁ vitthārena attho daṭṭhabbo”ti …pe…",
  "sn22.70:3.9_0": "aññataro ca pana so bhikkhu arahataṁ ahosīti.",
  "sn22.70:3.10_0": "Aṭṭhamaṁ.",
  "sn22.71:0.1_0": "Saṁyutta Nikāya 22.71",
  "sn22.71:0.2_0": "7. Arahantavagga",
  "sn22.71:0.3_0": "Rādhasutta",
  "sn22.71:1.1_0": "Sāvatthinidānaṁ.",
  "sn22.71:1.2_0": "Atha kho āyasmā rādho yena bhagavā tenupasaṅkami; upasaṅkamitvā bhagavantaṁ etadavoca:",
  "sn22.71:1.3_0": "“kathaṁ nu kho, bhante, jānato,",
  "sn22.71:1.3_1": "kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?",
  "sn22.71:1.4_0": "“Yaṁ kiñci, rādha,",
  "sn22.71:1.4_1": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.71:1.4_2": "sabbaṁ rūpaṁ:",
  "sn22.71:1.4_3": "‘netaṁ mama,",
  "sn22.71:1.4_4": "nesohamasmi,",
  "sn22.71:1.4_5": "na meso attā’ti evametaṁ yathābhūtaṁ sammappaññāya passati.",
  "sn22.71:1.5_0": "Yā kāci vedanā …",
  "sn22.71:1.6_0": "yā kāci saññā …",
  "sn22.71:1.7_0": "ye keci saṅkhārā …",
  "sn22.71:1.8_0": "yaṁ kiñci viññāṇaṁ atītānāgatapaccuppannaṁ …pe…",
  "sn22.71:1.8_1": "yaṁ dūre santike vā,",
  "sn22.71:1.8_2": "sabbaṁ viññāṇaṁ:",
  "sn22.71:1.8_3": "‘netaṁ mama,",
  "sn22.71:1.8_4": "nesohamasmi,",
  "sn22.71:1.8_5": "na meso attā’ti evametaṁ yathābhūtaṁ sammappaññāya passati.",
  "sn22.71:1.9_0": "Evaṁ kho, rādha,",
  "sn22.71:1.9_1": "jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti …pe…",
  "sn22.71:1.10_0": "aññataro ca panāyasmā rādho arahataṁ ahosīti.",
  "sn22.71:1.11_0": "Navamaṁ.",
  "sn22.72:0.1_0": "Saṁyutta Nikāya 22.72",
  "sn22.72:0.2_0": "7. Arahantavagga",
  "sn22.72:0.3_0": "Surādhasutta",
  "sn22.72:1.1_0": "Sāvatthinidānaṁ.",
  "sn22.72:1.2_0": "Atha kho āyasmā surādho bhagavantaṁ etadavoca:",
  "sn22.72:1.3_0": "“kathaṁ nu kho, bhante,",
  "sn22.72:1.3_1": "jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ mānasaṁ hoti,",
  "sn22.72:1.3_2": "vidhā samatikkantaṁ santaṁ suvimuttan”ti?",
  "sn22.72:1.4_0": "“Yaṁ kiñci, surādha,",
  "sn22.72:1.4_1": "rūpaṁ atītānāgatapaccuppannaṁ …pe…",
  "sn22.72:1.4_2": "yaṁ dūre santike vā,",
  "sn22.72:1.4_3": "sabbaṁ rūpaṁ:",
  "sn22.72:1.4_4": "‘netaṁ mama,",
  "sn22.72:1.4_5": "nesohamasmi,",
  "sn22.72:1.4_6": "na meso attā’ti evametaṁ yathābhūtaṁ sammappaññāya disvā anupādāvimutto hoti.",
  "sn22.72:1.5_0": "Yā kāci vedanā …",
  "sn22.72:1.6_0": "yā kāci saññā …",
  "sn22.72:1.7_0": "ye keci saṅkhārā …",
  "sn22.72:1.8_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.72:1.8_1": "sabbā vedanā …pe…",
  "sn22.72:1.9_0": "sabbā saññā …",
  "sn22.72:1.10_0": "sabbe saṅkhārā …",
  "sn22.72:1.11_0": "sabbaṁ viññāṇaṁ:",
  "sn22.72:1.11_1": "‘netaṁ mama,",
  "sn22.72:1.11_2": "nesohamasmi,",
  "sn22.72:1.11_3": "na meso attā’ti evametaṁ yathābhūtaṁ sammappaññāya disvā anupādāvimutto hoti.",
  "sn22.72:1.12_0": "Evaṁ kho, surādha,",
  "sn22.72:1.12_1": "jānato evaṁ passato imasmiñca saviññāṇake kāye,",
  "sn22.72:1.12_2": "bahiddhā ca sabbanimittesu ahaṅkāramamaṅkāramānāpagataṁ mānasaṁ hoti vidhā samatikkantaṁ santaṁ suvimuttan”ti …pe…",
  "sn22.72:1.13_0": "aññataro ca panāyasmā surādho arahataṁ ahosīti.",
  "sn22.72:1.14_0": "Dasamaṁ.",
  "sn22.72:1.15_0": "Arahantavaggo dutiyo.",
  "sn22.72:2.0_0": "Tassuddānaṁ",
  "sn22.72:2.1_0": "Upādiyamaññamānā,",
  "sn22.72:2.2_0": "Athābhinandamāno ca;",
  "sn22.72:2.3_0": "Aniccaṁ dukkhaṁ anattā ca,",
  "sn22.72:2.4_0": "Anattaniyaṁ rajanīyasaṇṭhitaṁ;",
  "sn22.72:2.5_0": "Rādhasurādhena te dasāti.",
  "sn22.73:0.1_0": "Saṁyutta Nikāya 22.73",
  "sn22.73:0.2_0": "8. Khajjanīyavagga",
  "sn22.73:0.3_0": "Assādasutta",
  "sn22.73:1.1_0": "Sāvatthinidānaṁ.",
  "sn22.73:1.2_0": "“Assutavā, bhikkhave, puthujjano rūpassa assādañca ādīnavañca nissaraṇañca yathābhūtaṁ nappajānāti.",
  "sn22.73:1.3_0": "Vedanāya …",
  "sn22.73:1.4_0": "saññāya …",
  "sn22.73:1.5_0": "saṅkhārānaṁ …",
  "sn22.73:1.6_0": "viññāṇassa assādañca ādīnavañca nissaraṇañca yathābhūtaṁ nappajānāti.",
  "sn22.73:1.7_0": "Sutavā ca kho,",
  "sn22.73:1.7_1": "bhikkhave,",
  "sn22.73:1.7_2": "ariyasāvako rūpassa assādañca ādīnavañca nissaraṇañca yathābhūtaṁ pajānāti.",
  "sn22.73:1.8_0": "Vedanāya …",
  "sn22.73:1.9_0": "saññāya …",
  "sn22.73:1.10_0": "saṅkhārānaṁ …",
  "sn22.73:1.11_0": "viññāṇassa assādañca ādīnavañca nissaraṇañca yathābhūtaṁ pajānātī”ti.",
  "sn22.73:1.12_0": "Paṭhamaṁ.",
  "sn22.74:0.1_0": "Saṁyutta Nikāya 22.74",
  "sn22.74:0.2_0": "8. Khajjanīyavagga",
  "sn22.74:0.3_0": "Samudayasutta",
  "sn22.74:1.1_0": "Sāvatthinidānaṁ.",
  "sn22.74:1.2_0": "“Assutavā,",
  "sn22.74:1.2_1": "bhikkhave,",
  "sn22.74:1.2_2": "puthujjano rūpassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "sn22.74:1.3_0": "Vedanāya …",
  "sn22.74:1.4_0": "saññāya …",
  "sn22.74:1.5_0": "saṅkhārānaṁ …",
  "sn22.74:1.6_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "sn22.74:1.7_0": "Sutavā ca kho,",
  "sn22.74:1.7_1": "bhikkhave,",
  "sn22.74:1.7_2": "ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.74:1.8_0": "Vedanāya …",
  "sn22.74:1.9_0": "saññāya …",
  "sn22.74:1.10_0": "saṅkhārānaṁ …",
  "sn22.74:1.11_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānātī”ti.",
  "sn22.74:1.12_0": "Dutiyaṁ.",
  "sn22.75:0.1_0": "Saṁyutta Nikāya 22.75",
  "sn22.75:0.2_0": "8. Khajjanīyavagga",
  "sn22.75:0.3_0": "Dutiyasamudayasutta",
  "sn22.75:1.1_0": "Sāvatthinidānaṁ.",
  "sn22.75:1.2_0": "“Sutavā,",
  "sn22.75:1.2_1": "bhikkhave,",
  "sn22.75:1.2_2": "ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.75:1.3_0": "Vedanāya …",
  "sn22.75:1.4_0": "saññāya …",
  "sn22.75:1.5_0": "saṅkhārānaṁ …",
  "sn22.75:1.6_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānātī”ti.",
  "sn22.75:1.7_0": "Tatiyaṁ.",
  "sn22.76:0.1_0": "Saṁyutta Nikāya 22.76",
  "sn22.76:0.2_0": "8. Khajjanīyavagga",
  "sn22.76:0.3_0": "Arahantasutta",
  "sn22.76:1.1_0": "Sāvatthinidānaṁ.",
  "sn22.76:1.2_0": "“Rūpaṁ, bhikkhave, aniccaṁ.",
  "sn22.76:1.3_0": "Yadaniccaṁ taṁ dukkhaṁ;",
  "sn22.76:1.4_0": "yaṁ dukkhaṁ tadanattā;",
  "sn22.76:1.5_0": "yadanattā taṁ ‘netaṁ mama,",
  "sn22.76:1.5_1": "nesohamasmi,",
  "sn22.76:1.5_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.76:1.6_0": "Vedanā …",
  "sn22.76:1.7_0": "saññā …",
  "sn22.76:1.8_0": "saṅkhārā …",
  "sn22.76:1.9_0": "viññāṇaṁ aniccaṁ.",
  "sn22.76:1.10_0": "Yadaniccaṁ taṁ dukkhaṁ;",
  "sn22.76:1.11_0": "yaṁ dukkhaṁ tadanattā;",
  "sn22.76:1.12_0": "yadanattā taṁ ‘netaṁ mama,",
  "sn22.76:1.12_1": "nesohamasmi,",
  "sn22.76:1.12_2": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.76:2.1_0": "Evaṁ passaṁ,",
  "sn22.76:2.1_1": "bhikkhave,",
  "sn22.76:2.1_2": "sutavā ariyasāvako rūpasmimpi nibbindati,",
  "sn22.76:2.1_3": "vedanāyapi …",
  "sn22.76:2.1_4": "saññāyapi …",
  "sn22.76:2.1_5": "saṅkhāresupi …",
  "sn22.76:2.1_6": "viññāṇasmimpi nibbindati.",
  "sn22.76:2.2_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.76:2.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "sn22.76:2.4_0": "Yāvatā, bhikkhave, sattāvāsā, yāvatā bhavaggaṁ, ete aggā, ete seṭṭhā lokasmiṁ yadidaṁ arahanto”ti.",
  "sn22.76:3.1_0": "Idamavoca bhagavā.",
  "sn22.76:3.2_0": "Idaṁ vatvāna sugato athāparaṁ etadavoca satthā:",
  "sn22.76:4.1_0": "“Sukhino vata arahanto,",
  "sn22.76:4.2_0": "taṇhā tesaṁ na vijjati;",
  "sn22.76:4.3_0": "Asmimāno samucchinno,",
  "sn22.76:4.4_0": "mohajālaṁ padālitaṁ.",
  "sn22.76:5.1_0": "Anejaṁ te anuppattā,",
  "sn22.76:5.2_0": "cittaṁ tesaṁ anāvilaṁ;",
  "sn22.76:5.3_0": "Loke anupalittā te,",
  "sn22.76:5.4_0": "brahmabhūtā anāsavā.",
  "sn22.76:6.1_0": "Pañcakkhandhe pariññāya,",
  "sn22.76:6.2_0": "satta saddhammagocarā;",
  "sn22.76:6.3_0": "Pasaṁsiyā sappurisā,",
  "sn22.76:6.4_0": "puttā buddhassa orasā.",
  "sn22.76:7.1_0": "Sattaratanasampannā,",
  "sn22.76:7.2_0": "Tīsu sikkhāsu sikkhitā;",
  "sn22.76:7.3_0": "Anuvicaranti mahāvīrā,",
  "sn22.76:7.4_0": "Pahīnabhayabheravā.",
  "sn22.76:8.1_0": "Dasahaṅgehi sampannā,",
  "sn22.76:8.2_0": "mahānāgā samāhitā;",
  "sn22.76:8.3_0": "Ete kho seṭṭhā lokasmiṁ,",
  "sn22.76:8.4_0": "taṇhā tesaṁ na vijjati.",
  "sn22.76:9.1_0": "Asekhañāṇamuppannaṁ,",
  "sn22.76:9.2_0": "antimoyaṁ samussayo;",
  "sn22.76:9.3_0": "Yo sāro brahmacariyassa,",
  "sn22.76:9.4_0": "tasmiṁ aparapaccayā.",
  "sn22.76:10.1_0": "Vidhāsu na vikampanti,",
  "sn22.76:10.2_0": "vippamuttā punabbhavā;",
  "sn22.76:10.3_0": "Dantabhūmimanuppattā,",
  "sn22.76:10.4_0": "te loke vijitāvino.",
  "sn22.76:11.1_0": "Uddhaṁ tiriyaṁ apācīnaṁ,",
  "sn22.76:11.2_0": "nandī tesaṁ na vijjati;",
  "sn22.76:11.3_0": "Nadanti te sīhanādaṁ,",
  "sn22.76:11.4_0": "buddhā loke anuttarā”ti.",
  "sn22.76:11.5_0": "Catutthaṁ.",
  "sn22.77:0.1_0": "Saṁyutta Nikāya 22.77",
  "sn22.77:0.2_0": "8. Khajjanīyavagga",
  "sn22.77:0.3_0": "Dutiyaarahantasutta",
  "sn22.77:1.1_0": "Sāvatthinidānaṁ.",
  "sn22.77:1.2_0": "“Rūpaṁ, bhikkhave, aniccaṁ.",
  "sn22.77:1.3_0": "Yadaniccaṁ taṁ dukkhaṁ;",
  "sn22.77:1.4_0": "yaṁ dukkhaṁ tadanattā;",
  "sn22.77:1.5_0": "yadanattā taṁ ‘netaṁ mama,",
  "sn22.77:1.5_1": "nesohamasmi,",
  "sn22.77:1.5_2": "na meso attā’ti …pe…",
  "sn22.77:1.5_3": "evametaṁ yathābhūtaṁ sammappaññāya daṭṭhabbaṁ.",
  "sn22.77:2.1_0": "Evaṁ passaṁ,",
  "sn22.77:2.1_1": "bhikkhave,",
  "sn22.77:2.1_2": "sutavā ariyasāvako rūpasmimpi nibbindati,",
  "sn22.77:2.1_3": "vedanāyapi …",
  "sn22.77:2.1_4": "saññāyapi …",
  "sn22.77:2.1_5": "saṅkhāresupi …",
  "sn22.77:2.1_6": "viññāṇasmimpi nibbindati.",
  "sn22.77:2.2_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.77:2.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "sn22.77:2.4_0": "Yāvatā, bhikkhave, sattāvāsā, yāvatā bhavaggaṁ, ete aggā, ete seṭṭhā lokasmiṁ yadidaṁ arahanto”ti.",
  "sn22.77:2.5_0": "Pañcamaṁ.",
  "sn22.78:0.1_0": "Saṁyutta Nikāya 22.78",
  "sn22.78:0.2_0": "8. Khajjanīyavagga",
  "sn22.78:0.3_0": "Sīhasutta",
  "sn22.78:1.1_0": "Sāvatthinidānaṁ.",
  "sn22.78:1.2_0": "“Sīho,",
  "sn22.78:1.2_1": "bhikkhave,",
  "sn22.78:1.2_2": "migarājā sāyanhasamayaṁ āsayā nikkhamati;",
  "sn22.78:1.2_3": "āsayā nikkhamitvā vijambhati;",
  "sn22.78:1.2_4": "vijambhitvā samantā catuddisā anuviloketi;",
  "sn22.78:1.2_5": "samantā catuddisā anuviloketvā tikkhattuṁ sīhanādaṁ nadati;",
  "sn22.78:1.2_6": "tikkhattuṁ sīhanādaṁ naditvā gocarāya pakkamati.",
  "sn22.78:1.3_0": "Ye hi keci,",
  "sn22.78:1.3_1": "bhikkhave,",
  "sn22.78:1.3_2": "tiracchānagatā pāṇā sīhassa migarañño nadato saddaṁ suṇanti;",
  "sn22.78:1.3_3": "yebhuyyena bhayaṁ saṁvegaṁ santāsaṁ āpajjanti;",
  "sn22.78:1.3_4": "bilaṁ bilāsayā pavisanti;",
  "sn22.78:1.3_5": "dakaṁ dakāsayā pavisanti;",
  "sn22.78:1.3_6": "vanaṁ vanāsayā pavisanti;",
  "sn22.78:1.3_7": "ākāsaṁ pakkhino bhajanti.",
  "sn22.78:1.4_0": "Yepi te,",
  "sn22.78:1.4_1": "bhikkhave,",
  "sn22.78:1.4_2": "rañño nāgā gāmanigamarājadhānīsu,",
  "sn22.78:1.4_3": "daḷhehi varattehi baddhā,",
  "sn22.78:1.4_4": "tepi tāni bandhanāni sañchinditvā sampadāletvā bhītā muttakarīsaṁ cajamānā,",
  "sn22.78:1.4_5": "yena vā tena vā palāyanti.",
  "sn22.78:1.5_0": "Evaṁ mahiddhiko kho,",
  "sn22.78:1.5_1": "bhikkhave,",
  "sn22.78:1.5_2": "sīho migarājā tiracchānagatānaṁ pāṇānaṁ,",
  "sn22.78:1.5_3": "evaṁ mahesakkho,",
  "sn22.78:1.5_4": "evaṁ mahānubhāvo.",
  "sn22.78:2.1_0": "Evameva kho,",
  "sn22.78:2.1_1": "bhikkhave,",
  "sn22.78:2.1_2": "yadā tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi",
  "sn22.78:2.1_3": "satthā devamanussānaṁ buddho bhagavā.",
  "sn22.78:2.1_4": "So dhammaṁ deseti:",
  "sn22.78:2.2_0": "‘iti rūpaṁ, iti rūpassa samudayo, iti rūpassa atthaṅgamo;",
  "sn22.78:2.3_0": "iti vedanā …",
  "sn22.78:2.4_0": "iti saññā …",
  "sn22.78:2.5_0": "iti saṅkhārā …",
  "sn22.78:2.6_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti.",
  "sn22.78:2.7_0": "Yepi te,",
  "sn22.78:2.7_1": "bhikkhave,",
  "sn22.78:2.7_2": "devā dīghāyukā vaṇṇavanto sukhabahulā uccesu vimānesu ciraṭṭhitikā tepi tathāgatassa dhammadesanaṁ sutvā",
  "sn22.78:2.7_3": "yebhuyyena bhayaṁ saṁvegaṁ santāsaṁ āpajjanti:",
  "sn22.78:2.8_0": "‘aniccāva kira, bho, mayaṁ samānā niccamhāti amaññimha.",
  "sn22.78:2.9_0": "Addhuvāva kira, bho, mayaṁ samānā dhuvamhāti amaññimha.",
  "sn22.78:2.10_0": "Asassatāva kira, bho, mayaṁ samānā sassatamhāti amaññimha.",
  "sn22.78:2.11_0": "Mayampi kira, bho, aniccā addhuvā asassatā sakkāyapariyāpannā’ti.",
  "sn22.78:2.12_0": "Evaṁ mahiddhiko kho, bhikkhave, tathāgato sadevakassa lokassa, evaṁ mahesakkho, evaṁ mahānubhāvo”ti.",
  "sn22.78:2.13_0": "Idamavoca bhagavā …pe…",
  "sn22.78:2.14_0": "etadavoca satthā:",
  "sn22.78:3.1_0": "“Yadā buddho abhiññāya,",
  "sn22.78:3.2_0": "dhammacakkaṁ pavattayi;",
  "sn22.78:3.3_0": "Sadevakassa lokassa,",
  "sn22.78:3.4_0": "satthā appaṭipuggalo.",
  "sn22.78:4.1_0": "Sakkāyañca nirodhañca,",
  "sn22.78:4.2_0": "sakkāyassa ca sambhavaṁ;",
  "sn22.78:4.3_0": "Ariyañcaṭṭhaṅgikaṁ maggaṁ,",
  "sn22.78:4.4_0": "dukkhūpasamagāminaṁ.",
  "sn22.78:5.1_0": "Yepi dīghāyukā devā,",
  "sn22.78:5.2_0": "vaṇṇavanto yasassino;",
  "sn22.78:5.3_0": "Bhītā santāsamāpāduṁ,",
  "sn22.78:5.4_0": "sīhassevitare migā.",
  "sn22.78:6.1_0": "Avītivattā sakkāyaṁ,",
  "sn22.78:6.2_0": "aniccā kira bho mayaṁ;",
  "sn22.78:6.3_0": "Sutvā arahato vākyaṁ,",
  "sn22.78:6.4_0": "vippamuttassa tādino”ti.",
  "sn22.78:6.5_0": "Chaṭṭhaṁ.",
  "sn22.79:0.1_0": "Saṁyutta Nikāya 22.79",
  "sn22.79:0.2_0": "8. Khajjanīyavagga",
  "sn22.79:0.3_0": "Khajjanīyasutta",
  "sn22.79:1.1_0": "Sāvatthinidānaṁ.",
  "sn22.79:1.2_0": "“Ye hi keci,",
  "sn22.79:1.2_1": "bhikkhave,",
  "sn22.79:1.2_2": "samaṇā vā brāhmaṇā vā anekavihitaṁ pubbenivāsaṁ anussaramānā anussaranti sabbete pañcupādānakkhandhe anussaranti etesaṁ vā aññataraṁ.",
  "sn22.79:1.3_0": "Katame pañca?",
  "sn22.79:1.4_0": "‘Evaṁrūpo ahosiṁ atītamaddhānan’ti—",
  "sn22.79:1.5_0": "iti vā hi, bhikkhave, anussaramāno rūpaṁyeva anussarati.",
  "sn22.79:1.6_0": "‘Evaṁvedano ahosiṁ atītamaddhānan’ti—",
  "sn22.79:1.7_0": "iti vā hi, bhikkhave, anussaramāno vedanaṁyeva anussarati.",
  "sn22.79:1.8_0": "‘Evaṁsañño ahosiṁ atītamaddhānan’ti …",
  "sn22.79:1.9_0": "‘evaṁsaṅkhāro ahosiṁ atītamaddhānan’ti …",
  "sn22.79:1.10_0": "‘evaṁviññāṇo ahosiṁ atītamaddhānan’ti—",
  "sn22.79:1.11_0": "iti vā hi, bhikkhave, anussaramāno viññāṇameva anussarati.",
  "sn22.79:2.1_0": "Kiñca, bhikkhave, rūpaṁ vadetha?",
  "sn22.79:2.2_0": "Ruppatīti kho, bhikkhave, tasmā ‘rūpan’ti vuccati.",
  "sn22.79:2.3_0": "Kena ruppati?",
  "sn22.79:2.4_0": "Sītenapi ruppati,",
  "sn22.79:2.4_1": "uṇhenapi ruppati,",
  "sn22.79:2.4_2": "jighacchāyapi ruppati,",
  "sn22.79:2.4_3": "pipāsāyapi ruppati,",
  "sn22.79:2.4_4": "ḍaṁsamakasavātātapasarīsapasamphassenapi ruppati.",
  "sn22.79:2.5_0": "Ruppatīti kho, bhikkhave, tasmā ‘rūpan’ti vuccati.",
  "sn22.79:3.1_0": "Kiñca, bhikkhave, vedanaṁ vadetha?",
  "sn22.79:3.2_0": "Vedayatīti kho, bhikkhave, tasmā ‘vedanā’ti vuccati.",
  "sn22.79:3.3_0": "Kiñca vedayati?",
  "sn22.79:3.4_0": "Sukhampi vedayati, dukkhampi vedayati, adukkhamasukhampi vedayati.",
  "sn22.79:3.5_0": "Vedayatīti kho, bhikkhave, tasmā ‘vedanā’ti vuccati.",
  "sn22.79:4.1_0": "Kiñca, bhikkhave, saññaṁ vadetha?",
  "sn22.79:4.2_0": "Sañjānātīti kho, bhikkhave, tasmā ‘saññā’ti vuccati.",
  "sn22.79:4.3_0": "Kiñca sañjānāti?",
  "sn22.79:4.4_0": "Nīlampi sañjānāti, pītakampi sañjānāti, lohitakampi sañjānāti, odātampi sañjānāti.",
  "sn22.79:4.5_0": "Sañjānātīti kho, bhikkhave, tasmā ‘saññā’ti vuccati.",
  "sn22.79:5.1_0": "Kiñca, bhikkhave, saṅkhāre vadetha?",
  "sn22.79:5.2_0": "Saṅkhatamabhisaṅkharontīti kho, bhikkhave, tasmā ‘saṅkhārā’ti vuccati.",
  "sn22.79:5.3_0": "Kiñca saṅkhatamabhisaṅkharonti?",
  "sn22.79:5.4_0": "Rūpaṁ rūpattāya saṅkhatamabhisaṅkharonti,",
  "sn22.79:5.4_1": "vedanaṁ vedanattāya saṅkhatamabhisaṅkharonti,",
  "sn22.79:5.4_2": "saññaṁ saññattāya saṅkhatamabhisaṅkharonti,",
  "sn22.79:5.4_3": "saṅkhāre saṅkhārattāya saṅkhatamabhisaṅkharonti,",
  "sn22.79:5.4_4": "viññāṇaṁ viññāṇattāya saṅkhatamabhisaṅkharonti.",
  "sn22.79:5.5_0": "Saṅkhatamabhisaṅkharontīti kho, bhikkhave, tasmā ‘saṅkhārā’ti vuccati.",
  "sn22.79:6.1_0": "Kiñca, bhikkhave, viññāṇaṁ vadetha?",
  "sn22.79:6.2_0": "Vijānātīti kho, bhikkhave, tasmā ‘viññāṇan’ti vuccati.",
  "sn22.79:6.3_0": "Kiñca vijānāti?",
  "sn22.79:6.4_0": "Ambilampi vijānāti,",
  "sn22.79:6.4_1": "tittakampi vijānāti,",
  "sn22.79:6.4_2": "kaṭukampi vijānāti,",
  "sn22.79:6.4_3": "madhurampi vijānāti,",
  "sn22.79:6.4_4": "khārikampi vijānāti,",
  "sn22.79:6.4_5": "akhārikampi vijānāti,",
  "sn22.79:6.4_6": "loṇikampi vijānāti,",
  "sn22.79:6.4_7": "aloṇikampi vijānāti.",
  "sn22.79:6.5_0": "Vijānātīti kho, bhikkhave, tasmā ‘viññāṇan’ti vuccati.",
  "sn22.79:7.1_0": "Tatra, bhikkhave, sutavā ariyasāvako iti paṭisañcikkhati:",
  "sn22.79:7.2_0": "‘ahaṁ kho etarahi rūpena khajjāmi.",
  "sn22.79:7.3_0": "Atītampāhaṁ addhānaṁ evameva rūpena khajjiṁ, seyyathāpi etarahi paccuppannena rūpena khajjāmi.",
  "sn22.79:7.4_0": "Ahañceva kho pana anāgataṁ rūpaṁ abhinandeyyaṁ,",
  "sn22.79:7.4_1": "anāgatampāhaṁ addhānaṁ evameva rūpena khajjeyyaṁ,",
  "sn22.79:7.4_2": "seyyathāpi etarahi paccuppannena rūpena khajjāmī’ti.",
  "sn22.79:7.5_0": "So iti paṭisaṅkhāya atītasmiṁ rūpasmiṁ anapekkho hoti;",
  "sn22.79:7.6_0": "anāgataṁ rūpaṁ nābhinandati;",
  "sn22.79:7.7_0": "paccuppannassa rūpassa nibbidāya virāgāya nirodhāya paṭipanno hoti.",
  "sn22.79:8.1_0": "‘Ahaṁ kho etarahi vedanāya khajjāmi.",
  "sn22.79:8.2_0": "Atītampāhaṁ addhānaṁ evameva vedanāya khajjiṁ, seyyathāpi etarahi paccuppannāya vedanāya khajjāmi.",
  "sn22.79:8.3_0": "Ahañceva kho pana anāgataṁ vedanaṁ abhinandeyyaṁ;",
  "sn22.79:8.4_0": "anāgatampāhaṁ addhānaṁ evameva vedanāya khajjeyyaṁ,",
  "sn22.79:8.4_1": "seyyathāpi etarahi paccuppannāya vedanāya khajjāmī’ti.",
  "sn22.79:8.5_0": "So iti paṭisaṅkhāya atītāya vedanāya anapekkho hoti;",
  "sn22.79:8.6_0": "anāgataṁ vedanaṁ nābhinandati;",
  "sn22.79:8.7_0": "paccuppannāya vedanāya nibbidāya virāgāya nirodhāya paṭipanno hoti.",
  "sn22.79:9.1_0": "‘Ahaṁ kho etarahi saññāya khajjāmi …pe…",
  "sn22.79:9.2_0": "ahaṁ kho etarahi saṅkhārehi khajjāmi.",
  "sn22.79:9.3_0": "Atītampāhaṁ addhānaṁ evameva saṅkhārehi khajjiṁ,",
  "sn22.79:9.3_1": "seyyathāpi etarahi paccuppannehi saṅkhārehi khajjāmīti.",
  "sn22.79:9.4_0": "Ahañceva kho pana anāgate saṅkhāre abhinandeyyaṁ;",
  "sn22.79:9.5_0": "anāgatampāhaṁ addhānaṁ evameva saṅkhārehi khajjeyyaṁ,",
  "sn22.79:9.5_1": "seyyathāpi etarahi paccuppannehi saṅkhārehi khajjāmī’ti.",
  "sn22.79:9.6_0": "So iti paṭisaṅkhāya atītesu saṅkhāresu anapekkho hoti;",
  "sn22.79:9.7_0": "anāgate saṅkhāre nābhinandati;",
  "sn22.79:9.8_0": "paccuppannānaṁ saṅkhārānaṁ nibbidāya virāgāya nirodhāya paṭipanno hoti.",
  "sn22.79:10.1_0": "‘Ahaṁ kho etarahi viññāṇena khajjāmi.",
  "sn22.79:10.2_0": "Atītampi addhānaṁ evameva viññāṇena khajjiṁ, seyyathāpi etarahi paccuppannena viññāṇena khajjāmi.",
  "sn22.79:10.3_0": "Ahañceva kho pana anāgataṁ viññāṇaṁ abhinandeyyaṁ;",
  "sn22.79:10.4_0": "anāgatampāhaṁ addhānaṁ evameva viññāṇena khajjeyyaṁ,",
  "sn22.79:10.4_1": "seyyathāpi etarahi paccuppannena viññāṇena khajjāmī’ti.",
  "sn22.79:10.5_0": "So iti paṭisaṅkhāya atītasmiṁ viññāṇasmiṁ anapekkho hoti;",
  "sn22.79:10.6_0": "anāgataṁ viññāṇaṁ nābhinandati;",
  "sn22.79:10.7_0": "paccuppannassa viññāṇassa nibbidāya virāgāya nirodhāya paṭipanno hoti.",
  "sn22.79:11.1_0": "Taṁ kiṁ maññatha, bhikkhave,",
  "sn22.79:11.2_0": "rūpaṁ niccaṁ vā aniccaṁ vā”ti?",
  "sn22.79:11.3_0": "“Aniccaṁ, bhante”.",
  "sn22.79:11.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.79:11.5_0": "“Dukkhaṁ, bhante”.",
  "sn22.79:11.6_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.79:11.7_0": "‘etaṁ mama, esohamasmi, eso me attā’”ti?",
  "sn22.79:11.8_0": "“No hetaṁ, bhante”.",
  "sn22.79:11.9_0": "“Vedanā …",
  "sn22.79:11.10_0": "saññā …",
  "sn22.79:11.11_0": "saṅkhārā …",
  "sn22.79:11.12_0": "viññāṇaṁ niccaṁ vā aniccaṁ vā”ti?",
  "sn22.79:11.13_0": "“Aniccaṁ, bhante”.",
  "sn22.79:11.14_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.79:11.15_0": "“Dukkhaṁ, bhante”.",
  "sn22.79:11.16_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.79:11.17_0": "‘etaṁ mama, esohamasmi, eso me attā’”ti?",
  "sn22.79:11.18_0": "“No hetaṁ, bhante”.",
  "sn22.79:11.19_0": "“Tasmātiha,",
  "sn22.79:11.19_1": "bhikkhave,",
  "sn22.79:11.19_2": "yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.79:11.19_3": "sabbaṁ rūpaṁ:",
  "sn22.79:11.19_4": "‘netaṁ mama,",
  "sn22.79:11.19_5": "nesohamasmi,",
  "sn22.79:11.19_6": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.79:11.20_0": "Yā kāci vedanā …",
  "sn22.79:11.21_0": "yā kāci saññā …",
  "sn22.79:11.22_0": "ye keci saṅkhārā …",
  "sn22.79:11.23_0": "yaṁ kiñci viññāṇaṁ atītānāgatapaccuppannaṁ …pe…",
  "sn22.79:11.23_1": "yaṁ dūre santike vā,",
  "sn22.79:11.23_2": "sabbaṁ viññāṇaṁ:",
  "sn22.79:11.23_3": "‘netaṁ mama,",
  "sn22.79:11.23_4": "nesohamasmi,",
  "sn22.79:11.23_5": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.79:12.1_0": "Ayaṁ vuccati, bhikkhave, ariyasāvako apacināti, no ācināti;",
  "sn22.79:12.2_0": "pajahati, na upādiyati;",
  "sn22.79:12.3_0": "visineti, na ussineti;",
  "sn22.79:12.4_0": "vidhūpeti, na sandhūpeti.",
  "sn22.79:12.5_0": "Kiñca apacināti, no ācināti?",
  "sn22.79:12.6_0": "Rūpaṁ apacināti, no ācināti;",
  "sn22.79:12.7_0": "vedanaṁ …",
  "sn22.79:12.8_0": "saññaṁ …",
  "sn22.79:12.9_0": "saṅkhāre …",
  "sn22.79:12.10_0": "viññāṇaṁ apacināti, no ācināti.",
  "sn22.79:12.11_0": "Kiñca pajahati, na upādiyati?",
  "sn22.79:12.12_0": "Rūpaṁ pajahati, na upādiyati;",
  "sn22.79:12.13_0": "vedanaṁ …",
  "sn22.79:12.14_0": "saññaṁ …",
  "sn22.79:12.15_0": "saṅkhāre …",
  "sn22.79:12.16_0": "viññāṇaṁ pajahati, na upādiyati.",
  "sn22.79:12.17_0": "Kiñca visineti, na ussineti?",
  "sn22.79:12.18_0": "Rūpaṁ visineti, na ussineti;",
  "sn22.79:12.19_0": "vedanaṁ …",
  "sn22.79:12.20_0": "saññaṁ …",
  "sn22.79:12.21_0": "saṅkhāre …",
  "sn22.79:12.22_0": "viññāṇaṁ visineti, na ussineti.",
  "sn22.79:12.23_0": "Kiñca vidhūpeti, na sandhūpeti?",
  "sn22.79:12.24_0": "Rūpaṁ vidhūpeti, na sandhūpeti;",
  "sn22.79:12.25_0": "vedanaṁ …",
  "sn22.79:12.26_0": "saññaṁ …",
  "sn22.79:12.27_0": "saṅkhāre …",
  "sn22.79:12.28_0": "viññāṇaṁ vidhūpeti, na sandhūpeti.",
  "sn22.79:13.1_0": "Evaṁ passaṁ,",
  "sn22.79:13.1_1": "bhikkhave,",
  "sn22.79:13.1_2": "sutavā ariyasāvako rūpasmimpi nibbindati,",
  "sn22.79:13.1_3": "vedanāyapi …",
  "sn22.79:13.1_4": "saññāyapi …",
  "sn22.79:13.1_5": "saṅkhāresupi …",
  "sn22.79:13.1_6": "viññāṇasmimpi nibbindati.",
  "sn22.79:13.2_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.79:13.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "sn22.79:14.1_0": "Ayaṁ vuccati,",
  "sn22.79:14.1_1": "bhikkhave,",
  "sn22.79:14.1_2": "bhikkhu nevācināti na apacināti,",
  "sn22.79:14.1_3": "apacinitvā ṭhito;",
  "sn22.79:14.1_4": "neva pajahati na upādiyati,",
  "sn22.79:14.1_5": "pajahitvā ṭhito;",
  "sn22.79:14.1_6": "neva visineti na ussineti,",
  "sn22.79:14.1_7": "visinetvā ṭhito;",
  "sn22.79:14.1_8": "neva vidhūpeti na sandhūpeti vidhūpetvā ṭhito",
  "sn22.79:14.2_0": "Kiñca nevācināti na apacināti, apacinitvā ṭhito?",
  "sn22.79:14.3_0": "Rūpaṁ nevācināti na apacināti, apacinitvā ṭhito;",
  "sn22.79:14.4_0": "vedanaṁ …",
  "sn22.79:14.5_0": "saññaṁ …",
  "sn22.79:14.6_0": "saṅkhāre …",
  "sn22.79:14.7_0": "viññāṇaṁ nevācināti na apacināti, apacinitvā ṭhito.",
  "sn22.79:14.8_0": "Kiñca neva pajahati na upādiyati, pajahitvā ṭhito?",
  "sn22.79:14.9_0": "Rūpaṁ neva pajahati na upādiyati, pajahitvā ṭhito;",
  "sn22.79:14.10_0": "vedanaṁ …",
  "sn22.79:14.11_0": "saññaṁ …",
  "sn22.79:14.12_0": "saṅkhāre …",
  "sn22.79:14.13_0": "viññāṇaṁ neva pajahati na upādiyati, pajahitvā ṭhito.",
  "sn22.79:14.14_0": "Kiñca neva visineti na ussineti, visinetvā ṭhito?",
  "sn22.79:14.15_0": "Rūpaṁ neva visineti na ussineti, visinetvā ṭhito;",
  "sn22.79:14.16_0": "vedanaṁ …",
  "sn22.79:14.17_0": "saññaṁ …",
  "sn22.79:14.18_0": "saṅkhāre …",
  "sn22.79:14.19_0": "viññāṇaṁ neva visineti na ussineti, visinetvā ṭhito.",
  "sn22.79:14.20_0": "Kiñca neva vidhūpeti na sandhūpeti, vidhūpetvā ṭhito?",
  "sn22.79:14.21_0": "Rūpaṁ neva vidhūpeti na sandhūpeti, vidhūpetvā ṭhito;",
  "sn22.79:14.22_0": "vedanaṁ …",
  "sn22.79:14.23_0": "saññaṁ …",
  "sn22.79:14.24_0": "saṅkhāre …",
  "sn22.79:14.25_0": "viññāṇaṁ neva vidhūpeti na sandhūpeti, vidhūpetvā ṭhito.",
  "sn22.79:14.26_0": "Evaṁvimuttacittaṁ kho, bhikkhave, bhikkhuṁ saindā devā sabrahmakā sapajāpatikā ārakāva namassanti:",
  "sn22.79:15.1_0": "‘Namo te purisājañña,",
  "sn22.79:15.2_0": "namo te purisuttama;",
  "sn22.79:15.3_0": "Yassa te nābhijānāma,",
  "sn22.79:15.4_0": "yampi nissāya jhāyasī’”ti.",
  "sn22.79:15.5_0": "Sattamaṁ.",
  "sn22.80:0.1_0": "Saṁyutta Nikāya 22.80",
  "sn22.80:0.2_0": "8. Khajjanīyavagga",
  "sn22.80:0.3_0": "Piṇḍolyasutta",
  "sn22.80:1.1_0": "Ekaṁ samayaṁ bhagavā sakkesu viharati kapilavatthusmiṁ nigrodhārāme.",
  "sn22.80:1.2_0": "Atha kho bhagavā kismiñcideva pakaraṇe bhikkhusaṅghaṁ paṇāmetvā pubbaṇhasamayaṁ nivāsetvā pattacīvaramādāya kapilavatthuṁ piṇḍāya pāvisi.",
  "sn22.80:1.3_0": "Kapilavatthusmiṁ piṇḍāya caritvā pacchābhattaṁ piṇḍapātapaṭikkanto yena mahāvanaṁ tenupasaṅkami divāvihārāya.",
  "sn22.80:1.4_0": "Mahāvanaṁ ajjhogāhetvā beluvalaṭṭhikāya mūle divāvihāraṁ nisīdi.",
  "sn22.80:2.1_0": "Atha kho bhagavato rahogatassa paṭisallīnassa evaṁ cetaso parivitakko udapādi:",
  "sn22.80:2.2_0": "“mayā kho bhikkhusaṅgho pabāḷho.",
  "sn22.80:2.3_0": "Santettha bhikkhū navā acirapabbajitā adhunāgatā imaṁ dhammavinayaṁ.",
  "sn22.80:2.4_0": "Tesaṁ mamaṁ apassantānaṁ siyā aññathattaṁ siyā vipariṇāmo.",
  "sn22.80:2.5_0": "Seyyathāpi nāma vacchassa taruṇassa mātaraṁ apassantassa siyā aññathattaṁ siyā vipariṇāmo;",
  "sn22.80:2.6_0": "evameva santettha bhikkhū navā acirapabbajitā adhunāgatā imaṁ dhammavinayaṁ tesaṁ mamaṁ apassantānaṁ siyā aññathattaṁ siyā vipariṇāmo.",
  "sn22.80:2.7_0": "Seyyathāpi nāma bījānaṁ taruṇānaṁ udakaṁ alabhantānaṁ siyā aññathattaṁ siyā vipariṇāmo;",
  "sn22.80:2.8_0": "evameva santettha …pe…",
  "sn22.80:2.9_0": "tesaṁ mamaṁ alabhantānaṁ dassanāya siyā aññathattaṁ siyā vipariṇāmo.",
  "sn22.80:2.10_0": "Yannūnāhaṁ yatheva mayā pubbe bhikkhusaṅgho anuggahito,",
  "sn22.80:2.10_1": "evameva etarahi anuggaṇheyyaṁ bhikkhusaṅghan”ti.",
  "sn22.80:3.1_0": "Atha kho brahmā sahampati bhagavato cetasā cetoparivitakkamaññāya—seyyathāpi nāma balavā puriso samiñjitaṁ",
  "sn22.80:3.1_1": "vā bāhaṁ pasāreyya pasāritaṁ vā bāhaṁ samiñjeyya;",
  "sn22.80:3.1_2": "evameva—brahmaloke antarahito bhagavato purato pāturahosi.",
  "sn22.80:3.2_0": "Atha kho brahmā sahampati ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:",
  "sn22.80:3.3_0": "“evametaṁ, bhagavā, evametaṁ, sugata.",
  "sn22.80:3.4_0": "Bhagavatā, bhante, bhikkhusaṅgho pabāḷho.",
  "sn22.80:3.5_0": "Santettha bhikkhū navā acirapabbajitā adhunāgatā imaṁ dhammavinayaṁ.",
  "sn22.80:3.6_0": "Tesaṁ bhagavantaṁ apassantānaṁ siyā aññathattaṁ siyā vipariṇāmo.",
  "sn22.80:3.7_0": "Seyyathāpi nāma vacchassa taruṇassa mātaraṁ apassantassa siyā aññathattaṁ siyā vipariṇāmo;",
  "sn22.80:3.8_0": "evameva santettha bhikkhū navā acirapabbajitā adhunāgatā imaṁ dhammavinayaṁ tesaṁ bhagavantaṁ apassantānaṁ siyā aññathattaṁ siyā vipariṇāmo.",
  "sn22.80:3.9_0": "Seyyathāpi nāma bījānaṁ taruṇānaṁ udakaṁ alabhantānaṁ siyā aññathattaṁ siyā vipariṇāmo;",
  "sn22.80:3.10_0": "evameva santettha bhikkhū navā acirapabbajitā adhunāgatā imaṁ dhammavinayaṁ,",
  "sn22.80:3.10_1": "tesaṁ bhagavantaṁ alabhantānaṁ dassanāya siyā aññathattaṁ siyā vipariṇāmo.",
  "sn22.80:3.11_0": "Abhinandatu, bhante, bhagavā bhikkhusaṅghaṁ;",
  "sn22.80:3.12_0": "abhivadatu, bhante, bhagavā bhikkhusaṅghaṁ.",
  "sn22.80:3.13_0": "Yatheva bhagavatā pubbe bhikkhusaṅgho anuggahito, evameva etarahi anuggaṇhātu bhikkhusaṅghan”ti.",
  "sn22.80:4.1_0": "Adhivāsesi bhagavā tuṇhībhāvena.",
  "sn22.80:4.2_0": "Atha kho brahmā sahampati bhagavato adhivāsanaṁ viditvā bhagavantaṁ abhivādetvā padakkhiṇaṁ katvā tatthevantaradhāyi.",
  "sn22.80:5.1_0": "Atha kho bhagavā sāyanhasamayaṁ paṭisallānā vuṭṭhito yena nigrodhārāmo tenupasaṅkami;",
  "sn22.80:5.1_1": "upasaṅkamitvā paññatte āsane nisīdi.",
  "sn22.80:5.2_0": "Nisajja kho bhagavā tathārūpaṁ iddhābhisaṅkhāraṁ abhisaṅkhāsi yathā te bhikkhū ekadvīhikāya sārajjamānarūpā yenāhaṁ tenupasaṅkameyyuṁ.",
  "sn22.80:5.3_0": "Tepi bhikkhū ekadvīhikāya sārajjamānarūpā yena bhagavā tenupasaṅkamiṁsu;",
  "sn22.80:5.3_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn22.80:5.3_2": "Ekamantaṁ nisinne kho te bhikkhū bhagavā etadavoca:",
  "sn22.80:6.1_0": "“Antamidaṁ, bhikkhave, jīvikānaṁ yadidaṁ piṇḍolyaṁ.",
  "sn22.80:6.2_0": "Abhisāpoyaṁ, bhikkhave, lokasmiṁ piṇḍolo vicarasi pattapāṇīti.",
  "sn22.80:6.3_0": "Tañca kho etaṁ, bhikkhave, kulaputtā upenti atthavasikā, atthavasaṁ paṭicca;",
  "sn22.80:6.4_0": "neva rājābhinītā, na corābhinītā, na iṇaṭṭā, na bhayaṭṭā, na ājīvikāpakatā;",
  "sn22.80:6.5_0": "api ca kho otiṇṇāmha jātiyā jarāya maraṇena sokehi paridevehi dukkhehi domanassehi upāyāsehi dukkhotiṇṇā dukkhaparetā",
  "sn22.80:6.6_0": "appeva nāma imassa kevalassa dukkhakkhandhassa antakiriyā paññāyethāti.",
  "sn22.80:7.1_0": "Evaṁ pabbajito cāyaṁ, bhikkhave, kulaputto.",
  "sn22.80:7.2_0": "So ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo.",
  "sn22.80:7.3_0": "Seyyathāpi,",
  "sn22.80:7.3_1": "bhikkhave,",
  "sn22.80:7.3_2": "chavālātaṁ ubhatopadittaṁ majjhe gūthagataṁ,",
  "sn22.80:7.3_3": "neva gāme kaṭṭhatthaṁ pharati,",
  "sn22.80:7.3_4": "nāraññe kaṭṭhatthaṁ pharati.",
  "sn22.80:7.4_0": "Tathūpamāhaṁ, bhikkhave, imaṁ puggalaṁ vadāmi gihibhogā ca parihīno, sāmaññatthañca na paripūreti.",
  "sn22.80:8.1_0": "Tayome, bhikkhave, akusalavitakkā—",
  "sn22.80:8.2_0": "kāmavitakko, byāpādavitakko, vihiṁsāvitakko.",
  "sn22.80:8.3_0": "Ime ca bhikkhave, tayo akusalavitakkā kva aparisesā nirujjhanti?",
  "sn22.80:8.4_0": "Catūsu vā satipaṭṭhānesu suppatiṭṭhitacittassa viharato animittaṁ vā samādhiṁ bhāvayato.",
  "sn22.80:8.5_0": "Yāvañcidaṁ, bhikkhave, alameva animitto samādhi bhāvetuṁ.",
  "sn22.80:8.6_0": "Animitto, bhikkhave, samādhi bhāvito bahulīkato mahapphalo hoti mahānisaṁso.",
  "sn22.80:9.1_0": "Dvemā, bhikkhave, diṭṭhiyo—",
  "sn22.80:9.2_0": "bhavadiṭṭhi ca vibhavadiṭṭhi ca.",
  "sn22.80:9.3_0": "Tatra kho, bhikkhave, sutavā ariyasāvako iti paṭisañcikkhati:",
  "sn22.80:9.4_0": "‘atthi nu kho taṁ kiñci lokasmiṁ yamahaṁ upādiyamāno na vajjavā assan’ti?",
  "sn22.80:9.5_0": "So evaṁ pajānāti:",
  "sn22.80:9.6_0": "‘natthi nu kho taṁ kiñci lokasmiṁ yamahaṁ upādiyamāno na vajjavā assaṁ.",
  "sn22.80:9.7_0": "Ahañhi rūpaññeva upādiyamāno upādiyeyyaṁ vedanaññeva …",
  "sn22.80:9.8_0": "saññaññeva …",
  "sn22.80:9.9_0": "saṅkhāreyeva viññāṇaññeva upādiyamāno upādiyeyyaṁ.",
  "sn22.80:9.10_0": "Tassa me assa upādānapaccayā bhavo;",
  "sn22.80:9.11_0": "bhavapaccayā jāti;",
  "sn22.80:9.12_0": "jātipaccayā jarāmaraṇaṁ sokaparidevadukkhadomanassupāyāsā sambhaveyyuṁ.",
  "sn22.80:9.13_0": "Evametassa kevalassa dukkhakkhandhassa samudayo assā’ti.",
  "sn22.80:10.1_0": "Taṁ kiṁ maññatha, bhikkhave,",
  "sn22.80:10.2_0": "rūpaṁ niccaṁ vā aniccaṁ vā”ti?",
  "sn22.80:10.3_0": "“Aniccaṁ, bhante”.",
  "sn22.80:10.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.80:10.5_0": "“Dukkhaṁ, bhante”.",
  "sn22.80:10.6_0": "“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:",
  "sn22.80:10.7_0": "‘etaṁ mama, esohamasmi, eso me attā’”ti?",
  "sn22.80:10.8_0": "“No hetaṁ, bhante”.",
  "sn22.80:10.9_0": "“Vedanā …",
  "sn22.80:10.10_0": "saññā …",
  "sn22.80:10.11_0": "saṅkhārā …",
  "sn22.80:10.12_0": "viññāṇaṁ …pe…",
  "sn22.80:10.13_0": "tasmātiha, bhikkhave,",
  "sn22.80:10.14_0": "evaṁ passaṁ …",
  "sn22.80:10.15_0": "nāparaṁ itthattāyāti pajānātī”ti.",
  "sn22.80:10.16_0": "Aṭṭhamaṁ.",
  "sn22.81:0.1_0": "Saṁyutta Nikāya 22.81",
  "sn22.81:0.2_0": "8. Khajjanīyavagga",
  "sn22.81:0.3_0": "Pālileyyasutta",
  "sn22.81:1.1_0": "Ekaṁ samayaṁ bhagavā kosambiyaṁ viharati ghositārāme.",
  "sn22.81:1.2_0": "Atha kho bhagavā pubbaṇhasamayaṁ nivāsetvā pattacīvaramādāya kosambiṁ piṇḍāya pāvisi.",
  "sn22.81:1.3_0": "Kosambiyaṁ piṇḍāya caritvā pacchābhattaṁ piṇḍapātapaṭikkanto sāmaṁ senāsanaṁ saṁsāmetvā pattacīvaramādāya",
  "sn22.81:1.3_1": "anāmantetvā upaṭṭhāke anapaloketvā bhikkhusaṅghaṁ eko adutiyo cārikaṁ pakkāmi.",
  "sn22.81:2.1_0": "Atha kho aññataro bhikkhu acirapakkantassa bhagavato yenāyasmā ānando tenupasaṅkami;",
  "sn22.81:2.1_1": "upasaṅkamitvā āyasmantaṁ ānandaṁ etadavoca:",
  "sn22.81:2.2_0": "“esāvuso ānanda,",
  "sn22.81:2.2_1": "bhagavā sāmaṁ senāsanaṁ saṁsāmetvā pattacīvaramādāya anāmantetvā upaṭṭhāke anapaloketvā bhikkhusaṅghaṁ eko adutiyo cārikaṁ pakkanto”ti.",
  "sn22.81:2.3_0": "“Yasmiṁ, āvuso,",
  "sn22.81:2.3_1": "samaye bhagavā sāmaṁ senāsanaṁ saṁsāmetvā pattacīvaramādāya anāmantetvā upaṭṭhāke anapaloketvā bhikkhusaṅghaṁ eko adutiyo cārikaṁ pakkamati,",
  "sn22.81:2.3_2": "ekova bhagavā tasmiṁ samaye viharitukāmo hoti;",
  "sn22.81:2.4_0": "na bhagavā tasmiṁ samaye kenaci anubandhitabbo hotī”ti.",
  "sn22.81:3.1_0": "Atha kho bhagavā anupubbena cārikaṁ caramāno yena pālileyyakaṁ tadavasari.",
  "sn22.81:3.2_0": "Tatra sudaṁ bhagavā pālileyyake viharati bhaddasālamūle.",
  "sn22.81:3.3_0": "Atha kho sambahulā bhikkhū yenāyasmā ānando tenupasaṅkamiṁsu;",
  "sn22.81:3.3_1": "upasaṅkamitvā āyasmatā ānandena saddhiṁ sammodiṁsu.",
  "sn22.81:3.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn22.81:3.4_1": "Ekamantaṁ nisinnā kho te bhikkhū āyasmantaṁ ānandaṁ etadavocuṁ:",
  "sn22.81:3.5_0": "“cirassutā kho no, āvuso ānanda, bhagavato sammukhā dhammī kathā;",
  "sn22.81:3.6_0": "icchāma mayaṁ, āvuso ānanda, bhagavato sammukhā dhammiṁ kathaṁ sotun”ti.",
  "sn22.81:4.1_0": "Atha kho āyasmā ānando tehi bhikkhūhi saddhiṁ yena pālileyyakaṁ bhaddasālamūlaṁ yena bhagavā tenupasaṅkami;",
  "sn22.81:4.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.81:4.2_0": "Ekamantaṁ nisinne kho te bhikkhū bhagavā dhammiyā kathāya sandassesi samādapesi samuttejesi sampahaṁsesi.",
  "sn22.81:4.3_0": "Tena kho pana samayena aññatarassa bhikkhuno evaṁ cetaso parivitakko udapādi:",
  "sn22.81:4.4_0": "“kathaṁ nu kho jānato kathaṁ passato anantarā āsavānaṁ khayo hotī”ti?",
  "sn22.81:4.5_0": "Atha kho bhagavā tassa bhikkhuno cetasā cetoparivitakkamaññāya bhikkhū āmantesi:",
  "sn22.81:4.6_0": "“vicayaso desito, bhikkhave, mayā dhammo;",
  "sn22.81:4.7_0": "vicayaso desitā cattāro satipaṭṭhānā;",
  "sn22.81:4.8_0": "vicayaso desitā cattāro sammappadhānā;",
  "sn22.81:4.9_0": "vicayaso desitā cattāro iddhipādā;",
  "sn22.81:4.10_0": "vicayaso desitāni pañcindriyāni;",
  "sn22.81:4.11_0": "vicayaso desitāni pañca balāni;",
  "sn22.81:4.12_0": "vicayaso desitā sattabojjhaṅgā;",
  "sn22.81:4.13_0": "vicayaso desito ariyo aṭṭhaṅgiko maggo.",
  "sn22.81:4.14_0": "Evaṁ vicayaso desito, bhikkhave, mayā dhammo.",
  "sn22.81:4.15_0": "Evaṁ vicayaso desite kho,",
  "sn22.81:4.15_1": "bhikkhave,",
  "sn22.81:4.15_2": "mayā dhamme atha ca panidhekaccassa bhikkhuno evaṁ cetaso parivitakko udapādi:",
  "sn22.81:4.16_0": "‘kathaṁ nu kho jānato kathaṁ passato anantarā āsavānaṁ khayo hotī’ti?",
  "sn22.81:5.1_0": "Kathañca, bhikkhave, jānato kathaṁ passato anantarā āsavānaṁ khayo hoti?",
  "sn22.81:5.2_0": "Idha bhikkhave,",
  "sn22.81:5.2_1": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.81:5.2_2": "sappurisānaṁ adassāvī sappurisadhammassa akovido sappurisadhamme avinīto",
  "sn22.81:5.3_0": "rūpaṁ attato samanupassati.",
  "sn22.81:5.4_0": "Yā kho pana sā, bhikkhave, samanupassanā saṅkhāro so.",
  "sn22.81:5.5_0": "So pana saṅkhāro kiṁnidāno kiṁsamudayo kiṁjātiko kiṁpabhavo?",
  "sn22.81:5.6_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:5.7_0": "tatojo so saṅkhāro.",
  "sn22.81:5.8_0": "Iti kho, bhikkhave, sopi saṅkhāro anicco saṅkhato paṭiccasamuppanno.",
  "sn22.81:5.9_0": "Sāpi taṇhā aniccā saṅkhatā paṭiccasamuppannā.",
  "sn22.81:5.10_0": "Sāpi vedanā, sopi phasso anicco saṅkhato paṭiccasamuppanno.",
  "sn22.81:5.11_0": "Sāpi avijjā aniccā saṅkhatā paṭiccasamuppannā.",
  "sn22.81:5.12_0": "Evampi kho, bhikkhave, jānato evaṁ passato anantarā āsavānaṁ khayo hoti.",
  "sn22.81:6.1_0": "Na heva kho rūpaṁ attato samanupassati;",
  "sn22.81:6.2_0": "api ca kho rūpavantaṁ attānaṁ samanupassati.",
  "sn22.81:6.3_0": "Yā kho pana sā, bhikkhave, samanupassanā saṅkhāro so.",
  "sn22.81:6.4_0": "So pana saṅkhāro kiṁnidāno kiṁsamudayo kiṁjātiko kiṁpabhavo?",
  "sn22.81:6.5_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:6.6_0": "tatojo so saṅkhāro.",
  "sn22.81:6.7_0": "Iti kho, bhikkhave, sopi saṅkhāro anicco saṅkhato paṭiccasamuppanno.",
  "sn22.81:6.8_0": "Sāpi taṇhā …",
  "sn22.81:6.9_0": "sāpi vedanā …",
  "sn22.81:6.10_0": "sopi phasso …",
  "sn22.81:6.11_0": "sāpi avijjā aniccā saṅkhatā paṭiccasamuppannā.",
  "sn22.81:6.12_0": "Evampi kho, bhikkhave, jānato evaṁ passato anantarā āsavānaṁ khayo hoti.",
  "sn22.81:7.1_0": "Na heva kho rūpaṁ attato samanupassati, na rūpavantaṁ attānaṁ samanupassati;",
  "sn22.81:7.2_0": "api ca kho attani rūpaṁ samanupassati.",
  "sn22.81:7.3_0": "Yā kho pana sā, bhikkhave, samanupassanā saṅkhāro so.",
  "sn22.81:7.4_0": "So pana saṅkhāro kiṁnidāno kiṁsamudayo kiṁjātiko kiṁpabhavo?",
  "sn22.81:7.5_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:7.6_0": "tatojo so saṅkhāro.",
  "sn22.81:7.7_0": "Iti kho, bhikkhave, sopi saṅkhāro anicco saṅkhato paṭiccasamuppanno.",
  "sn22.81:7.8_0": "Sāpi taṇhā …",
  "sn22.81:7.9_0": "sāpi vedanā …",
  "sn22.81:7.10_0": "sopi phasso …",
  "sn22.81:7.11_0": "sāpi avijjā aniccā saṅkhatā paṭiccasamuppannā.",
  "sn22.81:7.12_0": "Evampi kho, bhikkhave, jānato evaṁ passato anantarā āsavānaṁ khayo hoti.",
  "sn22.81:8.1_0": "Na heva kho rūpaṁ attato samanupassati,",
  "sn22.81:8.1_1": "na rūpavantaṁ attānaṁ samanupassati,",
  "sn22.81:8.1_2": "na attani rūpaṁ samanupassati;",
  "sn22.81:8.2_0": "api ca kho rūpasmiṁ attānaṁ samanupassati.",
  "sn22.81:8.3_0": "Yā kho pana sā, bhikkhave, samanupassanā saṅkhāro so.",
  "sn22.81:8.4_0": "So pana saṅkhāro kiṁnidāno kiṁsamudayo kiṁjātiko kiṁpabhavo?",
  "sn22.81:8.5_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:8.6_0": "tatojo so saṅkhāro.",
  "sn22.81:8.7_0": "Iti kho, bhikkhave, sopi saṅkhāro anicco saṅkhato paṭiccasamuppanno.",
  "sn22.81:8.8_0": "Sāpi taṇhā …",
  "sn22.81:8.9_0": "sāpi vedanā …",
  "sn22.81:8.10_0": "sopi phasso …",
  "sn22.81:8.11_0": "sāpi avijjā aniccā saṅkhatā paṭiccasamuppannā.",
  "sn22.81:8.12_0": "Evampi kho, bhikkhave, jānato …pe… āsavānaṁ khayo hoti.",
  "sn22.81:9.1_0": "Na heva kho rūpaṁ attato samanupassati,",
  "sn22.81:9.1_1": "na rūpavantaṁ attānaṁ,",
  "sn22.81:9.1_2": "na attani rūpaṁ,",
  "sn22.81:9.1_3": "na rūpasmiṁ attānaṁ samanupassati;",
  "sn22.81:9.2_0": "api ca kho vedanaṁ attato samanupassati,",
  "sn22.81:9.2_1": "api ca kho vedanāvantaṁ attānaṁ samanupassati,",
  "sn22.81:9.2_2": "api ca kho attani vedanaṁ samanupassati,",
  "sn22.81:9.2_3": "api ca kho vedanāya attānaṁ samanupassati;",
  "sn22.81:9.3_0": "api ca kho saññaṁ …",
  "sn22.81:9.4_0": "api ca kho saṅkhāre attato samanupassati,",
  "sn22.81:9.4_1": "api ca kho saṅkhāravantaṁ attānaṁ samanupassati,",
  "sn22.81:9.4_2": "api ca kho attani saṅkhāre samanupassati,",
  "sn22.81:9.4_3": "api ca kho saṅkhāresu attānaṁ samanupassati;",
  "sn22.81:9.5_0": "api ca kho viññāṇaṁ attato samanupassati,",
  "sn22.81:9.5_1": "api ca kho viññāṇavantaṁ attānaṁ,",
  "sn22.81:9.5_2": "api ca kho attani viññāṇaṁ,",
  "sn22.81:9.5_3": "api ca kho viññāṇasmiṁ attānaṁ samanupassati.",
  "sn22.81:9.6_0": "Yā kho pana sā, bhikkhave, samanupassanā saṅkhāro so.",
  "sn22.81:9.7_0": "So pana saṅkhāro kiṁnidāno …pe… kiṁpabhavo?",
  "sn22.81:9.8_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:9.9_0": "tatojo so saṅkhāro.",
  "sn22.81:9.10_0": "Iti kho, bhikkhave, sopi saṅkhāro anicco saṅkhato paṭiccasamuppanno.",
  "sn22.81:9.11_0": "Sāpi taṇhā …",
  "sn22.81:9.12_0": "sāpi vedanā …",
  "sn22.81:9.13_0": "sopi phasso …",
  "sn22.81:9.14_0": "sāpi avijjā aniccā saṅkhatā paṭiccasamuppannā.",
  "sn22.81:9.15_0": "Evaṁ kho, bhikkhave, jānato evaṁ passato anantarā āsavānaṁ khayo hoti.",
  "sn22.81:10.1_0": "Na heva kho rūpaṁ attato samanupassati,",
  "sn22.81:10.2_0": "na vedanaṁ attato samanupassati,",
  "sn22.81:10.3_0": "na saññaṁ …",
  "sn22.81:10.4_0": "na saṅkhāre …",
  "sn22.81:10.5_0": "na viññāṇaṁ attato samanupassati;",
  "sn22.81:10.6_0": "api ca kho evaṁdiṭṭhi hoti:",
  "sn22.81:10.7_0": "‘so attā so loko, so pecca bhavissāmi nicco dhuvo sassato avipariṇāmadhammo’ti.",
  "sn22.81:10.8_0": "Yā kho pana sā, bhikkhave, sassatadiṭṭhi saṅkhāro so.",
  "sn22.81:10.9_0": "So pana saṅkhāro kiṁnidāno …pe…",
  "sn22.81:10.10_0": "evampi kho, bhikkhave, jānato evaṁ passato anantarā āsavānaṁ khayo hoti.",
  "sn22.81:11.1_0": "Na heva kho rūpaṁ attato samanupassati,",
  "sn22.81:11.2_0": "na vedanaṁ …",
  "sn22.81:11.3_0": "na saññaṁ …",
  "sn22.81:11.4_0": "na saṅkhāre …",
  "sn22.81:11.5_0": "na viññāṇaṁ attato samanupassati;",
  "sn22.81:11.6_0": "nāpi evaṁdiṭṭhi hoti:",
  "sn22.81:11.7_0": "‘so attā so loko, so pecca bhavissāmi nicco dhuvo sassato avipariṇāmadhammo’ti.",
  "sn22.81:11.8_0": "Api ca kho evaṁdiṭṭhi hoti:",
  "sn22.81:11.9_0": "‘no cassaṁ no ca me siyā nābhavissaṁ na me bhavissatī’ti.",
  "sn22.81:11.10_0": "Yā kho pana sā, bhikkhave, ucchedadiṭṭhi saṅkhāro so.",
  "sn22.81:11.11_0": "So pana saṅkhāro kiṁnidāno kiṁsamudayo kiṁjātiko kiṁpabhavo?",
  "sn22.81:11.12_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:11.13_0": "tatojo so saṅkhāro.",
  "sn22.81:11.14_0": "Iti kho, bhikkhave, sopi saṅkhāro anicco …pe…",
  "sn22.81:11.15_0": "evampi kho, bhikkhave, jānato evaṁ passato anantarā āsavānaṁ khayo hoti.",
  "sn22.81:12.1_0": "Na heva kho rūpaṁ attato samanupassati, na vedanaṁ …",
  "sn22.81:12.2_0": "na saññaṁ …",
  "sn22.81:12.3_0": "na saṅkhāre …",
  "sn22.81:12.4_0": "na viññāṇaṁ attato samanupassati …pe…",
  "sn22.81:12.5_0": "na viññāṇasmiṁ attato samanupassati, nāpi evaṁdiṭṭhi hoti:",
  "sn22.81:12.6_0": "‘so attā so loko, so pecca bhavissāmi nicco dhuvo sassato avipariṇāmadhammo’ti;",
  "sn22.81:12.7_0": "nāpi evaṁdiṭṭhi hoti:",
  "sn22.81:12.8_0": "‘no cassaṁ no ca me siyā nābhavissaṁ na me bhavissatī’ti;",
  "sn22.81:12.9_0": "api ca kho kaṅkhī hoti vicikicchī aniṭṭhaṅgato saddhamme.",
  "sn22.81:12.10_0": "Yā kho pana sā, bhikkhave, kaṅkhitā vicikicchitā aniṭṭhaṅgatatā saddhamme saṅkhāro so.",
  "sn22.81:12.11_0": "So pana saṅkhāro kiṁnidāno kiṁsamudayo kiṁjātiko kiṁpabhavo?",
  "sn22.81:12.12_0": "Avijjāsamphassajena, bhikkhave, vedayitena phuṭṭhassa assutavato puthujjanassa uppannā taṇhā;",
  "sn22.81:12.13_0": "tatojo so saṅkhāro.",
  "sn22.81:12.14_0": "Iti kho, bhikkhave, sopi saṅkhāro anicco saṅkhato paṭiccasamuppanno.",
  "sn22.81:12.15_0": "Sāpi taṇhā aniccā saṅkhatā paṭiccasamuppannā.",
  "sn22.81:12.16_0": "Sāpi vedanā aniccā saṅkhatā paṭiccasamuppannā.",
  "sn22.81:12.17_0": "Sopi phasso anicco saṅkhato paṭiccasamuppanno.",
  "sn22.81:12.18_0": "Sāpi avijjā aniccā saṅkhatā paṭiccasamuppannā.",
  "sn22.81:12.19_0": "Evaṁ kho, bhikkhave, jānato evaṁ passato anantarā āsavānaṁ khayo hotī”ti.",
  "sn22.81:12.20_0": "Navamaṁ.",
  "sn22.82:0.1_0": "Saṁyutta Nikāya 22.82",
  "sn22.82:0.2_0": "8. Khajjanīyavagga",
  "sn22.82:0.3_0": "Puṇṇamasutta",
  "sn22.82:1.1_0": "Ekaṁ samayaṁ bhagavā sāvatthiyaṁ viharati pubbārāme migāramātupāsāde mahatā bhikkhusaṅghena saddhiṁ.",
  "sn22.82:1.2_0": "Tena kho pana samayena bhagavā tadahuposathe pannarase puṇṇāya puṇṇamāya rattiyā bhikkhusaṅghaparivuto ajjhokāse nisinno hoti.",
  "sn22.82:2.1_0": "Atha kho aññataro bhikkhu uṭṭhāyāsanā ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā bhagavantaṁ etadavoca:",
  "sn22.82:2.2_0": "“puccheyyāhaṁ, bhante,",
  "sn22.82:2.2_1": "bhagavantaṁ kiñcideva desaṁ,",
  "sn22.82:2.2_2": "sace me bhagavā okāsaṁ karoti pañhassa veyyākaraṇāyā”ti?",
  "sn22.82:2.3_0": "“Tena hi tvaṁ, bhikkhu, sake āsane nisīditvā puccha yadākaṅkhasī”ti.",
  "sn22.82:2.4_0": "“Evaṁ, bhante”ti kho so bhikkhu bhagavato paṭissutvā sake āsane nisīditvā bhagavantaṁ etadavoca:",
  "sn22.82:2.5_0": "“ime nu kho, bhante, pañcupādānakkhandhā, seyyathidaṁ—",
  "sn22.82:2.6_0": "rūpupādānakkhandho,",
  "sn22.82:2.6_1": "vedanupādānakkhandho,",
  "sn22.82:2.6_2": "saññupādānakkhandho,",
  "sn22.82:2.6_3": "saṅkhārupādānakkhandho,",
  "sn22.82:2.6_4": "viññāṇupādānakkhandho”ti.",
  "sn22.82:3.1_0": "“Ime kho, bhikkhu, pañcupādānakkhandhā;",
  "sn22.82:3.2_0": "Seyyathidaṁ—rūpupādānakkhandho …pe… viññāṇupādānakkhandho”ti.",
  "sn22.82:3.3_0": "“Sādhu,",
  "sn22.82:3.3_1": "bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttariṁ pañhaṁ apucchi:",
  "sn22.82:4.1_0": "“Ime kho pana, bhante, pañcupādānakkhandhā kiṁmūlakā”ti?",
  "sn22.82:4.2_0": "“Ime kho, bhikkhu, pañcupādānakkhandhā chandamūlakā”ti …pe…",
  "sn22.82:4.3_0": "taññeva nu kho, bhante,",
  "sn22.82:4.3_1": "upādānaṁ te pañcupādānakkhandhā udāhu aññatra pañcahi upādānakkhandhehi upādānan”ti?",
  "sn22.82:4.4_0": "“Na kho, bhikkhu,",
  "sn22.82:4.4_1": "taññeva upādānaṁ te pañcupādānakkhandhā nāpi aññatra pañcahi upādānakkhandhehi upādānaṁ,",
  "sn22.82:4.4_2": "api ca yo tattha chandarāgo taṁ tattha upādānan”ti.",
  "sn22.82:4.5_0": "“Sādhu, bhante”ti kho so bhikkhu …pe… uttariṁ pañhaṁ apucchi:",
  "sn22.82:5.1_0": "“Siyā pana, bhante, pañcupādānakkhandhesu chandarāgavemattatā”ti?",
  "sn22.82:5.2_0": "“Siyā, bhikkhū”ti bhagavā avoca:",
  "sn22.82:5.3_0": "“idha, bhikkhu, ekaccassa evaṁ hoti:",
  "sn22.82:5.4_0": "‘evaṁrūpo siyaṁ anāgatamaddhānaṁ,",
  "sn22.82:5.4_1": "evaṁvedano siyaṁ anāgatamaddhānaṁ,",
  "sn22.82:5.4_2": "evaṁsañño siyaṁ anāgatamaddhānaṁ,",
  "sn22.82:5.4_3": "evaṁsaṅkhāro siyaṁ anāgatamaddhānaṁ,",
  "sn22.82:5.4_4": "evaṁviññāṇo siyaṁ anāgatamaddhānan’ti.",
  "sn22.82:5.5_0": "Evaṁ kho, bhikkhu, siyā pañcupādānakkhandhesu chandarāgavemattatā”ti?",
  "sn22.82:5.6_0": "“Sādhu, bhante”ti kho so bhikkhu …pe… uttariṁ pañhaṁ apucchi:",
  "sn22.82:6.1_0": "“Kittāvatā nu kho, bhante, khandhānaṁ khandhādhivacanan”ti?",
  "sn22.82:6.2_0": "“Yaṁ kiñci, bhikkhu,",
  "sn22.82:6.2_1": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.82:6.2_2": "ayaṁ vuccati rūpakkhandho.",
  "sn22.82:6.3_0": "Yā kāci vedanā …",
  "sn22.82:6.4_0": "yā kāci saññā …",
  "sn22.82:6.5_0": "ye keci saṅkhārā …",
  "sn22.82:6.6_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.82:6.6_1": "ayaṁ vuccati viññāṇakkhandho.",
  "sn22.82:6.7_0": "Ettāvatā kho, bhikkhu, khandhānaṁ khandhādhivacanan”ti.",
  "sn22.82:6.8_0": "“Sādhu, bhante”ti kho so bhikkhu …pe… apucchi:",
  "sn22.82:7.1_0": "“Ko nu kho, bhante, hetu ko paccayo rūpakkhandhassa paññāpanāya;",
  "sn22.82:7.2_0": "ko hetu ko paccayo vedanākkhandhassa paññāpanāya;",
  "sn22.82:7.3_0": "ko hetu ko paccayo saññākkhandhassa paññāpanāya;",
  "sn22.82:7.4_0": "ko hetu ko paccayo saṅkhārakkhandhassa paññāpanāya;",
  "sn22.82:7.5_0": "ko hetu ko paccayo viññāṇakkhandhassa paññāpanāyā”ti?",
  "sn22.82:7.6_0": "“Cattāro kho, bhikkhu, mahābhūtā hetu, cattāro mahābhūtā paccayo rūpakkhandhassa paññāpanāya.",
  "sn22.82:7.7_0": "Phasso hetu phasso paccayo vedanākkhandhassa paññāpanāya.",
  "sn22.82:7.8_0": "Phasso hetu phasso paccayo saññākkhandhassa paññāpanāya.",
  "sn22.82:7.9_0": "Phasso hetu, phasso paccayo saṅkhārakkhandhassa paññāpanāya.",
  "sn22.82:7.10_0": "Nāmarūpaṁ hetu, nāmarūpaṁ paccayo viññāṇakkhandhassa paññāpanāyā”ti.",
  "sn22.82:7.11_0": "“Sādhu, bhante”ti kho so bhikkhu …pe… apucchi:",
  "sn22.82:8.1_0": "“Kathaṁ nu kho, bhante, sakkāyadiṭṭhi hotī”ti?",
  "sn22.82:8.2_0": "“Idha, bhikkhu,",
  "sn22.82:8.2_1": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.82:8.2_2": "sappurisānaṁ adassāvī sappurisadhammassa akovido sappurisadhamme avinīto",
  "sn22.82:8.3_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ;",
  "sn22.82:8.4_0": "vedanaṁ …",
  "sn22.82:8.5_0": "saññaṁ …",
  "sn22.82:8.6_0": "saṅkhāre …",
  "sn22.82:8.7_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.82:8.8_0": "Evaṁ kho, bhikkhu, sakkāyadiṭṭhi hotī”ti.",
  "sn22.82:8.9_0": "“Sādhu, bhante”ti kho so bhikkhu …pe… apucchi:",
  "sn22.82:9.1_0": "“Kathaṁ pana, bhante, sakkāyadiṭṭhi na hotī”ti?",
  "sn22.82:9.2_0": "“Idha, bhikkhu,",
  "sn22.82:9.2_1": "sutavā ariyasāvako ariyānaṁ dassāvī ariyadhammassa kovido ariyadhamme suvinīto,",
  "sn22.82:9.2_2": "sappurisānaṁ dassāvī sappurisadhammassa kovido sappurisadhamme suvinīto",
  "sn22.82:9.3_0": "na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ;",
  "sn22.82:9.4_0": "na vedanaṁ …",
  "sn22.82:9.5_0": "na saññaṁ …",
  "sn22.82:9.6_0": "na saṅkhāre …",
  "sn22.82:9.7_0": "na viññāṇaṁ attato samanupassati,",
  "sn22.82:9.7_1": "na viññāṇavantaṁ vā attānaṁ;",
  "sn22.82:9.7_2": "na attani vā viññāṇaṁ,",
  "sn22.82:9.7_3": "na viññāṇasmiṁ vā attānaṁ.",
  "sn22.82:9.8_0": "Evaṁ kho, bhikkhu, sakkāyadiṭṭhi na hotī”ti.",
  "sn22.82:9.9_0": "“Sādhu, bhante”ti kho so bhikkhu …pe… apucchi:",
  "sn22.82:10.1_0": "“Ko nu kho, bhante, rūpassa assādo, ko ādīnavo, kiṁ nissaraṇaṁ;",
  "sn22.82:10.2_0": "ko vedanāya …",
  "sn22.82:10.3_0": "ko saññāya …",
  "sn22.82:10.4_0": "ko saṅkhārānaṁ …",
  "sn22.82:10.5_0": "ko viññāṇassa assādo, ko ādīnavo, kiṁ nissaraṇan”ti?",
  "sn22.82:10.6_0": "“Yaṁ kho, bhikkhu, rūpaṁ paṭicca uppajjati sukhaṁ somanassaṁ—ayaṁ rūpassa assādo.",
  "sn22.82:10.7_0": "Yaṁ rūpaṁ aniccaṁ dukkhaṁ vipariṇāmadhammaṁ—ayaṁ rūpassa ādīnavo.",
  "sn22.82:10.8_0": "Yo rūpasmiṁ chandarāgavinayo chandarāgappahānaṁ—idaṁ rūpassa nissaraṇaṁ.",
  "sn22.82:10.9_0": "Yaṁ vedanaṁ paṭicca …",
  "sn22.82:10.10_0": "yaṁ saññaṁ paṭicca …",
  "sn22.82:10.11_0": "ye saṅkhāre paṭicca …",
  "sn22.82:10.12_0": "yaṁ viññāṇaṁ paṭicca uppajjati sukhaṁ somanassaṁ—ayaṁ viññāṇassa assādo.",
  "sn22.82:10.13_0": "Yaṁ viññāṇaṁ aniccaṁ dukkhaṁ vipariṇāmadhammaṁ—ayaṁ viññāṇassa ādīnavo.",
  "sn22.82:10.14_0": "Yo viññāṇasmiṁ chandarāgavinayo chandarāgappahānaṁ—idaṁ viññāṇassa nissaraṇan”ti.",
  "sn22.82:10.15_0": "“Sādhu,",
  "sn22.82:10.15_1": "bhante”ti kho so bhikkhu bhagavato bhāsitaṁ abhinanditvā anumoditvā bhagavantaṁ uttariṁ pañhaṁ apucchi:",
  "sn22.82:11.1_0": "“Kathaṁ nu kho, bhante, jānato,",
  "sn22.82:11.1_1": "kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?",
  "sn22.82:11.2_0": "“Yaṁ kiñci, bhikkhu,",
  "sn22.82:11.2_1": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.82:11.2_2": "sabbaṁ rūpaṁ:",
  "sn22.82:11.2_3": "‘netaṁ mama,",
  "sn22.82:11.2_4": "nesohamasmi,",
  "sn22.82:11.2_5": "na meso attā’ti evametaṁ yathābhūtaṁ sammappaññāya passati.",
  "sn22.82:11.3_0": "Yā kāci vedanā …",
  "sn22.82:11.4_0": "yā kāci saññā …",
  "sn22.82:11.5_0": "ye keci saṅkhārā …",
  "sn22.82:11.6_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.82:11.6_1": "sabbaṁ viññāṇaṁ:",
  "sn22.82:11.6_2": "‘netaṁ mama,",
  "sn22.82:11.6_3": "nesohamasmi,",
  "sn22.82:11.6_4": "na meso attā’ti evametaṁ yathābhūtaṁ sammappaññāya passati.",
  "sn22.82:11.7_0": "Evaṁ kho, bhikkhu,",
  "sn22.82:11.7_1": "jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti.",
  "sn22.82:12.1_0": "Tena kho pana samayena aññatarassa bhikkhuno evaṁ cetaso parivitakko udapādi:",
  "sn22.82:12.2_0": "“iti kira bho rūpaṁ anattā, vedanā … saññā … saṅkhārā … viññāṇaṁ anattā;",
  "sn22.82:12.3_0": "anattakatāni kammāni kathamattānaṁ phusissantī”ti.",
  "sn22.82:12.4_0": "Atha kho bhagavā tassa bhikkhuno cetasā ceto parivitakkamaññāya bhikkhū āmantesi:",
  "sn22.82:13.1_0": "“Ṭhānaṁ kho panetaṁ,",
  "sn22.82:13.1_1": "bhikkhave,",
  "sn22.82:13.1_2": "vijjati yaṁ idhekacco moghapuriso avidvā avijjāgato taṇhādhipateyyena cetasā satthusāsanaṁ atidhāvitabbaṁ maññeyya.",
  "sn22.82:13.2_0": "‘Iti kira, bho, rūpaṁ anattā, vedanā … saññā … saṅkhārā … viññāṇaṁ anattā.",
  "sn22.82:13.3_0": "Anattakatāni kammāni kathamattānaṁ phusissantī’ti?",
  "sn22.82:13.4_0": "Paṭipucchāvinītā kho me tumhe, bhikkhave, tatra tatra tesu tesu dhammesu.",
  "sn22.82:14.1_0": "Taṁ kiṁ maññatha, bhikkhave,",
  "sn22.82:14.2_0": "rūpaṁ niccaṁ vā aniccaṁ vā”ti?",
  "sn22.82:14.3_0": "“Aniccaṁ, bhante”.",
  "sn22.82:14.4_0": "“Vedanā …",
  "sn22.82:14.5_0": "saññā …",
  "sn22.82:14.6_0": "saṅkhārā …",
  "sn22.82:14.7_0": "viññāṇaṁ niccaṁ vā aniccaṁ vā”ti?",
  "sn22.82:14.8_0": "“Aniccaṁ, bhante”.",
  "sn22.82:14.9_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.82:14.10_0": "“Dukkhaṁ, bhante”.",
  "sn22.82:14.11_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.82:14.12_0": "‘etaṁ mama, esohamasmi, eso me attā’”ti?",
  "sn22.82:14.13_0": "“No hetaṁ, bhante”.",
  "sn22.82:14.14_0": "Tasmātiha …pe…",
  "sn22.82:14.15_0": "evaṁ passaṁ …pe…",
  "sn22.82:14.16_0": "nāparaṁ itthattāyāti pajānātī”ti.",
  "sn22.82:15.1_0": "“Dve khandhā taññeva siyaṁ,",
  "sn22.82:15.2_0": "adhivacanañca hetunā;",
  "sn22.82:15.3_0": "Sakkāyena duve vuttā,",
  "sn22.82:15.4_0": "assādaviññāṇakena ca;",
  "sn22.82:15.5_0": "Ete dasavidhā vuttā,",
  "sn22.82:15.6_0": "hoti bhikkhu pucchāyā”ti.",
  "sn22.82:15.7_0": "Dasamaṁ.",
  "sn22.82:15.8_0": "Khajjanīyavaggo tatiyo.",
  "sn22.82:16.0_0": "Tassuddānaṁ",
  "sn22.82:16.1_0": "Assādo dve samudayā,",
  "sn22.82:16.2_0": "arahantehi apare dve;",
  "sn22.82:16.3_0": "Sīho khajjanī piṇḍolyaṁ,",
  "sn22.82:16.4_0": "pālileyyena puṇṇamāti.",
  "sn22.83:0.1_0": "Saṁyutta Nikāya 22.83",
  "sn22.83:0.2_0": "9. Theravagga",
  "sn22.83:0.3_0": "Ānandasutta",
  "sn22.83:1.1_0": "Sāvatthinidānaṁ.",
  "sn22.83:1.2_0": "Tatra kho āyasmā ānando bhikkhū āmantesi:",
  "sn22.83:1.3_0": "“āvuso bhikkhave”ti.",
  "sn22.83:1.4_0": "“Āvuso”ti kho te bhikkhū āyasmato ānandassa paccassosuṁ.",
  "sn22.83:1.5_0": "Āyasmā ānando etadavoca:",
  "sn22.83:2.1_0": "“Puṇṇo nāma, āvuso, āyasmā mantāṇiputto amhākaṁ navakānaṁ sataṁ bahūpakāro hoti.",
  "sn22.83:2.2_0": "So amhe iminā ovādena ovadati:",
  "sn22.83:2.3_0": "‘upādāya, āvuso ānanda, asmīti hoti, no anupādāya.",
  "sn22.83:2.4_0": "Kiñca upādāya asmīti hoti, no anupādāya?",
  "sn22.83:2.5_0": "Rūpaṁ upādāya asmīti hoti, no anupādāya.",
  "sn22.83:2.6_0": "Vedanaṁ …",
  "sn22.83:2.7_0": "saññaṁ …",
  "sn22.83:2.8_0": "saṅkhāre …",
  "sn22.83:2.9_0": "viññāṇaṁ upādāya asmīti hoti, no anupādāya.",
  "sn22.83:3.1_0": "Seyyathāpi,",
  "sn22.83:3.1_1": "āvuso ānanda,",
  "sn22.83:3.1_2": "itthī vā puriso vā daharo yuvā maṇḍanakajātiko ādāse vā parisuddhe pariyodāte acche vā udakapatte sakaṁ",
  "sn22.83:3.1_3": "mukhanimittaṁ paccavekkhamāno upādāya passeyya,",
  "sn22.83:3.1_4": "no anupādāya;",
  "sn22.83:3.2_0": "evameva kho, āvuso ānanda, rūpaṁ upādāya asmīti hoti, no anupādāya.",
  "sn22.83:3.3_0": "Vedanaṁ …",
  "sn22.83:3.4_0": "saññaṁ …",
  "sn22.83:3.5_0": "saṅkhāre …",
  "sn22.83:3.6_0": "viññāṇaṁ upādāya asmīti hoti, no anupādāya.",
  "sn22.83:4.1_0": "Taṁ kiṁ maññasi, āvuso ānanda,",
  "sn22.83:4.2_0": "rūpaṁ niccaṁ vā aniccaṁ vā’ti?",
  "sn22.83:4.3_0": "‘Aniccaṁ, āvuso’.",
  "sn22.83:4.4_0": "‘Vedanā …",
  "sn22.83:4.5_0": "saññā …",
  "sn22.83:4.6_0": "saṅkhārā …",
  "sn22.83:4.7_0": "viññāṇaṁ niccaṁ vā aniccaṁ vā’ti?",
  "sn22.83:4.8_0": "‘Aniccaṁ, āvuso’ …pe….",
  "sn22.83:4.9_0": "Tasmātiha …pe…",
  "sn22.83:4.10_0": "evaṁ passaṁ …pe…",
  "sn22.83:4.11_0": "nāparaṁ itthattāyāti pajānātīti.",
  "sn22.83:4.12_0": "Puṇṇo nāma, āvuso, āyasmā mantāṇiputto amhākaṁ navakānaṁ sataṁ bahūpakāro hoti.",
  "sn22.83:4.13_0": "So amhe iminā ovādena ovadati.",
  "sn22.83:4.14_0": "Idañca pana me āyasmato puṇṇassa mantāṇiputtassa dhammadesanaṁ sutvā dhammo abhisamito”ti.",
  "sn22.83:4.15_0": "Paṭhamaṁ.",
  "sn22.84:0.1_0": "Saṁyutta Nikāya 22.84",
  "sn22.84:0.2_0": "9. Theravagga",
  "sn22.84:0.3_0": "Tissasutta",
  "sn22.84:1.1_0": "Sāvatthinidānaṁ.",
  "sn22.84:1.2_0": "Tena kho pana samayena āyasmā tisso bhagavato pitucchāputto sambahulānaṁ bhikkhūnaṁ evamāroceti:",
  "sn22.84:1.3_0": "“api me, āvuso,",
  "sn22.84:1.3_1": "madhurakajāto viya kāyo;",
  "sn22.84:1.3_2": "disāpi me na pakkhāyanti;",
  "sn22.84:1.3_3": "dhammāpi maṁ na paṭibhanti;",
  "sn22.84:1.3_4": "thinamiddhañca me cittaṁ pariyādāya tiṭṭhati;",
  "sn22.84:1.3_5": "anabhirato ca brahmacariyaṁ carāmi;",
  "sn22.84:1.3_6": "hoti ca me dhammesu vicikicchā”ti.",
  "sn22.84:2.1_0": "Atha kho sambahulā bhikkhū yena bhagavā tenupasaṅkamiṁsu;",
  "sn22.84:2.1_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn22.84:2.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn22.84:2.2_0": "“āyasmā, bhante, tisso bhagavato pitucchāputto sambahulānaṁ bhikkhūnaṁ evamāroceti:",
  "sn22.84:2.3_0": "‘api me, āvuso,",
  "sn22.84:2.3_1": "madhurakajāto viya kāyo;",
  "sn22.84:2.3_2": "disāpi me na pakkhāyanti;",
  "sn22.84:2.3_3": "dhammāpi maṁ na paṭibhanti;",
  "sn22.84:2.3_4": "thinamiddhañca me cittaṁ pariyādāya tiṭṭhati;",
  "sn22.84:2.3_5": "anabhirato ca brahmacariyaṁ carāmi;",
  "sn22.84:2.3_6": "hoti ca me dhammesu vicikicchā’”ti.",
  "sn22.84:3.1_0": "Atha kho bhagavā aññataraṁ bhikkhuṁ āmantesi:",
  "sn22.84:3.2_0": "“ehi tvaṁ, bhikkhu, mama vacanena tissaṁ bhikkhuṁ āmantehī”ti.",
  "sn22.84:3.3_0": "“Evaṁ,",
  "sn22.84:3.3_1": "bhante”ti kho so bhikkhu bhagavato paṭissutvā yenāyasmā tisso tenupasaṅkami;",
  "sn22.84:3.3_2": "upasaṅkamitvā āyasmantaṁ tissaṁ etadavoca:",
  "sn22.84:3.4_0": "“satthā taṁ, āvuso tissa, āmantetī”ti.",
  "sn22.84:3.5_0": "“Evamāvuso”ti kho āyasmā tisso tassa bhikkhuno paṭissutvā yena bhagavā tenupasaṅkami;",
  "sn22.84:3.5_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn22.84:3.5_2": "Ekamantaṁ nisinnaṁ kho āyasmantaṁ tissaṁ bhagavā etadavoca:",
  "sn22.84:3.6_0": "“saccaṁ kira tvaṁ, tissa, sambahulānaṁ bhikkhūnaṁ evamārocesi:",
  "sn22.84:3.7_0": "‘api me, āvuso, madhurakajāto viya kāyo …pe… hoti ca me dhammesu vicikicchā’”ti?",
  "sn22.84:3.8_0": "“Evaṁ, bhante”.",
  "sn22.84:3.9_0": "“Taṁ kiṁ maññasi, tissa,",
  "sn22.84:3.10_0": "rūpe avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa,",
  "sn22.84:3.10_1": "tassa rūpassa vipariṇāmaññathābhāvā uppajjanti sokaparidevadukkhadomanassupāyāsā”ti?",
  "sn22.84:3.11_0": "“Evaṁ, bhante”.",
  "sn22.84:4.1_0": "“Sādhu sādhu, tissa.",
  "sn22.84:4.2_0": "Evañhetaṁ, tissa, hoti.",
  "sn22.84:4.3_0": "Yathā taṁ rūpe avigatarāgassa …",
  "sn22.84:4.4_0": "vedanāya …",
  "sn22.84:4.5_0": "saññāya …",
  "sn22.84:4.6_0": "saṅkhāresu avigatarāgassa …pe…",
  "sn22.84:4.7_0": "tesaṁ saṅkhārānaṁ vipariṇāmaññathābhāvā uppajjanti sokaparidevadukkhadomanassupāyāsā”ti?",
  "sn22.84:4.8_0": "“Evaṁ, bhante”.",
  "sn22.84:5.1_0": "“Sādhu sādhu, tissa.",
  "sn22.84:5.2_0": "Evañhetaṁ, tissa, hoti.",
  "sn22.84:5.3_0": "Yathā taṁ saṅkhāresu anigatarāgassa,",
  "sn22.84:5.3_1": "viññāṇe avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa,",
  "sn22.84:5.3_2": "tassa viññāṇassa vipariṇāmaññathābhāvā uppajjanti sokaparidevadukkhadomanassupāyāsā”ti?",
  "sn22.84:5.4_0": "“Evaṁ, bhante”.",
  "sn22.84:6.1_0": "“Sādhu sādhu, tissa.",
  "sn22.84:6.2_0": "Evañhetaṁ, tissa, hoti.",
  "sn22.84:6.3_0": "Yathā taṁ viññāṇe avigatarāgassa.",
  "sn22.84:6.4_0": "Taṁ kiṁ maññasi, tissa,",
  "sn22.84:6.5_0": "rūpe vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa,",
  "sn22.84:6.5_1": "tassa rūpassa vipariṇāmaññathābhāvā uppajjanti sokaparidevadukkhadomanassupāyāsā”ti?",
  "sn22.84:6.6_0": "“No hetaṁ, bhante”.",
  "sn22.84:7.1_0": "“Sādhu sādhu, tissa.",
  "sn22.84:7.2_0": "Evañhetaṁ, tissa, hoti.",
  "sn22.84:7.3_0": "Yathā taṁ rūpe vigatarāgassa …",
  "sn22.84:7.4_0": "vedanāya …",
  "sn22.84:7.5_0": "saññāya …",
  "sn22.84:7.6_0": "saṅkhāresu vigatarāgassa …",
  "sn22.84:7.7_0": "viññāṇe vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa",
  "sn22.84:7.7_1": "tassa viññāṇassa vipariṇāmaññathābhāvā uppajjanti sokaparidevadukkhadomanassupāyāsā”ti?",
  "sn22.84:7.8_0": "“No hetaṁ, bhante”.",
  "sn22.84:8.1_0": "“Sādhu sādhu, tissa.",
  "sn22.84:8.2_0": "Evañhetaṁ, tissa, hoti.",
  "sn22.84:8.3_0": "Yathā taṁ viññāṇe vigatarāgassa.",
  "sn22.84:8.4_0": "Taṁ kiṁ maññasi, tissa,",
  "sn22.84:8.5_0": "rūpaṁ niccaṁ vā aniccaṁ vā”ti?",
  "sn22.84:8.6_0": "“Aniccaṁ, bhante”.",
  "sn22.84:8.7_0": "“Vedanā …",
  "sn22.84:8.8_0": "saññā …",
  "sn22.84:8.9_0": "saṅkhārā …",
  "sn22.84:8.10_0": "viññāṇaṁ niccaṁ vā aniccaṁ vā”ti?",
  "sn22.84:8.11_0": "“Aniccaṁ, bhante”.",
  "sn22.84:8.12_0": "“Tasmātiha …pe…",
  "sn22.84:8.13_0": "evaṁ passaṁ …pe…",
  "sn22.84:8.14_0": "nāparaṁ itthattāyāti pajānāti.",
  "sn22.84:9.1_0": "Seyyathāpi, tissa, dve purisā—",
  "sn22.84:9.2_0": "eko puriso amaggakusalo, eko puriso maggakusalo.",
  "sn22.84:9.3_0": "Tamenaṁ so amaggakusalo puriso amuṁ maggakusalaṁ purisaṁ maggaṁ puccheyya.",
  "sn22.84:9.4_0": "So evaṁ vadeyya:",
  "sn22.84:9.5_0": "‘ehi, bho purisa, ayaṁ maggo.",
  "sn22.84:9.6_0": "Tena muhuttaṁ gaccha.",
  "sn22.84:9.7_0": "Tena muhuttaṁ gantvā dakkhissasi dvedhāpathaṁ, tattha vāmaṁ muñcitvā dakkhiṇaṁ gaṇhāhi.",
  "sn22.84:9.8_0": "Tena muhuttaṁ gaccha.",
  "sn22.84:9.9_0": "Tena muhuttaṁ gantvā dakkhissasi tibbaṁ vanasaṇḍaṁ.",
  "sn22.84:9.10_0": "Tena muhuttaṁ gaccha.",
  "sn22.84:9.11_0": "Tena muhuttaṁ gantvā dakkhissasi mahantaṁ ninnaṁ pallalaṁ.",
  "sn22.84:9.12_0": "Tena muhuttaṁ gaccha.",
  "sn22.84:9.13_0": "Tena muhuttaṁ gantvā dakkhissasi sobbhaṁ papātaṁ.",
  "sn22.84:9.14_0": "Tena muhuttaṁ gaccha.",
  "sn22.84:9.15_0": "Tena muhuttaṁ gantvā dakkhissasi samaṁ bhūmibhāgaṁ ramaṇīyan’ti.",
  "sn22.84:10.1_0": "Upamā kho myāyaṁ, tissa, katā atthassa viññāpanāya.",
  "sn22.84:10.2_0": "Ayaṁ cevettha attho:",
  "sn22.84:10.3_0": "‘puriso amaggakusalo’ti kho, tissa, puthujjanassetaṁ adhivacanaṁ.",
  "sn22.84:10.4_0": "‘Puriso maggakusalo’ti kho, tissa, tathāgatassetaṁ adhivacanaṁ arahato sammāsambuddhassa.",
  "sn22.84:10.5_0": "‘Dvedhāpatho’ti kho, tissa, vicikicchāyetaṁ adhivacanaṁ.",
  "sn22.84:10.6_0": "‘Vāmo maggo’ti kho, tissa, aṭṭhaṅgikassetaṁ micchāmaggassa adhivacanaṁ, seyyathidaṁ—",
  "sn22.84:10.7_0": "micchādiṭṭhiyā …pe… micchāsamādhissa.",
  "sn22.84:10.8_0": "‘Dakkhiṇo maggo’ti kho, tissa, ariyassetaṁ aṭṭhaṅgikassa maggassa adhivacanaṁ, seyyathidaṁ—",
  "sn22.84:10.9_0": "sammādiṭṭhiyā …pe… sammāsamādhissa.",
  "sn22.84:10.10_0": "‘Tibbo vanasaṇḍo’ti kho, tissa, avijjāyetaṁ adhivacanaṁ.",
  "sn22.84:10.11_0": "‘Mahantaṁ ninnaṁ pallalan’ti kho, tissa, kāmānametaṁ adhivacanaṁ.",
  "sn22.84:10.12_0": "‘Sobbho papāto’ti kho, tissa, kodhūpāyāsassetaṁ adhivacanaṁ.",
  "sn22.84:10.13_0": "‘Samo bhūmibhāgo ramaṇīyo’ti kho, tissa, nibbānassetaṁ adhivacanaṁ.",
  "sn22.84:10.14_0": "Abhirama, tissa, abhirama, tissa.",
  "sn22.84:10.15_0": "Ahamovādena ahamanuggahena ahamanusāsaniyā”ti.",
  "sn22.84:11.1_0": "Idamavoca bhagavā.",
  "sn22.84:11.2_0": "Attamano āyasmā tisso bhagavato bhāsitaṁ abhinandīti.",
  "sn22.84:11.3_0": "Dutiyaṁ.",
  "sn22.85:0.1_0": "Saṁyutta Nikāya 22.85",
  "sn22.85:0.2_0": "9. Theravagga",
  "sn22.85:0.3_0": "Yamakasutta",
  "sn22.85:1.1_0": "Ekaṁ samayaṁ āyasmā sāriputto sāvatthiyaṁ viharati jetavane anāthapiṇḍikassa ārāme.",
  "sn22.85:1.2_0": "Tena kho pana samayena yamakassa nāma bhikkhuno evarūpaṁ pāpakaṁ diṭṭhigataṁ uppannaṁ hoti:",
  "sn22.85:1.3_0": "“tathāhaṁ bhagavatā dhammaṁ desitaṁ ājānāmi,",
  "sn22.85:1.3_1": "yathā khīṇāsavo bhikkhu kāyassa bhedā ucchijjati vinassati,",
  "sn22.85:1.3_2": "na hoti paraṁ maraṇā”ti.",
  "sn22.85:2.1_0": "Assosuṁ kho sambahulā bhikkhū yamakassa kira nāma bhikkhuno evarūpaṁ pāpakaṁ diṭṭhigataṁ uppannaṁ hoti:",
  "sn22.85:2.2_0": "“tathāhaṁ bhagavatā dhammaṁ desitaṁ ājānāmi,",
  "sn22.85:2.2_1": "yathā khīṇāsavo bhikkhu kāyassa bhedā ucchijjati vinassati,",
  "sn22.85:2.2_2": "na hoti paraṁ maraṇā”ti.",
  "sn22.85:2.3_0": "Atha kho te bhikkhū yenāyasmā yamako tenupasaṅkamiṁsu;",
  "sn22.85:2.3_1": "upasaṅkamitvā āyasmatā yamakena saddhiṁ sammodiṁsu.",
  "sn22.85:2.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn22.85:2.4_1": "Ekamantaṁ nisinnā kho te bhikkhū āyasmantaṁ yamakaṁ etadavocuṁ:",
  "sn22.85:3.1_0": "“Saccaṁ kira te, āvuso yamaka, evarūpaṁ pāpakaṁ diṭṭhigataṁ uppannaṁ:",
  "sn22.85:3.2_0": "‘tathāhaṁ bhagavatā dhammaṁ desitaṁ ājānāmi,",
  "sn22.85:3.2_1": "yathā khīṇāsavo bhikkhu kāyassa bhedā ucchijjati vinassati,",
  "sn22.85:3.2_2": "na hoti paraṁ maraṇā’”ti?",
  "sn22.85:3.3_0": "“Evaṁ khvāhaṁ, āvuso, bhagavatā dhammaṁ desitaṁ ājānāmi:",
  "sn22.85:3.4_0": "‘khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti.",
  "sn22.85:4.1_0": "“Mā,",
  "sn22.85:4.1_1": "āvuso yamaka,",
  "sn22.85:4.1_2": "evaṁ avaca,",
  "sn22.85:4.1_3": "mā bhagavantaṁ abbhācikkhi.",
  "sn22.85:4.1_4": "Na hi sādhu bhagavato abbhācikkhanaṁ.",
  "sn22.85:4.1_5": "Na hi bhagavā evaṁ vadeyya:",
  "sn22.85:4.2_0": "‘khīṇāsavo bhikkhu kāyassa bhedā ucchijjati vinassati, na hoti paraṁ maraṇā’”ti.",
  "sn22.85:4.3_0": "Evampi kho āyasmā yamako tehi bhikkhūhi vuccamāno tatheva taṁ pāpakaṁ diṭṭhigataṁ thāmasā parāmāsā abhinivissa voharati:",
  "sn22.85:4.4_0": "“tathāhaṁ bhagavatā dhammaṁ desitaṁ ājānāmi,",
  "sn22.85:4.4_1": "yathā khīṇāsavo bhikkhu kāyassa bhedā ucchijjati vinassati,",
  "sn22.85:4.4_2": "na hoti paraṁ maraṇā”ti.",
  "sn22.85:5.1_0": "Yato kho te bhikkhū nāsakkhiṁsu āyasmantaṁ yamakaṁ etasmā pāpakā diṭṭhigatā vivecetuṁ,",
  "sn22.85:5.1_1": "atha kho te bhikkhū uṭṭhāyāsanā yenāyasmā sāriputto tenupasaṅkamiṁsu;",
  "sn22.85:5.1_2": "upasaṅkamitvā āyasmantaṁ sāriputtaṁ etadavocuṁ:",
  "sn22.85:5.2_0": "“yamakassa nāma, āvuso sāriputta, bhikkhuno evarūpaṁ pāpakaṁ diṭṭhigataṁ uppannaṁ:",
  "sn22.85:5.3_0": "‘tathāhaṁ bhagavatā dhammaṁ desitaṁ ājānāmi yathā khīṇāsavo bhikkhu kāyassa bhedā ucchijjati vinassati,",
  "sn22.85:5.3_1": "na hoti paraṁ maraṇā’ti.",
  "sn22.85:5.4_0": "Sādhāyasmā sāriputto yena yamako bhikkhu tenupasaṅkamatu anukampaṁ upādāyā”ti.",
  "sn22.85:5.5_0": "Adhivāsesi kho āyasmā sāriputto tuṇhībhāvena.",
  "sn22.85:5.6_0": "Atha kho āyasmā sāriputto sāyanhasamayaṁ paṭisallānā vuṭṭhito yenāyasmā yamako tenupasaṅkami;",
  "sn22.85:5.6_1": "upasaṅkamitvā āyasmatā yamakena saddhiṁ sammodi …pe…",
  "sn22.85:5.6_2": "ekamantaṁ nisinno kho āyasmā sāriputto āyasmantaṁ yamakaṁ etadavoca:",
  "sn22.85:6.1_0": "“Saccaṁ kira te, āvuso yamaka, evarūpaṁ pāpakaṁ diṭṭhigataṁ uppannaṁ:",
  "sn22.85:6.2_0": "‘tathāhaṁ bhagavatā dhammaṁ desitaṁ ājānāmi,",
  "sn22.85:6.2_1": "yathā khīṇāsavo bhikkhu kāyassa bhedā ucchijjati vinassati,",
  "sn22.85:6.2_2": "na hoti paraṁ maraṇā’”ti?",
  "sn22.85:6.3_0": "“Evaṁ khvāhaṁ, āvuso,",
  "sn22.85:6.3_1": "bhagavatā dhammaṁ desitaṁ ājānāmi,",
  "sn22.85:6.3_2": "yathā khīṇāsavo bhikkhu kāyassa bhedā ucchijjati vinassati,",
  "sn22.85:6.3_3": "na hoti paraṁ maraṇā”ti.",
  "sn22.85:7.1_0": "“Taṁ kiṁ maññasi, āvuso yamaka,",
  "sn22.85:7.2_0": "rūpaṁ niccaṁ vā aniccaṁ vā”ti?",
  "sn22.85:7.3_0": "“Aniccaṁ, āvuso”.",
  "sn22.85:7.4_0": "“Vedanā niccā …",
  "sn22.85:7.5_0": "saññā …",
  "sn22.85:7.6_0": "saṅkhārā …",
  "sn22.85:7.7_0": "viññāṇaṁ niccaṁ vā aniccaṁ vā”ti?",
  "sn22.85:7.8_0": "“Aniccaṁ, āvuso”.",
  "sn22.85:7.9_0": "“Tasmātiha …pe…",
  "sn22.85:7.10_0": "evaṁ passaṁ …pe…",
  "sn22.85:7.11_0": "nāparaṁ itthattāyāti pajānāti.",
  "sn22.85:8.1_0": "Taṁ kiṁ maññasi, āvuso yamaka,",
  "sn22.85:8.2_0": "rūpaṁ tathāgatoti samanupassasī”ti?",
  "sn22.85:8.3_0": "“No hetaṁ, āvuso” …",
  "sn22.85:8.4_0": "“vedanaṁ tathāgatoti samanupassasī”ti?",
  "sn22.85:8.5_0": "“No hetaṁ, āvuso” …",
  "sn22.85:8.6_0": "“saññaṁ …",
  "sn22.85:8.7_0": "saṅkhāre …",
  "sn22.85:8.8_0": "viññāṇaṁ tathāgatoti samanupassasī”ti?",
  "sn22.85:8.9_0": "“No hetaṁ, āvuso”.",
  "sn22.85:9.1_0": "“Taṁ kiṁ maññasi, āvuso yamaka,",
  "sn22.85:9.2_0": "rūpasmiṁ tathāgatoti samanupassasī”ti?",
  "sn22.85:9.3_0": "“No hetaṁ, āvuso”.",
  "sn22.85:9.4_0": "“Aññatra rūpā tathāgatoti samanupassasī”ti?",
  "sn22.85:9.5_0": "“No hetaṁ, āvuso”.",
  "sn22.85:9.6_0": "“Vedanāya …",
  "sn22.85:9.7_0": "aññatra vedanāya …pe…",
  "sn22.85:9.8_0": "saññāya …",
  "sn22.85:9.9_0": "aññatra saññāya …",
  "sn22.85:9.10_0": "saṅkhāresu …",
  "sn22.85:9.11_0": "aññatra saṅkhārehi …",
  "sn22.85:9.12_0": "viññāṇasmiṁ tathāgatoti samanupassasī”ti?",
  "sn22.85:9.13_0": "“No hetaṁ, āvuso”.",
  "sn22.85:9.14_0": "“Aññatra viññāṇā tathāgatoti samanupassasī”ti?",
  "sn22.85:9.15_0": "“No hetaṁ, āvuso”.",
  "sn22.85:10.1_0": "“Taṁ kiṁ maññasi, āvuso yamaka,",
  "sn22.85:10.2_0": "rūpaṁ … vedanaṁ … saññaṁ … saṅkhāre … viññāṇaṁ tathāgatoti samanupassasī”ti?",
  "sn22.85:10.3_0": "“No hetaṁ, āvuso”.",
  "sn22.85:11.1_0": "“Taṁ kiṁ maññasi, āvuso yamaka,",
  "sn22.85:11.2_0": "ayaṁ so arūpī … avedano … asaññī … asaṅkhāro … aviññāṇo tathāgatoti samanupassasī”ti?",
  "sn22.85:11.3_0": "“No hetaṁ, āvuso”.",
  "sn22.85:11.4_0": "“Ettha ca te,",
  "sn22.85:11.4_1": "āvuso yamaka,",
  "sn22.85:11.4_2": "diṭṭheva dhamme saccato thetato tathāgate anupalabbhiyamāne,",
  "sn22.85:11.4_3": "kallaṁ nu te taṁ veyyākaraṇaṁ:",
  "sn22.85:11.5_0": "‘tathāhaṁ bhagavatā dhammaṁ desitaṁ ājānāmi,",
  "sn22.85:11.5_1": "yathā khīṇāsavo bhikkhu kāyassa bhedā ucchijjati vinassati,",
  "sn22.85:11.5_2": "na hoti paraṁ maraṇā’”ti?",
  "sn22.85:12.1_0": "“Ahu kho me taṁ, āvuso sāriputta, pubbe aviddasuno pāpakaṁ diṭṭhigataṁ;",
  "sn22.85:12.2_0": "idañca panāyasmato sāriputtassa dhammadesanaṁ sutvā tañceva pāpakaṁ diṭṭhigataṁ pahīnaṁ,",
  "sn22.85:12.2_1": "dhammo ca me abhisamito”ti.",
  "sn22.85:13.1_0": "“Sace taṁ, āvuso yamaka, evaṁ puccheyyuṁ:",
  "sn22.85:13.2_0": "‘yo so, āvuso yamaka, bhikkhu arahaṁ khīṇāsavo so kāyassa bhedā paraṁ maraṇā kiṁ hotī’ti?",
  "sn22.85:13.3_0": "Evaṁ puṭṭho tvaṁ, āvuso yamaka, kinti byākareyyāsī”ti?",
  "sn22.85:13.4_0": "“Sace maṁ, āvuso, evaṁ puccheyyuṁ:",
  "sn22.85:13.5_0": "‘yo so, āvuso yamaka, bhikkhu arahaṁ khīṇāsavo so kāyassa bhedā paraṁ maraṇā kiṁ hotī’ti?",
  "sn22.85:13.6_0": "Evaṁ puṭṭhohaṁ, āvuso, evaṁ byākareyyaṁ:",
  "sn22.85:13.7_0": "‘rūpaṁ kho, āvuso, aniccaṁ.",
  "sn22.85:13.8_0": "Yadaniccaṁ taṁ dukkhaṁ;",
  "sn22.85:13.9_0": "yaṁ dukkhaṁ taṁ niruddhaṁ tadatthaṅgataṁ.",
  "sn22.85:13.10_0": "Vedanā …",
  "sn22.85:13.11_0": "saññā …",
  "sn22.85:13.12_0": "saṅkhārā …",
  "sn22.85:13.13_0": "viññāṇaṁ aniccaṁ.",
  "sn22.85:13.14_0": "Yadaniccaṁ taṁ dukkhaṁ;",
  "sn22.85:13.15_0": "yaṁ dukkhaṁ taṁ niruddhaṁ tadatthaṅgatan’ti.",
  "sn22.85:13.16_0": "Evaṁ puṭṭhohaṁ, āvuso, evaṁ byākareyyan”ti.",
  "sn22.85:14.1_0": "“Sādhu sādhu, āvuso yamaka.",
  "sn22.85:14.2_0": "Tena hāvuso yamaka, upamaṁ te karissāmi etasseva atthassa bhiyyoso mattāya ñāṇāya.",
  "sn22.85:14.3_0": "Seyyathāpi, āvuso yamaka, gahapati vā gahapatiputto vā aḍḍho mahaddhano mahābhogo;",
  "sn22.85:14.4_0": "so ca ārakkhasampanno.",
  "sn22.85:14.5_0": "Tassa kocideva puriso uppajjeyya anatthakāmo ahitakāmo ayogakkhemakāmo jīvitā voropetukāmo.",
  "sn22.85:14.6_0": "Tassa evamassa:",
  "sn22.85:14.7_0": "‘ayaṁ kho gahapati vā gahapatiputto vā aḍḍho mahaddhano mahābhogo;",
  "sn22.85:14.8_0": "so ca ārakkhasampanno;",
  "sn22.85:14.9_0": "nāyaṁ sukaro pasayha jīvitā voropetuṁ.",
  "sn22.85:14.10_0": "Yannūnāhaṁ anupakhajja jīvitā voropeyyan’ti.",
  "sn22.85:14.11_0": "So taṁ gahapatiṁ vā gahapatiputtaṁ vā upasaṅkamitvā evaṁ vadeyya:",
  "sn22.85:14.12_0": "‘upaṭṭhaheyyaṁ taṁ, bhante’ti.",
  "sn22.85:14.13_0": "Tamenaṁ so gahapati vā gahapatiputto vā upaṭṭhāpeyya.",
  "sn22.85:14.14_0": "So upaṭṭhaheyya pubbuṭṭhāyī pacchānipātī kiṅkārapaṭissāvī manāpacārī piyavādī.",
  "sn22.85:14.15_0": "Tassa so gahapati vā gahapatiputto vā mittatopi naṁ saddaheyya;",
  "sn22.85:14.16_0": "suhajjatopi naṁ saddaheyya;",
  "sn22.85:14.17_0": "tasmiñca vissāsaṁ āpajjeyya.",
  "sn22.85:14.18_0": "Yadā kho, āvuso, tassa purisassa evamassa:",
  "sn22.85:14.19_0": "‘saṁvissattho kho myāyaṁ gahapati vā gahapatiputto vā’ti,",
  "sn22.85:14.19_1": "atha naṁ rahogataṁ viditvā tiṇhena satthena jīvitā voropeyya.",
  "sn22.85:15.1_0": "Taṁ kiṁ maññasi, āvuso yamaka,",
  "sn22.85:15.2_0": "yadā hi so puriso amuṁ gahapatiṁ vā gahapatiputtaṁ vā upasaṅkamitvā evaṁ āha:",
  "sn22.85:15.3_0": "‘upaṭṭhaheyyaṁ taṁ, bhante’ti, tadāpi so vadhakova.",
  "sn22.85:15.4_0": "Vadhakañca pana santaṁ na aññāsi:",
  "sn22.85:15.5_0": "‘vadhako me’ti.",
  "sn22.85:15.6_0": "Yadāpi so upaṭṭhahati pubbuṭṭhāyī pacchānipātī kiṅkārapaṭissāvī manāpacārī piyavādī,",
  "sn22.85:15.6_1": "tadāpi so vadhakova.",
  "sn22.85:15.7_0": "Vadhakañca pana santaṁ na aññāsi:",
  "sn22.85:15.8_0": "‘vadhako me’ti.",
  "sn22.85:15.9_0": "Yadāpi naṁ rahogataṁ viditvā tiṇhena satthena jīvitā voropeti, tadāpi so vadhakova.",
  "sn22.85:15.10_0": "Vadhakañca pana santaṁ na aññāsi:",
  "sn22.85:15.11_0": "‘vadhako me’”ti.",
  "sn22.85:15.12_0": "“Evamāvuso”ti.",
  "sn22.85:15.13_0": "“Evameva kho, āvuso,",
  "sn22.85:15.13_1": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.85:15.13_2": "sappurisānaṁ adassāvī sappurisadhammassa akovido sappurisadhamme avinīto",
  "sn22.85:15.14_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.85:15.15_0": "Vedanaṁ …",
  "sn22.85:15.16_0": "saññaṁ …",
  "sn22.85:15.17_0": "saṅkhāre …",
  "sn22.85:15.18_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.85:16.1_0": "So aniccaṁ rūpaṁ ‘aniccaṁ rūpan’ti yathābhūtaṁ nappajānāti.",
  "sn22.85:16.2_0": "Aniccaṁ vedanaṁ ‘aniccā vedanā’ti yathābhūtaṁ nappajānāti.",
  "sn22.85:16.3_0": "Aniccaṁ saññaṁ ‘aniccā saññā’ti yathābhūtaṁ nappajānāti.",
  "sn22.85:16.4_0": "Anicce saṅkhāre ‘aniccā saṅkhārā’ti yathābhūtaṁ nappajānāti.",
  "sn22.85:16.5_0": "Aniccaṁ viññāṇaṁ ‘aniccaṁ viññāṇan’ti yathābhūtaṁ nappajānāti.",
  "sn22.85:17.1_0": "Dukkhaṁ rūpaṁ ‘dukkhaṁ rūpan’ti yathābhūtaṁ nappajānāti.",
  "sn22.85:17.2_0": "Dukkhaṁ vedanaṁ …",
  "sn22.85:17.3_0": "dukkhaṁ saññaṁ …",
  "sn22.85:17.4_0": "dukkhe saṅkhāre …",
  "sn22.85:17.5_0": "dukkhaṁ viññāṇaṁ ‘dukkhaṁ viññāṇan’ti yathābhūtaṁ nappajānāti.",
  "sn22.85:18.1_0": "Anattaṁ rūpaṁ ‘anattā rūpan’ti yathābhūtaṁ nappajānāti.",
  "sn22.85:18.2_0": "Anattaṁ vedanaṁ …",
  "sn22.85:18.3_0": "anattaṁ saññaṁ …",
  "sn22.85:18.4_0": "anatte saṅkhāre …",
  "sn22.85:18.5_0": "anattaṁ viññāṇaṁ ‘anattaṁ viññāṇan’ti yathābhūtaṁ nappajānāti.",
  "sn22.85:19.1_0": "Saṅkhataṁ rūpaṁ ‘saṅkhataṁ rūpan’ti yathābhūtaṁ nappajānāti.",
  "sn22.85:19.2_0": "Saṅkhataṁ vedanaṁ …",
  "sn22.85:19.3_0": "saṅkhataṁ saññaṁ …",
  "sn22.85:19.4_0": "saṅkhate saṅkhāre …",
  "sn22.85:19.5_0": "saṅkhataṁ viññāṇaṁ ‘saṅkhataṁ viññāṇan’ti yathābhūtaṁ nappajānāti.",
  "sn22.85:20.1_0": "Vadhakaṁ rūpaṁ ‘vadhakaṁ rūpan’ti yathābhūtaṁ nappajānāti.",
  "sn22.85:20.2_0": "Vadhakaṁ vedanaṁ ‘vadhakā vedanā’ti …",
  "sn22.85:20.3_0": "vadhakaṁ saññaṁ ‘vadhakā saññā’ti …",
  "sn22.85:20.4_0": "vadhake saṅkhāre ‘vadhakā saṅkhārā’ti yathābhūtaṁ nappajānāti.",
  "sn22.85:20.5_0": "Vadhakaṁ viññāṇaṁ ‘vadhakaṁ viññāṇan’ti yathābhūtaṁ nappajānāti.",
  "sn22.85:21.1_0": "So rūpaṁ upeti upādiyati adhiṭṭhāti ‘attā me’ti.",
  "sn22.85:21.2_0": "Vedanaṁ …",
  "sn22.85:21.3_0": "saññaṁ …",
  "sn22.85:21.4_0": "saṅkhāre …",
  "sn22.85:21.5_0": "viññāṇaṁ upeti upādiyati adhiṭṭhāti ‘attā me’ti.",
  "sn22.85:21.6_0": "Tassime pañcupādānakkhandhā upetā upādinnā dīgharattaṁ ahitāya dukkhāya saṁvattanti.",
  "sn22.85:22.1_0": "Sutavā ca kho, āvuso, ariyasāvako ariyānaṁ dassāvī …pe… sappurisadhamme suvinīto",
  "sn22.85:22.2_0": "na rūpaṁ attato samanupassati, na rūpavantaṁ attānaṁ; na attani rūpaṁ, na rūpasmiṁ attānaṁ.",
  "sn22.85:22.3_0": "Na vedanaṁ …",
  "sn22.85:22.4_0": "na saññaṁ …",
  "sn22.85:22.5_0": "na saṅkhāre …",
  "sn22.85:22.6_0": "na viññāṇaṁ attato samanupassati, na viññāṇavantaṁ attānaṁ;",
  "sn22.85:22.7_0": "na attani viññāṇaṁ, na viññāṇasmiṁ attānaṁ.",
  "sn22.85:23.1_0": "So aniccaṁ rūpaṁ ‘aniccaṁ rūpan’ti yathābhūtaṁ pajānāti.",
  "sn22.85:23.2_0": "Aniccaṁ vedanaṁ …",
  "sn22.85:23.3_0": "aniccaṁ saññaṁ …",
  "sn22.85:23.4_0": "anicce saṅkhāre …",
  "sn22.85:23.5_0": "aniccaṁ viññāṇaṁ ‘aniccaṁ viññāṇan’ti yathābhūtaṁ pajānāti.",
  "sn22.85:24.1_0": "Dukkhaṁ rūpaṁ ‘dukkhaṁ rūpan’ti yathābhūtaṁ pajānāti.",
  "sn22.85:24.2_0": "Dukkhaṁ vedanaṁ …",
  "sn22.85:24.3_0": "dukkhaṁ saññaṁ …",
  "sn22.85:24.4_0": "dukkhe saṅkhāre …",
  "sn22.85:24.5_0": "dukkhaṁ viññāṇaṁ ‘dukkhaṁ viññāṇan’ti yathābhūtaṁ pajānāti.",
  "sn22.85:25.1_0": "Anattaṁ rūpaṁ ‘anattā rūpan’ti yathābhūtaṁ pajānāti.",
  "sn22.85:25.2_0": "Anattaṁ vedanaṁ …",
  "sn22.85:25.3_0": "anattaṁ saññaṁ …",
  "sn22.85:25.4_0": "anatte saṅkhāre …",
  "sn22.85:25.5_0": "anattaṁ viññāṇaṁ ‘anattā viññāṇan’ti yathābhūtaṁ pajānāti.",
  "sn22.85:26.1_0": "Saṅkhataṁ rūpaṁ ‘saṅkhataṁ rūpan’ti yathābhūtaṁ pajānāti.",
  "sn22.85:26.2_0": "Saṅkhataṁ vedanaṁ …",
  "sn22.85:26.3_0": "saṅkhataṁ saññaṁ …",
  "sn22.85:26.4_0": "saṅkhate saṅkhāre …",
  "sn22.85:26.5_0": "saṅkhataṁ viññāṇaṁ ‘saṅkhataṁ viññāṇan’ti yathābhūtaṁ pajānāti.",
  "sn22.85:27.1_0": "Vadhakaṁ rūpaṁ ‘vadhakaṁ rūpan’ti yathābhūtaṁ pajānāti.",
  "sn22.85:27.2_0": "Vadhakaṁ vedanaṁ …",
  "sn22.85:27.3_0": "vadhakaṁ saññaṁ …",
  "sn22.85:27.4_0": "vadhake saṅkhāre ‘vadhakā saṅkhārā’ti yathābhūtaṁ pajānāti.",
  "sn22.85:27.5_0": "Vadhakaṁ viññāṇaṁ ‘vadhakaṁ viññāṇan’ti yathābhūtaṁ pajānāti.",
  "sn22.85:28.1_0": "So rūpaṁ na upeti, na upādiyati, nādhiṭṭhāti: ‘attā me’ti.",
  "sn22.85:28.2_0": "Vedanaṁ …",
  "sn22.85:28.3_0": "saññaṁ …",
  "sn22.85:28.4_0": "saṅkhāre …",
  "sn22.85:28.5_0": "viññāṇaṁ na upeti, na upādiyati, nādhiṭṭhāti: ‘attā me’ti.",
  "sn22.85:28.6_0": "Tassime pañcupādānakkhandhā anupetā anupādinnā dīgharattaṁ hitāya sukhāya saṁvattantī”ti.",
  "sn22.85:28.7_0": "“Evametaṁ,",
  "sn22.85:28.7_1": "āvuso sāriputta,",
  "sn22.85:28.7_2": "hoti yesaṁ āyasmantānaṁ tādisā sabrahmacārino anukampakā atthakāmā ovādakā anusāsakā.",
  "sn22.85:28.8_0": "Idañca pana me āyasmato sāriputtassa dhammadesanaṁ sutvā anupādāya āsavehi cittaṁ vimuttan”ti.",
  "sn22.85:28.9_0": "Tatiyaṁ.",
  "sn22.86:0.1_0": "Saṁyutta Nikāya 22.86",
  "sn22.86:0.2_0": "9. Theravagga",
  "sn22.86:0.3_0": "Anurādhasutta",
  "sn22.86:1.1_0": "Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.",
  "sn22.86:1.2_0": "Tena kho pana samayena āyasmā anurādho bhagavato avidūre araññakuṭikāyaṁ viharati.",
  "sn22.86:1.3_0": "Atha kho sambahulā aññatitthiyā paribbājakā yenāyasmā anurādho tenupasaṅkamiṁsu;",
  "sn22.86:1.3_1": "upasaṅkamitvā āyasmatā anurādhena saddhiṁ sammodiṁsu.",
  "sn22.86:1.4_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu.",
  "sn22.86:1.4_1": "Ekamantaṁ nisinnā kho te aññatitthiyā paribbājakā āyasmantaṁ anurādhaṁ etadavocuṁ:",
  "sn22.86:1.5_0": "“yo so,",
  "sn22.86:1.5_1": "āvuso anurādha,",
  "sn22.86:1.5_2": "tathāgato uttamapuriso paramapuriso paramapattipatto,",
  "sn22.86:1.5_3": "taṁ tathāgato imesu catūsu ṭhānesu paññāpayamāno paññāpeti:",
  "sn22.86:1.6_0": "‘hoti tathāgato paraṁ maraṇā’ti vā,",
  "sn22.86:1.6_1": "‘na hoti tathāgato paraṁ maraṇā’ti vā,",
  "sn22.86:1.6_2": "‘hoti ca na ca hoti tathāgato paraṁ maraṇā’ti vā,",
  "sn22.86:1.6_3": "‘neva hoti na na hoti tathāgato paraṁ maraṇā’ti vā”ti?",
  "sn22.86:2.1_0": "Evaṁ vutte, āyasmā anurādho te aññatitthiye paribbājake etadavoca:",
  "sn22.86:2.2_0": "“yo so āvuso tathāgato uttamapuriso paramapuriso paramapattipatto taṁ tathāgato aññatra imehi catūhi ṭhānehi paññāpayamāno paññāpeti:",
  "sn22.86:2.3_0": "‘hoti tathāgato paraṁ maraṇā’ti vā,",
  "sn22.86:2.3_1": "‘na hoti tathāgato paraṁ maraṇā’ti vā,",
  "sn22.86:2.3_2": "‘hoti ca na ca hoti tathāgato paraṁ maraṇā’ti vā,",
  "sn22.86:2.3_3": "‘neva hoti na na hoti tathāgato paraṁ maraṇā’ti vā”ti.",
  "sn22.86:2.4_0": "Evaṁ vutte, aññatitthiyā paribbājakā āyasmantaṁ anurādhaṁ etadavocuṁ:",
  "sn22.86:2.5_0": "“so cāyaṁ bhikkhu navo bhavissati acirapabbajito, thero vā pana bālo abyatto”ti.",
  "sn22.86:2.6_0": "Atha kho aññatitthiyā paribbājakā āyasmantaṁ anurādhaṁ navavādena ca bālavādena ca apasādetvā uṭṭhāyāsanā pakkamiṁsu.",
  "sn22.86:3.1_0": "Atha kho āyasmato anurādhassa acirapakkantesu tesu aññatitthiyesu paribbājakesu etadahosi:",
  "sn22.86:3.2_0": "“sace kho maṁ te aññatitthiyā paribbājakā uttariṁ pañhaṁ puccheyyuṁ.",
  "sn22.86:3.3_0": "Kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva bhagavato assaṁ,",
  "sn22.86:3.3_1": "na ca bhagavantaṁ abhūtena abbhācikkheyyaṁ,",
  "sn22.86:3.3_2": "dhammassa cānudhammaṁ byākareyyaṁ,",
  "sn22.86:3.3_3": "na ca koci sahadhammiko vādānuvādo gārayhaṁ ṭhānaṁ āgaccheyyā”ti?",
  "sn22.86:4.1_0": "Atha kho āyasmā anurādho yena bhagavā tenupasaṅkami;",
  "sn22.86:4.1_1": "upasaṅkamitvā …pe…",
  "sn22.86:4.1_2": "ekamantaṁ nisinno kho āyasmā anurādho bhagavantaṁ etadavoca:",
  "sn22.86:4.2_0": "“idhāhaṁ, bhante, bhagavato avidūre araññakuṭikāyaṁ viharāmi.",
  "sn22.86:4.3_0": "Atha kho, bhante, sambahulā aññatitthiyā paribbājakā yenāhaṁ tenupasaṅkamiṁsu …pe… maṁ etadavocuṁ:",
  "sn22.86:4.4_0": "‘yo so,",
  "sn22.86:4.4_1": "āvuso anurādha,",
  "sn22.86:4.4_2": "tathāgato uttamapuriso paramapuriso paramapattipatto taṁ tathāgato imesu catūsu ṭhānesu paññāpayamāno paññāpeti—",
  "sn22.86:4.5_0": "hoti tathāgato paraṁ maraṇāti vā, na hoti …",
  "sn22.86:4.6_0": "hoti ca na ca hoti, neva hoti na na hoti tathāgato paraṁ maraṇāti vā’”ti?",
  "sn22.86:5.1_0": "Evaṁ vuttāhaṁ, bhante, te aññatitthiye paribbājake etadavocaṁ:",
  "sn22.86:5.2_0": "“yo so, āvuso,",
  "sn22.86:5.2_1": "tathāgato uttamapuriso paramapuriso paramapattipatto,",
  "sn22.86:5.2_2": "taṁ tathāgato aññatra imehi catūhi ṭhānehi paññāpayamāno paññāpeti:",
  "sn22.86:5.3_0": "‘hoti tathāgato paraṁ maraṇā’ti vā …pe…",
  "sn22.86:5.4_0": "‘neva hoti na na hoti tathāgato paraṁ maraṇā’ti vāti.",
  "sn22.86:5.5_0": "Evaṁ vutte, bhante, te aññatitthiyā paribbājakā maṁ etadavocuṁ:",
  "sn22.86:5.6_0": "‘so cāyaṁ bhikkhu na vo bhavissati acirapabbajito thero vā pana bālo abyatto’ti.",
  "sn22.86:5.7_0": "Atha kho maṁ, bhante,",
  "sn22.86:5.7_1": "te aññatitthiyā paribbājakā navavādena ca bālavādena ca apasādetvā uṭṭhāyāsanā pakkamiṁsu.",
  "sn22.86:6.1_0": "Tassa mayhaṁ, bhante, acirapakkantesu tesu aññatitthiyesu paribbājakesu etadahosi:",
  "sn22.86:6.2_0": "‘sace kho maṁ te aññatitthiyā paribbājakā uttariṁ pañhaṁ puccheyyuṁ.",
  "sn22.86:6.3_0": "Kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva bhagavato assaṁ,",
  "sn22.86:6.3_1": "na ca bhagavantaṁ abhūtena abbhācikkheyyaṁ,",
  "sn22.86:6.3_2": "dhammassa cānudhammaṁ byākareyyaṁ,",
  "sn22.86:6.3_3": "na ca koci sahadhammiko vādānuvādo gārayhaṁ ṭhānaṁ āgaccheyyā’”ti?",
  "sn22.86:7.1_0": "“Taṁ kiṁ maññasi, anurādha,",
  "sn22.86:7.2_0": "rūpaṁ niccaṁ vā aniccaṁ vā”ti?",
  "sn22.86:7.3_0": "“Aniccaṁ, bhante”.",
  "sn22.86:7.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.86:7.5_0": "“Dukkhaṁ, bhante”.",
  "sn22.86:7.6_0": "“Yaṁ panāniccaṁ dukkhaṁ vipariṇāmadhammaṁ kallaṁ nu taṁ samanupassituṁ:",
  "sn22.86:7.7_0": "‘etaṁ mama, esohamasmi, eso me attā’”ti?",
  "sn22.86:7.8_0": "“No hetaṁ, bhante”.",
  "sn22.86:7.9_0": "“Vedanā …",
  "sn22.86:7.10_0": "saññā …",
  "sn22.86:7.11_0": "saṅkhārā …",
  "sn22.86:7.12_0": "viññāṇaṁ niccaṁ vā aniccaṁ vā”ti?",
  "sn22.86:7.13_0": "“Aniccaṁ, bhante” …pe…",
  "sn22.86:7.14_0": "tasmātiha …pe…",
  "sn22.86:7.15_0": "evaṁ passaṁ …pe…",
  "sn22.86:7.16_0": "nāparaṁ itthattāyāti pajānāti”.",
  "sn22.86:8.1_0": "“Taṁ kiṁ maññasi, anurādha,",
  "sn22.86:8.2_0": "rūpaṁ tathāgatoti samanupassasī”ti?",
  "sn22.86:8.3_0": "“No hetaṁ, bhante”.",
  "sn22.86:8.4_0": "“Vedanaṁ …",
  "sn22.86:8.5_0": "saññaṁ …",
  "sn22.86:8.6_0": "saṅkhāre …",
  "sn22.86:8.7_0": "viññāṇaṁ tathāgatoti samanupassasī”ti?",
  "sn22.86:8.8_0": "“No hetaṁ, bhante”.",
  "sn22.86:9.1_0": "“Taṁ kiṁ maññasi, anurādha,",
  "sn22.86:9.2_0": "rūpasmiṁ tathāgatoti samanupassasī”ti?",
  "sn22.86:9.3_0": "“No hetaṁ, bhante”.",
  "sn22.86:9.4_0": "“Aññatra rūpā tathāgatoti samanupassasī”ti?",
  "sn22.86:9.5_0": "“No hetaṁ, bhante”.",
  "sn22.86:9.6_0": "“Vedanāya …pe…",
  "sn22.86:9.7_0": "aññatra vedanāya …pe…",
  "sn22.86:9.8_0": "saññāya …",
  "sn22.86:9.9_0": "aññatra saññāya …",
  "sn22.86:9.10_0": "saṅkhāresu …",
  "sn22.86:9.11_0": "aññatra saṅkhārehi …",
  "sn22.86:9.12_0": "viññāṇasmiṁ …",
  "sn22.86:9.13_0": "aññatra viññāṇā tathāgatoti samanupassasī”ti?",
  "sn22.86:9.14_0": "“No hetaṁ, bhante”.",
  "sn22.86:10.1_0": "“Taṁ kiṁ maññasi, anurādha,",
  "sn22.86:10.2_0": "rūpaṁ … vedanā … saññā … saṅkhārā … viññāṇaṁ tathāgatoti samanupassasī”ti?",
  "sn22.86:10.3_0": "“No hetaṁ, bhante”.",
  "sn22.86:11.1_0": "“Taṁ kiṁ maññasi, anurādha,",
  "sn22.86:11.2_0": "ayaṁ so arūpī … avedano … asaññī … asaṅkhāro … aviññāṇo tathāgatoti samanupassasī”ti?",
  "sn22.86:11.3_0": "“No hetaṁ, bhante”.",
  "sn22.86:12.1_0": "“Ettha ca te, anurādha,",
  "sn22.86:12.1_1": "diṭṭheva dhamme saccato thetato tathāgate anupalabbhiyamāne kallaṁ nu te taṁ veyyākaraṇaṁ:",
  "sn22.86:12.2_0": "‘yo so, āvuso,",
  "sn22.86:12.2_1": "tathāgato uttamapuriso paramapuriso paramapattipatto taṁ tathāgato aññatra imehi catūhi ṭhānehi paññāpayamāno paññāpeti—",
  "sn22.86:12.3_0": "hoti tathāgato paraṁ maraṇāti vā … na hoti …",
  "sn22.86:12.3_1": "hoti ca na ca hoti …",
  "sn22.86:12.3_2": "neva hoti na na hoti tathāgato paraṁ maraṇāti vā’”ti?",
  "sn22.86:12.4_0": "“No hetaṁ, bhante”.",
  "sn22.86:13.1_0": "“Sādhu sādhu, anurādha.",
  "sn22.86:13.2_0": "Pubbe cāhaṁ, anurādha, etarahi ca dukkhañceva paññapemi, dukkhassa ca nirodhan”ti.",
  "sn22.86:13.3_0": "Catutthaṁ.",
  "sn22.87:0.1_0": "Saṁyutta Nikāya 22.87",
  "sn22.87:0.2_0": "9. Theravagga",
  "sn22.87:0.3_0": "Vakkalisutta",
  "sn22.87:1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "sn22.87:1.2_0": "Tena kho pana samayena āyasmā vakkali kumbhakāranivesane viharati ābādhiko dukkhito bāḷhagilāno.",
  "sn22.87:1.3_0": "Atha kho āyasmā vakkali upaṭṭhāke āmantesi:",
  "sn22.87:1.4_0": "“etha tumhe, āvuso,",
  "sn22.87:1.4_1": "yena bhagavā tenupasaṅkamatha;",
  "sn22.87:1.4_2": "upasaṅkamitvā mama vacanena bhagavato pāde sirasā vandatha:",
  "sn22.87:1.5_0": "‘vakkali, bhante, bhikkhu ābādhiko dukkhito bāḷhagilāno, so bhagavato pāde sirasā vandatī’ti.",
  "sn22.87:1.6_0": "Evañca vadetha:",
  "sn22.87:1.7_0": "‘sādhu kira, bhante, bhagavā yena vakkali bhikkhu tenupasaṅkamatu anukampaṁ upādāyā’”ti.",
  "sn22.87:1.8_0": "“Evamāvuso”ti kho te bhikkhū āyasmato vakkalissa paṭissutvā yena bhagavā tenupasaṅkamiṁsu;",
  "sn22.87:1.8_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn22.87:1.8_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn22.87:1.9_0": "“vakkali, bhante, bhikkhu ābādhiko dukkhito bāḷhagilāno, so bhagavato pāde sirasā vandati;",
  "sn22.87:1.10_0": "evañca pana vadeti:",
  "sn22.87:1.11_0": "‘sādhu kira, bhante, bhagavā yena vakkali bhikkhu tenupasaṅkamatu anukampaṁ upādāyā’”ti.",
  "sn22.87:1.12_0": "Adhivāsesi bhagavā tuṇhībhāvena.",
  "sn22.87:2.1_0": "Atha kho bhagavā nivāsetvā pattacīvaramādāya yenāyasmā vakkali tenupasaṅkami.",
  "sn22.87:2.2_0": "Addasā kho āyasmā vakkali bhagavantaṁ dūratova āgacchantaṁ. Disvāna mañcake samadhosi.",
  "sn22.87:2.3_0": "Atha kho bhagavā āyasmantaṁ vakkaliṁ etadavoca:",
  "sn22.87:2.4_0": "“alaṁ, vakkali, mā tvaṁ mañcake samadhosi.",
  "sn22.87:2.5_0": "Santimāni āsanāni paññattāni; tatthāhaṁ nisīdissāmī”ti.",
  "sn22.87:2.6_0": "Nisīdi bhagavā paññatte āsane. Nisajja kho bhagavā āyasmantaṁ vakkaliṁ etadavoca:",
  "sn22.87:2.7_0": "“kacci te, vakkali,",
  "sn22.87:2.7_1": "khamanīyaṁ,",
  "sn22.87:2.7_2": "kacci yāpanīyaṁ,",
  "sn22.87:2.7_3": "kacci dukkhā vedanā paṭikkamanti,",
  "sn22.87:2.7_4": "no abhikkamanti;",
  "sn22.87:2.7_5": "paṭikkamosānaṁ paññāyati,",
  "sn22.87:2.7_6": "no abhikkamo”ti?",
  "sn22.87:2.8_0": "“Na me, bhante,",
  "sn22.87:2.8_1": "khamanīyaṁ,",
  "sn22.87:2.8_2": "na yāpanīyaṁ;",
  "sn22.87:2.8_3": "bāḷhā me dukkhā vedanā abhikkamanti,",
  "sn22.87:2.8_4": "no paṭikkamanti;",
  "sn22.87:2.8_5": "abhikkamosānaṁ paññāyati,",
  "sn22.87:2.8_6": "no paṭikkamo”ti.",
  "sn22.87:2.9_0": "“Kacci te, vakkali, na kiñci kukkuccaṁ, na koci vippaṭisāro”ti?",
  "sn22.87:2.10_0": "“Taggha me, bhante, anappakaṁ kukkuccaṁ, anappako vippaṭisāro”ti.",
  "sn22.87:2.11_0": "“Kacci pana taṁ, vakkali, attā sīlato na upavadatī”ti?",
  "sn22.87:2.12_0": "“Na kho maṁ, bhante, attā sīlato upavadatī”ti.",
  "sn22.87:2.13_0": "“No ce kira taṁ, vakkali, attā sīlato upavadati; atha kiñca te kukkuccaṁ ko ca vippaṭisāro”ti?",
  "sn22.87:2.14_0": "“Cirapaṭikāhaṁ, bhante,",
  "sn22.87:2.14_1": "bhagavantaṁ dassanāya upasaṅkamitukāmo,",
  "sn22.87:2.14_2": "natthi ca me kāyasmiṁ tāvatikā balamattā,",
  "sn22.87:2.14_3": "yāvatāhaṁ bhagavantaṁ dassanāya upasaṅkameyyan”ti.",
  "sn22.87:3.1_0": "“Alaṁ, vakkali, kiṁ te iminā pūtikāyena diṭṭhena?",
  "sn22.87:3.2_0": "Yo kho, vakkali, dhammaṁ passati so maṁ passati;",
  "sn22.87:3.3_0": "yo maṁ passati so dhammaṁ passati.",
  "sn22.87:3.4_0": "Dhammañhi, vakkali, passanto maṁ passati;",
  "sn22.87:3.5_0": "maṁ passanto dhammaṁ passati.",
  "sn22.87:4.1_0": "Taṁ kiṁ maññasi, vakkali,",
  "sn22.87:4.2_0": "rūpaṁ niccaṁ vā aniccaṁ vā”ti?",
  "sn22.87:4.3_0": "“Aniccaṁ, bhante”.",
  "sn22.87:4.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.87:4.5_0": "“Dukkhaṁ, bhante”.",
  "sn22.87:4.6_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.87:4.7_0": "‘etaṁ mama, esohamasmi, eso me attā’”ti?",
  "sn22.87:4.8_0": "“No hetaṁ, bhante”.",
  "sn22.87:4.9_0": "“Vedanā …",
  "sn22.87:4.10_0": "saññā …",
  "sn22.87:4.11_0": "saṅkhārā …",
  "sn22.87:4.12_0": "viññāṇaṁ niccaṁ vā aniccaṁ vā”ti?",
  "sn22.87:4.13_0": "“Aniccaṁ, bhante” …pe…",
  "sn22.87:4.14_0": "eso me attāti?",
  "sn22.87:4.15_0": "“No hetaṁ, bhante”.",
  "sn22.87:4.16_0": "“Tasmātiha …pe…",
  "sn22.87:4.17_0": "evaṁ passaṁ …pe…",
  "sn22.87:4.18_0": "nāparaṁ itthattāyāti pajānātī”ti.",
  "sn22.87:5.1_0": "Atha kho bhagavā āyasmantaṁ vakkaliṁ iminā ovādena ovaditvā uṭṭhāyāsanā yena gijjhakūṭo pabbato tena pakkāmi.",
  "sn22.87:5.2_0": "Atha kho āyasmā vakkali acirapakkantassa bhagavato upaṭṭhāke āmantesi:",
  "sn22.87:5.3_0": "“etha maṁ, āvuso, mañcakaṁ āropetvā yena isigilipassaṁ kāḷasilā tenupasaṅkamatha.",
  "sn22.87:5.4_0": "Kathañhi nāma mādiso antaraghare kālaṁ kattabbaṁ maññeyyā”ti?",
  "sn22.87:5.5_0": "“Evamāvuso”ti kho te bhikkhū āyasmato vakkalissa paṭissutvā āyasmantaṁ vakkaliṁ mañcakaṁ āropetvā yena isigilipassaṁ kāḷasilā tenupasaṅkamiṁsu.",
  "sn22.87:5.6_0": "Atha kho bhagavā tañca rattiṁ tañca divāvasesaṁ gijjhakūṭe pabbate vihāsi.",
  "sn22.87:5.7_0": "Atha kho dve devatāyo abhikkantāya rattiyā abhikkantavaṇṇā kevalakappaṁ gijjhakūṭaṁ obhāsetvā yena bhagavā tenupasaṅkamiṁsu …pe…",
  "sn22.87:5.7_1": "ekamantaṁ aṭṭhaṁsu.",
  "sn22.87:5.8_0": "Ekamantaṁ ṭhitā kho ekā devatā bhagavantaṁ etadavoca:",
  "sn22.87:5.9_0": "“vakkali, bhante, bhikkhu vimokkhāya cetetī”ti.",
  "sn22.87:5.10_0": "Aparā devatā bhagavantaṁ etadavoca:",
  "sn22.87:5.11_0": "“so hi nūna, bhante, suvimutto vimuccissatī”ti.",
  "sn22.87:5.12_0": "Idamavocuṁ tā devatāyo.",
  "sn22.87:5.13_0": "Idaṁ vatvā bhagavantaṁ abhivādetvā padakkhiṇaṁ katvā tatthevantaradhāyiṁsu.",
  "sn22.87:6.1_0": "Atha kho bhagavā tassā rattiyā accayena bhikkhū āmantesi:",
  "sn22.87:6.2_0": "“etha tumhe,",
  "sn22.87:6.2_1": "bhikkhave,",
  "sn22.87:6.2_2": "yena vakkali bhikkhu tenupasaṅkamatha;",
  "sn22.87:6.2_3": "upasaṅkamitvā vakkaliṁ bhikkhuṁ evaṁ vadetha:",
  "sn22.87:7.1_0": "‘Suṇāvuso tvaṁ, vakkali, bhagavato vacanaṁ dvinnañca devatānaṁ.",
  "sn22.87:7.2_0": "Imaṁ, āvuso,",
  "sn22.87:7.2_1": "rattiṁ dve devatāyo abhikkantāya rattiyā abhikkantavaṇṇā kevalakappaṁ gijjhakūṭaṁ obhāsetvā yena bhagavā tenupasaṅkamiṁsu;",
  "sn22.87:7.2_2": "upasaṅkamitvā bhagavantaṁ abhivādetvā ekamantaṁ aṭṭhaṁsu.",
  "sn22.87:7.3_0": "Ekamantaṁ ṭhitā kho, āvuso, ekā devatā bhagavantaṁ etadavoca—",
  "sn22.87:7.4_0": "vakkali, bhante, bhikkhu vimokkhāya cetetīti.",
  "sn22.87:7.5_0": "Aparā devatā bhagavantaṁ etadavoca—",
  "sn22.87:7.6_0": "so hi nūna, bhante, suvimutto vimuccissatīti.",
  "sn22.87:7.7_0": "Bhagavā ca taṁ, āvuso vakkali, evamāha—",
  "sn22.87:7.8_0": "mā bhāyi, vakkali;",
  "sn22.87:7.9_0": "mā bhāyi, vakkali.",
  "sn22.87:7.10_0": "Apāpakaṁ te maraṇaṁ bhavissati, apāpikā kālakiriyā’”ti.",
  "sn22.87:7.11_0": "“Evaṁ,",
  "sn22.87:7.11_1": "bhante”ti kho te bhikkhū bhagavato paṭissutvā yenāyasmā vakkali tenupasaṅkamiṁsu;",
  "sn22.87:7.11_2": "upasaṅkamitvā āyasmantaṁ vakkaliṁ etadavocuṁ:",
  "sn22.87:7.12_0": "“suṇāvuso vakkali, bhagavato vacanaṁ dvinnañca devatānan”ti.",
  "sn22.87:8.1_0": "Atha kho āyasmā vakkali upaṭṭhāke āmantesi:",
  "sn22.87:8.2_0": "“etha maṁ, āvuso, mañcakā oropetha.",
  "sn22.87:8.3_0": "Kathañhi nāma mādiso ucce āsane nisīditvā tassa bhagavato sāsanaṁ sotabbaṁ maññeyyā”ti.",
  "sn22.87:8.4_0": "“Evamāvuso”ti kho te bhikkhū āyasmato vakkalissa paṭissutvā āyasmantaṁ vakkaliṁ mañcakā oropesuṁ.",
  "sn22.87:8.5_0": "“Imaṁ, āvuso, rattiṁ dve devatāyo abhikkantāya rattiyā …pe… ekamantaṁ aṭṭhaṁsu.",
  "sn22.87:8.6_0": "Ekamantaṁ ṭhitā kho, āvuso, ekā devatā bhagavantaṁ etadavoca:",
  "sn22.87:8.7_0": "‘vakkali, bhante, bhikkhu vimokkhāya cetetī’ti.",
  "sn22.87:8.8_0": "Aparā devatā bhagavantaṁ etadavoca:",
  "sn22.87:8.9_0": "‘so hi nūna, bhante, suvimutto vimuccissatī’ti.",
  "sn22.87:8.10_0": "Bhagavā ca taṁ, āvuso vakkali, evamāha:",
  "sn22.87:8.11_0": "‘mā bhāyi, vakkali;",
  "sn22.87:8.12_0": "mā bhāyi, vakkali.",
  "sn22.87:8.13_0": "Apāpakaṁ te maraṇaṁ bhavissati, apāpikā kālakiriyā’”ti.",
  "sn22.87:8.14_0": "“Tena hāvuso, mama vacanena bhagavato pāde sirasā vandatha:",
  "sn22.87:8.15_0": "‘vakkali, bhante, bhikkhu ābādhiko dukkhito bāḷhagilāno.",
  "sn22.87:8.16_0": "So bhagavato pāde sirasā vandatī’ti.",
  "sn22.87:8.17_0": "Evañca vadetha:",
  "sn22.87:8.18_0": "‘rūpaṁ aniccaṁ.",
  "sn22.87:8.19_0": "Tāhaṁ, bhante, na kaṅkhāmi.",
  "sn22.87:8.20_0": "Yadaniccaṁ taṁ dukkhanti na vicikicchāmi.",
  "sn22.87:8.21_0": "Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.",
  "sn22.87:8.22_0": "Vedanā aniccā.",
  "sn22.87:8.23_0": "Tāhaṁ, bhante, na kaṅkhāmi.",
  "sn22.87:8.24_0": "Yadaniccaṁ taṁ dukkhanti na vicikicchāmi.",
  "sn22.87:8.25_0": "Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.",
  "sn22.87:8.26_0": "Saññā …",
  "sn22.87:8.27_0": "saṅkhārā aniccā.",
  "sn22.87:8.28_0": "Tāhaṁ, bhante, na kaṅkhāmi.",
  "sn22.87:8.29_0": "Yadaniccaṁ taṁ dukkhanti na vicikicchāmi.",
  "sn22.87:8.30_0": "Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.",
  "sn22.87:8.31_0": "Viññāṇaṁ aniccaṁ.",
  "sn22.87:8.32_0": "Tāhaṁ, bhante, na kaṅkhāmi.",
  "sn22.87:8.33_0": "Yadaniccaṁ taṁ dukkhanti na vicikicchāmi.",
  "sn22.87:8.34_0": "Yadaniccaṁ dukkhaṁ vipariṇāmadhammaṁ,",
  "sn22.87:8.34_1": "natthi me tattha chando vā rāgo vā pemaṁ vāti na vicikicchāmī’”ti.",
  "sn22.87:8.35_0": "“Evamāvuso”ti kho te bhikkhū āyasmato vakkalissa paṭissutvā pakkamiṁsu.",
  "sn22.87:8.36_0": "Atha kho āyasmā vakkali acirapakkantesu tesu bhikkhūsu satthaṁ āharesi.",
  "sn22.87:9.1_0": "Atha kho te bhikkhū yena bhagavā tenupasaṅkamiṁsu;",
  "sn22.87:9.1_1": "upasaṅkamitvā ekamantaṁ nisīdiṁsu.",
  "sn22.87:9.1_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn22.87:9.2_0": "“vakkali, bhante, bhikkhu ābādhiko dukkhito bāḷhagilāno;",
  "sn22.87:9.3_0": "so bhagavato pāde sirasā vandati;",
  "sn22.87:9.4_0": "evañca vadeti:",
  "sn22.87:9.5_0": "‘rūpaṁ aniccaṁ.",
  "sn22.87:9.6_0": "Tāhaṁ, bhante, na kaṅkhāmi.",
  "sn22.87:9.7_0": "Yadaniccaṁ taṁ dukkhanti na vicikicchāmi.",
  "sn22.87:9.8_0": "Yadaniccaṁ dukkhaṁ vipariṇāmadhammaṁ, natthi me tattha chando vā rāgo vā pemaṁ vāti na vicikicchāmi.",
  "sn22.87:9.9_0": "Vedanā …",
  "sn22.87:9.10_0": "saññā …",
  "sn22.87:9.11_0": "saṅkhārā …",
  "sn22.87:9.12_0": "viññāṇaṁ aniccaṁ.",
  "sn22.87:9.13_0": "Tāhaṁ, bhante, na kaṅkhāmi.",
  "sn22.87:9.14_0": "Yadaniccaṁ taṁ dukkhanti na vicikicchāmi.",
  "sn22.87:9.15_0": "Yadaniccaṁ dukkhaṁ vipariṇāmadhammaṁ,",
  "sn22.87:9.15_1": "natthi me tattha chando vā rāgo vā pemaṁ vāti na vicikicchāmī’”ti.",
  "sn22.87:10.1_0": "Atha kho bhagavā bhikkhū āmantesi:",
  "sn22.87:10.2_0": "“āyāma, bhikkhave, yena isigilipassaṁ kāḷasilā tenupasaṅkamissāma;",
  "sn22.87:10.3_0": "yattha vakkalinā kulaputtena satthamāharitan”ti.",
  "sn22.87:10.4_0": "“Evaṁ, bhante”ti kho te bhikkhū bhagavato paccassosuṁ.",
  "sn22.87:10.5_0": "Atha kho bhagavā sambahulehi bhikkhūhi saddhiṁ yena isigilipassaṁ kāḷasilā tenupasaṅkami.",
  "sn22.87:10.6_0": "Addasā kho bhagavā āyasmantaṁ vakkaliṁ dūratova mañcake vivattakkhandhaṁ semānaṁ.",
  "sn22.87:11.1_0": "Tena kho pana samayena dhūmāyitattaṁ timirāyitattaṁ gacchateva purimaṁ disaṁ,",
  "sn22.87:11.1_1": "gacchati pacchimaṁ disaṁ,",
  "sn22.87:11.1_2": "gacchati uttaraṁ disaṁ,",
  "sn22.87:11.1_3": "gacchati dakkhiṇaṁ disaṁ,",
  "sn22.87:11.1_4": "gacchati uddhaṁ disaṁ,",
  "sn22.87:11.1_5": "gacchati adho disaṁ,",
  "sn22.87:11.1_6": "gacchati anudisaṁ.",
  "sn22.87:11.2_0": "Atha kho bhagavā bhikkhū āmantesi:",
  "sn22.87:11.3_0": "“passatha no tumhe,",
  "sn22.87:11.3_1": "bhikkhave,",
  "sn22.87:11.3_2": "etaṁ dhūmāyitattaṁ timirāyitattaṁ gacchateva purimaṁ disaṁ …pe…",
  "sn22.87:11.3_3": "gacchati anudisan”ti.",
  "sn22.87:11.4_0": "“Evaṁ, bhante”.",
  "sn22.87:11.5_0": "“Eso kho, bhikkhave, māro pāpimā vakkalissa kulaputtassa viññāṇaṁ samanvesati:",
  "sn22.87:11.6_0": "‘kattha vakkalissa kulaputtassa viññāṇaṁ patiṭṭhitan’ti?",
  "sn22.87:11.7_0": "Appatiṭṭhitena ca, bhikkhave, viññāṇena vakkali kulaputto parinibbuto”ti.",
  "sn22.87:11.8_0": "Pañcamaṁ.",
  "sn22.88:0.1_0": "Saṁyutta Nikāya 22.88",
  "sn22.88:0.2_0": "9. Theravagga",
  "sn22.88:0.3_0": "Assajisutta",
  "sn22.88:1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "sn22.88:1.2_0": "Tena kho pana samayena āyasmā assaji kassapakārāme viharati ābādhiko dukkhito bāḷhagilāno.",
  "sn22.88:1.3_0": "Atha kho āyasmā assaji upaṭṭhāke āmantesi:",
  "sn22.88:1.4_0": "“etha tumhe, āvuso,",
  "sn22.88:1.4_1": "yena bhagavā tenupasaṅkamatha;",
  "sn22.88:1.4_2": "upasaṅkamitvā mama vacanena bhagavato pāde sirasā vandatha:",
  "sn22.88:1.5_0": "‘assaji, bhante, bhikkhu ābādhiko dukkhito bāḷhagilāno.",
  "sn22.88:1.6_0": "So bhagavato pāde sirasā vandatī’ti.",
  "sn22.88:1.7_0": "Evañca vadetha:",
  "sn22.88:1.8_0": "‘sādhu kira, bhante, bhagavā yena assaji bhikkhu tenupasaṅkamatu anukampaṁ upādāyā’”ti.",
  "sn22.88:1.9_0": "“Evamāvuso”ti kho te bhikkhū āyasmato assajissa paṭissutvā yena bhagavā tenupasaṅkamiṁsu;",
  "sn22.88:1.9_1": "upasaṅkamitvā bhagavantaṁ abhivādetvā ekamantaṁ nisīdiṁsu.",
  "sn22.88:1.9_2": "Ekamantaṁ nisinnā kho te bhikkhū bhagavantaṁ etadavocuṁ:",
  "sn22.88:1.10_0": "“assaji, bhante, bhikkhu ābādhiko …pe…",
  "sn22.88:1.11_0": "sādhu kira, bhante, bhagavā yena assaji bhikkhu tenupasaṅkamatu anukampaṁ upādāyā”ti.",
  "sn22.88:1.12_0": "Adhivāsesi bhagavā tuṇhībhāvena.",
  "sn22.88:2.1_0": "Atha kho bhagavā sāyanhasamayaṁ paṭisallānā vuṭṭhito yenāyasmā assaji tenupasaṅkami.",
  "sn22.88:2.2_0": "Addasā kho āyasmā assaji bhagavantaṁ dūratova āgacchantaṁ.",
  "sn22.88:2.3_0": "Disvāna mañcake samadhosi.",
  "sn22.88:2.4_0": "Atha kho bhagavā āyasmantaṁ assajiṁ etadavoca:",
  "sn22.88:2.5_0": "“alaṁ, assaji, mā tvaṁ mañcake samadhosi.",
  "sn22.88:2.6_0": "Santimāni āsanāni paññattāni, tatthāhaṁ nisīdissāmī”ti.",
  "sn22.88:2.7_0": "Nisīdi bhagavā paññatte āsane. Nisajja kho bhagavā āyasmantaṁ assajiṁ etadavoca:",
  "sn22.88:2.8_0": "“kacci te, assaji, khamanīyaṁ, kacci yāpanīyaṁ …pe… paṭikkamosānaṁ paññāyati no abhikkamo”ti?",
  "sn22.88:3.1_0": "“Na me, bhante, khamanīyaṁ …pe… abhikkamosānaṁ paññāyati no paṭikkamo”ti.",
  "sn22.88:3.2_0": "“Kacci te, assaji, na kiñci kukkuccaṁ na koci vippaṭisāro”ti?",
  "sn22.88:3.3_0": "“Taggha me, bhante, anappakaṁ kukkuccaṁ anappako vippaṭisāro”ti.",
  "sn22.88:3.4_0": "“Kacci pana taṁ, assaji, attā sīlato na upavadatī”ti?",
  "sn22.88:3.5_0": "“Na kho maṁ, bhante, attā sīlato upavadatī”ti.",
  "sn22.88:3.6_0": "“No ce kira taṁ, assaji, attā sīlato upavadati, atha kiñca te kukkuccaṁ ko ca vippaṭisāro”ti?",
  "sn22.88:3.7_0": "“Pubbe khvāhaṁ, bhante,",
  "sn22.88:3.7_1": "gelaññe passambhetvā passambhetvā kāyasaṅkhāre viharāmi,",
  "sn22.88:3.7_2": "sohaṁ samādhiṁ nappaṭilabhāmi.",
  "sn22.88:3.8_0": "Tassa mayhaṁ, bhante, taṁ samādhiṁ appaṭilabhato evaṁ hoti:",
  "sn22.88:3.9_0": "‘no cassāhaṁ parihāyāmī’”ti.",
  "sn22.88:3.10_0": "“Ye te, assaji,",
  "sn22.88:3.10_1": "samaṇabrāhmaṇā samādhisārakā samādhisāmaññā tesaṁ taṁ samādhiṁ appaṭilabhataṁ evaṁ hoti:",
  "sn22.88:3.11_0": "‘no cassu mayaṁ parihāyāmā’ti.",
  "sn22.88:4.1_0": "Taṁ kiṁ maññasi, assaji,",
  "sn22.88:4.2_0": "rūpaṁ niccaṁ vā aniccaṁ vā”ti?",
  "sn22.88:4.3_0": "“Aniccaṁ, bhante” …pe…",
  "sn22.88:4.4_0": "viññāṇaṁ …pe…",
  "sn22.88:4.5_0": "“tasmātiha …pe…",
  "sn22.88:4.6_0": "evaṁ passaṁ …pe…",
  "sn22.88:4.7_0": "nāparaṁ itthattāyāti pajānātīti.",
  "sn22.88:4.8_0": "So sukhañce vedanaṁ vedayati,",
  "sn22.88:4.8_1": "sā ‘aniccā’ti pajānāti.",
  "sn22.88:4.8_2": "‘Anajjhositā’ti pajānāti.",
  "sn22.88:4.8_3": "‘Anabhinanditā’ti pajānāti.",
  "sn22.88:4.9_0": "Dukkhañce vedanaṁ vedayati,",
  "sn22.88:4.9_1": "sā ‘aniccā’ti pajānāti.",
  "sn22.88:4.9_2": "‘Anajjhositā’ti pajānāti.",
  "sn22.88:4.9_3": "‘Anabhinanditā’ti pajānāti.",
  "sn22.88:4.10_0": "Adukkhamasukhañce vedanaṁ vedayati, sā ‘aniccā’ti pajānāti …pe… ‘anabhinanditā’ti pajānāti.",
  "sn22.88:4.11_0": "So sukhañce vedanaṁ vedayati, visaṁyutto naṁ vedayati;",
  "sn22.88:4.12_0": "dukkhañce vedanaṁ vedayati, visaṁyutto naṁ vedayati;",
  "sn22.88:4.13_0": "adukkhamasukhañce vedanaṁ vedayati, visaṁyutto naṁ vedayati.",
  "sn22.88:4.14_0": "So kāyapariyantikañce vedanaṁ vedayamāno ‘kāyapariyantikaṁ vedanaṁ vedayāmī’ti pajānāti.",
  "sn22.88:4.14_1": "Jīvitapariyantikañce vedanaṁ vedayamāno ‘jīvitapariyantikaṁ vedanaṁ vedayāmī’ti pajānāti.",
  "sn22.88:4.15_0": "‘Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissantī’ti pajānāti.",
  "sn22.88:5.1_0": "Seyyathāpi, assaji, telañca paṭicca, vaṭṭiñca paṭicca, telappadīpo jhāyeyya;",
  "sn22.88:5.2_0": "tasseva telassa ca vaṭṭiyā ca pariyādānā anāhāro nibbāyeyya.",
  "sn22.88:5.3_0": "Evameva kho, assaji,",
  "sn22.88:5.3_1": "bhikkhu kāyapariyantikaṁ vedanaṁ vedayamāno ‘kāyapariyantikaṁ vedanaṁ vedayāmī’ti pajānāti.",
  "sn22.88:5.3_2": "Jīvitapariyantikaṁ vedanaṁ vedayamāno ‘jīvitapariyantikaṁ vedanaṁ vedayāmī’ti pajānāti.",
  "sn22.88:5.4_0": "‘Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissantī’ti pajānātī”ti.",
  "sn22.88:5.5_0": "Chaṭṭhaṁ.",
  "sn22.89:0.1_0": "Saṁyutta Nikāya 22.89",
  "sn22.89:0.2_0": "9. Theravagga",
  "sn22.89:0.3_0": "Khemakasutta",
  "sn22.89:1.1_0": "Ekaṁ samayaṁ sambahulā therā bhikkhū kosambiyaṁ viharanti ghositārāme.",
  "sn22.89:1.2_0": "Tena kho pana samayena āyasmā khemako badarikārāme viharati ābādhiko dukkhito bāḷhagilāno.",
  "sn22.89:1.3_0": "Atha kho therā bhikkhū sāyanhasamayaṁ paṭisallānā vuṭṭhitā āyasmantaṁ dāsakaṁ āmantesuṁ:",
  "sn22.89:1.4_0": "“ehi tvaṁ,",
  "sn22.89:1.4_1": "āvuso dāsaka,",
  "sn22.89:1.4_2": "yena khemako bhikkhu tenupasaṅkama;",
  "sn22.89:1.4_3": "upasaṅkamitvā khemakaṁ bhikkhuṁ evaṁ vadehi:",
  "sn22.89:1.5_0": "‘therā taṁ, āvuso khemaka, evamāhaṁsu—",
  "sn22.89:1.6_0": "kacci te, āvuso,",
  "sn22.89:1.6_1": "khamanīyaṁ,",
  "sn22.89:1.6_2": "kacci yāpanīyaṁ,",
  "sn22.89:1.6_3": "kacci dukkhā vedanā paṭikkamanti no abhikkamanti,",
  "sn22.89:1.6_4": "paṭikkamosānaṁ paññāyati no abhikkamo’”ti?",
  "sn22.89:1.7_0": "“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako tenupasaṅkami;",
  "sn22.89:1.7_1": "upasaṅkamitvā āyasmantaṁ khemakaṁ etadavoca:",
  "sn22.89:1.8_0": "“therā taṁ, āvuso khemaka, evamāhaṁsu:",
  "sn22.89:1.9_0": "‘kacci te, āvuso, khamanīyaṁ …pe… no abhikkamo’”ti?",
  "sn22.89:1.10_0": "“Na me, āvuso, khamanīyaṁ na yāpanīyaṁ …pe… abhikkamosānaṁ paññāyati no paṭikkamo”ti.",
  "sn22.89:2.1_0": "Atha kho āyasmā dāsako yena therā bhikkhū tenupasaṅkami; upasaṅkamitvā there bhikkhū etadavoca:",
  "sn22.89:2.2_0": "“khemako, āvuso, bhikkhu evamāha:",
  "sn22.89:2.3_0": "‘na me, āvuso, khamanīyaṁ …pe… abhikkamosānaṁ paññāyati no paṭikkamo’”ti.",
  "sn22.89:2.4_0": "“Ehi tvaṁ,",
  "sn22.89:2.4_1": "āvuso dāsaka,",
  "sn22.89:2.4_2": "yena khemako bhikkhu tenupasaṅkama;",
  "sn22.89:2.4_3": "upasaṅkamitvā khemakaṁ bhikkhuṁ evaṁ vadehi:",
  "sn22.89:2.5_0": "‘therā taṁ, āvuso khemaka, evamāhaṁsu—",
  "sn22.89:2.6_0": "pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:2.7_0": "rūpupādānakkhandho,",
  "sn22.89:2.7_1": "vedanupādānakkhandho,",
  "sn22.89:2.7_2": "saññupādānakkhandho,",
  "sn22.89:2.7_3": "saṅkhārupādānakkhandho,",
  "sn22.89:2.7_4": "viññāṇupādānakkhandho.",
  "sn22.89:2.8_0": "Imesu āyasmā khemako pañcasu upādānakkhandhesu kiñci attaṁ vā attaniyaṁ vā samanupassatī’”ti?",
  "sn22.89:3.1_0": "“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako tenupasaṅkami;",
  "sn22.89:3.1_1": "upasaṅkamitvā …pe…",
  "sn22.89:3.2_0": "therā taṁ, āvuso khemaka, evamāhaṁsu:",
  "sn22.89:3.3_0": "“pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:3.4_0": "rūpupādānakkhandho …pe… viññāṇupādānakkhandho.",
  "sn22.89:3.5_0": "Imesu āyasmā khemako pañcasu upādānakkhandhesu kiñci attaṁ vā attaniyaṁ vā samanupassatī”ti?",
  "sn22.89:3.6_0": "“Pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:3.7_0": "rūpupādānakkhandho …pe… viññāṇupādānakkhandho.",
  "sn22.89:3.8_0": "Imesu khvāhaṁ, āvuso, pañcasu upādānakkhandhesu na kiñci attaṁ vā attaniyaṁ vā samanupassāmī”ti.",
  "sn22.89:4.1_0": "Atha kho āyasmā dāsako yena therā bhikkhū tenupasaṅkami; upasaṅkamitvā there bhikkhū etadavoca:",
  "sn22.89:4.2_0": "“khemako, āvuso, bhikkhu evamāha:",
  "sn22.89:4.3_0": "‘pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:4.4_0": "rūpupādānakkhandho …pe… viññāṇupādānakkhandho.",
  "sn22.89:4.5_0": "Imesu khvāhaṁ, āvuso, pañcasu upādānakkhandhesu na kiñci attaṁ vā attaniyaṁ vā samanupassāmī’”ti.",
  "sn22.89:4.6_0": "“Ehi tvaṁ,",
  "sn22.89:4.6_1": "āvuso dāsaka,",
  "sn22.89:4.6_2": "yena khemako bhikkhu tenupasaṅkama;",
  "sn22.89:4.6_3": "upasaṅkamitvā khemakaṁ bhikkhuṁ evaṁ vadehi:",
  "sn22.89:4.7_0": "‘therā taṁ, āvuso khemaka, evamāhaṁsu—",
  "sn22.89:4.8_0": "pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:4.9_0": "rūpupādānakkhandho …pe… viññāṇupādānakkhandho.",
  "sn22.89:4.10_0": "No ce kirāyasmā khemako imesu pañcasu upādānakkhandhesu kiñci attaṁ vā attaniyaṁ vā samanupassati.",
  "sn22.89:4.11_0": "Tenahāyasmā khemako arahaṁ khīṇāsavo’”ti.",
  "sn22.89:5.1_0": "“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako …pe…",
  "sn22.89:5.2_0": "therā taṁ, āvuso khemaka, evamāhaṁsu:",
  "sn22.89:5.3_0": "“pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:5.4_0": "rūpupādānakkhandho …pe… viññāṇupādānakkhandho;",
  "sn22.89:5.5_0": "no ce kirāyasmā khemako imesu pañcasu upādānakkhandhesu kiñci attaṁ vā attaniyaṁ vā samanupassati,",
  "sn22.89:5.5_1": "tenahāyasmā khemako arahaṁ khīṇāsavo”ti.",
  "sn22.89:5.6_0": "“Pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:5.7_0": "rūpupādānakkhandho …pe… viññāṇupādānakkhandho.",
  "sn22.89:5.8_0": "Imesu khvāhaṁ, āvuso,",
  "sn22.89:5.8_1": "pañcasu upādānakkhandhesu na kiñci attaṁ vā attaniyaṁ vā samanupassāmi,",
  "sn22.89:5.8_2": "na camhi arahaṁ khīṇāsavo;",
  "sn22.89:5.9_0": "api ca me, āvuso,",
  "sn22.89:5.9_1": "pañcasu upādānakkhandhesu ‘asmī’ti adhigataṁ,",
  "sn22.89:5.9_2": "‘ayamahamasmī’ti na ca samanupassāmī”ti.",
  "sn22.89:6.1_0": "Atha kho āyasmā dāsako yena therā bhikkhū …pe…",
  "sn22.89:6.2_0": "there bhikkhū etadavoca:",
  "sn22.89:6.3_0": "“khemako, āvuso, bhikkhu evamāha—",
  "sn22.89:6.4_0": "pañcime, āvuso, upādānakkhandhā vuttā bhagavatā, seyyathidaṁ—",
  "sn22.89:6.5_0": "rūpupādānakkhandho …pe… viññāṇupādānakkhandho.",
  "sn22.89:6.6_0": "Imesu khvāhaṁ, āvuso,",
  "sn22.89:6.6_1": "pañcasu upādānakkhandhesu na kiñci attaṁ vā attaniyaṁ vā samanupassāmi,",
  "sn22.89:6.6_2": "na camhi arahaṁ khīṇāsavo;",
  "sn22.89:6.7_0": "api ca me, āvuso,",
  "sn22.89:6.7_1": "pañcasu upādānakkhandhesu ‘asmī’ti adhigataṁ,",
  "sn22.89:6.7_2": "‘ayamahamasmī’ti na ca samanupassāmī”ti.",
  "sn22.89:7.1_0": "“Ehi tvaṁ,",
  "sn22.89:7.1_1": "āvuso dāsaka,",
  "sn22.89:7.1_2": "yena khemako bhikkhu tenupasaṅkama;",
  "sn22.89:7.1_3": "upasaṅkamitvā khemakaṁ bhikkhuṁ evaṁ vadehi:",
  "sn22.89:7.2_0": "‘therā taṁ, āvuso khemaka, evamāhaṁsu—",
  "sn22.89:7.3_0": "yametaṁ, āvuso khemaka, asmīti vadesi, kimetaṁ asmīti vadesi?",
  "sn22.89:7.4_0": "Rūpaṁ asmīti vadesi, aññatra rūpā asmīti vadesi,",
  "sn22.89:7.5_0": "vedanaṁ …",
  "sn22.89:7.6_0": "saññaṁ …",
  "sn22.89:7.7_0": "saṅkhāre …",
  "sn22.89:7.8_0": "viññāṇaṁ asmīti vadesi, aññatra viññāṇā asmīti vadesi.",
  "sn22.89:7.9_0": "Yametaṁ, āvuso khemaka, asmīti vadesi. Kimetaṁ asmīti vadesī’”ti?",
  "sn22.89:8.1_0": "“Evamāvuso”ti kho āyasmā dāsako therānaṁ bhikkhūnaṁ paṭissutvā yenāyasmā khemako tenupasaṅkami;",
  "sn22.89:8.1_1": "upasaṅkamitvā āyasmantaṁ khemakaṁ etadavoca—",
  "sn22.89:8.2_0": "therā taṁ, āvuso khemaka, evamāhaṁsu:",
  "sn22.89:8.3_0": "“yametaṁ, āvuso khemaka, ‘asmī’ti vadesi, kimetaṁ ‘asmī’ti vadesi?",
  "sn22.89:8.4_0": "Rūpaṁ ‘asmī’ti vadesi aññatra rūpā ‘asmī’ti vadesi?",
  "sn22.89:8.5_0": "Vedanaṁ …",
  "sn22.89:8.6_0": "saññaṁ …",
  "sn22.89:8.7_0": "saṅkhāre …",
  "sn22.89:8.8_0": "viññāṇaṁ ‘asmī’ti vadesi aññatra viññāṇā ‘asmī’ti vadesi?",
  "sn22.89:8.9_0": "Yametaṁ, āvuso khemaka, ‘asmī’ti vadesi, kimetaṁ ‘asmī’ti vadesī”ti?",
  "sn22.89:8.10_0": "“Alaṁ, āvuso dāsaka, kiṁ imāya sandhāvanikāya.",
  "sn22.89:8.11_0": "Āharāvuso, daṇḍaṁ;",
  "sn22.89:8.12_0": "ahameva yena therā bhikkhū tenupasaṅkamissāmī”ti.",
  "sn22.89:9.1_0": "Atha kho āyasmā khemako daṇḍamolubbha yena therā bhikkhū tenupasaṅkami;",
  "sn22.89:9.1_1": "upasaṅkamitvā therehi bhikkhūhi saddhiṁ sammodi.",
  "sn22.89:9.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn22.89:9.2_1": "Ekamantaṁ nisinnaṁ kho āyasmantaṁ khemakaṁ therā bhikkhū etadavocuṁ:",
  "sn22.89:9.3_0": "“yametaṁ, āvuso khemaka, ‘asmī’ti vadesi, kimetaṁ ‘asmī’ti vadesi?",
  "sn22.89:9.4_0": "Rūpaṁ ‘asmī’ti vadesi, aññatra rūpā ‘asmī’ti vadesi?",
  "sn22.89:9.5_0": "Vedanaṁ …",
  "sn22.89:9.6_0": "saññaṁ …",
  "sn22.89:9.7_0": "saṅkhāre …",
  "sn22.89:9.8_0": "viññāṇaṁ ‘asmī’ti vadesi, aññatra viññāṇā ‘asmī’ti vadesi?",
  "sn22.89:9.9_0": "Yametaṁ, āvuso khemaka, ‘asmī’ti vadesi, kimetaṁ ‘asmī’ti vadesī”ti?",
  "sn22.89:9.10_0": "“Na khvāhaṁ, āvuso, rūpaṁ ‘asmī’ti vadāmi; napi aññatra rūpā ‘asmī’ti vadāmi.",
  "sn22.89:9.11_0": "Na vedanaṁ …",
  "sn22.89:9.12_0": "na saññaṁ …",
  "sn22.89:9.13_0": "na saṅkhāre …",
  "sn22.89:9.14_0": "na viññāṇaṁ ‘asmī’ti vadāmi; napi aññatra viññāṇā ‘asmī’ti vadāmi.",
  "sn22.89:9.15_0": "Api ca me, āvuso, pañcasu upādānakkhandhesu ‘asmī’ti adhigataṁ ‘ayamahamasmī’ti na ca samanupassāmi.",
  "sn22.89:10.1_0": "Seyyathāpi, āvuso, uppalassa vā padumassa vā puṇḍarīkassa vā gandho.",
  "sn22.89:10.2_0": "Yo nu kho evaṁ vadeyya:",
  "sn22.89:10.2_1": "‘pattassa gandho’ti vā ‘vaṇṇassa gandho’ti vā ‘kiñjakkhassa gandho’ti vā sammā nu kho so vadamāno vadeyyā”ti?",
  "sn22.89:10.3_0": "“No hetaṁ, āvuso”.",
  "sn22.89:10.4_0": "“Yathā kathaṁ, panāvuso, sammā byākaramāno byākareyyā”ti?",
  "sn22.89:10.5_0": "“‘Pupphassa gandho’ti kho, āvuso, sammā byākaramāno byākareyyā”ti.",
  "sn22.89:10.6_0": "“Evameva khvāhaṁ, āvuso, na rūpaṁ ‘asmī’ti vadāmi, napi aññatra rūpā ‘asmī’ti vadāmi.",
  "sn22.89:10.7_0": "Na vedanaṁ …",
  "sn22.89:10.8_0": "na saññaṁ …",
  "sn22.89:10.9_0": "na saṅkhāre …",
  "sn22.89:10.10_0": "na viññāṇaṁ ‘asmī’ti vadāmi, napi aññatra viññāṇā ‘asmī’ti vadāmi.",
  "sn22.89:10.11_0": "Api ca me, āvuso, pañcasu upādānakkhandhesu ‘asmī’ti adhigataṁ ‘ayamahamasmī’ti na ca samanupassāmi.",
  "sn22.89:11.1_0": "Kiñcāpi, āvuso,",
  "sn22.89:11.1_1": "ariyasāvakassa pañcorambhāgiyāni saṁyojanāni pahīnāni bhavanti,",
  "sn22.89:11.1_2": "atha khvassa hoti:",
  "sn22.89:11.1_3": "‘yo ca pañcasu upādānakkhandhesu anusahagato asmīti māno,",
  "sn22.89:11.1_4": "asmīti chando,",
  "sn22.89:11.1_5": "asmīti anusayo asamūhato.",
  "sn22.89:11.2_0": "So aparena samayena pañcasu upādānakkhandhesu udayabbayānupassī viharati—",
  "sn22.89:11.3_0": "iti rūpaṁ, iti rūpassa samudayo, iti rūpassa atthaṅgamo;",
  "sn22.89:11.4_0": "iti vedanā …",
  "sn22.89:11.5_0": "iti saññā …",
  "sn22.89:11.6_0": "iti saṅkhārā …",
  "sn22.89:11.7_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti.",
  "sn22.89:11.8_0": "Tassimesu pañcasu upādānakkhandhesu udayabbayānupassino viharato yopissa hoti pañcasu upādānakkhandhesu anusahagato ‘asmī’ti,",
  "sn22.89:11.8_1": "māno ‘asmī’ti,",
  "sn22.89:11.8_2": "chando ‘asmī’ti anusayo asamūhato,",
  "sn22.89:11.8_3": "sopi samugghātaṁ gacchati.",
  "sn22.89:12.1_0": "Seyyathāpi, āvuso, vatthaṁ saṅkiliṭṭhaṁ malaggahitaṁ. Tamenaṁ sāmikā rajakassa anupadajjuṁ.",
  "sn22.89:12.2_0": "Tamenaṁ rajako ūse vā khāre vā gomaye vā sammadditvā acche udake vikkhāleti.",
  "sn22.89:12.3_0": "Kiñcāpi taṁ hoti vatthaṁ parisuddhaṁ pariyodātaṁ,",
  "sn22.89:12.3_1": "atha khvassa hoti yeva anusahagato ūsagandho vā khāragandho vā gomayagandho vā asamūhato.",
  "sn22.89:12.4_0": "Tamenaṁ rajako sāmikānaṁ deti. Tamenaṁ sāmikā gandhaparibhāvite karaṇḍake nikkhipanti.",
  "sn22.89:12.5_0": "Yopissa hoti anusahagato ūsagandho vā khāragandho vā gomayagandho vā asamūhato,",
  "sn22.89:12.5_1": "sopi samugghātaṁ gacchati.",
  "sn22.89:12.6_0": "Evameva kho, āvuso,",
  "sn22.89:12.6_1": "kiñcāpi ariyasāvakassa pañcorambhāgiyāni saṁyojanāni pahīnāni bhavanti,",
  "sn22.89:12.6_2": "atha khvassa hoti yeva pañcasu upādānakkhandhesu anusahagato ‘asmī’ti,",
  "sn22.89:12.6_3": "māno ‘asmī’ti,",
  "sn22.89:12.6_4": "chando ‘asmī’ti anusayo asamūhato.",
  "sn22.89:12.7_0": "So aparena samayena pañcasu upādānakkhandhesu udayabbayānupassī viharati.",
  "sn22.89:12.8_0": "‘Iti rūpaṁ, iti rūpassa samudayo, iti rūpassa atthaṅgamo;",
  "sn22.89:12.9_0": "iti vedanā …",
  "sn22.89:12.10_0": "iti saññā …",
  "sn22.89:12.11_0": "iti saṅkhārā …",
  "sn22.89:12.12_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti.",
  "sn22.89:12.13_0": "Tassa imesu pañcasu upādānakkhandhesu udayabbayānupassino viharato yopissa hoti pañcasu upādānakkhandhesu anusahagato ‘asmī’ti,",
  "sn22.89:12.13_1": "māno ‘asmī’ti,",
  "sn22.89:12.13_2": "chando ‘asmī’ti anusayo asamūhato,",
  "sn22.89:12.13_3": "sopi samugghātaṁ gacchatī”ti.",
  "sn22.89:13.1_0": "Evaṁ vutte, therā bhikkhū āyasmantaṁ khemakaṁ etadavocuṁ:",
  "sn22.89:13.2_0": "“na kho mayaṁ āyasmantaṁ khemakaṁ vihesāpekhā pucchimha,",
  "sn22.89:13.2_1": "api cāyasmā khemako pahosi tassa bhagavato sāsanaṁ vitthārena ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātuṁ.",
  "sn22.89:13.3_0": "Tayidaṁ āyasmatā khemakena tassa bhagavato sāsanaṁ vitthārena ācikkhitaṁ desitaṁ paññāpitaṁ paṭṭhapitaṁ vivaritaṁ vibhajitaṁ uttānīkatan”ti.",
  "sn22.89:14.1_0": "Idamavoca āyasmā khemako.",
  "sn22.89:14.2_0": "Attamanā therā bhikkhū āyasmato khemakassa bhāsitaṁ abhinanduṁ.",
  "sn22.89:14.3_0": "Imasmiñca pana veyyākaraṇasmiṁ bhaññamāne saṭṭhimattānaṁ therānaṁ bhikkhūnaṁ anupādāya āsavehi cittāni vimucciṁsu,",
  "sn22.89:14.3_1": "āyasmato khemakassa cāti.",
  "sn22.89:14.4_0": "Sattamaṁ.",
  "sn22.90:0.1_0": "Saṁyutta Nikāya 22.90",
  "sn22.90:0.2_0": "9. Theravagga",
  "sn22.90:0.3_0": "Channasutta",
  "sn22.90:1.1_0": "Ekaṁ samayaṁ sambahulā therā bhikkhū bārāṇasiyaṁ viharanti isipatane migadāye.",
  "sn22.90:1.2_0": "Atha kho āyasmā channo sāyanhasamayaṁ paṭisallānā vuṭṭhito avāpuraṇaṁ ādāya vihārena vihāraṁ upasaṅkamitvā there bhikkhū etadavoca:",
  "sn22.90:1.3_0": "“ovadantu maṁ āyasmanto therā,",
  "sn22.90:1.3_1": "anusāsantu maṁ āyasmanto therā,",
  "sn22.90:1.3_2": "karontu me āyasmanto therā dhammiṁ kathaṁ,",
  "sn22.90:1.3_3": "yathāhaṁ dhammaṁ passeyyan”ti.",
  "sn22.90:2.1_0": "Evaṁ vutte, therā bhikkhū āyasmantaṁ channaṁ etadavocuṁ:",
  "sn22.90:2.2_0": "“rūpaṁ kho, āvuso channa, aniccaṁ;",
  "sn22.90:2.3_0": "vedanā aniccā;",
  "sn22.90:2.4_0": "saññā aniccā;",
  "sn22.90:2.5_0": "saṅkhārā aniccā;",
  "sn22.90:2.6_0": "viññāṇaṁ aniccaṁ.",
  "sn22.90:2.7_0": "Rūpaṁ anattā;",
  "sn22.90:2.8_0": "vedanā …",
  "sn22.90:2.9_0": "saññā …",
  "sn22.90:2.10_0": "saṅkhārā …",
  "sn22.90:2.11_0": "viññāṇaṁ anattā.",
  "sn22.90:2.12_0": "Sabbe saṅkhārā aniccā;",
  "sn22.90:2.13_0": "sabbe dhammā anattā”ti.",
  "sn22.90:3.1_0": "Atha kho āyasmato channassa etadahosi:",
  "sn22.90:3.2_0": "“mayhampi kho etaṁ evaṁ hoti:",
  "sn22.90:3.3_0": "‘rūpaṁ aniccaṁ, vedanā …",
  "sn22.90:3.4_0": "saññā …",
  "sn22.90:3.5_0": "saṅkhārā …",
  "sn22.90:3.6_0": "viññāṇaṁ aniccaṁ;",
  "sn22.90:3.7_0": "rūpaṁ anattā, vedanā …",
  "sn22.90:3.8_0": "saññā …",
  "sn22.90:3.9_0": "saṅkhārā …",
  "sn22.90:3.10_0": "viññāṇaṁ anattā.",
  "sn22.90:3.11_0": "Sabbe saṅkhārā aniccā, sabbe dhammā anattā’ti.",
  "sn22.90:3.12_0": "Atha ca pana me sabbasaṅkhārasamathe sabbūpadhipaṭinissagge taṇhākkhaye virāge nirodhe nibbāne cittaṁ",
  "sn22.90:3.12_1": "na pakkhandati nappasīdati na santiṭṭhati nādhimuccati.",
  "sn22.90:3.13_0": "Paritassanā upādānaṁ uppajjati;",
  "sn22.90:3.14_0": "paccudāvattati mānasaṁ:",
  "sn22.90:3.15_0": "‘atha ko carahi me attā’ti?",
  "sn22.90:3.16_0": "Na kho panevaṁ dhammaṁ passato hoti.",
  "sn22.90:3.17_0": "Ko nu kho me tathā dhammaṁ deseyya yathāhaṁ dhammaṁ passeyyan”ti.",
  "sn22.90:4.1_0": "Atha kho āyasmato channassa etadahosi:",
  "sn22.90:4.2_0": "“ayaṁ kho āyasmā ānando kosambiyaṁ viharati ghositārāme satthu ceva saṁvaṇṇito sambhāvito ca viññūnaṁ sabrahmacārīnaṁ,",
  "sn22.90:4.2_1": "pahoti ca me āyasmā ānando tathā dhammaṁ desetuṁ yathāhaṁ dhammaṁ passeyyaṁ;",
  "sn22.90:4.3_0": "atthi ca me āyasmante ānande tāvatikā vissaṭṭhi.",
  "sn22.90:4.4_0": "Yannūnāhaṁ yenāyasmā ānando tenupasaṅkameyyan”ti.",
  "sn22.90:4.5_0": "Atha kho āyasmā channo senāsanaṁ saṁsāmetvā pattacīvaramādāya yena kosambī ghositārāmo yenāyasmā ānando tenupasaṅkami;",
  "sn22.90:4.5_1": "upasaṅkamitvā āyasmatā ānandena saddhiṁ sammodi …pe…",
  "sn22.90:4.5_2": "ekamantaṁ nisinno kho āyasmā channo āyasmantaṁ ānandaṁ etadavoca:",
  "sn22.90:5.1_0": "“Ekamidāhaṁ, āvuso ānanda, samayaṁ bārāṇasiyaṁ viharāmi isipatane migadāye.",
  "sn22.90:5.2_0": "Atha khvāhaṁ, āvuso,",
  "sn22.90:5.2_1": "sāyanhasamayaṁ paṭisallānā vuṭṭhito avāpuraṇaṁ ādāya vihārena vihāraṁ upasaṅkamiṁ;",
  "sn22.90:5.3_0": "upasaṅkamitvā there bhikkhū etadavocaṁ:",
  "sn22.90:5.4_0": "‘ovadantu maṁ āyasmanto therā,",
  "sn22.90:5.4_1": "anusāsantu maṁ āyasmanto therā,",
  "sn22.90:5.4_2": "karontu me āyasmanto therā dhammiṁ kathaṁ yathāhaṁ dhammaṁ passeyyan’ti.",
  "sn22.90:5.5_0": "Evaṁ vutte, maṁ, āvuso, therā bhikkhū etadavocuṁ:",
  "sn22.90:5.6_0": "‘rūpaṁ kho, āvuso channa, aniccaṁ;",
  "sn22.90:5.7_0": "vedanā …",
  "sn22.90:5.8_0": "saññā …",
  "sn22.90:5.9_0": "saṅkhārā …",
  "sn22.90:5.10_0": "viññāṇaṁ aniccaṁ;",
  "sn22.90:5.11_0": "rūpaṁ anattā …pe…",
  "sn22.90:5.12_0": "viññāṇaṁ anattā.",
  "sn22.90:5.13_0": "Sabbe saṅkhārā aniccā, sabbe dhammā anattā’ti.",
  "sn22.90:6.1_0": "Tassa mayhaṁ, āvuso, etadahosi:",
  "sn22.90:6.2_0": "‘mayhampi kho etaṁ evaṁ hoti—",
  "sn22.90:6.3_0": "rūpaṁ aniccaṁ …pe…",
  "sn22.90:6.4_0": "viññāṇaṁ aniccaṁ, rūpaṁ anattā, vedanā …",
  "sn22.90:6.5_0": "saññā …",
  "sn22.90:6.6_0": "saṅkhārā …",
  "sn22.90:6.7_0": "viññāṇaṁ anattā.",
  "sn22.90:6.8_0": "Sabbe saṅkhārā aniccā, sabbe dhammā anattā’ti.",
  "sn22.90:6.9_0": "Atha ca pana me sabbasaṅkhārasamathe sabbūpadhipaṭinissagge taṇhākkhaye virāge nirodhe nibbāne cittaṁ",
  "sn22.90:6.9_1": "na pakkhandati nappasīdati na santiṭṭhati nādhimuccati.",
  "sn22.90:6.10_0": "Paritassanā upādānaṁ uppajjati;",
  "sn22.90:6.11_0": "paccudāvattati mānasaṁ:",
  "sn22.90:6.12_0": "‘atha ko carahi me attā’ti?",
  "sn22.90:6.13_0": "Na kho panevaṁ dhammaṁ passato hoti.",
  "sn22.90:6.14_0": "Ko nu kho me tathā dhammaṁ deseyya yathāhaṁ dhammaṁ passeyyanti.",
  "sn22.90:7.1_0": "Tassa mayhaṁ, āvuso, etadahosi:",
  "sn22.90:7.2_0": "‘ayaṁ kho āyasmā ānando kosambiyaṁ viharati ghositārāme satthu ceva saṁvaṇṇito sambhāvito ca viññūnaṁ sabrahmacārīnaṁ,",
  "sn22.90:7.2_1": "pahoti ca me āyasmā ānando tathā dhammaṁ desetuṁ yathāhaṁ dhammaṁ passeyyaṁ.",
  "sn22.90:7.3_0": "Atthi ca me āyasmante ānande tāvatikā vissaṭṭhi.",
  "sn22.90:7.4_0": "Yannūnāhaṁ yenāyasmā ānando tenupasaṅkameyyan’ti.",
  "sn22.90:7.5_0": "Ovadatu maṁ, āyasmā ānando;",
  "sn22.90:7.6_0": "anusāsatu maṁ, āyasmā ānando;",
  "sn22.90:7.7_0": "karotu me, āyasmā ānando dhammiṁ kathaṁ yathāhaṁ dhammaṁ passeyyan”ti.",
  "sn22.90:8.1_0": "“Ettakenapi mayaṁ āyasmato channassa attamanā api nāma taṁ āyasmā channo āvi akāsi khīlaṁ chindi.",
  "sn22.90:8.2_0": "Odahāvuso channa, sotaṁ;",
  "sn22.90:8.3_0": "bhabbosi dhammaṁ viññātun”ti.",
  "sn22.90:8.4_0": "Atha kho āyasmato channassa tāvatakeneva uḷāraṁ pītipāmojjaṁ uppajji:",
  "sn22.90:8.5_0": "“bhabbo kirasmi dhammaṁ viññātun”ti.",
  "sn22.90:9.1_0": "“Sammukhā metaṁ,",
  "sn22.90:9.1_1": "āvuso channa,",
  "sn22.90:9.1_2": "bhagavato sutaṁ,",
  "sn22.90:9.1_3": "sammukhā paṭiggahitaṁ kaccānagottaṁ bhikkhuṁ ovadantassa—",
  "sn22.90:9.2_0": "dvayanissito khvāyaṁ, kaccāna, loko yebhuyyena atthitañceva natthitañca.",
  "sn22.90:9.3_0": "Lokasamudayaṁ kho, kaccāna, yathābhūtaṁ sammappaññāya passato yā loke natthitā, sā na hoti.",
  "sn22.90:9.4_0": "Lokanirodhaṁ kho, kaccāna, yathābhūtaṁ sammappaññāya passato yā loke atthitā, sā na hoti.",
  "sn22.90:9.5_0": "Upayupādānābhinivesavinibandho khvāyaṁ, kaccāna, loko yebhuyyena",
  "sn22.90:9.6_0": "taṁ cāyaṁ upayupādānaṁ cetaso adhiṭṭhānābhinivesānusayaṁ na upeti na upādiyati nādhiṭṭhāti ‘attā me’ti.",
  "sn22.90:9.7_0": "Dukkhameva uppajjamānaṁ uppajjati, dukkhaṁ nirujjhamānaṁ nirujjhatīti na kaṅkhati na vicikicchati.",
  "sn22.90:9.8_0": "Aparappaccayā ñāṇamevassa ettha hoti.",
  "sn22.90:9.9_0": "Ettāvatā kho, kaccāna, sammādiṭṭhi hoti.",
  "sn22.90:9.10_0": "Sabbamatthīti kho, kaccāna, ayameko anto.",
  "sn22.90:9.11_0": "Sabbaṁ natthīti ayaṁ dutiyo anto.",
  "sn22.90:9.12_0": "Ete te, kaccāna, ubho ante anupagamma majjhena tathāgato dhammaṁ deseti—",
  "sn22.90:9.13_0": "avijjāpaccayā saṅkhārā;",
  "sn22.90:9.14_0": "saṅkhārapaccayā viññāṇaṁ …pe…",
  "sn22.90:9.15_0": "evametassa kevalassa dukkhakkhandhassa samudayo hoti.",
  "sn22.90:9.16_0": "Avijjāya tveva asesavirāganirodhā saṅkhāranirodho …pe…",
  "sn22.90:9.17_0": "evametassa kevalassa dukkhakkhandhassa nirodho hotī”ti.",
  "sn22.90:10.1_0": "“Evametaṁ,",
  "sn22.90:10.1_1": "āvuso ānanda,",
  "sn22.90:10.1_2": "hoti yesaṁ āyasmantānaṁ tādisā sabrahmacārayo anukampakā atthakāmā ovādakā anusāsakā.",
  "sn22.90:10.2_0": "Idañca pana me āyasmato ānandassa dhammadesanaṁ sutvā dhammo abhisamito”ti.",
  "sn22.90:10.3_0": "Aṭṭhamaṁ.",
  "sn22.91:0.1_0": "Saṁyutta Nikāya 22.91",
  "sn22.91:0.2_0": "9. Theravagga",
  "sn22.91:0.3_0": "Rāhulasutta",
  "sn22.91:1.1_0": "Sāvatthinidānaṁ.",
  "sn22.91:1.2_0": "Atha kho āyasmā rāhulo yena bhagavā tenupasaṅkami;",
  "sn22.91:1.2_1": "upasaṅkamitvā …pe…",
  "sn22.91:1.2_2": "ekamantaṁ nisinno kho āyasmā rāhulo bhagavantaṁ etadavoca:",
  "sn22.91:1.3_0": "“kathaṁ nu kho, bhante,",
  "sn22.91:1.3_1": "jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?",
  "sn22.91:2.1_0": "“Yaṁ kiñci, rāhula,",
  "sn22.91:2.1_1": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.91:2.1_2": "sabbaṁ rūpaṁ ‘netaṁ mama,",
  "sn22.91:2.1_3": "nesohamasmi,",
  "sn22.91:2.1_4": "na meso attā’ti evametaṁ yathābhūtaṁ sammappaññāya passati.",
  "sn22.91:2.2_0": "Yā kāci vedanā …",
  "sn22.91:2.3_0": "yā kāci saññā …",
  "sn22.91:2.4_0": "ye keci saṅkhārā …",
  "sn22.91:2.5_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā …pe…",
  "sn22.91:2.6_0": "sabbaṁ viññāṇaṁ ‘netaṁ mama,",
  "sn22.91:2.6_1": "nesohamasmi,",
  "sn22.91:2.6_2": "na meso attā’ti evametaṁ yathābhūtaṁ sammappaññāya passati.",
  "sn22.91:2.7_0": "Evaṁ kho, rāhula,",
  "sn22.91:2.7_1": "jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti.",
  "sn22.91:2.8_0": "Navamaṁ.",
  "sn22.92:0.1_0": "Saṁyutta Nikāya 22.92",
  "sn22.92:0.2_0": "9. Theravagga",
  "sn22.92:0.3_0": "Dutiyarāhulasutta",
  "sn22.92:1.1_0": "Sāvatthinidānaṁ.",
  "sn22.92:1.2_0": "Ekamantaṁ nisinno kho āyasmā rāhulo bhagavantaṁ etadavoca:",
  "sn22.92:1.3_0": "“kathaṁ nu kho, bhante,",
  "sn22.92:1.3_1": "jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ",
  "sn22.92:1.3_2": "mānasaṁ hoti vidhāsamatikkantaṁ santaṁ suvimuttan”ti?",
  "sn22.92:2.1_0": "“Yaṁ kiñci, rāhula,",
  "sn22.92:2.1_1": "rūpaṁ atītānāgatapaccuppannaṁ ajjhattaṁ vā bahiddhā vā …pe…",
  "sn22.92:2.1_2": "yaṁ dūre santike vā,",
  "sn22.92:2.1_3": "sabbaṁ rūpaṁ ‘netaṁ mama,",
  "sn22.92:2.1_4": "nesohamasmi,",
  "sn22.92:2.1_5": "na meso attā’ti evametaṁ yathābhūtaṁ sammappaññāya disvā anupādā vimutto hoti.",
  "sn22.92:2.2_0": "Yā kāci vedanā …",
  "sn22.92:2.3_0": "yā kāci saññā …",
  "sn22.92:2.4_0": "ye keci saṅkhārā …",
  "sn22.92:2.5_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.92:2.5_1": "sabbaṁ viññāṇaṁ ‘netaṁ mama,",
  "sn22.92:2.5_2": "nesohamasmi,",
  "sn22.92:2.5_3": "na meso attā’ti evametaṁ yathābhūtaṁ sammappaññāya disvā anupādā vimutto hoti.",
  "sn22.92:2.6_0": "Evaṁ kho, rāhula,",
  "sn22.92:2.6_1": "jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ",
  "sn22.92:2.6_2": "mānasaṁ hoti vidhāsamatikkantaṁ santaṁ suvimuttan”ti.",
  "sn22.92:2.7_0": "Dasamaṁ.",
  "sn22.92:2.8_0": "Theravaggo catuttho.",
  "sn22.92:3.0_0": "Tassuddānaṁ",
  "sn22.92:3.1_0": "Ānando tisso yamako,",
  "sn22.92:3.2_0": "anurādho ca vakkali;",
  "sn22.92:3.3_0": "Assaji khemako channo,",
  "sn22.92:3.4_0": "rāhulā apare duve.",
  "sn22.93:0.1_0": "Saṁyutta Nikāya 22.93",
  "sn22.93:0.2_0": "10. Pupphavagga",
  "sn22.93:0.3_0": "Nadīsutta",
  "sn22.93:1.1_0": "Sāvatthinidānaṁ.",
  "sn22.93:1.2_0": "“Seyyathāpi,",
  "sn22.93:1.2_1": "bhikkhave,",
  "sn22.93:1.2_2": "nadī pabbateyyā ohārinī dūraṅgamā sīghasotā.",
  "sn22.93:1.2_3": "Tassā ubhosu tīresu kāsā cepi jātā assu,",
  "sn22.93:1.2_4": "te naṁ ajjholambeyyuṁ;",
  "sn22.93:1.2_5": "kusā cepi jātā assu,",
  "sn22.93:1.2_6": "te naṁ ajjholambeyyuṁ;",
  "sn22.93:1.2_7": "pabbajā cepi jātā assu,",
  "sn22.93:1.2_8": "te naṁ ajjholambeyyuṁ;",
  "sn22.93:1.2_9": "bīraṇā cepi jātā assu,",
  "sn22.93:1.2_10": "te naṁ ajjholambeyyuṁ;",
  "sn22.93:1.2_11": "rukkhā cepi jātā assu,",
  "sn22.93:1.2_12": "te naṁ ajjholambeyyuṁ.",
  "sn22.93:1.2_13": "Tassā puriso sotena vuyhamāno kāse cepi gaṇheyya,",
  "sn22.93:1.2_14": "te palujjeyyuṁ.",
  "sn22.93:1.2_15": "So tatonidānaṁ anayabyasanaṁ āpajjeyya.",
  "sn22.93:1.2_16": "Kuse cepi gaṇheyya,",
  "sn22.93:1.2_17": "pabbaje cepi gaṇheyya,",
  "sn22.93:1.2_18": "bīraṇe cepi gaṇheyya,",
  "sn22.93:1.2_19": "rukkhe cepi gaṇheyya,",
  "sn22.93:1.2_20": "te palujjeyyuṁ.",
  "sn22.93:1.2_21": "So tatonidānaṁ anayabyasanaṁ āpajjeyya.",
  "sn22.93:1.3_0": "Evameva kho,",
  "sn22.93:1.3_1": "bhikkhave,",
  "sn22.93:1.3_2": "assutavā puthujjano ariyānaṁ adassāvī ariyadhammassa akovido ariyadhamme avinīto,",
  "sn22.93:1.3_3": "sappurisānaṁ adassāvī sappurisadhammassa akovido sappurisadhamme avinīto",
  "sn22.93:1.4_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.93:1.5_0": "Tassa taṁ rūpaṁ palujjati.",
  "sn22.93:1.6_0": "So tatonidānaṁ anayabyasanaṁ āpajjati.",
  "sn22.93:1.7_0": "Vedanaṁ …",
  "sn22.93:1.8_0": "saññaṁ …",
  "sn22.93:1.9_0": "saṅkhāre …",
  "sn22.93:1.10_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.93:1.11_0": "Tassa taṁ viññāṇaṁ palujjati.",
  "sn22.93:1.12_0": "So tatonidānaṁ anayabyasanaṁ āpajjati.",
  "sn22.93:1.13_0": "Taṁ kiṁ maññatha, bhikkhave,",
  "sn22.93:1.14_0": "rūpaṁ niccaṁ vā aniccaṁ vā”ti?",
  "sn22.93:1.15_0": "“Aniccaṁ, bhante”.",
  "sn22.93:1.16_0": "…pe…",
  "sn22.93:1.17_0": "“Vedanā …",
  "sn22.93:1.18_0": "saññā …",
  "sn22.93:1.19_0": "saṅkhārā …",
  "sn22.93:1.20_0": "viññāṇaṁ niccaṁ vā aniccaṁ vā”ti?",
  "sn22.93:1.21_0": "“Aniccaṁ, bhante”.",
  "sn22.93:1.22_0": "“Tasmātiha …pe…",
  "sn22.93:1.23_0": "evaṁ passaṁ …pe…",
  "sn22.93:1.24_0": "nāparaṁ itthattāyāti pajānātī”ti.",
  "sn22.93:1.25_0": "Paṭhamaṁ.",
  "sn22.94:0.1_0": "Saṁyutta Nikāya 22.94",
  "sn22.94:0.2_0": "10. Pupphavagga",
  "sn22.94:0.3_0": "Pupphasutta",
  "sn22.94:1.1_0": "Sāvatthinidānaṁ.",
  "sn22.94:1.2_0": "“Nāhaṁ, bhikkhave, lokena vivadāmi, lokova mayā vivadati.",
  "sn22.94:1.3_0": "Na, bhikkhave, dhammavādī kenaci lokasmiṁ vivadati.",
  "sn22.94:1.4_0": "Yaṁ, bhikkhave, natthisammataṁ loke paṇḍitānaṁ, ahampi taṁ ‘natthī’ti vadāmi.",
  "sn22.94:1.5_0": "Yaṁ, bhikkhave, atthisammataṁ loke paṇḍitānaṁ, ahampi taṁ ‘atthī’ti vadāmi.",
  "sn22.94:2.1_0": "Kiñca, bhikkhave, natthisammataṁ loke paṇḍitānaṁ, yamahaṁ ‘natthī’ti vadāmi?",
  "sn22.94:2.2_0": "Rūpaṁ,",
  "sn22.94:2.2_1": "bhikkhave,",
  "sn22.94:2.2_2": "niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ;",
  "sn22.94:2.2_3": "ahampi taṁ ‘natthī’ti vadāmi.",
  "sn22.94:2.3_0": "Vedanā …",
  "sn22.94:2.4_0": "saññā …",
  "sn22.94:2.5_0": "saṅkhārā …",
  "sn22.94:2.6_0": "viññāṇaṁ niccaṁ dhuvaṁ sassataṁ avipariṇāmadhammaṁ natthisammataṁ loke paṇḍitānaṁ;",
  "sn22.94:2.6_1": "ahampi taṁ ‘natthī’ti vadāmi.",
  "sn22.94:2.7_0": "Idaṁ kho, bhikkhave, natthisammataṁ loke paṇḍitānaṁ; ahampi taṁ ‘natthī’ti vadāmi.",
  "sn22.94:3.1_0": "Kiñca, bhikkhave, atthisammataṁ loke paṇḍitānaṁ, yamahaṁ ‘atthī’ti vadāmi?",
  "sn22.94:3.2_0": "Rūpaṁ,",
  "sn22.94:3.2_1": "bhikkhave,",
  "sn22.94:3.2_2": "aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ;",
  "sn22.94:3.2_3": "ahampi taṁ ‘atthī’ti vadāmi.",
  "sn22.94:3.3_0": "Vedanā aniccā …pe…",
  "sn22.94:3.4_0": "viññāṇaṁ aniccaṁ dukkhaṁ vipariṇāmadhammaṁ atthisammataṁ loke paṇḍitānaṁ;",
  "sn22.94:3.4_1": "ahampi taṁ ‘atthī’ti vadāmi.",
  "sn22.94:3.5_0": "Idaṁ kho, bhikkhave, atthisammataṁ loke paṇḍitānaṁ; ahampi taṁ ‘atthī’ti vadāmi.",
  "sn22.94:4.1_0": "Atthi, bhikkhave, loke lokadhammo, taṁ tathāgato abhisambujjhati abhisameti;",
  "sn22.94:4.2_0": "abhisambujjhitvā abhisametvā taṁ ācikkhati deseti paññapeti paṭṭhapeti vivarati vibhajati uttānīkaroti.",
  "sn22.94:5.1_0": "Kiñca,",
  "sn22.94:5.1_1": "bhikkhave,",
  "sn22.94:5.1_2": "loke lokadhammo,",
  "sn22.94:5.1_3": "taṁ tathāgato abhisambujjhati abhisameti,",
  "sn22.94:5.1_4": "abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti?",
  "sn22.94:5.2_0": "Rūpaṁ, bhikkhave, loke lokadhammo taṁ tathāgato abhisambujjhati abhisameti.",
  "sn22.94:5.3_0": "Abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti.",
  "sn22.94:6.1_0": "Yo,",
  "sn22.94:6.1_1": "bhikkhave,",
  "sn22.94:6.1_2": "tathāgatena evaṁ ācikkhiyamāne desiyamāne paññapiyamāne paṭṭhapiyamāne vivariyamāne vibhajiyamāne uttānīkariyamāne na jānāti na passati tamahaṁ,",
  "sn22.94:6.1_3": "bhikkhave,",
  "sn22.94:6.1_4": "bālaṁ puthujjanaṁ andhaṁ acakkhukaṁ ajānantaṁ apassantaṁ kinti karomi.",
  "sn22.94:6.2_0": "Vedanā, bhikkhave, loke lokadhammo …pe…",
  "sn22.94:6.3_0": "saññā, bhikkhave …",
  "sn22.94:6.4_0": "saṅkhārā, bhikkhave …",
  "sn22.94:6.5_0": "viññāṇaṁ, bhikkhave, loke lokadhammo taṁ tathāgato abhisambujjhati abhisameti.",
  "sn22.94:6.6_0": "Abhisambujjhitvā abhisametvā ācikkhati deseti paññapeti paṭṭhapeti vivarati vibhajati uttānīkaroti.",
  "sn22.94:7.1_0": "Yo,",
  "sn22.94:7.1_1": "bhikkhave,",
  "sn22.94:7.1_2": "tathāgatena evaṁ ācikkhiyamāne desiyamāne paññapiyamāne paṭṭhapiyamāne vivariyamāne vibhajiyamāne uttānīkariyamāne na jānāti na passati tamahaṁ,",
  "sn22.94:7.1_3": "bhikkhave,",
  "sn22.94:7.1_4": "bālaṁ puthujjanaṁ andhaṁ acakkhukaṁ ajānantaṁ apassantaṁ kinti karomi.",
  "sn22.94:8.1_0": "Seyyathāpi,",
  "sn22.94:8.1_1": "bhikkhave,",
  "sn22.94:8.1_2": "uppalaṁ vā padumaṁ vā puṇḍarīkaṁ vā udake jātaṁ udake saṁvaḍḍhaṁ udakā accuggamma ṭhāti anupalittaṁ udakena;",
  "sn22.94:8.2_0": "evameva kho,",
  "sn22.94:8.2_1": "bhikkhave,",
  "sn22.94:8.2_2": "tathāgato loke jāto loke saṁvaḍḍho lokaṁ abhibhuyya viharati anupalitto lokenā”ti.",
  "sn22.94:8.3_0": "Dutiyaṁ.",
  "sn22.95:0.1_0": "Saṁyutta Nikāya 22.95",
  "sn22.95:0.2_0": "10. Pupphavagga",
  "sn22.95:0.3_0": "Pheṇapiṇḍūpamasutta",
  "sn22.95:1.1_0": "Ekaṁ samayaṁ bhagavā ayujjhāyaṁ viharati gaṅgāya nadiyā tīre.",
  "sn22.95:1.2_0": "Tatra kho bhagavā bhikkhū āmantesi:",
  "sn22.95:2.1_0": "“Seyyathāpi,",
  "sn22.95:2.1_1": "bhikkhave,",
  "sn22.95:2.1_2": "ayaṁ gaṅgā nadī mahantaṁ pheṇapiṇḍaṁ āvaheyya.",
  "sn22.95:2.1_3": "Tamenaṁ cakkhumā puriso passeyya nijjhāyeyya yoniso upaparikkheyya.",
  "sn22.95:2.1_4": "Tassa taṁ passato nijjhāyato yoniso upaparikkhato rittakaññeva khāyeyya,",
  "sn22.95:2.1_5": "tucchakaññeva khāyeyya,",
  "sn22.95:2.1_6": "asārakaññeva khāyeyya.",
  "sn22.95:2.1_7": "Kiñhi siyā,",
  "sn22.95:2.1_8": "bhikkhave,",
  "sn22.95:2.1_9": "pheṇapiṇḍe sāro?",
  "sn22.95:2.2_0": "Evameva kho,",
  "sn22.95:2.2_1": "bhikkhave,",
  "sn22.95:2.2_2": "yaṁ kiñci rūpaṁ atītānāgatapaccuppannaṁ …pe…",
  "sn22.95:2.2_3": "yaṁ dūre santike vā taṁ bhikkhu passati nijjhāyati yoniso upaparikkhati.",
  "sn22.95:2.2_4": "Tassa taṁ passato nijjhāyato yoniso upaparikkhato rittakaññeva khāyati,",
  "sn22.95:2.2_5": "tucchakaññeva khāyati,",
  "sn22.95:2.2_6": "asārakaññeva khāyati.",
  "sn22.95:2.2_7": "Kiñhi siyā,",
  "sn22.95:2.2_8": "bhikkhave,",
  "sn22.95:2.2_9": "rūpe sāro?",
  "sn22.95:3.1_0": "Seyyathāpi,",
  "sn22.95:3.1_1": "bhikkhave,",
  "sn22.95:3.1_2": "saradasamaye thullaphusitake deve vassante udake udakapubbuḷaṁ uppajjati ceva nirujjhati ca.",
  "sn22.95:3.1_3": "Tamenaṁ cakkhumā puriso passeyya nijjhāyeyya yoniso upaparikkheyya.",
  "sn22.95:3.1_4": "Tassa taṁ passato nijjhāyato yoniso upaparikkhato rittakaññeva khāyeyya,",
  "sn22.95:3.1_5": "tucchakaññeva khāyeyya,",
  "sn22.95:3.1_6": "asārakaññeva khāyeyya.",
  "sn22.95:3.1_7": "Kiñhi siyā,",
  "sn22.95:3.1_8": "bhikkhave,",
  "sn22.95:3.1_9": "udakapubbuḷe sāro?",
  "sn22.95:3.2_0": "Evameva kho,",
  "sn22.95:3.2_1": "bhikkhave,",
  "sn22.95:3.2_2": "yā kāci vedanā atītānāgatapaccuppannā …pe…",
  "sn22.95:3.2_3": "yā dūre santike vā taṁ bhikkhu passati nijjhāyati yoniso upaparikkhati.",
  "sn22.95:3.2_4": "Tassa taṁ passato nijjhāyato yoniso upaparikkhato rittakaññeva khāyati,",
  "sn22.95:3.2_5": "tucchakaññeva khāyati,",
  "sn22.95:3.2_6": "asārakaññeva khāyati.",
  "sn22.95:3.2_7": "Kiñhi siyā,",
  "sn22.95:3.2_8": "bhikkhave,",
  "sn22.95:3.2_9": "vedanāya sāro?",
  "sn22.95:4.1_0": "Seyyathāpi,",
  "sn22.95:4.1_1": "bhikkhave,",
  "sn22.95:4.1_2": "gimhānaṁ pacchime māse ṭhite majjhanhike kāle marīcikā phandati.",
  "sn22.95:4.1_3": "Tamenaṁ cakkhumā puriso passeyya nijjhāyeyya yoniso upaparikkheyya.",
  "sn22.95:4.1_4": "Tassa taṁ passato nijjhāyato yoniso upaparikkhato rittakaññeva khāyeyya,",
  "sn22.95:4.1_5": "tucchakaññeva khāyeyya …pe…",
  "sn22.95:4.1_6": "kiñhi siyā,",
  "sn22.95:4.1_7": "bhikkhave,",
  "sn22.95:4.1_8": "marīcikāya sāro?",
  "sn22.95:4.2_0": "Evameva kho, bhikkhave, yā kāci saññā …pe….",
  "sn22.95:5.1_0": "Seyyathāpi,",
  "sn22.95:5.1_1": "bhikkhave,",
  "sn22.95:5.1_2": "puriso sāratthiko sāragavesī sārapariyesanaṁ caramāno tiṇhaṁ kuṭhāriṁ ādāya vanaṁ paviseyya.",
  "sn22.95:5.1_3": "So tattha passeyya mahantaṁ kadalikkhandhaṁ ujuṁ navaṁ akukkukajātaṁ.",
  "sn22.95:5.1_4": "Tamenaṁ mūle chindeyya;",
  "sn22.95:5.1_5": "mūle chetvā agge chindeyya,",
  "sn22.95:5.1_6": "agge chetvā pattavaṭṭiṁ vinibbhujeyya.",
  "sn22.95:5.1_7": "So tassa pattavaṭṭiṁ vinibbhujanto pheggumpi nādhigaccheyya,",
  "sn22.95:5.1_8": "kuto sāraṁ.",
  "sn22.95:5.1_9": "Tamenaṁ cakkhumā puriso passeyya nijjhāyeyya yoniso upaparikkheyya.",
  "sn22.95:5.1_10": "Tassa taṁ passato nijjhāyato yoniso upaparikkhato rittakaññeva khāyeyya,",
  "sn22.95:5.1_11": "tucchakaññeva khāyeyya,",
  "sn22.95:5.1_12": "asārakaññeva khāyeyya.",
  "sn22.95:5.1_13": "Kiñhi siyā,",
  "sn22.95:5.1_14": "bhikkhave,",
  "sn22.95:5.1_15": "kadalikkhandhe sāro?",
  "sn22.95:5.2_0": "Evameva kho,",
  "sn22.95:5.2_1": "bhikkhave,",
  "sn22.95:5.2_2": "ye keci saṅkhārā atītānāgatapaccuppannā …pe…",
  "sn22.95:5.2_3": "ye dūre santike vā taṁ bhikkhu passati nijjhāyati yoniso upaparikkhati.",
  "sn22.95:5.2_4": "Tassa taṁ passato nijjhāyato yoniso upaparikkhato rittakaññeva khāyati,",
  "sn22.95:5.2_5": "tucchakaññeva khāyati,",
  "sn22.95:5.2_6": "asārakaññeva khāyati.",
  "sn22.95:5.2_7": "Kiñhi siyā,",
  "sn22.95:5.2_8": "bhikkhave,",
  "sn22.95:5.2_9": "saṅkhāresu sāro?",
  "sn22.95:6.1_0": "Seyyathāpi,",
  "sn22.95:6.1_1": "bhikkhave,",
  "sn22.95:6.1_2": "māyākāro vā māyākārantevāsī vā catumahāpathe māyaṁ vidaṁseyya.",
  "sn22.95:6.1_3": "Tamenaṁ cakkhumā puriso passeyya nijjhāyeyya yoniso upaparikkheyya.",
  "sn22.95:6.1_4": "Tassa taṁ passato nijjhāyato yoniso upaparikkhato rittakaññeva khāyeyya,",
  "sn22.95:6.1_5": "tucchakaññeva khāyeyya,",
  "sn22.95:6.1_6": "asārakaññeva khāyeyya.",
  "sn22.95:6.1_7": "Kiñhi siyā,",
  "sn22.95:6.1_8": "bhikkhave,",
  "sn22.95:6.1_9": "māyāya sāro?",
  "sn22.95:6.2_0": "Evameva kho,",
  "sn22.95:6.2_1": "bhikkhave,",
  "sn22.95:6.2_2": "yaṁ kiñci viññāṇaṁ atītānāgatapaccuppannaṁ …pe…",
  "sn22.95:6.2_3": "yaṁ dūre santike vā,",
  "sn22.95:6.2_4": "taṁ bhikkhu passati nijjhāyati yoniso upaparikkhati.",
  "sn22.95:6.2_5": "Tassa taṁ passato nijjhāyato yoniso upaparikkhato rittakaññeva khāyati,",
  "sn22.95:6.2_6": "tucchakaññeva khāyati,",
  "sn22.95:6.2_7": "asārakaññeva khāyati.",
  "sn22.95:6.2_8": "Kiñhi siyā,",
  "sn22.95:6.2_9": "bhikkhave,",
  "sn22.95:6.2_10": "viññāṇe sāro?",
  "sn22.95:7.1_0": "Evaṁ passaṁ,",
  "sn22.95:7.1_1": "bhikkhave,",
  "sn22.95:7.1_2": "sutavā ariyasāvako rūpasmimpi nibbindati,",
  "sn22.95:7.1_3": "vedanāyapi …",
  "sn22.95:7.1_4": "saññāyapi …",
  "sn22.95:7.1_5": "saṅkhāresupi …",
  "sn22.95:7.1_6": "viññāṇasmimpi nibbindati.",
  "sn22.95:7.2_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti …pe…",
  "sn22.95:7.3_0": "nāparaṁ itthattāyāti pajānāti”.",
  "sn22.95:8.1_0": "Idamavoca bhagavā.",
  "sn22.95:8.2_0": "Idaṁ vatvāna sugato athāparaṁ etadavoca satthā:",
  "sn22.95:9.1_0": "“Pheṇapiṇḍūpamaṁ rūpaṁ,",
  "sn22.95:9.2_0": "vedanā bubbuḷūpamā;",
  "sn22.95:9.3_0": "Marīcikūpamā saññā,",
  "sn22.95:9.4_0": "saṅkhārā kadalūpamā;",
  "sn22.95:9.5_0": "Māyūpamañca viññāṇaṁ,",
  "sn22.95:9.6_0": "desitādiccabandhunā.",
  "sn22.95:10.1_0": "Yathā yathā nijjhāyati,",
  "sn22.95:10.2_0": "yoniso upaparikkhati;",
  "sn22.95:10.3_0": "Rittakaṁ tucchakaṁ hoti,",
  "sn22.95:10.4_0": "yo naṁ passati yoniso.",
  "sn22.95:11.1_0": "Imañca kāyaṁ ārabbha,",
  "sn22.95:11.2_0": "bhūripaññena desitaṁ;",
  "sn22.95:11.3_0": "Pahānaṁ tiṇṇaṁ dhammānaṁ,",
  "sn22.95:11.4_0": "rūpaṁ passatha chaḍḍitaṁ.",
  "sn22.95:12.1_0": "Āyu usmā ca viññāṇaṁ,",
  "sn22.95:12.2_0": "yadā kāyaṁ jahantimaṁ;",
  "sn22.95:12.3_0": "Apaviddho tadā seti,",
  "sn22.95:12.4_0": "parabhattaṁ acetanaṁ.",
  "sn22.95:13.1_0": "Etādisāyaṁ santāno,",
  "sn22.95:13.2_0": "māyāyaṁ bālalāpinī;",
  "sn22.95:13.3_0": "Vadhako esa akkhāto,",
  "sn22.95:13.4_0": "sāro ettha na vijjati.",
  "sn22.95:14.1_0": "Evaṁ khandhe avekkheyya,",
  "sn22.95:14.2_0": "bhikkhu āraddhavīriyo;",
  "sn22.95:14.3_0": "Divā vā yadi vā rattiṁ,",
  "sn22.95:14.4_0": "sampajāno paṭissato.",
  "sn22.95:15.1_0": "Jaheyya sabbasaṁyogaṁ,",
  "sn22.95:15.2_0": "kareyya saraṇattano;",
  "sn22.95:15.3_0": "Careyyādittasīsova,",
  "sn22.95:15.4_0": "patthayaṁ accutaṁ padan”ti.",
  "sn22.95:15.5_0": "Tatiyaṁ.",
  "sn22.96:0.1_0": "Saṁyutta Nikāya 22.96",
  "sn22.96:0.2_0": "10. Pupphavagga",
  "sn22.96:0.3_0": "Gomayapiṇḍasutta",
  "sn22.96:1.1_0": "Sāvatthinidānaṁ.",
  "sn22.96:1.2_0": "Ekamantaṁ nisinno kho so bhikkhu bhagavantaṁ etadavoca:",
  "sn22.96:1.3_0": "“atthi nu kho, bhante,",
  "sn22.96:1.3_1": "kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati?",
  "sn22.96:1.4_0": "Atthi nu kho, bhante,",
  "sn22.96:1.4_1": "kāci vedanā yā vedanā niccā dhuvā sassatā avipariṇāmadhammā sassatisamaṁ tatheva ṭhassati?",
  "sn22.96:1.5_0": "Atthi nu kho, bhante, kāci saññā yā saññā …pe…",
  "sn22.96:1.6_0": "atthi nu kho, bhante,",
  "sn22.96:1.6_1": "keci saṅkhārā ye saṅkhārā niccā dhuvā sassatā avipariṇāmadhammā sassatisamaṁ tatheva ṭhassanti?",
  "sn22.96:1.7_0": "Atthi nu kho, bhante,",
  "sn22.96:1.7_1": "kiñci viññāṇaṁ,",
  "sn22.96:1.7_2": "yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti?",
  "sn22.96:1.8_0": "“Natthi kho, bhikkhu,",
  "sn22.96:1.8_1": "kiñci rūpaṁ,",
  "sn22.96:1.8_2": "yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.",
  "sn22.96:1.9_0": "Natthi kho, bhikkhu, kāci vedanā …",
  "sn22.96:1.10_0": "kāci saññā …",
  "sn22.96:1.11_0": "keci saṅkhārā …",
  "sn22.96:1.12_0": "kiñci viññāṇaṁ,",
  "sn22.96:1.12_1": "yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti.",
  "sn22.96:2.1_0": "Atha kho bhagavā parittaṁ gomayapiṇḍaṁ pāṇinā gahetvā taṁ bhikkhuṁ etadavoca:",
  "sn22.96:2.2_0": "“ettakopi kho, bhikkhu,",
  "sn22.96:2.2_1": "attabhāvapaṭilābho natthi nicco dhuvo sassato avipariṇāmadhammo sassatisamaṁ tatheva ṭhassati.",
  "sn22.96:2.3_0": "Ettako cepi, bhikkhu,",
  "sn22.96:2.3_1": "attabhāvapaṭilābho abhavissa nicco dhuvo sassato avipariṇāmadhammo,",
  "sn22.96:2.3_2": "nayidaṁ brahmacariyavāso paññāyetha sammā dukkhakkhayāya.",
  "sn22.96:2.4_0": "Yasmā ca kho, bhikkhu,",
  "sn22.96:2.4_1": "ettakopi attabhāvapaṭilābho natthi nicco dhuvo sassato avipariṇāmadhammo,",
  "sn22.96:2.4_2": "tasmā brahmacariyavāso paññāyati sammā dukkhakkhayāya.",
  "sn22.96:3.1_0": "Bhūtapubbāhaṁ, bhikkhu, rājā ahosiṁ khattiyo muddhāvasitto.",
  "sn22.96:3.2_0": "Tassa mayhaṁ, bhikkhu,",
  "sn22.96:3.2_1": "rañño sato khattiyassa muddhāvasittassa caturāsītinagarasahassāni ahesuṁ kusāvatīrājadhānippamukhāni.",
  "sn22.96:3.3_0": "Tassa mayhaṁ, bhikkhu,",
  "sn22.96:3.3_1": "rañño sato khattiyassa muddhāvasittassa caturāsītipāsādasahassāni ahesuṁ dhammapāsādappamukhāni.",
  "sn22.96:3.4_0": "Tassa mayhaṁ, bhikkhu,",
  "sn22.96:3.4_1": "rañño sato khattiyassa muddhāvasittassa caturāsītikūṭāgārasahassāni ahesuṁ mahābyūhakūṭāgārappamukhāni.",
  "sn22.96:3.5_0": "Tassa mayhaṁ, bhikkhu,",
  "sn22.96:3.5_1": "rañño sato khattiyassa muddhāvasittassa caturāsītipallaṅkasahassāni ahesuṁ dantamayāni sāramayāni sovaṇṇamayāni",
  "sn22.96:3.5_2": "goṇakatthatāni paṭikatthatāni paṭalikatthatāni kadalimigapavarapaccattharaṇāni sauttaracchadāni ubhatolohitakūpadhānāni.",
  "sn22.96:3.6_0": "Tassa mayhaṁ, bhikkhu,",
  "sn22.96:3.6_1": "rañño sato khattiyassa muddhāvasittassa caturāsītināgasahassāni ahesuṁ sovaṇṇālaṅkārāni sovaṇṇaddhajāni",
  "sn22.96:3.6_2": "hemajālapaṭicchannāni uposathanāgarājappamukhāni.",
  "sn22.96:3.7_0": "Tassa mayhaṁ, bhikkhu,",
  "sn22.96:3.7_1": "rañño sato khattiyassa muddhāvasittassa caturāsītiassasahassāni ahesuṁ sovaṇṇālaṅkārāni sovaṇṇaddhajāni",
  "sn22.96:3.7_2": "hemajālapaṭicchannāni valāhakaassarājappamukhāni.",
  "sn22.96:3.8_0": "Tassa mayhaṁ, bhikkhu,",
  "sn22.96:3.8_1": "rañño sato khattiyassa muddhāvasittassa caturāsītirathasahassāni ahesuṁ sovaṇṇālaṅkārāni sovaṇṇaddhajāni",
  "sn22.96:3.8_2": "hemajālapaṭicchannāni vejayantarathappamukhāni.",
  "sn22.96:3.9_0": "Tassa mayhaṁ, bhikkhu,",
  "sn22.96:3.9_1": "rañño sato khattiyassa muddhāvasittassa caturāsītimaṇisahassāni ahesuṁ maṇiratanappamukhāni.",
  "sn22.96:3.10_0": "Tassa mayhaṁ, bhikkhu …pe… caturāsītiitthisahassāni ahesuṁ subhaddādevippamukhāni.",
  "sn22.96:3.11_0": "Tassa mayhaṁ, bhikkhu …pe… caturāsītikhattiyasahassāni ahesuṁ anuyantāni pariṇāyakaratanappamukhāni.",
  "sn22.96:3.12_0": "Tassa mayhaṁ, bhikkhu …pe… caturāsītidhenusahassāni ahesuṁ dukūlasandānāni kaṁsūpadhāraṇāni.",
  "sn22.96:3.13_0": "Tassa mayhaṁ,",
  "sn22.96:3.13_1": "bhikkhu …pe…",
  "sn22.96:3.13_2": "caturāsītivatthakoṭisahassāni ahesuṁ khomasukhumāni koseyyasukhumāni kambalasukhumāni kappāsikasukhumāni.",
  "sn22.96:3.14_0": "Tassa mayhaṁ,",
  "sn22.96:3.14_1": "bhikkhu …pe…",
  "sn22.96:3.14_2": "caturāsītithālipākasahassāni ahesuṁ;",
  "sn22.96:3.14_3": "sāyaṁ pātaṁ bhattābhihāro abhihariyittha.",
  "sn22.96:4.1_0": "Tesaṁ kho pana, bhikkhu,",
  "sn22.96:4.1_1": "caturāsītiyā nagarasahassānaṁ ekaññeva taṁ nagaraṁ hoti yamahaṁ tena samayena ajjhāvasāmi—kusāvatī rājadhānī.",
  "sn22.96:4.2_0": "Tesaṁ kho pana, bhikkhu,",
  "sn22.96:4.2_1": "caturāsītiyā pāsādasahassānaṁ ekoyeva so pāsādo hoti yamahaṁ tena samayena ajjhāvasāmi—dhammo pāsādo.",
  "sn22.96:4.3_0": "Tesaṁ kho pana, bhikkhu,",
  "sn22.96:4.3_1": "caturāsītiyā kūṭāgārasahassānaṁ ekaññeva taṁ kūṭāgāraṁ hoti yamahaṁ tena samayena ajjhāvasāmi—mahābyūhaṁ kūṭāgāraṁ.",
  "sn22.96:4.4_0": "Tesaṁ kho pana, bhikkhu,",
  "sn22.96:4.4_1": "caturāsītiyā pallaṅkasahassānaṁ ekoyeva so pallaṅko hoti yamahaṁ tena samayena paribhuñjāmi—dantamayo vā sāramayo vā sovaṇṇamayo vā rūpiyamayo vā.",
  "sn22.96:4.5_0": "Tesaṁ kho pana, bhikkhu,",
  "sn22.96:4.5_1": "caturāsītiyā nāgasahassānaṁ ekoyeva so nāgo hoti yamahaṁ tena samayena abhiruhāmi—uposatho nāgarājā.",
  "sn22.96:4.6_0": "Tesaṁ kho pana, bhikkhu,",
  "sn22.96:4.6_1": "caturāsītiyā assasahassānaṁ ekoyeva so asso hoti yamahaṁ tena samayena abhiruhāmi—valāhako assarājā.",
  "sn22.96:4.7_0": "Tesaṁ kho pana, bhikkhu,",
  "sn22.96:4.7_1": "caturāsītiyā rathasahassānaṁ ekoyeva so ratho hoti yamahaṁ tena samayena abhiruhāmi—vejayanto ratho.",
  "sn22.96:4.8_0": "Tesaṁ kho pana, bhikkhu,",
  "sn22.96:4.8_1": "caturāsītiyā itthisahassānaṁ ekāyeva sā itthī hoti yā maṁ tena samayena paccupaṭṭhāti—khattiyānī vā velāmikā vā.",
  "sn22.96:4.9_0": "Tesaṁ kho pana, bhikkhu,",
  "sn22.96:4.9_1": "caturāsītiyā vatthakoṭisahassānaṁ ekaññeva taṁ vatthayugaṁ hoti yamahaṁ tena samayena paridahāmi—khomasukhumaṁ",
  "sn22.96:4.9_2": "vā koseyyasukhumaṁ vā kambalasukhumaṁ vā kappāsikasukhumaṁ vā.",
  "sn22.96:4.10_0": "Tesaṁ kho pana, bhikkhu,",
  "sn22.96:4.10_1": "caturāsītiyā thālipākasahassānaṁ ekoyeva so thālipāko hoti yato nāḷikodanaparamaṁ bhuñjāmi tadupiyañca sūpeyyaṁ.",
  "sn22.96:4.11_0": "Iti kho, bhikkhu, sabbe te saṅkhārā atītā niruddhā vipariṇatā.",
  "sn22.96:4.12_0": "Evaṁ aniccā kho, bhikkhu, saṅkhārā.",
  "sn22.96:4.13_0": "Evaṁ addhuvā kho, bhikkhu, saṅkhārā.",
  "sn22.96:4.14_0": "Evaṁ anassāsikā kho, bhikkhu, saṅkhārā.",
  "sn22.96:4.15_0": "Yāvañcidaṁ, bhikkhu, alameva sabbasaṅkhāresu nibbindituṁ, alaṁ virajjituṁ, alaṁ vimuccitun”ti.",
  "sn22.96:4.16_0": "Catutthaṁ.",
  "sn22.97:0.1_0": "Saṁyutta Nikāya 22.97",
  "sn22.97:0.2_0": "10. Pupphavagga",
  "sn22.97:0.3_0": "Nakhasikhāsutta",
  "sn22.97:1.1_0": "Sāvatthinidānaṁ.",
  "sn22.97:1.2_0": "Ekamantaṁ nisinno kho so bhikkhu bhagavantaṁ etadavoca:",
  "sn22.97:1.3_0": "“atthi nu kho, bhante,",
  "sn22.97:1.3_1": "kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati?",
  "sn22.97:1.4_0": "Atthi nu kho, bhante,",
  "sn22.97:1.4_1": "kāci vedanā yā vedanā niccā dhuvā sassatā avipariṇāmadhammā sassatisamaṁ tatheva ṭhassati?",
  "sn22.97:1.5_0": "Atthi nu kho, bhante, kāci saññā …pe…",
  "sn22.97:1.6_0": "keci saṅkhārā, ye saṅkhārā niccā dhuvā sassatā avipariṇāmadhammā sassatisamaṁ tatheva ṭhassanti?",
  "sn22.97:1.7_0": "Atthi nu kho, bhante,",
  "sn22.97:1.7_1": "kiñci viññāṇaṁ,",
  "sn22.97:1.7_2": "yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti?",
  "sn22.97:1.8_0": "“Natthi kho, bhikkhu,",
  "sn22.97:1.8_1": "kiñci rūpaṁ,",
  "sn22.97:1.8_2": "yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.",
  "sn22.97:1.9_0": "Natthi kho, bhikkhu, kāci vedanā …",
  "sn22.97:1.10_0": "kāci saññā …",
  "sn22.97:1.11_0": "keci saṅkhārā …pe…",
  "sn22.97:1.12_0": "kiñci viññāṇaṁ,",
  "sn22.97:1.12_1": "yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti.",
  "sn22.97:2.1_0": "Atha kho bhagavā parittaṁ nakhasikhāyaṁ paṁsuṁ āropetvā taṁ bhikkhuṁ etadavoca:",
  "sn22.97:2.2_0": "“ettakampi kho, bhikkhu,",
  "sn22.97:2.2_1": "rūpaṁ natthi niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.",
  "sn22.97:2.3_0": "Ettakañcepi, bhikkhu,",
  "sn22.97:2.3_1": "rūpaṁ abhavissa niccaṁ dhuvaṁ sassataṁ avipariṇāmadhammaṁ,",
  "sn22.97:2.3_2": "nayidaṁ brahmacariyavāso paññāyetha sammā dukkhakkhayāya.",
  "sn22.97:2.4_0": "Yasmā ca kho, bhikkhu,",
  "sn22.97:2.4_1": "ettakampi rūpaṁ natthi niccaṁ dhuvaṁ sassataṁ avipariṇāmadhammaṁ,",
  "sn22.97:2.4_2": "tasmā brahmacariyavāso paññāyati sammā dukkhakkhayāya”.",
  "sn22.97:3.1_0": "Ettakāpi kho, bhikkhu,",
  "sn22.97:3.1_1": "vedanā natthi niccā dhuvā sassatā avipariṇāmadhammā sassatisamaṁ tatheva ṭhassati.",
  "sn22.97:3.2_0": "Ettakā cepi, bhikkhu,",
  "sn22.97:3.2_1": "vedanā abhavissa niccā dhuvā sassatā avipariṇāmadhammā,",
  "sn22.97:3.2_2": "na yidaṁ brahmacariyavāso paññāyetha sammā dukkhakkhayāya.",
  "sn22.97:3.3_0": "Yasmā ca kho, bhikkhu,",
  "sn22.97:3.3_1": "ettakāpi vedanā natthi niccā dhuvā sassatā avipariṇāmadhammā,",
  "sn22.97:3.3_2": "tasmā brahmacariyavāso paññāyati sammā dukkhakkhayāya.",
  "sn22.97:4.1_0": "Ettakāpi kho, bhikkhu, saññā natthi …pe…",
  "sn22.97:4.2_0": "ettakāpi kho, bhikkhu,",
  "sn22.97:4.2_1": "saṅkhārā natthi niccā dhuvā sassatā avipariṇāmadhammā sassatisamaṁ tatheva ṭhassanti.",
  "sn22.97:4.3_0": "Ettakā cepi, bhikkhu,",
  "sn22.97:4.3_1": "saṅkhārā abhavissaṁsu niccā dhuvā sassatā avipariṇāmadhammā,",
  "sn22.97:4.3_2": "na yidaṁ brahmacariyavāso paññāyetha sammā dukkhakkhayāya.",
  "sn22.97:4.4_0": "Yasmā ca kho, bhikkhu,",
  "sn22.97:4.4_1": "ettakāpi saṅkhārā natthi niccā dhuvā sassatā avipariṇāmadhammā,",
  "sn22.97:4.4_2": "tasmā brahmacariyavāso paññāyati sammā dukkhakkhayāya.",
  "sn22.97:5.1_0": "Ettakampi kho, bhikkhu,",
  "sn22.97:5.1_1": "viññāṇaṁ natthi niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.",
  "sn22.97:5.2_0": "Ettakampi kho, bhikkhu,",
  "sn22.97:5.2_1": "viññāṇaṁ abhavissa niccaṁ dhuvaṁ sassataṁ avipariṇāmadhammaṁ,",
  "sn22.97:5.2_2": "na yidaṁ brahmacariyavāso paññāyetha sammā dukkhakkhayāya.",
  "sn22.97:5.3_0": "Yasmā ca kho, bhikkhu,",
  "sn22.97:5.3_1": "ettakampi viññāṇaṁ natthi niccaṁ dhuvaṁ sassataṁ avipariṇāmadhammaṁ,",
  "sn22.97:5.3_2": "tasmā brahmacariyavāso paññāyati sammā dukkhakkhayāya.",
  "sn22.97:6.1_0": "Taṁ kiṁ maññasi, bhikkhu,",
  "sn22.97:6.2_0": "rūpaṁ niccaṁ vā aniccaṁ vā”ti?",
  "sn22.97:6.3_0": "“Aniccaṁ, bhante”.",
  "sn22.97:6.4_0": "“Vedanā …",
  "sn22.97:6.5_0": "saññā …",
  "sn22.97:6.6_0": "saṅkhārā …",
  "sn22.97:6.7_0": "viññāṇaṁ niccaṁ vā aniccaṁ vā”ti?",
  "sn22.97:6.8_0": "“Aniccaṁ, bhante” …pe…",
  "sn22.97:6.9_0": "“tasmātiha …pe…",
  "sn22.97:6.10_0": "evaṁ passaṁ …pe…",
  "sn22.97:6.11_0": "nāparaṁ itthattāyāti pajānātī”ti.",
  "sn22.97:6.12_0": "Pañcamaṁ.",
  "sn22.98:0.1_0": "Saṁyutta Nikāya 22.98",
  "sn22.98:0.2_0": "10. Pupphavagga",
  "sn22.98:0.3_0": "Suddhikasutta",
  "sn22.98:1.1_0": "Sāvatthinidānaṁ.",
  "sn22.98:1.2_0": "Ekamantaṁ nisinno kho so bhikkhu bhagavantaṁ etadavoca:",
  "sn22.98:1.3_0": "“atthi nu kho, bhante,",
  "sn22.98:1.3_1": "kiñci rūpaṁ,",
  "sn22.98:1.3_2": "yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati?",
  "sn22.98:1.4_0": "Atthi nu kho, bhante, kāci vedanā …pe…",
  "sn22.98:1.5_0": "kāci saññā …",
  "sn22.98:1.6_0": "keci saṅkhārā …",
  "sn22.98:1.7_0": "kiñci viññāṇaṁ,",
  "sn22.98:1.7_1": "yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti?",
  "sn22.98:1.8_0": "“Natthi kho, bhikkhu,",
  "sn22.98:1.8_1": "kiñci rūpaṁ yaṁ rūpaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassati.",
  "sn22.98:1.9_0": "Natthi kho, bhikkhu, kāci vedanā …",
  "sn22.98:1.10_0": "kāci saññā …",
  "sn22.98:1.11_0": "keci saṅkhārā …",
  "sn22.98:1.12_0": "kiñci viññāṇaṁ,",
  "sn22.98:1.12_1": "yaṁ viññāṇaṁ niccaṁ dhuvaṁ sassataṁ avipariṇāmadhammaṁ sassatisamaṁ tatheva ṭhassatī”ti.",
  "sn22.98:1.13_0": "Chaṭṭhaṁ.",
  "sn22.99:0.1_0": "Saṁyutta Nikāya 22.99",
  "sn22.99:0.2_0": "10. Pupphavagga",
  "sn22.99:0.3_0": "Gaddulabaddhasutta",
  "sn22.99:1.1_0": "Sāvatthinidānaṁ.",
  "sn22.99:1.2_0": "“Anamataggoyaṁ, bhikkhave, saṁsāro.",
  "sn22.99:1.3_0": "Pubbā koṭi na paññāyati avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ.",
  "sn22.99:1.4_0": "Hoti so, bhikkhave, samayo yaṁ mahāsamuddo ussussati visussati na bhavati;",
  "sn22.99:1.5_0": "na tvevāhaṁ,",
  "sn22.99:1.5_1": "bhikkhave,",
  "sn22.99:1.5_2": "avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ dukkhassa antakiriyaṁ vadāmi.",
  "sn22.99:1.6_0": "Hoti so, bhikkhave, samayo yaṁ sineru pabbatarājā ḍayhati vinassati na bhavati;",
  "sn22.99:1.7_0": "na tvevāhaṁ,",
  "sn22.99:1.7_1": "bhikkhave,",
  "sn22.99:1.7_2": "avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ dukkhassa antakiriyaṁ vadāmi.",
  "sn22.99:1.8_0": "Hoti so, bhikkhave, samayo yaṁ mahāpathavī ḍayhati vinassati na bhavati;",
  "sn22.99:1.9_0": "na tvevāhaṁ,",
  "sn22.99:1.9_1": "bhikkhave,",
  "sn22.99:1.9_2": "avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ dukkhassa antakiriyaṁ vadāmi.",
  "sn22.99:2.1_0": "Seyyathāpi,",
  "sn22.99:2.1_1": "bhikkhave,",
  "sn22.99:2.1_2": "sā gaddulabaddho daḷhe khīle vā thambhe vā upanibaddho tameva khīlaṁ vā thambhaṁ vā anuparidhāvati anuparivattati;",
  "sn22.99:2.2_0": "evameva kho, bhikkhave, assutavā puthujjano ariyānaṁ adassāvī …pe…",
  "sn22.99:2.3_0": "sappurisadhamme avinīto rūpaṁ attato samanupassati …pe…",
  "sn22.99:2.4_0": "vedanaṁ attato samanupassati …",
  "sn22.99:2.5_0": "saññaṁ attato samanupassati …",
  "sn22.99:2.6_0": "saṅkhāre attato samanupassati …",
  "sn22.99:2.7_0": "viññāṇaṁ attato samanupassati, viññāṇavantaṁ vā attānaṁ; attani vā viññāṇaṁ, viññāṇasmiṁ vā attānaṁ.",
  "sn22.99:2.8_0": "So rūpaññeva anuparidhāvati anuparivattati,",
  "sn22.99:2.8_1": "vedanaññeva …pe…",
  "sn22.99:2.8_2": "saññaññeva …",
  "sn22.99:2.8_3": "saṅkhāreyeva …",
  "sn22.99:2.8_4": "viññāṇaññeva anuparidhāvati anuparivattati.",
  "sn22.99:2.9_0": "So rūpaṁ anuparidhāvaṁ anuparivattaṁ,",
  "sn22.99:2.9_1": "vedanaṁ …pe… saññaṁ …",
  "sn22.99:2.9_2": "saṅkhāre …",
  "sn22.99:2.9_3": "viññāṇaṁ anuparidhāvaṁ anuparivattaṁ,",
  "sn22.99:2.9_4": "na parimuccati rūpamhā,",
  "sn22.99:2.9_5": "na parimuccati vedanāya,",
  "sn22.99:2.9_6": "na parimuccati saññāya,",
  "sn22.99:2.9_7": "na parimuccati saṅkhārehi,",
  "sn22.99:2.9_8": "na parimuccati viññāṇamhā,",
  "sn22.99:2.9_9": "na parimuccati jātiyā jarāmaraṇena sokehi paridevehi dukkhehi domanassehi upāyāsehi.",
  "sn22.99:2.10_0": "‘Na parimuccati dukkhasmā’ti vadāmi.",
  "sn22.99:3.1_0": "Sutavā ca kho, bhikkhave, ariyasāvako ariyānaṁ dassāvī …pe… sappurisadhamme suvinīto,",
  "sn22.99:3.2_0": "na rūpaṁ attato samanupassati …pe…",
  "sn22.99:3.3_0": "na vedanaṁ …",
  "sn22.99:3.4_0": "na saññaṁ …",
  "sn22.99:3.5_0": "na saṅkhāre …",
  "sn22.99:3.6_0": "na viññāṇaṁ attato samanupassati,",
  "sn22.99:3.6_1": "na viññāṇavantaṁ vā attānaṁ;",
  "sn22.99:3.6_2": "na attani vā viññāṇaṁ,",
  "sn22.99:3.6_3": "na viññāṇasmiṁ vā attānaṁ.",
  "sn22.99:3.7_0": "So rūpaṁ nānuparidhāvati nānuparivattati, vedanaṁ … saññaṁ …",
  "sn22.99:3.7_1": "saṅkhāre …",
  "sn22.99:3.7_2": "viññāṇaṁ nānuparidhāvati nānuparivattati.",
  "sn22.99:3.8_0": "So rūpaṁ ananuparidhāvaṁ ananuparivattaṁ, vedanaṁ … saññaṁ …",
  "sn22.99:3.8_1": "saṅkhāre …",
  "sn22.99:3.8_2": "viññāṇaṁ ananuparidhāvaṁ ananuparivattaṁ;",
  "sn22.99:3.8_3": "parimuccati rūpamhā,",
  "sn22.99:3.8_4": "parimuccati vedanāya,",
  "sn22.99:3.8_5": "parimuccati saññāya,",
  "sn22.99:3.8_6": "parimuccati saṅkhārehi,",
  "sn22.99:3.8_7": "parimuccati viññāṇamhā,",
  "sn22.99:3.8_8": "parimuccati jātiyā jarāmaraṇena sokehi paridevehi dukkhehi domanassehi upāyāsehi.",
  "sn22.99:3.9_0": "‘Parimuccati dukkhasmā’ti vadāmī”ti.",
  "sn22.99:3.10_0": "Sattamaṁ.",
  "sn22.100:0.1_0": "Saṁyutta Nikāya 22.100",
  "sn22.100:0.2_0": "10. Pupphavagga",
  "sn22.100:0.3_0": "Dutiyagaddulabaddhasutta",
  "sn22.100:1.1_0": "Sāvatthinidānaṁ.",
  "sn22.100:1.2_0": "“Anamataggoyaṁ, bhikkhave, saṁsāro.",
  "sn22.100:1.3_0": "Pubbā koṭi na paññāyati avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ.",
  "sn22.100:1.4_0": "Seyyathāpi,",
  "sn22.100:1.4_1": "bhikkhave,",
  "sn22.100:1.4_2": "sā gaddulabaddho daḷhe khīle vā thambhe vā upanibaddho.",
  "sn22.100:1.4_3": "So gacchati cepi tameva khīlaṁ vā thambhaṁ vā upagacchati;",
  "sn22.100:1.4_4": "tiṭṭhati cepi tameva khīlaṁ vā thambhaṁ vā upatiṭṭhati;",
  "sn22.100:1.4_5": "nisīdati cepi tameva khīlaṁ vā thambhaṁ vā upanisīdati;",
  "sn22.100:1.4_6": "nipajjati cepi tameva khīlaṁ vā thambhaṁ vā upanipajjati.",
  "sn22.100:1.5_0": "Evameva kho,",
  "sn22.100:1.5_1": "bhikkhave,",
  "sn22.100:1.5_2": "assutavā puthujjano rūpaṁ ‘etaṁ mama,",
  "sn22.100:1.5_3": "esohamasmi,",
  "sn22.100:1.5_4": "eso me attā’ti samanupassati.",
  "sn22.100:1.6_0": "Vedanaṁ …",
  "sn22.100:1.7_0": "saññaṁ …",
  "sn22.100:1.8_0": "saṅkhāre …",
  "sn22.100:1.9_0": "viññāṇaṁ ‘etaṁ mama, esohamasmi, eso me attā’ti samanupassati.",
  "sn22.100:1.10_0": "So gacchati cepi ime pañcupādānakkhandhe upagacchati;",
  "sn22.100:1.11_0": "tiṭṭhati cepi ime pañcupādānakkhandhe upatiṭṭhati;",
  "sn22.100:1.12_0": "nisīdati cepi ime pañcupādānakkhandhe upanisīdati;",
  "sn22.100:1.13_0": "nipajjati cepi ime pañcupādānakkhandhe upanipajjati.",
  "sn22.100:1.14_0": "Tasmātiha, bhikkhave, abhikkhaṇaṁ sakaṁ cittaṁ paccavekkhitabbaṁ:",
  "sn22.100:1.15_0": "‘dīgharattamidaṁ cittaṁ saṅkiliṭṭhaṁ rāgena dosena mohenā’ti.",
  "sn22.100:1.16_0": "Cittasaṅkilesā, bhikkhave, sattā saṅkilissanti;",
  "sn22.100:1.17_0": "cittavodānā sattā visujjhanti.",
  "sn22.100:2.1_0": "Diṭṭhaṁ vo, bhikkhave, caraṇaṁ nāma cittan”ti?",
  "sn22.100:2.2_0": "“Evaṁ, bhante”.",
  "sn22.100:2.3_0": "“Tampi kho,",
  "sn22.100:2.3_1": "bhikkhave,",
  "sn22.100:2.3_2": "caraṇaṁ nāma cittaṁ citteneva cittitaṁ.",
  "sn22.100:2.3_3": "Tenapi kho,",
  "sn22.100:2.3_4": "bhikkhave,",
  "sn22.100:2.3_5": "caraṇena cittena cittaññeva cittataraṁ.",
  "sn22.100:2.4_0": "Tasmātiha, bhikkhave, abhikkhaṇaṁ sakaṁ cittaṁ paccavekkhitabbaṁ:",
  "sn22.100:2.5_0": "‘dīgharattamidaṁ cittaṁ saṅkiliṭṭhaṁ rāgena dosena mohenā’ti.",
  "sn22.100:2.6_0": "Cittasaṅkilesā, bhikkhave, sattā saṅkilissanti;",
  "sn22.100:2.7_0": "cittavodānā sattā visujjhanti.",
  "sn22.100:3.1_0": "Nāhaṁ,",
  "sn22.100:3.1_1": "bhikkhave,",
  "sn22.100:3.1_2": "aññaṁ ekanikāyampi samanupassāmi evaṁ cittaṁ yathayidaṁ,",
  "sn22.100:3.1_3": "bhikkhave,",
  "sn22.100:3.1_4": "tiracchānagatā pāṇā.",
  "sn22.100:3.2_0": "tepi kho,",
  "sn22.100:3.2_1": "bhikkhave,",
  "sn22.100:3.2_2": "tiracchānagatā pāṇā citteneva cittitā,",
  "sn22.100:3.2_3": "tehipi kho,",
  "sn22.100:3.2_4": "bhikkhave,",
  "sn22.100:3.2_5": "tiracchānagatehi pāṇehi cittaññeva cittataraṁ.",
  "sn22.100:3.3_0": "Tasmātiha, bhikkhave, abhikkhaṇaṁ sakaṁ cittaṁ paccavekkhitabbaṁ:",
  "sn22.100:3.4_0": "‘dīgharattamidaṁ cittaṁ saṅkiliṭṭhaṁ rāgena dosena mohenā’ti.",
  "sn22.100:3.5_0": "Cittasaṅkilesā, bhikkhave, sattā saṅkilissanti;",
  "sn22.100:3.6_0": "cittavodānā sattā visujjhanti.",
  "sn22.100:4.1_0": "Seyyathāpi,",
  "sn22.100:4.1_1": "bhikkhave,",
  "sn22.100:4.1_2": "rajako vā cittakārako vā rajanāya vā lākhāya vā haliddiyā vā nīliyā vā mañjiṭṭhāya vā suparimaṭṭhe phalake",
  "sn22.100:4.1_3": "vā bhittiyā vā dussapaṭṭe vā itthirūpaṁ vā purisarūpaṁ vā abhinimmineyya sabbaṅgapaccaṅgiṁ;",
  "sn22.100:4.2_0": "evameva kho,",
  "sn22.100:4.2_1": "bhikkhave,",
  "sn22.100:4.2_2": "assutavā puthujjano rūpaññeva abhinibbattento abhinibbatteti,",
  "sn22.100:4.2_3": "vedanaññeva …pe…",
  "sn22.100:4.2_4": "saññaññeva …",
  "sn22.100:4.2_5": "saṅkhāreyeva …",
  "sn22.100:4.2_6": "viññāṇaññeva abhinibbattento abhinibbatteti.",
  "sn22.100:4.3_0": "Taṁ kiṁ maññatha, bhikkhave,",
  "sn22.100:4.4_0": "rūpaṁ niccaṁ vā aniccaṁ vā”ti?",
  "sn22.100:4.5_0": "“Aniccaṁ, bhante”.",
  "sn22.100:4.6_0": "“Vedanā …",
  "sn22.100:4.7_0": "saññā …",
  "sn22.100:4.8_0": "saṅkhārā …",
  "sn22.100:4.9_0": "viññāṇaṁ …pe…",
  "sn22.100:4.10_0": "“tasmātiha, bhikkhave …pe…",
  "sn22.100:4.11_0": "evaṁ passaṁ …pe…",
  "sn22.100:4.12_0": "nāparaṁ itthattāyāti pajānātī”ti.",
  "sn22.100:4.13_0": "Aṭṭhamaṁ.",
  "sn22.101:0.1_0": "Saṁyutta Nikāya 22.101",
  "sn22.101:0.2_0": "10. Pupphavagga",
  "sn22.101:0.3_0": "Vāsijaṭasutta",
  "sn22.101:1.1_0": "Sāvatthinidānaṁ.",
  "sn22.101:1.2_0": "“Jānato ahaṁ, bhikkhave, passato āsavānaṁ khayaṁ vadāmi, no ajānato no apassato.",
  "sn22.101:1.3_0": "Kiñca, bhikkhave, jānato kiṁ passato āsavānaṁ khayo hoti?",
  "sn22.101:1.4_0": "‘Iti rūpaṁ, iti rūpassa samudayo, iti rūpassa atthaṅgamo;",
  "sn22.101:1.5_0": "iti vedanā …",
  "sn22.101:1.6_0": "iti saññā …",
  "sn22.101:1.7_0": "iti saṅkhārā …",
  "sn22.101:1.8_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti—",
  "sn22.101:1.9_0": "evaṁ kho, bhikkhave, jānato evaṁ passato āsavānaṁ khayo hoti.",
  "sn22.101:2.1_0": "Bhāvanānuyogaṁ ananuyuttassa, bhikkhave, bhikkhuno viharato kiñcāpi evaṁ icchā uppajjeyya:",
  "sn22.101:2.2_0": "‘aho vata me anupādāya āsavehi cittaṁ vimucceyyā’ti,",
  "sn22.101:2.2_1": "atha khvassa neva anupādāya āsavehi cittaṁ vimuccati.",
  "sn22.101:2.3_0": "Taṁ kissa hetu?",
  "sn22.101:2.4_0": "‘Abhāvitattā’ tissa vacanīyaṁ.",
  "sn22.101:2.5_0": "Kissa abhāvitattā?",
  "sn22.101:2.6_0": "Abhāvitattā catunnaṁ satipaṭṭhānānaṁ,",
  "sn22.101:2.6_1": "abhāvitattā catunnaṁ sammappadhānānaṁ,",
  "sn22.101:2.6_2": "abhāvitattā catunnaṁ iddhipādānaṁ,",
  "sn22.101:2.6_3": "abhāvitattā pañcannaṁ indriyānaṁ,",
  "sn22.101:2.6_4": "abhāvitattā pañcannaṁ balānaṁ,",
  "sn22.101:2.6_5": "abhāvitattā sattannaṁ bojjhaṅgānaṁ,",
  "sn22.101:2.6_6": "abhāvitattā ariyassa aṭṭhaṅgikassa maggassa.",
  "sn22.101:3.1_0": "Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.",
  "sn22.101:3.2_0": "Tānassu kukkuṭiyā na sammā adhisayitāni, na sammā pariseditāni, na sammā paribhāvitāni.",
  "sn22.101:3.3_0": "Kiñcāpi tassā kukkuṭiyā evaṁ icchā uppajjeyya:",
  "sn22.101:3.4_0": "‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,",
  "sn22.101:3.5_0": "atha kho abhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.",
  "sn22.101:3.6_0": "Taṁ kissa hetu?",
  "sn22.101:3.7_0": "Tathā hi pana, bhikkhave, kukkuṭiyā aṇḍāni aṭṭha vā dasa vā dvādasa vā;",
  "sn22.101:3.8_0": "tāni kukkuṭiyā na sammā adhisayitāni, na sammā pariseditāni, na sammā paribhāvitāni.",
  "sn22.101:3.9_0": "Evameva kho,",
  "sn22.101:3.9_1": "bhikkhave,",
  "sn22.101:3.9_2": "bhāvanānuyogaṁ ananuyuttassa bhikkhuno viharato kiñcāpi evaṁ icchā uppajjeyya:",
  "sn22.101:3.10_0": "‘aho vata me anupādāya āsavehi cittaṁ vimucceyyā’ti,",
  "sn22.101:3.10_1": "atha khvassa neva anupādāya āsavehi cittaṁ vimuccati.",
  "sn22.101:3.11_0": "Taṁ kissa hetu?",
  "sn22.101:3.12_0": "‘Abhāvitattā’tissa vacanīyaṁ.",
  "sn22.101:3.13_0": "Kissa abhāvitattā?",
  "sn22.101:3.14_0": "Abhāvitattā catunnaṁ satipaṭṭhānānaṁ …pe… aṭṭhaṅgikassa maggassa.",
  "sn22.101:4.1_0": "Bhāvanānuyogaṁ anuyuttassa, bhikkhave, bhikkhuno viharato kiñcāpi na evaṁ icchā uppajjeyya:",
  "sn22.101:4.2_0": "‘aho vata me anupādāya āsavehi cittaṁ vimucceyyā’ti,",
  "sn22.101:4.2_1": "atha khvassa anupādāya āsavehi cittaṁ vimuccati.",
  "sn22.101:4.3_0": "Taṁ kissa hetu?",
  "sn22.101:4.4_0": "‘Bhāvitattā’tissa vacanīyaṁ.",
  "sn22.101:4.5_0": "Kissa bhāvitattā?",
  "sn22.101:4.6_0": "Bhāvitattā catunnaṁ satipaṭṭhānānaṁ,",
  "sn22.101:4.6_1": "bhāvitattā catunnaṁ sammappadhānānaṁ,",
  "sn22.101:4.6_2": "bhāvitattā catunnaṁ iddhipādānaṁ,",
  "sn22.101:4.6_3": "bhāvitattā pañcannaṁ indriyānaṁ,",
  "sn22.101:4.6_4": "bhāvitattā pañcannaṁ balānaṁ,",
  "sn22.101:4.6_5": "bhāvitattā sattannaṁ bojjhaṅgānaṁ,",
  "sn22.101:4.6_6": "bhāvitattā ariyassa aṭṭhaṅgikassa maggassa.",
  "sn22.101:5.1_0": "Seyyathāpi, bhikkhave, kukkuṭiyā aṇḍāni aṭṭha vā dasa vā dvādasa vā.",
  "sn22.101:5.2_0": "Tānassu kukkuṭiyā sammā adhisayitāni, sammā pariseditāni, sammā paribhāvitāni.",
  "sn22.101:5.3_0": "Kiñcāpi tassā kukkuṭiyā na evaṁ icchā uppajjeyya:",
  "sn22.101:5.4_0": "‘aho vata me kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjeyyun’ti,",
  "sn22.101:5.5_0": "atha kho bhabbāva te kukkuṭapotakā pādanakhasikhāya vā mukhatuṇḍakena vā aṇḍakosaṁ padāletvā sotthinā abhinibbhijjituṁ.",
  "sn22.101:5.6_0": "Taṁ kissa hetu?",
  "sn22.101:5.7_0": "Tathā hi pana, bhikkhave, kukkuṭiyā aṇḍāni aṭṭha vā dasa vā dvādasa vā;",
  "sn22.101:5.8_0": "tānassu kukkuṭiyā sammā adhisayitāni, sammā pariseditāni, sammā paribhāvitāni.",
  "sn22.101:5.9_0": "Evameva kho,",
  "sn22.101:5.9_1": "bhikkhave,",
  "sn22.101:5.9_2": "bhāvanānuyogaṁ anuyuttassa bhikkhuno viharato kiñcāpi na evaṁ icchā uppajjeyya:",
  "sn22.101:5.10_0": "‘aho vata me anupādāya āsavehi cittaṁ vimucceyyā’ti,",
  "sn22.101:5.10_1": "atha khvassa anupādāya āsavehi cittaṁ vimuccati.",
  "sn22.101:5.11_0": "Taṁ kissa hetu?",
  "sn22.101:5.12_0": "‘Bhāvitattā’tissa vacanīyaṁ.",
  "sn22.101:5.13_0": "Kissa bhāvitattā?",
  "sn22.101:5.14_0": "Bhāvitattā catunnaṁ satipaṭṭhānānaṁ …pe… bhāvitattā ariyassa aṭṭhaṅgikassa maggassa.",
  "sn22.101:6.1_0": "Seyyathāpi,",
  "sn22.101:6.1_1": "bhikkhave,",
  "sn22.101:6.1_2": "palagaṇḍassa vā palagaṇḍantevāsissa vā vāsijaṭe dissanteva aṅgulipadāni dissati aṅguṭṭhapadaṁ.",
  "sn22.101:6.2_0": "No ca khvassa evaṁ ñāṇaṁ hoti:",
  "sn22.101:6.3_0": "‘ettakaṁ vata me ajja vāsijaṭassa khīṇaṁ, ettakaṁ hiyyo, ettakaṁ pare’ti.",
  "sn22.101:6.4_0": "Atha khvassa khīṇe khīṇantveva ñāṇaṁ hoti.",
  "sn22.101:6.5_0": "Evameva kho, bhikkhave, bhāvanānuyogaṁ anuyuttassa bhikkhuno viharato kiñcāpi na evaṁ ñāṇaṁ hoti:",
  "sn22.101:6.6_0": "‘ettakaṁ vata me ajja āsavānaṁ khīṇaṁ,",
  "sn22.101:6.6_1": "ettakaṁ hiyyo,",
  "sn22.101:6.6_2": "ettakaṁ pare’ti,",
  "sn22.101:6.6_3": "atha khvassa khīṇe khīṇantveva ñāṇaṁ hoti.",
  "sn22.101:6.7_0": "Seyyathāpi,",
  "sn22.101:6.7_1": "bhikkhave,",
  "sn22.101:6.7_2": "sāmuddikāya nāvāya vettabandhanabaddhāya vassamāsāni udake pariyādāya hemantikena thalaṁ ukkhittāya vātātapaparetāni vettabandhanāni.",
  "sn22.101:6.7_3": "Tāni pāvusakena meghena abhippavuṭṭhāni appakasireneva paṭippassambhanti pūtikāni bhavanti;",
  "sn22.101:6.8_0": "evameva kho,",
  "sn22.101:6.8_1": "bhikkhave,",
  "sn22.101:6.8_2": "bhāvanānuyogaṁ anuyuttassa bhikkhuno viharato appakasireneva saṁyojanāni paṭippassambhanti pūtikāni bhavantī”ti.",
  "sn22.101:6.9_0": "Navamaṁ.",
  "sn22.102:0.1_0": "Saṁyutta Nikāya 22.102",
  "sn22.102:0.2_0": "10. Pupphavagga",
  "sn22.102:0.3_0": "Aniccasaññāsutta",
  "sn22.102:1.1_0": "Sāvatthinidānaṁ.",
  "sn22.102:1.2_0": "“Aniccasaññā,",
  "sn22.102:1.2_1": "bhikkhave,",
  "sn22.102:1.2_2": "bhāvitā bahulīkatā sabbaṁ kāmarāgaṁ pariyādiyati,",
  "sn22.102:1.2_3": "sabbaṁ rūparāgaṁ pariyādiyati,",
  "sn22.102:1.2_4": "sabbaṁ bhavarāgaṁ pariyādiyati,",
  "sn22.102:1.2_5": "sabbaṁ avijjaṁ pariyādiyati,",
  "sn22.102:1.2_6": "sabbaṁ asmimānaṁ samūhanati.",
  "sn22.102:2.1_0": "Seyyathāpi,",
  "sn22.102:2.1_1": "bhikkhave,",
  "sn22.102:2.1_2": "saradasamaye kassako mahānaṅgalena kasanto sabbāni mūlasantānakāni sampadālento kasati;",
  "sn22.102:2.2_0": "evameva kho,",
  "sn22.102:2.2_1": "bhikkhave,",
  "sn22.102:2.2_2": "aniccasaññā bhāvitā bahulīkatā sabbaṁ kāmarāgaṁ pariyādiyati,",
  "sn22.102:2.2_3": "sabbaṁ rūparāgaṁ pariyādiyati,",
  "sn22.102:2.2_4": "sabbaṁ bhavarāgaṁ pariyādiyati,",
  "sn22.102:2.2_5": "sabbaṁ avijjaṁ pariyādiyati,",
  "sn22.102:2.2_6": "sabbaṁ asmimānaṁ samūhanati.",
  "sn22.102:3.1_0": "Seyyathāpi, bhikkhave, pabbajalāyako pabbajaṁ lāyitvā agge gahetvā odhunāti niddhunāti nicchoṭeti;",
  "sn22.102:3.2_0": "evameva kho,",
  "sn22.102:3.2_1": "bhikkhave,",
  "sn22.102:3.2_2": "aniccasaññā bhāvitā bahulīkatā sabbaṁ kāmarāgaṁ pariyādiyati …pe…",
  "sn22.102:3.2_3": "sabbaṁ asmimānaṁ samūhanati.",
  "sn22.102:4.1_0": "Seyyathāpi,",
  "sn22.102:4.1_1": "bhikkhave,",
  "sn22.102:4.1_2": "ambapiṇḍiyā vaṇṭacchinnāya yāni tattha ambāni vaṇṭapaṭibandhāni sabbāni tāni tadanvayāni bhavanti;",
  "sn22.102:4.2_0": "evameva kho, bhikkhave, aniccasaññā bhāvitā …pe… sabbaṁ asmimānaṁ samūhanati.",
  "sn22.102:5.1_0": "Seyyathāpi,",
  "sn22.102:5.1_1": "bhikkhave,",
  "sn22.102:5.1_2": "kūṭāgārassa yā kāci gopānasiyo sabbā tā kūṭaṅgamā kūṭaninnā kūṭasamosaraṇā,",
  "sn22.102:5.1_3": "kūṭaṁ tāsaṁ aggamakkhāyati;",
  "sn22.102:5.2_0": "evameva kho, bhikkhave, aniccasaññā bhāvitā …pe… sabbaṁ asmimānaṁ samūhanati.",
  "sn22.102:6.1_0": "Seyyathāpi, bhikkhave, ye keci mūlagandhā kāḷānusārigandho tesaṁ aggamakkhāyati;",
  "sn22.102:6.2_0": "evameva kho, bhikkhave, aniccasaññā …pe… sabbaṁ asmimānaṁ samūhanati.",
  "sn22.102:7.1_0": "Seyyathāpi, bhikkhave, ye keci sāragandhā, lohitacandanaṁ tesaṁ aggamakkhāyati;",
  "sn22.102:7.2_0": "evameva kho, bhikkhave, aniccasaññā …pe… sabbaṁ asmimānaṁ samūhanati.",
  "sn22.102:8.1_0": "Seyyathāpi, bhikkhave, ye keci pupphagandhā, vassikaṁ tesaṁ aggamakkhāyati;",
  "sn22.102:8.2_0": "evameva kho, bhikkhave, aniccasaññā …pe… sabbaṁ asmimānaṁ samūhanati.",
  "sn22.102:9.1_0": "Seyyathāpi,",
  "sn22.102:9.1_1": "bhikkhave,",
  "sn22.102:9.1_2": "ye keci kuṭṭarājāno,",
  "sn22.102:9.1_3": "sabbete rañño cakkavattissa anuyantā bhavanti,",
  "sn22.102:9.1_4": "rājā tesaṁ cakkavatti aggamakkhāyati;",
  "sn22.102:9.2_0": "evameva kho, bhikkhave, aniccasaññā …pe… sabbaṁ asmimānaṁ samūhanati.",
  "sn22.102:10.1_0": "Seyyathāpi,",
  "sn22.102:10.1_1": "bhikkhave,",
  "sn22.102:10.1_2": "yā kāci tārakarūpānaṁ pabhā,",
  "sn22.102:10.1_3": "sabbā tā candimappabhāya kalaṁ nāgghanti soḷasiṁ,",
  "sn22.102:10.1_4": "candappabhā tāsaṁ aggamakkhāyati;",
  "sn22.102:10.2_0": "evameva kho, bhikkhave, aniccasaññā …pe… sabbaṁ asmimānaṁ samūhanati.",
  "sn22.102:11.1_0": "Seyyathāpi,",
  "sn22.102:11.1_1": "bhikkhave,",
  "sn22.102:11.1_2": "saradasamaye viddhe vigatavalāhake deve ādicco nataṁ abbhussakkamāno,",
  "sn22.102:11.1_3": "sabbaṁ ākāsagataṁ tamagataṁ abhivihacca bhāsate ca tapate ca virocate ca;",
  "sn22.102:11.2_0": "evameva kho,",
  "sn22.102:11.2_1": "bhikkhave,",
  "sn22.102:11.2_2": "aniccasaññā bhāvitā bahulīkatā sabbaṁ kāmarāgaṁ pariyādiyati,",
  "sn22.102:11.2_3": "sabbaṁ rūparāgaṁ pariyādiyati,",
  "sn22.102:11.2_4": "sabbaṁ bhavarāgaṁ pariyādiyati,",
  "sn22.102:11.2_5": "sabbaṁ avijjaṁ pariyādiyati,",
  "sn22.102:11.2_6": "sabbaṁ asmimānaṁ samūhanati.",
  "sn22.102:12.1_0": "Kathaṁ bhāvitā ca,",
  "sn22.102:12.1_1": "bhikkhave,",
  "sn22.102:12.1_2": "aniccasaññā kathaṁ bahulīkatā sabbaṁ kāmarāgaṁ pariyādiyati …pe…",
  "sn22.102:12.1_3": "sabbaṁ asmimānaṁ samūhanati?",
  "sn22.102:12.2_0": "‘Iti rūpaṁ, iti rūpassa samudayo, iti rūpassa atthaṅgamo;",
  "sn22.102:12.3_0": "iti vedanā …",
  "sn22.102:12.4_0": "iti saññā …",
  "sn22.102:12.5_0": "iti saṅkhārā …",
  "sn22.102:12.6_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti—",
  "sn22.102:12.7_0": "evaṁ bhāvitā kho,",
  "sn22.102:12.7_1": "bhikkhave,",
  "sn22.102:12.7_2": "aniccasaññā evaṁ bahulīkatā sabbaṁ kāmarāgaṁ pariyādiyati,",
  "sn22.102:12.7_3": "sabbaṁ rūparāgaṁ pariyādiyati,",
  "sn22.102:12.7_4": "sabbaṁ bhavarāgaṁ pariyādiyati,",
  "sn22.102:12.7_5": "sabbaṁ avijjaṁ pariyādiyati,",
  "sn22.102:12.7_6": "sabbaṁ asmimānaṁ samūhanatī”ti.",
  "sn22.102:12.8_0": "Dasamaṁ.",
  "sn22.102:12.9_0": "Pupphavaggo pañcamo.",
  "sn22.102:13.0_0": "Tassuddānaṁ",
  "sn22.102:13.1_0": "Nadī pupphañca pheṇañca,",
  "sn22.102:13.2_0": "gomayañca nakhāsikhaṁ;",
  "sn22.102:13.3_0": "Suddhikaṁ dve ca gaddulā,",
  "sn22.102:13.4_0": "vāsījaṭaṁ aniccatāti.",
  "sn22.102:13.5_0": "Majjhimapaṇṇāsako samatto.",
  "sn22.102:14.0_0": "Tassa majjhimapaṇṇāsakassa vagguddānaṁ",
  "sn22.102:14.1_0": "Upayo arahanto ca,",
  "sn22.102:14.2_0": "khajjanī therasavhayaṁ;",
  "sn22.102:14.3_0": "Pupphavaggena paṇṇāsa,",
  "sn22.102:14.4_0": "dutiyo tena vuccatīti.",
  "sn22.103:0.1_0": "Saṁyutta Nikāya 22.103",
  "sn22.103:0.2_0": "11. Antavagga",
  "sn22.103:0.3_0": "Antasutta",
  "sn22.103:1.1_0": "Sāvatthinidānaṁ.",
  "sn22.103:1.2_0": "“Cattārome, bhikkhave, antā.",
  "sn22.103:1.3_0": "Katame cattāro?",
  "sn22.103:1.4_0": "Sakkāyanto, sakkāyasamudayanto, sakkāyanirodhanto, sakkāyanirodhagāminippaṭipadanto.",
  "sn22.103:1.5_0": "Katamo ca, bhikkhave, sakkāyanto?",
  "sn22.103:1.6_0": "Pañcupādānakkhandhātissa vacanīyaṁ.",
  "sn22.103:1.7_0": "Katame pañca?",
  "sn22.103:1.8_0": "Seyyathidaṁ—rūpupādānakkhandho,",
  "sn22.103:1.8_1": "vedanupādānakkhandho,",
  "sn22.103:1.8_2": "saññupādānakkhandho,",
  "sn22.103:1.8_3": "saṅkhārupādānakkhandho,",
  "sn22.103:1.8_4": "viññāṇupādānakkhandho—",
  "sn22.103:1.9_0": "ayaṁ vuccati, bhikkhave, sakkāyanto.",
  "sn22.103:2.1_0": "Katamo ca, bhikkhave, sakkāyasamudayanto?",
  "sn22.103:2.2_0": "Yāyaṁ taṇhā ponobhavikā nandirāgasahagatā tatratatrābhinandinī, seyyathidaṁ—",
  "sn22.103:2.3_0": "kāmataṇhā, bhavataṇhā, vibhavataṇhā.",
  "sn22.103:2.4_0": "Ayaṁ vuccati, bhikkhave, sakkāyasamudayanto.",
  "sn22.103:3.1_0": "Katamo ca, bhikkhave, sakkāyanirodhanto?",
  "sn22.103:3.2_0": "Yo tassāyeva taṇhāya asesavirāganirodho cāgo paṭinissaggo mutti anālayo—",
  "sn22.103:3.3_0": "ayaṁ vuccati, bhikkhave, sakkāyanirodhanto.",
  "sn22.103:4.1_0": "Katamo ca, bhikkhave, sakkāyanirodhagāminippaṭipadanto?",
  "sn22.103:4.2_0": "Ayameva ariyo aṭṭhaṅgiko maggo.",
  "sn22.103:4.3_0": "Seyyathidaṁ—sammādiṭṭhi …pe… sammāsamādhi.",
  "sn22.103:4.4_0": "Ayaṁ vuccati, bhikkhave, sakkāyanirodhagāminippaṭipadanto.",
  "sn22.103:4.5_0": "Ime kho, bhikkhave, cattāro antā”ti.",
  "sn22.103:4.6_0": "Paṭhamaṁ.",
  "sn22.104:0.1_0": "Saṁyutta Nikāya 22.104",
  "sn22.104:0.2_0": "11. Antavagga",
  "sn22.104:0.3_0": "Dukkhasutta",
  "sn22.104:1.1_0": "Sāvatthinidānaṁ.",
  "sn22.104:1.2_0": "“Dukkhañca vo,",
  "sn22.104:1.2_1": "bhikkhave,",
  "sn22.104:1.2_2": "desessāmi dukkhasamudayañca dukkhanirodhañca dukkhanirodhagāminiñca paṭipadaṁ.",
  "sn22.104:1.3_0": "Taṁ suṇātha.",
  "sn22.104:1.4_0": "Katamañca, bhikkhave, dukkhaṁ?",
  "sn22.104:1.5_0": "Pañcupādānakkhandhātissa vacanīyaṁ.",
  "sn22.104:1.6_0": "Katame pañca?",
  "sn22.104:1.7_0": "Seyyathidaṁ—rūpupādānakkhandho …pe… viññāṇupādānakkhandho.",
  "sn22.104:1.8_0": "Idaṁ vuccati, bhikkhave, dukkhaṁ.",
  "sn22.104:1.9_0": "Katamo ca, bhikkhave, dukkhasamudayo?",
  "sn22.104:1.10_0": "Yāyaṁ taṇhā ponobhavikā …pe… vibhavataṇhā—",
  "sn22.104:1.11_0": "ayaṁ vuccati, bhikkhave, dukkhasamudayo.",
  "sn22.104:1.12_0": "Katamo ca, bhikkhave, dukkhanirodho?",
  "sn22.104:1.13_0": "Yo tassāyeva taṇhāya asesavirāganirodho cāgo paṭinissaggo mutti anālayo—",
  "sn22.104:1.14_0": "ayaṁ vuccati, bhikkhave, dukkhanirodho.",
  "sn22.104:1.15_0": "Katamā ca, bhikkhave, dukkhanirodhagāminī paṭipadā?",
  "sn22.104:1.16_0": "Ayameva ariyo aṭṭhaṅgiko maggo.",
  "sn22.104:1.17_0": "Seyyathidaṁ—sammādiṭṭhi …pe… sammāsamādhi.",
  "sn22.104:1.18_0": "Ayaṁ vuccati, bhikkhave, dukkhanirodhagāminī paṭipadā”ti.",
  "sn22.104:1.19_0": "Dutiyaṁ.",
  "sn22.105:0.1_0": "Saṁyutta Nikāya 22.105",
  "sn22.105:0.2_0": "11. Antavagga",
  "sn22.105:0.3_0": "Sakkāyasutta",
  "sn22.105:1.1_0": "Sāvatthinidānaṁ.",
  "sn22.105:1.2_0": "“Sakkāyañca vo,",
  "sn22.105:1.2_1": "bhikkhave,",
  "sn22.105:1.2_2": "desessāmi sakkāyasamudayañca sakkāyanirodhañca sakkāyanirodhagāminiñca paṭipadaṁ.",
  "sn22.105:1.3_0": "Taṁ suṇātha.",
  "sn22.105:1.4_0": "Katamo ca, bhikkhave, sakkāyo?",
  "sn22.105:1.5_0": "Pañcupādānakkhandhātissa vacanīyaṁ.",
  "sn22.105:1.6_0": "Katame pañca?",
  "sn22.105:1.7_0": "Seyyathidaṁ—rūpupādānakkhandho,",
  "sn22.105:1.7_1": "vedanupādānakkhandho,",
  "sn22.105:1.7_2": "saññupādānakkhandho,",
  "sn22.105:1.7_3": "saṅkhārupādānakkhandho,",
  "sn22.105:1.7_4": "viññāṇupādānakkhandho.",
  "sn22.105:1.8_0": "Ayaṁ vuccati, bhikkhave, sakkāyo.",
  "sn22.105:1.9_0": "Katamo ca, bhikkhave, sakkāyasamudayo?",
  "sn22.105:1.10_0": "Yāyaṁ taṇhā ponobhavikā …pe…",
  "sn22.105:1.11_0": "ayaṁ vuccati, bhikkhave, sakkāyasamudayo.",
  "sn22.105:1.12_0": "Katamo ca, bhikkhave, sakkāyanirodho?",
  "sn22.105:1.13_0": "Yo tassāyeva taṇhāya …pe…",
  "sn22.105:1.14_0": "ayaṁ vuccati, bhikkhave, sakkāyanirodho.",
  "sn22.105:1.15_0": "Katamā ca, bhikkhave, sakkāyanirodhagāminī paṭipadā?",
  "sn22.105:1.16_0": "Ayameva ariyo aṭṭhaṅgiko maggo.",
  "sn22.105:1.17_0": "Seyyathidaṁ—sammādiṭṭhi …pe… sammāsamādhi.",
  "sn22.105:1.18_0": "Ayaṁ vuccati, bhikkhave, sakkāyanirodhagāminī paṭipadā”ti.",
  "sn22.105:1.19_0": "Tatiyaṁ.",
  "sn22.106:0.1_0": "Saṁyutta Nikāya 22.106",
  "sn22.106:0.2_0": "11. Antavagga",
  "sn22.106:0.3_0": "Pariññeyyasutta",
  "sn22.106:1.1_0": "Sāvatthinidānaṁ.",
  "sn22.106:1.2_0": "“Pariññeyye ca, bhikkhave, dhamme desessāmi pariññañca pariññātāviñca puggalaṁ.",
  "sn22.106:1.3_0": "Taṁ suṇātha.",
  "sn22.106:1.4_0": "Katame ca, bhikkhave, pariññeyyā dhammā?",
  "sn22.106:1.5_0": "Rūpaṁ, bhikkhave, pariññeyyo dhammo.",
  "sn22.106:1.6_0": "Vedanā …pe…",
  "sn22.106:1.7_0": "saññā …",
  "sn22.106:1.8_0": "saṅkhārā …",
  "sn22.106:1.9_0": "viññāṇaṁ pariññeyyo dhammo.",
  "sn22.106:1.10_0": "Ime vuccanti, bhikkhave, pariññeyyā dhammā.",
  "sn22.106:1.11_0": "Katamā ca, bhikkhave, pariññā?",
  "sn22.106:1.12_0": "Rāgakkhayo, dosakkhayo, mohakkhayo—",
  "sn22.106:1.13_0": "ayaṁ vuccati, bhikkhave, pariññā.",
  "sn22.106:1.14_0": "Katamo ca, bhikkhave, pariññātāvī puggalo?",
  "sn22.106:1.15_0": "Arahātissa vacanīyaṁ.",
  "sn22.106:1.16_0": "Yvāyaṁ āyasmā evaṁnāmo evaṅgotto—",
  "sn22.106:1.17_0": "ayaṁ vuccati, bhikkhave, pariññātāvī puggalo”ti.",
  "sn22.106:1.18_0": "Catutthaṁ.",
  "sn22.107:0.1_0": "Saṁyutta Nikāya 22.107",
  "sn22.107:0.2_0": "11. Antavagga",
  "sn22.107:0.3_0": "Samaṇasutta",
  "sn22.107:1.1_0": "Sāvatthinidānaṁ.",
  "sn22.107:1.2_0": "“Pañcime, bhikkhave, upādānakkhandhā.",
  "sn22.107:1.3_0": "Katame pañca?",
  "sn22.107:1.4_0": "Seyyathidaṁ—rūpupādānakkhandho …pe… viññāṇupādānakkhandho.",
  "sn22.107:1.5_0": "Ye hi keci,",
  "sn22.107:1.5_1": "bhikkhave,",
  "sn22.107:1.5_2": "samaṇā vā brāhmaṇā vā imesaṁ pañcannaṁ upādānakkhandhānaṁ assādañca ādīnavañca nissaraṇañca yathābhūtaṁ nappajānanti …pe…",
  "sn22.107:1.6_0": "pajānanti, sayaṁ abhiññā sacchikatvā upasampajja viharantī”ti.",
  "sn22.107:1.7_0": "Pañcamaṁ.",
  "sn22.108:0.1_0": "Saṁyutta Nikāya 22.108",
  "sn22.108:0.2_0": "11. Antavagga",
  "sn22.108:0.3_0": "Dutiyasamaṇasutta",
  "sn22.108:1.1_0": "Sāvatthinidānaṁ.",
  "sn22.108:1.2_0": "“Pañcime, bhikkhave, upādānakkhandhā.",
  "sn22.108:1.3_0": "Katame pañca?",
  "sn22.108:1.4_0": "Seyyathidaṁ—rūpupādānakkhandho,",
  "sn22.108:1.4_1": "vedanupādānakkhandho,",
  "sn22.108:1.4_2": "saññupādānakkhandho,",
  "sn22.108:1.4_3": "saṅkhārupādānakkhandho,",
  "sn22.108:1.4_4": "viññāṇupādānakkhandho.",
  "sn22.108:1.5_0": "Ye hi keci,",
  "sn22.108:1.5_1": "bhikkhave,",
  "sn22.108:1.5_2": "samaṇā vā brāhmaṇā vā imesaṁ pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca yathābhūtaṁ nappajānanti …pe…",
  "sn22.108:1.6_0": "pajānanti, sayaṁ abhiññā sacchikatvā upasampajja viharantī”ti.",
  "sn22.108:1.7_0": "Chaṭṭhaṁ.",
  "sn22.109:0.1_0": "Saṁyutta Nikāya 22.109",
  "sn22.109:0.2_0": "11. Antavagga",
  "sn22.109:0.3_0": "Sotāpannasutta",
  "sn22.109:1.1_0": "Sāvatthinidānaṁ.",
  "sn22.109:1.2_0": "“Pañcime, bhikkhave, upādānakkhandhā.",
  "sn22.109:1.3_0": "Katame pañca?",
  "sn22.109:1.4_0": "Seyyathidaṁ—rūpupādānakkhandho …pe… viññāṇupādānakkhandho.",
  "sn22.109:1.5_0": "Yato kho,",
  "sn22.109:1.5_1": "bhikkhave,",
  "sn22.109:1.5_2": "ariyasāvako imesaṁ pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.109:1.6_0": "Ayaṁ vuccati, bhikkhave, ariyasāvako sotāpanno avinipātadhammo niyato sambodhiparāyano”ti.",
  "sn22.109:1.7_0": "Sattamaṁ.",
  "sn22.110:0.1_0": "Saṁyutta Nikāya 22.110",
  "sn22.110:0.2_0": "11. Antavagga",
  "sn22.110:0.3_0": "Arahantasutta",
  "sn22.110:1.1_0": "Sāvatthinidānaṁ.",
  "sn22.110:1.2_0": "“Pañcime, bhikkhave, upādānakkhandhā.",
  "sn22.110:1.3_0": "Katame pañca?",
  "sn22.110:1.4_0": "Seyyathidaṁ—rūpupādānakkhandho …pe… viññāṇupādānakkhandho.",
  "sn22.110:1.5_0": "Yato kho,",
  "sn22.110:1.5_1": "bhikkhave,",
  "sn22.110:1.5_2": "bhikkhu imesaṁ pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca yathābhūtaṁ viditvā anupādāvimutto hoti.",
  "sn22.110:1.6_0": "Ayaṁ vuccati,",
  "sn22.110:1.6_1": "bhikkhave,",
  "sn22.110:1.6_2": "bhikkhu arahaṁ khīṇāsavo vusitavā katakaraṇīyo ohitabhāro anuppattasadattho parikkhīṇabhavasaṁyojano sammadaññāvimutto”ti.",
  "sn22.110:1.7_0": "Aṭṭhamaṁ.",
  "sn22.111:0.1_0": "Saṁyutta Nikāya 22.111",
  "sn22.111:0.2_0": "11. Antavagga",
  "sn22.111:0.3_0": "Chandappahānasutta",
  "sn22.111:1.1_0": "Sāvatthinidānaṁ.",
  "sn22.111:1.2_0": "“Rūpe, bhikkhave, yo chando yo rāgo yā nandī yā taṇhā, taṁ pajahatha.",
  "sn22.111:1.3_0": "Evaṁ taṁ rūpaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.",
  "sn22.111:1.4_0": "Vedanāya …pe…",
  "sn22.111:1.5_0": "saññāya …",
  "sn22.111:1.6_0": "saṅkhāresu …",
  "sn22.111:1.7_0": "viññāṇe yo chando yo rāgo yā nandī yā taṇhā, taṁ pajahatha.",
  "sn22.111:1.8_0": "Evaṁ taṁ viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.",
  "sn22.111:1.9_0": "Navamaṁ.",
  "sn22.112:0.1_0": "Saṁyutta Nikāya 22.112",
  "sn22.112:0.2_0": "11. Antavagga",
  "sn22.112:0.3_0": "Dutiyachandappahānasutta",
  "sn22.112:1.1_0": "Sāvatthinidānaṁ.",
  "sn22.112:1.2_0": "“Rūpe,",
  "sn22.112:1.2_1": "bhikkhave,",
  "sn22.112:1.2_2": "yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā,",
  "sn22.112:1.2_3": "te pajahatha.",
  "sn22.112:1.3_0": "Evaṁ taṁ rūpaṁ pahīnaṁ bhavissati ucchinnamūlaṁ …pe…",
  "sn22.112:1.4_0": "vedanāya …",
  "sn22.112:1.5_0": "saññāya …",
  "sn22.112:1.6_0": "saṅkhāresu yo chando …pe…",
  "sn22.112:1.7_0": "evaṁ te saṅkhārā pahīnā bhavissanti ucchinnamūlā tālāvatthukatā anabhāvaṅkatā āyatiṁ anuppādadhammā.",
  "sn22.112:1.8_0": "Viññāṇe yo chando yo rāgo yā nandī yā taṇhā ye upayupādānā cetaso adhiṭṭhānābhinivesānusayā,",
  "sn22.112:1.8_1": "te pajahatha.",
  "sn22.112:1.9_0": "Evaṁ taṁ viññāṇaṁ pahīnaṁ bhavissati ucchinnamūlaṁ tālāvatthukataṁ anabhāvaṅkataṁ āyatiṁ anuppādadhamman”ti.",
  "sn22.112:1.10_0": "Dasamaṁ.",
  "sn22.112:1.11_0": "Antavaggo paṭhamo.",
  "sn22.112:2.0_0": "Tassuddānaṁ",
  "sn22.112:2.1_0": "Anto dukkhañca sakkāyo,",
  "sn22.112:2.2_0": "pariññeyyā samaṇā duve;",
  "sn22.112:2.3_0": "Sotāpanno arahā ca,",
  "sn22.112:2.4_0": "duve ca chandappahānāti.",
  "sn22.113:0.1_0": "Saṁyutta Nikāya 22.113",
  "sn22.113:0.2_0": "12. Dhammakathikavagga",
  "sn22.113:0.3_0": "Avijjāsutta",
  "sn22.113:1.1_0": "Sāvatthinidānaṁ.",
  "sn22.113:1.2_0": "Atha kho aññataro bhikkhu yena bhagavā tenupasaṅkami …pe…",
  "sn22.113:1.3_0": "ekamantaṁ nisinno kho so bhikkhu bhagavantaṁ etadavoca:",
  "sn22.113:1.4_0": "“‘avijjā, avijjā’ti, bhante, vuccati.",
  "sn22.113:1.5_0": "Katamā nu kho, bhante, avijjā;",
  "sn22.113:1.6_0": "kittāvatā ca avijjāgato hotī”ti?",
  "sn22.113:1.7_0": "“Idha, bhikkhu,",
  "sn22.113:1.7_1": "assutavā puthujjano rūpaṁ nappajānāti,",
  "sn22.113:1.7_2": "rūpasamudayaṁ nappajānāti,",
  "sn22.113:1.7_3": "rūpanirodhaṁ nappajānāti,",
  "sn22.113:1.7_4": "rūpanirodhagāminiṁ paṭipadaṁ nappajānāti;",
  "sn22.113:1.8_0": "vedanaṁ nappajānāti …",
  "sn22.113:1.9_0": "saññaṁ …",
  "sn22.113:1.10_0": "saṅkhāre nappajānāti …pe…",
  "sn22.113:1.11_0": "viññāṇanirodhagāminiṁ paṭipadaṁ nappajānāti.",
  "sn22.113:1.12_0": "Ayaṁ vuccati, bhikkhu, avijjā;",
  "sn22.113:1.13_0": "ettāvatā ca avijjāgato hotī”ti.",
  "sn22.113:1.14_0": "Paṭhamaṁ.",
  "sn22.114:0.1_0": "Saṁyutta Nikāya 22.114",
  "sn22.114:0.2_0": "12. Dhammakathikavagga",
  "sn22.114:0.3_0": "Vijjāsutta",
  "sn22.114:1.1_0": "Sāvatthinidānaṁ.",
  "sn22.114:1.2_0": "Ekamantaṁ nisinno kho so bhikkhu bhagavantaṁ etadavoca:",
  "sn22.114:1.3_0": "“‘vijjā, vijjā’ti, bhante, vuccati.",
  "sn22.114:1.4_0": "Katamā nu kho, bhante, vijjā;",
  "sn22.114:1.5_0": "kittāvatā ca vijjāgato hotī”ti?",
  "sn22.114:1.6_0": "“Idha, bhikkhu,",
  "sn22.114:1.6_1": "sutavā ariyasāvako rūpaṁ pajānāti,",
  "sn22.114:1.6_2": "rūpasamudayaṁ …",
  "sn22.114:1.6_3": "rūpanirodhaṁ …",
  "sn22.114:1.6_4": "rūpanirodhagāminiṁ paṭipadaṁ pajānāti.",
  "sn22.114:1.7_0": "Vedanaṁ …",
  "sn22.114:1.8_0": "saññaṁ …",
  "sn22.114:1.9_0": "saṅkhāre pajānāti …pe…",
  "sn22.114:1.10_0": "viññāṇanirodhagāminiṁ paṭipadaṁ pajānāti.",
  "sn22.114:1.11_0": "Ayaṁ vuccati, bhikkhu, vijjā;",
  "sn22.114:1.12_0": "ettāvatā ca vijjāgato hotī”ti.",
  "sn22.114:1.13_0": "Dutiyaṁ.",
  "sn22.115:0.1_0": "Saṁyutta Nikāya 22.115",
  "sn22.115:0.2_0": "12. Dhammakathikavagga",
  "sn22.115:0.3_0": "Dhammakathikasutta",
  "sn22.115:1.1_0": "Sāvatthinidānaṁ.",
  "sn22.115:1.2_0": "Ekamantaṁ nisinno kho so bhikkhu bhagavantaṁ etadavoca:",
  "sn22.115:1.3_0": "“‘dhammakathiko, dhammakathiko’ti, bhante, vuccati;",
  "sn22.115:1.4_0": "kittāvatā nu kho, bhante, dhammakathiko hotī”ti?",
  "sn22.115:1.5_0": "“Rūpassa ce, bhikkhu,",
  "sn22.115:1.5_1": "nibbidāya virāgāya nirodhāya dhammaṁ deseti ‘dhammakathiko bhikkhū’ti alaṁvacanāya.",
  "sn22.115:1.6_0": "Rūpassa ce, bhikkhu,",
  "sn22.115:1.6_1": "nibbidāya virāgāya nirodhāya paṭipanno hoti,",
  "sn22.115:1.6_2": "‘dhammānudhammappaṭipanno bhikkhū’ti alaṁvacanāya.",
  "sn22.115:1.7_0": "Rūpassa ce, bhikkhu,",
  "sn22.115:1.7_1": "nibbidā virāgā nirodhā anupādāvimutto hoti,",
  "sn22.115:1.7_2": "‘diṭṭhadhammanibbānappatto bhikkhū’ti alaṁvacanāya.",
  "sn22.115:1.8_0": "Vedanāya ce, bhikkhu …pe…",
  "sn22.115:1.9_0": "saññāya ce, bhikkhu …",
  "sn22.115:1.10_0": "saṅkhārānañce, bhikkhu …",
  "sn22.115:1.11_0": "viññāṇassa ce, bhikkhu,",
  "sn22.115:1.11_1": "nibbidāya virāgāya nirodhāya dhammaṁ deseti,",
  "sn22.115:1.11_2": "‘dhammakathiko bhikkhū’ti alaṁvacanāya.",
  "sn22.115:1.12_0": "Viññāṇassa ce, bhikkhu,",
  "sn22.115:1.12_1": "nibbidāya virāgāya nirodhāya paṭipanno hoti,",
  "sn22.115:1.12_2": "‘dhammānudhammappaṭipanno bhikkhū’ti alaṁvacanāya.",
  "sn22.115:1.13_0": "Viññāṇassa ce, bhikkhu,",
  "sn22.115:1.13_1": "nibbidā virāgā nirodhā anupādāvimutto hoti,",
  "sn22.115:1.13_2": "‘diṭṭhadhammanibbānappatto bhikkhū’ti alaṁvacanāyā”ti.",
  "sn22.115:1.14_0": "Tatiyaṁ.",
  "sn22.116:0.1_0": "Saṁyutta Nikāya 22.116",
  "sn22.116:0.2_0": "12. Dhammakathikavagga",
  "sn22.116:0.3_0": "Dutiyadhammakathikasutta",
  "sn22.116:1.1_0": "Sāvatthinidānaṁ.",
  "sn22.116:1.2_0": "Ekamantaṁ nisinno kho so bhikkhu bhagavantaṁ etadavoca:",
  "sn22.116:1.3_0": "“‘dhammakathiko, dhammakathiko’ti, bhante, vuccati;",
  "sn22.116:1.4_0": "kittāvatā nu kho, bhante, dhammakathiko hoti;",
  "sn22.116:1.5_0": "kittāvatā dhammānudhammappaṭipanno hoti, kittāvatā diṭṭhadhammanibbānappatto hotī”ti?",
  "sn22.116:1.6_0": "“Rūpassa ce, bhikkhu,",
  "sn22.116:1.6_1": "nibbidāya virāgāya nirodhāya dhammaṁ deseti,",
  "sn22.116:1.6_2": "‘dhammakathiko bhikkhū’ti alaṁvacanāya.",
  "sn22.116:1.7_0": "Rūpassa ce, bhikkhu,",
  "sn22.116:1.7_1": "nibbidāya virāgāya nirodhāya paṭipanno hoti,",
  "sn22.116:1.7_2": "‘dhammānudhammappaṭipanno bhikkhū’ti alaṁvacanāya.",
  "sn22.116:1.8_0": "Rūpassa ce, bhikkhu,",
  "sn22.116:1.8_1": "nibbidā virāgā nirodhā anupādāvimutto hoti,",
  "sn22.116:1.8_2": "‘diṭṭhadhammanibbānappatto bhikkhū’ti alaṁvacanāya.",
  "sn22.116:1.9_0": "Vedanāya ce, bhikkhu …pe…",
  "sn22.116:1.10_0": "saññāya ce, bhikkhu …",
  "sn22.116:1.11_0": "saṅkhārānañce, bhikkhu …",
  "sn22.116:1.12_0": "viññāṇassa ce, bhikkhu,",
  "sn22.116:1.12_1": "nibbidāya virāgāya nirodhāya dhammaṁ deseti,",
  "sn22.116:1.12_2": "‘dhammakathiko bhikkhū’ti alaṁvacanāya.",
  "sn22.116:1.13_0": "Viññāṇassa ce, bhikkhu,",
  "sn22.116:1.13_1": "nibbidāya virāgāya nirodhāya paṭipanno hoti,",
  "sn22.116:1.13_2": "‘dhammānudhammappaṭipanno bhikkhū’ti alaṁvacanāya.",
  "sn22.116:1.14_0": "Viññāṇassa ce, bhikkhu,",
  "sn22.116:1.14_1": "nibbidā virāgā nirodhā anupādāvimutto hoti,",
  "sn22.116:1.14_2": "‘diṭṭhadhammanibbānappatto bhikkhū’ti alaṁvacanāyā”ti.",
  "sn22.116:1.15_0": "Catutthaṁ.",
  "sn22.117:0.1_0": "Saṁyutta Nikāya 22.117",
  "sn22.117:0.2_0": "12. Dhammakathikavagga",
  "sn22.117:0.3_0": "Bandhanasutta",
  "sn22.117:1.1_0": "Sāvatthinidānaṁ.",
  "sn22.117:1.2_0": "“Idha, bhikkhave, assutavā puthujjano ariyānaṁ adassāvī …pe… sappurisadhamme avinīto",
  "sn22.117:1.3_0": "rūpaṁ attato samanupassati, rūpavantaṁ vā attānaṁ; attani vā rūpaṁ, rūpasmiṁ vā attānaṁ.",
  "sn22.117:1.4_0": "Ayaṁ vuccati,",
  "sn22.117:1.4_1": "bhikkhave,",
  "sn22.117:1.4_2": "assutavā puthujjano rūpabandhanabaddho santarabāhirabandhanabaddho atīradassī apāradassī,",
  "sn22.117:1.4_3": "baddho jīyati baddho mīyati baddho asmā lokā paraṁ lokaṁ gacchati.",
  "sn22.117:1.5_0": "Vedanaṁ attato samanupassati …pe… vedanāya vā attānaṁ.",
  "sn22.117:1.6_0": "Ayaṁ vuccati,",
  "sn22.117:1.6_1": "bhikkhave,",
  "sn22.117:1.6_2": "assutavā puthujjano vedanābandhanabaddho santarabāhirabandhanabaddho atīradassī apāradassī,",
  "sn22.117:1.6_3": "baddho jīyati baddho mīyati baddho asmā lokā paraṁ lokaṁ gacchati.",
  "sn22.117:1.7_0": "Saññaṁ …",
  "sn22.117:1.8_0": "saṅkhāre …",
  "sn22.117:1.9_0": "viññāṇaṁ attato samanupassati …pe…",
  "sn22.117:1.10_0": "ayaṁ vuccati,",
  "sn22.117:1.10_1": "bhikkhave,",
  "sn22.117:1.10_2": "assutavā puthujjano viññāṇabandhanabaddho santarabāhirabandhanabaddho atīradassī apāradassī,",
  "sn22.117:1.10_3": "baddho jīyati baddho mīyati baddho asmā lokā paraṁ lokaṁ gacchati.",
  "sn22.117:2.1_0": "Sutavā ca kho, bhikkhave, ariyasāvako ariyānaṁ dassāvī …pe… sappurisadhamme suvinīto",
  "sn22.117:2.2_0": "na rūpaṁ attato samanupassati, na rūpavantaṁ vā attānaṁ; na attani vā rūpaṁ, na rūpasmiṁ vā attānaṁ.",
  "sn22.117:2.3_0": "Ayaṁ vuccati,",
  "sn22.117:2.3_1": "bhikkhave,",
  "sn22.117:2.3_2": "sutavā ariyasāvako na rūpabandhanabaddho,",
  "sn22.117:2.3_3": "na santarabāhirabandhanabaddho,",
  "sn22.117:2.3_4": "tīradassī,",
  "sn22.117:2.3_5": "pāradassī;",
  "sn22.117:2.3_6": "‘parimutto so dukkhasmā’ti vadāmi.",
  "sn22.117:2.4_0": "Na vedanaṁ attato …pe…",
  "sn22.117:2.5_0": "na saññaṁ attato …pe…",
  "sn22.117:2.6_0": "na saṅkhāre attato …pe…",
  "sn22.117:2.7_0": "na viññāṇaṁ attato samanupassati …pe…",
  "sn22.117:2.8_0": "ayaṁ vuccati,",
  "sn22.117:2.8_1": "bhikkhave,",
  "sn22.117:2.8_2": "sutavā ariyasāvako na viññāṇabandhanabaddho,",
  "sn22.117:2.8_3": "na santarabāhirabandhanabaddho,",
  "sn22.117:2.8_4": "tīradassī,",
  "sn22.117:2.8_5": "pāradassī,",
  "sn22.117:2.8_6": "‘parimutto so dukkhasmā’ti vadāmī”ti.",
  "sn22.117:2.9_0": "Pañcamaṁ.",
  "sn22.118:0.1_0": "Saṁyutta Nikāya 22.118",
  "sn22.118:0.2_0": "12. Dhammakathikavagga",
  "sn22.118:0.3_0": "Paripucchitasutta",
  "sn22.118:1.1_0": "Sāvatthinidānaṁ.",
  "sn22.118:1.2_0": "“Taṁ kiṁ maññatha, bhikkhave,",
  "sn22.118:1.3_0": "rūpaṁ ‘etaṁ mama, esohamasmi, eso me attā’ti samanupassathā”ti?",
  "sn22.118:1.4_0": "“No hetaṁ, bhante”.",
  "sn22.118:1.5_0": "“Sādhu, bhikkhave.",
  "sn22.118:1.6_0": "Rūpaṁ,",
  "sn22.118:1.6_1": "bhikkhave,",
  "sn22.118:1.6_2": "‘netaṁ mama,",
  "sn22.118:1.6_3": "nesohamasmi,",
  "sn22.118:1.6_4": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.118:1.7_0": "Vedanaṁ …",
  "sn22.118:1.8_0": "saññaṁ …",
  "sn22.118:1.9_0": "saṅkhāre …",
  "sn22.118:1.10_0": "viññāṇaṁ ‘etaṁ mama, esohamasmi, eso me attā’ti samanupassathā”ti?",
  "sn22.118:1.11_0": "“No hetaṁ, bhante”.",
  "sn22.118:1.12_0": "“Sādhu, bhikkhave.",
  "sn22.118:1.13_0": "Viññāṇaṁ,",
  "sn22.118:1.13_1": "bhikkhave,",
  "sn22.118:1.13_2": "‘netaṁ mama,",
  "sn22.118:1.13_3": "nesohamasmi,",
  "sn22.118:1.13_4": "na meso attā’ti evametaṁ yathābhūtaṁ sammappaññāya daṭṭhabbaṁ …pe…",
  "sn22.118:1.14_0": "evaṁ passaṁ …pe…",
  "sn22.118:1.15_0": "nāparaṁ itthattāyāti pajānātī”ti.",
  "sn22.118:1.16_0": "Chaṭṭhaṁ.",
  "sn22.119:0.1_0": "Saṁyutta Nikāya 22.119",
  "sn22.119:0.2_0": "12. Dhammakathikavagga",
  "sn22.119:0.3_0": "Dutiyaparipucchitasutta",
  "sn22.119:1.1_0": "Sāvatthinidānaṁ.",
  "sn22.119:1.2_0": "“Taṁ kiṁ maññatha, bhikkhave,",
  "sn22.119:1.3_0": "rūpaṁ ‘netaṁ mama, nesohamasmi, na meso attā’ti samanupassathā”ti?",
  "sn22.119:1.4_0": "“Evaṁ, bhante”.",
  "sn22.119:1.5_0": "“Sādhu, bhikkhave.",
  "sn22.119:1.6_0": "Rūpaṁ,",
  "sn22.119:1.6_1": "bhikkhave,",
  "sn22.119:1.6_2": "‘netaṁ mama,",
  "sn22.119:1.6_3": "nesohamasmi,",
  "sn22.119:1.6_4": "na meso attā’ti evametaṁ yathābhūtaṁ sammappaññāya daṭṭhabbaṁ.",
  "sn22.119:1.7_0": "Vedanaṁ …",
  "sn22.119:1.8_0": "saññaṁ …",
  "sn22.119:1.9_0": "saṅkhāre …",
  "sn22.119:1.10_0": "viññāṇaṁ ‘netaṁ mama, nesohamasmi, na meso attā’ti samanupassathā”ti?",
  "sn22.119:1.11_0": "“Evaṁ, bhante”.",
  "sn22.119:1.12_0": "“Sādhu, bhikkhave.",
  "sn22.119:1.13_0": "Viññāṇaṁ,",
  "sn22.119:1.13_1": "bhikkhave,",
  "sn22.119:1.13_2": "‘netaṁ mama,",
  "sn22.119:1.13_3": "nesohamasmi,",
  "sn22.119:1.13_4": "na meso attā’ti evametaṁ yathābhūtaṁ sammappaññāya daṭṭhabbaṁ …",
  "sn22.119:1.14_0": "evaṁ …pe…",
  "sn22.119:1.15_0": "nāparaṁ itthattāyāti pajānātī”ti.",
  "sn22.119:1.16_0": "Sattamaṁ.",
  "sn22.120:0.1_0": "Saṁyutta Nikāya 22.120",
  "sn22.120:0.2_0": "12. Dhammakathikavagga",
  "sn22.120:0.3_0": "Saṁyojaniyasutta",
  "sn22.120:1.1_0": "Sāvatthinidānaṁ.",
  "sn22.120:1.2_0": "“Saṁyojaniye ca, bhikkhave, dhamme desessāmi saṁyojanañca.",
  "sn22.120:1.3_0": "Taṁ suṇātha.",
  "sn22.120:1.4_0": "Katame ca, bhikkhave, saṁyojaniyā dhammā, katamaṁ saṁyojanaṁ?",
  "sn22.120:1.5_0": "Rūpaṁ, bhikkhave, saṁyojaniyo dhammo;",
  "sn22.120:1.6_0": "yo tattha chandarāgo, taṁ tattha saṁyojanaṁ.",
  "sn22.120:1.7_0": "Vedanā …pe…",
  "sn22.120:1.8_0": "saññā …",
  "sn22.120:1.9_0": "saṅkhārā …",
  "sn22.120:1.10_0": "viññāṇaṁ saṁyojaniyo dhammo;",
  "sn22.120:1.11_0": "yo tattha chandarāgo, taṁ tattha saṁyojanaṁ.",
  "sn22.120:1.12_0": "Ime vuccanti, bhikkhave, saṁyojaniyā dhammā, idaṁ saṁyojanan”ti.",
  "sn22.120:1.13_0": "Aṭṭhamaṁ.",
  "sn22.121:0.1_0": "Saṁyutta Nikāya 22.121",
  "sn22.121:0.2_0": "12. Dhammakathikavagga",
  "sn22.121:0.3_0": "Upādāniyasutta",
  "sn22.121:1.1_0": "Sāvatthinidānaṁ.",
  "sn22.121:1.2_0": "“Upādāniye ca, bhikkhave, dhamme desessāmi upādānañca.",
  "sn22.121:1.3_0": "Taṁ suṇātha.",
  "sn22.121:1.4_0": "Katame ca, bhikkhave, upādāniyā dhammā, katamaṁ upādānaṁ?",
  "sn22.121:1.5_0": "Rūpaṁ, bhikkhave, upādāniyo dhammo,",
  "sn22.121:1.6_0": "yo tattha chandarāgo, taṁ tattha upādānaṁ.",
  "sn22.121:1.7_0": "Vedanā …pe…",
  "sn22.121:1.8_0": "saññā …",
  "sn22.121:1.9_0": "saṅkhārā …",
  "sn22.121:1.10_0": "viññāṇaṁ upādāniyo dhammo;",
  "sn22.121:1.11_0": "yo tattha chandarāgo, taṁ tattha upādānaṁ.",
  "sn22.121:1.12_0": "Ime vuccanti, bhikkhave, upādāniyā dhammā, idaṁ upādānan”ti.",
  "sn22.121:1.13_0": "Navamaṁ.",
  "sn22.122:0.1_0": "Saṁyutta Nikāya 22.122",
  "sn22.122:0.2_0": "12. Dhammakathikavagga",
  "sn22.122:0.3_0": "Sīlavantasutta",
  "sn22.122:1.1_0": "Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.",
  "sn22.122:1.2_0": "Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami …pe…",
  "sn22.122:1.2_1": "etadavoca:",
  "sn22.122:1.3_0": "“sīlavatāvuso, sāriputta, bhikkhunā katame dhammā yoniso manasikātabbā”ti?",
  "sn22.122:1.4_0": "“Sīlavatāvuso, koṭṭhika,",
  "sn22.122:1.4_1": "bhikkhunā pañcupādānakkhandhā aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.",
  "sn22.122:1.5_0": "Katame pañca?",
  "sn22.122:1.6_0": "Seyyathidaṁ—rūpupādānakkhandho,",
  "sn22.122:1.6_1": "vedanupādānakkhandho,",
  "sn22.122:1.6_2": "saññupādānakkhandho,",
  "sn22.122:1.6_3": "saṅkhārupādānakkhandho,",
  "sn22.122:1.6_4": "viññāṇupādānakkhandho.",
  "sn22.122:1.7_0": "Sīlavatāvuso, koṭṭhika,",
  "sn22.122:1.7_1": "bhikkhunā ime pañcupādānakkhandhā aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.",
  "sn22.122:1.8_0": "Ṭhānaṁ kho panetaṁ, āvuso,",
  "sn22.122:1.8_1": "vijjati yaṁ sīlavā bhikkhu ime pañcupādānakkhandhe aniccato …pe…",
  "sn22.122:1.8_2": "anattato yoniso manasi karonto sotāpattiphalaṁ sacchikareyyā”ti.",
  "sn22.122:2.1_0": "“Sotāpannena panāvuso sāriputta, bhikkhunā katame dhammā yoniso manasi kātabbā”ti?",
  "sn22.122:2.2_0": "“Sotāpannenapi kho,",
  "sn22.122:2.2_1": "āvuso koṭṭhika,",
  "sn22.122:2.2_2": "bhikkhunā ime pañcupādānakkhandhā aniccato …pe…",
  "sn22.122:2.2_3": "anattato yoniso manasi kātabbā.",
  "sn22.122:2.3_0": "Ṭhānaṁ kho panetaṁ, āvuso,",
  "sn22.122:2.3_1": "vijjati yaṁ sotāpanno bhikkhu ime pañcupādānakkhandhe aniccato …pe…",
  "sn22.122:2.3_2": "anattato yoniso manasi karonto sakadāgāmiphalaṁ sacchikareyyā”ti.",
  "sn22.122:3.1_0": "“Sakadāgāminā panāvuso sāriputta, bhikkhunā katame dhammā yoniso manasi kātabbā”ti?",
  "sn22.122:3.2_0": "“Sakadāgāmināpi kho,",
  "sn22.122:3.2_1": "āvuso koṭṭhika,",
  "sn22.122:3.2_2": "bhikkhunā ime pañcupādānakkhandhā aniccato …pe…",
  "sn22.122:3.2_3": "anattato yoniso manasi kātabbā.",
  "sn22.122:3.3_0": "Ṭhānaṁ kho panetaṁ, āvuso,",
  "sn22.122:3.3_1": "vijjati yaṁ sakadāgāmī bhikkhu ime pañcupādānakkhandhe aniccato …pe…",
  "sn22.122:3.3_2": "anattato yoniso manasi karonto anāgāmiphalaṁ sacchikareyyā”ti.",
  "sn22.122:4.1_0": "“Anāgāminā panāvuso sāriputta, bhikkhunā katame dhammā yoniso manasi kātabbā”ti?",
  "sn22.122:4.2_0": "“Anāgāmināpi kho,",
  "sn22.122:4.2_1": "āvuso koṭṭhika,",
  "sn22.122:4.2_2": "bhikkhunā ime pañcupādānakkhandhā aniccato …pe…",
  "sn22.122:4.2_3": "anattato yoniso manasi kātabbā.",
  "sn22.122:4.3_0": "Ṭhānaṁ kho panetaṁ, āvuso,",
  "sn22.122:4.3_1": "vijjati yaṁ anāgāmī bhikkhu ime pañcupādānakkhandhe aniccato …pe…",
  "sn22.122:4.3_2": "anattato yoniso manasi karonto arahattaṁ sacchikareyyā”ti.",
  "sn22.122:5.1_0": "“Arahatā panāvuso sāriputta, katame dhammā yoniso manasi kātabbā”ti?",
  "sn22.122:5.2_0": "“Arahatāpi kho,",
  "sn22.122:5.2_1": "āvuso koṭṭhika,",
  "sn22.122:5.2_2": "ime pañcupādānakkhandhe aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.",
  "sn22.122:5.3_0": "Natthi, khvāvuso, arahato uttari karaṇīyaṁ katassa vā paticayo;",
  "sn22.122:5.4_0": "api ca ime dhammā bhāvitā bahulīkatā diṭṭhadhammasukhavihārāya ceva saṁvattanti satisampajaññāya cā”ti.",
  "sn22.122:5.5_0": "Dasamaṁ.",
  "sn22.123:0.1_0": "Saṁyutta Nikāya 22.123",
  "sn22.123:0.2_0": "12. Dhammakathikavagga",
  "sn22.123:0.3_0": "Sutavantasutta",
  "sn22.123:1.1_0": "Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.",
  "sn22.123:1.2_0": "Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami;",
  "sn22.123:1.2_1": "upasaṅkamitvā …pe…",
  "sn22.123:1.2_2": "etadavoca:",
  "sn22.123:2.1_0": "“Sutavatāvuso sāriputta, bhikkhunā katame dhammā yoniso manasi kātabbā”ti?",
  "sn22.123:2.2_0": "“Sutavatāvuso koṭṭhika, bhikkhunā pañcupādānakkhandhā aniccato …pe… anattato yoniso manasi kātabbā.",
  "sn22.123:2.3_0": "Katame pañca?",
  "sn22.123:2.4_0": "Seyyathidaṁ—rūpupādānakkhandho …pe… viññāṇupādānakkhandho.",
  "sn22.123:2.5_0": "Sutavatāvuso koṭṭhika,",
  "sn22.123:2.5_1": "bhikkhunā ime pañcupādānakkhandhā aniccato …pe…",
  "sn22.123:2.5_2": "anattato yoniso manasi kātabbā.",
  "sn22.123:2.6_0": "Ṭhānaṁ kho panetaṁ, āvuso,",
  "sn22.123:2.6_1": "vijjati—yaṁ sutavā bhikkhu ime pañcupādānakkhandhe aniccato …pe…",
  "sn22.123:2.6_2": "anattato yoniso manasi karonto sotāpattiphalaṁ sacchikareyyā”ti.",
  "sn22.123:3.1_0": "“Sotāpannena panāvuso sāriputta, bhikkhunā katame dhammā yoniso manasi kātabbā”ti?",
  "sn22.123:3.2_0": "“Sotāpannenapi kho āvuso koṭṭhika,",
  "sn22.123:3.2_1": "bhikkhunā ime pañcupādānakkhandhā aniccato …pe…",
  "sn22.123:3.2_2": "anattato yoniso manasi kātabbā.",
  "sn22.123:3.3_0": "Ṭhānaṁ kho panetaṁ, āvuso,",
  "sn22.123:3.3_1": "vijjati—yaṁ sotāpanno bhikkhu ime pañcupādānakkhandhe aniccato …pe…",
  "sn22.123:3.3_2": "anattato yoniso manasi karonto sakadāgāmiphalaṁ …pe…",
  "sn22.123:3.4_0": "anāgāmiphalaṁ …pe…",
  "sn22.123:3.5_0": "arahattaphalaṁ sacchikareyyā”ti.",
  "sn22.123:4.1_0": "“Arahatā panāvuso sāriputta, katame dhammā yoniso manasi kātabbā”ti?",
  "sn22.123:4.2_0": "“Arahatāpi khvāvuso koṭṭhika,",
  "sn22.123:4.2_1": "ime pañcupādānakkhandhā aniccato dukkhato rogato gaṇḍato sallato aghato ābādhato parato palokato suññato anattato yoniso manasi kātabbā.",
  "sn22.123:4.3_0": "Natthi, khvāvuso, arahato uttari karaṇīyaṁ, katassa vā paticayo;",
  "sn22.123:4.4_0": "api ca kho ime dhammā bhāvitā bahulīkatā diṭṭhadhammasukhavihārāya ceva saṁvattanti satisampajaññāya cā”ti.",
  "sn22.123:4.5_0": "Ekādasamaṁ.",
  "sn22.124:0.1_0": "Saṁyutta Nikāya 22.124",
  "sn22.124:0.2_0": "12. Dhammakathikavagga",
  "sn22.124:0.3_0": "Kappasutta",
  "sn22.124:1.1_0": "Sāvatthinidānaṁ.",
  "sn22.124:1.2_0": "Atha kho āyasmā kappo yena bhagavā tenupasaṅkami …pe…",
  "sn22.124:1.2_1": "ekamantaṁ nisinno kho āyasmā kappo bhagavantaṁ etadavoca:",
  "sn22.124:1.3_0": "“kathaṁ nu kho, bhante,",
  "sn22.124:1.3_1": "jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti?",
  "sn22.124:2.1_0": "“Yaṁ kiñci, kappa,",
  "sn22.124:2.1_1": "rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.124:2.1_2": "sabbaṁ rūpaṁ ‘netaṁ mama,",
  "sn22.124:2.1_3": "nesohamasmi,",
  "sn22.124:2.1_4": "na meso attā’ti evametaṁ yathābhūtaṁ sammappaññāya passati.",
  "sn22.124:2.2_0": "Yā kāci vedanā …pe…",
  "sn22.124:2.3_0": "yā kāci saññā …",
  "sn22.124:2.4_0": "ye keci saṅkhārā …",
  "sn22.124:2.5_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.124:2.5_1": "sabbaṁ viññāṇaṁ ‘netaṁ mama,",
  "sn22.124:2.5_2": "nesohamasmi,",
  "sn22.124:2.5_3": "na meso attā’ti evametaṁ yathābhūtaṁ sammappaññāya passati.",
  "sn22.124:2.6_0": "Evaṁ kho, kappa,",
  "sn22.124:2.6_1": "jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānānusayā na hontī”ti.",
  "sn22.124:2.7_0": "Dvādasamaṁ.",
  "sn22.125:0.1_0": "Saṁyutta Nikāya 22.125",
  "sn22.125:0.2_0": "12. Dhammakathikavagga",
  "sn22.125:0.3_0": "Dutiyakappasutta",
  "sn22.125:1.1_0": "Sāvatthinidānaṁ.",
  "sn22.125:1.2_0": "Ekamantaṁ nisinno kho āyasmā kappo bhagavantaṁ etadavoca:",
  "sn22.125:1.3_0": "“kathaṁ nu kho, bhante,",
  "sn22.125:1.3_1": "jānato kathaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ",
  "sn22.125:1.3_2": "mānasaṁ hoti vidhā samatikkantaṁ santaṁ suvimuttan”ti?",
  "sn22.125:2.1_0": "“Yaṁ kiñci, kappa,",
  "sn22.125:2.1_1": "rūpaṁ atītānāgatapaccuppannaṁ …pe…",
  "sn22.125:2.1_2": "sabbaṁ rūpaṁ ‘netaṁ mama,",
  "sn22.125:2.1_3": "nesohamasmi,",
  "sn22.125:2.1_4": "na meso attā’ti evametaṁ yathābhūtaṁ sammappaññāya disvā anupādāvimutto hoti.",
  "sn22.125:2.2_0": "Yā kāci vedanā …",
  "sn22.125:2.3_0": "yā kāci saññā …",
  "sn22.125:2.4_0": "ye keci saṅkhārā …",
  "sn22.125:2.5_0": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn22.125:2.5_1": "sabbaṁ viññāṇaṁ ‘netaṁ mama,",
  "sn22.125:2.5_2": "nesohamasmi,",
  "sn22.125:2.5_3": "na meso attā’ti evametaṁ yathābhūtaṁ sammappaññāya disvā anupādāvimutto hoti.",
  "sn22.125:2.6_0": "Evaṁ kho, kappa,",
  "sn22.125:2.6_1": "jānato evaṁ passato imasmiñca saviññāṇake kāye bahiddhā ca sabbanimittesu ahaṅkāramamaṅkāramānāpagataṁ",
  "sn22.125:2.6_2": "mānasaṁ hoti vidhā samatikkantaṁ santaṁ suvimuttan”ti.",
  "sn22.125:2.7_0": "Terasamaṁ.",
  "sn22.125:2.8_0": "Dhammakathikavaggo dutiyo.",
  "sn22.125:3.0_0": "Tassuddānaṁ",
  "sn22.125:3.1_0": "Avijjā vijjā dve kathikā,",
  "sn22.125:3.2_0": "Bandhanā paripucchitā duve;",
  "sn22.125:3.3_0": "Saṁyojanaṁ upādānaṁ,",
  "sn22.125:3.4_0": "Sīlaṁ sutavā dve ca kappenāti.",
  "sn22.126:0.1_0": "Saṁyutta Nikāya 22.126",
  "sn22.126:0.2_0": "13. Avijjāvagga",
  "sn22.126:0.3_0": "Samudayadhammasutta",
  "sn22.126:1.1_0": "Sāvatthinidānaṁ.",
  "sn22.126:1.2_0": "Atha kho aññataro bhikkhu yena bhagavā tenupasaṅkami;",
  "sn22.126:1.2_1": "upasaṅkamitvā …pe…",
  "sn22.126:1.2_2": "ekamantaṁ nisinno kho so bhikkhu bhagavantaṁ etadavoca:",
  "sn22.126:1.3_0": "“‘avijjā, avijjā’ti, bhante, vuccati.",
  "sn22.126:1.4_0": "Katamā nu kho, bhante, avijjā;",
  "sn22.126:1.5_0": "kittāvatā ca avijjāgato hotī”ti?",
  "sn22.126:2.1_0": "“Idha, bhikkhu,",
  "sn22.126:2.1_1": "assutavā puthujjano samudayadhammaṁ rūpaṁ ‘samudayadhammaṁ rūpan’ti yathābhūtaṁ nappajānāti;",
  "sn22.126:2.2_0": "vayadhammaṁ rūpaṁ ‘vayadhammaṁ rūpan’ti yathābhūtaṁ nappajānāti;",
  "sn22.126:2.3_0": "samudayavayadhammaṁ rūpaṁ ‘samudayavayadhammaṁ rūpan’ti yathābhūtaṁ nappajānāti.",
  "sn22.126:2.4_0": "Samudayadhammaṁ vedanaṁ ‘samudayadhammā vedanā’ti yathābhūtaṁ nappajānāti;",
  "sn22.126:2.5_0": "vayadhammaṁ vedanaṁ ‘vayadhammā vedanā’ti yathābhūtaṁ nappajānāti;",
  "sn22.126:2.6_0": "samudayavayadhammaṁ vedanaṁ ‘samudayavayadhammā vedanā’ti yathābhūtaṁ nappajānāti.",
  "sn22.126:2.7_0": "Samudayadhammaṁ saññaṁ …pe…",
  "sn22.126:2.8_0": "samudayadhamme saṅkhāre ‘samudayadhammā saṅkhārā’ti yathābhūtaṁ nappajānāti;",
  "sn22.126:2.9_0": "vayadhamme saṅkhāre ‘vayadhammā saṅkhārā’ti yathābhūtaṁ nappajānāti;",
  "sn22.126:2.10_0": "samudayavayadhamme saṅkhāre ‘samudayavayadhammā saṅkhārā’ti yathābhūtaṁ nappajānāti.",
  "sn22.126:2.11_0": "Samudayadhammaṁ viññāṇaṁ ‘samudayadhammaṁ viññāṇan’ti yathābhūtaṁ nappajānāti;",
  "sn22.126:2.12_0": "vayadhammaṁ viññāṇaṁ ‘vayadhammaṁ viññāṇan’ti yathābhūtaṁ nappajānāti;",
  "sn22.126:2.13_0": "samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ nappajānāti.",
  "sn22.126:2.14_0": "Ayaṁ vuccati, bhikkhu, avijjā;",
  "sn22.126:2.15_0": "ettāvatā ca avijjāgato hotī”ti.",
  "sn22.126:3.1_0": "Evaṁ vutte, so bhikkhu bhagavantaṁ etadavoca:",
  "sn22.126:3.2_0": "“‘vijjā, vijjā’ti, bhante, vuccati.",
  "sn22.126:3.3_0": "Katamā nu kho, bhante, vijjā;",
  "sn22.126:3.4_0": "kittāvatā ca vijjāgato hotī”ti?",
  "sn22.126:4.1_0": "“Idha, bhikkhu,",
  "sn22.126:4.1_1": "sutavā ariyasāvako samudayadhammaṁ rūpaṁ ‘samudayadhammaṁ rūpan’ti yathābhūtaṁ pajānāti;",
  "sn22.126:4.2_0": "vayadhammaṁ rūpaṁ ‘vayadhammaṁ rūpan’ti yathābhūtaṁ pajānāti;",
  "sn22.126:4.3_0": "samudayavayadhammaṁ rūpaṁ ‘samudayavayadhammaṁ rūpan’ti yathābhūtaṁ pajānāti.",
  "sn22.126:4.4_0": "Samudayadhammaṁ vedanaṁ ‘samudayadhammā vedanā’ti yathābhūtaṁ pajānāti;",
  "sn22.126:4.5_0": "vayadhammaṁ vedanaṁ ‘vayadhammā vedanā’ti yathābhūtaṁ pajānāti;",
  "sn22.126:4.6_0": "samudayavayadhammaṁ vedanaṁ ‘samudayavayadhammā vedanā’ti yathābhūtaṁ pajānāti.",
  "sn22.126:4.7_0": "Samudayadhammaṁ saññaṁ …",
  "sn22.126:4.8_0": "samudayadhamme saṅkhāre ‘samudayadhammā saṅkhārā’ti yathābhūtaṁ pajānāti;",
  "sn22.126:4.9_0": "vayadhamme saṅkhāre ‘vayadhammā saṅkhārā’ti yathābhūtaṁ pajānāti;",
  "sn22.126:4.10_0": "samudayavayadhamme saṅkhāre ‘samudayavayadhammā saṅkhārā’ti yathābhūtaṁ pajānāti.",
  "sn22.126:4.11_0": "Samudayadhammaṁ viññāṇaṁ ‘samudayadhammaṁ viññāṇan’ti yathābhūtaṁ pajānāti;",
  "sn22.126:4.12_0": "vayadhammaṁ viññāṇaṁ ‘vayadhammaṁ viññāṇan’ti yathābhūtaṁ pajānāti;",
  "sn22.126:4.13_0": "samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ pajānāti.",
  "sn22.126:4.14_0": "Ayaṁ vuccati, bhikkhu, vijjā;",
  "sn22.126:4.15_0": "ettāvatā ca vijjāgato hotī”ti.",
  "sn22.126:4.16_0": "Paṭhamaṁ.",
  "sn22.127:0.1_0": "Saṁyutta Nikāya 22.127",
  "sn22.127:0.2_0": "13. Avijjāvagga",
  "sn22.127:0.3_0": "Dutiyasamudayadhammasutta",
  "sn22.127:1.1_0": "Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.",
  "sn22.127:1.2_0": "Atha kho āyasmā mahākoṭṭhiko sāyanhasamayaṁ paṭisallānā vuṭṭhito …pe…",
  "sn22.127:1.2_1": "ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "sn22.127:1.3_0": "“‘avijjā, avijjā’ti, āvuso sāriputta, vuccati.",
  "sn22.127:1.4_0": "Katamā nu kho, āvuso, avijjā;",
  "sn22.127:1.5_0": "kittāvatā ca avijjāgato hotī”ti?",
  "sn22.127:2.1_0": "“Idhāvuso assutavā puthujjano samudayadhammaṁ rūpaṁ ‘samudayadhammaṁ rūpan’ti yathābhūtaṁ nappajānāti;",
  "sn22.127:2.1_1": "vayadhammaṁ rūpaṁ …pe…",
  "sn22.127:2.1_2": "‘samudayavayadhammaṁ rūpan’ti yathābhūtaṁ nappajānāti.",
  "sn22.127:2.2_0": "Samudayadhammaṁ vedanaṁ …pe…",
  "sn22.127:2.2_1": "vayadhammaṁ vedanaṁ …pe…",
  "sn22.127:2.2_2": "‘samudayavayadhammā vedanā’ti yathābhūtaṁ nappajānāti.",
  "sn22.127:2.3_0": "Samudayadhammaṁ saññaṁ …pe…",
  "sn22.127:2.4_0": "samudayadhamme saṅkhāre …pe…",
  "sn22.127:2.4_1": "vayadhamme saṅkhāre …pe…",
  "sn22.127:2.4_2": "samudayavayadhamme saṅkhāre ‘samudayavayadhammā saṅkhārā’ti yathābhūtaṁ nappajānāti.",
  "sn22.127:2.5_0": "Samudayadhammaṁ viññāṇaṁ …pe…",
  "sn22.127:2.5_1": "samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ nappajānāti.",
  "sn22.127:2.6_0": "Ayaṁ vuccati, āvuso, avijjā;",
  "sn22.127:2.7_0": "ettāvatā ca avijjāgato hotī”ti.",
  "sn22.127:2.8_0": "Dutiyaṁ.",
  "sn22.128:0.1_0": "Saṁyutta Nikāya 22.128",
  "sn22.128:0.2_0": "13. Avijjāvagga",
  "sn22.128:0.3_0": "Tatiyasamudayadhammasutta",
  "sn22.128:1.1_0": "Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye …pe…",
  "sn22.128:1.2_0": "ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "sn22.128:1.3_0": "“‘vijjā, vijjā’ti, āvuso sāriputta, vuccati.",
  "sn22.128:1.4_0": "Katamā nu kho, āvuso, vijjā;",
  "sn22.128:1.5_0": "kittāvatā ca vijjāgato hotī”ti?",
  "sn22.128:2.1_0": "“Idhāvuso,",
  "sn22.128:2.1_1": "sutavā ariyasāvako samudayadhammaṁ rūpaṁ ‘samudayadhammaṁ rūpan’ti yathābhūtaṁ pajānāti;",
  "sn22.128:2.1_2": "vayadhammaṁ rūpaṁ …pe…",
  "sn22.128:2.1_3": "samudayavayadhammaṁ rūpaṁ ‘samudayavayadhammaṁ rūpan’ti yathābhūtaṁ pajānāti;",
  "sn22.128:2.2_0": "samudayadhammaṁ vedanaṁ …pe… samudayavayadhammā vedanā …",
  "sn22.128:2.3_0": "samudayadhammaṁ saññaṁ …pe…",
  "sn22.128:2.4_0": "samudayadhamme saṅkhāre …",
  "sn22.128:2.4_1": "vayadhamme saṅkhāre …",
  "sn22.128:2.4_2": "samudayavayadhamme saṅkhāre ‘samudayavayadhammā saṅkhārā’ti yathābhūtaṁ pajānāti.",
  "sn22.128:2.5_0": "Samudayadhammaṁ viññāṇaṁ …",
  "sn22.128:2.5_1": "vayadhammaṁ viññāṇaṁ …",
  "sn22.128:2.5_2": "samudayavayadhammaṁ viññāṇaṁ ‘samudayavayadhammaṁ viññāṇan’ti yathābhūtaṁ pajānāti.",
  "sn22.128:2.6_0": "Ayaṁ vuccatāvuso, vijjā;",
  "sn22.128:2.7_0": "ettāvatā ca vijjāgato hotī”ti.",
  "sn22.128:2.8_0": "Tatiyaṁ.",
  "sn22.129:0.1_0": "Saṁyutta Nikāya 22.129",
  "sn22.129:0.2_0": "13. Avijjāvagga",
  "sn22.129:0.3_0": "Assādasutta",
  "sn22.129:1.1_0": "Bārāṇasiyaṁ viharanti isipatane migadāye …pe…",
  "sn22.129:1.2_0": "ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "sn22.129:1.3_0": "“‘avijjā, avijjā’ti, āvuso sāriputta, vuccati.",
  "sn22.129:1.4_0": "Katamā nu kho, āvuso, avijjā;",
  "sn22.129:1.5_0": "kittāvatā ca avijjāgato hotī”ti?",
  "sn22.129:2.1_0": "“Idhāvuso assutavā puthujjano rūpassa assādañca ādīnavañca nissaraṇañca yathābhūtaṁ nappajānāti.",
  "sn22.129:2.2_0": "Vedanāya …pe…",
  "sn22.129:2.3_0": "saññāya …",
  "sn22.129:2.4_0": "saṅkhārānaṁ …",
  "sn22.129:2.5_0": "viññāṇassa assādañca ādīnavañca nissaraṇañca yathābhūtaṁ nappajānāti.",
  "sn22.129:2.6_0": "Ayaṁ vuccatāvuso, avijjā;",
  "sn22.129:2.7_0": "ettāvatā ca avijjāgato hotī”ti.",
  "sn22.129:2.8_0": "Catutthaṁ.",
  "sn22.130:0.1_0": "Saṁyutta Nikāya 22.130",
  "sn22.130:0.2_0": "13. Avijjāvagga",
  "sn22.130:0.3_0": "Dutiyaassādasutta",
  "sn22.130:1.1_0": "Bārāṇasiyaṁ viharanti isipatane migadāye …pe…",
  "sn22.130:1.2_0": "“‘vijja, vijjā’ti, āvuso sāriputta, vuccati.",
  "sn22.130:1.3_0": "Katamā nu kho, āvuso, vijjā;",
  "sn22.130:1.4_0": "kittāvatā ca vijjāgato hotī”ti?",
  "sn22.130:2.1_0": "“Idhāvuso, sutavā ariyasāvako rūpassa assādañca ādīnavañca nissaraṇañca yathābhūtaṁ pajānāti.",
  "sn22.130:2.2_0": "Vedanāya …pe…",
  "sn22.130:2.3_0": "saññāya …",
  "sn22.130:2.4_0": "saṅkhārānaṁ …",
  "sn22.130:2.5_0": "viññāṇassa assādañca ādīnavañca nissaraṇañca yathābhūtaṁ pajānāti.",
  "sn22.130:2.6_0": "Ayaṁ vuccatāvuso, vijjā;",
  "sn22.130:2.7_0": "ettāvatā ca vijjāgato hotī”ti.",
  "sn22.130:2.8_0": "Pañcamaṁ.",
  "sn22.131:0.1_0": "Saṁyutta Nikāya 22.131",
  "sn22.131:0.2_0": "13. Avijjāvagga",
  "sn22.131:0.3_0": "Samudayasutta",
  "sn22.131:1.1_0": "Bārāṇasiyaṁ viharanti isipatane migadāye …pe…",
  "sn22.131:1.2_0": "“‘avijjā, avijjā’ti, āvuso sāriputta, vuccati.",
  "sn22.131:1.3_0": "Katamā nu kho, āvuso, avijjā;",
  "sn22.131:1.4_0": "kittāvatā ca avijjāgato hotī”ti?",
  "sn22.131:2.1_0": "“Idhāvuso,",
  "sn22.131:2.1_1": "assutavā puthujjano rūpassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "sn22.131:2.2_0": "Vedanāya …pe…",
  "sn22.131:2.3_0": "saññāya …",
  "sn22.131:2.4_0": "saṅkhārānaṁ …",
  "sn22.131:2.5_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "sn22.131:2.6_0": "Ayaṁ vuccatāvuso, avijjā;",
  "sn22.131:2.7_0": "ettāvatā ca avijjāgato hotī”ti.",
  "sn22.131:2.8_0": "Chaṭṭhaṁ.",
  "sn22.132:0.1_0": "Saṁyutta Nikāya 22.132",
  "sn22.132:0.2_0": "13. Avijjāvagga",
  "sn22.132:0.3_0": "Dutiyasamudayasutta",
  "sn22.132:1.1_0": "Bārāṇasiyaṁ viharanti isipatane migadāye …pe…",
  "sn22.132:1.2_0": "ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "sn22.132:1.3_0": "“‘vijjā, vijjā’ti, āvuso sāriputta, vuccati.",
  "sn22.132:1.4_0": "Katamā nu kho, āvuso, vijjā;",
  "sn22.132:1.5_0": "kittāvatā ca vijjāgato hotī”ti?",
  "sn22.132:2.1_0": "“Idhāvuso,",
  "sn22.132:2.1_1": "sutavā ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.132:2.2_0": "Vedanāya …pe…",
  "sn22.132:2.3_0": "saññāya …",
  "sn22.132:2.4_0": "saṅkhārānaṁ …",
  "sn22.132:2.5_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.132:2.6_0": "Ayaṁ vuccatāvuso, vijjā;",
  "sn22.132:2.7_0": "ettāvatā ca vijjāgato hotī”ti.",
  "sn22.132:2.8_0": "Sattamaṁ.",
  "sn22.133:0.1_0": "Saṁyutta Nikāya 22.133",
  "sn22.133:0.2_0": "13. Avijjāvagga",
  "sn22.133:0.3_0": "Koṭṭhikasutta",
  "sn22.133:1.1_0": "Bārāṇasiyaṁ viharanti isipatane migadāye.",
  "sn22.133:1.2_0": "Atha kho āyasmā sāriputto sāyanhasamayaṁ …pe…",
  "sn22.133:1.3_0": "ekamantaṁ nisinno kho āyasmā sāriputto āyasmantaṁ mahākoṭṭhikaṁ etadavoca:",
  "sn22.133:1.4_0": "“‘avijjā, avijjā’ti, āvuso koṭṭhika, vuccati.",
  "sn22.133:1.5_0": "Katamā nu kho, āvuso, avijjā;",
  "sn22.133:1.6_0": "kittāvatā ca avijjāgato hotī”ti?",
  "sn22.133:2.1_0": "“Idhāvuso, assutavā puthujjano rūpassa assādañca ādīnavañca nissaraṇañca yathābhūtaṁ nappajānāti.",
  "sn22.133:2.2_0": "Vedanāya …pe…",
  "sn22.133:2.3_0": "saññāya …",
  "sn22.133:2.4_0": "saṅkhārānaṁ …",
  "sn22.133:2.5_0": "viññāṇassa assādañca ādīnavañca nissaraṇañca yathābhūtaṁ nappajānāti.",
  "sn22.133:2.6_0": "Ayaṁ vuccatāvuso, avijjā;",
  "sn22.133:2.7_0": "ettāvatā ca avijjāgato hotī”ti.",
  "sn22.133:3.1_0": "Evaṁ vutte, āyasmā sāriputto āyasmantaṁ mahākoṭṭhikaṁ etadavoca:",
  "sn22.133:3.2_0": "“‘vijjā, vijjā’ti, āvuso koṭṭhika, vuccati.",
  "sn22.133:3.3_0": "Katamā nu kho, āvuso, vijjā;",
  "sn22.133:3.4_0": "kittāvatā ca vijjāgato hotī”ti?",
  "sn22.133:4.1_0": "“Idhāvuso, sutavā ariyasāvako rūpassa assādañca ādīnavañca nissaraṇañca yathābhūtaṁ pajānāti.",
  "sn22.133:4.2_0": "Vedanāya …pe…",
  "sn22.133:4.3_0": "saññāya …",
  "sn22.133:4.4_0": "saṅkhārānaṁ …",
  "sn22.133:4.5_0": "viññāṇassa assādañca ādīnavañca nissaraṇañca yathābhūtaṁ pajānāti.",
  "sn22.133:4.6_0": "Ayaṁ vuccatāvuso, vijjā;",
  "sn22.133:4.7_0": "ettāvatā ca vijjāgato hotī”ti.",
  "sn22.133:4.8_0": "Aṭṭhamaṁ.",
  "sn22.134:0.1_0": "Saṁyutta Nikāya 22.134",
  "sn22.134:0.2_0": "13. Avijjāvagga",
  "sn22.134:0.3_0": "Dutiyakoṭṭhikasutta",
  "sn22.134:1.1_0": "Bārāṇasiyaṁ viharanti isipatane migadāye …pe…",
  "sn22.134:1.2_0": "“‘avijjā, avijjā’ti, āvuso koṭṭhika, vuccati.",
  "sn22.134:1.3_0": "Katamā nu kho, āvuso, avijjā;",
  "sn22.134:1.4_0": "kittāvatā ca avijjāgato hotī”ti?",
  "sn22.134:2.1_0": "“Idhāvuso,",
  "sn22.134:2.1_1": "assutavā puthujjano rūpassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "sn22.134:2.2_0": "Vedanāya …pe…",
  "sn22.134:2.3_0": "saññāya …",
  "sn22.134:2.4_0": "saṅkhārānaṁ …",
  "sn22.134:2.5_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ nappajānāti.",
  "sn22.134:2.6_0": "Ayaṁ vuccatāvuso, avijjā;",
  "sn22.134:2.7_0": "ettāvatā ca avijjāgato hotī”ti.",
  "sn22.134:3.1_0": "Evaṁ vutte, āyasmā sāriputto āyasmantaṁ mahākoṭṭhikaṁ etadavoca:",
  "sn22.134:3.2_0": "“‘vijjā, vijjā’ti, āvuso koṭṭhika, vuccati.",
  "sn22.134:3.3_0": "Katamā nu kho, āvuso, vijjā;",
  "sn22.134:3.4_0": "kittāvatā ca vijjāgato hotī”ti?",
  "sn22.134:4.1_0": "“Idhāvuso,",
  "sn22.134:4.1_1": "sutavā ariyasāvako rūpassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.134:4.2_0": "Vedanāya …pe…",
  "sn22.134:4.3_0": "saññāya …",
  "sn22.134:4.4_0": "saṅkhārānaṁ …",
  "sn22.134:4.5_0": "viññāṇassa samudayañca atthaṅgamañca assādañca ādīnavañca nissaraṇañca yathābhūtaṁ pajānāti.",
  "sn22.134:4.6_0": "Ayaṁ vuccatāvuso, vijjā;",
  "sn22.134:4.7_0": "ettāvatā ca vijjāgato hotī”ti.",
  "sn22.134:4.8_0": "Navamaṁ.",
  "sn22.135:0.1_0": "Saṁyutta Nikāya 22.135",
  "sn22.135:0.2_0": "13. Avijjāvagga",
  "sn22.135:0.3_0": "Tatiyakoṭṭhikasutta",
  "sn22.135:1.1_0": "Taññeva nidānaṁ.",
  "sn22.135:1.2_0": "Ekamantaṁ nisinno kho āyasmā sāriputto āyasmantaṁ mahākoṭṭhikaṁ etadavoca:",
  "sn22.135:1.3_0": "“‘avijjā, avijjā’ti, āvuso koṭṭhika, vuccati.",
  "sn22.135:1.4_0": "Katamā nu kho, āvuso, avijjā;",
  "sn22.135:1.5_0": "kittāvatā ca avijjāgato hotī”ti?",
  "sn22.135:2.1_0": "“Idhāvuso,",
  "sn22.135:2.1_1": "assutavā puthujjano rūpaṁ nappajānāti,",
  "sn22.135:2.1_2": "rūpasamudayaṁ nappajānāti,",
  "sn22.135:2.1_3": "rūpanirodhaṁ nappajānāti,",
  "sn22.135:2.1_4": "rūpanirodhagāminiṁ paṭipadaṁ nappajānāti.",
  "sn22.135:2.2_0": "Vedanaṁ nappajānāti …pe…",
  "sn22.135:2.3_0": "saññaṁ …",
  "sn22.135:2.4_0": "saṅkhāre …",
  "sn22.135:2.5_0": "viññāṇaṁ nappajānāti,",
  "sn22.135:2.5_1": "viññāṇasamudayaṁ nappajānāti,",
  "sn22.135:2.5_2": "viññāṇanirodhaṁ nappajānāti,",
  "sn22.135:2.5_3": "viññāṇanirodhagāminiṁ paṭipadaṁ nappajānāti.",
  "sn22.135:2.6_0": "Ayaṁ vuccatāvuso, avijjā;",
  "sn22.135:2.7_0": "ettāvatā ca avijjāgato hotī”ti.",
  "sn22.135:3.1_0": "Evaṁ vutte, āyasmā sāriputto āyasmantaṁ mahākoṭṭhikaṁ etadavoca:",
  "sn22.135:3.2_0": "“‘vijjā, vijjā’ti, āvuso koṭṭhika, vuccati.",
  "sn22.135:3.3_0": "Katamā nu kho, āvuso, vijjā;",
  "sn22.135:3.4_0": "kittāvatā ca vijjāgato hotī”ti?",
  "sn22.135:4.1_0": "“Idhāvuso,",
  "sn22.135:4.1_1": "sutavā ariyasāvako rūpaṁ pajānāti,",
  "sn22.135:4.1_2": "rūpasamudayaṁ pajānāti,",
  "sn22.135:4.1_3": "rūpanirodhaṁ pajānāti,",
  "sn22.135:4.1_4": "rūpanirodhagāminiṁ paṭipadaṁ pajānāti.",
  "sn22.135:4.2_0": "Vedanaṁ …",
  "sn22.135:4.3_0": "saññaṁ …",
  "sn22.135:4.4_0": "saṅkhāre …",
  "sn22.135:4.5_0": "viññāṇaṁ pajānāti,",
  "sn22.135:4.5_1": "viññāṇasamudayaṁ pajānāti,",
  "sn22.135:4.5_2": "viññāṇanirodhaṁ pajānāti,",
  "sn22.135:4.5_3": "viññāṇanirodhagāminiṁ paṭipadaṁ pajānāti.",
  "sn22.135:4.6_0": "Ayaṁ vuccatāvuso, vijjā;",
  "sn22.135:4.7_0": "ettāvatā ca vijjāgato hotī”ti.",
  "sn22.135:4.8_0": "Dasamaṁ.",
  "sn22.135:4.9_0": "Avijjāvaggo tatiyo.",
  "sn22.135:5.0_0": "Tassuddānaṁ",
  "sn22.135:5.1_0": "Samudayadhamme tīṇi,",
  "sn22.135:5.2_0": "assādo apare duve;",
  "sn22.135:5.3_0": "Samudaye ca dve vuttā,",
  "sn22.135:5.4_0": "koṭṭhike apare tayoti.",
  "sn22.136:0.1_0": "Saṁyutta Nikāya 22.136",
  "sn22.136:0.2_0": "14. Kukkuḷavagga",
  "sn22.136:0.3_0": "Kukkuḷasutta",
  "sn22.136:1.1_0": "Sāvatthinidānaṁ.",
  "sn22.136:1.2_0": "“Rūpaṁ, bhikkhave, kukkuḷaṁ, vedanā kukkuḷā, saññā kukkuḷā, saṅkhārā kukkuḷā, viññāṇaṁ kukkuḷaṁ.",
  "sn22.136:1.3_0": "Evaṁ passaṁ,",
  "sn22.136:1.3_1": "bhikkhave,",
  "sn22.136:1.3_2": "sutavā ariyasāvako rūpasmimpi nibbindati,",
  "sn22.136:1.3_3": "vedanāyapi nibbindati,",
  "sn22.136:1.3_4": "saññāyapi nibbindati,",
  "sn22.136:1.3_5": "saṅkhāresupi nibbindati,",
  "sn22.136:1.3_6": "viññāṇasmimpi nibbindati.",
  "sn22.136:1.4_0": "Nibbindaṁ virajjati; virāgā vimuccati. Vimuttasmiṁ vimuttamiti ñāṇaṁ hoti.",
  "sn22.136:1.5_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn22.136:1.6_0": "Paṭhamaṁ.",
  "sn22.137:0.1_0": "Saṁyutta Nikāya 22.137",
  "sn22.137:0.2_0": "14. Kukkuḷavagga",
  "sn22.137:0.3_0": "Aniccasutta",
  "sn22.137:1.1_0": "Sāvatthinidānaṁ.",
  "sn22.137:1.2_0": "“Yaṁ, bhikkhave, aniccaṁ; tatra vo chando pahātabbo.",
  "sn22.137:1.3_0": "Kiñca, bhikkhave, aniccaṁ?",
  "sn22.137:1.4_0": "Rūpaṁ, bhikkhave, aniccaṁ; tatra vo chando pahātabbo.",
  "sn22.137:1.5_0": "Vedanā aniccā …pe…",
  "sn22.137:1.6_0": "saññā …",
  "sn22.137:1.7_0": "saṅkhārā …",
  "sn22.137:1.8_0": "viññāṇaṁ aniccaṁ; tatra vo chando pahātabbo.",
  "sn22.137:1.9_0": "Yaṁ, bhikkhave, aniccaṁ; tatra vo chando pahātabbo”ti.",
  "sn22.137:1.10_0": "Dutiyaṁ.",
  "sn22.138:0.1_0": "Saṁyutta Nikāya 22.138",
  "sn22.138:0.2_0": "14. Kukkuḷavagga",
  "sn22.138:0.3_0": "Dutiyaaniccasutta",
  "sn22.138:1.1_0": "Sāvatthinidānaṁ.",
  "sn22.138:1.2_0": "“Yaṁ, bhikkhave, aniccaṁ; tatra vo rāgo pahātabbo.",
  "sn22.138:1.3_0": "Kiñca, bhikkhave, aniccaṁ?",
  "sn22.138:1.4_0": "Rūpaṁ, bhikkhave, aniccaṁ; tatra vo rāgo pahātabbo.",
  "sn22.138:1.5_0": "Vedanā aniccā …",
  "sn22.138:1.6_0": "saññā …",
  "sn22.138:1.7_0": "saṅkhārā …",
  "sn22.138:1.8_0": "viññāṇaṁ aniccaṁ; tatra vo rāgo pahātabbo.",
  "sn22.138:1.9_0": "Yaṁ, bhikkhave, aniccaṁ; tatra vo rāgo pahātabbo”ti.",
  "sn22.138:1.10_0": "Tatiyaṁ.",
  "sn22.139:0.1_0": "Saṁyutta Nikāya 22.139",
  "sn22.139:0.2_0": "14. Kukkuḷavagga",
  "sn22.139:0.3_0": "Tatiyaaniccasutta",
  "sn22.139:1.1_0": "Sāvatthinidānaṁ.",
  "sn22.139:1.2_0": "“Yaṁ, bhikkhave, aniccaṁ; tatra vo chandarāgo pahātabbo.",
  "sn22.139:1.3_0": "Kiñca, bhikkhave, aniccaṁ?",
  "sn22.139:1.4_0": "Rūpaṁ, bhikkhave, aniccaṁ, tatra vo chandarāgo pahātabbo.",
  "sn22.139:1.5_0": "Vedanā aniccā …",
  "sn22.139:1.6_0": "saññā …",
  "sn22.139:1.7_0": "saṅkhārā …",
  "sn22.139:1.8_0": "viññāṇaṁ aniccaṁ; tatra vo chandarāgo pahātabbo.",
  "sn22.139:1.9_0": "Yaṁ, bhikkhave, aniccaṁ; tatra vo chandarāgo pahātabbo”ti.",
  "sn22.139:1.10_0": "Catutthaṁ.",
  "sn22.140:0.1_0": "Saṁyutta Nikāya 22.140",
  "sn22.140:0.2_0": "14. Kukkuḷavagga",
  "sn22.140:0.3_0": "Dukkhasutta",
  "sn22.140:1.1_0": "Sāvatthinidānaṁ.",
  "sn22.140:1.2_0": "“Yaṁ, bhikkhave, dukkhaṁ; tatra vo chando pahātabbo …pe…",
  "sn22.140:1.3_0": "yaṁ, bhikkhave, dukkhaṁ; tatra vo chando pahātabbo”ti.",
  "sn22.140:1.4_0": "Pañcamaṁ.",
  "sn22.141:0.1_0": "Saṁyutta Nikāya 22.141",
  "sn22.141:0.2_0": "14. Kukkuḷavagga",
  "sn22.141:0.3_0": "Dutiyadukkhasutta",
  "sn22.141:1.1_0": "Sāvatthinidānaṁ.",
  "sn22.141:1.2_0": "“Yaṁ, bhikkhave, dukkhaṁ; tatra vo rāgo pahātabbo …pe…",
  "sn22.141:1.3_0": "yaṁ, bhikkhave, dukkhaṁ; tatra vo rāgo pahātabbo”ti.",
  "sn22.141:1.4_0": "Chaṭṭhaṁ.",
  "sn22.142:0.1_0": "Saṁyutta Nikāya 22.142",
  "sn22.142:0.2_0": "14. Kukkuḷavagga",
  "sn22.142:0.3_0": "Tatiyadukkhasutta",
  "sn22.142:1.1_0": "Sāvatthinidānaṁ.",
  "sn22.142:1.2_0": "“Yaṁ, bhikkhave, dukkhaṁ; tatra vo chandarāgo pahātabbo …pe…",
  "sn22.142:1.3_0": "yaṁ, bhikkhave, dukkhaṁ; tatra vo chandarāgo pahātabbo”ti.",
  "sn22.142:1.4_0": "Sattamaṁ.",
  "sn22.143:0.1_0": "Saṁyutta Nikāya 22.143",
  "sn22.143:0.2_0": "14. Kukkuḷavagga",
  "sn22.143:0.3_0": "Anattasutta",
  "sn22.143:1.1_0": "Sāvatthinidānaṁ.",
  "sn22.143:1.2_0": "“Yo, bhikkhave, anattā; tatra vo chando pahātabbo.",
  "sn22.143:1.3_0": "Ko ca, bhikkhave, anattā?",
  "sn22.143:1.4_0": "Rūpaṁ, bhikkhave, anattā; tatra vo chando pahātabbo.",
  "sn22.143:1.5_0": "Vedanā anattā …",
  "sn22.143:1.6_0": "saññā …",
  "sn22.143:1.7_0": "saṅkhārā …",
  "sn22.143:1.8_0": "viññāṇaṁ anattā; tatra vo chando pahātabbo.",
  "sn22.143:1.9_0": "Yo, bhikkhave, anattā; tatra vo chando pahātabbo”ti.",
  "sn22.143:1.10_0": "Aṭṭhamaṁ.",
  "sn22.144:0.1_0": "Saṁyutta Nikāya 22.144",
  "sn22.144:0.2_0": "14. Kukkuḷavagga",
  "sn22.144:0.3_0": "Dutiyaanattasutta",
  "sn22.144:1.1_0": "Sāvatthinidānaṁ.",
  "sn22.144:1.2_0": "“Yo, bhikkhave, anattā; tatra vo rāgo pahātabbo.",
  "sn22.144:1.3_0": "Ko ca, bhikkhave, anattā?",
  "sn22.144:1.4_0": "Rūpaṁ, bhikkhave, anattā; tatra vo rāgo pahātabbo.",
  "sn22.144:1.5_0": "Vedanā anattā …",
  "sn22.144:1.6_0": "saññā …",
  "sn22.144:1.7_0": "saṅkhārā …",
  "sn22.144:1.8_0": "viññāṇaṁ anattā; tatra vo rāgo pahātabbo.",
  "sn22.144:1.9_0": "Yo, bhikkhave, anattā; tatra vo rāgo pahātabbo”ti.",
  "sn22.144:1.10_0": "Navamaṁ.",
  "sn22.145:0.1_0": "Saṁyutta Nikāya 22.145",
  "sn22.145:0.2_0": "14. Kukkuḷavagga",
  "sn22.145:0.3_0": "Tatiyaanattasutta",
  "sn22.145:1.1_0": "Sāvatthinidānaṁ.",
  "sn22.145:1.2_0": "“Yo, bhikkhave, anattā; tatra vo chandarāgo pahātabbo.",
  "sn22.145:1.3_0": "Ko ca, bhikkhave, anattā?",
  "sn22.145:1.4_0": "Rūpaṁ, bhikkhave, anattā; tatra vo chandarāgo pahātabbo.",
  "sn22.145:1.5_0": "Vedanā anattā …",
  "sn22.145:1.6_0": "saññā …",
  "sn22.145:1.7_0": "saṅkhārā …",
  "sn22.145:1.8_0": "viññāṇaṁ anattā; tatra vo chandarāgo pahātabbo.",
  "sn22.145:1.9_0": "Yo, bhikkhave, anattā; tatra vo chandarāgo pahātabbo”ti.",
  "sn22.145:1.10_0": "Dasamaṁ.",
  "sn22.146:0.1_0": "Saṁyutta Nikāya 22.146",
  "sn22.146:0.2_0": "14. Kukkuḷavagga",
  "sn22.146:0.3_0": "Nibbidābahulasutta",
  "sn22.146:1.1_0": "Sāvatthinidānaṁ.",
  "sn22.146:1.2_0": "“Saddhāpabbajitassa, bhikkhave, kulaputtassa ayamanudhammo hoti—",
  "sn22.146:1.3_0": "yaṁ rūpe nibbidābahulo vihareyya.",
  "sn22.146:1.3_1": "Vedanāya …pe… saññāya …",
  "sn22.146:1.3_2": "saṅkhāresu …",
  "sn22.146:1.3_3": "viññāṇe nibbidābahulo vihareyya.",
  "sn22.146:1.4_0": "Yo rūpe nibbidābahulo viharanto,",
  "sn22.146:1.4_1": "vedanāya … saññāya …",
  "sn22.146:1.4_2": "saṅkhāresu …",
  "sn22.146:1.4_3": "viññāṇe nibbidābahulo viharanto rūpaṁ parijānāti, vedanaṁ … saññaṁ …",
  "sn22.146:1.4_4": "saṅkhāre …",
  "sn22.146:1.4_5": "viññāṇaṁ parijānāti;",
  "sn22.146:1.5_0": "so rūpaṁ parijānaṁ vedanaṁ parijānaṁ saññaṁ parijānaṁ saṅkhāre parijānaṁ viññāṇaṁ parijānaṁ parimuccati rūpamhā,",
  "sn22.146:1.5_1": "parimuccati vedanāya,",
  "sn22.146:1.5_2": "parimuccati saññāya,",
  "sn22.146:1.5_3": "parimuccati saṅkhārehi,",
  "sn22.146:1.5_4": "parimuccati viññāṇamhā,",
  "sn22.146:1.5_5": "parimuccati jātiyā jarāya maraṇena sokehi paridevehi dukkhehi domanassehi upāyāsehi;",
  "sn22.146:1.5_6": "‘parimuccati dukkhasmā’ti vadāmī”ti.",
  "sn22.146:1.6_0": "Ekādasamaṁ.",
  "sn22.147:0.1_0": "Saṁyutta Nikāya 22.147",
  "sn22.147:0.2_0": "14. Kukkuḷavagga",
  "sn22.147:0.3_0": "Aniccānupassīsutta",
  "sn22.147:1.1_0": "Sāvatthinidānaṁ.",
  "sn22.147:1.2_0": "“Saddhāpabbajitassa, bhikkhave, kulaputtassa ayamanudhammo hoti—",
  "sn22.147:1.3_0": "yaṁ rūpe aniccānupassī vihareyya.",
  "sn22.147:1.4_0": "Vedanāya …",
  "sn22.147:1.5_0": "saññāya …",
  "sn22.147:1.6_0": "saṅkhāresu …",
  "sn22.147:1.7_0": "viññāṇe aniccānupassī vihareyya …pe…",
  "sn22.147:1.8_0": "‘parimuccati dukkhasmā’ti vadāmī”ti.",
  "sn22.147:1.9_0": "Dvādasamaṁ.",
  "sn22.148:0.1_0": "Saṁyutta Nikāya 22.148",
  "sn22.148:0.2_0": "14. Kukkuḷavagga",
  "sn22.148:0.3_0": "Dukkhānupassīsutta",
  "sn22.148:1.1_0": "Sāvatthinidānaṁ.",
  "sn22.148:1.2_0": "“Saddhāpabbajitassa, bhikkhave, kulaputtassa ayamanudhammo hoti—",
  "sn22.148:1.3_0": "yaṁ rūpe dukkhānupassī vihareyya.",
  "sn22.148:1.4_0": "Vedanāya …",
  "sn22.148:1.5_0": "saññāya …",
  "sn22.148:1.6_0": "saṅkhāresu …",
  "sn22.148:1.7_0": "viññāṇe dukkhānupassī vihareyya …pe…",
  "sn22.148:1.8_0": "‘parimuccati dukkhasmā’ti vadāmī”ti.",
  "sn22.148:1.9_0": "Terasamaṁ.",
  "sn22.149:0.1_0": "Saṁyutta Nikāya 22.149",
  "sn22.149:0.2_0": "14. Kukkuḷavagga",
  "sn22.149:0.3_0": "Anattānupassīsutta",
  "sn22.149:1.1_0": "Sāvatthinidānaṁ.",
  "sn22.149:1.2_0": "“Saddhāpabbajitassa, bhikkhave, kulaputtassa ayamanudhammo hoti—",
  "sn22.149:1.3_0": "yaṁ rūpe anattānupassī vihareyya.",
  "sn22.149:1.4_0": "Vedanāya …",
  "sn22.149:1.5_0": "saññāya …",
  "sn22.149:1.6_0": "saṅkhāresu …",
  "sn22.149:1.7_0": "viññāṇe anattānupassī vihareyya.",
  "sn22.149:1.8_0": "Anattānupassī viharanto, vedanāya …",
  "sn22.149:1.9_0": "saññāya …",
  "sn22.149:1.10_0": "saṅkhāresu …",
  "sn22.149:1.11_0": "viññāṇe anattānupassī viharanto rūpaṁ parijānāti, vedanaṁ …pe…",
  "sn22.149:1.12_0": "saññaṁ …",
  "sn22.149:1.13_0": "saṅkhāre …",
  "sn22.149:1.14_0": "viññāṇaṁ parijānāti.",
  "sn22.149:1.15_0": "So rūpaṁ parijānaṁ vedanaṁ parijānaṁ saññaṁ parijānaṁ saṅkhāre parijānaṁ viññāṇaṁ parijānaṁ parimuccati rūpamhā,",
  "sn22.149:1.15_1": "parimuccati vedanāya,",
  "sn22.149:1.15_2": "parimuccati saññāya,",
  "sn22.149:1.15_3": "parimuccati saṅkhārehi,",
  "sn22.149:1.15_4": "parimuccati viññāṇamhā,",
  "sn22.149:1.15_5": "parimuccati jātiyā jarāya maraṇena sokehi paridevehi dukkhehi domanassehi upāyāsehi;",
  "sn22.149:1.16_0": "‘parimuccati dukkhasmā’ti vadāmī”ti.",
  "sn22.149:1.17_0": "Cuddasamaṁ.",
  "sn22.149:1.18_0": "Kukkuḷavaggo catuttho.",
  "sn22.149:2.0_0": "Tassuddānaṁ",
  "sn22.149:2.1_0": "Kukkuḷā tayo aniccena,",
  "sn22.149:2.2_0": "dukkhena apare tayo;",
  "sn22.149:2.3_0": "Anattena tayo vuttā,",
  "sn22.149:2.4_0": "kulaputtena dve dukāti.",
  "sn22.150:0.1_0": "Saṁyutta Nikāya 22.150",
  "sn22.150:0.2_0": "15. Diṭṭhivagga",
  "sn22.150:0.3_0": "Ajjhattasutta",
  "sn22.150:1.1_0": "Sāvatthinidānaṁ.",
  "sn22.150:1.2_0": "“Kismiṁ nu kho, bhikkhave, sati, kiṁ upādāya uppajjati ajjhattaṁ sukhadukkhan”ti?",
  "sn22.150:1.3_0": "Bhagavaṁmūlakā no, bhante, dhammā …pe…",
  "sn22.150:1.4_0": "“rūpe kho, bhikkhave, sati rūpaṁ upādāya uppajjati ajjhattaṁ sukhadukkhaṁ.",
  "sn22.150:1.5_0": "Vedanāya sati …pe…",
  "sn22.150:1.6_0": "saññāya sati …",
  "sn22.150:1.7_0": "saṅkhāresu sati …",
  "sn22.150:1.8_0": "viññāṇe sati viññāṇaṁ upādāya uppajjati ajjhattaṁ sukhadukkhaṁ.",
  "sn22.150:1.9_0": "Taṁ kiṁ maññatha, bhikkhave,",
  "sn22.150:1.10_0": "rūpaṁ niccaṁ vā aniccaṁ vā”ti?",
  "sn22.150:1.11_0": "“Aniccaṁ, bhante”.",
  "sn22.150:1.12_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.150:1.13_0": "“Dukkhaṁ, bhante”.",
  "sn22.150:1.14_0": "“Yaṁ panāniccaṁ dukkhaṁ vipariṇāmadhammaṁ,",
  "sn22.150:1.14_1": "api nu taṁ anupādāya uppajjeyya ajjhattaṁ sukhadukkhan”ti?",
  "sn22.150:1.15_0": "“No hetaṁ, bhante”.",
  "sn22.150:1.16_0": "“Vedanā …pe…",
  "sn22.150:1.17_0": "saññā …",
  "sn22.150:1.18_0": "saṅkhārā …",
  "sn22.150:1.19_0": "viññāṇaṁ niccaṁ vā aniccaṁ vā”ti?",
  "sn22.150:1.20_0": "“Aniccaṁ, bhante”.",
  "sn22.150:1.21_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.150:1.22_0": "“Dukkhaṁ, bhante”.",
  "sn22.150:1.23_0": "“Yaṁ panāniccaṁ dukkhaṁ vipariṇāmadhammaṁ,",
  "sn22.150:1.23_1": "api nu taṁ anupādāya uppajjeyya ajjhattaṁ sukhadukkhan”ti?",
  "sn22.150:1.24_0": "“No hetaṁ, bhante”.",
  "sn22.150:1.25_0": "“Evaṁ passaṁ …pe…",
  "sn22.150:1.26_0": "nāparaṁ itthattāyāti pajānātī”ti.",
  "sn22.150:1.27_0": "Paṭhamaṁ.",
  "sn22.151:0.1_0": "Saṁyutta Nikāya 22.151",
  "sn22.151:0.2_0": "15. Diṭṭhivagga",
  "sn22.151:0.3_0": "Etaṁmamasutta",
  "sn22.151:1.1_0": "Sāvatthinidānaṁ.",
  "sn22.151:1.2_0": "“Kismiṁ nu kho, bhikkhave, sati, kiṁ upādāya, kiṁ abhinivissa:",
  "sn22.151:1.3_0": "‘etaṁ mama, esohamasmi, eso me attā’ti samanupassatī”ti?",
  "sn22.151:1.4_0": "Bhagavaṁmūlakā no, bhante, dhammā …pe…",
  "sn22.151:1.5_0": "“rūpe kho, bhikkhave, sati, rūpaṁ upādāya, rūpaṁ abhinivissa …pe…",
  "sn22.151:1.6_0": "viññāṇe sati, viññāṇaṁ upādāya, viññāṇaṁ abhinivissa:",
  "sn22.151:1.7_0": "‘etaṁ mama, esohamasmi, eso me attā’ti samanupassati.",
  "sn22.151:1.8_0": "Taṁ kiṁ maññatha, bhikkhave,",
  "sn22.151:1.9_0": "rūpaṁ niccaṁ vā aniccaṁ vā”ti?",
  "sn22.151:1.10_0": "“Aniccaṁ, bhante” …pe…",
  "sn22.151:1.11_0": "vipariṇāmadhammaṁ, api nu taṁ anupādāya etaṁ mama, esohamasmi, eso me attāti samanupasseyyāti?",
  "sn22.151:1.12_0": "“No hetaṁ, bhante”.",
  "sn22.151:1.13_0": "“Vedanā …",
  "sn22.151:1.14_0": "saññā …",
  "sn22.151:1.15_0": "saṅkhārā …",
  "sn22.151:1.16_0": "viññāṇaṁ niccaṁ vā aniccaṁ vā”ti?",
  "sn22.151:1.17_0": "“Aniccaṁ, bhante” …pe…",
  "sn22.151:1.18_0": "vipariṇāmadhammaṁ, api nu taṁ anupādāya etaṁ mama, esohamasmi, eso me attāti samanupasseyyāti?",
  "sn22.151:1.19_0": "“No hetaṁ, bhante”.",
  "sn22.151:1.20_0": "“Evaṁ passaṁ …pe…",
  "sn22.151:1.21_0": "nāparaṁ itthattāyāti pajānātī”ti.",
  "sn22.151:1.22_0": "Dutiyaṁ.",
  "sn22.152:0.1_0": "Saṁyutta Nikāya 22.152",
  "sn22.152:0.2_0": "15. Diṭṭhivagga",
  "sn22.152:0.3_0": "Soattāsutta",
  "sn22.152:1.1_0": "Sāvatthinidānaṁ.",
  "sn22.152:1.2_0": "“Kismiṁ nu kho, bhikkhave, sati, kiṁ upādāya, kiṁ abhinivissa evaṁ diṭṭhi uppajjati:",
  "sn22.152:1.3_0": "‘so attā, so loko, so pecca bhavissāmi nicco dhuvo sassato avipariṇāmadhammo’”ti?",
  "sn22.152:1.4_0": "Bhagavaṁmūlakā no, bhante, dhammā …pe….",
  "sn22.152:1.5_0": "“Rūpe kho, bhikkhave, sati, rūpaṁ upādāya, rūpaṁ abhinivissa evaṁ diṭṭhi uppajjati:",
  "sn22.152:1.6_0": "‘so attā, so loko, so pecca bhavissāmi nicco dhuvo sassato avipariṇāmadhammo’ti.",
  "sn22.152:1.7_0": "Vedanāya …pe…",
  "sn22.152:1.8_0": "saññāya …",
  "sn22.152:1.9_0": "saṅkhāresu …pe…",
  "sn22.152:1.10_0": "viññāṇe sati, viññāṇaṁ upādāya, viññāṇaṁ abhinivissa evaṁ diṭṭhi uppajjati:",
  "sn22.152:1.11_0": "‘so attā, so loko, so pecca bhavissāmi nicco dhuvo sassato avipariṇāmadhammo’ti.",
  "sn22.152:2.1_0": "Taṁ kiṁ maññatha, bhikkhave,",
  "sn22.152:2.2_0": "rūpaṁ niccaṁ vā aniccaṁ vā”ti?",
  "sn22.152:2.3_0": "“Aniccaṁ, bhante”.",
  "sn22.152:2.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.152:2.5_0": "“Dukkhaṁ, bhante”.",
  "sn22.152:2.6_0": "“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:",
  "sn22.152:2.7_0": "‘so attā, so loko, so pecca bhavissāmi nicco dhuvo sassato avipariṇāmadhammo’”ti?",
  "sn22.152:2.8_0": "“No hetaṁ, bhante”.",
  "sn22.152:2.9_0": "“Vedanā …",
  "sn22.152:2.10_0": "saññā …",
  "sn22.152:2.11_0": "saṅkhārā …",
  "sn22.152:2.12_0": "viññāṇaṁ niccaṁ vā aniccaṁ vā”ti?",
  "sn22.152:2.13_0": "“Aniccaṁ, bhante”.",
  "sn22.152:2.14_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.152:2.15_0": "“Dukkhaṁ, bhante”.",
  "sn22.152:2.16_0": "“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:",
  "sn22.152:2.17_0": "‘so attā so loko, so pecca bhavissāmi nicco dhuvo sassato avipariṇāmadhammo’”ti?",
  "sn22.152:2.18_0": "“No hetaṁ, bhante”.",
  "sn22.152:2.19_0": "“Evaṁ passaṁ …pe…",
  "sn22.152:2.20_0": "nāparaṁ itthattāyāti pajānātī”ti.",
  "sn22.152:2.21_0": "Tatiyaṁ.",
  "sn22.153:0.1_0": "Saṁyutta Nikāya 22.153",
  "sn22.153:0.2_0": "15. Diṭṭhivagga",
  "sn22.153:0.3_0": "Nocamesiyāsutta",
  "sn22.153:1.1_0": "Sāvatthinidānaṁ.",
  "sn22.153:1.2_0": "“Kismiṁ nu kho, bhikkhave, sati, kiṁ upādāya, kiṁ abhinivissa evaṁ diṭṭhi uppajjati:",
  "sn22.153:1.3_0": "‘no cassaṁ, no ca me siyā, nābhavissa, na me bhavissatī’”ti?",
  "sn22.153:1.4_0": "Bhagavaṁmūlakā no, bhante, dhammā …pe…",
  "sn22.153:1.5_0": "“rūpe kho, bhikkhave, sati, rūpaṁ upādāya, rūpaṁ abhinivissa evaṁ diṭṭhi uppajjati:",
  "sn22.153:1.6_0": "‘no cassaṁ, no ca me siyā, nābhavissa, na me bhavissatī’ti.",
  "sn22.153:1.7_0": "Vedanāya sati …",
  "sn22.153:1.8_0": "saññāya sati …",
  "sn22.153:1.9_0": "saṅkhāresu sati …",
  "sn22.153:1.10_0": "viññāṇe sati, viññāṇaṁ upādāya, viññāṇaṁ abhinivissa, evaṁ diṭṭhi uppajjati:",
  "sn22.153:1.11_0": "‘no cassaṁ, no ca me siyā, nābhavissa, na me bhavissatī’ti.",
  "sn22.153:1.12_0": "Taṁ kiṁ maññatha, bhikkhave,",
  "sn22.153:1.13_0": "rūpaṁ niccaṁ vā aniccaṁ vā”ti?",
  "sn22.153:1.14_0": "“Aniccaṁ, bhante”.",
  "sn22.153:1.15_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.153:1.16_0": "“Dukkhaṁ, bhante”.",
  "sn22.153:1.17_0": "“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:",
  "sn22.153:1.18_0": "‘no cassaṁ, no ca me siyā, nābhavissa, na me bhavissatī’”ti?",
  "sn22.153:1.19_0": "“No hetaṁ, bhante”.",
  "sn22.153:1.20_0": "“Vedanā …",
  "sn22.153:1.21_0": "saññā …",
  "sn22.153:1.22_0": "saṅkhārā …",
  "sn22.153:1.23_0": "viññāṇaṁ niccaṁ vā aniccaṁ vā”ti?",
  "sn22.153:1.24_0": "“Aniccaṁ, bhante”.",
  "sn22.153:1.25_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.153:1.26_0": "“Dukkhaṁ, bhante”.",
  "sn22.153:1.27_0": "“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya evaṁ diṭṭhi uppajjeyya:",
  "sn22.153:1.28_0": "‘no cassaṁ, no ca me siyā, nābhavissa, na me bhavissatī’”ti?",
  "sn22.153:1.29_0": "“No hetaṁ, bhante”.",
  "sn22.153:1.30_0": "“Evaṁ passaṁ …pe…",
  "sn22.153:1.31_0": "nāparaṁ itthattāyāti pajānātī”ti.",
  "sn22.153:1.32_0": "Catutthaṁ.",
  "sn22.154:0.1_0": "Saṁyutta Nikāya 22.154",
  "sn22.154:0.2_0": "15. Diṭṭhivagga",
  "sn22.154:0.3_0": "Micchādiṭṭhisutta",
  "sn22.154:1.1_0": "Sāvatthinidānaṁ.",
  "sn22.154:1.2_0": "“Kismiṁ nu kho, bhikkhave, sati, kiṁ upādāya, kiṁ abhinivissa micchādiṭṭhi uppajjatī”ti?",
  "sn22.154:1.3_0": "Bhagavaṁmūlakā no, bhante, dhammā …pe…",
  "sn22.154:1.4_0": "“rūpe kho, bhikkhave, sati, rūpaṁ upādāya, rūpaṁ abhinivissa micchādiṭṭhi uppajjati.",
  "sn22.154:1.5_0": "Vedanāya sati …",
  "sn22.154:1.6_0": "saññāya sati …",
  "sn22.154:1.7_0": "saṅkhāresu sati …",
  "sn22.154:1.8_0": "viññāṇe sati, viññāṇaṁ upādāya, viññāṇaṁ abhinivissa micchādiṭṭhi uppajjati.",
  "sn22.154:1.9_0": "Taṁ kiṁ maññatha, bhikkhave,",
  "sn22.154:1.10_0": "rūpaṁ niccaṁ vā aniccaṁ vā”ti?",
  "sn22.154:1.11_0": "“Aniccaṁ, bhante”.",
  "sn22.154:1.12_0": "“Yaṁ panāniccaṁ …pe…",
  "sn22.154:1.13_0": "api nu taṁ anupādāya micchādiṭṭhi uppajjeyyā”ti?",
  "sn22.154:1.14_0": "“No hetaṁ, bhante”.",
  "sn22.154:1.15_0": "“Vedanā …",
  "sn22.154:1.16_0": "saññā …",
  "sn22.154:1.17_0": "saṅkhārā …",
  "sn22.154:1.18_0": "viññāṇaṁ niccaṁ vā aniccaṁ vā”ti?",
  "sn22.154:1.19_0": "“Aniccaṁ, bhante”.",
  "sn22.154:1.20_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.154:1.21_0": "“Dukkhaṁ, bhante”.",
  "sn22.154:1.22_0": "“Yaṁ panāniccaṁ dukkhaṁ vipariṇāmadhammaṁ, api nu taṁ anupādāya micchādiṭṭhi uppajjeyyā”ti?",
  "sn22.154:1.23_0": "“No hetaṁ, bhante”.",
  "sn22.154:1.24_0": "“Evaṁ passaṁ …pe…",
  "sn22.154:1.25_0": "nāparaṁ itthattāyāti pajānātī”ti.",
  "sn22.154:1.26_0": "Pañcamaṁ.",
  "sn22.155:0.1_0": "Saṁyutta Nikāya 22.155",
  "sn22.155:0.2_0": "15. Diṭṭhivagga",
  "sn22.155:0.3_0": "Sakkāyadiṭṭhisutta",
  "sn22.155:1.1_0": "Sāvatthinidānaṁ.",
  "sn22.155:1.2_0": "“Kismiṁ nu kho, bhikkhave, sati, kiṁ upādāya, kiṁ abhinivissa sakkāyadiṭṭhi uppajjatī”ti?",
  "sn22.155:1.3_0": "Bhagavaṁmūlakā no, bhante, dhammā …pe…",
  "sn22.155:1.4_0": "“rūpe kho, bhikkhave, sati, rūpaṁ upādāya, rūpaṁ abhinivissa sakkāyadiṭṭhi uppajjati.",
  "sn22.155:1.5_0": "Vedanāya sati …",
  "sn22.155:1.6_0": "saññāya sati …",
  "sn22.155:1.7_0": "saṅkhāresu sati …",
  "sn22.155:1.8_0": "viññāṇe sati, viññāṇaṁ upādāya, viññāṇaṁ abhinivissa sakkāyadiṭṭhi uppajjati.",
  "sn22.155:1.9_0": "Taṁ kiṁ maññatha, bhikkhave,",
  "sn22.155:1.10_0": "rūpaṁ niccaṁ vā aniccaṁ vā”ti?",
  "sn22.155:1.11_0": "“Aniccaṁ, bhante”.",
  "sn22.155:1.12_0": "“Yaṁ panāniccaṁ …pe…",
  "sn22.155:1.13_0": "api nu taṁ anupādāya sakkāyadiṭṭhi uppajjeyyā”ti?",
  "sn22.155:1.14_0": "“No hetaṁ, bhante”.",
  "sn22.155:1.15_0": "“Vedanā …",
  "sn22.155:1.16_0": "saññā …",
  "sn22.155:1.17_0": "saṅkhārā …",
  "sn22.155:1.18_0": "viññāṇaṁ niccaṁ vā aniccaṁ vā”ti?",
  "sn22.155:1.19_0": "“Aniccaṁ, bhante”.",
  "sn22.155:1.20_0": "“Yaṁ panāniccaṁ …pe…",
  "sn22.155:1.21_0": "api nu taṁ anupādāya sakkāyadiṭṭhi uppajjeyyā”ti?",
  "sn22.155:1.22_0": "“No hetaṁ, bhante”.",
  "sn22.155:1.23_0": "“Evaṁ passaṁ …pe…",
  "sn22.155:1.24_0": "nāparaṁ itthattāyāti pajānātī”ti.",
  "sn22.155:1.25_0": "Chaṭṭhaṁ.",
  "sn22.156:0.1_0": "Saṁyutta Nikāya 22.156",
  "sn22.156:0.2_0": "15. Diṭṭhivagga",
  "sn22.156:0.3_0": "Attānudiṭṭhisutta",
  "sn22.156:1.1_0": "Sāvatthinidānaṁ.",
  "sn22.156:1.2_0": "“Kismiṁ nu kho, bhikkhave, sati, kiṁ upādāya, kiṁ abhinivissa attānudiṭṭhi uppajjatī”ti?",
  "sn22.156:1.3_0": "Bhagavaṁmūlakā no, bhante, dhammā …pe…",
  "sn22.156:1.4_0": "“rūpe kho, bhikkhave, sati, rūpaṁ upādāya, rūpaṁ abhinivissa attānudiṭṭhi uppajjati.",
  "sn22.156:1.5_0": "Vedanāya sati …",
  "sn22.156:1.6_0": "saññāya sati …",
  "sn22.156:1.7_0": "saṅkhāresu sati …",
  "sn22.156:1.8_0": "viññāṇe sati, viññāṇaṁ upādāya, viññāṇaṁ abhinivissa attānudiṭṭhi uppajjati.",
  "sn22.156:1.9_0": "Taṁ kiṁ maññatha, bhikkhave,",
  "sn22.156:1.10_0": "rūpaṁ niccaṁ vā aniccaṁ vā”ti?",
  "sn22.156:1.11_0": "“Aniccaṁ, bhante”.",
  "sn22.156:1.12_0": "“Yaṁ panāniccaṁ …pe…",
  "sn22.156:1.13_0": "api nu taṁ anupādāya attānudiṭṭhi uppajjeyyā”ti?",
  "sn22.156:1.14_0": "“No hetaṁ, bhante”.",
  "sn22.156:1.15_0": "“Vedanā …",
  "sn22.156:1.16_0": "saññā …",
  "sn22.156:1.17_0": "saṅkhārā …",
  "sn22.156:1.18_0": "viññāṇaṁ niccaṁ vā aniccaṁ vā”ti?",
  "sn22.156:1.19_0": "“Aniccaṁ, bhante”.",
  "sn22.156:1.20_0": "“Yaṁ panāniccaṁ …pe…",
  "sn22.156:1.21_0": "api nu taṁ anupādāya attānudiṭṭhi uppajjeyyā”ti?",
  "sn22.156:1.22_0": "“No hetaṁ, bhante”.",
  "sn22.156:1.23_0": "“Evaṁ passaṁ …pe…",
  "sn22.156:1.24_0": "nāparaṁ itthattāyāti pajānātī”ti.",
  "sn22.156:1.25_0": "Sattamaṁ.",
  "sn22.157:0.1_0": "Saṁyutta Nikāya 22.157",
  "sn22.157:0.2_0": "15. Diṭṭhivagga",
  "sn22.157:0.3_0": "Abhinivesasutta",
  "sn22.157:1.1_0": "Sāvatthinidānaṁ.",
  "sn22.157:1.2_0": "“Kismiṁ nu kho,",
  "sn22.157:1.2_1": "bhikkhave, sati,",
  "sn22.157:1.2_2": "kiṁ upādāya,",
  "sn22.157:1.2_3": "kiṁ abhinivissa uppajjanti saṁyojanābhinivesavinibandhā”ti?",
  "sn22.157:1.3_0": "Bhagavaṁmūlakā no, bhante, dhammā …pe…",
  "sn22.157:1.4_0": "“rūpe kho,",
  "sn22.157:1.4_1": "bhikkhave, sati,",
  "sn22.157:1.4_2": "rūpaṁ upādāya,",
  "sn22.157:1.4_3": "rūpaṁ abhinivissa uppajjanti saṁyojanābhinivesavinibandhā.",
  "sn22.157:1.5_0": "Vedanāya sati …",
  "sn22.157:1.6_0": "saññāya sati …",
  "sn22.157:1.7_0": "saṅkhāresu sati …",
  "sn22.157:1.8_0": "viññāṇe sati, viññāṇaṁ upādāya, viññāṇaṁ abhinivissa uppajjanti saṁyojanābhinivesavinibandhā.",
  "sn22.157:1.9_0": "Taṁ kiṁ maññatha, bhikkhave,",
  "sn22.157:1.10_0": "rūpaṁ niccaṁ vā aniccaṁ vā”ti?",
  "sn22.157:1.11_0": "“Aniccaṁ, bhante”.",
  "sn22.157:1.12_0": "“Yaṁ panāniccaṁ …pe…",
  "sn22.157:1.13_0": "api nu taṁ anupādāya uppajjeyyuṁ saṁyojanābhinivesavinibandhā”ti?",
  "sn22.157:1.14_0": "“No hetaṁ, bhante” …pe…",
  "sn22.157:1.15_0": "“evaṁ passaṁ …pe…",
  "sn22.157:1.16_0": "nāparaṁ itthattāyāti pajānātī”ti.",
  "sn22.157:1.17_0": "Aṭṭhamaṁ.",
  "sn22.158:0.1_0": "Saṁyutta Nikāya 22.158",
  "sn22.158:0.2_0": "15. Diṭṭhivagga",
  "sn22.158:0.3_0": "Dutiyaabhinivesasutta",
  "sn22.158:1.1_0": "Sāvatthinidānaṁ.",
  "sn22.158:1.2_0": "“Kismiṁ nu kho,",
  "sn22.158:1.2_1": "bhikkhave, sati,",
  "sn22.158:1.2_2": "kiṁ upādāya,",
  "sn22.158:1.2_3": "kiṁ abhinivissa uppajjanti saṁyojanābhinivesavinibandhājjhosānā”ti?",
  "sn22.158:1.3_0": "Bhagavaṁmūlakā no, bhante, dhammā …pe…",
  "sn22.158:1.4_0": "“rūpe kho,",
  "sn22.158:1.4_1": "bhikkhave, sati,",
  "sn22.158:1.4_2": "rūpaṁ upādāya,",
  "sn22.158:1.4_3": "rūpaṁ abhinivissa uppajjanti saṁyojanābhinivesavinibandhājjhosānā.",
  "sn22.158:1.5_0": "Vedanāya sati …",
  "sn22.158:1.6_0": "saññāya sati …",
  "sn22.158:1.7_0": "saṅkhāresu sati …",
  "sn22.158:1.8_0": "viññāṇe sati,",
  "sn22.158:1.8_1": "viññāṇaṁ upādāya,",
  "sn22.158:1.8_2": "viññāṇaṁ abhinivissa uppajjanti saṁyojanābhinivesavinibandhājjhosānā.",
  "sn22.158:1.9_0": "Taṁ kiṁ maññatha, bhikkhave,",
  "sn22.158:1.10_0": "rūpaṁ niccaṁ vā aniccaṁ vā”ti?",
  "sn22.158:1.11_0": "“Aniccaṁ, bhante”.",
  "sn22.158:1.12_0": "“Yaṁ panāniccaṁ …pe…",
  "sn22.158:1.13_0": "api nu taṁ anupādāya uppajjeyyuṁ saṁyojanābhinivesavinibandhājjhosānā”ti?",
  "sn22.158:1.14_0": "“No hetaṁ, bhante”.",
  "sn22.158:1.15_0": "“Evaṁ passaṁ …pe…",
  "sn22.158:1.16_0": "nāparaṁ itthattāyāti pajānātī”ti.",
  "sn22.158:1.17_0": "Navamaṁ.",
  "sn22.159:0.1_0": "Saṁyutta Nikāya 22.159",
  "sn22.159:0.2_0": "15. Diṭṭhivagga",
  "sn22.159:0.3_0": "Ānandasutta",
  "sn22.159:1.1_0": "Sāvatthinidānaṁ.",
  "sn22.159:1.2_0": "Atha kho āyasmā ānando yena bhagavā tenupasaṅkami; upasaṅkamitvā …pe… bhagavantaṁ etadavoca:",
  "sn22.159:1.3_0": "“sādhu me, bhante,",
  "sn22.159:1.3_1": "bhagavā saṅkhittena dhammaṁ desetu,",
  "sn22.159:1.3_2": "yamahaṁ bhagavato dhammaṁ sutvā eko vūpakaṭṭho appamatto ātāpī pahitatto vihareyyan”ti.",
  "sn22.159:2.1_0": "“Taṁ kiṁ maññasi, ānanda,",
  "sn22.159:2.2_0": "rūpaṁ niccaṁ vā aniccaṁ vā”ti?",
  "sn22.159:2.3_0": "“Aniccaṁ, bhante”.",
  "sn22.159:2.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.159:2.5_0": "“Dukkhaṁ, bhante”.",
  "sn22.159:2.6_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.159:2.7_0": "‘etaṁ mama, esohamasmi, eso me attā’”ti?",
  "sn22.159:2.8_0": "“No hetaṁ, bhante”.",
  "sn22.159:2.9_0": "“Vedanā …",
  "sn22.159:2.10_0": "saññā …",
  "sn22.159:2.11_0": "saṅkhārā …",
  "sn22.159:2.12_0": "viññāṇaṁ niccaṁ vā aniccaṁ vā”ti?",
  "sn22.159:2.13_0": "“Aniccaṁ, bhante”.",
  "sn22.159:2.14_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn22.159:2.15_0": "“Dukkhaṁ, bhante”.",
  "sn22.159:2.16_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn22.159:2.17_0": "‘etaṁ mama, esohamasmi, eso me attā’”ti?",
  "sn22.159:2.18_0": "“No hetaṁ, bhante”.",
  "sn22.159:2.19_0": "“Evaṁ passaṁ …pe…",
  "sn22.159:2.20_0": "nāparaṁ itthattāyāti pajānātī”ti.",
  "sn22.159:2.21_0": "Dasamaṁ.",
  "sn22.159:2.22_0": "Diṭṭhivaggo pañcamo.",
  "sn22.159:3.0_0": "Tassuddānaṁ",
  "sn22.159:3.1_0": "Ajjhattikaṁ etaṁmama,",
  "sn22.159:3.2_0": "Soattā nocamesiyā;",
  "sn22.159:3.3_0": "Micchāsakkāyattānu dve,",
  "sn22.159:3.4_0": "Abhinivesā ānandenāti.",
  "sn22.159:3.5_0": "Uparipaṇṇāsako samatto.",
  "sn22.159:4.0_0": "Tassa uparipaṇṇāsakassa vagguddānaṁ",
  "sn22.159:4.1_0": "Anto dhammakathikā vijjā,",
  "sn22.159:4.2_0": "kukkuḷaṁ diṭṭhipañcamaṁ;",
  "sn22.159:4.3_0": "Tatiyo paṇṇāsako vutto,",
  "sn22.159:4.4_0": "nipātoti pavuccatīti.",
  "sn22.159:4.5_0": "Khandhasaṁyuttaṁ samattaṁ."
}