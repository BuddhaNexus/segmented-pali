{
  "atk-s0302a:6_0": "Namo tassa bhagavato arahato sammāsambuddhassa",
  "atk-s0302a:7_0": "Saṃyuttanikāye",
  "atk-s0302a:9_0": "Nidānavagga-aṭṭhakathā",
  "atk-s0302a:11_0": "1. Nidānasaṃyuttaṃ",
  "atk-s0302a:12_0": "1. Buddhavaggo",
  "atk-s0302a:13_0": "1. Paṭiccasamuppādasuttavaṇṇanā",
  "atk-s0302a:14_0": "1.",
  "atk-s0302a:14_1": "Evaṃ me sutanti –",
  "atk-s0302a:14_2": "nidānavagge paṭhamaṃ paṭiccasamuppādasuttaṃ.",
  "atk-s0302a:14_3": "Tatrāyaṃ anupubbapadavaṇṇanā –",
  "atk-s0302a:14_4": "tatra kho bhagavā bhikkhū āmantesīti,",
  "atk-s0302a:14_5": "ettha tatrāti desakālaparidīpanaṃ.",
  "atk-s0302a:14_6": "Tañhi “yaṃ samayaṃ viharati,",
  "atk-s0302a:14_7": "tatra samaye,",
  "atk-s0302a:14_8": "yasmiñca jetavane viharati,",
  "atk-s0302a:14_9": "tatra jetavane”ti dīpeti.",
  "atk-s0302a:14_10": "Bhāsitabbayutte vā desakāle dīpeti.",
  "atk-s0302a:14_11": "Na hi bhagavā ayutte dese kāle ca dhammaṃ bhāsati.",
  "atk-s0302a:14_12": "“Akālo kho tāva bāhiyā”tiādi cettha sādhakaṃ.",
  "atk-s0302a:14_13": "Khoti padapūraṇamatte,",
  "atk-s0302a:14_14": "avadhāraṇe ādikālatthe vā nipāto.",
  "atk-s0302a:14_15": "Bhagavāti lokagarudīpanaṃ.",
  "atk-s0302a:14_16": "Bhikkhūti kathāsavanayuttapuggalavacanaṃ.",
  "atk-s0302a:14_17": "Apicettha “bhikkhakoti bhikkhu,",
  "atk-s0302a:14_18": "bhikkhācariyaṃ ajjhūpagatoti bhikkhū”tiādinā nayena vacanattho veditabbo.",
  "atk-s0302a:14_19": "Āmantesīti ālapi, abhāsi,",
  "atk-s0302a:14_20": "sambodhesi,",
  "atk-s0302a:14_21": "ayamettha attho.",
  "atk-s0302a:14_22": "Aññatra pana ñāpanepi hoti. Yathāha –",
  "atk-s0302a:14_23": "“āmantayāmi vo,",
  "atk-s0302a:14_24": "bhikkhave,",
  "atk-s0302a:14_25": "paṭivedayāmi vo,",
  "atk-s0302a:14_26": "bhikkhave”ti.",
  "atk-s0302a:14_27": "Pakkosanepi. Yathāha –",
  "atk-s0302a:14_28": "“ehi tvaṃ, bhikkhu,",
  "atk-s0302a:14_29": "mama vacanena sāriputtaṃ āmantehī”ti.",
  "atk-s0302a:14_30": "Bhikkhavoti āmantanākāradīpanaṃ.",
  "atk-s0302a:14_31": "Tañca bhikkhanasīlatādiguṇayogasiddhattā vuttaṃ.",
  "atk-s0302a:14_32": "Bhikkhanasīlatāguṇayuttopi hi bhikkhu,",
  "atk-s0302a:14_33": "bhikkhanadhammatāguṇayuttopi bhikkhane sādhukāritāguṇayuttopīti saddavidū maññanti.",
  "atk-s0302a:14_34": "Tena ca tesaṃ bhikkhanasīlatādiguṇayogasiddhena vacanena hīnādhikajanasevitavuttiṃ pakāsento uddhatadīnabhāvaniggahaṃ karoti.",
  "atk-s0302a:14_35": "“Bhikkhavo”ti iminā ca karuṇāvipphārasommahadayanayananipātapubbaṅgamena vacanena te attano abhimukhe",
  "atk-s0302a:14_36": "karonto teneva kathetukamyatādīpakena nesaṃ vacanena sotukamyataṃ janeti,",
  "atk-s0302a:14_37": "teneva ca sambodhanatthena sādhukaṃ manasikārepi niyojeti.",
  "atk-s0302a:14_38": "Sādhukaṃ manasikārāyattā hi sāsanasampatti.",
  "atk-s0302a:15_0": "Aparesupi devamanussesu vijjamānesu kasmā bhikkhūyeva āmantesīti ce?",
  "atk-s0302a:15_1": "Jeṭṭhaseṭṭhāsannasadāsannihitabhāvato.",
  "atk-s0302a:15_2": "Sabbaparisasādhāraṇā hi bhagavato dhammadesanā,",
  "atk-s0302a:15_3": "parisāya jeṭṭhā bhikkhū paṭhamaṃ uppannattā,",
  "atk-s0302a:15_4": "seṭṭhā anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā ca,",
  "atk-s0302a:15_5": "āsannā tattha nisinnesu satthusantikattā,",
  "atk-s0302a:15_6": "sadāsannihitā satthusantikāvacarattāti.",
  "atk-s0302a:15_7": "Apica te dhammadesanāya bhājanaṃ yathānusiṭṭhaṃ paṭipattisabbhāvato.",
  "atk-s0302a:15_8": "Visesato ca ekacce bhikkhūyeva sandhāya ayaṃ desanāpīti evaṃ āmantesi.",
  "atk-s0302a:16_0": "Kimatthaṃ pana bhagavā dhammaṃ desento paṭhamaṃ bhikkhū āmantesi,",
  "atk-s0302a:16_1": "na dhammameva desesīti?",
  "atk-s0302a:16_2": "Satijananatthaṃ.",
  "atk-s0302a:16_3": "Bhikkhū aññaṃ cintentāpi vikkhittacittāpi dhammaṃ paccavekkhantāpi kammaṭṭhānaṃ manasikarontāpi nisinnā honti.",
  "atk-s0302a:16_4": "Te anāmantetvā dhamme desiyamāne “ayaṃ desanā kiṃnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā duggahitaṃ vā gaṇheyyuṃ,",
  "atk-s0302a:16_5": "na vā gaṇheyyuṃ,",
  "atk-s0302a:16_6": "tena nesaṃ satijananatthaṃ bhagavā paṭhamaṃ āmantetvā pacchā dhammaṃ deseti.",
  "atk-s0302a:17_0": "Bhadanteti gāravavacanametaṃ,",
  "atk-s0302a:17_1": "satthuno paṭivacanadānaṃ vā.",
  "atk-s0302a:17_2": "Apicettha “bhikkhavo”ti vadamāno bhagavā bhikkhū ālapati.",
  "atk-s0302a:17_3": "“Bhadante”ti vadamānā te bhagavantaṃ paccālapanti.",
  "atk-s0302a:17_4": "Tathā hi “bhikkhavo”ti bhagavā ābhāsati,",
  "atk-s0302a:17_5": "“bhadante”ti paccābhāsanti.",
  "atk-s0302a:17_6": "“Bhikkhavo”ti paṭivacanaṃ dāpeti,",
  "atk-s0302a:17_7": "“bhadante”ti paṭivacanaṃ denti.",
  "atk-s0302a:17_8": "Te bhikkhūti ye bhagavā āmantesi, te.",
  "atk-s0302a:17_9": "Bhagavato paccassosunti bhagavato āmantanaṃ patiassosuṃ,",
  "atk-s0302a:17_10": "abhimukhā hutvā suṇiṃsu sampaṭicchiṃsu paṭiggahesunti attho.",
  "atk-s0302a:17_11": "Bhagavā etadavocāti,",
  "atk-s0302a:17_12": "bhagavā etaṃ idāni vattabbaṃ sakalasuttaṃ avoca.",
  "atk-s0302a:17_13": "Ettāvatā yaṃ āyasmatā ānandena atthabyañjanasampannassa buddhānaṃ desanāñāṇagambhīrabhāvasaṃsūcakassa",
  "atk-s0302a:17_14": "imassa suttassa sukhāvagāhaṇatthaṃ kāladesadesakaparisāpadesappaṭimaṇḍitaṃ nidānaṃ bhāsitaṃ,",
  "atk-s0302a:17_15": "tassa atthavaṇṇanā samattā.",
  "atk-s0302a:18_0": "Idāni paṭiccasamuppādaṃ votiādinā nayena bhagavatā nikkhittassa suttassa saṃvaṇṇanāya okāso anuppatto.",
  "atk-s0302a:18_1": "Sā panesā suttavaṇṇanā yasmā suttanikkhepaṃ vicāretvā vuccamānā pākaṭā hoti,",
  "atk-s0302a:18_2": "tasmā suttanikkhepaṃ tāva vicāressāma.",
  "atk-s0302a:18_3": "Cattāro hi suttanikkhepā –",
  "atk-s0302a:18_4": "attajjhāsayo,",
  "atk-s0302a:18_5": "parajjhāsayo,",
  "atk-s0302a:18_6": "pucchāvasiko,",
  "atk-s0302a:18_7": "aṭṭhuppattikoti.",
  "atk-s0302a:18_8": "Tattha yāni suttāni bhagavā parehi anajjhiṭṭho kevalaṃ attano ajjhāsayeneva katheti,",
  "atk-s0302a:18_9": "seyyathidaṃ –",
  "atk-s0302a:18_10": "dasabalasuttantahārako candopama- vīṇopama-",
  "atk-s0302a:18_11": "sammappadhāna-",
  "atk-s0302a:18_12": "iddhipāda-",
  "atk-s0302a:18_13": "indriyabala-",
  "atk-s0302a:18_14": "bojjhaṅgamaggaṅga-",
  "atk-s0302a:18_15": "suttantahārakoti evamādīni,",
  "atk-s0302a:18_16": "tesaṃ attajjhāsayo nikkhepo.",
  "atk-s0302a:19_0": "Yāni pana “paripakkā kho rāhulassa vimuttiparipācanīyā dhammā.",
  "atk-s0302a:19_1": "Yaṃnūnāhaṃ rāhulaṃ uttariṃ āsavānaṃ khaye vineyya”nti evaṃ paresaṃ ajjhāsayaṃ khantiṃ nijjhānakkhamaṃ",
  "atk-s0302a:19_2": "manaṃ abhinīhāraṃ bujjhanabhāvañca apekkhitvā parajjhāsayavasena kathitāni,",
  "atk-s0302a:19_3": "seyyathidaṃ –",
  "atk-s0302a:19_4": "cūḷarāhulovādasuttaṃ,",
  "atk-s0302a:19_5": "mahārāhulovādasuttaṃ,",
  "atk-s0302a:19_6": "dhammacakkappavattanaṃ,",
  "atk-s0302a:19_7": "anattalakkhaṇasuttaṃ,",
  "atk-s0302a:19_8": "āsīvisopamasuttaṃ,",
  "atk-s0302a:19_9": "dhātuvibhaṅgasuttanti,",
  "atk-s0302a:19_10": "evamādīni,",
  "atk-s0302a:19_11": "tesaṃ parajjhāsayo nikkhepo.",
  "atk-s0302a:20_0": "Bhagavantaṃ pana upasaṅkamitvā catasso parisā cattāro vaṇṇā nāgā supaṇṇā gandhabbā asurā yakkhā mahārājāno",
  "atk-s0302a:20_1": "tāvatiṃsādayo devā mahābrahmāti evamādayo “bojjhaṅgā bojjhaṅgāti, bhante,",
  "atk-s0302a:20_2": "vuccanti –",
  "atk-s0302a:20_3": "nīvaraṇā nīvaraṇāti, bhante,",
  "atk-s0302a:20_4": "vuccanti –",
  "atk-s0302a:20_5": "ime nu kho, bhante,",
  "atk-s0302a:20_6": "pañcupādānakkhandhā,",
  "atk-s0302a:20_7": "kiṃsūdha vittaṃ purisassa seṭṭha”ntiādinā nayena pañhaṃ pucchanti.",
  "atk-s0302a:20_8": "Evaṃ puṭṭhena bhagavatā yāni kathitāni bojjhaṅgasaṃyuttādīni,",
  "atk-s0302a:20_9": "yāni vā panaññānipi devatāsaṃyutta,",
  "atk-s0302a:20_10": "mārasaṃyutta,",
  "atk-s0302a:20_11": "brahmasaṃyutta,",
  "atk-s0302a:20_12": "sakkapañha,",
  "atk-s0302a:20_13": "cūḷavedalla,",
  "atk-s0302a:20_14": "mahāvedalla,",
  "atk-s0302a:20_15": "sāmaññaphalaāḷavaka, sūciloma,",
  "atk-s0302a:20_16": "kharalomasuttādīni,",
  "atk-s0302a:20_17": "tesaṃ pucchāvasiko nikkhepo.",
  "atk-s0302a:21_0": "Yāni pana tāni uppannaṃ kāraṇaṃ paṭicca kathitāni,",
  "atk-s0302a:21_1": "seyyathidaṃ –",
  "atk-s0302a:21_2": "dhammadāyādaṃ.",
  "atk-s0302a:21_3": "Cūḷasīhanādasuttaṃ puttamaṃsūpamaṃ dārukkhandhūpamaṃ aggikkhandhūpamaṃ pheṇapiṇḍūpamaṃ pāricchattakūpamanti evamādīni,",
  "atk-s0302a:21_4": "tesaṃ aṭṭhuppattiko nikkhepo.",
  "atk-s0302a:22_0": "Evametesu catūsu nikkhepesu imassa paṭiccasamuppādasuttassa parajjhāsayo nikkhepo.",
  "atk-s0302a:22_1": "Parapuggalajjhāsayavasena hidaṃ bhagavatā nikkhittaṃ.",
  "atk-s0302a:22_2": "Katamesaṃ puggalānaṃ ajjhāsayavasenāti?",
  "atk-s0302a:22_3": "Ugghaṭitaññūnaṃ.",
  "atk-s0302a:22_4": "Cattāro hi puggalā ugghaṭitaññū vipañcitaññū neyyo padaparamoti.",
  "atk-s0302a:22_5": "Tattha yassa puggalassa saha udāhaṭavelāya dhammābhisamayo hoti,",
  "atk-s0302a:22_6": "ayaṃ vuccati puggalo ugghaṭitaññū.",
  "atk-s0302a:22_7": "Yassa puggalassa saṃkhittena bhāsitassa vitthārena atthe vibhajiyamāne dhammābhisamayo hoti,",
  "atk-s0302a:22_8": "ayaṃ vuccati puggalo vipañcitaññū.",
  "atk-s0302a:22_9": "Yassa puggalassa uddesato paripucchato yoniso manasikaroto,",
  "atk-s0302a:22_10": "kalyāṇamitte sevato, bhajato,",
  "atk-s0302a:22_11": "payirupāsato,",
  "atk-s0302a:22_12": "anupubbena dhammābhisamayo hoti,",
  "atk-s0302a:22_13": "ayaṃ vuccati puggalo neyyo.",
  "atk-s0302a:22_14": "Yassa puggalassa bahumpi suṇato,",
  "atk-s0302a:22_15": "bahumpi dhārayato,",
  "atk-s0302a:22_16": "bahumpi vācayato na tāya jātiyā dhammābhisamayo hoti,",
  "atk-s0302a:22_17": "ayaṃ vuccati puggalo padaparamo.",
  "atk-s0302a:22_18": "Iti imesu catūsu puggalesu ugghaṭitaññūpuggalānaṃ ajjhāsayavasena idaṃ suttaṃ nikkhittaṃ.",
  "atk-s0302a:23_0": "Tadā kira pañcasatā janapadavāsikā bhikkhū sabbeva ekacarā dvicarā ticarā catucarā pañcacarā sabhāgavuttino",
  "atk-s0302a:23_1": "dhutaṅgadharā āraddhavīriyā yuttayogā vipassakā saṇhaṃ sukhumaṃ suññataṃ paccayākāradesanaṃ patthayamānā",
  "atk-s0302a:23_2": "sāyanhasamaye bhagavantaṃ upasaṅkamitvā, vanditvā,",
  "atk-s0302a:23_3": "rattakambalasāṇiyā parikkhipamānā viya desanaṃ paccāsīsamānā parivāretvā nisīdiṃsu.",
  "atk-s0302a:23_4": "Tesaṃ ajjhāsayavasena bhagavā idaṃ suttaṃ ārabhi.",
  "atk-s0302a:23_5": "Yathā hi cheko cittakāro aparikammakatabhittiṃ labhitvā,",
  "atk-s0302a:23_6": "na āditova rūpaṃ samuṭṭhāpesi,",
  "atk-s0302a:23_7": "mahāmattikalepādīhi pana bhittiparikammaṃ tāva katvā,",
  "atk-s0302a:23_8": "kataparikammāya bhittiyā rūpaṃ samuṭṭhāpeti,",
  "atk-s0302a:23_9": "kataparikammaṃ pana bhittiṃ labhitvā,",
  "atk-s0302a:23_10": "bhittiparikammabyāpāraṃ akatvā,",
  "atk-s0302a:23_11": "raṅgajātāni yojetvā,",
  "atk-s0302a:23_12": "vaṭṭikaṃ vā tūlikaṃ vā ādāya rūpameva samuṭṭhāpeti,",
  "atk-s0302a:23_13": "evameva bhagavā akatābhinivesaṃ ādikammikakulaputtaṃ labhitvā nāssa āditova arahattapadaṭṭhānaṃ saṇhaṃ",
  "atk-s0302a:23_14": "sukhumaṃ suññataṃ vipassanālakkhaṇaṃ ācikkhati,",
  "atk-s0302a:23_15": "sīlasamādhikammassakatādiṭṭhisampadāya pana yojento pubbabhāgapaṭipadaṃ tāva ācikkhati.",
  "atk-s0302a:23_16": "Yaṃ sandhāya vuttaṃ –",
  "atk-s0302a:24_0": "“Tasmātiha tvaṃ, bhikkhu,",
  "atk-s0302a:24_1": "ādimeva visodhehi kusalesu dhammesu.",
  "atk-s0302a:24_2": "Ko cādi kusalānaṃ dhammānaṃ?",
  "atk-s0302a:24_3": "Sīlañca suvisuddhaṃ diṭṭhi ca ujukā.",
  "atk-s0302a:24_4": "Yato kho te, bhikkhu,",
  "atk-s0302a:24_5": "sīlañca suvisuddhaṃ bhavissati diṭṭhi ca ujukā.",
  "atk-s0302a:24_6": "Tato tvaṃ, bhikkhu,",
  "atk-s0302a:24_7": "sīlaṃ nissāya sīle patiṭṭhāya cattāro satipaṭṭhāne tividhena bhāveyyāsi.",
  "atk-s0302a:24_8": "Katame cattāro?",
  "atk-s0302a:24_9": "Idha tvaṃ, bhikkhu,",
  "atk-s0302a:24_10": "ajjhattaṃ vā kāye kāyānupassī viharāhi ātāpī sampajāno satimā vineyya loke abhijjhādomanassaṃ.",
  "atk-s0302a:24_11": "Bahiddhā vā kāye…pe…",
  "atk-s0302a:24_12": "ajjhattabahiddhā vā kāye…pe…",
  "atk-s0302a:24_13": "dhammesu dhammānupassī viharāhi ātāpī sampajāno satimā vineyya loke abhijjhādomanassaṃ.",
  "atk-s0302a:24_14": "Yato kho tvaṃ, bhikkhu,",
  "atk-s0302a:24_15": "sīlaṃ nissāya sīle patiṭṭhāya ime cattāro satipaṭṭhāne evaṃ tividhena bhāvessasi,",
  "atk-s0302a:24_16": "tato tuyhaṃ, bhikkhu,",
  "atk-s0302a:24_17": "yā ratti vā divaso vā āgamissati,",
  "atk-s0302a:24_18": "vuddhiyeva pāṭikaṅkhā kusalesu dhammesu,",
  "atk-s0302a:24_19": "no parihānī”ti.",
  "atk-s0302a:25_0": "Evaṃ ādikammikakulaputtassa sīlakathāya parikammaṃ kathetvā,",
  "atk-s0302a:25_1": "arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ ācikkhati.",
  "atk-s0302a:26_0": "Parisuddhasīlaṃ pana āraddhavīriyaṃ yuttayogaṃ vipassakaṃ labhitvā,",
  "atk-s0302a:26_1": "nāssa pubbabhāgapaṭipadaṃ ācikkhati,",
  "atk-s0302a:26_2": "ujukameva pana arahattapadaṭṭhānaṃ saṇhaṃ sukhumaṃ suññataṃ vipassanālakkhaṇaṃ ācikkhati.",
  "atk-s0302a:26_3": "Ime pañcasatā bhikkhū pubbabhāgapaṭipadaṃ parisodhetvā ṭhitā sudhantasuvaṇṇasadisā suparimajjitamaṇikkhandhasannibhā,",
  "atk-s0302a:26_4": "eko lokuttaramaggova nesaṃ anāgato.",
  "atk-s0302a:26_5": "Iti tassāgamanatthāya satthā tesaṃ ajjhāsayaṃ apekkhamāno idaṃ suttaṃ ārabhi.",
  "atk-s0302a:27_0": "Tattha paṭiccasamuppādanti paccayākāraṃ.",
  "atk-s0302a:27_1": "Paccayākāro hi aññamaññaṃ paṭicca sahite dhamme uppādeti.",
  "atk-s0302a:27_2": "Tasmā paṭiccasamuppādoti vuccati.",
  "atk-s0302a:27_3": "Ayamettha saṅkhepo,",
  "atk-s0302a:27_4": "vitthāro pana visuddhimaggato gahetabbo.",
  "atk-s0302a:28_0": "Voti ayaṃ vo-",
  "atk-s0302a:28_1": "saddo paccatta-",
  "atk-s0302a:28_2": "upayogakaraṇa-",
  "atk-s0302a:28_3": "sampadāna-",
  "atk-s0302a:28_4": "sāmivacana-",
  "atk-s0302a:28_5": "padapūraṇesu dissati.",
  "atk-s0302a:28_6": "“Kacci pana vo anuruddhā samaggā sammodamānā”tiādīsu hi paccatte dissati.",
  "atk-s0302a:28_7": "“Gacchatha,",
  "atk-s0302a:28_8": "bhikkhave,",
  "atk-s0302a:28_9": "paṇāmemi vo”tiādīsu upayoge.",
  "atk-s0302a:28_10": "“Na vo mama santike vatthabba”ntiādīsu karaṇe.",
  "atk-s0302a:28_11": "“Vanapatthapariyāyaṃ vo,",
  "atk-s0302a:28_12": "bhikkhave,",
  "atk-s0302a:28_13": "desessāmī”tiādīsu sampadāne.",
  "atk-s0302a:28_14": "“Sabbesaṃ vo,",
  "atk-s0302a:28_15": "sāriputta,",
  "atk-s0302a:28_16": "subhāsita”ntiādīsu sāmivacane.",
  "atk-s0302a:28_17": "“Ye hi vo ariyā parisuddhakāyakammantā”tiādīsu padapūraṇamatte.",
  "atk-s0302a:28_18": "Idha panāyaṃ sampadāne daṭṭhabbo.",
  "atk-s0302a:28_19": "Bhikkhaveti patissavena abhimukhībhūtānaṃ puna ālapanaṃ.",
  "atk-s0302a:28_20": "Desessāmīti desanāpaṭijānanaṃ.",
  "atk-s0302a:28_21": "Taṃ suṇāthāti taṃ paṭiccasamuppādaṃ taṃ desanaṃ mayā vuccamānaṃ suṇātha.",
  "atk-s0302a:29_0": "Sādhukaṃ manasi karothāti ettha pana sādhukaṃ sādhūti ekatthametaṃ.",
  "atk-s0302a:29_1": "Ayañca sādhusaddo āyācana-",
  "atk-s0302a:29_2": "sampaṭicchana-",
  "atk-s0302a:29_3": "sampahaṃsana- sundara-",
  "atk-s0302a:29_4": "daḷhīkammādīsu dissati.",
  "atk-s0302a:29_5": "“Sādhu me, bhante,",
  "atk-s0302a:29_6": "bhagavā saṃkhittena dhammaṃ desetū”tiādīsu hi āyācane dissati. “Sādhu,",
  "atk-s0302a:29_7": "bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane.",
  "atk-s0302a:29_8": "“Sādhu sādhu,",
  "atk-s0302a:29_9": "sāriputtā”tiādīsu sampahaṃsane.",
  "atk-s0302a:30_0": "“Sādhu dhammarucī rājā, sādhu paññāṇavā naro;",
  "atk-s0302a:31_0": "Sādhu mittānamaddubbho, pāpassa akaraṇaṃ sukha”nti. –",
  "atk-s0302a:32_0": "Ādīsu sundare. “Tena hi, brāhmaṇa,",
  "atk-s0302a:32_1": "sādhukaṃ suṇāhī”tiādīsu sādhukasaddoyeva daḷhīkamme āṇattiyantipi vuccati.",
  "atk-s0302a:32_2": "Idha panāyaṃ ettheva daḷhīkamme āṇattiyā ca attho veditabbo,",
  "atk-s0302a:32_3": "sundaratthepi vaṭṭati.",
  "atk-s0302a:32_4": "Daḷhīkaraṇatthena hi “daḷhaṃ imaṃ dhammaṃ suṇātha,",
  "atk-s0302a:32_5": "suggahitaṃ gaṇhantā”,",
  "atk-s0302a:32_6": "āṇattiatthena “mama āṇattiyā suṇātha” sundaratthena “sundaramimaṃ bhaddakaṃ dhammaṃ suṇāthā”ti etaṃ dīpitaṃ hoti.",
  "atk-s0302a:32_7": "Manasi karothāti āvajjetha.",
  "atk-s0302a:32_8": "Samannāharathāti attho.",
  "atk-s0302a:32_9": "Avikkhittacittā hutvā nisāmetha,",
  "atk-s0302a:32_10": "citte karothāti adhippāyo.",
  "atk-s0302a:33_0": "Idānettha taṃ suṇāthāti sotindriyavikkhepanivāraṇametaṃ.",
  "atk-s0302a:33_1": "Sādhukaṃ manasi karothāti manasikāre daḷhīkammaniyojanena manindriyavikkhepanivāraṇaṃ.",
  "atk-s0302a:33_2": "Purimañcettha byañjanavipallāsagāhanivāraṇaṃ,",
  "atk-s0302a:33_3": "pacchimaṃ atthavipallāsagāhanivāraṇaṃ.",
  "atk-s0302a:33_4": "Purimena ca dhammassavane niyojeti,",
  "atk-s0302a:33_5": "pacchimena sutānaṃ dhammānaṃ dhāraṇūpaparikkhāsu.",
  "atk-s0302a:33_6": "Purimena ca “sabyañjano ayaṃ dhammo,",
  "atk-s0302a:33_7": "tasmā savanīyo”ti dīpeti,",
  "atk-s0302a:33_8": "pacchimena “sāttho,",
  "atk-s0302a:33_9": "tasmā manasi kātabbo”ti.",
  "atk-s0302a:33_10": "Sādhukapadaṃ vā ubhayapadehi yojetvā,",
  "atk-s0302a:33_11": "“yasmā ayaṃ dhammo dhammagambhīro ca desanāgambhīro ca,",
  "atk-s0302a:33_12": "tasmā suṇātha sādhukaṃ.",
  "atk-s0302a:33_13": "Yasmā atthagambhīro ca paṭivedhagambhīro ca,",
  "atk-s0302a:33_14": "tasmā sādhukaṃ manasi karothā”ti evaṃ yojanā veditabbā.",
  "atk-s0302a:33_15": "Bhāsissāmīti desessāmi.",
  "atk-s0302a:33_16": "“Taṃ suṇāthā”ti ettha paṭiññātaṃ desanaṃ saṃkhittatova na desessāmi,",
  "atk-s0302a:33_17": "apica kho vitthāratopi naṃ bhāsissāmīti vuttaṃ hoti.",
  "atk-s0302a:33_18": "Saṅkhepavitthāravācakāni hi etāni padāni.",
  "atk-s0302a:33_19": "Yathāha vaṅgīsatthero –",
  "atk-s0302a:34_0": "“Saṃkhittenapi deseti, vitthārenapi bhāsati;",
  "atk-s0302a:35_0": "Sāḷikāyiva nigghoso, paṭibhānaṃ udīrayī”ti. ;",
  "atk-s0302a:36_0": "Evaṃ vutte ussāhajātā hutvā evaṃ,",
  "atk-s0302a:36_1": "bhanteti kho te bhikkhū bhagavato paccassosuṃ satthu vacanaṃ sampaṭicchiṃsu,",
  "atk-s0302a:36_2": "paṭiggahesunti vuttaṃ hoti.",
  "atk-s0302a:37_0": "Atha nesaṃ bhagavā etadavoca –",
  "atk-s0302a:37_1": "etaṃ idāni vattabbaṃ “katamo ca,",
  "atk-s0302a:37_2": "bhikkhave,",
  "atk-s0302a:37_3": "paṭiccasamuppādo”tiādiṃ sakalaṃ suttaṃ avoca.",
  "atk-s0302a:37_4": "Tattha katamo ca,",
  "atk-s0302a:37_5": "bhikkhave,",
  "atk-s0302a:37_6": "paṭiccasamuppādoti kathetukamyatāpucchā.",
  "atk-s0302a:37_7": "Pañcavidhā hi pucchā adiṭṭhajotanāpucchā diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti,",
  "atk-s0302a:37_8": "tāsaṃ idaṃ nānattaṃ –",
  "atk-s0302a:38_0": "Katamā adiṭṭhajotanā pucchā ?",
  "atk-s0302a:38_1": "Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ.",
  "atk-s0302a:38_2": "Tassa ñāṇāya dassanāya tulanāya tīraṇāya vibhūtāya vibhāvanatthāya pañhaṃ pucchati.",
  "atk-s0302a:38_3": "Ayaṃ adiṭṭhajotanāpucchā.",
  "atk-s0302a:39_0": "Katamā diṭṭhasaṃsandanāpucchā?",
  "atk-s0302a:39_1": "Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ.",
  "atk-s0302a:39_2": "So aññehi paṇḍitehi saddhiṃ saṃsandanatthāya pañhaṃ pucchati.",
  "atk-s0302a:39_3": "Ayaṃ diṭṭhasaṃsandanāpucchā.",
  "atk-s0302a:40_0": "Katamā vimaticchedanāpucchā?",
  "atk-s0302a:40_1": "Pakatiyā saṃsayapakkhando hoti vimatipakkhando dveḷhakajāto –",
  "atk-s0302a:40_2": "“evaṃ nu kho,",
  "atk-s0302a:40_3": "na nu kho,",
  "atk-s0302a:40_4": "kathaṃ nu kho”ti,",
  "atk-s0302a:40_5": "so vimaticchedanatthāya pañhaṃ pucchati,",
  "atk-s0302a:40_6": "ayaṃ vimaticchedanāpucchā.",
  "atk-s0302a:41_0": "Katamā anumatipucchā?",
  "atk-s0302a:41_1": "Bhagavā bhikkhūnaṃ anumatiyā pañhaṃ pucchati –",
  "atk-s0302a:41_2": "“taṃ kiṃ maññatha,",
  "atk-s0302a:41_3": "bhikkhave,",
  "atk-s0302a:41_4": "rūpaṃ niccaṃ vā aniccaṃ vā”ti, aniccaṃ, bhante.",
  "atk-s0302a:41_5": "Yaṃ panāniccaṃ dukkhaṃ vā taṃ sukhaṃ vāti, dukkhaṃ, bhante.",
  "atk-s0302a:41_6": "Yaṃ panāniccaṃ dukkhaṃ vipariṇāmadhammaṃ,",
  "atk-s0302a:41_7": "kallaṃ nu taṃ samanupassituṃ –",
  "atk-s0302a:41_8": "“etaṃ mama esohamasmi eso me attā”ti,",
  "atk-s0302a:41_9": "no hetaṃ bhanteti.",
  "atk-s0302a:41_10": "Ayaṃ anumatipucchā.",
  "atk-s0302a:42_0": "Katamā kathetukamyatāpucchā?",
  "atk-s0302a:42_1": "Bhagavā bhikkhūnaṃ kathetukamyatāya pañhaṃ pucchati –",
  "atk-s0302a:42_2": "“cattārome,",
  "atk-s0302a:42_3": "bhikkhave,",
  "atk-s0302a:42_4": "satipaṭṭhānā.",
  "atk-s0302a:42_5": "Katame cattāro”ti?",
  "atk-s0302a:42_6": "Ayaṃ kathetukamyatāpucchāti.",
  "atk-s0302a:43_0": "Tattha buddhānaṃ purimā tisso pucchā natthi. Kasmā?",
  "atk-s0302a:43_1": "Buddhānañhi tīsu addhāsu kiñci saṅkhataṃ addhāvimuttaṃ vā asaṅkhataṃ adiṭṭhaṃ ajotitaṃ atulitaṃ atīritaṃ avibhūtaṃ avibhāvitaṃ nāma natthi.",
  "atk-s0302a:43_2": "Tena nesaṃ adiṭṭhajotanāpucchā natthi.",
  "atk-s0302a:43_3": "Yaṃ pana bhagavatā attano ñāṇena paṭividdhaṃ,",
  "atk-s0302a:43_4": "tassa aññena samaṇena vā brāhmaṇena vā devena vā mārena vā brahmunā vā saddhiṃ saṃsandanakiccaṃ natthi.",
  "atk-s0302a:43_5": "Tenassa diṭṭhasaṃsandanāpucchā natthi.",
  "atk-s0302a:43_6": "Yasmā panesa akathaṃkathī tiṇṇavicikiccho sabbadhammesu vihatasaṃsayo.",
  "atk-s0302a:43_7": "Tenassa vimaticchedanāpucchā natthi.",
  "atk-s0302a:43_8": "Itarā pana dve pucchā bhagavato atthi.",
  "atk-s0302a:43_9": "Tāsu ayaṃ kathetukamyatā pucchāti veditabbā.",
  "atk-s0302a:44_0": "Idāni tāva pucchāya puṭṭhaṃ paccayākāraṃ vibhajanto avijjāpaccayā,",
  "atk-s0302a:44_1": "bhikkhave,",
  "atk-s0302a:44_2": "saṅkhārātiādimāha.",
  "atk-s0302a:44_3": "Ettha ca yathā nāma “pitaraṃ kathessāmī”ti āraddho “tissassa pitā soṇassa pitā”ti paṭhamataraṃ puttampi katheti,",
  "atk-s0302a:44_4": "evameva bhagavā paccayaṃ kathetuṃ āraddho “avijjāpaccayā saṅkhārā”tiādinā nayena saṅkhārādīnaṃ paccaye",
  "atk-s0302a:44_5": "avijjādidhamme kathento paccayuppannampi kathesi.",
  "atk-s0302a:44_6": "Āhāravaggassa pana pariyosāne “paṭiccasamuppādañca vo,",
  "atk-s0302a:44_7": "bhikkhave,",
  "atk-s0302a:44_8": "desessāmi paṭiccasamuppanne ca dhamme”ti ubhayaṃ ārabhitvā ubhayampi kathesi.",
  "atk-s0302a:44_9": "Idāni avijjāpaccayā saṅkhārātiādīsu pana avijjā ca sā paccayo cāti avijjāpaccayo.",
  "atk-s0302a:44_10": "Tasmā avijjāpaccayā saṅkhārā sambhavantīti iminā nayena attho veditabbo.",
  "atk-s0302a:44_11": "Ayamettha saṅkhepo,",
  "atk-s0302a:44_12": "vitthārena pana sabbākārasampannā anulomapaṭiccasamuppādakathā visuddhimagge kathitā,",
  "atk-s0302a:44_13": "tasmā sā tattha kathitavaseneva gahetabbā.",
  "atk-s0302a:45_0": "Paṭilomakathāyaṃ pana avijjāya tvevāti avijjāya tu eva.",
  "atk-s0302a:45_1": "Asesavirāganirodhāti virāgasaṅkhātena maggena asesanirodhā.",
  "atk-s0302a:45_2": "Saṅkhāranirodhoti saṅkhārānaṃ anuppādanirodho hoti.",
  "atk-s0302a:45_3": "Evaṃnirodhānaṃ pana saṅkhārānaṃ nirodhā viññāṇādīnañca nirodhā nāmarūpādīni niruddhāniyeva hontīti dassetuṃ",
  "atk-s0302a:45_4": "saṅkhāranirodhā viññāṇanirodhotiādīni vatvā,",
  "atk-s0302a:45_5": "evametassa kevalassa dukkhakkhandhassa nirodho hotīti āha.",
  "atk-s0302a:45_6": "Tattha kevalassāti sakalassa,",
  "atk-s0302a:45_7": "suddhassa vā,",
  "atk-s0302a:45_8": "sattavirahitassāti attho.",
  "atk-s0302a:45_9": "Dukkhakkhandhassāti dukkharāsissa.",
  "atk-s0302a:45_10": "Nirodho hotīti anuppādo hoti.",
  "atk-s0302a:45_11": "Iti bhagavā anulomato dvādasahi padehi vaṭṭakathaṃ kathetvā tameva vaṭṭaṃ vinivaṭṭetvā paṭilomato dvādasahi",
  "atk-s0302a:45_12": "padehi vivaṭṭaṃ kathento arahattena desanāya kūṭaṃ gaṇhi.",
  "atk-s0302a:45_13": "Desanāpariyosāne te pañcasatā āraddhavipassakā ugghaṭitaññūpuggalā sūriyarasmisamphuṭṭhāni paripākagatāni",
  "atk-s0302a:45_14": "padumāni viya saccāni bujjhitvā arahattaphale patiṭṭhahiṃsu.",
  "atk-s0302a:46_0": "Idamavoca bhagavāti idaṃ vaṭṭavivaṭṭavasena sakalasuttaṃ bhagavā avoca.",
  "atk-s0302a:46_1": "Attamanā te bhikkhūti tuṭṭhacittā te pañcasatā khīṇāsavā bhikkhū.",
  "atk-s0302a:46_2": "Bhagavato bhāsitaṃ abhinandunti karavīkarutamañjunā kaṇṇasukhena paṇḍitajanahadayānaṃ amatābhisekasadisena",
  "atk-s0302a:46_3": "brahmassarena bhāsato bhagavato vacanaṃ abhinandiṃsu,",
  "atk-s0302a:46_4": "anumodiṃsu ceva sampaṭicchiṃsu cāti attho.",
  "atk-s0302a:46_5": "Tenetaṃ vuccati –",
  "atk-s0302a:47_0": "“Subhāsitaṃ sulapitaṃ, sādhu sādhūti tādino;",
  "atk-s0302a:48_0": "Anumodamānā sirasā, sampaṭicchiṃsu bhikkhavo”ti.",
  "atk-s0302a:49_0": "Paṭhamapaṭiccasamuppādasuttavaṇṇanā niṭṭhitā.",
  "atk-s0302a:50_0": "2. Vibhaṅgasuttavaṇṇanā",
  "atk-s0302a:51_0": "2.",
  "atk-s0302a:51_1": "Dutiyepi vuttanayeneva suttanikkhepo veditabbo.",
  "atk-s0302a:51_2": "Ayaṃ pana viseso –",
  "atk-s0302a:51_3": "paṭhamaṃ ugghaṭitaññūpuggalānaṃ vasena saṅkhepato dassitaṃ,",
  "atk-s0302a:51_4": "idaṃ vipañcitaññūnaṃ vasena vitthāratoti.",
  "atk-s0302a:51_5": "Imasmiñca pana sutte catasso vallihārakapurisūpamā vattabbā,",
  "atk-s0302a:51_6": "tā visuddhimagge vuttā eva.",
  "atk-s0302a:51_7": "Yathā hi vallihārako puriso valliyā aggaṃ disvā tadanusārena mūlaṃ pariyesanto taṃ disvā valliṃ mūle chetvā ādāya kamme upaneyya,",
  "atk-s0302a:51_8": "evaṃ bhagavā vitthāradesanaṃ desento paṭiccasamuppādassa aggabhūtā jarāmaraṇā paṭṭhāya yāva mūlabhūtaṃ avijjāpadaṃ,",
  "atk-s0302a:51_9": "tāva desanaṃ āharitvā puna vaṭṭavivaṭṭaṃ desento niṭṭhapesi.",
  "atk-s0302a:52_0": "Tatrāyaṃ jarāmaraṇādīnaṃ vitthāradesanāya atthanicchayo –",
  "atk-s0302a:52_1": "jarāmaraṇaniddese tāva tesaṃ tesanti ayaṃ saṅkhepato anekesaṃ sattānaṃ sādhāraṇaniddesoti viññātabbo.",
  "atk-s0302a:52_2": "Yā devadattassa jarā,",
  "atk-s0302a:52_3": "yā somadattassāti evañhi divasampi kathentassa neva sattā pariyādānaṃ gacchanti.",
  "atk-s0302a:52_4": "Imehi pana dvīhi padehi na koci satto apariyādinno hoti.",
  "atk-s0302a:52_5": "Tasmā vuttaṃ,",
  "atk-s0302a:52_6": "“ayaṃ saṅkhepato anekesaṃ sattānaṃ sādhāraṇaniddeso”ti.",
  "atk-s0302a:52_7": "Tamhi tamhīti ayaṃ gatijātivasena anekesaṃ sattanikāyānaṃ sādhāraṇaniddeso.",
  "atk-s0302a:52_8": "Sattanikāyeti sādhāraṇaniddesena niddiṭṭhassa sarūpanidassanaṃ.",
  "atk-s0302a:52_9": "Jarā jīraṇatātiādīsu pana jarāti sabhāvaniddeso.",
  "atk-s0302a:52_10": "Jīraṇatāti ākāraniddeso.",
  "atk-s0302a:52_11": "Khaṇḍiccantiādayo tayo kālātikkame kiccaniddesā,",
  "atk-s0302a:52_12": "pacchimā dve pakatiniddesā.",
  "atk-s0302a:52_13": "Ayañhi jarāti iminā padena sabhāvato dīpitā,",
  "atk-s0302a:52_14": "tenassāyaṃ sabhāvaniddeso.",
  "atk-s0302a:52_15": "Jīraṇatāti iminā ākārato,",
  "atk-s0302a:52_16": "tenassāyaṃ ākāraniddeso.",
  "atk-s0302a:52_17": "Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-s0302a:52_18": "Pāliccanti iminā kesalomānaṃ palitabhāvakaraṇakiccato.",
  "atk-s0302a:52_19": "Valittacatāti iminā maṃsaṃ milāpetvā tacavalibhāvakaraṇakiccato dīpitā.",
  "atk-s0302a:52_20": "Tenassā ime khaṇḍiccantiādayo tayo kālātikkame kiccaniddesā.",
  "atk-s0302a:52_21": "Tehi imesaṃ vikārānaṃ dassanavasena pākaṭībhūtā pākaṭajarā dassitā.",
  "atk-s0302a:52_22": "Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya vā jhāmatāya vā gatamaggo pākaṭo hoti,",
  "atk-s0302a:52_23": "na ca so gatamaggo tāneva udakādīni,",
  "atk-s0302a:52_24": "evameva jarāya dantādīsu khaṇḍiccādivasena gatamaggo pākaṭo,",
  "atk-s0302a:52_25": "cakkhuṃ ummīletvāpi gayhati na ca khaṇḍiccādīneva jarā.",
  "atk-s0302a:52_26": "Na hi jarā cakkhuviññeyyā hoti.",
  "atk-s0302a:53_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya āyukkhaya-",
  "atk-s0302a:53_1": "cakkhādiindriya-",
  "atk-s0302a:53_2": "paripākasaññitāya pakatiyā dīpitā.",
  "atk-s0302a:53_3": "Tenassime pacchimā dve pakatiniddesāti veditabbā.",
  "atk-s0302a:53_4": "Tattha yasmā jaraṃ pattassa āyu hāyati,",
  "atk-s0302a:53_5": "tasmā jarā “āyuno saṃhānī”ti phalūpacārena vuttā.",
  "atk-s0302a:53_6": "Yasmā ca daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni",
  "atk-s0302a:53_7": "jaraṃ pattassa paripakkāni āluḷitāni avisadāni,",
  "atk-s0302a:53_8": "oḷārikampi attano visayaṃ gahetuṃ asamatthāni honti,",
  "atk-s0302a:53_9": "tasmā “indriyānaṃ paripāko”ti phalūpacāreneva vuttā.",
  "atk-s0302a:54_0": "Sā panāyaṃ evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-s0302a:54_1": "Tattha dantādīsu khaṇḍādibhāvadassanato rūpadhammesu jarā pākaṭajarā nāma,",
  "atk-s0302a:54_2": "arūpadhammesu pana jarā tādisassa vikārassa adassanato paṭicchannajarā nāma.",
  "atk-s0302a:54_3": "Tattha yvāyaṃ khaṇḍādibhāvo dissati,",
  "atk-s0302a:54_4": "so tādisānaṃ dantādīnaṃ suviññeyyattā vaṇṇoyeva,",
  "atk-s0302a:54_5": "taṃ cakkhunā disvā manodvārena cintetvā “ime dantā jarāya pahaṭā”ti jaraṃ jānāti udakaṭṭhāne baddhāni",
  "atk-s0302a:54_6": "gosīsādīni oloketvā heṭṭhā udakassa atthibhāvaṃ jānanaṃ viya.",
  "atk-s0302a:54_7": "Puna avīci savīcīti evampi duvidhā hoti.",
  "atk-s0302a:54_8": "Tattha maṇi- kanaka- rajata-",
  "atk-s0302a:54_9": "pavāḷacandasūriyādīnaṃ viya mandadasakādīsu pāṇīnaṃ viya ca pupphaphalapallavādīsu ca apāṇīnaṃ viya antarantarā",
  "atk-s0302a:54_10": "vaṇṇavisesādīnaṃ duviññeyyattā jarā avīcijarā nāma,",
  "atk-s0302a:54_11": "nirantarajarāti attho.",
  "atk-s0302a:54_12": "Tato aññesu pana yathāvuttesu antarantarā vaṇṇavisesādīnaṃ suviññeyyattā jarā savīcijarā nāmāti veditabbā.",
  "atk-s0302a:55_0": "Ito paraṃ tesaṃ tesantiādi vuttanayeneva veditabbaṃ.",
  "atk-s0302a:55_1": "Cuti cavanatātiādīsu pana cutīti cavanakavasena vuccati,",
  "atk-s0302a:55_2": "ekacatupañcakkhandhasāmaññavacanametaṃ.",
  "atk-s0302a:55_3": "Cavanatāti bhāvavacanena lakkhaṇanidassanaṃ.",
  "atk-s0302a:55_4": "Bhedoti cutikkhandhānaṃ bhaṅguppattiparidīpanaṃ.",
  "atk-s0302a:55_5": "Antaradhānanti ghaṭasseva bhinnassa bhinnānaṃ cutikkhandhānaṃ yena kenaci pariyāyena ṭhānābhāvaparidīpanaṃ.",
  "atk-s0302a:55_6": "Maccu maraṇanti maccusaṅkhātaṃ maraṇaṃ,",
  "atk-s0302a:55_7": "tena samucchedamaraṇādīni nisedheti.",
  "atk-s0302a:55_8": "Kālo nāma antako,",
  "atk-s0302a:55_9": "tassa kiriyā kālakiriyā.",
  "atk-s0302a:55_10": "Evaṃ tena lokasammutiyā maraṇaṃ dīpeti.",
  "atk-s0302a:56_0": "Idāni paramatthena dīpetuṃ khandhānaṃ bhedotiādimāha.",
  "atk-s0302a:56_1": "Paramatthena hi khandhāyeva bhijjanti,",
  "atk-s0302a:56_2": "na satto nāma koci marati.",
  "atk-s0302a:56_3": "Khandhesu pana bhijjamānesu satto marati,",
  "atk-s0302a:56_4": "bhinnesu matoti vohāro hoti.",
  "atk-s0302a:56_5": "Ettha ca catupañcavokāravasena khandhānaṃ bhedo,",
  "atk-s0302a:56_6": "ekavokāravasena kaḷevarassa nikkhepo.",
  "atk-s0302a:56_7": "Catuvokāravasena ca khandhānaṃ bhedo,",
  "atk-s0302a:56_8": "sesadvayavasena kaḷevarassa nikkhepo veditabbo. Kasmā?",
  "atk-s0302a:56_9": "Bhavadvayepi rūpakāyasaṅkhātassa kaḷevarassa sabbhāvato.",
  "atk-s0302a:56_10": "Atha vā yasmā cātumahārājikādīsu khandhā bhijjanteva,",
  "atk-s0302a:56_11": "na kiñci nikkhipati,",
  "atk-s0302a:56_12": "tasmā tesaṃ vasena khandhānaṃ bhedo,",
  "atk-s0302a:56_13": "manussādīsu kaḷevarassa nikkhepo.",
  "atk-s0302a:56_14": "Ettha ca kaḷevarassa nikkhepakāraṇato maraṇaṃ “kaḷevarassa nikkhepo”ti vuttanti evamattho daṭṭhabbo.",
  "atk-s0302a:56_15": "Iti ayañca jarā idañca maraṇaṃ,",
  "atk-s0302a:56_16": "idaṃ vuccati,",
  "atk-s0302a:56_17": "bhikkhaveti idaṃ ubhayampi ekato katvā jarāmaraṇanti kathīyati.",
  "atk-s0302a:57_0": "Jātiniddese jāti sañjātītiādīsu jāyanaṭṭhena jāti,",
  "atk-s0302a:57_1": "sā aparipuṇṇāyatanavasena yuttā.",
  "atk-s0302a:57_2": "Sañjāyanaṭṭhena sañjāti,",
  "atk-s0302a:57_3": "sā paripuṇṇāyatanavasena yuttā.",
  "atk-s0302a:57_4": "Okkamanaṭṭhena okkanti,",
  "atk-s0302a:57_5": "sā aṇḍajajalābujavasena yuttā.",
  "atk-s0302a:57_6": "Te hi aṇḍakosañca vatthikosañca okkamantā pavisantā viya paṭisandhiṃ gaṇhanti.",
  "atk-s0302a:57_7": "Abhinibbattanaṭṭhena abhinibbatti,",
  "atk-s0302a:57_8": "sā saṃsedajaopapātikavasena yuttā.",
  "atk-s0302a:57_9": "Te hi pākaṭāyeva hutvā nibbattanti.",
  "atk-s0302a:57_10": "Ayaṃ tāva vohāradesanā.",
  "atk-s0302a:58_0": "Idāni paramatthadesanā hoti.",
  "atk-s0302a:58_1": "Khandhāyeva hi paramatthato pātubhavanti, na satto.",
  "atk-s0302a:58_2": "Tattha ca khandhānanti ekavokārabhave ekassa,",
  "atk-s0302a:58_3": "catuvokārabhave catunnaṃ,",
  "atk-s0302a:58_4": "pañcavokārabhave pañcannampi gahaṇaṃ veditabbaṃ.",
  "atk-s0302a:58_5": "Pātubhāvoti uppatti.",
  "atk-s0302a:58_6": "Āyatanānanti ettha tatra tatra uppajjamānāyatanavasena saṅgaho veditabbo.",
  "atk-s0302a:58_7": "Paṭilābhoti santatiyaṃ pātubhāvoyeva.",
  "atk-s0302a:58_8": "Pātubhavantāneva hi tāni paṭiladdhāni nāma honti.",
  "atk-s0302a:58_9": "Ayaṃ vuccati,",
  "atk-s0302a:58_10": "bhikkhave,",
  "atk-s0302a:58_11": "jātīti iminā padena vohārato paramatthato ca desitāya jātiyā nigamanaṃ karotīti.",
  "atk-s0302a:59_0": "Bhavaniddese kāmabhavoti kammabhavo ca upapattibhavo ca.",
  "atk-s0302a:59_1": "Tattha kammabhavo nāma kāmabhavūpagakammameva.",
  "atk-s0302a:59_2": "Tañhi tattha upapattibhavassa kāraṇattā “sukho buddhānaṃ uppādo dukkho pāpassa uccayo”tiādīni viya phalavohārena bhavoti vuttaṃ.",
  "atk-s0302a:59_3": "Upapattibhavo nāma tena kammena nibbattaṃ upādiṇṇakkhandhapañcakaṃ.",
  "atk-s0302a:59_4": "Tañhi tattha bhavatīti katvā bhavoti vuttaṃ.",
  "atk-s0302a:59_5": "Sabbathāpi idaṃ kammañca upapattiñca ubhayampetamidha “kāmabhavo”ti vuttaṃ.",
  "atk-s0302a:59_6": "Esa nayo rūpārūpabhavesūti.",
  "atk-s0302a:60_0": "Upādānaniddese kāmupādānantiādīsu vatthukāmaṃ upādiyanti etena,",
  "atk-s0302a:60_1": "sayaṃ vā taṃ upādiyatīti kāmupādānaṃ,",
  "atk-s0302a:60_2": "kāmo ca so upādānañcāti kāmupādānaṃ.",
  "atk-s0302a:60_3": "Upādānanti daḷhaggahaṇaṃ vuccati.",
  "atk-s0302a:60_4": "Daḷhattho hi ettha upasaddo upāyāsaupakaṭṭhādīsu viya.",
  "atk-s0302a:60_5": "Pañcakāmaguṇikarāgassetaṃ adhivacanaṃ.",
  "atk-s0302a:60_6": "Ayamettha saṅkhepo.",
  "atk-s0302a:60_7": "Vitthārato panetaṃ,",
  "atk-s0302a:60_8": "“tattha katamaṃ kāmupādānaṃ?",
  "atk-s0302a:60_9": "Yo kāmesu kāmacchando”ti vuttanayeneva veditabbaṃ.",
  "atk-s0302a:61_0": "Tathā diṭṭhi ca sā upādānañcāti diṭṭhupādānaṃ.",
  "atk-s0302a:61_1": "Atha vā diṭṭhiṃ upādiyati,",
  "atk-s0302a:61_2": "upādiyanti vā etena diṭṭhinti diṭṭhupādānaṃ.",
  "atk-s0302a:61_3": "Upādiyati hi purimadiṭṭhiṃ uttaradiṭṭhi,",
  "atk-s0302a:61_4": "upādiyanti ca tāya diṭṭhiṃ. Yathāha –",
  "atk-s0302a:61_5": "“sassato attā ca loko ca idameva saccaṃ moghamañña”ntiādi.",
  "atk-s0302a:61_6": "Sīlabbatupādānaattavādupādānavajjassa sabbadiṭṭhigatassetaṃ adhivacanaṃ.",
  "atk-s0302a:61_7": "Ayamettha saṅkhepo,",
  "atk-s0302a:61_8": "vitthārato panetaṃ,",
  "atk-s0302a:61_9": "“tattha katamaṃ diṭṭhupādānaṃ?",
  "atk-s0302a:61_10": "Natthi dinna”nti vuttanayeneva veditabbaṃ.",
  "atk-s0302a:62_0": "Tathā sīlabbatamupādiyanti etena,",
  "atk-s0302a:62_1": "sayaṃ vā taṃ upādiyati,",
  "atk-s0302a:62_2": "sīlabbatañca taṃ upādānañcāti vā sīlabbatupādānaṃ.",
  "atk-s0302a:62_3": "Gosīlagovatādīni hi “evaṃ suddhī”ti abhinivesato sayameva upādānānīti.",
  "atk-s0302a:62_4": "Ayamettha saṅkhepo,",
  "atk-s0302a:62_5": "vitthārato panetaṃ,",
  "atk-s0302a:62_6": "“tattha katamaṃ sīlabbatupādānaṃ?",
  "atk-s0302a:62_7": "Ito bahiddhā samaṇabrāhmaṇānaṃ sīlena suddhī”ti vuttanayeneva veditabbaṃ.",
  "atk-s0302a:63_0": "Idāni vadanti etenāti vādo,",
  "atk-s0302a:63_1": "upādiyanti etenāti upādānaṃ,",
  "atk-s0302a:63_2": "kiṃ vadanti upādiyanti vā? Attānaṃ.",
  "atk-s0302a:63_3": "Attano vādupādānaṃ attavādupādānaṃ.",
  "atk-s0302a:63_4": "Attavādamattameva vā attāti upādiyanti etenāti attavādupādānaṃ.",
  "atk-s0302a:63_5": "Vīsativatthukāya sakkāyadiṭṭhiyā etaṃ adhivacanaṃ.",
  "atk-s0302a:63_6": "Ayamettha saṅkhepo,",
  "atk-s0302a:63_7": "vitthārato panetaṃ,",
  "atk-s0302a:63_8": "“tattha katamaṃ attavādupādānaṃ?",
  "atk-s0302a:63_9": "Idha assutavā puthujjano ariyānaṃ adassāvī”ti vuttanayeneva veditabbaṃ.",
  "atk-s0302a:64_0": "Taṇhāniddese rūpataṇhā…pe…",
  "atk-s0302a:64_1": "dhammataṇhāti etaṃ cakkhudvārādīsu javanavīthiyā pavattāya taṇhāya “seṭṭhiputto brāhmaṇaputto”ti evamādīsu",
  "atk-s0302a:64_2": "pitito nāmaṃ viya pitisadisārammaṇato nāmaṃ.",
  "atk-s0302a:64_3": "Ettha ca rūpārammaṇā taṇhā,",
  "atk-s0302a:64_4": "rūpe taṇhāti rūpataṇhā.",
  "atk-s0302a:64_5": "Sā kāmarāgabhāvena rūpaṃ assādentī pavattamānā kāmataṇhā,",
  "atk-s0302a:64_6": "sassatadiṭṭhisahagatarāgabhāvena “rūpaṃ niccaṃ dhuvaṃ sassata”nti evaṃ assādentī pavattamānā bhavataṇhā,",
  "atk-s0302a:64_7": "ucchedadiṭṭhisahagatarāgabhāvena “rūpaṃ ucchijjati vinassati pecca na bhavatī”ti evaṃ assādentī pavattamānā",
  "atk-s0302a:64_8": "vibhavataṇhāti rūpataṇhā evaṃ tividhā hoti.",
  "atk-s0302a:64_9": "Yathā ca rūpataṇhā,",
  "atk-s0302a:64_10": "tathā saddataṇhādayopīti evaṃ tāni aṭṭhārasa taṇhāvicaritāni honti.",
  "atk-s0302a:64_11": "Tāni ajjhattarūpādīsu aṭṭhārasa,",
  "atk-s0302a:64_12": "bahiddhārūpādīsu aṭṭhārasāti chattiṃsa.",
  "atk-s0302a:64_13": "Iti atītāni chattiṃsa,",
  "atk-s0302a:64_14": "anāgatāni chattiṃsa,",
  "atk-s0302a:64_15": "paccuppannāni chattiṃsāti evaṃ aṭṭhasataṃ taṇhāvicaritāni honti.",
  "atk-s0302a:64_16": "“Ajjhattikassa upādāya asmīti hoti,",
  "atk-s0302a:64_17": "itthasmīti hotī”ti vā evamādīni ajjhattikarūpādinissitāni aṭṭhārasa,",
  "atk-s0302a:64_18": "“bāhirassa upādāya iminā asmīti hoti,",
  "atk-s0302a:64_19": "iminā itthasmīti hotī”ti vā evamādīni bāhirarūpādinissitāni aṭṭhārasāti chattiṃsa,",
  "atk-s0302a:64_20": "iti atītāni chattiṃsa,",
  "atk-s0302a:64_21": "anāgatāni chattiṃsa,",
  "atk-s0302a:64_22": "paccuppannāni chattiṃsāti evampi aṭṭhasataṃ taṇhāvicaritāni honti.",
  "atk-s0302a:64_23": "Puna saṅgahe kariyamāne rūpādīsu ārammaṇesu chaḷeva taṇhākāyā tissoyeva kāmataṇhādayo hontīti. Evaṃ –",
  "atk-s0302a:65_0": "“Niddesatthena niddesa, vitthārā vitthārassa ca;",
  "atk-s0302a:66_0": "Puna saṅgahato taṇhā, viññātabbā vibhāvinā”ti.",
  "atk-s0302a:67_0": "Vedanāniddese vedanākāyāti vedanāsamūhā.",
  "atk-s0302a:67_1": "Cakkhusamphassajā vedanā…pe…",
  "atk-s0302a:67_2": "manosamphassajāvedanāti etaṃ “cakkhusamphassajāvedanā atthi kusalā,",
  "atk-s0302a:67_3": "atthi akusalā,",
  "atk-s0302a:67_4": "atthi abyākatā”ti evaṃ vibhaṅge āgatattā cakkhudvārādīsu pavattānaṃ kusalākusalābyākatavedanānaṃ “sāriputto",
  "atk-s0302a:67_5": "mantāṇiputto”ti evamādīsu mātito nāmaṃ viya mātisadisato vatthuto nāmaṃ.",
  "atk-s0302a:67_6": "Vacanattho panettha –",
  "atk-s0302a:67_7": "cakkhusamphassahetu jātā vedanā cakkhusamphassajā vedanāti.",
  "atk-s0302a:67_8": "Eseva nayo sabbattha.",
  "atk-s0302a:67_9": "Ayaṃ tāvettha sabbasaṅgāhikā kathā.",
  "atk-s0302a:67_10": "Vipākavasena pana cakkhudvāre dve cakkhuviññāṇāni,",
  "atk-s0302a:67_11": "dve manodhātuyo,",
  "atk-s0302a:67_12": "tisso manoviññāṇadhātuyoti etāhi sampayuttavasena vedanā veditabbā.",
  "atk-s0302a:67_13": "Eseva nayo sotadvārādīsu.",
  "atk-s0302a:67_14": "Manodvāre manoviññāṇadhātusampayuttāva.",
  "atk-s0302a:68_0": "Phassaniddese cakkhusamphassoti cakkhumhi samphasso.",
  "atk-s0302a:68_1": "Esa nayo sabbattha.",
  "atk-s0302a:68_2": "Cakkhusamphasso…pe…",
  "atk-s0302a:68_3": "kāyasamphassoti ettāvatā ca kusalākusalavipākā pañcavatthukā dasa phassā vuttā honti.",
  "atk-s0302a:68_4": "Manosamphassoti iminā sesabāvīsatilokiyavipākamanasampayuttā phassā.",
  "atk-s0302a:69_0": "Saḷāyatananiddese cakkhāyatanantiādīsu yaṃ vattabbaṃ,",
  "atk-s0302a:69_1": "taṃ visuddhimagge khandhaniddese ceva āyatananiddese ca vuttameva.",
  "atk-s0302a:70_0": "Nāmarūpaniddese namanalakkhaṇaṃ nāmaṃ.",
  "atk-s0302a:70_1": "Ruppanalakkhaṇaṃ rūpaṃ.",
  "atk-s0302a:70_2": "Vibhajane panassa vedanāti vedanākkhandho,",
  "atk-s0302a:70_3": "saññāti saññākkhandho,",
  "atk-s0302a:70_4": "cetanā phasso manasikāroti saṅkhārakkhandho veditabbo.",
  "atk-s0302a:70_5": "Kāmañca aññepi saṅkhārakkhandhasaṅgahitā dhammā santi,",
  "atk-s0302a:70_6": "ime pana tayo sabbadubbalesupi cittesu santi,",
  "atk-s0302a:70_7": "tasmā etesaṃyeva vasenettha saṅkhārakkhandho dassito.",
  "atk-s0302a:70_8": "Cattāro ca mahābhūtāti ettha cattāroti gaṇanaparicchedo.",
  "atk-s0302a:70_9": "Mahābhūtāti pathavīāpatejavāyānametaṃ adhivacanaṃ.",
  "atk-s0302a:70_10": "Yena pana kāraṇena tāni mahābhūtānīti vuccanti,",
  "atk-s0302a:70_11": "yo cettha añño vinicchayanayo,",
  "atk-s0302a:70_12": "so sabbo visuddhimagge rūpakkhandhaniddese vutto.",
  "atk-s0302a:70_13": "Catunnañca mahābhūtānaṃ upādāyāti ettha pana catunnanti upayogatthe sāmivacanaṃ,",
  "atk-s0302a:70_14": "cattāri mahābhūtānīti vuttaṃ hoti.",
  "atk-s0302a:70_15": "Upādāyāti upādiyitvā,",
  "atk-s0302a:70_16": "gahetvāti attho.",
  "atk-s0302a:70_17": "Nissāyātipi eke.",
  "atk-s0302a:70_18": "“Vattamāna”nti ayañcettha pāṭhaseso.",
  "atk-s0302a:70_19": "Samūhatthe vā etaṃ sāmivacanaṃ,",
  "atk-s0302a:70_20": "catunnaṃ mahābhūtānaṃ samūhaṃ upādāya vattamānaṃ rūpanti ettha attho veditabbo.",
  "atk-s0302a:70_21": "Evaṃ sabbathāpi yāni ca cattāri pathavīādīni mahābhūtāni,",
  "atk-s0302a:70_22": "yañca catunnaṃ mahābhūtānaṃ upādāya vattamānaṃ cakkhāyatanādibhedena abhidhammapāḷiyameva vuttaṃ tevīsatividhaṃ rūpaṃ,",
  "atk-s0302a:70_23": "taṃ sabbampi rūpanti veditabbaṃ.",
  "atk-s0302a:71_0": "Viññāṇaniddese cakkhuviññāṇanti cakkhumhi viññāṇaṃ,",
  "atk-s0302a:71_1": "cakkhuto vā jātaṃ viññāṇanti cakkhuviññāṇaṃ.",
  "atk-s0302a:71_2": "Evaṃ sotaghānajivhākāyaviññāṇāni.",
  "atk-s0302a:71_3": "Itaraṃ pana manoyeva viññāṇanti manoviññāṇaṃ.",
  "atk-s0302a:71_4": "Dvipañcaviññāṇavajjitatebhūmakavipākacittassetaṃ adhivacanaṃ.",
  "atk-s0302a:72_0": "Saṅkhāraniddese abhisaṅkharaṇalakkhaṇo saṅkhāro.",
  "atk-s0302a:72_1": "Vibhajane panassa kāyasaṅkhāroti kāyato pavattasaṅkhāro.",
  "atk-s0302a:72_2": "Kāyadvāre copanavasena pavattānaṃ kāmāvacarakusalato aṭṭhannaṃ,",
  "atk-s0302a:72_3": "akusalato dvādasannanti vīsatiyā kāyasañcetanānametaṃ adhivacanaṃ.",
  "atk-s0302a:72_4": "Vacīsaṅkhāroti vacanato pavattasaṅkhāro,",
  "atk-s0302a:72_5": "vacīdvāre vacanabhedavasena pavattānaṃ vīsatiyā eva vacīsañcetanānametaṃ adhivacanaṃ.",
  "atk-s0302a:72_6": "Cittasaṅkhāroti cittato pavattasaṅkhāro,",
  "atk-s0302a:72_7": "kāyavacīdvāre copanaṃ akatvā raho nisīditvā cintentassa pavattānaṃ lokiyakusalākusalavasena ekūnatiṃsamanosañcetanānametaṃ adhivacanaṃ.",
  "atk-s0302a:73_0": "Avijjāniddese dukkhe aññāṇanti dukkhasacce aññāṇaṃ,",
  "atk-s0302a:73_1": "mohassetaṃ adhivacanaṃ.",
  "atk-s0302a:73_2": "Esa nayo dukkhasamudaye aññāṇantiādīsu.",
  "atk-s0302a:73_3": "Tattha catūhi kāraṇehi dukkhe aññāṇaṃ veditabbaṃ antogadhato vatthuto ārammaṇato paṭicchādanato ca.",
  "atk-s0302a:73_4": "Tathā hi taṃ dukkhasaccapariyāpannattā dukkhe antogadhaṃ,",
  "atk-s0302a:73_5": "dukkhasaccañcassa nissayapaccayabhāvena vatthu,",
  "atk-s0302a:73_6": "ārammaṇapaccayabhāvena ārammaṇaṃ,",
  "atk-s0302a:73_7": "dukkhasaccaṃ etaṃ paṭicchādeti tassa yāthāvalakkhaṇapaṭivedhanivāraṇena ñāṇappavattiyā cettha appadānena.",
  "atk-s0302a:74_0": "Dukkhasamudaye aññāṇaṃ tīhi kāraṇehi veditabbaṃ vatthuto ārammaṇato paṭicchādanato ca.",
  "atk-s0302a:74_1": "Nirodhe paṭipadāya ca aññāṇaṃ ekeneva kāraṇena veditabbaṃ paṭicchādanato.",
  "atk-s0302a:74_2": "Nirodhapaṭipadānañhi paṭicchādakameva aññāṇaṃ tesaṃ yāthāvalakkhaṇapaṭivedhanivāraṇena tesu ca ñāṇappavattiyā appadānena.",
  "atk-s0302a:74_3": "Na pana taṃ tattha antogadhaṃ tasmiṃ saccadvaye apariyāpannattā,",
  "atk-s0302a:74_4": "na tassa taṃ saccadvayaṃ vatthu asahajātattā,",
  "atk-s0302a:74_5": "nārammaṇaṃ,",
  "atk-s0302a:74_6": "tadārabbha appavattanato.",
  "atk-s0302a:74_7": "Pacchimañhi saccadvayaṃ gambhīrattā duddasaṃ,",
  "atk-s0302a:74_8": "na tattha andhabhūtaṃ aññāṇaṃ pavattati.",
  "atk-s0302a:74_9": "Purimaṃ pana vacanīyattena sabhāvalakkhaṇassa duddasattā gambhīraṃ,",
  "atk-s0302a:74_10": "tattha vipallāsagāhavasena pavattati.",
  "atk-s0302a:75_0": "Apica “dukkhe”ti ettāvatā saṅgahato vatthuto ārammaṇato kiccato ca avijjā dīpitā.",
  "atk-s0302a:75_1": "“Dukkhasamudaye”ti ettāvatā vatthuto ārammaṇato kiccato ca.",
  "atk-s0302a:75_2": "“Dukkhanirodhe dukkhanirodhagāminiyā paṭipadāyā”ti ettāvatā kiccato.",
  "atk-s0302a:75_3": "Avisesato pana “aññāṇa”nti etena sabhāvato niddiṭṭhāti ñātabbā.",
  "atk-s0302a:76_0": "Iti kho,",
  "atk-s0302a:76_1": "bhikkhaveti evaṃ kho,",
  "atk-s0302a:76_2": "bhikkhave.",
  "atk-s0302a:76_3": "Nirodho hotīti anuppādo hoti.",
  "atk-s0302a:76_4": "Apicettha sabbeheva tehi nirodhapadehi nibbānaṃ desitaṃ.",
  "atk-s0302a:76_5": "Nibbānañhi āgamma te te dhammā nirujjhanti,",
  "atk-s0302a:76_6": "tasmā taṃ tesaṃ tesaṃ nirodhoti vuccati.",
  "atk-s0302a:76_7": "Iti bhagavā imasmiṃ sutte dvādasahi padehi vaṭṭavivaṭṭaṃ desento arahattanikūṭeneva desanaṃ niṭṭhapesi.",
  "atk-s0302a:76_8": "Desanāpariyosāne vuttanayeneva pañcasatā bhikkhū arahatte patiṭṭhahiṃsūti.",
  "atk-s0302a:77_0": "Vibhaṅgasuttaṃ dutiyaṃ.",
  "atk-s0302a:78_0": "3. Paṭipadāsuttavaṇṇanā",
  "atk-s0302a:79_0": "3.",
  "atk-s0302a:79_1": "Tatiye micchāpaṭipadanti ayaṃ tāva aniyyānikapaṭipadā.",
  "atk-s0302a:79_2": "Nanu ca avijjāpaccayā puññābhisaṅkhāropi atthi āneñjābhisaṅkhāropi,",
  "atk-s0302a:79_3": "so kathaṃ micchāpaṭipadā hotīti.",
  "atk-s0302a:79_4": "Vaṭṭasīsattā.",
  "atk-s0302a:79_5": "Yañhi kiñci bhavattayasaṅkhātaṃ vaṭṭaṃ patthetvā pavattitaṃ,",
  "atk-s0302a:79_6": "antamaso pañcābhiññā aṭṭha vā pana samāpattiyo,",
  "atk-s0302a:79_7": "sabbaṃ taṃ vaṭṭapakkhiyaṃ vaṭṭasīsanti vaṭṭasīsattā micchāpaṭipadāva hoti.",
  "atk-s0302a:79_8": "Yaṃ pana kiñci vivaṭṭaṃ nibbānaṃ patthetvā pavattitaṃ,",
  "atk-s0302a:79_9": "antamaso uḷuṅkayāgumattadānampi paṇṇamuṭṭhidānamattampi,",
  "atk-s0302a:79_10": "sabbaṃ taṃ vivaṭṭapakkhiyaṃ vivaṭṭanissitaṃ,",
  "atk-s0302a:79_11": "vivaṭṭapakkhikattā sammāpaṭipadāva hoti.",
  "atk-s0302a:79_12": "Appamattakampi hi paṇṇamuṭṭhimattadānakusalaṃ vā hotu mahantaṃ velāmadānādikusalaṃ vā,",
  "atk-s0302a:79_13": "sace vaṭṭasampattiṃ patthetvā vaṭṭanissitavasena micchā ṭhapitaṃ hoti,",
  "atk-s0302a:79_14": "vaṭṭameva āharituṃ sakkoti,",
  "atk-s0302a:79_15": "no vivaṭṭaṃ.",
  "atk-s0302a:79_16": "“Idaṃ me dānaṃ āsavakkhayāvahaṃ hotū”ti evaṃ pana vivaṭṭaṃ patthentena vivaṭṭavasena sammā ṭhapitaṃ arahattampi",
  "atk-s0302a:79_17": "paccekabodhiñāṇampi sabbaññutaññāṇampi dātuṃ sakkotiyeva,",
  "atk-s0302a:79_18": "na arahattaṃ appatvā pariyosānaṃ gacchati.",
  "atk-s0302a:79_19": "Iti anulomavasena micchāpaṭipadā,",
  "atk-s0302a:79_20": "paṭilomavasena sammāpaṭipadā desitāti veditabbā.",
  "atk-s0302a:79_21": "Nanu cettha paṭipadā pucchitā,",
  "atk-s0302a:79_22": "nibbānaṃ bhājitaṃ,",
  "atk-s0302a:79_23": "niyyātanepi paṭipadāva niyyātitā.",
  "atk-s0302a:79_24": "Na ca nibbānassa paṭipadāti nāmaṃ,",
  "atk-s0302a:79_25": "savipassanānaṃ pana catunnaṃ maggānametaṃ nāmaṃ,",
  "atk-s0302a:79_26": "tasmā pucchāniyyātanehi padabhājanaṃ na sametīti.",
  "atk-s0302a:79_27": "No na sameti, kasmā?",
  "atk-s0302a:79_28": "Phalena paṭipadāya dassitattā.",
  "atk-s0302a:79_29": "Phalena hettha paṭipadā dassitā.",
  "atk-s0302a:79_30": "“Avijjāya tveva asesavirāganirodhā saṅkhāranirodho”ti etaṃ nirodhasaṅkhātaṃ nibbānaṃ yassā paṭipadāya phalaṃ,",
  "atk-s0302a:79_31": "ayaṃ vuccati,",
  "atk-s0302a:79_32": "bhikkhave,",
  "atk-s0302a:79_33": "sammāpaṭipadāti ayamettha attho.",
  "atk-s0302a:79_34": "Imasmiñca atthe asesavirāganirodhāti ettha virāgo nirodhasseva vevacanaṃ,",
  "atk-s0302a:79_35": "asesavirāgā asesanirodhāti ayañhettha adhippāyo.",
  "atk-s0302a:79_36": "Yena vā virāgasaṅkhātena maggena asesanirodho hoti,",
  "atk-s0302a:79_37": "taṃ dassetuṃ etaṃ padabhājanaṃ vuttaṃ.",
  "atk-s0302a:79_38": "Evañhi sati sānubhāvā paṭipadā vibhattā hoti.",
  "atk-s0302a:79_39": "Iti imasmimpi sutte vaṭṭavivaṭṭameva kathitanti. Tatiyaṃ.",
  "atk-s0302a:80_0": "4. Vipassīsuttavaṇṇanā",
  "atk-s0302a:81_0": "4.",
  "atk-s0302a:81_1": "Catutthe vipassissāti tassa kira bodhisattassa yathā lokiyamanussānaṃ kiñcideva passantānaṃ parittakammābhinibbattassa",
  "atk-s0302a:81_2": "kammajapasādassa dubbalattā akkhīni vipphandanti,",
  "atk-s0302a:81_3": "na evaṃ vipphandiṃsu.",
  "atk-s0302a:81_4": "Balavakammanibbattassa pana kammajapasādassa balavattā avipphandantehi animisehi eva akkhīhi passi seyyathāpi devā tāvatiṃsā.",
  "atk-s0302a:81_5": "Tena vuttaṃ –",
  "atk-s0302a:81_6": "“animisanto kumāro pekkhatīti kho,",
  "atk-s0302a:81_7": "bhikkhave,",
  "atk-s0302a:81_8": "vipassissa kumārassa ‘vipassī vipassī’tveva samaññā udapādī”ti.",
  "atk-s0302a:81_9": "Ayañhettha adhippāyo –",
  "atk-s0302a:81_10": "antarantarā nimisajanitandhakāravirahena visuddhaṃ passati,",
  "atk-s0302a:81_11": "vivaṭehi vā akkhīhi passatīti vipassī.",
  "atk-s0302a:81_12": "Ettha ca kiñcāpi pacchimabhavikānaṃ sabbabodhisattānaṃ balavakammanibbattassa kammajapasādassa balavattā akkhīni na vipphandanti,",
  "atk-s0302a:81_13": "so pana bodhisatto eteneva nāmaṃ labhi.",
  "atk-s0302a:82_0": "Apica viceyya viceyya passatīti vipassī,",
  "atk-s0302a:82_1": "vicinitvā vicinitvā passatīti attho.",
  "atk-s0302a:82_2": "Ekadivasaṃ kira vinicchayaṭṭhāne nisīditvā atthe anusāsantassa rañño alaṅkatapaṭiyattaṃ mahāpurisaṃ āharitvā aṅke ṭhapayiṃsu.",
  "atk-s0302a:82_3": "Tassa taṃ aṅke katvā palāḷayamānasseva amaccā sāmikaṃ assāmikaṃ akaṃsu.",
  "atk-s0302a:82_4": "Bodhisatto anattamanasaddaṃ nicchāresi.",
  "atk-s0302a:82_5": "Rājā “kimetaṃ upadhārethā”ti āha.",
  "atk-s0302a:82_6": "Upadhārayamānā aññaṃ adisvā “aṭṭassa dubbinicchitattā evaṃ kataṃ bhavissatī”ti puna sāmikameva sāmikaṃ katvā “ñatvā nu kho kumāro evaṃ karotī”ti?",
  "atk-s0302a:82_7": "Vīmaṃsantā puna sāmikaṃ assāmikamakaṃsu.",
  "atk-s0302a:82_8": "Puna bodhisatto tatheva saddaṃ nicchāresi.",
  "atk-s0302a:82_9": "Atha rājā “jānāti mahāpuriso”ti tato paṭṭhāya appamatto ahosi.",
  "atk-s0302a:82_10": "Tena vuttaṃ “viceyya viceyya kumāro atthe panāyati ñāyenāti kho,",
  "atk-s0302a:82_11": "bhikkhave,",
  "atk-s0302a:82_12": "vipassissa kumārassa bhiyyosomattāya ‘vipassī vipassī’tveva samaññā udapādī”ti.",
  "atk-s0302a:83_0": "Bhagavatoti bhāgyasampannassa.",
  "atk-s0302a:83_1": "Arahatoti rāgādiarīnaṃ hatattā,",
  "atk-s0302a:83_2": "saṃsāracakkassa vā arānaṃ hatattā,",
  "atk-s0302a:83_3": "paccayānaṃ vā arahattā arahāti evaṃ guṇato uppannanāmadheyyassa.",
  "atk-s0302a:83_4": "Sammāsambuddhassāti sammā nayena hetunā sāmaṃ paccattapurisakārena cattāri saccāni buddhassa.",
  "atk-s0302a:83_5": "Pubbeva sambodhāti sambodho vuccati catūsu maggesu ñāṇaṃ,",
  "atk-s0302a:83_6": "tato pubbeva.",
  "atk-s0302a:83_7": "Bodhisattasseva satoti ettha bodhīti ñāṇaṃ,",
  "atk-s0302a:83_8": "bodhimā satto bodhisatto,",
  "atk-s0302a:83_9": "ñāṇavā paññavā paṇḍitoti attho.",
  "atk-s0302a:83_10": "Purimabuddhānañhi pādamūle abhinīhārato paṭṭhāya paṇḍitova so satto,",
  "atk-s0302a:83_11": "na andhabāloti bodhisatto.",
  "atk-s0302a:83_12": "Yathā vā udakato uggantvā ṭhitaṃ paripākagataṃ padumaṃ sūriyarasmisamphassena avassaṃ bujjhissatīti bujjhanakapadumanti vuccati,",
  "atk-s0302a:83_13": "evaṃ buddhānaṃ santike byākaraṇassa laddhattā avassaṃ anantarāyena pāramiyo pūretvā bujjhissatīti bujjhanakasattotipi bodhisatto.",
  "atk-s0302a:83_14": "Yā ca esā catumaggañāṇasaṅkhātā bodhi,",
  "atk-s0302a:83_15": "taṃ patthayamāno pavattatīti bodhiyaṃ satto āsattotipi bodhisatto.",
  "atk-s0302a:83_16": "Evaṃ guṇato uppannanāmavasena bodhisattasseva sato.",
  "atk-s0302a:83_17": "Kicchanti dukkhaṃ.",
  "atk-s0302a:83_18": "Āpannoti anuppatto.",
  "atk-s0302a:83_19": "Idaṃ vuttaṃ hoti –",
  "atk-s0302a:83_20": "aho ayaṃ sattaloko dukkhaṃ anuppattoti.",
  "atk-s0302a:83_21": "Cavati ca upapajjati cāti idaṃ aparāparaṃ cutipaṭisandhivasena vuttaṃ.",
  "atk-s0302a:83_22": "Nissaraṇanti nibbānaṃ.",
  "atk-s0302a:83_23": "Tañhi jarāmaraṇadukkhato nissaṭattā tassa nissaraṇanti vuccati.",
  "atk-s0302a:83_24": "Kudāssu nāmāti katarasmiṃ nu kho kāle.",
  "atk-s0302a:84_0": "Yoniso manasikārāti upāyamanasikārena pathamanasikārena.",
  "atk-s0302a:84_1": "Ahu paññāya abhisamayoti paññāya saddhiṃ jarāmaraṇakāraṇassa abhisamayo samavāyo samāyogo ahosi,",
  "atk-s0302a:84_2": "“jātipaccayā jarāmaraṇa”nti idaṃ tena diṭṭhanti attho.",
  "atk-s0302a:84_3": "Atha vā yoniso manasikārā ahu paññāyāti yoniso manasikārena ca paññāya ca abhisamayo ahu.",
  "atk-s0302a:84_4": "“Jātiyā kho sati jarāmaraṇa”nti,",
  "atk-s0302a:84_5": "evaṃ jarāmaraṇakāraṇassa paṭivedho ahosīti attho.",
  "atk-s0302a:84_6": "Esa nayo sabbattha.",
  "atk-s0302a:85_0": "Iti hidanti evamidaṃ.",
  "atk-s0302a:85_1": "Samudayo samudayoti ekādasasu ṭhānesu saṅkhārādīnaṃ samudayaṃ sampiṇḍetvā niddisati.",
  "atk-s0302a:85_2": "Pubbe ananussutesūti “avijjāpaccayā saṅkhārānaṃ samudayo hotī”ti.",
  "atk-s0302a:85_3": "Evaṃ ito pubbe ananussutesu dhammesu,",
  "atk-s0302a:85_4": "catūsu vā ariyasaccadhammesu.",
  "atk-s0302a:85_5": "Cakkhuntiādīni ñāṇavevacanāneva.",
  "atk-s0302a:85_6": "Ñāṇameva hettha dassanaṭṭhena cakkhu,",
  "atk-s0302a:85_7": "ñātaṭṭhena ñāṇaṃ,",
  "atk-s0302a:85_8": "pajānanaṭṭhena paññā,",
  "atk-s0302a:85_9": "paṭivedhanaṭṭhena vijjā,",
  "atk-s0302a:85_10": "obhāsanaṭṭhena ālokoti vuttaṃ.",
  "atk-s0302a:85_11": "Taṃ panetaṃ catūsu saccesu lokiyalokuttaramissakaṃ niddiṭṭhanti veditabbaṃ.",
  "atk-s0302a:85_12": "Nirodhavārepi imināva nayena attho veditabbo.",
  "atk-s0302a:85_13": "Catutthaṃ.",
  "atk-s0302a:86_0": "5-10. Sikhīsuttādivaṇṇanā",
  "atk-s0302a:87_0": "5- 10.",
  "atk-s0302a:87_1": "Pañcamādīsu sikhissa,",
  "atk-s0302a:87_2": "bhikkhavetiādīnaṃ padānaṃ “sikhissapi,",
  "atk-s0302a:87_3": "bhikkhave”ti na evaṃ yojetvā attho veditabbo. Kasmā?",
  "atk-s0302a:87_4": "Ekāsane adesitattā.",
  "atk-s0302a:87_5": "Nānāṭhānesu hi etāni desitāni,",
  "atk-s0302a:87_6": "attho pana sabbattha sadisoyeva.",
  "atk-s0302a:87_7": "Sabbabodhisattānañhi bodhipallaṅke nisinnānaṃ na añño samaṇo vā brāhmaṇo vā devo vā māro vā brahmā vā ācikkhati –",
  "atk-s0302a:87_8": "“atīte bodhisattā paccayākāraṃ sammasitvā buddhā jātā”ti.",
  "atk-s0302a:87_9": "Yathā pana paṭhamakappikakāle deve vuṭṭhe udakassa gatamaggeneva aparāparaṃ vuṭṭhiudakaṃ gacchati,",
  "atk-s0302a:87_10": "evaṃ tehi tehi purimabuddhehi gatamaggeneva pacchimā pacchimā gacchanti.",
  "atk-s0302a:87_11": "Sabbabodhisattā hi ānāpānacatutthajjhānato vuṭṭhāya paccayākāre ñāṇaṃ otāretvā taṃ anulomapaṭilomaṃ sammasitvā",
  "atk-s0302a:87_12": "buddhā hontīti paṭipāṭiyā sattasu suttesu buddhavipassanā nāma kathitāti.",
  "atk-s0302a:88_0": "Buddhavaggo paṭhamo.",
  "atk-s0302a:89_0": "2. Āhāravaggo",
  "atk-s0302a:90_0": "1. Āhārasuttavaṇṇanā",
  "atk-s0302a:91_0": "11.",
  "atk-s0302a:91_1": "Āhāravaggassa paṭhame āhārāti paccayā.",
  "atk-s0302a:91_2": "Paccayā hi āharanti attano phalaṃ,",
  "atk-s0302a:91_3": "tasmā āhārāti vuccanti.",
  "atk-s0302a:91_4": "Bhūtānaṃ vā sattānantiādīsu bhūtāti jātā nibbattā.",
  "atk-s0302a:91_5": "Sambhavesinoti ye sambhavaṃ jātiṃ nibbattiṃ esanti gavesanti.",
  "atk-s0302a:91_6": "Tattha catūsu yonīsu aṇḍajajalābujā sattā yāva aṇḍakosaṃ vatthikosañca na bhindanti,",
  "atk-s0302a:91_7": "tāva sambhavesino nāma,",
  "atk-s0302a:91_8": "aṇḍakosaṃ vatthikosañca bhinditvā bahi nikkhantā bhūtā nāma.",
  "atk-s0302a:91_9": "Saṃsedajā opapātikā ca paṭhamacittakkhaṇe sambhavesino nāma,",
  "atk-s0302a:91_10": "dutiyacittakkhaṇato pabhuti bhūtā nāma.",
  "atk-s0302a:91_11": "Yena vā iriyāpathena jāyanti,",
  "atk-s0302a:91_12": "yāva tato aññaṃ na pāpuṇanti,",
  "atk-s0302a:91_13": "tāva sambhavesino nāma,",
  "atk-s0302a:91_14": "tato paraṃ bhūtā nāma.",
  "atk-s0302a:91_15": "Atha vā bhūtāti jātā abhinibbattā,",
  "atk-s0302a:91_16": "ye bhūtā abhinibbattāyeva,",
  "atk-s0302a:91_17": "na puna bhavissantīti saṅkhaṃ gacchanti,",
  "atk-s0302a:91_18": "tesaṃ khīṇāsavānaṃ etaṃ adhivacanaṃ.",
  "atk-s0302a:91_19": "Sambhavamesantīti sambhavesino.",
  "atk-s0302a:91_20": "Appahīnabhavasaṃyojanattā āyatimpi sambhavaṃ esantānaṃ sekkhaputhujjanānametaṃ adhivacanaṃ.",
  "atk-s0302a:91_21": "Evaṃ sabbathāpi imehi dvīhi padehi sabbasatte pariyādiyati.",
  "atk-s0302a:91_22": "Vāsaddo cettha sampiṇḍanattho,",
  "atk-s0302a:91_23": "tasmā bhūtānañca sambhavesīnañcāti ayamattho veditabbo.",
  "atk-s0302a:92_0": "Ṭhitiyāti ṭhitatthaṃ.",
  "atk-s0302a:92_1": "Anuggahāyāti anuggahatthaṃ.",
  "atk-s0302a:92_2": "Vacanabhedoyeva cesa,",
  "atk-s0302a:92_3": "attho pana dvinnampi padānaṃ ekoyeva.",
  "atk-s0302a:92_4": "Atha vā ṭhitiyāti tassa tassa sattassa uppannadhammānaṃ anuppabandhavasena avicchedāya.",
  "atk-s0302a:92_5": "Anuggahāyāti anuppannānaṃ uppādāya.",
  "atk-s0302a:92_6": "Ubhopi cetāni “bhūtānaṃ vā ṭhitiyā ceva anuggahāya ca,",
  "atk-s0302a:92_7": "sambhavesīnaṃ vā ṭhitiyā ceva anuggahāya cā”ti evaṃ ubhayattha daṭṭhabbānīti.",
  "atk-s0302a:93_0": "Kabaḷīkāro āhāroti kabaḷaṃ katvā ajjhoharitabbako āhāro,",
  "atk-s0302a:93_1": "odanakummāsādivatthukāya ojāyetaṃ adhivacanaṃ.",
  "atk-s0302a:93_2": "Oḷāriko vā sukhumo vāti vatthuoḷārikatāya oḷāriko,",
  "atk-s0302a:93_3": "sukhumatāya sukhumo.",
  "atk-s0302a:93_4": "Sabhāvena pana sukhumarūpapariyāpannattā kabaḷīkāro āhāro sukhumova hoti.",
  "atk-s0302a:93_5": "Sāpi cassa vatthuto oḷārikatā sukhumatā ca upādāyupādāya veditabbā.",
  "atk-s0302a:93_6": "Kumbhīlānañhi āhāraṃ upādāya morānaṃ āhāro sukhumo.",
  "atk-s0302a:93_7": "Kumbhīlā kira pāsāṇe gilanti,",
  "atk-s0302a:93_8": "te ca nesaṃ kucchippattā vilīyanti.",
  "atk-s0302a:93_9": "Morā sappavicchikādipāṇe khādanti.",
  "atk-s0302a:93_10": "Morānaṃ pana āhāraṃ upādāya taracchānaṃ āhāro sukhumo.",
  "atk-s0302a:93_11": "Te kira tivassachaḍḍitāni visāṇāni ceva aṭṭhīni ca khādanti,",
  "atk-s0302a:93_12": "tāni ca nesaṃ kheḷena temitamattāneva kandamūlaṃ viya mudukāni honti.",
  "atk-s0302a:93_13": "Taracchānaṃ āhāraṃ upādāya hatthīnaṃ āhāro sukhumo.",
  "atk-s0302a:93_14": "Te hi nānārukkhasākhādayo khādanti.",
  "atk-s0302a:93_15": "Hatthīnaṃ āhārato gavayagokaṇṇamigādīnaṃ āhāro sukhumo.",
  "atk-s0302a:93_16": "Te kira nissārāni nānārukkhapaṇṇādīni khādanti.",
  "atk-s0302a:93_17": "Tesampi āhārato gunnaṃ āhāro sukhumo.",
  "atk-s0302a:93_18": "Te allasukkhatiṇāni khādanti.",
  "atk-s0302a:93_19": "Tesaṃ āhārato sasānaṃ āhāro sukhumo.",
  "atk-s0302a:93_20": "Sasānaṃ āhārato sakuṇānaṃ āhāro sukhumo.",
  "atk-s0302a:93_21": "Sakuṇānaṃ āhārato paccantavāsīnaṃ āhāro sukhumo.",
  "atk-s0302a:93_22": "Paccantavāsīnaṃ āhārato gāmabhojakānaṃ āhāro sukhumo.",
  "atk-s0302a:93_23": "Gāmabhojakānaṃ āhārato rājarājamahāmattānaṃ āhāro sukhumo.",
  "atk-s0302a:93_24": "Tesampi āhārato cakkavattino āhāro sukhumo.",
  "atk-s0302a:93_25": "Cakkavattino āhārato bhummānaṃ devānaṃ āhāro sukhumo.",
  "atk-s0302a:93_26": "Bhummānaṃ devānaṃ āhārato cātumahārājikānaṃ.",
  "atk-s0302a:93_27": "Evaṃ yāva paranimmitavasavattīnaṃ āhārā vitthāretabbā.",
  "atk-s0302a:93_28": "Tesaṃ panāhāro sukhumotveva niṭṭhaṃ patto.",
  "atk-s0302a:94_0": "Ettha ca oḷārike vatthusmiṃ ojā parittā hoti dubbalā,",
  "atk-s0302a:94_1": "sukhume balavatī.",
  "atk-s0302a:94_2": "Tathā hi ekapattapūrampi yāguṃ pīto muhutteneva jighacchito hoti yaṃkiñcideva khāditukāmo,",
  "atk-s0302a:94_3": "sappiṃ pana pasatamattaṃ pivitvā divasaṃ abhottukāmo hoti.",
  "atk-s0302a:94_4": "Tattha vatthu kammajatejasaṅkhātaṃ parissayaṃ vinodeti,",
  "atk-s0302a:94_5": "na pana sakkoti pāletuṃ.",
  "atk-s0302a:94_6": "Ojā pana pāleti,",
  "atk-s0302a:94_7": "na sakkoti parissayaṃ vinodetuṃ.",
  "atk-s0302a:94_8": "Dve pana ekato hutvā parissayañceva vinodenti pālenti cāti.",
  "atk-s0302a:95_0": "Phasso dutiyoti cakkhusamphassādi chabbidhopi phasso etesu catūsu āhāresu dutiyo āhāroti veditabbo.",
  "atk-s0302a:95_1": "Desanānayo eva cesa,",
  "atk-s0302a:95_2": "tasmā iminā nāma kāraṇena dutiyo tatiyo cāti idamettha na gavesitabbaṃ.",
  "atk-s0302a:95_3": "Manosañcetanāti cetanāva vuccati.",
  "atk-s0302a:95_4": "Viññāṇanti cittaṃ.",
  "atk-s0302a:95_5": "Iti bhagavā imasmiṃ ṭhāne upādiṇṇakaanupādiṇṇakavasena ekarāsiṃ katvā cattāro āhāre dassesi.",
  "atk-s0302a:95_6": "Kabaḷīkārāhāro hi upādiṇṇakopi atthi anupādiṇṇakopi,",
  "atk-s0302a:95_7": "tathā phassādayo.",
  "atk-s0302a:95_8": "Tattha sappādīhi gilitānaṃ maṇḍūkādīnaṃ vasena upādiṇṇakakabaḷīkārāhāro daṭṭhabbo.",
  "atk-s0302a:95_9": "Maṇḍūkādayo hi sappādīhi gilitā antokucchigatāpi kiñci kālaṃ jīvantiyeva.",
  "atk-s0302a:95_10": "Te yāva upādiṇṇakapakkhe tiṭṭhanti,",
  "atk-s0302a:95_11": "tāva āhāratthaṃ na sādhenti.",
  "atk-s0302a:95_12": "Bhijjitvā pana anupādiṇṇakapakkhe ṭhitā sādhenti.",
  "atk-s0302a:95_13": "Tadāpi upādiṇṇakāhāroti vuccantīti.",
  "atk-s0302a:95_14": "Idaṃ pana ācariyānaṃ na ruccatīti aṭṭhakathāyameva paṭikkhipitvā idaṃ vuttaṃ –",
  "atk-s0302a:95_15": "imesaṃ sattānaṃ khādantānampi akhādantānampi bhuñjantānampi abhuñjantānampi paṭisandhicitteneva sahajātā kammajā ojā nāma atthi,",
  "atk-s0302a:95_16": "sā yāvapi sattamā divasā pāleti,",
  "atk-s0302a:95_17": "ayameva upādiṇṇakakabaḷīkārāhāroti veditabbo.",
  "atk-s0302a:95_18": "Tebhūmakavipākavasena pana upādiṇṇakaphassādayo veditabbā,",
  "atk-s0302a:95_19": "tebhūmakakusalākusalakiriyavasena anupādiṇṇakā.",
  "atk-s0302a:95_20": "Lokuttarā pana ruḷhīvasena kathitāti.",
  "atk-s0302a:96_0": "Etthāha –",
  "atk-s0302a:96_1": "“yadi paccayaṭṭho āhāraṭṭho,",
  "atk-s0302a:96_2": "atha kasmā aññesupi sattānaṃ paccayesu vijjamānesu imeyeva cattāro vuttā”ti? Vuccate –",
  "atk-s0302a:96_3": "ajjhattikasantatiyā visesapaccayattā.",
  "atk-s0302a:96_4": "Visesapaccayo hi kabaḷīkārāhārabhakkhānaṃ sattānaṃ rūpakāyassa kabaḷīkāro āhāro,",
  "atk-s0302a:96_5": "nāmakāye vedanāya phasso,",
  "atk-s0302a:96_6": "viññāṇassa manosañcetanā,",
  "atk-s0302a:96_7": "nāmarūpassa viññāṇaṃ. Yathāha –",
  "atk-s0302a:96_8": "“seyyathāpi,",
  "atk-s0302a:96_9": "bhikkhave,",
  "atk-s0302a:96_10": "ayaṃ kāyo āhāraṭṭhitiko āhāraṃ paṭicca tiṭṭhati,",
  "atk-s0302a:96_11": "anāhāro no tiṭṭhati,",
  "atk-s0302a:96_12": "tathā phassapaccayā vedanā,",
  "atk-s0302a:96_13": "saṅkhārapaccayā viññāṇaṃ,",
  "atk-s0302a:96_14": "viññāṇapaccayā nāmarūpa”nti.",
  "atk-s0302a:97_0": "Ko panettha āhāro kiṃ āharatīti?",
  "atk-s0302a:97_1": "Kabaḷīkārāhāro ojaṭṭhamakarūpāni āharati phassāhāro tisso vedanā,",
  "atk-s0302a:97_2": "manosañcetanāhāro tayo bhave,",
  "atk-s0302a:97_3": "viññāṇāhāro paṭisandhināmarūpanti.",
  "atk-s0302a:98_0": "Kathaṃ?",
  "atk-s0302a:98_1": "Kabaḷīkārāhāro tāva mukhe ṭhapitamatteyeva aṭṭha rūpāni samuṭṭhāpeti,",
  "atk-s0302a:98_2": "dantavicuṇṇitaṃ pana ajjhohariyamānaṃ ekekaṃ sitthaṃ aṭṭhaṭṭharūpāni samuṭṭhāpetiyeva.",
  "atk-s0302a:98_3": "Evaṃ kabaḷīkārāhāro ojaṭṭhamakarūpāni āharati.",
  "atk-s0302a:98_4": "Phassāhāro pana sukhavedanīyo phasso uppajjamānoyeva sukhaṃ vedanaṃ āharati,",
  "atk-s0302a:98_5": "dukkhavedanīyo dukkhaṃ,",
  "atk-s0302a:98_6": "adukkhamasukhavedanīyo adukkhamasukhanti evaṃ sabbathāpi phassāhāro tisso vedanā āharati.",
  "atk-s0302a:99_0": "Manosañcetanāhāro kāmabhavūpagaṃ kammaṃ kāmabhavaṃ āharati,",
  "atk-s0302a:99_1": "rūpārūpabhavūpagāni taṃ taṃ bhavaṃ.",
  "atk-s0302a:99_2": "Evaṃ sabbathāpi manosañcetanāhāro tayo bhave āharati.",
  "atk-s0302a:99_3": "Viññāṇāhāro pana ye ca paṭisandhikkhaṇe taṃsampayuttakā tayo khandhā,",
  "atk-s0302a:99_4": "yāni ca tisantativasena tiṃsa rūpāni uppajjanti,",
  "atk-s0302a:99_5": "sahajātādipaccayanayena tāni āharatīti vuccati.",
  "atk-s0302a:99_6": "Evaṃ viññāṇāhāro paṭisandhināmarūpaṃ āharatīti.",
  "atk-s0302a:99_7": "Ettha ca “manosañcetanā tayo bhave āharatī”ti sāsavakusalākusalacetanāva vuttā.",
  "atk-s0302a:99_8": "“Viññāṇaṃ paṭisandhināmarūpaṃ āharatī”ti paṭisandhiviññāṇameva vuttaṃ.",
  "atk-s0302a:99_9": "Avisesena pana taṃsampayuttataṃsamuṭṭhānadhammānaṃ āharaṇatopete “āhārā”ti veditabbā.",
  "atk-s0302a:100_0": "Etesu catūsu āhāresu kabaḷīkārāhāro upatthambhento āhārakiccaṃ sādheti,",
  "atk-s0302a:100_1": "phasso phusantoyeva manosañcetanā āyūhamānāva,",
  "atk-s0302a:100_2": "viññāṇaṃ vijānantameva. Kathaṃ?",
  "atk-s0302a:100_3": "Kabaḷīkārāhāro hi upatthambhentoyeva kāyaṭṭhapanena sattānaṃ ṭhitiyā hoti.",
  "atk-s0302a:100_4": "Kammajanitopi hi ayaṃ kāyo kabaḷīkārāhārena upatthaddho dasapi vassāni vassasatampi yāva āyuparimāṇā tiṭṭhati.",
  "atk-s0302a:100_5": "Yathā kiṃ?",
  "atk-s0302a:100_6": "Yathā mātuyā janitopi dārako dhātiyā thaññādīni pāyetvā posiyamāno ciraṃ tiṭṭhati,",
  "atk-s0302a:100_7": "yathā ca upatthambhena upatthambhitaṃ gehaṃ.",
  "atk-s0302a:100_8": "Vuttampi cetaṃ –",
  "atk-s0302a:101_0": "“Yathā, mahārāja,",
  "atk-s0302a:101_1": "gehe papatante aññena dārunā upatthambhitaṃ santaṃ eva taṃ gehaṃ na patati.",
  "atk-s0302a:101_2": "Evameva kho, mahārāja,",
  "atk-s0302a:101_3": "ayaṃ kāyo āhāraṭṭhitiko āhāraṃ paṭicca tiṭṭhatī”ti.",
  "atk-s0302a:102_0": "Evaṃ kabaḷīkāro āhāro upatthambhento āhārakiccaṃ sādheti.",
  "atk-s0302a:103_0": "Evaṃ sādhentopi ca kabaḷīkāro āhāro dvinnaṃ rūpasantatīnaṃ paccayo hoti āhārasamuṭṭhānassa ca upādiṇṇakassa ca.",
  "atk-s0302a:103_1": "Kammajānaṃ anupālako hutvā paccayo hoti,",
  "atk-s0302a:103_2": "āhārasamuṭṭhānānaṃ janako hutvāti.",
  "atk-s0302a:103_3": "Phasso pana sukhādivatthubhūtaṃ ārammaṇaṃ phusantoyeva sukhādivedanāpavattanena sattānaṃ ṭhitiyā hoti.",
  "atk-s0302a:103_4": "Manosañcetanā kusalākusalakammavasena āyūhamānāyeva bhavamūlanipphādanato sattānaṃ ṭhitiyā hoti.",
  "atk-s0302a:103_5": "Viññāṇaṃ vijānantameva nāmarūpappavattanena sattānaṃ ṭhitiyā hotīti.",
  "atk-s0302a:104_0": "Evaṃ upatthambhanādivasena āhārakiccaṃ sādhayamānesu panetesu cattāri bhayāni daṭṭhabbāni.",
  "atk-s0302a:104_1": "Seyyathidaṃ –",
  "atk-s0302a:104_2": "kabaḷīkārāhāre nikantiyeva bhayaṃ,",
  "atk-s0302a:104_3": "phasse upagamanameva,",
  "atk-s0302a:104_4": "manosañcetanāya āyūhanameva,",
  "atk-s0302a:104_5": "viññāṇe abhinipātoyeva bhayanti.",
  "atk-s0302a:104_6": "Kiṃ kāraṇā?",
  "atk-s0302a:104_7": "Kabaḷīkārāhāre hi nikantiṃ katvā sītādīnaṃ purakkhatā sattā āhāratthāya muddāgaṇanādikammāni karontā anappakaṃ dukkhaṃ nigacchanti.",
  "atk-s0302a:104_8": "Ekacce ca imasmiṃ sāsane pabbajitvāpi vejjakammādikāya anesanāya āhāraṃ pariyesantā diṭṭheva dhamme gārayhā honti,",
  "atk-s0302a:104_9": "samparāyepi,",
  "atk-s0302a:104_10": "“tassa saṅghāṭipi ādittā sampajjalitā”tiādinā lakkhaṇasaṃyutte vuttanayena samaṇapetā honti.",
  "atk-s0302a:104_11": "Iminā tāva kāraṇena kabaḷīkāre āhāre nikanti eva bhayanti veditabbā.",
  "atk-s0302a:105_0": "Phassaṃ upagacchantāpi phassassādino paresaṃ rakkhitagopitesu dārādīsu bhaṇḍesu aparajjhanti,",
  "atk-s0302a:105_1": "te saha bhaṇḍena bhaṇḍasāmikā gahetvā khaṇḍākhaṇḍikaṃ vā chinditvā saṅkārakūṭe chaḍḍenti,",
  "atk-s0302a:105_2": "rañño vā niyyādenti.",
  "atk-s0302a:105_3": "Tato te rājā vividhā kammakāraṇā kārāpeti.",
  "atk-s0302a:105_4": "Kāyassa ca bhedā duggati tesaṃ pāṭikaṅkhā hoti.",
  "atk-s0302a:105_5": "Iti phassassādamūlakaṃ diṭṭhadhammikampi samparāyikampi bhayaṃ sabbamāgatameva hoti.",
  "atk-s0302a:105_6": "Iminā kāraṇena phassāhāre upagamanameva bhayanti veditabbaṃ.",
  "atk-s0302a:106_0": "Kusalākusalakammāyūhane pana tammūlakaṃ tīsu bhavesu bhayaṃ sabbaṃ āgatameva hoti.",
  "atk-s0302a:106_1": "Iminā kāraṇena manosañcetanāhāre āyūhanameva bhayanti veditabbaṃ.",
  "atk-s0302a:107_0": "Paṭisandhiviññāṇañca yasmiṃ yasmiṃ ṭhāne abhinipatati,",
  "atk-s0302a:107_1": "tasmiṃ tasmiṃ ṭhāne paṭisandhināmarūpaṃ gahetvāva nibbattati.",
  "atk-s0302a:107_2": "Tasmiñca nibbatte sabbabhayāni nibbattāniyeva honti tammūlakattāti iminā kāraṇena viññāṇāhāre abhinipātoyeva bhayanti veditabboti.",
  "atk-s0302a:108_0": "Kiṃnidānātiādīsu nidānādīni sabbāneva kāraṇavevacanāni.",
  "atk-s0302a:108_1": "Kāraṇañhi yasmā phalaṃ nideti,",
  "atk-s0302a:108_2": "“handa naṃ gaṇhathā”ti appeti viya,",
  "atk-s0302a:108_3": "tasmā nidānanti vuccati.",
  "atk-s0302a:108_4": "Yasmā taṃ tato samudeti jāyati pabhavati,",
  "atk-s0302a:108_5": "tasmā samudayo jāti pabhavoti vuccati.",
  "atk-s0302a:108_6": "Ayaṃ panettha padattho –",
  "atk-s0302a:108_7": "kiṃnidānaṃ etesanti kiṃnidānā.",
  "atk-s0302a:108_8": "Ko samudayo etesanti kiṃsamudayā.",
  "atk-s0302a:108_9": "Kā jāti etesanti kiṃjātikā.",
  "atk-s0302a:108_10": "Ko pabhavo etesanti kiṃpabhavā.",
  "atk-s0302a:108_11": "Yasmā pana tesaṃ taṇhā yathāvuttena atthena nidānañceva samudayo ca jāti ca pabhavo ca,",
  "atk-s0302a:108_12": "tasmā “taṇhānidānā”tiādimāha.",
  "atk-s0302a:108_13": "Evaṃ sabbapadesu attho veditabbo.",
  "atk-s0302a:109_0": "Ettha ca ime cattāro āhārā taṇhānidānāti paṭisandhiṃ ādiṃ katvā attabhāvasaṅkhātānaṃ āhārānaṃ purimataṇhānaṃ vasena nidānaṃ veditabbaṃ. Kathaṃ?",
  "atk-s0302a:109_1": "Paṭisandhikkhaṇe tāva paripuṇṇāyatanānaṃ sattānaṃ sattasantativasena,",
  "atk-s0302a:109_2": "sesānaṃ tato ūnaūnasantativasena uppannarūpabbhantaraṃ jātā ojā atthi,",
  "atk-s0302a:109_3": "ayaṃ taṇhānidāno upādiṇṇakakabaḷīkārāhāro.",
  "atk-s0302a:109_4": "Paṭisandhicittasampayuttā pana phassacetanā sayañca cittaṃ viññāṇanti ime taṇhānidānā upādiṇṇaka-",
  "atk-s0302a:109_5": "phassamanosañcetanā-",
  "atk-s0302a:109_6": "viññāṇāhārāti evaṃ tāva purimataṇhānidānā paṭisandhikā āhārā.",
  "atk-s0302a:109_7": "Yathā ca paṭisandhikā,",
  "atk-s0302a:109_8": "evaṃ tato paraṃ paṭhamabhavaṅgacittakkhaṇādinibbattāpi veditabbā.",
  "atk-s0302a:110_0": "Yasmā pana bhagavā na kevalaṃ āhārānameva nidānaṃ jānāti,",
  "atk-s0302a:110_1": "āhāranidānabhūtāya taṇhāyapi,",
  "atk-s0302a:110_2": "taṇhāya nidānānaṃ vedanādīnampi nidānaṃ jānātiyeva,",
  "atk-s0302a:110_3": "tasmā taṇhā cāyaṃ,",
  "atk-s0302a:110_4": "bhikkhave,",
  "atk-s0302a:110_5": "kiṃnidānātiādinā nayena vaṭṭaṃ dassetvā vivaṭṭaṃ dassesi.",
  "atk-s0302a:110_6": "Imasmiñca pana ṭhāne bhagavā atītābhimukhaṃ desanaṃ katvā atītena vaṭṭaṃ dasseti. Kathaṃ?",
  "atk-s0302a:110_7": "Āhāravasena hi ayaṃ attabhāvo gahito.",
  "atk-s0302a:111_0": "Taṇhāti imassattabhāvassa janakaṃ kammaṃ,",
  "atk-s0302a:111_1": "vedanāphassasaḷāyatananāmarūpaviññāṇāni yasmiṃ attabhāve ṭhatvā kammaṃ āyūhitaṃ,",
  "atk-s0302a:111_2": "taṃ dassetuṃ vuttāni,",
  "atk-s0302a:111_3": "avijjāsaṅkhārā tassattabhāvassa janakaṃ kammaṃ.",
  "atk-s0302a:111_4": "Iti dvīsu ṭhānesu attabhāvo,",
  "atk-s0302a:111_5": "dvīsu tassa janakaṃ kammanti saṅkhepena kammañceva kammavipākañcāti,",
  "atk-s0302a:111_6": "dvepi dhamme dassentena atītābhimukhaṃ desanaṃ katvā atītena vaṭṭaṃ dassitaṃ.",
  "atk-s0302a:112_0": "Tatrāyaṃ desanā anāgatassa adassitattā aparipuṇṇāti na daṭṭhabbā.",
  "atk-s0302a:112_1": "Nayato pana paripuṇṇātveva daṭṭhabbā.",
  "atk-s0302a:112_2": "Yathā hi cakkhumā puriso udakapiṭṭhe nipannaṃ suṃsumāraṃ disvā tassa parabhāgaṃ olokento gīvaṃ passeyya,",
  "atk-s0302a:112_3": "orato piṭṭhiṃ,",
  "atk-s0302a:112_4": "pariyosāne naṅguṭṭhamūlaṃ,",
  "atk-s0302a:112_5": "heṭṭhā kucchiṃ olokento pana udakagataṃ agganaṅguṭṭhañceva cattāro ca hatthapāde na passeyya,",
  "atk-s0302a:112_6": "so na ettāvatā “aparipuṇṇo suṃsumāro”ti gaṇhāti,",
  "atk-s0302a:112_7": "nayato pana paripuṇṇotveva gaṇhāti,",
  "atk-s0302a:112_8": "evaṃsampadamidaṃ veditabbaṃ.",
  "atk-s0302a:113_0": "Udakapiṭṭhe nipannasuṃsumāro viya hi tebhūmakavaṭṭaṃ.",
  "atk-s0302a:113_1": "Tīre ṭhito cakkhumā puriso viya yogāvacaro.",
  "atk-s0302a:113_2": "Tena purisena udakapiṭṭhe suṃsumārassa diṭṭhakālo viya yoginā āhāravasena imassattabhāvassa diṭṭhakālo.",
  "atk-s0302a:113_3": "Parato gīvāya diṭṭhakālo viya imassattabhāvassa janikāya taṇhāya diṭṭhakālo.",
  "atk-s0302a:113_4": "Piṭṭhiyā diṭṭhakālo viya yasmiṃ attabhāve taṇhāsaṅkhātaṃ kammaṃ kataṃ,",
  "atk-s0302a:113_5": "vedanādivasena tassa diṭṭhakālo.",
  "atk-s0302a:113_6": "Naṅguṭṭhamūlassa diṭṭhakālo viya tassattabhāvassa janakānaṃ avijjāsaṅkhārānaṃ diṭṭhakālo.",
  "atk-s0302a:113_7": "Heṭṭhā kucchiṃ olokentassa pana agganaṅguṭṭhañceva cattāro ca hatthapāde adisvāpi “aparipuṇṇo suṃsumāro”ti",
  "atk-s0302a:113_8": "agahetvā nayato paripuṇṇotveva gahaṇaṃ viya yattha yattha paccayavaṭṭaṃ pāḷiyaṃ na āgataṃ,",
  "atk-s0302a:113_9": "tattha tattha “desanā aparipuṇṇā”ti agahetvā nayato paripuṇṇātveva gahaṇaṃ veditabbaṃ.",
  "atk-s0302a:113_10": "Tattha ca āhārataṇhānaṃ antare eko sandhi,",
  "atk-s0302a:113_11": "taṇhāvedanānaṃ antare eko,",
  "atk-s0302a:113_12": "viññāṇasaṅkhārānaṃ antare ekoti evaṃ tisandhicatusaṅkhepameva vaṭṭaṃ dassitanti. Paṭhamaṃ.",
  "atk-s0302a:114_0": "2. Moḷiyaphaggunasuttavaṇṇanā",
  "atk-s0302a:115_0": "12.",
  "atk-s0302a:115_1": "Dutiye sambhavesīnaṃ vā anuggahāyāti imasmiṃyeva ṭhāne bhagavā desanaṃ niṭṭhāpesi. Kasmā?",
  "atk-s0302a:115_2": "Diṭṭhigatikassa nisinnattā.",
  "atk-s0302a:115_3": "Tassañhi parisati moḷiyaphagguno nāma bhikkhu diṭṭhigatiko nisinno.",
  "atk-s0302a:115_4": "Atha satthā cintesi –",
  "atk-s0302a:115_5": "“ayaṃ uṭṭhahitvā maṃ pañhaṃ pucchissati,",
  "atk-s0302a:115_6": "athassāhaṃ vissajjessāmī”ti pucchāya okāsadānatthaṃ desanaṃ niṭṭhāpesi.",
  "atk-s0302a:115_7": "Moḷiyaphaggunoti moḷīti cūḷā vuccati. Yathāha –",
  "atk-s0302a:116_0": "“Chetvāna moḷiṃ varagandhavāsitaṃ",
  "atk-s0302a:117_0": "Vehāyasaṃ ukkhipi sakyapuṅgavo;",
  "atk-s0302a:118_0": "Ratanacaṅkoṭavarena vāsavo,",
  "atk-s0302a:119_0": "Sahassanetto sirasā paṭiggahī”ti.",
  "atk-s0302a:120_0": "Sā tassa gihikāle mahantā ahosi.",
  "atk-s0302a:120_1": "Tenassa “moḷiyaphagguno”ti saṅkhā udapādi.",
  "atk-s0302a:120_2": "Pabbajitampi naṃ teneva nāmena sañjānanti.",
  "atk-s0302a:120_3": "Etadavocāti desanānusandhiṃ ghaṭento etaṃ “ko nu kho, bhante,",
  "atk-s0302a:120_4": "viññāṇāhāraṃ āhāretī”ti vacanaṃ avoca.",
  "atk-s0302a:120_5": "Tassattho – bhante,",
  "atk-s0302a:120_6": "ko nāma so,",
  "atk-s0302a:120_7": "yo etaṃ viññāṇāhāraṃ khādati vā bhuñjati vāti?",
  "atk-s0302a:121_0": "Kasmā panāyaṃ itare tayo āhāre apucchitvā imameva pucchatīti?",
  "atk-s0302a:121_1": "Jānāmīti laddhiyā.",
  "atk-s0302a:121_2": "So hi mahante piṇḍe katvāva kabaḷīkārāhāraṃ bhuñjante passati,",
  "atk-s0302a:121_3": "tenassa taṃ jānāmīti laddhi.",
  "atk-s0302a:121_4": "Tittiravaṭṭakamorakukkuṭādayo pana mātusamphassena yāpente disvā “ete phassāhārena yāpentī”ti tassa laddhi.",
  "atk-s0302a:121_5": "Kacchapā pana attano utusamaye mahāsamuddato nikkhamitvā samuddatīre vālikantare aṇḍāni ṭhapetvā vālikāya paṭicchādetvā mahāsamuddameva otaranti.",
  "atk-s0302a:121_6": "Tāni mātuanussaraṇavasena na pūtīni honti.",
  "atk-s0302a:121_7": "Tāni manosañcetanāhārena yāpentīti tassa laddhi.",
  "atk-s0302a:121_8": "Kiñcāpi therassa ayaṃ laddhi,",
  "atk-s0302a:121_9": "na pana etāya laddhiyā imaṃ pañhaṃ pucchati.",
  "atk-s0302a:121_10": "Diṭṭhigatiko hi ummattakasadiso.",
  "atk-s0302a:121_11": "Yathā ummattako pacchiṃ gahetvā antaravīthiṃ otiṇṇo gomayampi pāsāṇampi gūthampi khajjakhaṇḍampi taṃ",
  "atk-s0302a:121_12": "taṃ manāpampi amanāpampi gahetvā pacchiyaṃ pakkhipati.",
  "atk-s0302a:121_13": "Evameva diṭṭhigatiko yuttampi ayuttampi pucchati.",
  "atk-s0302a:121_14": "So “kasmā imaṃ pucchasī”ti na niggahetabbo,",
  "atk-s0302a:121_15": "pucchitapucchitaṭṭhāne pana gahaṇameva nisedhetabbaṃ.",
  "atk-s0302a:121_16": "Teneva naṃ bhagavā “kasmā evaṃ pucchasī”ti avatvā gahitagāhameva tassa mocetuṃ no kallo pañhotiādimāha.",
  "atk-s0302a:122_0": "Tattha no kalloti ayutto.",
  "atk-s0302a:122_1": "Āhāretīti ahaṃ na vadāmīti ahaṃ koci satto vā puggalo vā āhāretīti na vadāmi.",
  "atk-s0302a:122_2": "Āhāretīti cāhaṃ vadeyyanti yadi ahaṃ āhāretīti vadeyyaṃ.",
  "atk-s0302a:122_3": "Tatrassa kallo pañhoti tasmiṃ mayā evaṃ vutte ayaṃ pañho yutto bhaveyya.",
  "atk-s0302a:122_4": "Kissa nu kho, bhante,",
  "atk-s0302a:122_5": "viññāṇāhāroti, bhante,",
  "atk-s0302a:122_6": "ayaṃ viññāṇāhāro katamassa dhammassa paccayoti attho.",
  "atk-s0302a:122_7": "Tatra kallaṃ veyyākaraṇanti tasmiṃ evaṃ pucchite pañhe imaṃ veyyākaraṇaṃ yuttaṃ “viññāṇāhāro āyatiṃ punabbhavābhinibbattiyā paccayo”ti.",
  "atk-s0302a:122_8": "Ettha ca viññāṇāhāroti paṭisandhicittaṃ.",
  "atk-s0302a:122_9": "Āyatiṃ punabbhavābhinibbattīti teneva viññāṇena sahuppannanāmarūpaṃ.",
  "atk-s0302a:122_10": "Tasmiṃ bhūte sati saḷāyatananti tasmiṃ punabbhavābhinibbattisaṅkhāte nāmarūpe jāte sati saḷāyatanaṃ hotīti attho.",
  "atk-s0302a:123_0": "Saḷāyatanapaccayā phassoti idhāpi bhagavā uttari pañhassa okāsaṃ dento desanaṃ niṭṭhāpesi.",
  "atk-s0302a:123_1": "Diṭṭhigatiko hi navapucchaṃ uppādetuṃ na sakkoti,",
  "atk-s0302a:123_2": "niddiṭṭhaṃ niddiṭṭhaṃyeva pana gaṇhitvā pucchati,",
  "atk-s0302a:123_3": "tenassa bhagavā okāsaṃ adāsi.",
  "atk-s0302a:123_4": "Attho panassa sabbapadesu vuttanayeneva gahetabbo.",
  "atk-s0302a:123_5": "“Ko nu kho, bhante,",
  "atk-s0302a:123_6": "bhavatī”ti kasmā na pucchati?",
  "atk-s0302a:123_7": "Diṭṭhigatikassa hi satto nāma bhūto nibbattoyevāti laddhi,",
  "atk-s0302a:123_8": "tasmā attano laddhiviruddhaṃ idanti na pucchati.",
  "atk-s0302a:123_9": "Apica idappaccayā idaṃ idappaccayā idanti bahūsu ṭhānesu kathitattā saññattiṃ upagato,",
  "atk-s0302a:123_10": "tenāpi na pucchati.",
  "atk-s0302a:123_11": "Satthāpi “imassa bahuṃ pucchantassāpi titti natthi,",
  "atk-s0302a:123_12": "tucchapucchameva pucchatī”ti ito paṭṭhāya desanaṃ ekābaddhaṃ katvā desesi.",
  "atk-s0302a:123_13": "Channaṃ tvevāti yato paṭṭhāya desanāruḷhaṃ,",
  "atk-s0302a:123_14": "tameva gahetvā desanaṃ vivaṭṭento evamāha.",
  "atk-s0302a:123_15": "Imasmiṃ pana sutte viññāṇanāmarūpānaṃ antare eko sandhi,",
  "atk-s0302a:123_16": "vedanātaṇhānaṃ antare eko,",
  "atk-s0302a:123_17": "bhavajātīnaṃ antare ekoti. Dutiyaṃ.",
  "atk-s0302a:124_0": "3. Samaṇabrāhmaṇasuttavaṇṇanā",
  "atk-s0302a:125_0": "13.",
  "atk-s0302a:125_1": "Tatiye samaṇā vā brāhmaṇā vāti saccāni paṭivijjhituṃ asamatthā bāhirakasamaṇabrāhmaṇā.",
  "atk-s0302a:125_2": "Jarāmaraṇaṃ nappajānantītiādīsu jarāmaraṇaṃ na jānanti dukkhasaccavasena,",
  "atk-s0302a:125_3": "jarāmaraṇasamudayaṃ na jānanti saha taṇhāya jāti jarāmaraṇassa samudayoti samudayasaccavasena,",
  "atk-s0302a:125_4": "jarāmaraṇanirodhaṃ na jānanti nirodhasaccavasena,",
  "atk-s0302a:125_5": "paṭipadaṃ na jānanti maggasaccavasena.",
  "atk-s0302a:125_6": "Jātiṃ na jānanti dukkhasaccavasena,",
  "atk-s0302a:125_7": "jātisamudayaṃ na jānanti saha taṇhāya bhavo jātisamudayoti samudayasaccavasena.",
  "atk-s0302a:125_8": "Evaṃ saha taṇhāya samudayaṃ yojetvā sabbapadesu catusaccavasena attho veditabbo.",
  "atk-s0302a:125_9": "Sāmaññatthaṃ vā brahmaññatthaṃ vāti ettha ariyamaggo sāmaññañceva brahmaññañca.",
  "atk-s0302a:125_10": "Ubhayatthāpi pana attho nāma ariyaphalaṃ veditabbaṃ.",
  "atk-s0302a:125_11": "Iti bhagavā imasmiṃ sutte ekādasasu ṭhānesu cattāri saccāni kathesīti. Tatiyaṃ.",
  "atk-s0302a:126_0": "4. Dutiyasamaṇabrāhmaṇasuttavaṇṇanā",
  "atk-s0302a:127_0": "14.",
  "atk-s0302a:127_1": "Catutthe ime dhamme katame dhammeti ettakaṃ papañcaṃ katvā kathitaṃ,",
  "atk-s0302a:127_2": "desanaṃ paṭivijjhituṃ samatthānaṃ puggalānaṃ ajjhāsayena ime dhamme nappajānantītiādi vuttaṃ.",
  "atk-s0302a:127_3": "Sesaṃ purimasadisameva.",
  "atk-s0302a:127_4": "Catutthaṃ.",
  "atk-s0302a:128_0": "5. Kaccānagottasuttavaṇṇanā",
  "atk-s0302a:129_0": "15.",
  "atk-s0302a:129_1": "Pañcame sammādiṭṭhi sammādiṭṭhīti yaṃ paṇḍitā devamanussā tesu tesu ṭhānesu sammādassanaṃ vadanti,",
  "atk-s0302a:129_2": "sabbampi taṃ dvīhi padehi saṅkhipitvā pucchati.",
  "atk-s0302a:129_3": "Dvayanissitoti dve koṭṭhāse nissito.",
  "atk-s0302a:129_4": "Yebhuyyenāti iminā ṭhapetvā ariyapuggale sesamahājanaṃ dasseti.",
  "atk-s0302a:129_5": "Atthitanti sassataṃ.",
  "atk-s0302a:129_6": "Natthitanti ucchedaṃ.",
  "atk-s0302a:129_7": "Lokasamudayanti loko nāma saṅkhāraloko,",
  "atk-s0302a:129_8": "tassa nibbatti.",
  "atk-s0302a:129_9": "Sammappaññāya passatoti sammāpaññā nāma savipassanā maggapaññā,",
  "atk-s0302a:129_10": "tāya passantassāti attho.",
  "atk-s0302a:129_11": "Yā loke natthitāti saṅkhāraloke nibbattesu dhammesu paññāyantesveva yā natthīti ucchedadiṭṭhi uppajjeyya,",
  "atk-s0302a:129_12": "sā na hotīti attho.",
  "atk-s0302a:129_13": "Lokanirodhanti saṅkhārānaṃ bhaṅgaṃ.",
  "atk-s0302a:129_14": "Yā loke atthitāti saṅkhāraloke bhijjamānesu dhammesu paññāyantesveva yā atthīti sassatadiṭṭhi uppajjeyya,",
  "atk-s0302a:129_15": "sā na hotīti attho.",
  "atk-s0302a:130_0": "Apica lokasamudayanti anulomapaccayākāraṃ.",
  "atk-s0302a:130_1": "Lokanirodhanti paṭilomapaccayākāraṃ.",
  "atk-s0302a:130_2": "Lokanissaye passantassāpi hi paccayānaṃ anucchedena paccayuppannassa anucchedaṃ passato yā natthīti ucchedadiṭṭhi uppajjeyya,",
  "atk-s0302a:130_3": "sā na hoti.",
  "atk-s0302a:130_4": "Paccayanirodhaṃ passantassāpi paccayanirodhena paccayuppannanirodhaṃ passato yā atthīti sassatadiṭṭhi uppajjeyya,",
  "atk-s0302a:130_5": "sā na hotīti ayampettha attho.",
  "atk-s0302a:131_0": "Upayupādānābhinivesavinibandhoti upayehi ca upādānehi ca abhinivesehi ca vinibandho.",
  "atk-s0302a:131_1": "Tattha upayāti dve upayā taṇhupayo ca diṭṭhupayo ca.",
  "atk-s0302a:131_2": "Upādānādīsupi eseva nayo.",
  "atk-s0302a:131_3": "Taṇhādiṭṭhiyo hi yasmā ahaṃ mamantiādīhi ākārehi tebhūmakadhamme upenti upagacchanti,",
  "atk-s0302a:131_4": "tasmā upayāti vuccanti.",
  "atk-s0302a:131_5": "Yasmā pana te dhamme upādiyanti ceva abhinivisanti ca,",
  "atk-s0302a:131_6": "tasmā upādānāti ca abhinivesāti ca vuccanti.",
  "atk-s0302a:131_7": "Tāhi cāyaṃ loko vinibandho.",
  "atk-s0302a:131_8": "Tenāha “upayupādānābhinivesavinibandho”ti.",
  "atk-s0302a:132_0": "Tañcāyanti tañca upayupādānaṃ ayaṃ ariyasāvako.",
  "atk-s0302a:132_1": "Cetaso adhiṭṭhānanti cittassa patiṭṭhānabhūtaṃ.",
  "atk-s0302a:132_2": "Abhinivesānusayanti abhinivesabhūtañca anusayabhūtañca.",
  "atk-s0302a:132_3": "Taṇhādiṭṭhīsu hi akusalacittaṃ patiṭṭhāti,",
  "atk-s0302a:132_4": "tā ca tasmiṃ abhinivisanti ceva anusenti ca,",
  "atk-s0302a:132_5": "tasmā tadubhayaṃ cetaso adhiṭṭhānaṃ abhinivesānusayanti ca āha.",
  "atk-s0302a:132_6": "Na upetīti na upagacchati.",
  "atk-s0302a:132_7": "Na upādiyatīti na gaṇhāti.",
  "atk-s0302a:132_8": "Nādhiṭṭhātīti na adhiṭṭhāti, kinti?",
  "atk-s0302a:132_9": "Attā meti.",
  "atk-s0302a:132_10": "Dukkhamevāti pañcupādānakkhandhamattameva.",
  "atk-s0302a:132_11": "Na kaṅkhatīti “dukkhameva uppajjati,",
  "atk-s0302a:132_12": "dukkhaṃ nirujjhati,",
  "atk-s0302a:132_13": "na añño ettha satto nāma atthī”ti kaṅkhaṃ na karoti.",
  "atk-s0302a:132_14": "Na vicikicchatīti na vicikicchaṃ uppādeti.",
  "atk-s0302a:133_0": "Aparappaccayāti na parappaccayena,",
  "atk-s0302a:133_1": "aññassa apattiyāyetvā attapaccakkhañāṇamevassa ettha hotīti.",
  "atk-s0302a:133_2": "Ettāvatā kho, kaccāna,",
  "atk-s0302a:133_3": "sammādiṭṭhi hotīti evaṃ sattasaññāya pahīnattā ettakena sammādassanaṃ nāma hotīti missakasammādiṭṭhiṃ āha.",
  "atk-s0302a:133_4": "Ayameko antoti esa eko nikūṭanto lāmakanto paṭhamakaṃ sassataṃ.",
  "atk-s0302a:133_5": "Ayaṃ dutiyoti esa dutiyo sabbaṃ natthīti uppajjanakadiṭṭhisaṅkhāto nikūṭanto lāmakanto dutiyako ucchedoti attho.",
  "atk-s0302a:133_6": "Sesamettha uttānamevāti. Pañcamaṃ.",
  "atk-s0302a:134_0": "6. Dhammakathikasuttavaṇṇanā",
  "atk-s0302a:135_0": "16.",
  "atk-s0302a:135_1": "Chaṭṭhe nibbidāyāti nibbindanatthāya.",
  "atk-s0302a:135_2": "Virāgāyāti virajjanatthāya.",
  "atk-s0302a:135_3": "Nirodhāyāti nirujjhanatthāya.",
  "atk-s0302a:135_4": "Paṭipanno hotīti ettha sīlato paṭṭhāya yāva arahattamaggā paṭipannoti veditabbo.",
  "atk-s0302a:135_5": "Dhammānudhammappaṭipannoti lokuttarassa nibbānadhammassa anudhammabhūtaṃ paṭipadaṃ paṭipanno.",
  "atk-s0302a:135_6": "Anudhammabhūtanti anurūpasabhāvabhūtaṃ.",
  "atk-s0302a:135_7": "Nibbidā virāgā nirodhāti nibbidāya ceva virāgena ca nirodhena ca.",
  "atk-s0302a:135_8": "Anupādā vimuttoti catūhi upādānehi kiñci dhammaṃ anupādiyitvā vimutto.",
  "atk-s0302a:135_9": "Diṭṭhadhammanibbānappattoti diṭṭheva dhamme nibbānappatto.",
  "atk-s0302a:135_10": "Alaṃ vacanāyāti,",
  "atk-s0302a:135_11": "evaṃ vattabbataṃ arahati,",
  "atk-s0302a:135_12": "yutto anucchavikoti attho.",
  "atk-s0302a:135_13": "Evamettha ekena nayena dhammakathikassa pucchā kathitā,",
  "atk-s0302a:135_14": "dvīhi taṃ visesetvā sekkhāsekkhabhūmiyo niddiṭṭhāti. Chaṭṭhaṃ.",
  "atk-s0302a:136_0": "7. Acelakassapasuttavaṇṇanā",
  "atk-s0302a:137_0": "17.",
  "atk-s0302a:137_1": "Sattame acelo kassapoti liṅgena acelo niccelo,",
  "atk-s0302a:137_2": "nāmena kassapo.",
  "atk-s0302a:137_3": "Dūratovāti mahatā bhikkhusaṅghena parivutaṃ āgacchantaṃ dūrato eva addasa.",
  "atk-s0302a:137_4": "Kiñcideva desanti kiñcideva kāraṇaṃ.",
  "atk-s0302a:137_5": "Okāsanti pañhabyākaraṇassa khaṇaṃ kālaṃ.",
  "atk-s0302a:137_6": "Antaragharanti “na pallatthikāya antaraghare nisīdissāmī”ti ettha antonivesanaṃ antaragharaṃ.",
  "atk-s0302a:137_7": "“Okkhittacakkhu antaraghare gamissāmī”ti ettha indakhīlato paṭṭhāya antogāmo.",
  "atk-s0302a:137_8": "Idhāpi ayameva adhippeto.",
  "atk-s0302a:137_9": "Yadākaṅkhasīti yaṃ icchasi.",
  "atk-s0302a:138_0": "Kasmā pana bhagavā kathetukāmo yāvatatiyaṃ paṭikkhipīti?",
  "atk-s0302a:138_1": "Gāravajananatthaṃ.",
  "atk-s0302a:138_2": "Diṭṭhigatikā hi khippaṃ kathiyamāne gāravaṃ na karonti,",
  "atk-s0302a:138_3": "“samaṇaṃ gotamaṃ upasaṅkamitumpi pucchitumpi sukaraṃ,",
  "atk-s0302a:138_4": "pucchitamatteyeva kathetī”ti vacanampi na saddahanti.",
  "atk-s0302a:138_5": "Dve tayo vāre paṭikkhitte pana gāravaṃ karonti,",
  "atk-s0302a:138_6": "“samaṇaṃ gotamaṃ upasaṅkamitumpi pañhaṃ pucchitumpi dukkara”nti yāvatatiyaṃ yācite kathiyamānaṃ sussūsanti saddahanti.",
  "atk-s0302a:138_7": "Iti bhagavā “ayaṃ sussūsissati saddahissatī”ti yāvatatiyaṃ yācāpetvā kathesi.",
  "atk-s0302a:138_8": "Apica yathā bhisakko telaṃ vā phāṇitaṃ vā pacanto mudupākakharapākānaṃ pākakālaṃ āgamayamāno pākakālaṃ anatikkamitvāva otāreti.",
  "atk-s0302a:138_9": "Evaṃ bhagavā sattānaṃ ñāṇaparipākaṃ āgamayamāno “ettakena kālena imassa ñāṇaṃ paripākaṃ gamissatī”ti ñatvāva yāvatatiyaṃ yācāpesi.",
  "atk-s0302a:139_0": "Mā hevaṃ,",
  "atk-s0302a:139_1": "kassapāti, kassapa,",
  "atk-s0302a:139_2": "mā evaṃ bhaṇi.",
  "atk-s0302a:139_3": "Sayaṃkataṃ dukkhanti hi vattuṃ na vaṭṭati,",
  "atk-s0302a:139_4": "attā nāma koci dukkhassa kārako natthīti dīpeti.",
  "atk-s0302a:139_5": "Paratopi eseva nayo.",
  "atk-s0302a:139_6": "Adhiccasamuppannanti akāraṇena yadicchāya uppannaṃ.",
  "atk-s0302a:139_7": "Iti puṭṭho samānoti kasmā evamāha?",
  "atk-s0302a:139_8": "Evaṃ kirassa ahosi –",
  "atk-s0302a:139_9": "“ayaṃ ‘sayaṃkataṃ dukkha’ntiādinā puṭṭho ‘mā heva’nti vadati,",
  "atk-s0302a:139_10": "‘natthī’ti puṭṭho ‘atthī’ti vadati.",
  "atk-s0302a:139_11": "‘Bhavaṃ gotamo dukkhaṃ na jānāti na passatī’ti puṭṭho ‘jānāmi khvāha’nti vadati.",
  "atk-s0302a:139_12": "Kiñci nu kho mayā virajjhitvā pucchito”ti mūlato paṭṭhāya attano pucchameva sodhento evamāha.",
  "atk-s0302a:139_13": "Ācikkhatu ca me, bhante,",
  "atk-s0302a:139_14": "bhagavāti idha satthari sañjātagāravo “bhava”nti avatvā “bhagavā”ti vadati.",
  "atk-s0302a:140_0": "So karotītiādi,",
  "atk-s0302a:140_1": "“sayaṃkataṃ dukkha”nti laddhiyā paṭisedhanatthaṃ vuttaṃ.",
  "atk-s0302a:140_2": "Ettha ca satoti idaṃ bhummatthe sāmivacanaṃ,",
  "atk-s0302a:140_3": "tasmā evamattho daṭṭhabbo –",
  "atk-s0302a:140_4": "so karoti so paṭisaṃvedayatīti kho, kassapa,",
  "atk-s0302a:140_5": "ādimhiyeva evaṃ sati pacchā sayaṃkataṃ dukkhanti ayaṃ laddhi hoti.",
  "atk-s0302a:140_6": "Ettha ca dukkhanti vaṭṭadukkhaṃ adhippetaṃ.",
  "atk-s0302a:140_7": "Iti vadanti etassa purimena ādisaddena anantarena ca sassatasaddena sambandho hoti.",
  "atk-s0302a:140_8": "“Dīpeti gaṇhātī”ti ayaṃ panettha pāṭhaseso.",
  "atk-s0302a:140_9": "Idañhi vuttaṃ hoti –",
  "atk-s0302a:140_10": "iti evaṃ vadanto āditova sassataṃ dīpeti,",
  "atk-s0302a:140_11": "sassataṃ gaṇhāti. Kasmā?",
  "atk-s0302a:140_12": "Tassa hi taṃ dassanaṃ etaṃ pareti,",
  "atk-s0302a:140_13": "kārakañca vedakañca ekameva gaṇhantaṃ etaṃ sassataṃ upagacchatīti attho.",
  "atk-s0302a:141_0": "Añño karotītiādi pana “paraṃkataṃ dukkha”nti laddhiyā paṭisedhanatthaṃ vuttaṃ.",
  "atk-s0302a:141_1": "“Ādito sato”ti idaṃ pana idhāpi āharitabbaṃ.",
  "atk-s0302a:141_2": "Ayañhettha attho –",
  "atk-s0302a:141_3": "añño karoti añño paṭisaṃvediyatīti kho pana, kassapa,",
  "atk-s0302a:141_4": "ādimhiyeva evaṃ sati,",
  "atk-s0302a:141_5": "pacchā “kārako idheva ucchijjati,",
  "atk-s0302a:141_6": "tena kataṃ añño paṭisaṃvediyatī”ti evaṃ uppannāya ucchedadiṭṭhiyā saddhiṃ sampayuttāya vedanāya abhitunnassa",
  "atk-s0302a:141_7": "viddhassa sato “paraṃkataṃ dukkha”nti ayaṃ laddhi hotīti.",
  "atk-s0302a:141_8": "Iti vadantiādi vuttanayeneva yojetabbaṃ.",
  "atk-s0302a:141_9": "Tatrāyaṃ yojanā –",
  "atk-s0302a:141_10": "evañca vadanto āditova ucchedaṃ dīpeti,",
  "atk-s0302a:141_11": "ucchedaṃ gaṇhāti. Kasmā?",
  "atk-s0302a:141_12": "Tassa hi taṃ dassanaṃ etaṃ pareti,",
  "atk-s0302a:141_13": "etaṃ ucchedaṃ upagacchatīti attho.",
  "atk-s0302a:142_0": "Ete teti ye sassatucchedasaṅkhāte ubho ante (anupagamma tathāgato dhammaṃ deseti, ete te, kassapa,",
  "atk-s0302a:142_1": "ubho ante) anupagamma pahāya anallīyitvā majjhena tathāgato dhammaṃ deseti,",
  "atk-s0302a:142_2": "majjhimāya paṭipadāya ṭhito desetīti attho.",
  "atk-s0302a:142_3": "Kataraṃ dhammanti ce?",
  "atk-s0302a:142_4": "Yadidaṃ avijjāpaccayā saṅkhārāti.",
  "atk-s0302a:142_5": "Ettha hi kāraṇato phalaṃ,",
  "atk-s0302a:142_6": "kāraṇanirodhena cassa nirodho dīpito,",
  "atk-s0302a:142_7": "na koci kārako vā vedako vā niddiṭṭho.",
  "atk-s0302a:142_8": "Ettāvatā sesapañhā paṭisedhitā honti.",
  "atk-s0302a:142_9": "Ubho ante anupagammāti iminā hi tatiyapañho paṭikkhitto.",
  "atk-s0302a:142_10": "Avijjāpaccayā saṅkhārāti iminā adhiccasamuppannatā ceva ajānanañca paṭikkhittanti veditabbaṃ.",
  "atk-s0302a:143_0": "Labheyyanti idaṃ so bhagavato santike bhikkhubhāvaṃ patthayamāno āha.",
  "atk-s0302a:143_1": "Atha bhagavā yonena khandhake titthiyaparivāso paññatto,",
  "atk-s0302a:143_2": "yaṃ aññatitthiyapubbo sāmaṇerabhūmiyaṃ ṭhito “ahaṃ, bhante,",
  "atk-s0302a:143_3": "itthannāmo aññatitthiyapubbo imasmiṃ dhammavinaye ākaṅkhāmi upasampadaṃ. Svāhaṃ, bhante,",
  "atk-s0302a:143_4": "saṅghaṃ cattāro māse parivāsaṃ yācāmī”tiādinā nayena samādiyitvā parivasati,",
  "atk-s0302a:143_5": "taṃ sandhāya yo kho, kassapa,",
  "atk-s0302a:143_6": "aññatitthiyapubbotiādimāha.",
  "atk-s0302a:143_7": "Tattha pabbajjanti vacanasiliṭṭhatāvasena vuttaṃ.",
  "atk-s0302a:143_8": "Aparivasitvāyeva hi pabbajjaṃ labhati.",
  "atk-s0302a:143_9": "Upasampadatthikena pana nātikālena gāmappavesanādīni aṭṭha vattāni pūrentena parivasitabbaṃ.",
  "atk-s0302a:143_10": "Āraddhacittāti aṭṭhavattapūraṇena tuṭṭhacittā.",
  "atk-s0302a:143_11": "Ayamettha saṅkhepo,",
  "atk-s0302a:143_12": "vitthārato panesa titthiyaparivāso samantapāsādikāya vinayaṭṭhakathāya pabbajjakkhandhakavaṇṇanāyaṃ vuttanayeneva veditabbo.",
  "atk-s0302a:144_0": "Apica mayāti ayamettha pāṭho,",
  "atk-s0302a:144_1": "aññattha pana “apica metthā”ti.",
  "atk-s0302a:144_2": "Puggalavemattatā viditāti puggalanānattaṃ viditaṃ.",
  "atk-s0302a:144_3": "“Ayaṃ puggalo parivāsāraho,",
  "atk-s0302a:144_4": "ayaṃ na parivāsāraho”ti idaṃ mayhaṃ pākaṭanti dasseti.",
  "atk-s0302a:144_5": "Tato kassapo cintesi –",
  "atk-s0302a:144_6": "“aho acchariyaṃ buddhasāsanaṃ,",
  "atk-s0302a:144_7": "yattha evaṃ ghaṃsitvā koṭṭetvā yuttameva gaṇhanti,",
  "atk-s0302a:144_8": "ayuttaṃ chaḍḍentī”ti.",
  "atk-s0302a:144_9": "Tato suṭṭhutaraṃ pabbajjāya sañjātussāho sace,",
  "atk-s0302a:144_10": "bhantetiādimāha.",
  "atk-s0302a:144_11": "Atha bhagavā tassa tibbacchandataṃ viditvā “na kassapo parivāsaṃ arahatī”ti aññataraṃ bhikkhuṃ āmantesi – “gaccha, bhikkhu,",
  "atk-s0302a:144_12": "kassapaṃ nahāpetvā pabbājetvā ānehī”ti.",
  "atk-s0302a:144_13": "So tathā katvā taṃ pabbājetvā bhagavato santikaṃ agamāsi.",
  "atk-s0302a:144_14": "Bhagavā gaṇe nisīditvā upasampādesi.",
  "atk-s0302a:144_15": "Tena vuttaṃ alattha kho acelo kassapo bhagavato santike pabbajjaṃ,",
  "atk-s0302a:144_16": "alattha upasampadanti.",
  "atk-s0302a:144_17": "Acirūpasampannotiādi sesaṃ brāhmaṇasaṃyutte vuttamevāti. Sattamaṃ.",
  "atk-s0302a:145_0": "8. Timbarukasuttavaṇṇanā",
  "atk-s0302a:146_0": "18.",
  "atk-s0302a:146_1": "Aṭṭhame sā vedanātiādi “sayaṃkataṃ sukhadukkha”nti laddhiyā nisedhanatthaṃ vuttaṃ.",
  "atk-s0302a:146_2": "Etthāpi satoti bhummattheyeva sāmivacanaṃ.",
  "atk-s0302a:146_3": "Tatrāyaṃ atthadīpanā –",
  "atk-s0302a:146_4": "“sā vedanā,",
  "atk-s0302a:146_5": "so vediyatī”ti kho,",
  "atk-s0302a:146_6": "timbaruka,",
  "atk-s0302a:146_7": "ādimhiyeva evaṃ sati “sayaṃkataṃ sukhadukkha”nti ayaṃ laddhi hoti.",
  "atk-s0302a:146_8": "Evañhi sati vedanāya eva vedanā katā hoti.",
  "atk-s0302a:146_9": "Evañca vadanto imissā vedanāya pubbepi atthitaṃ anujānāti,",
  "atk-s0302a:146_10": "sassataṃ dīpeti sassataṃ gaṇhāti. Kasmā?",
  "atk-s0302a:146_11": "Tassa hi taṃ dassanaṃ etaṃ pareti,",
  "atk-s0302a:146_12": "etaṃ sassataṃ upagacchatīti attho.",
  "atk-s0302a:146_13": "Purimañhi atthaṃ sandhāyevetaṃ bhagavatā vuttaṃ bhavissati,",
  "atk-s0302a:146_14": "tasmā aṭṭhakathāyaṃ taṃ yojetvāvassa attho dīpito.",
  "atk-s0302a:146_15": "Evampāhaṃ na vadāmīti ahaṃ “sā vedanā,",
  "atk-s0302a:146_16": "so vediyatī”ti evampi na vadāmi.",
  "atk-s0302a:146_17": "“Sayaṃkataṃ sukhadukkha”nti evampi na vadāmīti attho.",
  "atk-s0302a:147_0": "Aññā vedanātiādi “paraṃkataṃ sukhadukkha”nti laddhiyā paṭisedhanatthaṃ vuttaṃ.",
  "atk-s0302a:147_1": "Idhāpi ayaṃ atthayojanā –“aññā vedanā añño vediyatī”ti kho,",
  "atk-s0302a:147_2": "timbaruka,",
  "atk-s0302a:147_3": "ādimhiyeva evaṃ sati pacchā yā purimapakkhe kārakavedanā,",
  "atk-s0302a:147_4": "sā ucchinnā.",
  "atk-s0302a:147_5": "Tāya pana kataṃ añño vediyatīti evaṃ uppannāya ucchedadiṭṭhiyā saddhiṃ sampayuttāya vedanāya abhitunnassa",
  "atk-s0302a:147_6": "sato “paraṃkataṃ sukhadukkha”nti ayaṃ laddhi hoti.",
  "atk-s0302a:147_7": "Evañca vadanto kārako ucchinno,",
  "atk-s0302a:147_8": "aññena paṭisandhi gahitāti ucchedaṃ dīpeti,",
  "atk-s0302a:147_9": "ucchedaṃ gaṇhāti. Kasmā?",
  "atk-s0302a:147_10": "Tassa hi taṃ dassanaṃ etaṃ pareti,",
  "atk-s0302a:147_11": "etaṃ ucchedaṃ upagacchatīti attho.",
  "atk-s0302a:147_12": "Idhāpi hi imāni padāni aṭṭhakathāyaṃ āharitvā yojitāneva.",
  "atk-s0302a:147_13": "Imasmiṃ sutte vedanāsukhadukkhaṃ kathitaṃ.",
  "atk-s0302a:147_14": "Tañca kho vipākasukhadukkhameva vaṭṭatīti vuttaṃ. Aṭṭhamaṃ.",
  "atk-s0302a:148_0": "9. Bālapaṇḍitasuttavaṇṇanā",
  "atk-s0302a:149_0": "19.",
  "atk-s0302a:149_1": "Navame avijjānīvaraṇassāti avijjāya nivāritassa.",
  "atk-s0302a:149_2": "Evamayaṃ kāyo samudāgatoti evaṃ avijjāya nivāritattā taṇhāya ca sampayuttattāyeva ayaṃ kāyo nibbatto.",
  "atk-s0302a:149_3": "Ayañceva kāyoti ayañcassa attano saviññāṇako kāyo.",
  "atk-s0302a:149_4": "Bahiddhā ca nāmarūpanti bahiddhā ca paresaṃ saviññāṇako kāyo.",
  "atk-s0302a:149_5": "Attano ca parassa ca pañcahi khandhehi chahi āyatanehi cāpi ayaṃ attho dīpetabbova.",
  "atk-s0302a:149_6": "Itthetaṃ dvayanti evametaṃ dvayaṃ.",
  "atk-s0302a:149_7": "Dvayaṃ paṭicca phassoti aññattha cakkhurūpādīni dvayāni paṭicca cakkhusamphassādayo vuttā,",
  "atk-s0302a:149_8": "idha pana ajjhattikabāhirāni āyatanāni.",
  "atk-s0302a:149_9": "Mahādvayaṃ nāma kiretaṃ.",
  "atk-s0302a:149_10": "Saḷevāyatanānīti saḷeva phassāyatanāni phassakāraṇāni.",
  "atk-s0302a:149_11": "Yehi phuṭṭhoti yehi kāraṇabhūtehi āyatanehi uppannena phassena phuṭṭho.",
  "atk-s0302a:149_12": "Aññatarenāti ettha paripuṇṇavasena aññataratā veditabbā.",
  "atk-s0302a:149_13": "Tatrāti tasmiṃ bālapaṇḍitānaṃ kāyanibbattanādimhi.",
  "atk-s0302a:149_14": "Ko adhippayāsoti ko adhikapayogo.",
  "atk-s0302a:150_0": "Bhagavaṃmūlakāti bhagavā mūlaṃ etesanti bhagavaṃmūlakā.",
  "atk-s0302a:150_1": "Idaṃ vuttaṃ hoti – ime, bhante,",
  "atk-s0302a:150_2": "amhākaṃ dhammā pubbe kassapasammāsambuddhena uppāditā,",
  "atk-s0302a:150_3": "tasmiṃ parinibbute ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho nāma nāhosi,",
  "atk-s0302a:150_4": "bhagavatā pana no ime dhammā uppāditā.",
  "atk-s0302a:150_5": "Bhagavantañhi nissāya mayaṃ ime dhamme ājānāma paṭivijjhāmāti evaṃ bhagavaṃmūlakā no, bhante, dhammāti.",
  "atk-s0302a:150_6": "Bhagavaṃnettikāti bhagavā hi dhammānaṃ netā vinetā anunetā,",
  "atk-s0302a:150_7": "yathāsabhāvato pāṭiyekkaṃ pāṭiyekkaṃ nāmaṃ gahetvā dassetāti dhammā bhagavaṃnettikā nāma honti.",
  "atk-s0302a:150_8": "Bhagavaṃpaṭisaraṇāti catubhūmakadhammā sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.",
  "atk-s0302a:150_9": "Paṭisarantīti samosaranti.",
  "atk-s0302a:150_10": "Apica mahābodhimaṇḍe nisinnassa bhagavato paṭivedhavasena phasso āgacchati “ahaṃ bhagavā kinnāmo”ti?",
  "atk-s0302a:150_11": "Tvaṃ phusanaṭṭhena phasso nāma. Vedanā, saññā, saṅkhārā,",
  "atk-s0302a:150_12": "viññāṇaṃ āgacchati “ahaṃ bhagavā kinnāma”nti,",
  "atk-s0302a:150_13": "tvaṃ vijānanaṭṭhena viññāṇaṃ nāmāti evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ",
  "atk-s0302a:150_14": "gaṇhanto bhagavā dhamme paṭisaratīti bhagavaṃpaṭisaraṇā.",
  "atk-s0302a:150_15": "Bhagavantaṃyeva paṭibhātūti bhagavatova etassa bhāsitassa attho upaṭṭhātu,",
  "atk-s0302a:150_16": "tumheyeva no kathetvā dethāti attho.",
  "atk-s0302a:151_0": "Sā ceva avijjāti ettha kiñcāpi sā avijjā ca taṇhā ca kammaṃ javāpetvā paṭisandhiṃ ākaḍḍhitvā niruddhā,",
  "atk-s0302a:151_1": "yathā pana ajjāpi yaṃ hiyyo bhesajjaṃ pītaṃ,",
  "atk-s0302a:151_2": "tadeva bhojanaṃ bhuñjāti sarikkhakattena tadevāti vuccati,",
  "atk-s0302a:151_3": "evamidhāpi sā ceva avijjā sā ca taṇhāti idampi sarikkhakattena vuttaṃ.",
  "atk-s0302a:151_4": "Brahmacariyanti maggabrahmacariyaṃ.",
  "atk-s0302a:151_5": "Dukkhakkhayāyāti vaṭṭadukkhassa khayatthāya.",
  "atk-s0302a:151_6": "Kāyūpago hotīti aññaṃ paṭisandhikāyaṃ upagantā hoti.",
  "atk-s0302a:151_7": "Yadidaṃ brahmacariyavāsoti yo ayaṃ maggabrahmacariyavāso,",
  "atk-s0302a:151_8": "ayaṃ bālato paṇḍitassa visesoti dasseti.",
  "atk-s0302a:151_9": "Iti imasmiṃ sutte sabbopi sapaṭisandhiko puthujjano “bālo”ti,",
  "atk-s0302a:151_10": "appaṭisandhiko khīṇāsavo “paṇḍito”ti vutto.",
  "atk-s0302a:151_11": "Sotāpannasakadāgāmianāgāmino pana “paṇḍitā”ti vā “bālā”ti vā na vattabbā,",
  "atk-s0302a:151_12": "bhajamānā pana paṇḍitapakkhaṃ bhajanti. Navamaṃ.",
  "atk-s0302a:152_0": "10. Paccayasuttavaṇṇanā",
  "atk-s0302a:153_0": "20.",
  "atk-s0302a:153_1": "Dasame paṭiccasamuppādañca vo bhikkhave,",
  "atk-s0302a:153_2": "desessāmi paṭiccasamuppanne ca dhammeti satthā imasmiṃ sutte paccaye ca paccayanibbatte ca sabhāvadhamme desessāmīti ubhayaṃ ārabhi.",
  "atk-s0302a:153_3": "Uppādā vā tathāgatānanti tathāgatānaṃ uppādepi,",
  "atk-s0302a:153_4": "buddhesu uppannesu anuppannesupi jātipaccayā jarāmaraṇaṃ,",
  "atk-s0302a:153_5": "jātiyeva jarāmaraṇassa paccayo.",
  "atk-s0302a:153_6": "Ṭhitāva sā dhātūti ṭhitova so paccayasabhāvo,",
  "atk-s0302a:153_7": "na kadāci jāti jarāmaraṇassa paccayo na hoti.",
  "atk-s0302a:153_8": "Dhammaṭṭhitatā dhammaniyāmatāti imehipi dvīhi paccayameva katheti.",
  "atk-s0302a:153_9": "Paccayena hi paccayuppannā dhammā tiṭṭhanti,",
  "atk-s0302a:153_10": "tasmā paccayova “dhammaṭṭhitatā”ti vuccati.",
  "atk-s0302a:153_11": "Paccayo dhamme niyameti,",
  "atk-s0302a:153_12": "tasmā “dhammaniyāmatā”ti vuccati.",
  "atk-s0302a:153_13": "Idappaccayatāti imesaṃ jarāmaraṇādīnaṃ paccayā idappaccayā,",
  "atk-s0302a:153_14": "idappaccayāva idappaccayatā.",
  "atk-s0302a:153_15": "Tanti taṃ paccayaṃ.",
  "atk-s0302a:153_16": "Abhisambujjhatīti ñāṇena abhisambujjhati.",
  "atk-s0302a:153_17": "Abhisametīti ñāṇena abhisamāgacchati.",
  "atk-s0302a:153_18": "Ācikkhatīti katheti.",
  "atk-s0302a:153_19": "Desetīti dasseti.",
  "atk-s0302a:153_20": "Paññāpetīti jānāpeti.",
  "atk-s0302a:153_21": "Paṭṭhapetīti ñāṇamukhe ṭhapeti.",
  "atk-s0302a:153_22": "Vivaratīti vivaritvā dasseti.",
  "atk-s0302a:153_23": "Vibhajatīti vibhāgato dasseti.",
  "atk-s0302a:153_24": "Uttānīkarotīti pākaṭaṃ karoti.",
  "atk-s0302a:153_25": "Passathāti cāhāti passatha iti ca vadati. Kinti?",
  "atk-s0302a:153_26": "Jātipaccayā,",
  "atk-s0302a:153_27": "bhikkhave,",
  "atk-s0302a:153_28": "jarāmaraṇantiādi.",
  "atk-s0302a:154_0": "Iti kho,",
  "atk-s0302a:154_1": "bhikkhaveti evaṃ kho,",
  "atk-s0302a:154_2": "bhikkhave.",
  "atk-s0302a:154_3": "Yā tatrāti yā tesu “jātipaccayā jarāmaraṇa”ntiādīsu.",
  "atk-s0302a:154_4": "Tathatātiādīni paccayākārasseva vevacanāni.",
  "atk-s0302a:154_5": "So tehi tehi paccayehi anūnādhikeheva tassa tassa dhammassa sambhavato tathatāti,",
  "atk-s0302a:154_6": "sāmaggiṃ upagatesu paccayesu muhuttampi tato nibbattānaṃ dhammānaṃ asambhavābhāvato avitathatāti,",
  "atk-s0302a:154_7": "aññadhammapaccayehi aññadhammānuppattito anaññathatāti,",
  "atk-s0302a:154_8": "jarāmaraṇādīnaṃ paccayato vā paccayasamūhato vā idappaccayatāti vutto.",
  "atk-s0302a:154_9": "Tatrāyaṃ vacanattho –",
  "atk-s0302a:154_10": "imesaṃ paccayā idappaccayā,",
  "atk-s0302a:154_11": "idappaccayā eva idappaccayatā,",
  "atk-s0302a:154_12": "idappaccayānaṃ vā samūho idappaccayatā.",
  "atk-s0302a:154_13": "Lakkhaṇaṃ panettha saddasatthato veditabbaṃ.",
  "atk-s0302a:155_0": "Aniccanti hutvā abhāvaṭṭhena aniccaṃ.",
  "atk-s0302a:155_1": "Ettha ca aniccanti na jarāmaraṇaṃ aniccaṃ,",
  "atk-s0302a:155_2": "aniccasabhāvānaṃ pana khandhānaṃ jarāmaraṇattā aniccaṃ nāma jātaṃ.",
  "atk-s0302a:155_3": "Saṅkhatādīsupi eseva nayo.",
  "atk-s0302a:155_4": "Ettha ca saṅkhatanti paccayehi samāgantvā kataṃ.",
  "atk-s0302a:155_5": "Paṭiccasamuppannanti paccaye nissāya uppannaṃ.",
  "atk-s0302a:155_6": "Khayadhammanti khayasabhāvaṃ.",
  "atk-s0302a:155_7": "Vayadhammanti vigacchanakasabhāvaṃ.",
  "atk-s0302a:155_8": "Virāgadhammanti virajjanakasabhāvaṃ.",
  "atk-s0302a:155_9": "Nirodhadhammanti nirujjhanakasabhāvaṃ.",
  "atk-s0302a:155_10": "Jātiyāpi vuttanayeneva aniccatā veditabbā.",
  "atk-s0302a:155_11": "Janakapaccayānaṃ vā kiccānubhāvakkhaṇe diṭṭhattā ekena pariyāyenettha aniccātiādīni yujjantiyeva.",
  "atk-s0302a:155_12": "Bhavādayo aniccādisabhāvāyeva.",
  "atk-s0302a:156_0": "Sammappaññāyāti savipassanāya maggapaññāya.",
  "atk-s0302a:156_1": "Pubbantanti purimaṃ atītanti attho.",
  "atk-s0302a:156_2": "Ahosiṃ nu khotiādīsu “ahosiṃ nu kho nanu kho”ti sassatākārañca adhiccasamuppattiākārañca nissāya atīte attano vijjamānatañca avijjamānatañca kaṅkhati.",
  "atk-s0302a:156_3": "Kiṃ kāraṇanti na vattabbaṃ,",
  "atk-s0302a:156_4": "ummattako viya bālaputhujjano yathā vā tathā vā pavattati.",
  "atk-s0302a:156_5": "Kiṃ nu kho ahosinti jātiliṅgupapattiyo nissāya “khattiyo nu kho ahosiṃ,",
  "atk-s0302a:156_6": "brāhmaṇavessasuddagahaṭṭhapabbajitadevamanussānaṃ aññataro”ti kaṅkhati.",
  "atk-s0302a:156_7": "Kathaṃ nu khoti saṇṭhānākāraṃ nissāya “dīgho nu kho ahosiṃ rassaodātakaṇhapamāṇikaappamāṇikādīnaṃ aññataro”ti kaṅkhati.",
  "atk-s0302a:156_8": "Keci pana “issaranimmānādīni nissāya ‘kena nu kho kāraṇena ahosi’nti hetuto kaṅkhatī”ti vadanti.",
  "atk-s0302a:156_9": "Kiṃ hutvā kiṃ ahosinti jātiādīni nissāya “khattiyo hutvā nu kho brāhmaṇo ahosiṃ…pe…",
  "atk-s0302a:156_10": "devo hutvā manusso”ti attano paramparaṃ kaṅkhati.",
  "atk-s0302a:156_11": "Sabbattheva pana addhānanti kālādhivacanametaṃ.",
  "atk-s0302a:156_12": "Aparantanti anāgataṃ antaṃ.",
  "atk-s0302a:156_13": "Bhavissāmi nu kho nanu khoti sassatākārañca ucchedākārañca nissāya anāgate attano vijjamānatañca avijjamānatañca kaṅkhati.",
  "atk-s0302a:156_14": "Sesamettha vuttanayameva.",
  "atk-s0302a:157_0": "Etarahi vā paccuppannaṃ addhānanti idāni vā paṭisandhimādiṃ katvā cutipariyantaṃ sabbampi vattamānakālaṃ gahetvā.",
  "atk-s0302a:157_1": "Ajjhattaṃ kathaṃkathī bhavissatīti attano khandhesu vicikicchī bhavissati.",
  "atk-s0302a:157_2": "Ahaṃ nu khosmīti attano atthibhāvaṃ kaṅkhati.",
  "atk-s0302a:157_3": "Yuttaṃ panetanti?",
  "atk-s0302a:157_4": "Yuttaṃ ayuttanti kā ettha cintā.",
  "atk-s0302a:157_5": "Apicettha idaṃ vatthumpi udāharanti –",
  "atk-s0302a:157_6": "cūḷamātāya kira putto muṇḍo,",
  "atk-s0302a:157_7": "mahāmātāya putto amuṇḍo,",
  "atk-s0302a:157_8": "taṃ puttaṃ muṇḍesuṃ,",
  "atk-s0302a:157_9": "so uṭṭhāya “ahaṃ nu kho cūḷamātāya putto”ti cintesi.",
  "atk-s0302a:157_10": "Evaṃ ahaṃ nu khosmīti kaṅkhā hoti.",
  "atk-s0302a:157_11": "No nu khosmīti attano natthibhāvaṃ kaṅkhati.",
  "atk-s0302a:157_12": "Tatrāpi idaṃ vatthu –",
  "atk-s0302a:157_13": "eko kira macche gaṇhanto udake ciraṭṭhānena sītibhūtaṃ attano ūruṃ macchoti cintetvā pahari.",
  "atk-s0302a:157_14": "Aparo susānapasse khettaṃ rakkhanto bhīto saṅkuṭito sayi,",
  "atk-s0302a:157_15": "so paṭibujjhitvā attano jaṇṇukāni dve yakkhāti cintetvā pahari.",
  "atk-s0302a:157_16": "Evaṃ no nu khosmīti kaṅkhati.",
  "atk-s0302a:158_0": "Kiṃ nu khosmīti khattiyova samāno attano khattiyabhāvaṃ kaṅkhati.",
  "atk-s0302a:158_1": "Eseva nayo sesesupi.",
  "atk-s0302a:158_2": "Devo pana samāno devabhāvaṃ ajānanto nāma natthi,",
  "atk-s0302a:158_3": "sopi pana “ahaṃ rūpī nu kho arūpī nu kho”tiādinā nayena kaṅkhati.",
  "atk-s0302a:158_4": "Khattiyādayo kasmā na jānantīti ce?",
  "atk-s0302a:158_5": "Apaccakkhā tesaṃ tattha tattha kule uppatti.",
  "atk-s0302a:158_6": "Gahaṭṭhāpi ca potthalikādayo pabbajitasaññino,",
  "atk-s0302a:158_7": "pabbajitāpi “kuppaṃ nu kho me kamma”ntiādinā nayena gahaṭṭhasaññino.",
  "atk-s0302a:158_8": "Manussāpi ca rājāno viya attani devasaññino honti.",
  "atk-s0302a:158_9": "Kathaṃ nu khosmīti vuttanayameva.",
  "atk-s0302a:158_10": "Kevalañhettha abbhantare jīvo nāma atthīti gahetvā tassa saṇṭhānākāraṃ nissāya “dīgho nu khosmi rassacaturassachaḷaṃsaaṭṭhaṃsasoḷasaṃsādīnaṃ",
  "atk-s0302a:158_11": "aññatarappakāro”ti kaṅkhanto kathaṃ nu khosmīti?",
  "atk-s0302a:158_12": "Kaṅkhatīti veditabbo.",
  "atk-s0302a:158_13": "Sarīrasaṇṭhānaṃ pana paccuppannaṃ ajānanto nāma natthi.",
  "atk-s0302a:158_14": "Kuto āgato so kuhiṃ gāmī bhavissatīti attabhāvassa āgatigatiṭṭhānaṃ kaṅkhanto evaṃ kaṅkhati.",
  "atk-s0302a:158_15": "Ariyasāvakassāti idha sotāpanno adhippeto,",
  "atk-s0302a:158_16": "itarepi pana tayo avāritāyevāti. Dasamaṃ.",
  "atk-s0302a:159_0": "Āhāravaggo dutiyo.",
  "atk-s0302a:160_0": "3. Dasabalavaggo",
  "atk-s0302a:161_0": "1. Dasabalasuttavaṇṇanā",
  "atk-s0302a:162_0": "21. Dasabalavaggassa paṭhamaṃ dutiyasseva saṅkhepo.",
  "atk-s0302a:163_0": "2. Dutiyadasabalasuttavaṇṇanā",
  "atk-s0302a:164_0": "22.",
  "atk-s0302a:164_1": "Dutiyaṃ bhagavatā attano ajjhāsayassa vasena vuttaṃ.",
  "atk-s0302a:164_2": "Tattha dasabalasamannāgatoti dasahi balehi samannāgato.",
  "atk-s0302a:164_3": "Balañca nāmetaṃ duvidhaṃ kāyabalañca ñāṇabalañca.",
  "atk-s0302a:164_4": "Tesu tathāgatassa kāyabalaṃ hatthikulānusārena veditabbaṃ.",
  "atk-s0302a:164_5": "Vuttañhetaṃ porāṇehi –",
  "atk-s0302a:165_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0302a:166_0": "Gandhamaṅgalahemañca, uposathachaddantime dasā”ti.; –",
  "atk-s0302a:167_0": "Imāni dasa hatthikulāni.",
  "atk-s0302a:167_1": "Tattha kāḷāvakanti pakatihatthikulaṃ daṭṭhabbaṃ.",
  "atk-s0302a:167_2": "Yaṃ dasannaṃ purisānaṃ kāyabalaṃ,",
  "atk-s0302a:167_3": "taṃ ekassa kāḷāvakassa hatthino.",
  "atk-s0302a:167_4": "Yaṃ dasannaṃ kāḷāvakānaṃ balaṃ,",
  "atk-s0302a:167_5": "taṃ ekassa gaṅgeyyassa.",
  "atk-s0302a:167_6": "Yaṃ dasannaṃ gaṅgeyyānaṃ,",
  "atk-s0302a:167_7": "taṃ ekassa paṇḍarassa.",
  "atk-s0302a:167_8": "Yaṃ dasannaṃ paṇḍarānaṃ,",
  "atk-s0302a:167_9": "taṃ ekassa tambassa.",
  "atk-s0302a:167_10": "Yaṃ dasannaṃ tambānaṃ,",
  "atk-s0302a:167_11": "taṃ ekassa piṅgalassa.",
  "atk-s0302a:167_12": "Yaṃ dasannaṃ piṅgalānaṃ,",
  "atk-s0302a:167_13": "taṃ ekassa gandhahatthino.",
  "atk-s0302a:167_14": "Yaṃ dasannaṃ gandhahatthīnaṃ,",
  "atk-s0302a:167_15": "taṃ ekassa maṅgalassa.",
  "atk-s0302a:167_16": "Yaṃ dasannaṃ maṅgalānaṃ,",
  "atk-s0302a:167_17": "taṃ ekassa hemavatassa.",
  "atk-s0302a:167_18": "Yaṃ dasannaṃ hemavatānaṃ,",
  "atk-s0302a:167_19": "taṃ ekassa uposathassa.",
  "atk-s0302a:167_20": "Yaṃ dasannaṃ uposathānaṃ,",
  "atk-s0302a:167_21": "taṃ ekassa chaddantassa.",
  "atk-s0302a:167_22": "Yaṃ dasannaṃ chaddantānaṃ,",
  "atk-s0302a:167_23": "taṃ ekassa tathāgatassa.",
  "atk-s0302a:167_24": "Nārāyanasaṅghātabalantipi idameva vuccati.",
  "atk-s0302a:167_25": "Tadetaṃ pakatihatthigaṇanāya hatthīnaṃ koṭisahassānaṃ,",
  "atk-s0302a:167_26": "purisagaṇanāya dasannaṃ purisakoṭisahassānaṃ balaṃ hoti.",
  "atk-s0302a:167_27": "Idaṃ tāva tathāgatassa kāyabalaṃ.",
  "atk-s0302a:167_28": "“Dasabalasamannāgato”ti ettha pana etaṃ saṅgahaṃ na gacchati.",
  "atk-s0302a:167_29": "Etañhi bāhirakaṃ lāmakaṃ tiracchānagatānaṃ sīhādīnampi hoti.",
  "atk-s0302a:167_30": "Etañhi nissāya dukkhapariññā vā samudayappahānaṃ vā maggabhāvanā vā phalasacchikiriyā vā natthi.",
  "atk-s0302a:167_31": "Aññaṃ pana dasasu ṭhānesu akampanatthena upatthambhanatthena ca dasavidhaṃ ñāṇabalaṃ nāma atthi.",
  "atk-s0302a:167_32": "Taṃ sandhāya vuttaṃ “dasabalasamannāgato”ti.",
  "atk-s0302a:168_0": "Katamaṃ pana tanti?",
  "atk-s0302a:168_1": "Ṭhānāṭṭhānādīnaṃ yathābhūtaṃ jānanaṃ.",
  "atk-s0302a:168_2": "Seyyathidaṃ –",
  "atk-s0302a:168_3": "ṭhānañca ṭhānato aṭṭhānañca aṭṭhānato jānanaṃ ekaṃ,",
  "atk-s0302a:168_4": "atītānāgatapaccuppannānaṃ kammasamādānānaṃ ṭhānaso hetuso yathābhūtaṃ vipākajānanaṃ ekaṃ,",
  "atk-s0302a:168_5": "sabbatthagāminipaṭipadājānanaṃ ekaṃ,",
  "atk-s0302a:168_6": "anekadhātunānādhātulokajānanaṃ ekaṃ,",
  "atk-s0302a:168_7": "parasattānaṃ parapuggalānaṃ nānādhimuttikatājānanaṃ ekaṃ,",
  "atk-s0302a:168_8": "tesaṃyeva indriyaparopariyattajānanaṃ ekaṃ,",
  "atk-s0302a:168_9": "jhānavimokkhasamādhisamāpattīnaṃ saṃkilesavodānavuṭṭhānajānanaṃ ekaṃ,",
  "atk-s0302a:168_10": "pubbenivāsajānanaṃ ekaṃ,",
  "atk-s0302a:168_11": "sattānaṃ cutūpapātajānanaṃ ekaṃ,",
  "atk-s0302a:168_12": "āsavakkhayajānanaṃ ekanti.",
  "atk-s0302a:168_13": "Abhidhamme pana –",
  "atk-s0302a:169_0": "“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti.",
  "atk-s0302a:169_1": "Yampi tathāgato ṭhānañca ṭhānato aṭṭhānañca aṭṭhānato yathābhūtaṃ pajānāti.",
  "atk-s0302a:169_2": "Idampi tathāgatassa tathāgatabalaṃ hoti,",
  "atk-s0302a:169_3": "yaṃ balaṃ āgamma tathāgato āsabhaṃ ṭhānaṃ paṭijānāti,",
  "atk-s0302a:169_4": "parisāsu sīhanādaṃ nadati,",
  "atk-s0302a:169_5": "brahmacakkaṃ pavattetī”ti.",
  "atk-s0302a:170_0": "Ādinā nayena vitthārato āgatāneva.",
  "atk-s0302a:170_1": "Atthavaṇṇanāpi nesaṃ vibhaṅgaṭṭhakathāyañceva papañcasūdaniyā ca majjhimaṭṭhakathāya sabbākārato vuttā.",
  "atk-s0302a:170_2": "Sā tattha vuttanayeneva gahetabbā.",
  "atk-s0302a:171_0": "Catūhi ca vesārajjehīti ettha sārajjapaṭipakkhaṃ vesārajjaṃ,",
  "atk-s0302a:171_1": "catūsu ṭhānesu vesārajjabhāvaṃ paccavekkhantassa uppannasomanassamayañāṇassetaṃ nāmaṃ.",
  "atk-s0302a:171_2": "Katamesu catūsu?",
  "atk-s0302a:171_3": "“Sammāsambuddhassa te paṭijānato ime dhammā anabhisambuddhā”tiādīsu codanāvatthūsu.",
  "atk-s0302a:171_4": "Tatrāyaṃ pāḷi –",
  "atk-s0302a:172_0": "“Cattārimāni,",
  "atk-s0302a:172_1": "bhikkhave,",
  "atk-s0302a:172_2": "tathāgatassa vesārajjāni…pe….",
  "atk-s0302a:172_3": "Katamāni cattāri?",
  "atk-s0302a:172_4": "‘Sammāsambuddhassa te paṭijānato ime dhammā anabhisambuddhā’ti tatra vata maṃ samaṇo vā brāhmaṇo vā devo",
  "atk-s0302a:172_5": "vā māro vā brahmā vā koci vā lokasmiṃ saha dhammena paṭicodessatīti nimittametaṃ,",
  "atk-s0302a:172_6": "bhikkhave,",
  "atk-s0302a:172_7": "na samanupassāmi. Etamahaṃ,",
  "atk-s0302a:172_8": "bhikkhave,",
  "atk-s0302a:172_9": "nimittaṃ asamanupassanto khemappatto abhayappatto vesārajjappatto viharāmi.",
  "atk-s0302a:172_10": "‘Khīṇāsavassa te paṭijānato ime āsavā aparikkhīṇā’ti tatra vata maṃ…pe…",
  "atk-s0302a:172_11": "‘ye kho pana te antarāyikā dhammā vuttā,",
  "atk-s0302a:172_12": "te paṭisevato nālaṃ antarāyāyā’ti tatra vata maṃ…pe…",
  "atk-s0302a:172_13": "‘yassa kho pana te atthāya dhammo desito,",
  "atk-s0302a:172_14": "so na niyyāti takkarassa sammā dukkhakkhayāyā’ti tatra vata maṃ samaṇo vā brāhmaṇo vā…pe…",
  "atk-s0302a:172_15": "vesārajjappatto viharāmī”ti.",
  "atk-s0302a:173_0": "Āsabhaṃ ṭhānanti seṭṭhaṭṭhānaṃ uttamaṭṭhānaṃ.",
  "atk-s0302a:173_1": "Āsabhā vā pubbabuddhā,",
  "atk-s0302a:173_2": "tesaṃ ṭhānanti attho.",
  "atk-s0302a:173_3": "Apica gavasatajeṭṭhako usabho,",
  "atk-s0302a:173_4": "gavasahassajeṭṭhako vasabho,",
  "atk-s0302a:173_5": "vajasatajeṭṭhako vā usabho,",
  "atk-s0302a:173_6": "vajasahassajeṭṭhako vasabho,",
  "atk-s0302a:173_7": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi asampakampiyo nisabho,",
  "atk-s0302a:173_8": "so idha usabhoti adhippeto.",
  "atk-s0302a:173_9": "Idampi hi tassa pariyāyavacanaṃ.",
  "atk-s0302a:173_10": "Usabhassa idanti āsabhaṃ.",
  "atk-s0302a:173_11": "Ṭhānanti catūhi pādehi pathaviṃ uppīḷetvā avaṭṭhānaṃ.",
  "atk-s0302a:173_12": "Idaṃ pana āsabhaṃ viyāti āsabhaṃ.",
  "atk-s0302a:173_13": "Yatheva hi nisabhasaṅkhāto usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0302a:173_14": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā",
  "atk-s0302a:173_15": "sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "atk-s0302a:173_16": "Evaṃ tiṭṭhamāno ca taṃ āsabhaṃ ṭhānaṃ paṭijānāti upagacchati na paccakkhāti,",
  "atk-s0302a:173_17": "attani āropeti.",
  "atk-s0302a:173_18": "Tena vuttaṃ “āsabhaṃ ṭhānaṃ paṭijānātī”ti.",
  "atk-s0302a:174_0": "Parisāsūti “aṭṭha kho imā,",
  "atk-s0302a:174_1": "sāriputta, parisā.",
  "atk-s0302a:174_2": "Katamā aṭṭha?",
  "atk-s0302a:174_3": "Khattiyaparisā brāhmaṇaparisā gahapatiparisā samaṇaparisā cātumahārājikaparisā tāvatiṃsaparisā māraparisā brahmaparisā”ti,",
  "atk-s0302a:174_4": "imāsu aṭṭhasu parisāsu.",
  "atk-s0302a:174_5": "Sīhanādaṃ nadatīti seṭṭhanādaṃ abhītanādaṃ nadati,",
  "atk-s0302a:174_6": "sīhanādasadisaṃ vā nādaṃ nadati.",
  "atk-s0302a:174_7": "Ayamattho sīhanādasuttena dīpetabbo.",
  "atk-s0302a:174_8": "Yathā vā sīho sahanato ceva hananato ca sīhoti vuccati,",
  "atk-s0302a:174_9": "evaṃ tathāgato lokadhammānaṃ sahanato parappavādānañca hananato sīhoti vuccati.",
  "atk-s0302a:174_10": "Evaṃ vuttassa sīhassa nādaṃ sīhanādaṃ.",
  "atk-s0302a:174_11": "Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati,",
  "atk-s0302a:174_12": "evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso,",
  "atk-s0302a:174_13": "“iti rūpa”ntiādinā nayena nānāvidhadesanāvilāsasampannaṃ sīhanādaṃ nadati.",
  "atk-s0302a:174_14": "Tena vuttaṃ “parisāsu sīhanādaṃ nadatī”ti.",
  "atk-s0302a:175_0": "Brahmacakkaṃ pavattetīti ettha brahmanti seṭṭhaṃ uttamaṃ,",
  "atk-s0302a:175_1": "visuddhassa dhammacakkassetaṃ adhivacanaṃ.",
  "atk-s0302a:175_2": "Taṃ pana dhammacakkaṃ duvidhaṃ hoti paṭivedhañāṇañca desanāñāṇañca.",
  "atk-s0302a:175_3": "Tattha paññāpabhāvitaṃ attano ariyaphalāvahaṃ paṭivedhañāṇaṃ,",
  "atk-s0302a:175_4": "karuṇāpabhāvitaṃ sāvakānaṃ ariyaphalāvahaṃ desanāñāṇaṃ.",
  "atk-s0302a:175_5": "Tattha paṭivedhañāṇaṃ uppajjamānaṃ uppannanti duvidhaṃ.",
  "atk-s0302a:175_6": "Tañhi abhinikkhamanato paṭṭhāya yāva arahattamaggā uppajjamānaṃ,",
  "atk-s0302a:175_7": "phalakkhaṇe uppannaṃ nāma.",
  "atk-s0302a:175_8": "Tusitabhavanato vā yāva mahābodhipallaṅke arahattamaggā uppajjamānaṃ,",
  "atk-s0302a:175_9": "phalakkhaṇe uppannaṃ nāma.",
  "atk-s0302a:175_10": "Dīpaṅkarato vā paṭṭhāya yāva arahattamaggā uppajjamānaṃ,",
  "atk-s0302a:175_11": "phalakkhaṇe uppannaṃ nāma.",
  "atk-s0302a:175_12": "Desanāñāṇampi pavattamānaṃ pavattanti duvidhaṃ.",
  "atk-s0302a:175_13": "Tañhi yāva aññāsikoṇḍaññassa sotāpattimaggā pavattamānaṃ,",
  "atk-s0302a:175_14": "phalakkhaṇe pavattaṃ nāma.",
  "atk-s0302a:175_15": "Tesu paṭivedhañāṇaṃ lokuttaraṃ,",
  "atk-s0302a:175_16": "desanāñāṇaṃ lokiyaṃ.",
  "atk-s0302a:175_17": "Ubhayampi panetaṃ aññehi asādhāraṇaṃ buddhānaṃyeva orasañāṇaṃ.",
  "atk-s0302a:176_0": "Idāni yaṃ iminā ñāṇena samannāgato sīhanādaṃ nadati,",
  "atk-s0302a:176_1": "taṃ dassetuṃ iti rūpantiādimāha.",
  "atk-s0302a:176_2": "Tattha iti rūpanti idaṃ rūpaṃ ettakaṃ rūpaṃ,",
  "atk-s0302a:176_3": "ito uddhaṃ rūpaṃ natthīti ruppanasabhāvañceva bhūtupādāyabhedañca ādiṃ katvā lakkhaṇarasapaccupaṭṭhānapadaṭṭhānavasena anavasesarūpapariggaho vutto.",
  "atk-s0302a:176_4": "Iti rūpassa samudayoti iminā evaṃ pariggahitassa rūpassa samudayo vutto.",
  "atk-s0302a:176_5": "Tattha itīti evaṃ samudayo hotīti attho.",
  "atk-s0302a:176_6": "Tassa vitthāro “avijjāsamudayā rūpasamudayo taṇhāsamudayā,",
  "atk-s0302a:176_7": "kammasamudayā āhārasamudayā rūpasamudayoti nibbattilakkhaṇaṃ passantopi rūpakkhandhassa udayaṃ passatī”ti evaṃ veditabbo.",
  "atk-s0302a:176_8": "Atthaṅgamepi “avijjānirodhā rūpanirodho…pe…",
  "atk-s0302a:176_9": "vipariṇāmalakkhaṇaṃ passantopi rūpakkhandhassa nirodhaṃ passatī”ti ayaṃ vitthāro.",
  "atk-s0302a:177_0": "Iti vedanātiādīsupi ayaṃ vedanā ettakā vedanā,",
  "atk-s0302a:177_1": "ito uddhaṃ vedanā natthi,",
  "atk-s0302a:177_2": "ayaṃ saññā,",
  "atk-s0302a:177_3": "ime saṅkhārā,",
  "atk-s0302a:177_4": "idaṃ viññāṇaṃ ettakaṃ viññāṇaṃ,",
  "atk-s0302a:177_5": "ito uddhaṃ viññāṇaṃ natthīti vedayitasañjānanaabhisaṅkharaṇavijānanasabhāvañceva sukhādirūpasaññādiphassādicakkhuviññāṇādibhedañca",
  "atk-s0302a:177_6": "ādiṃ katvā lakkhaṇarasapaccupaṭṭhānapadaṭṭhānavasena anavasesavedanāsaññāsaṅkhāraviññāṇapariggaho vutto.",
  "atk-s0302a:177_7": "Iti vedanāya samudayotiādīhi pana evaṃ pariggahitānaṃ vedanāsaññāsaṅkhāraviññāṇānaṃ samudayo vutto.",
  "atk-s0302a:177_8": "Tatrāpi itīti evaṃ samudayo hotīti attho.",
  "atk-s0302a:177_9": "Tesampi vitthāro “avijjāsamudayā vedanāsamudayo”ti rūpe vuttanayeneva veditabbo.",
  "atk-s0302a:177_10": "Ayaṃ pana viseso –",
  "atk-s0302a:177_11": "tīsu khandhesu “āhārasamudayā”ti avatvā “phassasamudayā”ti vattabbaṃ,",
  "atk-s0302a:177_12": "viññāṇakkhandhe “nāmarūpasamudayā”ti.",
  "atk-s0302a:177_13": "Atthaṅgamapadampi tesaṃyeva vasena yojetabbaṃ.",
  "atk-s0302a:177_14": "Ayamettha saṅkhepo.",
  "atk-s0302a:177_15": "Vitthārato pana udayabbayavinicchayo sabbākāraparipūro visuddhimagge vutto.",
  "atk-s0302a:178_0": "Imasmiṃ sati idaṃ hotīti ayampi aparo sīhanādo.",
  "atk-s0302a:178_1": "Tassattho –",
  "atk-s0302a:178_2": "imasmiṃ avijjādike paccaye sati idaṃ saṅkhārādikaṃ phalaṃ hoti.",
  "atk-s0302a:178_3": "Imassuppādā idaṃ uppajjatīti imassa avijjādikassa paccayassa uppādā idaṃ saṅkhārādikaṃ phalaṃ uppajjati.",
  "atk-s0302a:178_4": "Imasmiṃ asati idaṃ na hotīti imasmiṃ avijjādike paccaye asati idaṃ saṅkhārādikaṃ phalaṃ na hoti.",
  "atk-s0302a:178_5": "Imassa nirodhā idaṃ nirujjhatīti imassa avijjādikassa paccayassa nirodhā idaṃ saṅkhārādikaṃ phalaṃ nirujjhati.",
  "atk-s0302a:178_6": "Idāni yathā taṃ hoti ceva nirujjhati ca,",
  "atk-s0302a:178_7": "taṃ vitthārato dassetuṃ yadidaṃ avijjāpaccayā saṅkhārātiādimāha.",
  "atk-s0302a:179_0": "Evaṃ svākkhātoti evaṃ pañcakkhandhavibhajanādivasena suṭṭhu akkhāto kathito.",
  "atk-s0302a:179_1": "Dhammoti pañcakkhandhapaccayākāradhammo.",
  "atk-s0302a:179_2": "Uttānoti anikujjito.",
  "atk-s0302a:179_3": "Vivaṭoti vivaritvā ṭhapito.",
  "atk-s0302a:179_4": "Pakāsitoti dīpito jotito.",
  "atk-s0302a:179_5": "Chinnapilotikoti pilotikā vuccati chinnaṃ bhinnaṃ tattha tattha sibbitagaṇṭhitaṃ jiṇṇavatthaṃ,",
  "atk-s0302a:179_6": "taṃ yassa natthīti aṭṭhahatthaṃ navahatthaṃ vā ahatasāṭakaṃ nivattho,",
  "atk-s0302a:179_7": "so chinnapilotiko nāma.",
  "atk-s0302a:179_8": "Ayampi dhammo tādiso.",
  "atk-s0302a:179_9": "Na hettha kohaññādivasena chinnabhinnasibbitagaṇṭhitabhāvo atthi.",
  "atk-s0302a:179_10": "Apica khuddakasāṭakopi pilotikāti vuccati,",
  "atk-s0302a:179_11": "sā yassa natthi,",
  "atk-s0302a:179_12": "aṭṭhanavahattho mahāpaṭo atthi,",
  "atk-s0302a:179_13": "sopi chinnapilotiko,",
  "atk-s0302a:179_14": "apagatapilotikoti attho.",
  "atk-s0302a:179_15": "Tādiso ayaṃ dhammo.",
  "atk-s0302a:179_16": "Yathā hi catuhatthaṃ sāṭakaṃ gahetvā pariggahaṇaṃ karonto puriso ito cito ca añchanto kilamati,",
  "atk-s0302a:179_17": "evaṃ bāhirakasamaye pabbajitā attano parittakaṃ dhammaṃ “evaṃ sati evaṃ bhavissatī”ti kappetvā kappetvā vaḍḍhentā kilamanti.",
  "atk-s0302a:179_18": "Yathā pana aṭṭhahatthanavahatthena pariggahaṇaṃ karonto yathāruci pārupati na kilamati,",
  "atk-s0302a:179_19": "natthi tattha añchitvā vaḍḍhanakiccaṃ;",
  "atk-s0302a:179_20": "evaṃ imasmimpi dhamme kappetvā kappetvā vibhajanakiccaṃ natthi,",
  "atk-s0302a:179_21": "tehi tehi kāraṇehi mayāva ayaṃ dhammo suvibhatto suvitthāritoti idampi sandhāya “chinnapilotiko”ti āha.",
  "atk-s0302a:179_22": "Apica kacavaropi pilotikāti vuccati,",
  "atk-s0302a:179_23": "imasmiñca sāsane samaṇakacavaraṃ nāma patiṭṭhātuṃ na labhati.",
  "atk-s0302a:179_24": "Tenevāha –",
  "atk-s0302a:180_0": "“Kāraṇḍavaṃ niddhamatha, kasambuṃ apakassatha;",
  "atk-s0302a:181_0": "Tato palāpe vāhetha, assamaṇe samaṇamānine.",
  "atk-s0302a:182_0": "“Niddhamitvāna pāpicche, pāpaācāragocare;",
  "atk-s0302a:183_0": "Suddhā suddhehi saṃvāsaṃ, kappayavho patissatā;",
  "atk-s0302a:184_0": "Tato samaggā nipakā, dukkhassantaṃ karissathā”ti. ;",
  "atk-s0302a:185_0": "Iti samaṇakacavarassa chinnattāpi ayaṃ dhammo chinnapilotiko nāma hoti.",
  "atk-s0302a:186_0": "Alamevāti yuttameva.",
  "atk-s0302a:186_1": "Saddhāpabbajitenāti saddhāya pabbajitena.",
  "atk-s0302a:186_2": "Kulaputtenāti dve kulaputtā ācārakulaputto jātikulaputto ca.",
  "atk-s0302a:186_3": "Tattha yo yato kutoci kulā pabbajitvā sīlādayo pañca dhammakkhandhe pūreti,",
  "atk-s0302a:186_4": "ayaṃ ācārakulaputto nāma.",
  "atk-s0302a:186_5": "Yo pana yasakulaputtādayo viya jātisampannakulā pabbajito,",
  "atk-s0302a:186_6": "ayaṃ jātikulaputto nāma.",
  "atk-s0302a:186_7": "Tesu idha ācārakulaputto adhippeto.",
  "atk-s0302a:186_8": "Sace pana jātikulaputto ācāravā hoti,",
  "atk-s0302a:186_9": "ayaṃ uttamoyeva.",
  "atk-s0302a:186_10": "Evarūpena kulaputtena.",
  "atk-s0302a:186_11": "Vīriyaṃ ārabhitunti caturaṅgasamannāgataṃ vīriyaṃ kātuṃ.",
  "atk-s0302a:186_12": "Idānissa caturaṅgaṃ dassento kāmaṃ taco cātiādimāha.",
  "atk-s0302a:186_13": "Ettha hi taco ekaṃ aṅgaṃ,",
  "atk-s0302a:186_14": "nhāru ekaṃ,",
  "atk-s0302a:186_15": "aṭṭhi ekaṃ,",
  "atk-s0302a:186_16": "maṃsalohitaṃ ekanti.",
  "atk-s0302a:186_17": "Idañca pana caturaṅgasamannāgataṃ vīriyaṃ adhiṭṭhahantena navasu ṭhānesu samādhātabbaṃ purebhatte pacchābhatte",
  "atk-s0302a:186_18": "purimayāme majjhimayāme pacchimayāme gamane ṭhāne nisajjāya sayaneti.",
  "atk-s0302a:187_0": "Dukkhaṃ,",
  "atk-s0302a:187_1": "bhikkhave,",
  "atk-s0302a:187_2": "kusīto viharatīti imasmiṃ sāsane yo kusīto puggalo,",
  "atk-s0302a:187_3": "so dukkhaṃ viharati.",
  "atk-s0302a:187_4": "Bāhirasamaye pana yo kusīto,",
  "atk-s0302a:187_5": "so sukhaṃ viharati.",
  "atk-s0302a:187_6": "Vokiṇṇoti missībhūto.",
  "atk-s0302a:187_7": "Sadatthanti sobhanaṃ vā atthaṃ sakaṃ vā atthaṃ,",
  "atk-s0302a:187_8": "ubhayenāpi arahattameva adhippetaṃ.",
  "atk-s0302a:187_9": "Parihāpetīti hāpeti na pāpuṇāti.",
  "atk-s0302a:187_10": "Kusītapuggalassa hi cha dvārāni aguttāni honti,",
  "atk-s0302a:187_11": "tīṇi kammāni aparisuddhāni,",
  "atk-s0302a:187_12": "ājīvaṭṭhamakaṃ sīlaṃ apariyodātaṃ,",
  "atk-s0302a:187_13": "bhinnājīvo kulūpako hoti.",
  "atk-s0302a:187_14": "So sabrahmacārīnaṃ akkhimhi patitarajaṃ viya upaghātakaro hutvā dukkhaṃ viharati,",
  "atk-s0302a:187_15": "pīṭhamaddano ceva hoti laṇḍapūrako ca,",
  "atk-s0302a:187_16": "satthu ajjhāsayaṃ gahetuṃ na sakkoti,",
  "atk-s0302a:187_17": "dullabhaṃ khaṇaṃ virādheti,",
  "atk-s0302a:187_18": "tena bhutto raṭṭhapiṇḍopi na mahapphalo hoti.",
  "atk-s0302a:188_0": "Āraddhavīriyo ca kho,",
  "atk-s0302a:188_1": "bhikkhaveti āraddhavīriyo puggalo imasmiṃyeva sāsane sukhaṃ viharati.",
  "atk-s0302a:188_2": "Bāhirasamaye pana yo āraddhavīriyo,",
  "atk-s0302a:188_3": "so dukkhaṃ viharati.",
  "atk-s0302a:188_4": "Pavivittoti vivitto viyutto hutvā.",
  "atk-s0302a:188_5": "Sadatthaṃ paripūretīti arahattaṃ pāpuṇāti.",
  "atk-s0302a:188_6": "Āraddhavīriyassa hi cha dvārāni suguttāni honti,",
  "atk-s0302a:188_7": "tīṇi kammāni parisuddhāni,",
  "atk-s0302a:188_8": "ājīvaṭṭhamakaṃ sīlaṃ pariyodātaṃ sabrahmacārīnaṃ akkhimhi susītalañjanaṃ viya dhātugatacandanaṃ viya ca manāpo hutvā sukhaṃ viharati,",
  "atk-s0302a:188_9": "satthu ajjhāsayaṃ gahetuṃ sakkoti.",
  "atk-s0302a:188_10": "Satthā hi –",
  "atk-s0302a:189_0": "“Ciraṃ jīva mahāvīra, kappaṃ tiṭṭha mahāmunī”ti –",
  "atk-s0302a:190_0": "Evaṃ gotamiyā vandito, “na kho, gotami,",
  "atk-s0302a:190_1": "tathāgatā evaṃ vanditabbā”ti paṭikkhipitvā tāya yācito vanditabbākāraṃ ācikkhanto evamāha –",
  "atk-s0302a:191_0": "“Āraddhavīriye pahitatte, niccaṃ daḷhaparakkame;",
  "atk-s0302a:192_0": "Samagge sāvake passa, esā buddhāna vandanā”ti. ;",
  "atk-s0302a:193_0": "Evaṃ āraddhavīriyo satthu ajjhāsayaṃ gahetuṃ sakkoti,",
  "atk-s0302a:193_1": "dullabhaṃ khaṇaṃ na virādheti.",
  "atk-s0302a:193_2": "Tassa hi buddhuppādo dhammadesanā saṅghasuppaṭipatti saphalā hoti saudrayā,",
  "atk-s0302a:193_3": "raṭṭhapiṇḍopi tena bhutto mahapphalo hoti.",
  "atk-s0302a:194_0": "Hīnena aggassāti hīnāya saddhāya hīnena vīriyena hīnāya satiyā hīnena samādhinā hīnāya paññāya aggasaṅkhātassa arahattassa patti nāma na hoti.",
  "atk-s0302a:194_1": "Aggena ca khoti aggehi saddhādīhi aggassa arahattassa patti hoti.",
  "atk-s0302a:194_2": "Maṇḍapeyyanti pasannaṭṭhena maṇḍaṃ,",
  "atk-s0302a:194_3": "pātabbaṭṭhena peyyaṃ.",
  "atk-s0302a:194_4": "Yañhi pivitvā antaravīthiyaṃ patito visaññī attano sāṭakādīnampi assāmiko hoti,",
  "atk-s0302a:194_5": "taṃ pasannampi na pātabbaṃ,",
  "atk-s0302a:194_6": "mayhaṃ pana sāsanaṃ evaṃ pasannañca pātabbañcāti dassento “maṇḍapeyya”nti āha.",
  "atk-s0302a:195_0": "Tattha tividho maṇḍo –",
  "atk-s0302a:195_1": "desanāmaṇḍo,",
  "atk-s0302a:195_2": "paṭiggahamaṇḍo,",
  "atk-s0302a:195_3": "brahmacariyamaṇḍoti.",
  "atk-s0302a:195_4": "Katamo desanāmaṇḍo?",
  "atk-s0302a:195_5": "Catunnaṃ ariyasaccānaṃ ācikkhanā desanā paññāpanā paṭṭhapanā vivaraṇā vibhajanā uttānīkammaṃ,",
  "atk-s0302a:195_6": "catunnaṃ satipaṭṭhānānaṃ…pe…",
  "atk-s0302a:195_7": "ariyassa aṭṭhaṅgikassa maggassa ācikkhanā…pe…",
  "atk-s0302a:195_8": "uttānīkammaṃ,",
  "atk-s0302a:195_9": "ayaṃ desanāmaṇḍo.",
  "atk-s0302a:195_10": "Katamo paṭiggahamaṇḍo?",
  "atk-s0302a:195_11": "Bhikkhū bhikkhuniyo upāsakā upāsikāyo devā manussā ye vā panaññepi keci viññātāro,",
  "atk-s0302a:195_12": "ayaṃ paṭiggahamaṇḍo.",
  "atk-s0302a:195_13": "Katamo brahmacariyamaṇḍo?",
  "atk-s0302a:195_14": "Ayameva ariyo aṭṭhaṅgiko maggo,",
  "atk-s0302a:195_15": "seyyathidaṃ –",
  "atk-s0302a:195_16": "sammādiṭṭhi…pe…",
  "atk-s0302a:195_17": "sammāsamādhi,",
  "atk-s0302a:195_18": "ayaṃ brahmacariyamaṇḍo.",
  "atk-s0302a:195_19": "Apica adhimokkhamaṇḍo saddhindriyaṃ,",
  "atk-s0302a:195_20": "assaddhiyaṃ kasaṭo,",
  "atk-s0302a:195_21": "assaddhiyaṃ kasaṭaṃ chaḍḍetvā saddhindriyassa adhimokkhamaṇḍaṃ pivatīti maṇḍapeyyantiādināpi nayenettha attho veditabbo.",
  "atk-s0302a:195_22": "Satthā sammukhībhūtoti idamettha kāraṇavacanaṃ.",
  "atk-s0302a:195_23": "Yasmā satthā sammukhībhūto,",
  "atk-s0302a:195_24": "tasmā vīriyasampayogaṃ katvā pivatha etaṃ maṇḍaṃ.",
  "atk-s0302a:195_25": "Bāhirakañhi bhesajjamaṇḍampi vejjassa asammukhā pivantānaṃ pamāṇaṃ vā uggamanaṃ vā niggamanaṃ vā na jānāmāti āsaṅkā hoti.",
  "atk-s0302a:195_26": "Vejjasammukhā pana “vejjo jānissatī”ti nirāsaṅkā pivanti.",
  "atk-s0302a:195_27": "Evameva amhākaṃ dhammassāmi satthā sammukhībhūtoti vīriyaṃ katvā pivathāti maṇḍapāne nesaṃ niyojento tasmātiha,",
  "atk-s0302a:195_28": "bhikkhavetiādimāha.",
  "atk-s0302a:195_29": "Tattha saphalāti sānisaṃsā.",
  "atk-s0302a:195_30": "Saudrayāti savaḍḍhi.",
  "atk-s0302a:195_31": "Idāni niyojanānurūpaṃ sikkhitabbataṃ niddisanto attatthaṃ vā hi,",
  "atk-s0302a:195_32": "bhikkhavetiādimāha.",
  "atk-s0302a:195_33": "Tattha attatthanti attano atthabhūtaṃ arahattaṃ.",
  "atk-s0302a:195_34": "Appamādena sampādetunti appamādena sabbakiccāni kātuṃ.",
  "atk-s0302a:195_35": "Paratthanti paccayadāyakānaṃ mahapphalānisaṃsaṃ.",
  "atk-s0302a:195_36": "Sesaṃ sabbattha uttānamevāti. Dutiyaṃ.",
  "atk-s0302a:196_0": "3. Upanisasuttavaṇṇanā",
  "atk-s0302a:197_0": "23.",
  "atk-s0302a:197_1": "Tatiye “jānato aha”ntiādīsu jānatoti jānantassa.",
  "atk-s0302a:197_2": "Passatoti passantassa.",
  "atk-s0302a:197_3": "Dvepi padāni ekatthāni,",
  "atk-s0302a:197_4": "byañjanameva nānaṃ.",
  "atk-s0302a:197_5": "Evaṃ santepi “jānato”ti ñāṇalakkhaṇaṃ upādāya puggalaṃ niddisati.",
  "atk-s0302a:197_6": "Jānanalakkhaṇañhi ñāṇaṃ.",
  "atk-s0302a:197_7": "“Passato”ti ñāṇappabhāvaṃ upādāya.",
  "atk-s0302a:197_8": "Passanappabhāvañhi ñāṇaṃ,",
  "atk-s0302a:197_9": "ñāṇasamaṅgīpuggalo cakkhumā viya cakkhunā rūpāni,",
  "atk-s0302a:197_10": "ñāṇena vivaṭe dhamme passati.",
  "atk-s0302a:197_11": "Āsavānaṃ khayanti ettha āsavānaṃ pahānaṃ asamuppādo khīṇākāro natthibhāvoti ayampi āsavakkhayoti vuccati,",
  "atk-s0302a:197_12": "bhaṅgopi maggaphalanibbānānipi.",
  "atk-s0302a:197_13": "“Āsavānaṃ khayā anāsavaṃ cetovimutti”ntiādīsu hi khīṇākāro āsavakkhayoti vuccati.",
  "atk-s0302a:197_14": "“Yo āsavānaṃ khayo vayo bhedo paribhedo aniccatā antaradhāna”nti ettha bhaṅgo.",
  "atk-s0302a:198_0": "“Sekkhassa sikkhamānassa, ujumaggānusārino;",
  "atk-s0302a:199_0": "Khayasmiṃ paṭhamaṃ ñāṇaṃ, tato aññā anantarā”ti. ; –",
  "atk-s0302a:200_0": "Ettha maggo.",
  "atk-s0302a:200_1": "So hi āsave khepento vūpasamento uppajjati,",
  "atk-s0302a:200_2": "tasmā āsavānaṃ khayoti vutto.",
  "atk-s0302a:200_3": "“Āsavānaṃ khayā samaṇo hotī”ti ettha phalaṃ.",
  "atk-s0302a:200_4": "Tañhi āsavānaṃ khīṇante uppajjati,",
  "atk-s0302a:200_5": "tasmā āsavānaṃ khayoti vuttaṃ.",
  "atk-s0302a:201_0": "“Āsavā tassa vaḍḍhanti, ārā so āsavakkhayā”ti; –",
  "atk-s0302a:202_0": "Ettha nibbānaṃ.",
  "atk-s0302a:202_1": "Tañhi āgamma āsavā khīyanti,",
  "atk-s0302a:202_2": "tasmā āsavānaṃ khayoti vuttaṃ.",
  "atk-s0302a:202_3": "Idha pana maggaphalāni adhippetāni.",
  "atk-s0302a:202_4": "No ajānato no apassatoti yo pana na jānāti na passati,",
  "atk-s0302a:202_5": "tassa no vadāmīti attho.",
  "atk-s0302a:202_6": "Etena ye ajānato apassatopi saṃsārādīhiyeva suddhiṃ vadanti,",
  "atk-s0302a:202_7": "te paṭikkhittā honti.",
  "atk-s0302a:202_8": "Purimena padadvayena upāyo vutto,",
  "atk-s0302a:202_9": "iminā anupāyaṃ paṭisedheti.",
  "atk-s0302a:203_0": "Idāni yaṃ jānato āsavānaṃ khayo hoti,",
  "atk-s0302a:203_1": "taṃ dassetukāmo kiñca,",
  "atk-s0302a:203_2": "bhikkhave,",
  "atk-s0302a:203_3": "jānatoti pucchaṃ ārabhi.",
  "atk-s0302a:203_4": "Tattha jānanā bahuvidhā.",
  "atk-s0302a:203_5": "Dabbajātiko eva hi koci bhikkhu chattaṃ kātuṃ jānāti,",
  "atk-s0302a:203_6": "koci cīvarādīnaṃ aññataraṃ,",
  "atk-s0302a:203_7": "tassa īdisāni kammāni vattasīse ṭhatvā karontassa sā jānanā saggamaggaphalānaṃ padaṭṭhānaṃ na hotīti na vattabbaṃ.",
  "atk-s0302a:203_8": "Yo pana sāsane pabbajitvā vejjakammādīni kātuṃ jānāti,",
  "atk-s0302a:203_9": "tassevaṃ jānato āsavā vaḍḍhantiyeva.",
  "atk-s0302a:203_10": "Tasmā yaṃ jānato passato ca āsavānaṃ khayo hoti,",
  "atk-s0302a:203_11": "tadeva dassento iti rūpantiādimāha. Evaṃ kho,",
  "atk-s0302a:203_12": "bhikkhave,",
  "atk-s0302a:203_13": "jānatoti evaṃ pañcannaṃ khandhānaṃ udayabbayaṃ jānantassa.",
  "atk-s0302a:203_14": "Āsavānaṃ khayo hotīti āsavānaṃ khayante jātattā “āsavānaṃ khayo”ti laddhanāmaṃ arahattaṃ hoti.",
  "atk-s0302a:204_0": "Evaṃ arahattanikūṭena desanaṃ niṭṭhapetvā idāni khīṇāsavassa āgamanīyaṃ pubbabhāgapaṭipadaṃ dassetuṃ yampissa taṃ,",
  "atk-s0302a:204_1": "bhikkhavetiādimāha.",
  "atk-s0302a:204_2": "Tattha khayasmiṃ khayeñāṇanti āsavakkhayasaṅkhāte arahattaphale paṭiladdhe sati paccavekkhaṇañāṇaṃ.",
  "atk-s0302a:204_3": "Tañhi arahattaphalasaṅkhāte khayasmiṃ paṭhamavāraṃ uppanne pacchā uppannattā khayeñāṇanti vuccati.",
  "atk-s0302a:204_4": "Saupanisanti sakāraṇaṃ sappaccayaṃ.",
  "atk-s0302a:204_5": "Vimuttīti arahattaphalavimutti.",
  "atk-s0302a:204_6": "Sā hissa upanissayapaccayena paccayo hoti.",
  "atk-s0302a:204_7": "Evaṃ ito paresupi labbhamānavasena paccayabhāvo veditabbo.",
  "atk-s0302a:205_0": "Virāgoti maggo.",
  "atk-s0302a:205_1": "So hi kilese virājento khepento uppanno,",
  "atk-s0302a:205_2": "tasmā virāgoti vuccati.",
  "atk-s0302a:205_3": "Nibbidāti nibbidāñāṇaṃ.",
  "atk-s0302a:205_4": "Etena balavavipassanaṃ dasseti.",
  "atk-s0302a:205_5": "Balavavipassanāti bhayatūpaṭṭhāne ñāṇaṃ ādīnavānupassane ñāṇaṃ muñcitukamyatāñāṇaṃ saṅkhārupekkhāñāṇanti catunnaṃ ñāṇānaṃ adhivacanaṃ.",
  "atk-s0302a:205_6": "Yathābhūtañāṇadassananti yathāsabhāvajānanasaṅkhātaṃ dassanaṃ.",
  "atk-s0302a:205_7": "Etena taruṇavipassanaṃ dasseti.",
  "atk-s0302a:205_8": "Taruṇavipassanā hi balavavipassanāya paccayo hoti.",
  "atk-s0302a:205_9": "Taruṇavipassanāti saṅkhāraparicchede ñāṇaṃ kaṅkhāvitaraṇe ñāṇaṃ sammasane ñāṇaṃ maggāmagge ñāṇanti catunnaṃ ñāṇānaṃ adhivacanaṃ.",
  "atk-s0302a:205_10": "Samādhīti pādakajjhānasamādhi.",
  "atk-s0302a:205_11": "So hi taruṇavipassanāya paccayo hoti.",
  "atk-s0302a:205_12": "Sukhanti appanāya pubbabhāgasukhaṃ.",
  "atk-s0302a:205_13": "Tañhi pādakajjhānassa paccayo hoti.",
  "atk-s0302a:205_14": "Passaddhīti darathapaṭippassaddhi.",
  "atk-s0302a:205_15": "Sā hi appanāpubbabhāgassa sukhassa paccayo hoti.",
  "atk-s0302a:205_16": "Pītīti balavapīti.",
  "atk-s0302a:205_17": "Sā hi darathapaṭippassaddhiyā paccayo hoti.",
  "atk-s0302a:205_18": "Pāmojjanti dubbalapīti.",
  "atk-s0302a:205_19": "Sā hi balavapītiyā paccayo hoti.",
  "atk-s0302a:205_20": "Saddhāti aparāparaṃ uppajjanasaddhā.",
  "atk-s0302a:205_21": "Sā hi dubbalapītiyā paccayo hoti.",
  "atk-s0302a:205_22": "Dukkhanti vaṭṭadukkhaṃ.",
  "atk-s0302a:205_23": "Tañhi aparāparasaddhāya paccayo hoti.",
  "atk-s0302a:205_24": "Jātīti savikārā khandhajāti.",
  "atk-s0302a:205_25": "Sā hi vaṭṭadukkhassa paccayo hoti.",
  "atk-s0302a:205_26": "Bhavoti kammabhavo.",
  "atk-s0302a:205_27": "(So hi savikārāya jātiyā paccayo hoti.) Etenupāyena sesapadānipi veditabbāni.",
  "atk-s0302a:206_0": "Thullaphusitaketi mahāphusitake.",
  "atk-s0302a:206_1": "Pabbatakandarapadarasākhāti ettha kandaraṃ nāma ‘ka’ntiladdhanāmena udakena dārito udakabhinno pabbatapadeso,",
  "atk-s0302a:206_2": "yo “nitambo”tipi “nadīkuñcho”tipi vuccati.",
  "atk-s0302a:206_3": "Padaraṃ nāma aṭṭhamāse deve avassante phalito bhūmippadeso.",
  "atk-s0302a:206_4": "Sākhāti kusumbhagāminiyo khuddakamātikāyo.",
  "atk-s0302a:206_5": "Kusobbhāti khuddakaāvāṭā.",
  "atk-s0302a:206_6": "Mahāsobbhāti mahāāvāṭā.",
  "atk-s0302a:206_7": "Kunnadiyoti khuddakanadiyo.",
  "atk-s0302a:206_8": "Mahānadiyoti gaṅgāyamunādikā mahāsaritā.",
  "atk-s0302a:206_9": "Evameva kho,",
  "atk-s0302a:206_10": "bhikkhave,",
  "atk-s0302a:206_11": "avijjūpanisā saṅkhārātiādīsu avijjā pabbatoti daṭṭhabbā.",
  "atk-s0302a:206_12": "Abhisaṅkhārā meghoti,",
  "atk-s0302a:206_13": "viññāṇādivaṭṭaṃ kandarādayoti,",
  "atk-s0302a:206_14": "vimutti sāgaroti.",
  "atk-s0302a:207_0": "Yathā pabbatamatthake devo vassitvā pabbatakandarādīni pūrento anupubbena mahāsamuddaṃ sāgaraṃ pūreti,",
  "atk-s0302a:207_1": "evaṃ avijjāpabbatamatthake tāva abhisaṅkhārameghassa vassanaṃ veditabbaṃ.",
  "atk-s0302a:207_2": "Assutavā hi bālaputhujjano avijjāya aññāṇī hutvā taṇhāya abhilāsaṃ katvā kusalākusalakammaṃ āyūhati,",
  "atk-s0302a:207_3": "taṃ kusalākusalakammaṃ paṭisandhiviññāṇassa paccayo hoti,",
  "atk-s0302a:207_4": "paṭisandhiviññāṇādīni nāmarūpādīnaṃ.",
  "atk-s0302a:207_5": "Iti pabbatamatthake vuṭṭhadevassa kandarādayo pūretvā mahāsamuddaṃ āhacca ṭhitakālo viya avijjāpabbatamatthake",
  "atk-s0302a:207_6": "vuṭṭhassa abhisaṅkhārameghassa paramparapaccayatāya anupubbena viññāṇādivaṭṭaṃ pūretvā ṭhitakālo.",
  "atk-s0302a:207_7": "Buddhavacanaṃ pana pāḷiyaṃ agahitampi “idha tathāgato loke uppajjati,",
  "atk-s0302a:207_8": "agārasmā anagāriyaṃ pabbajatī”ti imāya pāḷiyā vasena gahitamevāti veditabbaṃ.",
  "atk-s0302a:207_9": "Yā hi tassa kulagehe nibbatti,",
  "atk-s0302a:207_10": "sā kammabhavapaccayā savikārā jāti nāma.",
  "atk-s0302a:207_11": "So buddhānaṃ vā buddhasāvakānaṃ vā sammukhībhāvaṃ āgamma vaṭṭadosadīpakaṃ lakkhaṇāhaṭaṃ dhammakathaṃ sutvā vaṭṭavasena pīḷito hoti,",
  "atk-s0302a:207_12": "evamassa savikārā khandhajāti vaṭṭadukkhassa paccayo hoti.",
  "atk-s0302a:207_13": "So vaṭṭadukkhena pīḷito aparāparaṃ saddhaṃ janetvā agārasmā anagāriyaṃ pabbajati,",
  "atk-s0302a:207_14": "evamassa vaṭṭadukkhaṃ aparāparasaddhāya paccayo hoti.",
  "atk-s0302a:207_15": "So pabbajjāmatteneva asantuṭṭho ūnapañcavassakāle nissayaṃ gahetvā vattapaṭipattiṃ pūrento dvemātikā",
  "atk-s0302a:207_16": "paguṇaṃ katvā kammākammaṃ uggahetvā yāva arahattā nijjaṭaṃ katvā kammaṭṭhānaṃ gahetvā araññe vasanto",
  "atk-s0302a:207_17": "pathavīkasiṇādīsu kammaṃ ārabhati,",
  "atk-s0302a:207_18": "tassa kammaṭṭhānaṃ nissāya dubbalapīti uppajjati.",
  "atk-s0302a:207_19": "Tadassa saddhūpanisaṃ pāmojjaṃ,",
  "atk-s0302a:207_20": "taṃ balavapītiyā paccayo hoti.",
  "atk-s0302a:207_21": "Balavapīti darathapaṭippassaddhiyā,",
  "atk-s0302a:207_22": "sā appanāpubbabhāgasukhassa,",
  "atk-s0302a:207_23": "taṃ sukhaṃ pādakajjhānasamādhissa.",
  "atk-s0302a:207_24": "So samādhinā cittakallataṃ janetvā taruṇavipassanāya kammaṃ karoti.",
  "atk-s0302a:207_25": "Iccassa pādakajjhānasamādhi taruṇavipassanāya paccayo hoti,",
  "atk-s0302a:207_26": "taruṇavipassanā balavavipassanāya,",
  "atk-s0302a:207_27": "balavavipassanā maggassa,",
  "atk-s0302a:207_28": "maggo phalavimuttiyā,",
  "atk-s0302a:207_29": "phalavimutti paccavekkhaṇañāṇassāti.",
  "atk-s0302a:207_30": "Evaṃ devassa anupubbena sāgaraṃ pūretvā ṭhitakālo viya khīṇāsavassa vimuttisāgaraṃ pūretvā ṭhitakālo veditabboti. Tatiyaṃ.",
  "atk-s0302a:208_0": "4. Aññatitthiyasuttavaṇṇanā",
  "atk-s0302a:209_0": "24.",
  "atk-s0302a:209_1": "Catutthe pāvisīti paviṭṭho.",
  "atk-s0302a:209_2": "So ca na tāva paviṭṭho,",
  "atk-s0302a:209_3": "“pavisissāmī”ti nikkhantattā pana evaṃ vutto.",
  "atk-s0302a:209_4": "Yathā kiṃ?",
  "atk-s0302a:209_5": "Yathā “gāmaṃ gamissāmī”ti nikkhantapuriso taṃ gāmaṃ appattopi “kahaṃ itthannāmo”ti vutte “gāmaṃ gato”ti vuccati, evaṃ.",
  "atk-s0302a:209_6": "Atippagoti tadā kira therassa atippagoyeva nikkhantadivaso ahosi,",
  "atk-s0302a:209_7": "atippagoyeva nikkhantabhikkhū bodhiyaṅgaṇe cetiyaṅgaṇe nivāsanapārupanaṭṭhāneti imesu ṭhānesu yāva bhikkhācāravelā hoti,",
  "atk-s0302a:209_8": "tāva papañcaṃ karonti.",
  "atk-s0302a:209_9": "Therassa pana “yāva bhikkhācāravelā hoti,",
  "atk-s0302a:209_10": "tāva paribbājakehi saddhiṃ ekadvekathāvāre karissāmī”ti cintayato yaṃnūnāhanti etadahosi.",
  "atk-s0302a:209_11": "Paribbājakānaṃ ārāmoti so kira ārāmo dakkhiṇadvārassa ca veḷuvanassa ca antarā ahosi.",
  "atk-s0302a:209_12": "Idhāti imesu catūsu vādesu.",
  "atk-s0302a:209_13": "Kiṃvādī kimakkhāyīti kiṃ vadati kiṃ ācikkhati,",
  "atk-s0302a:209_14": "kiṃ ettha samaṇassa gotamassa dassananti pucchanti.",
  "atk-s0302a:209_15": "Dhammassa cānudhammaṃ byākareyyāmāti,",
  "atk-s0302a:209_16": "bhotā gotamena yaṃ vuttaṃ kāraṇaṃ,",
  "atk-s0302a:209_17": "tassa anukāraṇaṃ katheyyāma.",
  "atk-s0302a:209_18": "Sahadhammiko vādānupātoti parehi vuttakāraṇena sakāraṇo hutvā samaṇassa gotamassa vādānupāto vādappavatti",
  "atk-s0302a:209_19": "viññūhi garahitabbaṃ kāraṇaṃ koci appamattakopi kathaṃ nāgaccheyya?",
  "atk-s0302a:209_20": "Idaṃ vuttaṃ hoti –",
  "atk-s0302a:209_21": "kathaṃ sabbākārenapi samaṇassa gotamassa vāde gārayhaṃ kāraṇaṃ na bhaveyyāti?",
  "atk-s0302a:210_0": "Iti vadanti phassapaccayā dukkhanti evaṃ vadantoti attho.",
  "atk-s0302a:210_1": "Tatrāti tesu catūsu vādesu.",
  "atk-s0302a:210_2": "Te vata aññatra phassāti idaṃ “tadapi phassapaccayā”ti paṭiññāya sādhakavacanaṃ.",
  "atk-s0302a:210_3": "Yasmā hi na vinā phassena dukkhapaṭisaṃvedanā atthi,",
  "atk-s0302a:210_4": "tasmā jānitabbametaṃ yathā “tadapi phassapaccayā”ti ayamettha adhippāyo.",
  "atk-s0302a:211_0": "Sādhu, sādhu,",
  "atk-s0302a:211_1": "ānandāti ayaṃ sādhukāro sāriputtattherassa dinno,",
  "atk-s0302a:211_2": "ānandattherena pana saddhiṃ bhagavā āmantesi.",
  "atk-s0302a:211_3": "Ekamidāhanti ettha idhāti nipātamattaṃ,",
  "atk-s0302a:211_4": "ekaṃ samayanti attho.",
  "atk-s0302a:211_5": "Idaṃ vacanaṃ “na kevalaṃ sāriputtova rājagahaṃ paviṭṭho,",
  "atk-s0302a:211_6": "ahampi pāvisiṃ.",
  "atk-s0302a:211_7": "Na kevalañca tassevāyaṃ vitakko uppanno,",
  "atk-s0302a:211_8": "mayhampi uppajji.",
  "atk-s0302a:211_9": "Na kevalañca tasseva sā titthiyehi saddhiṃ kathā jātā,",
  "atk-s0302a:211_10": "mayhampi jātapubbā”ti dassanatthaṃ vuttaṃ.",
  "atk-s0302a:212_0": "Acchariyaṃ abbhutanti ubhayampetaṃ vimhayadīpanameva.",
  "atk-s0302a:212_1": "Vacanattho panettha accharaṃ paharituṃ yuttanti acchariyaṃ.",
  "atk-s0302a:212_2": "Abhūtapubbaṃ bhūtanti abbhutaṃ.",
  "atk-s0302a:212_3": "Ekena padenāti “phassapaccayā dukkha”nti iminā ekena padena.",
  "atk-s0302a:212_4": "Etena hi sabbavādānaṃ paṭikkhepattho vutto.",
  "atk-s0302a:212_5": "Esevatthoti esoyeva phassapaccayā dukkhanti paṭiccasamuppādattho.",
  "atk-s0302a:212_6": "Taññevettha paṭibhātūti taññevettha upaṭṭhātu.",
  "atk-s0302a:212_7": "Idāni thero jarāmaraṇādikāya paṭiccasamuppādakathāya taṃ atthagambhīrañceva gambhīrāvabhāsañca karonto sace maṃ,",
  "atk-s0302a:212_8": "bhantetiādiṃ vatvā yaṃmūlakā kathā uppannā,",
  "atk-s0302a:212_9": "tadeva padaṃ gahetvā vivaṭṭaṃ dassento channaṃtvevātiādimāha.",
  "atk-s0302a:212_10": "Sesaṃ uttānamevāti.",
  "atk-s0302a:212_11": "Catutthaṃ.",
  "atk-s0302a:213_0": "5. Bhūmijasuttavaṇṇanā",
  "atk-s0302a:214_0": "25- 26.",
  "atk-s0302a:214_1": "Pañcame bhūmijoti tassa therassa nāmaṃ.",
  "atk-s0302a:214_2": "Sesamidhāpi purimasutte vuttanayeneva veditabbaṃ.",
  "atk-s0302a:214_3": "Ayaṃ pana viseso –",
  "atk-s0302a:214_4": "yasmā idaṃ sukhadukkhaṃ na kevalaṃ phassapaccayā uppajjati,",
  "atk-s0302a:214_5": "kāyenapi kariyamānaṃ karīyati,",
  "atk-s0302a:214_6": "vācāyapi manasāpi,",
  "atk-s0302a:214_7": "attanāpi kariyamānaṃ karīyati,",
  "atk-s0302a:214_8": "parenapi kariyamānaṃ karīyati,",
  "atk-s0302a:214_9": "sampajānenapi kariyamānaṃ karīyati,",
  "atk-s0302a:214_10": "asampajānenapi,",
  "atk-s0302a:214_11": "tasmā tassa aparampi paccayavisesaṃ dassetuṃ kāye vā hānanda,",
  "atk-s0302a:214_12": "satītiādimāha.",
  "atk-s0302a:214_13": "Kāyasañcetanāhetūti kāyadvāre uppannacetanāhetu.",
  "atk-s0302a:214_14": "Vacīsañcetanāmanosañcetanāsupi eseva nayo.",
  "atk-s0302a:214_15": "Ettha ca kāyadvāre kāmāvacarakusalākusalavasena vīsati cetanā labbhanti,",
  "atk-s0302a:214_16": "tathā vacīdvāre.",
  "atk-s0302a:214_17": "Manodvāre navahi rūpārūpacetanāhi saddhiṃ ekūnatiṃsāti tīsu dvāresu ekūnasattati cetanā honti,",
  "atk-s0302a:214_18": "tappaccayaṃ vipākasukhadukkhaṃ dassitaṃ.",
  "atk-s0302a:214_19": "Avijjāpaccayā cāti idaṃ tāpi cetanā avijjāpaccayā hontīti dassanatthaṃ vuttaṃ.",
  "atk-s0302a:214_20": "Yasmā pana taṃ yathāvuttacetanābhedaṃ kāyasaṅkhārañceva vacīsaṅkhārañca manosaṅkhārañca parehi anussāhito sāmaṃ asaṅkhārikacittena karoti,",
  "atk-s0302a:214_21": "parehi kāriyamāno sasaṅkhārikacittenāpi karoti,",
  "atk-s0302a:214_22": "“idaṃ nāma kammaṃ karoti,",
  "atk-s0302a:214_23": "tassa evarūpo nāma vipāko bhavissatī”ti,",
  "atk-s0302a:214_24": "evaṃ kammañca vipākañca jānantopi karoti,",
  "atk-s0302a:214_25": "mātāpitūsu cetiyavandanādīni karontesu anukarontā dārakā viya kevalaṃ kammameva jānanto “imassa pana",
  "atk-s0302a:214_26": "kammassa ayaṃ vipāko”ti vipākaṃ ajānantopi karoti,",
  "atk-s0302a:214_27": "tasmā taṃ dassetuṃ sāmaṃ vā taṃ, ānanda,",
  "atk-s0302a:214_28": "kāyasaṅkhāraṃ abhisaṅkharotītiādi vuttaṃ.",
  "atk-s0302a:215_0": "Imesu, ānanda,",
  "atk-s0302a:215_1": "dhammesūti ye ime “sāmaṃ vā taṃ, ānanda,",
  "atk-s0302a:215_2": "kāyasaṅkhāra”ntiādīsu catūsu ṭhānesu vuttā chasattati dvesatā cetanādhammā,",
  "atk-s0302a:215_3": "imesu dhammesu avijjā upanissayakoṭiyā anupatitā.",
  "atk-s0302a:215_4": "Sabbepi hi te “avijjāpaccayā saṅkhārā”ti ettheva saṅgahaṃ gacchanti.",
  "atk-s0302a:215_5": "Idāni vivaṭṭaṃ dassento avijjāya tvevātiādimāha.",
  "atk-s0302a:215_6": "So kāyo na hotīti yasmiṃ kāye sati kāyasañcetanāpaccayaṃ ajjhattaṃ sukhadukkhaṃ uppajjati,",
  "atk-s0302a:215_7": "so kāyo na hoti.",
  "atk-s0302a:215_8": "Vācāmanesupi eseva nayo.",
  "atk-s0302a:215_9": "Apica kāyoti cetanākāyo,",
  "atk-s0302a:215_10": "vācāpi cetanāvācā,",
  "atk-s0302a:215_11": "manopi kammamanoyeva.",
  "atk-s0302a:215_12": "Dvārakāyo vā kāyo.",
  "atk-s0302a:215_13": "Vācāmanesupi eseva nayo.",
  "atk-s0302a:215_14": "Khīṇāsavo cetiyaṃ vandati,",
  "atk-s0302a:215_15": "dhammaṃ bhaṇati,",
  "atk-s0302a:215_16": "kammaṭṭhānaṃ manasi karoti,",
  "atk-s0302a:215_17": "kathamassa kāyādayo na hontīti?",
  "atk-s0302a:215_18": "Avipākattā.",
  "atk-s0302a:215_19": "Khīṇāsavena hi kataṃ kammaṃ neva kusalaṃ hoti nākusalaṃ.",
  "atk-s0302a:215_20": "Avipākaṃ hutvā kiriyāmatte tiṭṭhati,",
  "atk-s0302a:215_21": "tenassa te kāyādayo na hontīti vuttaṃ.",
  "atk-s0302a:216_0": "Khettaṃ taṃ na hotītiādīsupi viruhanaṭṭhena taṃ khettaṃ na hoti,",
  "atk-s0302a:216_1": "patiṭṭhānaṭṭhena vatthu na hoti,",
  "atk-s0302a:216_2": "paccayaṭṭhena āyatanaṃ na hoti,",
  "atk-s0302a:216_3": "kāraṇaṭṭhena adhikaraṇaṃ na hoti.",
  "atk-s0302a:216_4": "Sañcetanāmūlakañhi ajjhattaṃ sukhadukkhaṃ uppajjeyya,",
  "atk-s0302a:216_5": "sā sañcetanā etesaṃ viruhanādīnaṃ atthānaṃ abhāvena tassa sukhadukkhassa neva khettaṃ,",
  "atk-s0302a:216_6": "na vatthu na āyatanaṃ,",
  "atk-s0302a:216_7": "na adhikaraṇaṃ hotīti.",
  "atk-s0302a:216_8": "Imasmiṃ sutte vedanādīsu sukhadukkhameva kathitaṃ,",
  "atk-s0302a:216_9": "tañca kho vipākamevāti. Pañcamaṃ.",
  "atk-s0302a:217_0": "Chaṭṭhaṃ upavāṇasuttaṃ uttānameva. Ettha pana vaṭṭadukkhameva kathitanti. Chaṭṭhaṃ.",
  "atk-s0302a:218_0": "7. Paccayasuttavaṇṇanā",
  "atk-s0302a:219_0": "27- 28.",
  "atk-s0302a:219_1": "Sattame paṭipāṭiyā vuttesu pariyosānapadaṃ gahetvā katamañca,",
  "atk-s0302a:219_2": "bhikkhave,",
  "atk-s0302a:219_3": "jarāmaraṇantiādi vuttaṃ.",
  "atk-s0302a:219_4": "Evaṃ paccayaṃ pajānātīti evaṃ dukkhasaccavasena paccayaṃ jānāti.",
  "atk-s0302a:219_5": "Paccayasamudayādayopi samudayasaccādīnaṃyeva vasena veditabbā.",
  "atk-s0302a:219_6": "Diṭṭhisampannoti maggadiṭṭhiyā sampanno.",
  "atk-s0302a:219_7": "Dassanasampannoti tasseva vevacanaṃ.",
  "atk-s0302a:219_8": "Āgato imaṃ saddhammanti maggasaddhammaṃ āgato.",
  "atk-s0302a:219_9": "Passatīti maggasaddhammameva passati.",
  "atk-s0302a:219_10": "Sekkhena ñāṇenāti maggañāṇeneva.",
  "atk-s0302a:219_11": "Sekkhāya vijjāyāti maggavijjāya eva.",
  "atk-s0302a:219_12": "Dhammasotaṃ samāpannoti maggasaṅkhātameva dhammasotaṃ samāpanno.",
  "atk-s0302a:219_13": "Ariyoti puthujjanabhūmiṃ atikkanto.",
  "atk-s0302a:219_14": "Nibbedhikapaññoti nibbedhikapaññāya samannāgato.",
  "atk-s0302a:219_15": "Amatadvāraṃ āhacca tiṭṭhatīti amataṃ nāma nibbānaṃ,",
  "atk-s0302a:219_16": "tassa dvāraṃ ariyamaggaṃ āhacca tiṭṭhatīti.",
  "atk-s0302a:219_17": "Aṭṭhamaṃ uttānameva.",
  "atk-s0302a:219_18": "Sattamaaṭṭhamāni.",
  "atk-s0302a:220_0": "9. Samaṇabrāhmaṇasuttavaṇṇanā",
  "atk-s0302a:221_0": "29- 30.",
  "atk-s0302a:221_1": "Navamaṃ akkharabhāṇakānaṃ bhikkhūnaṃ ajjhāsayena vuttaṃ.",
  "atk-s0302a:221_2": "Te hi parīti upasaggaṃ pakkhipitvā vuccamāne paṭivijjhituṃ sakkonti. Navamaṃ.",
  "atk-s0302a:222_0": "Dasame sabbaṃ uttānameva. Imesu dvīsu suttesu catusaccapaṭivedhova kathito. Dasamaṃ.",
  "atk-s0302a:223_0": "Dasabalavaggo tatiyo.",
  "atk-s0302a:224_0": "4. Kaḷārakhattiyavaggo",
  "atk-s0302a:225_0": "1. Bhūtasuttavaṇṇanā",
  "atk-s0302a:226_0": "31.",
  "atk-s0302a:226_1": "Kaḷārakhattiyavaggassa paṭhame ajitapañheti ajitamāṇavena pucchitapañhe.",
  "atk-s0302a:226_2": "Saṅkhātadhammāseti saṅkhātadhammā vuccanti ñātadhammā tulitadhammā tīritadhammā.",
  "atk-s0302a:226_3": "Sekkhāti satta sekkhā.",
  "atk-s0302a:226_4": "Puthūti teyeva satta jane sandhāya puthūti vuttaṃ.",
  "atk-s0302a:226_5": "Idhāti imasmiṃ sāsane.",
  "atk-s0302a:226_6": "Nipakoti nepakkaṃ vuccati paññā,",
  "atk-s0302a:226_7": "tāya samannāgatattā nipako,",
  "atk-s0302a:226_8": "tvaṃ paṇḍito pabrūhīti yācati.",
  "atk-s0302a:226_9": "Iriyanti vuttiṃ ācāraṃ gocaraṃ vihāraṃ paṭipattiṃ.",
  "atk-s0302a:226_10": "Mārisāti bhagavantaṃ ālapati.",
  "atk-s0302a:226_11": "Sekkhānañca saṅkhātadhammānañca khīṇāsavānañca paṭipattiṃ mayā pucchito paṇḍita, mārisa,",
  "atk-s0302a:226_12": "mayhaṃ kathehīti ayamettha saṅkhepattho.",
  "atk-s0302a:227_0": "Tuṇhī ahosīti kasmā yāva tatiyaṃ puṭṭho tuṇhī ahosi?",
  "atk-s0302a:227_1": "Kiṃ pañhe kaṅkhati,",
  "atk-s0302a:227_2": "udāhu ajjhāsayeti?",
  "atk-s0302a:227_3": "Ajjhāsaye kaṅkhati, no pañhe.",
  "atk-s0302a:227_4": "Evaṃ kirassa ahosi –",
  "atk-s0302a:227_5": "“satthā maṃ sekkhāsekkhānaṃ āgamanīyapaṭipadaṃ kathāpetukāmo;",
  "atk-s0302a:227_6": "sā ca khandhavasena dhātuvasena āyatanavasena paccayākāravasenāti bahūhi kāraṇehi sakkā kathetuṃ.",
  "atk-s0302a:227_7": "Kathaṃ kathento nu kho satthu ajjhāsayaṃ gahetvā kathetuṃ sakkhissāmī”ti?",
  "atk-s0302a:227_8": "Atha satthā cintesi –",
  "atk-s0302a:227_9": "“ṭhapetvā maṃ añño pattaṃ ādāya caranto sāvako nāma paññāya sāriputtasamo natthi.",
  "atk-s0302a:227_10": "Ayampi mayā pañhaṃ puṭṭho yāva tatiyaṃ tuṇhī eva.",
  "atk-s0302a:227_11": "Pañhe nu kho kaṅkhati,",
  "atk-s0302a:227_12": "udāhu ajjhāsaye”ti.",
  "atk-s0302a:227_13": "Atha “ajjhāsaye”ti ñatvā pañhakathanatthāya nayaṃ dadamāno bhūtamidanti,",
  "atk-s0302a:227_14": "sāriputta,",
  "atk-s0302a:227_15": "passasīti āha.",
  "atk-s0302a:228_0": "Tattha bhūtanti jātaṃ nibbattaṃ,",
  "atk-s0302a:228_1": "khandhapañcakassetaṃ nāmaṃ.",
  "atk-s0302a:228_2": "Iti satthā “pañcakkhandhavasena,",
  "atk-s0302a:228_3": "sāriputta,",
  "atk-s0302a:228_4": "imaṃ pañhaṃ kathehī”ti therassa nayaṃ deti.",
  "atk-s0302a:228_5": "Sahanayadānena pana therassa tīre ṭhitapurisassa vivaṭo ekaṅgaṇo mahāsamuddo viya nayasatena nayasahassena pañhabyākaraṇaṃ upaṭṭhāsi.",
  "atk-s0302a:228_6": "Atha naṃ byākaronto bhūtamidanti,",
  "atk-s0302a:228_7": "bhantetiādimāha.",
  "atk-s0302a:228_8": "Tattha bhūtamidanti idaṃ nibbattaṃ khandhapañcakaṃ.",
  "atk-s0302a:228_9": "Sammappaññāya passatīti saha vipassanāya maggapaññāya sammā passati.",
  "atk-s0302a:228_10": "Paṭipanno hotīti sīlato paṭṭhāya yāva arahattamaggā nibbidādīnaṃ atthāya paṭipanno hoti.",
  "atk-s0302a:228_11": "Tadāhārasambhavanti idaṃ kasmā ārabhi?",
  "atk-s0302a:228_12": "Etaṃ khandhapañcakaṃ āhāraṃ paṭicca ṭhitaṃ,",
  "atk-s0302a:228_13": "tasmā taṃ āhārasambhavaṃ nāma katvā dassetuṃ idaṃ ārabhi.",
  "atk-s0302a:228_14": "Iti imināpi pariyāyena sekkhapaṭipadā kathitā hoti.",
  "atk-s0302a:228_15": "Tadāhāranirodhāti tesaṃ āhārānaṃ nirodhena.",
  "atk-s0302a:228_16": "Idaṃ kasmā ārabhi?",
  "atk-s0302a:228_17": "Tañhi khandhapañcakaṃ āhāranirodhā nirujjhati,",
  "atk-s0302a:228_18": "tasmā taṃ āhāranirodhasambhavaṃ nāma katvā dassetuṃ idaṃ ārabhi.",
  "atk-s0302a:228_19": "Iti imināpi pariyāyena sekkhasseva paṭipadā kathitā.",
  "atk-s0302a:228_20": "Nibbidāti ādīni sabbāni kāraṇavacanānīti veditabbāni.",
  "atk-s0302a:228_21": "Anupādā vimuttoti catūhi upādānehi kañci dhammaṃ agahetvā vimutto.",
  "atk-s0302a:228_22": "Sādhu sādhūti iminā therassa byākaraṇaṃ sampahaṃsetvā sayampi tatheva byākaronto puna “bhūtamida”ntiādimāhāti. Paṭhamaṃ.",
  "atk-s0302a:229_0": "2. Kaḷārasuttavaṇṇanā",
  "atk-s0302a:230_0": "32.",
  "atk-s0302a:230_1": "Dutiye kaḷārakhattiyoti tassa therassa nāmaṃ.",
  "atk-s0302a:230_2": "Dantā panassa kaḷārā visamasaṇṭhānā,",
  "atk-s0302a:230_3": "tasmā “kaḷāro”ti vuccati.",
  "atk-s0302a:230_4": "Hīnāyāvattoti hīnassa gihibhāvassa atthāya nivatto.",
  "atk-s0302a:230_5": "Assāsamalatthāti assāsaṃ avassayaṃ patiṭṭhaṃ na hi nūna alattha,",
  "atk-s0302a:230_6": "tayo magge tīṇi ca phalāni nūna nālatthāti dīpeti.",
  "atk-s0302a:230_7": "Yadi hi tāni labheyya,",
  "atk-s0302a:230_8": "na sikkhaṃ paccakkhāya hīnāyāvatteyyāti ayaṃ therassa adhippāyo.",
  "atk-s0302a:230_9": "Na khvāhaṃ,",
  "atk-s0302a:230_10": "āvusoti ahaṃ kho, āvuso,",
  "atk-s0302a:230_11": "“assāsaṃ patto,",
  "atk-s0302a:230_12": "na patto”ti na kaṅkhāmi.",
  "atk-s0302a:230_13": "Therassa hi sāvakapāramīñāṇaṃ avassayo,",
  "atk-s0302a:230_14": "tasmā so na kaṅkhati.",
  "atk-s0302a:230_15": "Āyatiṃ panāvusoti iminā “āyatiṃ paṭisandhi tumhākaṃ ugghāṭitā,",
  "atk-s0302a:230_16": "na ugghāṭitā”ti arahattappattiṃ pucchati.",
  "atk-s0302a:230_17": "Na khvāhaṃ, āvuso,",
  "atk-s0302a:230_18": "vicikicchāmīti iminā thero tattha vicikicchābhāvaṃ dīpeti.",
  "atk-s0302a:231_0": "Yena bhagavā tenupasaṅkamīti “imaṃ sutakāraṇaṃ bhagavato ārocessāmī”ti upasaṅkami.",
  "atk-s0302a:231_1": "Aññā byākatāti arahattaṃ byākataṃ.",
  "atk-s0302a:231_2": "Khīṇā jātīti na therena evaṃ byākatā,",
  "atk-s0302a:231_3": "ayaṃ pana thero tuṭṭho pasanno evaṃ padabyañjanāni āropetvā āha.",
  "atk-s0302a:231_4": "Aññataraṃ bhikkhuṃ āmantesīti taṃ sutvā satthā cintesi –",
  "atk-s0302a:231_5": "“sāriputto dhīro gambhīro.",
  "atk-s0302a:231_6": "Na so kenaci kāraṇena evaṃ byākarissati.",
  "atk-s0302a:231_7": "Saṃkhittena pana pañho byākato bhavissati.",
  "atk-s0302a:231_8": "Pakkosāpetvā naṃ pañhaṃ byākarāpessāmī”ti aññataraṃ bhikkhuṃ āmantesi.",
  "atk-s0302a:232_0": "Sace taṃ sāriputtāti idaṃ bhagavā “na esa attano dhammatāya aññaṃ byākarissati,",
  "atk-s0302a:232_1": "pañhametaṃ pucchissāmi,",
  "atk-s0302a:232_2": "taṃ kathentova aññaṃ byākarissatī”ti aññaṃ byākarāpetuṃ evaṃ pucchi.",
  "atk-s0302a:232_3": "Yaṃnidānāvuso, jātīti, āvuso,",
  "atk-s0302a:232_4": "ayaṃ jāti nāma yaṃpaccayā,",
  "atk-s0302a:232_5": "tassa paccayassa khayā khīṇasmiṃ jātiyā paccaye jātisaṅkhātaṃ phalaṃ khīṇanti viditaṃ.",
  "atk-s0302a:232_6": "Idhāpi ca thero pañhe akaṅkhitvā ajjhāsaye kaṅkhati.",
  "atk-s0302a:232_7": "Evaṃ kirassa ahosi –",
  "atk-s0302a:232_8": "“aññā nāma taṇhā khīṇā,",
  "atk-s0302a:232_9": "upādānaṃ khīṇaṃ,",
  "atk-s0302a:232_10": "bhavo khīṇo,",
  "atk-s0302a:232_11": "paccayo khīṇo,",
  "atk-s0302a:232_12": "kilesā khīṇātiādīhi bahūhi kāraṇehi sakkā byākātuṃ,",
  "atk-s0302a:232_13": "kathaṃ kathento pana satthu ajjhāsayaṃ gahetuṃ sakkhissāmī”ti.",
  "atk-s0302a:233_0": "Kiñcāpi evaṃ ajjhāsaye kaṅkhati,",
  "atk-s0302a:233_1": "pañhaṃ pana aṭṭhapetvāva paccayākāravasena byākāsi.",
  "atk-s0302a:233_2": "Satthāpi paccayākāravaseneva byākarāpetukāmo,",
  "atk-s0302a:233_3": "tasmā esa byākarontova ajjhāsayaṃ gaṇhi.",
  "atk-s0302a:233_4": "Tāvadeva “gahito me satthu ajjhāsayo”ti aññāsi.",
  "atk-s0302a:233_5": "Athassa nayasatena nayasahassena pañhabyākaraṇaṃ upaṭṭhāsi.",
  "atk-s0302a:233_6": "Yasmā pana bhagavā uttari pañhaṃ pucchati,",
  "atk-s0302a:233_7": "tasmā tena taṃ byākaraṇaṃ anumoditanti veditabbaṃ.",
  "atk-s0302a:234_0": "Kathaṃ jānato pana teti idaṃ kasmā ārabhi?",
  "atk-s0302a:234_1": "Savisaye sīhanādaṃ nadāpetuṃ.",
  "atk-s0302a:234_2": "Thero kira sūkaranikhātaleṇadvāre dīghanakhaparibbājakassa vedanāpariggahasutte kathiyamāne tālavaṇṭaṃ",
  "atk-s0302a:234_3": "gahetvā satthāraṃ bījayamāno ṭhito tisso vedanā pariggahetvā sāvakapāramīñāṇaṃ adhigato,",
  "atk-s0302a:234_4": "ayamassa savisayo.",
  "atk-s0302a:234_5": "Imasmiṃ savisaye ṭhito sīhanādaṃ nadissatīti naṃ sandhāya satthā idaṃ pañhaṃ pucchi.",
  "atk-s0302a:234_6": "Aniccāti hutvā abhāvaṭṭhena aniccā.",
  "atk-s0302a:234_7": "Yadaniccaṃ taṃ dukkhanti ettha kiñcāpi sukhā vedanā ṭhitisukhā vipariṇāmadukkhā,",
  "atk-s0302a:234_8": "dukkhā vedanā ṭhitidukkhā vipariṇāmasukhā,",
  "atk-s0302a:234_9": "adukkhamasukhā ñāṇasukhā aññāṇadukkhā,",
  "atk-s0302a:234_10": "vipariṇāmakoṭiyā pana sabbāva dukkhā nāma jātā.",
  "atk-s0302a:234_11": "Viditanti yasmā evaṃ vedanāttayaṃ dukkhanti viditaṃ,",
  "atk-s0302a:234_12": "tasmā yā tattha taṇhā,",
  "atk-s0302a:234_13": "sā na upaṭṭhāsīti dasseti.",
  "atk-s0302a:235_0": "Sādhu sādhūti therassa vedanāparicchedajānane sampahaṃsanaṃ.",
  "atk-s0302a:235_1": "Thero hi vedanā ekāti vā dve tisso catassoti vā avuttepi vuttanayena tāsaṃ tissoti paricchedaṃ aññāsi,",
  "atk-s0302a:235_2": "tena taṃ bhagavā sampahaṃsanto evamāha.",
  "atk-s0302a:235_3": "Dukkhasminti idaṃ bhagavā iminā adhippāyena āha –",
  "atk-s0302a:235_4": "“sāriputta,",
  "atk-s0302a:235_5": "yaṃ tayā ‘iminā kāraṇena vedanāsu taṇhā na upaṭṭhāsī’ti byākataṃ,",
  "atk-s0302a:235_6": "taṃ subyākataṃ.",
  "atk-s0302a:235_7": "‘Tisso vedanā’ti vibhajantena pana te atippapañco kato,",
  "atk-s0302a:235_8": "taṃ ‘dukkhasmi’nti byākarontenapi hi te subyākatameva bhaveyya.",
  "atk-s0302a:235_9": "Yaṃkiñci vedayitaṃ,",
  "atk-s0302a:235_10": "taṃ dukkhanti ñātamattepi hi vedanāsu taṇhā na tiṭṭhati”.",
  "atk-s0302a:236_0": "Kathaṃ vimokkhāti katarā vimokkhā,",
  "atk-s0302a:236_1": "katarena vimokkhena tayā aññā byākatāti attho?",
  "atk-s0302a:236_2": "Ajjhattaṃ vimokkhāti ajjhattavimokkhena,",
  "atk-s0302a:236_3": "ajjhattasaṅkhāre pariggahetvā pattaarahattenāti attho.",
  "atk-s0302a:236_4": "Tattha catukkaṃ veditabbaṃ –",
  "atk-s0302a:236_5": "ajjhattaṃ abhiniveso ajjhattaṃ vuṭṭhānaṃ,",
  "atk-s0302a:236_6": "ajjhattaṃ abhiniveso bahiddhā vuṭṭhānaṃ,",
  "atk-s0302a:236_7": "bahiddhā abhiniveso bahiddhā vuṭṭhānaṃ,",
  "atk-s0302a:236_8": "bahiddhā abhiniveso ajjhattaṃ vuṭṭhānanti.",
  "atk-s0302a:236_9": "Ajjhattañhi abhinivesitvā bahiddhādhammāpi daṭṭhabbāyeva,",
  "atk-s0302a:236_10": "bahiddhā abhinivesitvā ajjhattadhammāpi.",
  "atk-s0302a:236_11": "Tasmā koci bhikkhu ajjhattaṃ saṅkhāresu ñāṇaṃ otāretvā te vavatthapetvā bahiddhā otāreti,",
  "atk-s0302a:236_12": "bahiddhāpi pariggahetvā puna ajjhattaṃ otāreti,",
  "atk-s0302a:236_13": "tassa ajjhatta saṅkhāre sammasanakāle maggavuṭṭhānaṃ hoti.",
  "atk-s0302a:236_14": "Iti ajjhattaṃ abhiniveso ajjhattaṃ vuṭṭhānaṃ nāma.",
  "atk-s0302a:236_15": "Koci ajjhattaṃ saṅkhāresu ñāṇaṃ otāretvā te vavatthapetvā bahiddhā otāreti,",
  "atk-s0302a:236_16": "tassa bahiddhā saṅkhāre sammasanakāle maggavuṭṭhānaṃ hoti.",
  "atk-s0302a:236_17": "Iti ajjhattaṃ abhiniveso bahiddhā vuṭṭhānaṃ nāma.",
  "atk-s0302a:236_18": "Koci bahiddhā saṅkhāresu ñāṇaṃ otāretvā,",
  "atk-s0302a:236_19": "te vavatthapetvā ajjhattaṃ otāreti,",
  "atk-s0302a:236_20": "ajjhattampi pariggahetvā puna bahiddhā otāreti,",
  "atk-s0302a:236_21": "tassa bahiddhā saṅkhāre sammasanakāle maggavuṭṭhānaṃ hoti.",
  "atk-s0302a:236_22": "Iti bahiddhā abhiniveso bahiddhā vuṭṭhānaṃ nāma.",
  "atk-s0302a:236_23": "Koci bahiddhā saṅkhāresu ñāṇaṃ otāretvā te vavatthapetvā ajjhattaṃ otāreti,",
  "atk-s0302a:236_24": "tassa ajjhattasaṅkhāre sammasanakāle maggavuṭṭhānaṃ hoti.",
  "atk-s0302a:236_25": "Iti bahiddhā abhiniveso ajjhattaṃ vuṭṭhānaṃ nāma.",
  "atk-s0302a:236_26": "Tatra thero “ajjhattasaṅkhāre pariggahetvā tesaṃ vavatthānakāle maggavuṭṭhānena arahattaṃ pattosmī”ti dassento ajjhattaṃ vimokkhā khvāhaṃ,",
  "atk-s0302a:236_27": "āvusoti āha.",
  "atk-s0302a:237_0": "Sabbupādānakkhayāti sabbesaṃ catunnampi upādānānaṃ khayena.",
  "atk-s0302a:237_1": "Tathā sato viharāmīti tenākārena satiyā samannāgato viharāmi.",
  "atk-s0302a:237_2": "Yathā sataṃ viharantanti yenākārena maṃ satiyā samannāgataṃ viharantaṃ.",
  "atk-s0302a:237_3": "Āsavā nānussavantīti cakkhuto rūpe savanti āsavanti sandanti pavattantīti evaṃ chahi dvārehi chasu ārammaṇesu",
  "atk-s0302a:237_4": "savanadhammā kāmāsavādayo āsavā nānussavanti nānuppavaḍḍhanti,",
  "atk-s0302a:237_5": "yathā me na uppajjantīti attho.",
  "atk-s0302a:237_6": "Attānañca nāvajānāmīti attānañca na avajānāmi.",
  "atk-s0302a:237_7": "Iminā omānapahānaṃ kathitaṃ.",
  "atk-s0302a:237_8": "Evañhi sati pajānanā pasannā hoti.",
  "atk-s0302a:238_0": "Samaṇenāti buddhasamaṇena.",
  "atk-s0302a:238_1": "Tesvāhaṃ na kaṅkhāmīti tesu ahaṃ “kataro kāmāsavo,",
  "atk-s0302a:238_2": "kataro bhavāsavo,",
  "atk-s0302a:238_3": "kataro diṭṭhāsavo,",
  "atk-s0302a:238_4": "kataro avijjāsavo”ti evaṃ sarūpabhedatopi,",
  "atk-s0302a:238_5": "“cattāro āsavā”ti evaṃ gaṇanaparicchedatopi na kaṅkhāmi.",
  "atk-s0302a:238_6": "Te me pahīnāti na vicikicchāmīti te mayhaṃ pahīnāti vicikicchaṃ na uppādemi.",
  "atk-s0302a:238_7": "Idaṃ bhagavā “evaṃ byākarontenapi tayā subyākataṃ bhaveyya ‘ajjhattaṃ vimokkhā khvāhaṃ,",
  "atk-s0302a:238_8": "āvuso’tiādīni pana te vadantena atippapañco kato”ti dassento āha.",
  "atk-s0302a:239_0": "Uṭṭhāyāsanā vihāraṃ pāvisīti paññattavarabuddhāsanato uṭṭhahitvā vihāraṃ antomahāgandhakuṭiṃ pāvisi asambhinnāya eva parisāya. Kasmā?",
  "atk-s0302a:239_1": "Buddhā hi aniṭṭhitāya desanāya asambhinnāya parisāya uṭṭhāyāsanā gandhakuṭiṃ pavisantā puggalathomanatthaṃ vā pavisanti dhammathomanatthaṃ vā.",
  "atk-s0302a:239_2": "Tattha puggalathomanatthaṃ pavisanto satthā evaṃ cintesi –",
  "atk-s0302a:239_3": "“imaṃ mayā saṃkhittena uddesaṃ uddiṭṭhaṃ vitthārena ca avibhattaṃ dhammapaṭiggāhakā bhikkhū uggahetvā",
  "atk-s0302a:239_4": "ānandaṃ vā kaccāyanaṃ vā upasaṅkamitvā pucchissanti,",
  "atk-s0302a:239_5": "te mayhaṃ ñāṇena saṃsandetvā kathessanti,",
  "atk-s0302a:239_6": "tatopi dhammapaṭiggāhakā puna maṃ pucchissanti.",
  "atk-s0302a:239_7": "Tesamahaṃ ‘sukathitaṃ,",
  "atk-s0302a:239_8": "bhikkhave, ānandena,",
  "atk-s0302a:239_9": "sukathitaṃ kaccāyanena,",
  "atk-s0302a:239_10": "maṃ cepi tumhe etamatthaṃ puccheyyātha,",
  "atk-s0302a:239_11": "ahampi naṃ evameva byākareyya’nti evaṃ te puggale thomessāmi.",
  "atk-s0302a:239_12": "Tato tesu gāravaṃ janetvā bhikkhū upasaṅkamissanti,",
  "atk-s0302a:239_13": "tepi bhikkhū atthe ca dhamme ca niyojessanti,",
  "atk-s0302a:239_14": "te tehi niyojitā tisso sikkhā paripūretvā dukkhassantaṃ karissantī”ti.",
  "atk-s0302a:240_0": "Atha vā panassa evaṃ hoti –",
  "atk-s0302a:240_1": "“esa mayi pakkante attano ānubhāvaṃ karissati,",
  "atk-s0302a:240_2": "atha naṃ ahampi tatheva thomessāmi,",
  "atk-s0302a:240_3": "taṃ mama thomanaṃ sutvā gāravajātā bhikkhū imaṃ upasaṅkamitabbaṃ,",
  "atk-s0302a:240_4": "vacanañcassa sotabbaṃ saddhātabbaṃ maññissanti,",
  "atk-s0302a:240_5": "taṃ tesaṃ bhavissati dīgharattaṃ hitāya sukhāyā”ti dhammathomanatthaṃ pavisanto evaṃ cintesi yathā dhammadāyādasutte cintesi.",
  "atk-s0302a:240_6": "Tatra hissa evaṃ ahosi –",
  "atk-s0302a:240_7": "“mayi vihāraṃ paviṭṭhe āmisadāyādaṃ garahanto dhammadāyādañca thomento imissaṃyeva parisati nisinno sāriputto dhammaṃ desessati,",
  "atk-s0302a:240_8": "evaṃ dvinnampi amhākaṃ ekajjhāsayāya matiyā desitā ayaṃ desanā aggā ca garukā ca bhavissati pāsāṇacchattasadisā”ti.",
  "atk-s0302a:241_0": "Idha pana āyasmantaṃ sāriputtaṃ ukkaṃsetvā pakāsetvā ṭhapetukāmo puggalathomanatthaṃ uṭṭhāyāsanā vihāraṃ pāvisi.",
  "atk-s0302a:241_1": "Īdisesu ṭhānesu bhagavā nisinnāsaneyeva antarahito cittagatiyā vihāraṃ pavisatīti veditabbo.",
  "atk-s0302a:241_2": "Yadi hi kāyagatiyā gaccheyya,",
  "atk-s0302a:241_3": "sabbā parisā bhagavantaṃ parivāretvā gaccheyya,",
  "atk-s0302a:241_4": "sā ekavāraṃ bhinnā puna dussannipātā bhaveyyāti bhagavā adissamānena kāyena cittagatiyā eva pāvisi.",
  "atk-s0302a:242_0": "Evaṃ paviṭṭhe pana bhagavati bhagavato adhippāyānurūpameva sīhanādaṃ naditukāmo tatra kho āyasmā sāriputto",
  "atk-s0302a:242_1": "acirapakkantassa bhagavato bhikkhū āmantesi.",
  "atk-s0302a:242_2": "Pubbe appaṭisaṃviditanti idaṃ nāma pucchissatīti pubbe mayā aviditaṃ aññātaṃ.",
  "atk-s0302a:242_3": "Paṭhamaṃ pañhanti,",
  "atk-s0302a:242_4": "“sace taṃ,",
  "atk-s0302a:242_5": "sāriputta,",
  "atk-s0302a:242_6": "evaṃ puccheyyuṃ kathaṃ jānatā pana tayā,",
  "atk-s0302a:242_7": "āvuso sāriputta,",
  "atk-s0302a:242_8": "kathaṃ passatā aññā byākatā khīṇā jātī”ti imaṃ paṭhamaṃ pañhaṃ.",
  "atk-s0302a:242_9": "Dandhāyitattanti satthu āsayajānanatthaṃ dandhabhāvo asīghatā.",
  "atk-s0302a:242_10": "Paṭhamaṃ pañhaṃ anumodīti,",
  "atk-s0302a:242_11": "“jāti panāvuso sāriputta,",
  "atk-s0302a:242_12": "kiṃnidānā”ti imaṃ dutiyaṃ pañhaṃ pucchanto,",
  "atk-s0302a:242_13": "“yaṃnidānāvuso,",
  "atk-s0302a:242_14": "jātī”ti evaṃ vissajjitaṃ paṭhamaṃ pañhaṃ anumodi.",
  "atk-s0302a:243_0": "Etadahosīti bhagavatā anumodite nayasatena nayasahassena pañhassa ekaṅgaṇikabhāvena pākaṭībhūtattā etaṃ ahosi.",
  "atk-s0302a:243_1": "Divasampāhaṃ bhagavato etamatthaṃ byākareyyanti sakaladivasampi ahaṃ bhagavato etaṃ paṭiccasamuppādatthaṃ",
  "atk-s0302a:243_2": "puṭṭho sakaladivasampi aññamaññehi padabyañjanehi byākareyyaṃ.",
  "atk-s0302a:243_3": "Yena bhagavā tenupasaṅkamīti evaṃ kirassa ahosi –",
  "atk-s0302a:243_4": "“thero uḷārasīhanādaṃ nadati,",
  "atk-s0302a:243_5": "sukāraṇaṃ etaṃ,",
  "atk-s0302a:243_6": "dasabalassa naṃ ārocessāmī”ti.",
  "atk-s0302a:243_7": "Tasmā yena bhagavā tenupasaṅkami.",
  "atk-s0302a:244_0": "Sā hi bhikkhu sāriputtassa dhammadhātūti ettha dhammadhātūti paccayākārassa vivaṭabhāvadassanasamatthaṃ sāvakapāramīñāṇaṃ.",
  "atk-s0302a:244_1": "Sāvakānañhi sāvakapāramīñāṇaṃ sabbaññutaññāṇagatikameva hoti.",
  "atk-s0302a:244_2": "Yathā buddhānaṃ atītānāgatapaccuppannā dhammā sabbaññutaññāṇassa pākaṭā honti,",
  "atk-s0302a:244_3": "evaṃ therassa sāvakapāramīñāṇaṃ sabbepi sāvakañāṇassa gocaradhamme jānātīti. Dutiyaṃ.",
  "atk-s0302a:245_0": "3. Ñāṇavatthusuttavaṇṇanā",
  "atk-s0302a:246_0": "33.",
  "atk-s0302a:246_1": "Tatiye taṃ suṇāthāti taṃ ñāṇavatthudesanaṃ suṇātha.",
  "atk-s0302a:246_2": "Ñāṇavatthūnīti cettha ñāṇameva ñāṇavatthūti veditabbaṃ.",
  "atk-s0302a:246_3": "Jarāmaraṇe ñāṇantiādīsu catūsu paṭhamaṃ savanamayañāṇaṃ sammasanañāṇaṃ paṭivedhañāṇaṃ paccavekkhaṇañāṇanti catubbidhaṃ vaṭṭati,",
  "atk-s0302a:246_4": "tathā dutiyaṃ.",
  "atk-s0302a:246_5": "Tatiyaṃ pana ṭhapetvā sammasanañāṇaṃ tividhameva hoti,",
  "atk-s0302a:246_6": "tathā catutthaṃ.",
  "atk-s0302a:246_7": "Lokuttaradhammesu hi sammasanaṃ nāma natthi.",
  "atk-s0302a:246_8": "Jātiyā ñāṇantiādīsupi eseva nayo.",
  "atk-s0302a:246_9": "Iminā dhammenāti iminā catusaccadhammena vā maggañāṇadhammena vā.",
  "atk-s0302a:247_0": "Diṭṭhenātiādīsu diṭṭhenāti ñāṇacakkhunā diṭṭhena.",
  "atk-s0302a:247_1": "Viditenāti paññāya viditena.",
  "atk-s0302a:247_2": "Akālikenāti kiñci kālaṃ anatikkamitvā paṭivedhānantaraṃyeva phaladāyakena.",
  "atk-s0302a:247_3": "Pattenāti adhigatena.",
  "atk-s0302a:247_4": "Pariyogāḷhenāti pariyogāhitena paññāya anupaviṭṭhena.",
  "atk-s0302a:247_5": "Atītānāgate nayaṃ netīti “ye kho kecī”tiādinā nayena atīte ca anāgate ca nayaṃ neti.",
  "atk-s0302a:247_6": "Ettha ca na catusaccadhammena vā maggañāṇadhammena vā sakkā atītānāgate nayaṃ netuṃ,",
  "atk-s0302a:247_7": "catusacce pana maggañāṇena paṭividdhe parato paccavekkhaṇañāṇaṃ nāma hoti.",
  "atk-s0302a:247_8": "Tena nayaṃ netīti veditabbā.",
  "atk-s0302a:247_9": "Abbhaññaṃsūti abhiaññaṃsu jāniṃsu.",
  "atk-s0302a:247_10": "Seyyathāpāhaṃ,",
  "atk-s0302a:247_11": "etarahīti yathā ahaṃ etarahi catusaccavasena jānāmi.",
  "atk-s0302a:247_12": "Anvaye ñāṇanti anuaye ñāṇaṃ,",
  "atk-s0302a:247_13": "dhammañāṇassa anugamane ñāṇaṃ,",
  "atk-s0302a:247_14": "paccavekkhaṇañāṇassetaṃ nāmaṃ.",
  "atk-s0302a:247_15": "Dhamme ñāṇanti maggañāṇaṃ.",
  "atk-s0302a:247_16": "Imasmiṃ sutte khīṇāsavassa sekkhabhūmi kathitā hoti. Tatiyaṃ.",
  "atk-s0302a:248_0": "4. Dutiyañāṇavatthusuttavaṇṇanā",
  "atk-s0302a:249_0": "34.",
  "atk-s0302a:249_1": "Catutthe sattasattarīti satta ca sattari ca.",
  "atk-s0302a:249_2": "Byañjanabhāṇakā kira te bhikkhū,",
  "atk-s0302a:249_3": "bahubyañjanaṃ katvā vuccamāne paṭivijjhituṃ sakkonti,",
  "atk-s0302a:249_4": "tasmā tesaṃ ajjhāsayena idaṃ suttaṃ vuttaṃ.",
  "atk-s0302a:249_5": "Dhammaṭṭhitiñāṇanti paccayākāre ñāṇaṃ.",
  "atk-s0302a:249_6": "Paccayākāro hi dhammānaṃ pavattiṭṭhitikāraṇattā dhammaṭṭhitīti vuccati,",
  "atk-s0302a:249_7": "ettha ñāṇaṃ dhammaṭṭhitiñāṇaṃ,",
  "atk-s0302a:249_8": "etasseva chabbidhassa ñāṇassetaṃ adhivacanaṃ.",
  "atk-s0302a:249_9": "Khayadhammanti khayagamanasabhāvaṃ.",
  "atk-s0302a:249_10": "Vayadhammanti vayagamanasabhāvaṃ.",
  "atk-s0302a:249_11": "Virāgadhammanti virajjanasabhāvaṃ.",
  "atk-s0302a:249_12": "Nirodhadhammanti nirujjhanasabhāvaṃ.",
  "atk-s0302a:249_13": "Sattasattarīti ekekasmiṃ satta satta katvā ekādasasu padesu sattasattari.",
  "atk-s0302a:249_14": "Imasmiṃ sutte vipassanāpaṭivipassanā kathitā.",
  "atk-s0302a:249_15": "Catutthaṃ.",
  "atk-s0302a:250_0": "5. Avijjāpaccayasuttavaṇṇanā",
  "atk-s0302a:251_0": "35.",
  "atk-s0302a:251_1": "Pañcame samudayo hotīti satthā idheva desanaṃ osāpesi.",
  "atk-s0302a:251_2": "Kiṃkāraṇāti?",
  "atk-s0302a:251_3": "Diṭṭhigatikassa okāsadānatthaṃ.",
  "atk-s0302a:251_4": "Tassañhi parisati upārambhacitto diṭṭhigatiko atthi,",
  "atk-s0302a:251_5": "so pañhaṃ pucchissati,",
  "atk-s0302a:251_6": "athassāhaṃ vissajjessāmīti tassa okāsadānatthaṃ desanaṃ osāpesi.",
  "atk-s0302a:251_7": "No kallo pañhoti ayutto pañho.",
  "atk-s0302a:251_8": "Duppañho esoti attho.",
  "atk-s0302a:251_9": "Nanu ca “katamaṃ nu kho, bhante,",
  "atk-s0302a:251_10": "jarāmaraṇa”nti?",
  "atk-s0302a:251_11": "Idaṃ supucchitanti.",
  "atk-s0302a:251_12": "Kiñcāpi supucchitaṃ,",
  "atk-s0302a:251_13": "yathā pana satasahassagghanike suvaṇṇathāle vaḍḍhitassa subhojanassa matthake āmalakamattepi gūthapiṇḍe",
  "atk-s0302a:251_14": "ṭhapite sabbaṃ bhojanaṃ dubbhojanaṃ hoti chaḍḍetabbaṃ,",
  "atk-s0302a:251_15": "evameva “kassa ca panidaṃ jarāmaraṇa”nti?",
  "atk-s0302a:251_16": "Iminā sattūpaladdhivādapadena gūthapiṇḍena taṃ bhojanaṃ dubbhojanaṃ viya ayampi sabbo duppañhova jātoti.",
  "atk-s0302a:252_0": "Brahmacariyavāsoti ariyamaggavāso.",
  "atk-s0302a:252_1": "Taṃ jīvaṃ taṃ sarīranti yassa hi ayaṃ diṭṭhi,",
  "atk-s0302a:252_2": "so “jīve ucchijjamāne sarīraṃ ucchijjati,",
  "atk-s0302a:252_3": "sarīre ucchijjante jīvitaṃ ucchijjatī”ti gaṇhāti.",
  "atk-s0302a:252_4": "Evaṃ gaṇhato sā diṭṭhi “satto ucchijjatī”ti gahitattā ucchedadiṭṭhi nāma hoti.",
  "atk-s0302a:252_5": "Sace pana saṅkhārāva uppajjanti ceva nirujjhanti cāti gaṇheyya,",
  "atk-s0302a:252_6": "sāsanāvacarā sammādiṭṭhi nāma bhaveyya.",
  "atk-s0302a:252_7": "Ariyamaggo ca nāmeso vaṭṭaṃ nirodhento vaṭṭaṃ samucchindanto uppajjati,",
  "atk-s0302a:252_8": "tadeva taṃ vaṭṭaṃ ucchedadiṭṭhiyā gahitākārassa sambhave sati vināva maggabhāvanāya nirujjhatīti maggabhāvanā niratthakā hoti.",
  "atk-s0302a:252_9": "Tena vuttaṃ “brahmacariyavāso na hotī”ti.",
  "atk-s0302a:253_0": "Dutiyanaye aññaṃ jīvaṃ aññaṃ sarīranti yassa ayaṃ diṭṭhi,",
  "atk-s0302a:253_1": "so “sarīraṃ idheva ucchijjati,",
  "atk-s0302a:253_2": "na jīvitaṃ,",
  "atk-s0302a:253_3": "jīvitaṃ pana pañjarato sakuṇo viya yathāsukhaṃ gacchatī”ti gaṇhāti.",
  "atk-s0302a:253_4": "Evaṃ gaṇhato sā diṭṭhi “imasmā lokā jīvitaṃ paralokaṃ gata”nti gahitattā sassatadiṭṭhi nāma hoti.",
  "atk-s0302a:253_5": "Ayañca ariyamaggo tebhūmakavaṭṭaṃ vivaṭṭento uppajjati,",
  "atk-s0302a:253_6": "so ekasaṅkhārepi nicce dhuve sassate sati uppannopi vaṭṭaṃ vivaṭṭetuṃ na sakkotīti maggabhāvanā niratthakā hoti.",
  "atk-s0302a:253_7": "Tena vuttaṃ “aññaṃ jīvaṃ aññaṃ sarīranti vā bhikkhu diṭṭhiyā sati brahmacariyavāso na hotī”ti.",
  "atk-s0302a:254_0": "Visūkāyikānītiādi sabbaṃ micchādiṭṭhivevacanameva.",
  "atk-s0302a:254_1": "Sā hi sammādiṭṭhiyā vinivijjhanaṭṭhena visūkamiva attānaṃ āvaraṇato visūkāyikaṃ,",
  "atk-s0302a:254_2": "sammādiṭṭhiṃ ananuvattitvā tassā virodhena pavattanato visevitaṃ,",
  "atk-s0302a:254_3": "kadāci ucchedassa kadāci sassatassa gahaṇato virūpaṃ phanditaṃ vipphanditanti vuccati.",
  "atk-s0302a:254_4": "Tālāvatthukatānīti tālavatthu viya katāni,",
  "atk-s0302a:254_5": "puna aviruhaṇaṭṭhena matthakacchinnatālo viya samūlaṃ tālaṃ uddharitvā tassa patiṭṭhitaṭṭhānaṃ viya ca katānīti attho.",
  "atk-s0302a:254_6": "Anabhāvaṃkatānīti anuabhāvaṃ katānīti. Pañcamaṃ.",
  "atk-s0302a:255_0": "6. Dutiyaavijjāpaccayasuttavaṇṇanā",
  "atk-s0302a:256_0": "36.",
  "atk-s0302a:256_1": "Chaṭṭhe iti vā,",
  "atk-s0302a:256_2": "bhikkhave,",
  "atk-s0302a:256_3": "yo vadeyyāti tassaṃ parisati diṭṭhigatiko pañhaṃ pucchitukāmo atthi,",
  "atk-s0302a:256_4": "so pana avisāradadhātuko uṭṭhāya dasabalaṃ pucchituṃ na sakkoti,",
  "atk-s0302a:256_5": "tasmā tassa ajjhāsayena sayameva pucchitvā vissajjento satthā evamāha. Chaṭṭhaṃ.",
  "atk-s0302a:257_0": "7. Natumhasuttavaṇṇanā",
  "atk-s0302a:258_0": "37.",
  "atk-s0302a:258_1": "Sattame na tumhākanti attani hi sati attaniyaṃ nāma hoti.",
  "atk-s0302a:258_2": "Attāyeva ca natthi,",
  "atk-s0302a:258_3": "tasmā “na tumhāka”nti āha.",
  "atk-s0302a:258_4": "Napi aññesanti añño nāma paresaṃ attā,",
  "atk-s0302a:258_5": "tasmiṃ sati aññesaṃ nāma siyā,",
  "atk-s0302a:258_6": "sopi natthi,",
  "atk-s0302a:258_7": "tasmā “napi aññesa”nti āha.",
  "atk-s0302a:258_8": "Purāṇamidaṃ,",
  "atk-s0302a:258_9": "bhikkhave,",
  "atk-s0302a:258_10": "kammanti nayidaṃ purāṇakammameva,",
  "atk-s0302a:258_11": "purāṇakammanibbatto panesa kāyo,",
  "atk-s0302a:258_12": "tasmā paccayavohārena evaṃ vutto.",
  "atk-s0302a:258_13": "Abhisaṅkhatantiādi kammavohārasseva vasena purimaliṅgasabhāgatāya vuttaṃ,",
  "atk-s0302a:258_14": "ayaṃ panettha attho –",
  "atk-s0302a:258_15": "abhisaṅkhatanti paccayehi katoti daṭṭhabbo.",
  "atk-s0302a:258_16": "Abhisañcetayitanti cetanāvatthuko cetanāmūlakoti daṭṭhabbo.",
  "atk-s0302a:258_17": "Vedaniyanti vedaniyavatthūti daṭṭhabbo. Sattamaṃ.",
  "atk-s0302a:259_0": "8. Cetanāsuttavaṇṇanā",
  "atk-s0302a:260_0": "38.",
  "atk-s0302a:260_1": "Aṭṭhame yañca,",
  "atk-s0302a:260_2": "bhikkhave,",
  "atk-s0302a:260_3": "cetetīti yaṃ cetanaṃ ceteti,",
  "atk-s0302a:260_4": "pavattetīti attho.",
  "atk-s0302a:260_5": "Yañca pakappetīti yaṃ pakappanaṃ pakappeti,",
  "atk-s0302a:260_6": "pavatteticceva attho.",
  "atk-s0302a:260_7": "Yañca anusetīti yañca anusayaṃ anuseti,",
  "atk-s0302a:260_8": "pavatteticceva attho.",
  "atk-s0302a:260_9": "Ettha ca cetetīti tebhūmakakusalākusalacetanā gahitā,",
  "atk-s0302a:260_10": "pakappetīti aṭṭhasu lobhasahagatacittesu taṇhādiṭṭhikappā gahitā,",
  "atk-s0302a:260_11": "anusetīti dvādasannaṃ cetanānaṃ sahajātakoṭiyā ceva upanissayakoṭiyā ca anusayo gahito.",
  "atk-s0302a:260_12": "Ārammaṇametaṃ hotīti (cetanādidhammajāte sati kammaviññāṇassa uppattiyā avāritattā) etaṃ cetanādidhammajātaṃ paccayo hoti.",
  "atk-s0302a:260_13": "Paccayo hi idha ārammaṇanti adhippetā.",
  "atk-s0302a:260_14": "Viññāṇassa ṭhitiyāti kammaviññāṇassa ṭhitatthaṃ.",
  "atk-s0302a:260_15": "Ārammaṇe satīti tasmiṃ paccaye sati.",
  "atk-s0302a:260_16": "Patiṭṭhā viññāṇassa hotīti tassa kammaviññāṇassa patiṭṭhā hoti.",
  "atk-s0302a:260_17": "Tasmiṃ patiṭṭhite viññāṇeti tasmiṃ kammaviññāṇe patiṭṭhite.",
  "atk-s0302a:260_18": "Virūḷheti kammaṃ javāpetvā paṭisandhiākaḍḍhanasamatthatāya nibbattamūle jāte.",
  "atk-s0302a:260_19": "Punabbhavābhinibbattīti punabbhavasaṅkhātā abhinibbatti.",
  "atk-s0302a:261_0": "No ce,",
  "atk-s0302a:261_1": "bhikkhave,",
  "atk-s0302a:261_2": "cetetīti iminā tebhūmakacetanāya appavattanakkhaṇo vutto.",
  "atk-s0302a:261_3": "No ce pakappetīti iminā taṇhādiṭṭhikappānaṃ appavattanakkhaṇo.",
  "atk-s0302a:261_4": "Atha ce anusetīti iminā tebhūmakavipākesu parittakiriyāsu rūpeti ettha appahīnakoṭiyā anusayo gahito.",
  "atk-s0302a:261_5": "Ārammaṇametaṃ hotīti anusaye sati kammaviññāṇassa uppattiyā avāritattā etaṃ anusayajātaṃ paccayova hoti.",
  "atk-s0302a:262_0": "No ceva cetetītiādīsu paṭhamapade tebhūmakakusalākusalacetanā nivattā,",
  "atk-s0302a:262_1": "dutiyapade aṭṭhasu cittesu taṇhādiṭṭhiyo,",
  "atk-s0302a:262_2": "tatiyapade vuttappakāresu dhammesu yo appahīnakoṭiyā anusayito anusayo,",
  "atk-s0302a:262_3": "so nivatto.",
  "atk-s0302a:263_0": "Apicettha asammohatthaṃ ceteti pakappeti anuseti,",
  "atk-s0302a:263_1": "ceteti na pakappeti anuseti,",
  "atk-s0302a:263_2": "na ceteti na pakappeti anuseti,",
  "atk-s0302a:263_3": "na ceteti na pakappeti na anusetīti idampi catukkaṃ veditabbaṃ.",
  "atk-s0302a:263_4": "Tattha paṭhamanaye dhammaparicchedo dassito.",
  "atk-s0302a:263_5": "Dutiyanaye cetetīti tebhūmakakusalacetanā ceva catasso ca akusalacetanā gahitā.",
  "atk-s0302a:263_6": "Na pakappetīti aṭṭhasu cittesu taṇhādiṭṭhiyo nivattā.",
  "atk-s0302a:263_7": "Anusetīti tebhūmakakusale upanissayakoṭiyā,",
  "atk-s0302a:263_8": "catūsu akusalacetanāsu sahajātakoṭiyā ceva upanissayakoṭiyā ca anusayo gahito.",
  "atk-s0302a:263_9": "Tatiyanaye na cetetīti tebhūmakakusalākusalaṃ nivattaṃ,",
  "atk-s0302a:263_10": "na pakappetīti aṭṭhasu cittesu taṇhādiṭṭhiyo nivattā,",
  "atk-s0302a:263_11": "anusetīti sutte āgataṃ vāretvā tebhūmakakusalākusalavipākakiriyārūpesu appahīnakoṭiyā upanissayo gahito.",
  "atk-s0302a:263_12": "Catutthanayo purimasadisova.",
  "atk-s0302a:264_0": "Tadappatiṭṭhiteti tasmiṃ appatiṭṭhite.",
  "atk-s0302a:264_1": "Avirūḷheti kammaṃ javāpetvā paṭisandhiākaḍḍhanasamatthatāya anibbattamūle.",
  "atk-s0302a:264_2": "Ettha pana kiṃ kathitanti?",
  "atk-s0302a:264_3": "Arahattamaggassa kiccaṃ,",
  "atk-s0302a:264_4": "khīṇāsavassa kiccakaraṇantipi navalokuttaradhammātipi vattuṃ vaṭṭati.",
  "atk-s0302a:264_5": "Ettha ca viññāṇassa ceva āyatiṃ punabbhavassa ca antare eko sandhi,",
  "atk-s0302a:264_6": "vedanātaṇhānamantare eko,",
  "atk-s0302a:264_7": "bhavajātīnamantare ekoti. Aṭṭhamaṃ.",
  "atk-s0302a:265_0": "9. Dutiyacetanāsuttavaṇṇanā",
  "atk-s0302a:266_0": "39.",
  "atk-s0302a:266_1": "Navame viññāṇanāmarūpānaṃ antare eko sandhi,",
  "atk-s0302a:266_2": "vedanātaṇhānamantare eko,",
  "atk-s0302a:266_3": "bhavajātīnamantare ekoti. Navamaṃ.",
  "atk-s0302a:267_0": "10. Tatiyacetanāsuttavaṇṇanā",
  "atk-s0302a:268_0": "40.",
  "atk-s0302a:268_1": "Dasame natīti taṇhā.",
  "atk-s0302a:268_2": "Sā hi piyarūpesu rūpādīsu namanaṭṭhena “natī”ti vuccati.",
  "atk-s0302a:268_3": "Āgati gati hotīti āgatimhi gati hoti,",
  "atk-s0302a:268_4": "āgate paccupaṭṭhite kamme vā kammanimitte vā gahinimitte vā paṭisandhivasena viññāṇassa gati hoti.",
  "atk-s0302a:268_5": "Cutūpapātoti evaṃ viññāṇassa āgate paṭisandhivisaye gatiyā sati ito cavanasaṅkhātā cuti,",
  "atk-s0302a:268_6": "tatthūpapattisaṅkhāto upapātoti ayaṃ cutūpapāto nāma hoti.",
  "atk-s0302a:268_7": "Evaṃ imasmiṃ sutte natiyā ca āgatigatiyā ca antare ekova sandhi kathitoti. Dasamaṃ.",
  "atk-s0302a:269_0": "Kaḷārakhattiyavaggo catuttho.",
  "atk-s0302a:270_0": "5. Gahapativaggo",
  "atk-s0302a:271_0": "1. Pañcaverabhayasuttavaṇṇanā",
  "atk-s0302a:272_0": "41.",
  "atk-s0302a:272_1": "Gahapativaggassa paṭhame yatoti yadā.",
  "atk-s0302a:272_2": "Bhayāni verānīti bhayaveracetanāyo.",
  "atk-s0302a:272_3": "Sotāpattiyaṅgehīti duvidhaṃ sotāpattiyā aṅgaṃ,",
  "atk-s0302a:272_4": "(sotāpattiyā ca aṅgaṃ,) yaṃ pubbabhāge sotāpattipaṭilābhāya saṃvattati,",
  "atk-s0302a:272_5": "“sappurisasaṃsevo saddhammassavanaṃ yonisomanasikāro dhammānudhammappaṭipattī”ti evaṃ āgataṃ,",
  "atk-s0302a:272_6": "paṭiladdhaguṇassa ca sotāpattiṃ patvā ṭhitassa aṅgaṃ,",
  "atk-s0302a:272_7": "yaṃ sotāpannassa aṅgantipi vuccati,",
  "atk-s0302a:272_8": "buddhe aveccappasādādīnaṃ etaṃ adhivacanaṃ.",
  "atk-s0302a:272_9": "Idamidha adhippetaṃ.",
  "atk-s0302a:272_10": "Ariyoti niddoso nirupārambho.",
  "atk-s0302a:272_11": "Ñāyoti paṭiccasamuppannaṃ ñatvā ṭhitañāṇampi paṭiccasamuppādopi. Yathāha –",
  "atk-s0302a:272_12": "“ñāyo vuccati paṭiccasamuppādo,",
  "atk-s0302a:272_13": "ariyopi aṭṭhaṅgiko maggo ñāyo”ti.",
  "atk-s0302a:272_14": "Paññāyāti aparāparaṃ uppannāya vipassanāpaññāya.",
  "atk-s0302a:272_15": "Sudiṭṭho hotīti aparāparaṃ uppajjitvā dassanavasena suṭṭhu diṭṭho.",
  "atk-s0302a:273_0": "Khīṇanirayotiādīsu āyatiṃ tattha anuppajjanatāya khīṇo nirayo mayhanti so ahaṃ khīṇanirayo.",
  "atk-s0302a:273_1": "Esa nayo sabbattha.",
  "atk-s0302a:273_2": "Sotāpannoti maggasotaṃ āpanno.",
  "atk-s0302a:273_3": "Avinipātadhammoti na vinipātasabhāvo.",
  "atk-s0302a:273_4": "Niyatoti paṭhamamaggasaṅkhātena sammattaniyāmena niyato.",
  "atk-s0302a:273_5": "Sambodhiparāyanoti uttarimaggattayasaṅkhāto sambodhi paraṃ ayanaṃ mayhanti sohaṃ sambodhiparāyano,",
  "atk-s0302a:273_6": "taṃ sambodhiṃ avassaṃ abhisambujjhanakoti attho.",
  "atk-s0302a:274_0": "Pāṇātipātapaccayāti pāṇātipātakammakāraṇā.",
  "atk-s0302a:274_1": "Bhayaṃ veranti atthato ekaṃ.",
  "atk-s0302a:274_2": "Verañca nāmetaṃ duvidhaṃ hoti bāhiraṃ ajjhattikanti.",
  "atk-s0302a:274_3": "Ekena hi ekassa pitā mārito hoti,",
  "atk-s0302a:274_4": "so cintesi “etena kira me pitā mārito,",
  "atk-s0302a:274_5": "ahampi taṃyeva māressāmī”ti nisitaṃ satthaṃ ādāya carati.",
  "atk-s0302a:274_6": "Yā tassa abbhantare uppannaveracetanā,",
  "atk-s0302a:274_7": "idaṃ bāhiraṃ veraṃ nāma.",
  "atk-s0302a:274_8": "Yā pana itarassa “ayaṃ kira maṃ māressāmīti carati,",
  "atk-s0302a:274_9": "ahameva naṃ paṭhamataraṃ māressāmī”ti cetanā uppajjati,",
  "atk-s0302a:274_10": "idaṃ ajjhattikaṃ veraṃ nāma.",
  "atk-s0302a:274_11": "Idaṃ tāva ubhayampi diṭṭhadhammikameva.",
  "atk-s0302a:274_12": "Yā pana taṃ niraye uppannaṃ disvā “etaṃ paharissāmī”ti jalitaṃ ayamuggaraṃ gaṇhato nirayapālassa cetanā uppajjati,",
  "atk-s0302a:274_13": "idamassa samparāyikaṃ bāhiraveraṃ.",
  "atk-s0302a:274_14": "Yā cassa “ayaṃ niddosaṃ maṃ paharissāmīti āgacchati,",
  "atk-s0302a:274_15": "ahameva naṃ paṭhamataraṃ paharissāmī”ti cetanā uppajjati,",
  "atk-s0302a:274_16": "idamassa samparāyikaṃ ajjhattaveraṃ.",
  "atk-s0302a:274_17": "Yaṃ panetaṃ bāhiraveraṃ,",
  "atk-s0302a:274_18": "taṃ aṭṭhakathāyaṃ “puggalavera”nti vuttaṃ.",
  "atk-s0302a:274_19": "Dukkhaṃ domanassanti atthato ekameva.",
  "atk-s0302a:274_20": "Yathā cettha,",
  "atk-s0302a:274_21": "evaṃ sesapadesupi “iminā mama bhaṇḍaṃ haṭaṃ,",
  "atk-s0302a:274_22": "mayhaṃ dāresu cārittaṃ āpannaṃ,",
  "atk-s0302a:274_23": "musā vatvā attho bhaggo,",
  "atk-s0302a:274_24": "surāmadamattena idaṃ nāma kata”ntiādinā nayena veruppatti veditabbā.",
  "atk-s0302a:274_25": "Aveccappasādenāti adhigatena acalappasādena.",
  "atk-s0302a:274_26": "Ariyakantehīti pañcahi sīlehi.",
  "atk-s0302a:274_27": "Tāni hi ariyānaṃ kantāni piyāni.",
  "atk-s0302a:274_28": "Bhavantaragatāpi ariyā tāni na vijahanti,",
  "atk-s0302a:274_29": "tasmā “ariyakantānī”ti vuccanti.",
  "atk-s0302a:274_30": "Sesamettha yaṃ vattabbaṃ siyā,",
  "atk-s0302a:274_31": "taṃ sabbaṃ visuddhimagge anussatiniddese vuttameva. Paṭhamaṃ.",
  "atk-s0302a:275_0": "2. Dutiyapañcaverabhayasuttavaṇṇanā",
  "atk-s0302a:276_0": "42. Dutiye bhikkhūnaṃ kathitabhāvamattameva viseso. Dutiyaṃ.",
  "atk-s0302a:277_0": "3. Dukkhasuttavaṇṇanā",
  "atk-s0302a:278_0": "43.",
  "atk-s0302a:278_1": "Tatiye dukkhassāti vaṭṭadukkhassa.",
  "atk-s0302a:278_2": "Samudayanti dve samudayā khaṇikasamudayo ca paccayasamudayo ca.",
  "atk-s0302a:278_3": "Paccayasamudayaṃ passantopi bhikkhu khaṇikasamudayaṃ passati,",
  "atk-s0302a:278_4": "khaṇikasamudayaṃ passantopi paccayasamudayaṃ passati.",
  "atk-s0302a:278_5": "Atthaṅgamopi accantatthaṅgamo bhedatthaṅgamoti duvidho.",
  "atk-s0302a:278_6": "Accantatthaṅgamaṃ passantopi bhedatthaṅgamaṃ passati,",
  "atk-s0302a:278_7": "bhedatthaṅgamaṃ passantopi accantatthaṅgamaṃ passati.",
  "atk-s0302a:278_8": "Desessāmīti idaṃ vaṭṭadukkhassa samudayaatthaṅgamaṃ nibbattibhedaṃ nāma desessāmi,",
  "atk-s0302a:278_9": "taṃ suṇāthāti attho.",
  "atk-s0302a:278_10": "Paṭiccāti nissayavasena ceva ārammaṇavasena ca paccayaṃ katvā.",
  "atk-s0302a:278_11": "Tiṇṇaṃ saṅgati phassoti tiṇṇaṃ saṅgatiyā phasso. Ayaṃ kho,",
  "atk-s0302a:278_12": "bhikkhave,",
  "atk-s0302a:278_13": "dukkhassa samudayoti ayaṃ vaṭṭadukkhassa nibbatti nāma.",
  "atk-s0302a:278_14": "Atthaṅgamoti bhedo.",
  "atk-s0302a:278_15": "Evañhi vaṭṭadukkhaṃ bhinnaṃ hoti appaṭisandhiyaṃ. Tatiyaṃ.",
  "atk-s0302a:279_0": "4. Lokasuttavaṇṇanā",
  "atk-s0302a:280_0": "44. Catutthe lokassāti saṅkhāralokassa. Ayamettha viseso. Catutthaṃ.",
  "atk-s0302a:281_0": "5. Ñātikasuttavaṇṇanā",
  "atk-s0302a:282_0": "45.",
  "atk-s0302a:282_1": "Pañcame ñātiketi dvinnaṃ ñātakānaṃ gāme.",
  "atk-s0302a:282_2": "Giñjakāvasatheti iṭṭhakāhi kate mahāpāsāde.",
  "atk-s0302a:282_3": "Dhammapariyāyanti dhammakāraṇaṃ.",
  "atk-s0302a:282_4": "Upassutīti upassutiṭṭhānaṃ,",
  "atk-s0302a:282_5": "yaṃ ṭhānaṃ upagatena sakkā hoti bhagavato saddaṃ sotuṃ,",
  "atk-s0302a:282_6": "tattha ṭhitoti attho.",
  "atk-s0302a:282_7": "So kira gandhakuṭipariveṇasammajjanatthaṃ āgato attano kammaṃ pahāya bhagavato dhammaghosaṃ suṇanto aṭṭhāsi.",
  "atk-s0302a:282_8": "Addasāti tadā kira bhagavato āditova paccayākāraṃ manasikarontassa “idaṃ iminā paccayena hoti,",
  "atk-s0302a:282_9": "idaṃ iminā”ti āvajjato yāva bhavaggā ekaṅgaṇaṃ ahosi,",
  "atk-s0302a:282_10": "satthā manasikāraṃ pahāya vacasā sajjhāyaṃ karonto yathānusandhinā desanaṃ niṭṭhapetvā,",
  "atk-s0302a:282_11": "“api nu kho imaṃ dhammapariyāyaṃ koci assosī”ti āvajjento taṃ bhikkhumaddasa.",
  "atk-s0302a:282_12": "Tena vuttaṃ “addasā kho bhagavā”ti.",
  "atk-s0302a:283_0": "Assosi noti assosi nu.",
  "atk-s0302a:283_1": "Atha vā assosi noti amhākaṃ bhāsantānaṃ assosīti.",
  "atk-s0302a:283_2": "Uggaṇhāhītiādīsu sutvā tuṇhībhūtova paguṇaṃ karonto uggaṇhāti nāma.",
  "atk-s0302a:283_3": "Padānupadaṃ ghaṭetvā vācāya paricitaṃ karonto pariyāpuṇāti nāma.",
  "atk-s0302a:283_4": "Ubhayathāpi paguṇaṃ ādhārappattaṃ karonto dhāreti nāma.",
  "atk-s0302a:283_5": "Atthasaṃhitoti kāraṇanissito.",
  "atk-s0302a:283_6": "Ādibrahmacariyakoti maggabrahmacariyassa ādi patiṭṭhānabhūto.",
  "atk-s0302a:283_7": "Iti tīsupi imesu suttesu vaṭṭavivaṭṭameva kathitaṃ. Pañcamaṃ.",
  "atk-s0302a:284_0": "6. Aññatarabrāhmaṇasuttavaṇṇanā",
  "atk-s0302a:285_0": "46. Chaṭṭhe aññataroti nāmavasena apākaṭo aññataro brāhmaṇo. Chaṭṭhaṃ.",
  "atk-s0302a:286_0": "7. Jāṇussoṇisuttavaṇṇanā",
  "atk-s0302a:287_0": "47. Sattame jāṇussoṇīti ṭhānantaravasena evaṃladdhanāmo asītikoṭivibhavo mahāpurohito. Sattamaṃ.",
  "atk-s0302a:288_0": "8. Lokāyatikasuttavaṇṇanā",
  "atk-s0302a:289_0": "48.",
  "atk-s0302a:289_1": "Aṭṭhame lokāyatikoti vitaṇḍasatthe lokāyate kataparicayo.",
  "atk-s0302a:289_2": "Jeṭṭhametaṃ lokāyatanti paṭhamaṃ lokāyataṃ.",
  "atk-s0302a:289_3": "Lokāyatanti ca lokasseva āyataṃ,",
  "atk-s0302a:289_4": "bālaputhujjanalokassa āyataṃ,",
  "atk-s0302a:289_5": "mahantaṃ gambhīranti upadhāritabbaṃ parittaṃ bhāvaṃ diṭṭhigataṃ.",
  "atk-s0302a:289_6": "Ekattanti ekasabhāvaṃ,",
  "atk-s0302a:289_7": "niccasabhāvamevāti pucchati.",
  "atk-s0302a:289_8": "Puthuttanti purimasabhāvena nānāsabhāvaṃ,",
  "atk-s0302a:289_9": "devamanussādibhāvena paṭhamaṃ hutvā pacchā na hotīti ucchedaṃ sandhāya pucchati.",
  "atk-s0302a:289_10": "Evamettha “sabbamatthi,",
  "atk-s0302a:289_11": "sabbamekatta”nti imā dvepi sassatadiṭṭhiyo,",
  "atk-s0302a:289_12": "“sabbaṃ natthi,",
  "atk-s0302a:289_13": "sabbaṃ puthutta”nti imā dve ucchedadiṭṭhiyoti veditabbā. Aṭṭhamaṃ.",
  "atk-s0302a:290_0": "9. Ariyasāvakasuttavaṇṇanā",
  "atk-s0302a:291_0": "49. Navame kiṃ nu khoti saṃsayuppattiākāradassanaṃ. Samudayatīti uppajjati. Navamaṃ.",
  "atk-s0302a:292_0": "10. Dutiyaariyasāvakasuttavaṇṇanā",
  "atk-s0302a:293_0": "50. Dasame dvepi nayā ekato vuttā. Idameva purimena nānattaṃ, sesaṃ tādisamevāti. Dasamaṃ.",
  "atk-s0302a:294_0": "Gahapativaggo pañcamo.",
  "atk-s0302a:295_0": "6. Dukkhavaggo",
  "atk-s0302a:296_0": "1. Parivīmaṃsanasuttavaṇṇanā",
  "atk-s0302a:297_0": "51.",
  "atk-s0302a:297_1": "Dukkhavaggassa paṭhame parivīmaṃsamānoti upaparikkhamāno.",
  "atk-s0302a:297_2": "Jarāmaraṇanti kasmā jarāmaraṇaṃ ekameva “anekavidhaṃ nānappakāraka”nti vatvā gahitanti ce?",
  "atk-s0302a:297_3": "Tasmiṃ gahite sabbadukkhassa gahitattā.",
  "atk-s0302a:297_4": "Yathā hi cūḷāya gahite purise so puriso gahitova hoti,",
  "atk-s0302a:297_5": "evaṃ jarāmaraṇe gahite sabbadukkhaṃ gahitameva hoti.",
  "atk-s0302a:297_6": "Tasmā “yaṃ kho idaṃ anekavidhaṃ nānappakārakaṃ dukkhaṃ loke uppajjatī”ti nhatvā ṭhitaṃ purisaṃ viya sabbadukkhaṃ",
  "atk-s0302a:297_7": "dassetvā taṃ cūḷāya gaṇhanto viya jarāmaraṇaṃ gaṇhi.",
  "atk-s0302a:298_0": "Jarāmaraṇanirodhasāruppagāminīti jarāmaraṇanirodhassa sāruppabhāvena nikkilesatāya parisuddhatāya sadisāva hutvā gāminīti attho.",
  "atk-s0302a:298_1": "Tathā paṭipanno ca hotīti yathā taṃ paṭipannoti vuccati,",
  "atk-s0302a:298_2": "evaṃ paṭipanno hoti.",
  "atk-s0302a:298_3": "Anudhammacārīti nibbānadhammaṃ anugataṃ paṭipattidhammaṃ carati,",
  "atk-s0302a:298_4": "pūretīti attho.",
  "atk-s0302a:298_5": "Dukkhakkhayāya paṭipannoti sīlaṃ ādiṃ katvā jarāmaraṇadukkhassa nirodhatthāya paṭipanno.",
  "atk-s0302a:298_6": "Saṅkhāranirodhāyāti saṅkhāradukkhassa nirodhatthāya.",
  "atk-s0302a:298_7": "Ettāvatā yāva arahattā desanā kathitā.",
  "atk-s0302a:299_0": "Idāni arahattaphalapaccavekkhaṇaṃ satatavihārañca dassetvā desanā nivattetabbā siyā,",
  "atk-s0302a:299_1": "tathā akatvā avijjāgatoti idaṃ kasmā gaṇhātīti?",
  "atk-s0302a:299_2": "Khīṇāsavassa samatikkantavaṭṭadukkhadassanatthaṃ.",
  "atk-s0302a:299_3": "Apica puna vaṭṭaṃ ārabhitvā vivaṭṭe kathiyamāne bujjhanakasatto cettha atthi,",
  "atk-s0302a:299_4": "tassa ajjhāsayavasenāpi idaṃ gaṇhātīti veditabbo.",
  "atk-s0302a:299_5": "Tattha avijjāgatoti avijjāya gato upagato samannāgato.",
  "atk-s0302a:299_6": "Purisapuggaloti purisoyeva puggalo.",
  "atk-s0302a:299_7": "Ubhayenāpi sammutikathaṃ katheti.",
  "atk-s0302a:299_8": "Buddhānañhi sammutikathā paramatthakathāti dve kathā honti.",
  "atk-s0302a:299_9": "Tattha “satto naro puriso puggalo tisso nāgo”ti evaṃ pavattā sammutikathā nāma.",
  "atk-s0302a:299_10": "“Khandhā dhātuyo āyatanānī”ti evaṃ pavattā paramatthakathā nāma.",
  "atk-s0302a:299_11": "Paramatthaṃ kathentāpi sammutiṃ amuñcitvā kathenti.",
  "atk-s0302a:299_12": "Te sammutiṃ kathentāpi paramatthaṃ kathentāpi saccameva kathenti.",
  "atk-s0302a:299_13": "Teneva vuttaṃ –",
  "atk-s0302a:300_0": "“Duve saccāni akkhāsi, sambuddho vadataṃ varo;",
  "atk-s0302a:301_0": "Sammutiṃ paramatthañca, tatiyaṃ nūpalabbhati;",
  "atk-s0302a:302_0": "Saṅketavacanaṃ saccaṃ, lokasammutikāraṇaṃ;",
  "atk-s0302a:303_0": "Paramatthavacanaṃ saccaṃ, dhammānaṃ bhūtalakkhaṇa”nti.",
  "atk-s0302a:304_0": "Puññaṃ ce saṅkhāranti terasacetanābhedaṃ puññābhisaṅkhāraṃ.",
  "atk-s0302a:304_1": "Abhisaṅkharotīti karoti.",
  "atk-s0302a:304_2": "Puññūpagaṃ hoti viññāṇanti kammaviññāṇaṃ kammapuññena upagataṃ sampayuttaṃ hoti,",
  "atk-s0302a:304_3": "vipākaviññāṇaṃ vipākapuññena.",
  "atk-s0302a:304_4": "Apuññaṃ ce saṅkhāranti dvādasacetanābhedaṃ apuññābhisaṅkhāraṃ abhisaṅkharoti.",
  "atk-s0302a:304_5": "Āneñjaṃ ce saṅkhāranti catucetanābhedaṃ āneñjābhisaṅkhāraṃ.",
  "atk-s0302a:304_6": "Āneñjūpagaṃ hoti viññāṇanti kammāneñjena kammaviññāṇaṃ,",
  "atk-s0302a:304_7": "vipākāneñjena vipākaviññāṇaṃ upagataṃ hoti.",
  "atk-s0302a:304_8": "Ettha ca tividhassa kammābhisaṅkhārassa gahitattā dvādasapadiko paccayākāro gahitova hoti.",
  "atk-s0302a:304_9": "Ettāvatā vaṭṭaṃ dassitaṃ.",
  "atk-s0302a:305_0": "Idāni vivaṭṭaṃ dassento yato kho,",
  "atk-s0302a:305_1": "bhikkhavetiādimāha.",
  "atk-s0302a:305_2": "Tattha avijjāti catūsu saccesu aññāṇaṃ.",
  "atk-s0302a:305_3": "Vijjāti arahattamaggañāṇaṃ.",
  "atk-s0302a:305_4": "Ettha ca paṭhamameva avijjāya pahīnāya vijjā uppajjati.",
  "atk-s0302a:305_5": "Yathā pana caturaṅgepi tame rattiṃ padīpujjalena andhakāro pahīyati,",
  "atk-s0302a:305_6": "evaṃ vijjuppādā avijjāya pahānaṃ veditabbaṃ.",
  "atk-s0302a:305_7": "Na kiñci loke upādiyatīti loke kiñci dhammaṃ na gaṇhāti na parāmasati.",
  "atk-s0302a:305_8": "Anupādiyaṃ na paritassatīti anupādiyanto agaṇhanto neva taṇhāparitassanāya,",
  "atk-s0302a:305_9": "na bhayaparitassanāya paritassati,",
  "atk-s0302a:305_10": "na taṇhāyati na bhāyatīti attho.",
  "atk-s0302a:305_11": "Paccattaññevāti sayameva attanāva parinibbāyati,",
  "atk-s0302a:305_12": "na aññassa ānubhāvena.",
  "atk-s0302a:306_0": "So sukhaṃ ce vedananti idaṃ kasmā ārabhi?",
  "atk-s0302a:306_1": "Khīṇāsavassa paccavekkhaṇañāṇaṃ dassetvā satatavihāraṃ dassetuṃ ārabhi.",
  "atk-s0302a:306_2": "Anajjhositāti taṇhāya gilitvā pariniṭṭhapetvā agahitā.",
  "atk-s0302a:306_3": "Atha dukkhavedanā kasmā vuttā,",
  "atk-s0302a:306_4": "kiṃ tampi abhinandanto atthīti?",
  "atk-s0302a:306_5": "Āma atthi.",
  "atk-s0302a:306_6": "Sukhaṃ abhinandantoyeva hi dukkhaṃ abhinandati nāma dukkhaṃ patvā sukhaṃ patthanato sukhassa ca vipariṇāmadukkhatoti.",
  "atk-s0302a:306_7": "Kāyapariyantikanti kāyaparicchinnaṃ,",
  "atk-s0302a:306_8": "yāva pañcadvārakāyo pavattati,",
  "atk-s0302a:306_9": "tāva pavattaṃ pañcadvārikavedananti attho.",
  "atk-s0302a:306_10": "Jīvitapariyantikanti jīvitaparicchinnaṃ.",
  "atk-s0302a:306_11": "Yāva jīvitaṃ pavattati,",
  "atk-s0302a:306_12": "tāva pavattaṃ manodvārikavedananti attho.",
  "atk-s0302a:307_0": "Tattha pañcadvārikavedanā pacchā uppajjitvā paṭhamaṃ nirujjhati,",
  "atk-s0302a:307_1": "manodvārikavedanā paṭhamaṃ uppajjitvā pacchā nirujjhati.",
  "atk-s0302a:307_2": "Sā hi paṭisandhikkhaṇe vatthurūpasmiṃyeva patiṭṭhāti.",
  "atk-s0302a:307_3": "Pañcadvārikā pavatte pañcadvāravasena pavattamānā paṭhamavaye vīsativassakāle rajjanadussanamuyhanavasena adhimattā balavatī hoti,",
  "atk-s0302a:307_4": "paṇṇāsavassakāle ṭhitā hoti,",
  "atk-s0302a:307_5": "saṭṭhivassakālato paṭṭhāya parihāyamānā asītinavutivassakāle mandā hoti.",
  "atk-s0302a:307_6": "Tadā hi sattā “cirarattaṃ ekato nisīdimhā nipajjimhā”ti vadantepi “na sañjānāmā”ti vadanti.",
  "atk-s0302a:307_7": "Adhimattānipi rūpādiārammaṇāni “na passāma na suṇāma”,",
  "atk-s0302a:307_8": "“sugandhaṃ duggandhaṃ vā sāduṃ asāduṃ vā thaddhaṃ mudukanti vā na jānāmā”ti vadanti.",
  "atk-s0302a:307_9": "Iti nesaṃ pañcadvārikavedanā bhaggā hoti,",
  "atk-s0302a:307_10": "manodvārikāva pavattati.",
  "atk-s0302a:307_11": "Sāpi anupubbena parihāyamānā maraṇasamaye hadayakoṭiṃyeva nissāya pavattati.",
  "atk-s0302a:307_12": "Yāva panesā pavattati,",
  "atk-s0302a:307_13": "tāva satto jīvatīti vuccati.",
  "atk-s0302a:307_14": "Yadā nappavattati,",
  "atk-s0302a:307_15": "tadā mato niruddhoti vuccati.",
  "atk-s0302a:308_0": "Svāyamattho vāpiyā dīpetabbo –",
  "atk-s0302a:309_0": "Yathā hi puriso pañcaudakamaggasampannaṃ vāpiṃ kareyya,",
  "atk-s0302a:309_1": "paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ āvāṭe pūreyya,",
  "atk-s0302a:309_2": "punappunaṃ deve vassante udakamagge pūretvā gāvutaḍḍhayojanamattaṃ ottharitvā udakaṃ tiṭṭheyya tato tato vissandamānaṃ,",
  "atk-s0302a:309_3": "atha niddhamanatumbe vivaritvā khettesu kamme kariyamāne udakaṃ nikkhamantaṃ,",
  "atk-s0302a:309_4": "sassapākakāle (udakaṃ nikkhamantaṃ,) udakaṃ parihīnaṃ “macche gaṇhāmā”ti vattabbataṃ āpajjeyya,",
  "atk-s0302a:309_5": "tato katipāhena āvāṭesuyeva udakaṃ saṇṭhaheyya.",
  "atk-s0302a:309_6": "Yāva pana taṃ āvāṭesu hoti,",
  "atk-s0302a:309_7": "tāva “mahāvāpiyaṃ udakaṃ atthī”ti saṅkhaṃ gacchati.",
  "atk-s0302a:309_8": "Yadā pana tattha chijjati,",
  "atk-s0302a:309_9": "tadā “vāpiyaṃ udakaṃ natthī”ti vuccati,",
  "atk-s0302a:309_10": "evaṃsampadamidaṃ veditabbaṃ.",
  "atk-s0302a:310_0": "Paṭhamaṃ deve vassante pañcahi maggehi udake pavisante āvāṭānaṃ pūraṇakālo viya hi paṭhamameva paṭisandhikkhaṇe",
  "atk-s0302a:310_1": "manodvārikavedanāya vatthurūpe patiṭṭhitakālo,",
  "atk-s0302a:310_2": "punappunaṃ deve vassante pañcannaṃ maggānaṃ pūritakālo viya pavatte pañcadvārikavedanāya pavattikālo,",
  "atk-s0302a:310_3": "gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena tassā adhimattabalavabhāvo,",
  "atk-s0302a:310_4": "yāva vāpito udakaṃ na niggacchati,",
  "atk-s0302a:310_5": "tāva pūrāya vāpiyā ṭhitakālo viya paññāsavassakāle tassā ṭhitakālo,",
  "atk-s0302a:310_6": "niddhamanatumbesu vivaṭesu kammante kariyamāne udakassa nikkhamanakālo viya saṭṭhivassakālato paṭṭhāya tassā parihāni,",
  "atk-s0302a:310_7": "udake bhaṭṭhe udakamaggesu parittodakassa ṭhitakālo viya asītinavutivassakāle pañcadvārikavedanāya mandakālo,",
  "atk-s0302a:310_8": "āvāṭesuyeva udakassa patiṭṭhānakālo viya hadayavatthukoṭiṃ nissāya manodvārikavedanāya pavattikālo,",
  "atk-s0302a:310_9": "āvāṭesu parittepi udake sati “vāpiyaṃ udakaṃ atthī”ti vattabbakālo viya yāva sā pavattati,",
  "atk-s0302a:310_10": "tāva “satto jīvatī”ti vuccati.",
  "atk-s0302a:310_11": "Yathā pana āvāṭesu udake chinne “natthi vāpiyaṃ udaka”nti vuccati,",
  "atk-s0302a:310_12": "evaṃ manodvārikavedanāya appavattamānāya “satto mato”ti vuccati.",
  "atk-s0302a:310_13": "Imaṃ vedanaṃ sandhāya vuttaṃ “jīvitapariyantikaṃ vedanaṃ vediyamāno”ti.",
  "atk-s0302a:311_0": "Kāyassa bhedāti kāyassa bhedena.",
  "atk-s0302a:311_1": "Jīvitapariyādānā uddhanti jīvitakkhayato uddhaṃ.",
  "atk-s0302a:311_2": "Idhevāti paṭisandhivasena parato agantvā idheva.",
  "atk-s0302a:311_3": "Sītībhavissantīti pavattivipphandadaratharahitāni sītāni appavattanadhammāni bhavissanti.",
  "atk-s0302a:311_4": "Sarīrānīti dhātusarīrāni.",
  "atk-s0302a:311_5": "Avasissantīti avasiṭṭhāni bhavissanti.",
  "atk-s0302a:312_0": "Kumbhakārapākāti kumbhakārassa bhājanapacanaṭṭhānato.",
  "atk-s0302a:312_1": "Paṭisisseyyāti ṭhapeyya.",
  "atk-s0302a:312_2": "Kapallānīti saha mukhavaṭṭiyā ekābaddhāni kumbhakapallāni.",
  "atk-s0302a:312_3": "Avasisseyyunti tiṭṭheyyuṃ.",
  "atk-s0302a:312_4": "Evameva khoti ettha idaṃ opammasaṃsandanaṃ –",
  "atk-s0302a:312_5": "ādittakumbhakārapāko viya hi tayo bhavā daṭṭhabbā,",
  "atk-s0302a:312_6": "kumbhakāro viya yogāvacaro,",
  "atk-s0302a:312_7": "pākato kumbhakārabhājanānaṃ nīharaṇadaṇḍako viya arahattamaggañāṇaṃ,",
  "atk-s0302a:312_8": "samo bhūmibhāgo viya asaṅkhataṃ nibbānatalaṃ,",
  "atk-s0302a:312_9": "daṇḍakena uṇhakumbhaṃ ākaḍḍhitvā same bhūmibhāge kumbhassa ṭhapitakālo viya āraddhavipassakassa rūpasattakaṃ",
  "atk-s0302a:312_10": "arūpasattakaṃ vipassantassa kammaṭṭhāne ca paguṇe vibhūte upaṭṭhahamāne tathārūpaṃ utusappāyādiṃ labhitvā",
  "atk-s0302a:312_11": "ekāsane nisinnassa vipassanaṃ vaḍḍhetvā aggaphalaṃ arahattaṃ patvā catūhi apāyehi attabhāvaṃ uddharitvā",
  "atk-s0302a:312_12": "phalasamāpattivasena asaṅkhate nibbānatale ṭhitakālo daṭṭhabbo.",
  "atk-s0302a:312_13": "Khīṇāsavo pana uṇhakumbho viya arahattappattadivaseyeva na parinibbāti,",
  "atk-s0302a:312_14": "sāsanappaveṇiṃ pana ghaṭayamāno paṇṇāsasaṭṭhivassāni ṭhatvā carimakacittappattiyā upādiṇṇakakkhandhabhedā anupādisesāya nibbānadhātuyā parinibbāti.",
  "atk-s0302a:312_15": "Athassa kumbhassa viya kapallāni anupādiṇṇakasarīrāneva avasissantīti.",
  "atk-s0302a:312_16": "Sarīrāni avasissantīti pajānātīti idaṃ pana khīṇāsavassa anuyogāropanatthaṃ vuttaṃ.",
  "atk-s0302a:313_0": "Viññāṇaṃ paññāyethāti paṭisandhiviññāṇaṃ paññāyetha.",
  "atk-s0302a:313_1": "Sādhu sādhūti therānaṃ byākaraṇaṃ sampahaṃsati.",
  "atk-s0302a:313_2": "Evametanti yadetaṃ tividhe abhisaṅkhāre asati paṭisandhiviññāṇassa appaññāṇantiādi,",
  "atk-s0302a:313_3": "evameva etaṃ.",
  "atk-s0302a:313_4": "Adhimuccathāti sanniṭṭhānasaṅkhātaṃ adhimokkhaṃ paṭilabhatha.",
  "atk-s0302a:313_5": "Esevanto dukkhassāti ayameva vaṭṭadukkhassa anto ayaṃ paricchedo,",
  "atk-s0302a:313_6": "yadidaṃ nibbānanti. Paṭhamaṃ.",
  "atk-s0302a:314_0": "2. Upādānasuttavaṇṇanā",
  "atk-s0302a:315_0": "52.",
  "atk-s0302a:315_1": "Dutiye upādāniyesūti catunnaṃ upādānānaṃ paccayesu tebhūmakadhammesu.",
  "atk-s0302a:315_2": "Assādānupassinoti assādaṃ anupassantassa.",
  "atk-s0302a:315_3": "Tatrāti tasmiṃ aggikkhandhe.",
  "atk-s0302a:315_4": "Tadāhāroti taṃpaccayo.",
  "atk-s0302a:315_5": "Tadupādānoti tasseva vevacanaṃ.",
  "atk-s0302a:315_6": "Evameva khoti ettha aggikkhandho viya hi tayo bhavā,",
  "atk-s0302a:315_7": "tebhūmakavaṭṭantipi etadeva,",
  "atk-s0302a:315_8": "aggijaggakapuriso viya vaṭṭanissito bālaputhujjano,",
  "atk-s0302a:315_9": "sukkhatiṇagomayādipakkhipanaṃ viya assādānupassino puthujjanassa taṇhādivasena chahi dvārehi kusalākusalakammakaraṇaṃ.",
  "atk-s0302a:315_10": "Tiṇagomayādīsu khīṇesu punappunaṃ tesaṃ pakkhipanena aggikkhandhassa vaḍḍhanaṃ viya bālaputhujjanassa",
  "atk-s0302a:315_11": "uṭṭhāya samuṭṭhāya yathāvuttakammāyūhanena aparāparaṃ vaṭṭadukkhanibbattanaṃ.",
  "atk-s0302a:316_0": "Na kālena kālaṃ sukkhāni ceva tiṇāni pakkhipeyyāti tañhi koci atthakāmo evaṃ vadeyya –",
  "atk-s0302a:316_1": "“bho kasmā uṭṭhāya samuṭṭhāya kalāpe bandhitvā sukkhatiṇakaṭṭhānaṃ pacchiyañca pūretvā sukkhagomayāni pakkhipanto etaṃ aggiṃ jālesi?",
  "atk-s0302a:316_2": "Api nu te atthi itonidānaṃ kāci vaḍḍhīti?",
  "atk-s0302a:316_3": "Vaṃsāgatametaṃ bho amhākaṃ,",
  "atk-s0302a:316_4": "itonidānaṃ pana me avaḍḍhiyeva,",
  "atk-s0302a:316_5": "kuto vaḍḍhi?",
  "atk-s0302a:316_6": "Ahañhi imaṃ aggiṃ jagganto neva nhāyituṃ na bhuñjituṃ na nipajjituṃ labhāmīti.",
  "atk-s0302a:316_7": "Tena hi bho kiṃ te iminā niratthakena aggijālanena?",
  "atk-s0302a:316_8": "Ehi tvaṃ etāni ābhatāni tiṇādīni ettha nikkhipa,",
  "atk-s0302a:316_9": "tāni sayameva jhāyissanti,",
  "atk-s0302a:316_10": "tvaṃ pana asukasmiṃ ṭhāne sītodakā pokkharaṇī atthi,",
  "atk-s0302a:316_11": "tattha nhatvā,",
  "atk-s0302a:316_12": "mālāgandhavilepanehi attānaṃ maṇḍetvā sunivattho supārutova pādukāhi nagaraṃ pavisitvā pāsādavaramāruyha",
  "atk-s0302a:316_13": "vātapānaṃ vivaritvā mahāvīthiyaṃ virocamāno nisīda ekaggo sukhasamappito hutvā,",
  "atk-s0302a:316_14": "tattha te nisinnassa tiṇādīnaṃ khayena sayameva ayaṃ aggi appaṇṇattibhāvaṃ gamissatī”ti.",
  "atk-s0302a:316_15": "So tathā kareyya.",
  "atk-s0302a:316_16": "Tatheva ca tattha nisinnassa so aggi upādānakkhayena appaṇṇattibhāvaṃ gaccheyya.",
  "atk-s0302a:316_17": "Idaṃ sandhāyetaṃ “na kālena kāla”ntiādi vuttaṃ.",
  "atk-s0302a:317_0": "Evameva khoti ettha pana idaṃ opammasaṃsandanaṃ –",
  "atk-s0302a:317_1": "cattālīsāya kaṭṭhavāhānaṃ jalamāno mahāaggikkhandho viya hi tebhūmakavaṭṭaṃ daṭṭhabbaṃ,",
  "atk-s0302a:317_2": "aggijagganakapuriso viya vaṭṭasannissitako yogāvacaro,",
  "atk-s0302a:317_3": "atthakāmo puriso viya sammāsambuddho,",
  "atk-s0302a:317_4": "tena purisena tassa dinnaovādo viya tathāgatena “ehi tvaṃ, bhikkhu,",
  "atk-s0302a:317_5": "tebhūmakadhammesu nibbinda,",
  "atk-s0302a:317_6": "evaṃ vaṭṭadukkhā muccissasī”ti tassa tebhūmakadhammesu kammaṭṭhānassa kathitakālo,",
  "atk-s0302a:317_7": "tassa purisassa yathānusiṭṭhaṃ paṭipajjitvā pāsāde nisinnakālo viya yogino sugatovādaṃ sampaṭicchitvā",
  "atk-s0302a:317_8": "suññāgāraṃ paviṭṭhassa tebhūmakadhammesu vipassanaṃ paṭṭhapetvā anukkamena yathānurūpaṃ āhārasappāyādiṃ labhitvā,",
  "atk-s0302a:317_9": "ekāsane nisinnassa aggaphale patiṭṭhitakālo,",
  "atk-s0302a:317_10": "tassa nhānavilepanādīhi sudhotamaṇḍitakāyattā tasmiṃ nisinnassa ekaggasukhasamappitakālo viya yogino",
  "atk-s0302a:317_11": "ariyamaggapokkharaṇiyaṃ maggañāṇodakena sunhātasudhotakilesamalassa hirottappasāṭake nivāsetvā sīlavilepanānulittassa",
  "atk-s0302a:317_12": "arahattamaṇḍanena attabhāvaṃ maṇḍetvā vimuttipupphadāmaṃ piḷandhitvā iddhipādapādukā āruyha nibbānanagaraṃ",
  "atk-s0302a:317_13": "pavisitvā dhammapāsādaṃ āruyha satipaṭṭhānamahāvīthiyaṃ virocamānassa nibbānārammaṇaṃ phalasamāpattiṃ",
  "atk-s0302a:317_14": "appetvā nisinnakālo.",
  "atk-s0302a:317_15": "Tassa pana purisassa tasmiṃ nisinnassa tiṇādīnaṃ khayena aggikkhandhassa appaṇṇattigamanakālo viya khīṇāsavassa",
  "atk-s0302a:317_16": "yāvatāyukaṃ ṭhatvā upādiṇṇakakkhandhabhedena anupādisesāya nibbānadhātuyā parinibbutassa mahāvaṭṭavūpasamo",
  "atk-s0302a:317_17": "daṭṭhabbo. Dutiyaṃ.",
  "atk-s0302a:318_0": "3. Saṃyojanasuttavaṇṇanā",
  "atk-s0302a:319_0": "53.",
  "atk-s0302a:319_1": "Tatiye saṃyojaniyesūti dasannaṃ saṃyojanānaṃ paccayesu.",
  "atk-s0302a:319_2": "Jhāyeyyāti jaleyya.",
  "atk-s0302a:319_3": "Telaṃ āsiñceyya vaṭṭiṃ upasaṃhareyyāti dīpapaṭijagganatthaṃ telabhājanañca mahantañca vaṭṭikapālaṃ gahetvā",
  "atk-s0302a:319_4": "samīpe niccaṃ ṭhitova tele khīṇe telaṃ āsiñceyya,",
  "atk-s0302a:319_5": "vaṭṭiyā khīṇāya vaṭṭiṃ upasaṃhareyya.",
  "atk-s0302a:319_6": "Sesamettha saddhiṃ opammasaṃsandanena purimanayeneva veditabbaṃ. Tatiyaṃ.",
  "atk-s0302a:320_0": "4. Dutiyasaṃyojanasuttavaṇṇanā",
  "atk-s0302a:321_0": "54. Catutthe upamaṃ paṭhamaṃ katvā pacchā attho vutto. Sesaṃ tādisameva. Catutthaṃ.",
  "atk-s0302a:322_0": "5. Mahārukkhasuttavaṇṇanā",
  "atk-s0302a:323_0": "55.",
  "atk-s0302a:323_1": "Pañcame uddhaṃ ojaṃ abhiharantīti pathavīrasañca āporasañca upari āropenti.",
  "atk-s0302a:323_2": "Ojāya āropitattā hatthasatubbedhassa rukkhassa aṅkuraggesu bindubindūni viya hutvā sineho tiṭṭhati.",
  "atk-s0302a:323_3": "Idaṃ panettha opammasaṃsandanaṃ –",
  "atk-s0302a:323_4": "mahārukkho viya hi tebhūmakavaṭṭaṃ,",
  "atk-s0302a:323_5": "mūlāni viya āyatanāni,",
  "atk-s0302a:323_6": "mūlehi ojāya ārohanaṃ viya chahi dvārehi kammārohanaṃ,",
  "atk-s0302a:323_7": "ojāya abhiruḷhattā mahārukkhassa yāvakappaṭṭhānaṃ viya vaṭṭanissitabālaputhujjanassa chahi dvārehi kammaṃ",
  "atk-s0302a:323_8": "āyūhantassa aparāparaṃ vaṭṭassa vaḍḍhanavasena dīgharattaṃ ṭhānaṃ.",
  "atk-s0302a:324_0": "Kuddālapiṭakanti kuddālañceva pacchibhājanañca.",
  "atk-s0302a:324_1": "Khaṇḍākhaṇḍikaṃ chindeyyāti khuddakamahantāni khaṇḍākhaṇḍāni karonto chindeyya.",
  "atk-s0302a:324_2": "Idaṃ panettha opammasaṃsandanaṃ –",
  "atk-s0302a:324_3": "idhāpi hi mahārukkho viya tebhūmakavaṭṭaṃ,",
  "atk-s0302a:324_4": "rukkhaṃ nāsetukāmo puriso viya yogāvacaro,",
  "atk-s0302a:324_5": "kuddālo viya ñāṇaṃ,",
  "atk-s0302a:324_6": "pacchi viya samādhi,",
  "atk-s0302a:324_7": "rukkhacchedanapharasu viya ñāṇaṃ,",
  "atk-s0302a:324_8": "rukkhassa mūle chinnakālo viya yogino ācariyasantike kammaṭṭhānaṃ gahetvā manasikarontassa paññā,",
  "atk-s0302a:324_9": "khaṇḍākhaṇḍikaṃ chindanakālo viya saṅkhepato catunnaṃ mahābhūtānaṃ manasikāro,",
  "atk-s0302a:324_10": "phālanaṃ viya dvecattālīsāya koṭṭhāsesu vitthāramanasikāro,",
  "atk-s0302a:324_11": "sakalikaṃ sakalikaṃ karaṇakālo viya upādārūpassa ceva rūpakkhandhārammaṇassa viññāṇassa cāti imesaṃ vasena nāmarūpapariggaho,",
  "atk-s0302a:324_12": "mūlānaṃ upacchedanaṃ viya tasseva nāmarūpassa paccayapariyesanaṃ,",
  "atk-s0302a:324_13": "vātātape visosetvā agginā ḍahanakālo viya anupubbena vipassanaṃ vaḍḍhetvā aññataraṃ sappāyaṃ labhitvā",
  "atk-s0302a:324_14": "kammaṭṭhāne vibhūte upaṭṭhahamāne ekapallaṅke nisinnassa samaṇadhammaṃ karontassa aggaphalappatti,",
  "atk-s0302a:324_15": "masikaraṇaṃ viya arahattappattadivaseyeva aparinibbāyantassa yāvatāyukaṃ ṭhita kālo,",
  "atk-s0302a:324_16": "mahāvāte opunanaṃ nadiyā pavāhanaṃ viya ca upādiṇṇakakkhandhabhedena anupādisesāya nibbānadhātuyā parinibbutassa vaṭṭavūpasamo veditabbo. Pañcamaṃ.",
  "atk-s0302a:325_0": "6. Dutiyamahārukkhasuttavaṇṇanā",
  "atk-s0302a:326_0": "56. Chaṭṭhepi upamaṃ paṭhamaṃ vatvā pacchā attho vutto, idameva nānattaṃ. Chaṭṭhaṃ.",
  "atk-s0302a:327_0": "7. Taruṇarukkhasuttavaṇṇanā",
  "atk-s0302a:328_0": "57- 59.",
  "atk-s0302a:328_1": "Sattame taruṇoti ajātaphalo.",
  "atk-s0302a:328_2": "Palimajjeyyāti sodheyya.",
  "atk-s0302a:328_3": "Paṃsuṃ dadeyyāti thaddhapharusapaṃsuṃ haritvā mudugomayacuṇṇamissaṃ madhurapaṃsuṃ pakkhipeyya.",
  "atk-s0302a:328_4": "Vuddhinti vuddhiṃ āpajjitvā pupphūpago pupphaṃ,",
  "atk-s0302a:328_5": "phalūpago phalaṃ gaṇheyya.",
  "atk-s0302a:328_6": "Idaṃ panettha opammasaṃsandanaṃ –",
  "atk-s0302a:328_7": "taruṇarukkho viya hi tebhūmakavaṭṭaṃ,",
  "atk-s0302a:328_8": "rukkhajaggako puriso viya vaṭṭanissito puthujjano,",
  "atk-s0302a:328_9": "mūlaphalasantānādīni viya tīhi dvārehi kusalākusalakammāyūhanaṃ,",
  "atk-s0302a:328_10": "rukkhassa vuḍḍhiāpajjanaṃ viya puthujjanassa tīhi dvārehi kammaṃ āyūhato aparāparaṃ vaṭṭappavatti.",
  "atk-s0302a:328_11": "Vivaṭṭaṃ vuttanayeneva veditabbaṃ.",
  "atk-s0302a:328_12": "Aṭṭhamanavamāni uttānatthāneva.",
  "atk-s0302a:328_13": "Sattamādīni.",
  "atk-s0302a:329_0": "10. Nidānasuttavaṇṇanā",
  "atk-s0302a:330_0": "60.",
  "atk-s0302a:330_1": "Dasame kurūsu viharatīti kurūti evaṃ bahuvacanavasena laddhavohāre janapade viharati.",
  "atk-s0302a:330_2": "Kammāsadhammaṃ nāma kurūnaṃ nigamoti evaṃnāmako kurūnaṃ nigamo,",
  "atk-s0302a:330_3": "taṃ gocaragāmaṃ katvāti attho.",
  "atk-s0302a:330_4": "Āyasmāti piyavacanametaṃ garuvacanametaṃ.",
  "atk-s0302a:330_5": "Ānandoti tassa therassa nāmaṃ.",
  "atk-s0302a:330_6": "Ekamantaṃ nisīdīti cha nisajjadose vivajjento dakkhiṇajāṇumaṇḍalassa abhimukhaṭṭhāne chabbaṇṇānaṃ buddharasmīnaṃ",
  "atk-s0302a:330_7": "anto pavisitvā pasannalākhārasaṃ vigāhanto viya suvaṇṇapaṭaṃ pārupanto viya rattakambalavitānamajjhaṃ",
  "atk-s0302a:330_8": "pavisanto viya dhammabhaṇḍāgāriko āyasmā ānando nisīdi.",
  "atk-s0302a:330_9": "Tena vuttaṃ “ekamantaṃ nisīdī”ti.",
  "atk-s0302a:331_0": "Kāya pana velāya kena kāraṇena ayamāyasmā bhagavantaṃ upasaṅkamantoti?",
  "atk-s0302a:331_1": "Sāyanhavelāya paccayākārapañhaṃ pucchanakāraṇena.",
  "atk-s0302a:331_2": "Taṃ divasaṃ kira ayamāyasmā kulasaṅgahatthāya gharadvāre gharadvāre sahassabhaṇḍikaṃ nikkhipanto viya",
  "atk-s0302a:331_3": "kammāsadhammaṃ piṇḍāya caritvā piṇḍapātapaṭikkanto satthu vattaṃ dassetvā satthari gandhakuṭiṃ paviṭṭhe",
  "atk-s0302a:331_4": "satthāraṃ vanditvā attano divāṭṭhānaṃ gantvā antevāsikesu vattaṃ dassetvā paṭikkantesu divāṭṭhānaṃ paṭisammajjitvā",
  "atk-s0302a:331_5": "cammakkhaṇḍaṃ paññapetvā udakatumbato udakena hatthapāde sītalaṃ katvā pallaṅkaṃ ābhujitvā nisinno sotāpattiphalasamāpattiṃ",
  "atk-s0302a:331_6": "samāpajjitvā.",
  "atk-s0302a:331_7": "Atha paricchinnakālavasena samāpattito vuṭṭhāya paccayākāre ñāṇaṃ otāresi.",
  "atk-s0302a:331_8": "So “avijjāpaccayā saṅkhārā”tiādito paṭṭhāya antaṃ,",
  "atk-s0302a:331_9": "antato paṭṭhāya ādiṃ,",
  "atk-s0302a:331_10": "ubhayantato paṭṭhāya majjhaṃ,",
  "atk-s0302a:331_11": "majjhato paṭṭhāya ubho ante pāpento tikkhattuṃ dvādasapadaṃ paccayākāraṃ sammasi.",
  "atk-s0302a:331_12": "Tassevaṃ sammasantassa paccayākāro vibhūto hutvā uttānakuttānako viya upaṭṭhāsi.",
  "atk-s0302a:331_13": "Tato cintesi –",
  "atk-s0302a:331_14": "“ayaṃ paccayākāro sabbabuddhehi gambhīro ceva gambhīrāvabhāso cāti kathito,",
  "atk-s0302a:331_15": "mayhaṃ kho pana padesañāṇe ṭhitassa sāvakassa sato uttāno viya vibhūto pākaṭo hutvā upaṭṭhāti,",
  "atk-s0302a:331_16": "mayhaṃyeva nu kho esa uttānako viya upaṭṭhāti,",
  "atk-s0302a:331_17": "udāhu aññesampīti attano upaṭṭhānakāraṇaṃ satthu ārocessāmī”ti nisinnaṭṭhānato uṭṭhāya cammakkhaṇḍaṃ",
  "atk-s0302a:331_18": "papphoṭetvā ādāya sāyanhasamaye bhagavantaṃ upasaṅkami.",
  "atk-s0302a:331_19": "Tena vuttaṃ –",
  "atk-s0302a:331_20": "“sāyanhavelāyaṃ paccayākārapañhaṃ pucchanakāraṇena upasaṅkamanto”ti.",
  "atk-s0302a:332_0": "Yāva gambhīroti ettha yāvasaddo pamāṇātikkame.",
  "atk-s0302a:332_1": "Atikkamma pamāṇaṃ gambhīro,",
  "atk-s0302a:332_2": "atigambhīroti attho.",
  "atk-s0302a:332_3": "Gambhīrāvabhāsoti gambhīrova hutvā avabhāsati,",
  "atk-s0302a:332_4": "dissatīti attho.",
  "atk-s0302a:332_5": "Ekañhi uttānameva gambhīrāvabhāsaṃ hoti pūtipaṇṇarasavasena kāḷavaṇṇaṃ purāṇaudakaṃ viya.",
  "atk-s0302a:332_6": "Tañhi jāṇuppamāṇampi sataporisaṃ viya dissati.",
  "atk-s0302a:332_7": "Ekaṃ gambhīraṃ uttānāvabhāsaṃ hoti maṇibhāsaṃ vippasannaudakaṃ viya.",
  "atk-s0302a:332_8": "Tañhi sataporisampi jāṇuppamāṇaṃ viya khāyati.",
  "atk-s0302a:332_9": "Ekaṃ uttānaṃ uttānāvabhāsaṃ hoti pātiādīsu udakaṃ viya.",
  "atk-s0302a:332_10": "Ekaṃ gambhīraṃ gambhīrāvabhāsaṃ hoti sinerupādakamahāsamudde udakaṃ viya.",
  "atk-s0302a:332_11": "Evaṃ udakameva cattāri nāmāni labhati.",
  "atk-s0302a:332_12": "Paṭiccasamuppāde panetaṃ natthi.",
  "atk-s0302a:332_13": "Ayañhi gambhīro ca gambhīrāvabhāso cāti ekameva nāmaṃ labhati.",
  "atk-s0302a:332_14": "Evarūpo samānopi atha ca pana me uttānakuttānako viya khāyati,",
  "atk-s0302a:332_15": "tadidaṃ acchariyaṃ, bhante, abbhutaṃ,",
  "atk-s0302a:332_16": "bhanteti evaṃ attano vimhayaṃ pakāsento pañhaṃ pucchitvā tuṇhībhūto nisīdi.",
  "atk-s0302a:333_0": "Bhagavā tassa vacanaṃ sutvā “ānando bhavaggagahaṇāya hatthaṃ pasārento viya sineruṃ bhinditvā miñjaṃ",
  "atk-s0302a:333_1": "nīharituṃ vāyamamāno viya vinā nāvāya mahāsamuddaṃ taritukāmo viya pathaviṃ parivattetvā pathavojaṃ gahetuṃ",
  "atk-s0302a:333_2": "vāyamamāno viya buddhavisayaṃ pañhaṃ attano uttānuttānanti vadati,",
  "atk-s0302a:333_3": "handassa gambhīrabhāvaṃ ācikkhāmī”ti cintetvā mā hevantiādimāha.",
  "atk-s0302a:334_0": "Tattha mā hevanti ha-",
  "atk-s0302a:334_1": "kāro nipātamattaṃ,",
  "atk-s0302a:334_2": "evaṃ mā bhaṇīti attho.",
  "atk-s0302a:334_3": "“Mā heva”nti ca idaṃ vacanaṃ bhagavā āyasmantaṃ ānandaṃ ussādentopi bhaṇati apasādentopi.",
  "atk-s0302a:334_4": "Tattha ussādentopīti, ānanda,",
  "atk-s0302a:334_5": "tvaṃ mahāpañño visadañāṇo,",
  "atk-s0302a:334_6": "tena te gambhīropi paṭiccasamuppādo uttānako viya khāyati,",
  "atk-s0302a:334_7": "aññesaṃ panesa uttānakoti na sallakkhetabbo,",
  "atk-s0302a:334_8": "gambhīroyeva ca so gambhīrāvabhāso ca.",
  "atk-s0302a:335_0": "Tattha catasso upamā vadanti –",
  "atk-s0302a:335_1": "cha māse subhojanarasapuṭṭhassa kira katayogassa mahāmallassa samajjasamaye katamallapāsāṇaparicayassa",
  "atk-s0302a:335_2": "yuddhabhūmiṃ gacchantassa antarā mallapāsāṇaṃ dassesuṃ.",
  "atk-s0302a:335_3": "So “kiṃ eta”nti āha.",
  "atk-s0302a:335_4": "Mallapāsāṇoti.",
  "atk-s0302a:335_5": "Āharatha nanti.",
  "atk-s0302a:335_6": "“Ukkhipituṃ na sakkomā”ti vutte sayaṃ gantvā “kuhiṃ imassa bhāriyaṭṭhāna”nti vatvā dvīhi hatthehi dve",
  "atk-s0302a:335_7": "pāsāṇe ukkhipitvā kīḷāguḷe viya khipitvā agamāsi.",
  "atk-s0302a:335_8": "Tattha mallassa mallapāsāṇo lahukoti na aññesampi lahukoti vattabbo.",
  "atk-s0302a:335_9": "Cha māse subhojanarasapuṭṭho mallo viya hi kappasatasahassaṃ abhinīhārasampanno āyasmā ānando.",
  "atk-s0302a:335_10": "Yathā mallassa mahābalatāya mallapāsāṇo lahuko,",
  "atk-s0302a:335_11": "evaṃ therassa mahāpaññatāya paṭiccasamuppādo uttānoti vattabbo,",
  "atk-s0302a:335_12": "so aññesaṃ uttānoti na vattabbo.",
  "atk-s0302a:336_0": "Mahāsamudde ca timi nāma mahāmaccho dviyojanasatiko,",
  "atk-s0302a:336_1": "timiṅgalo tiyojanasatiko,",
  "atk-s0302a:336_2": "timirapiṅgalo pañcayojanasatiko,",
  "atk-s0302a:336_3": "ānando timinando ajjhāroho mahātimīti ime cattāro yojanasahassikā.",
  "atk-s0302a:336_4": "Tattha timirapiṅgaleneva dīpenti.",
  "atk-s0302a:336_5": "Tassa kira dakkhiṇakaṇṇaṃ cālentassa pañcayojanasate padese udakaṃ calati,",
  "atk-s0302a:336_6": "tathā vāmakaṇṇaṃ,",
  "atk-s0302a:336_7": "tathā naṅguṭṭhaṃ,",
  "atk-s0302a:336_8": "tathā sīsaṃ.",
  "atk-s0302a:336_9": "Dve pana kaṇṇe cāletvā naṅguṭṭhena paharitvā sīsaṃ aparāparaṃ katvā kīḷituṃ āraddhassa sattaṭṭhayojanasate",
  "atk-s0302a:336_10": "ṭhāne bhājane pakkhipitvā uddhane āropitaṃ viya udakaṃ pakkuthati.",
  "atk-s0302a:336_11": "Yojanasatamatte padese udakaṃ piṭṭhiṃ chādetuṃ na sakkoti.",
  "atk-s0302a:336_12": "So evaṃ vadeyya –",
  "atk-s0302a:336_13": "“ayaṃ mahāsamuddo gambhīroti vadanti,",
  "atk-s0302a:336_14": "kutassa gambhīratā,",
  "atk-s0302a:336_15": "mayaṃ piṭṭhimattacchādanampi udakaṃ na labhāmā”ti.",
  "atk-s0302a:336_16": "Tattha kāyūpapannassa timirapiṅgalassa mahāsamuddo uttānoti aññesañca khuddakamacchānaṃ uttānoti na vattabbo,",
  "atk-s0302a:336_17": "evameva ñāṇūpapannassa therassa paṭiccasamuppādo uttānoti aññesampi uttānoti na vattabbo.",
  "atk-s0302a:336_18": "Supaṇṇarājā ca diyaḍḍhayojanasatiko hoti.",
  "atk-s0302a:336_19": "Tassa dakkhiṇapakkho paññāsayojaniko hoti,",
  "atk-s0302a:336_20": "tathā vāmapakkho,",
  "atk-s0302a:336_21": "piñchavaṭṭi ca saṭṭhiyojanikā,",
  "atk-s0302a:336_22": "gīvā tiṃsayojanikā,",
  "atk-s0302a:336_23": "mukhaṃ navayojanaṃ,",
  "atk-s0302a:336_24": "pādā dvādasayojanikā,",
  "atk-s0302a:336_25": "tasmiṃ supaṇṇavātaṃ dassetuṃ āraddhe sattaṭṭhayojanasataṃ ṭhānaṃ nappahoti.",
  "atk-s0302a:336_26": "So evaṃ vadeyya –",
  "atk-s0302a:336_27": "“ayaṃ ākāso anantoti vadanti,",
  "atk-s0302a:336_28": "kutassa anantatā,",
  "atk-s0302a:336_29": "mayaṃ pakkhavātappattharaṇokāsampi na labhāmā”ti.",
  "atk-s0302a:336_30": "Tattha kāyūpapannassa supaṇṇarañño ākāso parittoti aññesañca khuddakapakkhīnaṃ parittoti na vattabbo,",
  "atk-s0302a:336_31": "evameva ñāṇūpapannassa therassa paṭiccasamuppādo uttānoti aññesampi uttānoti na vattabbo.",
  "atk-s0302a:337_0": "Rāhu asurindo pana pādantato yāva kesantā yojanānaṃ cattāri sahassāni aṭṭha ca satāni honti.",
  "atk-s0302a:337_1": "Tassa dvinnaṃ bāhānaṃ antare dvādasayojanasatikaṃ,",
  "atk-s0302a:337_2": "bahalattena chayojanasatikaṃ,",
  "atk-s0302a:337_3": "hatthapādatalāni tiyojanasatikāni,",
  "atk-s0302a:337_4": "tathā mukhaṃ,",
  "atk-s0302a:337_5": "ekaṅgulipabbaṃ paññāsayojanaṃ,",
  "atk-s0302a:337_6": "tathā bhamukantaraṃ,",
  "atk-s0302a:337_7": "nalāṭaṃ tiyojanasatikaṃ,",
  "atk-s0302a:337_8": "sīsaṃ navayojanasatikaṃ.",
  "atk-s0302a:337_9": "Tassa mahāsamuddaṃ otiṇṇassa gambhīraṃ udakaṃ jāṇuppamāṇaṃ hoti.",
  "atk-s0302a:337_10": "So evaṃ vadeyya –",
  "atk-s0302a:337_11": "“ayaṃ mahāsamuddo gambhīroti vadanti.",
  "atk-s0302a:337_12": "Kutassa gambhīratā?",
  "atk-s0302a:337_13": "Mayaṃ jāṇuppaṭicchādanamattampi udakaṃ na labhāmā”ti.",
  "atk-s0302a:337_14": "Tattha kāyūpapannassa rāhuno mahāsamuddo uttānoti aññesañca uttānoti na vattabbo.",
  "atk-s0302a:337_15": "Evameva ñāṇūpapannassa therassa paṭiccasamuppādo uttānoti aññesampi uttānoti na vattabbo.",
  "atk-s0302a:337_16": "Etamatthaṃ sandhāya bhagavā mā hevaṃ, ānanda, mā hevaṃ,",
  "atk-s0302a:337_17": "ānandāti āha.",
  "atk-s0302a:338_0": "Therassa hi catūhi kāraṇehi gambhīro paṭiccasamuppādo uttānoti upaṭṭhāsi.",
  "atk-s0302a:338_1": "Katamehi catūhi?",
  "atk-s0302a:338_2": "Pubbūpanissayasampattiyā titthavāsena sotāpannatāya bahussutabhāvenāti.",
  "atk-s0302a:339_0": "Ito kira satasahassime kappe padumuttaro nāma satthā loke uppajji.",
  "atk-s0302a:339_1": "Tassa haṃsavatī nāma nagaraṃ ahosi,",
  "atk-s0302a:339_2": "ānando nāma rājā pitā,",
  "atk-s0302a:339_3": "sumedhā nāma devī mātā,",
  "atk-s0302a:339_4": "bodhisatto uttarakumāro nāma ahosi.",
  "atk-s0302a:339_5": "So puttassa jātadivase mahābhinikkhamanaṃ nikkhamma pabbajitvā padhānamanuyutto anukkamena sabbaññutaṃ patvā,",
  "atk-s0302a:339_6": "“anekajātisaṃsāra”nti udānaṃ udānetvā sattāhaṃ bodhipallaṅke vītināmetvā “pathaviyaṃ pādaṃ ṭhapessāmī”ti pādaṃ abhinīhari.",
  "atk-s0302a:339_7": "Atha pathaviṃ bhinditvā mahantaṃ padumaṃ uṭṭhāsi.",
  "atk-s0302a:339_8": "Tassa dhurapattāni navutihatthāni,",
  "atk-s0302a:339_9": "kesaraṃ tiṃsahatthaṃ,",
  "atk-s0302a:339_10": "kaṇṇikā dvādasahatthā,",
  "atk-s0302a:339_11": "navaghaṭappamāṇā reṇu ahosi.",
  "atk-s0302a:340_0": "Satthā pana ubbedhato aṭṭhapaññāsahattho ahosi,",
  "atk-s0302a:340_1": "tassa ubhinnaṃ bāhānamantaraṃ aṭṭhārasahatthaṃ,",
  "atk-s0302a:340_2": "nalāṭaṃ pañcahatthaṃ,",
  "atk-s0302a:340_3": "hatthapādā ekādasahatthā.",
  "atk-s0302a:340_4": "Tassa ekādasahatthena pādena dvādasahatthāya kaṇṇikāya akkantamattāya navaghaṭappamāṇā reṇu uṭṭhāya aṭṭhapaññāsahatthaṃ",
  "atk-s0302a:340_5": "padesaṃ uggantvā okiṇṇamanosilācuṇṇaṃ viya paccokiṇṇaṃ.",
  "atk-s0302a:340_6": "Tadupādāya bhagavā “padumuttaro”tveva paññāyittha.",
  "atk-s0302a:340_7": "Tassa devilo ca sujāto ca dve aggasāvakā ahesuṃ,",
  "atk-s0302a:340_8": "amitā ca asamā ca dve aggasāvikā,",
  "atk-s0302a:340_9": "sumano nāma upaṭṭhāko.",
  "atk-s0302a:340_10": "Padumuttaro bhagavā pitusaṅgahaṃ kurumāno bhikkhusatasahassaparivāro haṃsavatiyā rājadhāniyā vasati.",
  "atk-s0302a:341_0": "Kaniṭṭhabhātā panassa sumanakumāro nāma.",
  "atk-s0302a:341_1": "Tassa rājā haṃsavatito vīsayojanasate bhogaṃ adāsi.",
  "atk-s0302a:341_2": "So kadāci āgantvā pitarañca satthārañca passati.",
  "atk-s0302a:341_3": "Athekadivasaṃ paccanto kupito.",
  "atk-s0302a:341_4": "Sumano rañño sāsanaṃ pesesi.",
  "atk-s0302a:341_5": "Rājā “tvaṃ mayā, tāta,",
  "atk-s0302a:341_6": "kasmā ṭhapito”ti paṭipesesi.",
  "atk-s0302a:341_7": "So core vūpasametvā “upasanto, deva,",
  "atk-s0302a:341_8": "janapado”ti rañño pesesi.",
  "atk-s0302a:341_9": "Rājā tuṭṭho “sīghaṃ mama putto āgacchatū”ti āha.",
  "atk-s0302a:341_10": "Tassa sahassamattā amaccā honti.",
  "atk-s0302a:341_11": "So tehi saddhiṃ antarāmagge mantesi –",
  "atk-s0302a:341_12": "“mayhaṃ pitā tuṭṭho sace me varaṃ deti,",
  "atk-s0302a:341_13": "kiṃ gaṇhāmī”ti?",
  "atk-s0302a:341_14": "Atha naṃ ekacce “hatthiṃ gaṇhatha,",
  "atk-s0302a:341_15": "assaṃ gaṇhatha,",
  "atk-s0302a:341_16": "janapadaṃ gaṇhatha,",
  "atk-s0302a:341_17": "sattaratanāni gaṇhathā”ti āhaṃsu.",
  "atk-s0302a:341_18": "Apare “tumhe pathavissarassa puttā,",
  "atk-s0302a:341_19": "na tumhākaṃ dhanaṃ dullabhaṃ,",
  "atk-s0302a:341_20": "laddhampi cetaṃ sabbaṃ pahāya gamanīyaṃ,",
  "atk-s0302a:341_21": "puññameva ekaṃ ādāya gamanīyaṃ,",
  "atk-s0302a:341_22": "tasmā deve varaṃ dadamāne temāsaṃ padumuttaraṃ bhagavantaṃ upaṭṭhātuṃ varaṃ gaṇhathā”ti.",
  "atk-s0302a:341_23": "So “tumhe mayhaṃ kalyāṇamittā nāma,",
  "atk-s0302a:341_24": "mametaṃ cittaṃ natthi,",
  "atk-s0302a:341_25": "tumhehi pana uppāditaṃ,",
  "atk-s0302a:341_26": "evaṃ karissāmī”ti,",
  "atk-s0302a:341_27": "gantvā pitaraṃ vanditvā pitarā āliṅgetvā,",
  "atk-s0302a:341_28": "matthake cumbitvā “varaṃ te, putta,",
  "atk-s0302a:341_29": "demī”ti vutte “icchāmahaṃ, mahārāja,",
  "atk-s0302a:341_30": "bhagavantaṃ temāsaṃ catūhi paccayehi upaṭṭhahanto jīvitaṃ avañjhaṃ kātuṃ,",
  "atk-s0302a:341_31": "idaṃ me varaṃ dehī”ti āha. Na sakkā, tāta,",
  "atk-s0302a:341_32": "aññaṃ varehīti. Deva,",
  "atk-s0302a:341_33": "khattiyānaṃ nāma dvekathā natthi,",
  "atk-s0302a:341_34": "etameva me dehi,",
  "atk-s0302a:341_35": "na mamaññena atthoti. Tāta,",
  "atk-s0302a:341_36": "buddhānaṃ nāma cittaṃ dujjānaṃ,",
  "atk-s0302a:341_37": "sace bhagavā na icchissati,",
  "atk-s0302a:341_38": "mayā dinnampi kiṃ bhavissatīti? “Sādhu, deva,",
  "atk-s0302a:341_39": "ahaṃ bhagavato cittaṃ jānissāmī”ti vihāraṃ gato.",
  "atk-s0302a:342_0": "Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti.",
  "atk-s0302a:342_1": "So maṇḍalamāḷe sannisinnānaṃ bhikkhūnaṃ santikaṃ agamāsi.",
  "atk-s0302a:342_2": "Te naṃ āhaṃsu –",
  "atk-s0302a:342_3": "“rājaputta kasmā āgatosī”ti?",
  "atk-s0302a:342_4": "Bhagavantaṃ dassanāya,",
  "atk-s0302a:342_5": "dassetha me bhagavantanti.",
  "atk-s0302a:342_6": "“Na mayaṃ,",
  "atk-s0302a:342_7": "rājaputta,",
  "atk-s0302a:342_8": "icchiticchitakkhaṇe satthāraṃ daṭṭhuṃ labhāmā”ti. Ko pana, bhante,",
  "atk-s0302a:342_9": "labhatīti?",
  "atk-s0302a:342_10": "Sumanatthero nāma rājaputtāti.",
  "atk-s0302a:342_11": "So “kuhiṃ bhante thero”ti?",
  "atk-s0302a:342_12": "Therassa nisinnaṭṭhānaṃ pucchitvā gantvā vanditvā –",
  "atk-s0302a:342_13": "“icchāmahaṃ, bhante,",
  "atk-s0302a:342_14": "bhagavantaṃ passituṃ,",
  "atk-s0302a:342_15": "dassetha me bhagavanta”nti āha.",
  "atk-s0302a:342_16": "Thero “ehi,",
  "atk-s0302a:342_17": "rājaputtā”ti taṃ gahetvā gandhakuṭipariveṇe ṭhapetvā gandhakuṭiṃ āruhi.",
  "atk-s0302a:342_18": "Atha naṃ bhagavā “sumana,",
  "atk-s0302a:342_19": "kasmā āgatosī”ti āha.",
  "atk-s0302a:342_20": "Rājaputto, bhante,",
  "atk-s0302a:342_21": "bhagavantaṃ dassanāya āgatoti.",
  "atk-s0302a:342_22": "Tena hi bhikkhu āsanaṃ paññapehīti.",
  "atk-s0302a:342_23": "Thero āsanaṃ paññapesi.",
  "atk-s0302a:342_24": "Nisīdi bhagavā paññatte āsane.",
  "atk-s0302a:342_25": "Rājaputto bhagavantaṃ vanditvā paṭisanthāraṃ akāsi,",
  "atk-s0302a:342_26": "“kadā āgatosi rājaputtā”ti? Bhante,",
  "atk-s0302a:342_27": "tumhesu gandhakuṭiṃ paviṭṭhesu,",
  "atk-s0302a:342_28": "bhikkhū pana “na mayaṃ icchiticchitakkhaṇe bhagavantaṃ daṭṭhuṃ labhāmā”ti maṃ therassa santikaṃ pāhesuṃ,",
  "atk-s0302a:342_29": "thero pana ekavacaneneva dassesi, thero, bhante,",
  "atk-s0302a:342_30": "tumhākaṃ sāsane vallabho maññeti. Āma,",
  "atk-s0302a:342_31": "rājakumāra,",
  "atk-s0302a:342_32": "vallabho esa bhikkhu mayhaṃ sāsaneti. Bhante,",
  "atk-s0302a:342_33": "buddhānaṃ sāsane kiṃ katvā vallabho hotīti?",
  "atk-s0302a:342_34": "Dānaṃ datvā sīlaṃ samādiyitvā uposathakammaṃ katvā, kumārāti.",
  "atk-s0302a:342_35": "Bhagavā ahampi thero viya buddhasāsane vallabho hotukāmo,",
  "atk-s0302a:342_36": "temāsaṃ me vassāvāsaṃ adhivāsethāti. Bhagavā,",
  "atk-s0302a:342_37": "“atthi nu kho gatena attho”ti oloketvā “atthī”ti disvā “suññāgāre kho,",
  "atk-s0302a:342_38": "rājakumāra,",
  "atk-s0302a:342_39": "tathāgatā abhiramantī”ti āha.",
  "atk-s0302a:342_40": "Kumāro “aññātaṃ bhagavā,",
  "atk-s0302a:342_41": "aññātaṃ sugatā”ti vatvā – “ahaṃ, bhante,",
  "atk-s0302a:342_42": "purimataraṃ gantvā vihāraṃ kāremi,",
  "atk-s0302a:342_43": "mayā pesite bhikkhusatasahassena saddhiṃ āgacchathā”ti paṭiññaṃ gahetvā pitu santikaṃ gantvā,",
  "atk-s0302a:342_44": "“dinnā me, deva,",
  "atk-s0302a:342_45": "bhagavatā paṭiññā,",
  "atk-s0302a:342_46": "mayā pahite tumhe bhagavantaṃ peseyyāthā”ti pitaraṃ vanditvā nikkhamitvā yojane yojane vihāraṃ kāretvā vīsayojanasataṃ addhānaṃ gato.",
  "atk-s0302a:342_47": "Gantvā attano nagare vihāraṭṭhānaṃ vicinanto sobhanassa nāma kuṭumbikassa uyyānaṃ disvā satasahassena kiṇitvā satasahassaṃ vissajjetvā vihāraṃ kāresi.",
  "atk-s0302a:342_48": "Tattha bhagavato gandhakuṭiṃ,",
  "atk-s0302a:342_49": "sesabhikkhūnañca rattiṭṭhānadivāṭṭhānatthāya kuṭileṇamaṇḍape kārāpetvā pākāraparikkhepaṃ dvārakoṭṭhakañca",
  "atk-s0302a:342_50": "niṭṭhāpetvā pitu santikaṃ pesesi “niṭṭhitaṃ mayhaṃ kiccaṃ,",
  "atk-s0302a:342_51": "satthāraṃ pahiṇathā”ti.",
  "atk-s0302a:343_0": "Rājā bhagavantaṃ bhojetvā “bhagavā sumanassa kiccaṃ niṭṭhitaṃ,",
  "atk-s0302a:343_1": "tumhākaṃ āgamanaṃ paccāsīsatī”ti.",
  "atk-s0302a:343_2": "Bhagavā satasahassabhikkhuparivāro yojane yojane vihāresu vasamāno agamāsi.",
  "atk-s0302a:343_3": "Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno vihāraṃ pavesetvā –",
  "atk-s0302a:344_0": "“Satasahassena me kītaṃ, satasahassena māpitaṃ;",
  "atk-s0302a:345_0": "Sobhanaṃ nāma uyyānaṃ paṭiggaṇha, mahāmunī”ti. –",
  "atk-s0302a:346_0": "Vihāraṃ niyyātesi.",
  "atk-s0302a:346_1": "So vassūpanāyikadivase dānaṃ datvā attano puttadāre ca amacce ca pakkosāpetvā āha –“satthā amhākaṃ santikaṃ dūrato āgato,",
  "atk-s0302a:346_2": "buddhā ca nāma dhammagarunova,",
  "atk-s0302a:346_3": "nāmisagarukā.",
  "atk-s0302a:346_4": "Tasmā ahaṃ imaṃ temāsaṃ dve sāṭake nivāsetvā dasa sīlāni samādiyitvā idheva vasissāmi,",
  "atk-s0302a:346_5": "tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.",
  "atk-s0302a:347_0": "So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ karoti,",
  "atk-s0302a:347_1": "taṃ sabbaṃ disvā,",
  "atk-s0302a:347_2": "“imasmiṃ ṭhāne ekantavallabho esa thero,",
  "atk-s0302a:347_3": "etasseva ṭhānantaraṃ patthetuṃ vaṭṭatī”ti cintetvā,",
  "atk-s0302a:347_4": "upakaṭṭhāya pavāraṇāya gāmaṃ pavisitvā sattāhaṃ mahādānaṃ datvā sattame divase bhikkhūsatasahassassa",
  "atk-s0302a:347_5": "pādamūle ticīvaraṃ ṭhapetvā bhagavantaṃ vanditvā, “bhante,",
  "atk-s0302a:347_6": "yadetaṃ mayā magge yojanantarikavihārakārāpanato paṭṭhāya puññaṃ kataṃ,",
  "atk-s0302a:347_7": "taṃ neva sakkasampattiṃ,",
  "atk-s0302a:347_8": "na mārabrahmasampattiṃ patthayantena,",
  "atk-s0302a:347_9": "buddhassa pana upaṭṭhākabhāvaṃ patthentena kataṃ.",
  "atk-s0302a:347_10": "Tasmā ahampi bhagavā anāgate sumanatthero viya ekassa buddhassa upaṭṭhāko homī”ti pañcapatiṭṭhitena patitvā vanditvā nipanno.",
  "atk-s0302a:347_11": "Bhagavā “mahantaṃ kulaputtassa cittaṃ,",
  "atk-s0302a:347_12": "ijjhissati nu kho,",
  "atk-s0302a:347_13": "no”ti olokento,",
  "atk-s0302a:347_14": "“anāgate ito satasahassime kappe gotamo nāma buddho uppajjissati,",
  "atk-s0302a:347_15": "tasseva upaṭṭhāko bhavissatī”ti ñatvā –",
  "atk-s0302a:348_0": "“Icchitaṃ patthitaṃ tuyhaṃ, sabbameva samijjhatu;",
  "atk-s0302a:349_0": "Sabbe pūrentu saṅkappā, cando pannaraso yathā”ti. –",
  "atk-s0302a:350_0": "Āha.",
  "atk-s0302a:350_1": "Kumāro sutvā “buddhā nāma advejjhakathā hontī”ti dutiyadivaseyeva tassa bhagavato pattacīvaraṃ gahetvā piṭṭhito piṭṭhito gacchanto viya ahosi.",
  "atk-s0302a:350_2": "So tasmiṃ buddhuppāde vassasatasahassaṃ dānaṃ datvā sagge nibbattitvā kassapabuddhakālepi piṇḍāya carato",
  "atk-s0302a:350_3": "therassa pattaggahaṇatthaṃ uttarisāṭakaṃ datvā pūjaṃ akāsi.",
  "atk-s0302a:350_4": "Puna sagge nibbattitvā tato cuto bārāṇasirājā hutvā aṭṭhannaṃ paccekabuddhānaṃ paṇṇasālāyo kāretvā maṇiādhārake",
  "atk-s0302a:350_5": "upaṭṭhapetvā catūhi paccayehi dasavassasahassāni upaṭṭhānaṃ akāsi.",
  "atk-s0302a:350_6": "Etāni pākaṭaṭṭhānāni.",
  "atk-s0302a:351_0": "Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā tato cuto",
  "atk-s0302a:351_1": "amitodanasakkassa gehe paṭisandhiṃ gahetvā anupubbena katābhinikkhamano sammāsambodhiṃ patvā paṭhamagamanena",
  "atk-s0302a:351_2": "kapilavatthuṃ āgantvā tato nikkhamante bhagavati bhagavato parivāratthaṃ rājakumāresu pabbajantesu bhaddiyādīhi",
  "atk-s0302a:351_3": "saddhiṃ nikkhamitvā bhagavato santike pabbajitvā nacirasseva āyasmato puṇṇassa mantāṇiputtassa santike",
  "atk-s0302a:351_4": "dhammakathaṃ sutvā sotāpattiphale patiṭṭhahi.",
  "atk-s0302a:351_5": "Evamesa āyasmā pubbūpanissayasampanno,",
  "atk-s0302a:351_6": "tassimāya pubbūpanissayasampattiyā gambhīropi paṭiccasamuppādo uttānako viya upaṭṭhāsi.",
  "atk-s0302a:352_0": "Titthavāsoti pana garūnaṃ santike uggahaṇasavanaparipucchanadhāraṇāni vuccanti.",
  "atk-s0302a:352_1": "So therassa ativiya parisuddho.",
  "atk-s0302a:352_2": "Tenāpissāyaṃ gambhīropi uttānako viya upaṭṭhāsi.",
  "atk-s0302a:352_3": "Sotāpannānañca nāma paccayākāro uttānako hutvā upaṭṭhāti,",
  "atk-s0302a:352_4": "ayañca āyasmā sotāpanno.",
  "atk-s0302a:352_5": "Bahussutānaṃ catuhatthe ovarake padīpe jalamāne mañcapīṭhaṃ viya nāmarūpaparicchedo pākaṭo hoti,",
  "atk-s0302a:352_6": "ayañca āyasmā bahussutānaṃ aggo.",
  "atk-s0302a:352_7": "Iti bāhusaccabhāvenapissa gambhīropi paccayākāro uttānako viya upaṭṭhāsi.",
  "atk-s0302a:352_8": "Paṭiccasamuppādo catūhi gambhīratāhi gambhīro.",
  "atk-s0302a:352_9": "Sā panassa gambhīratā visuddhimagge vitthāritāva.",
  "atk-s0302a:352_10": "Sā sabbāpi therassa uttānakā viya upaṭṭhāsi.",
  "atk-s0302a:352_11": "Tena bhagavā āyasmantaṃ ānandaṃ ussādento mā hevantiādimāha.",
  "atk-s0302a:352_12": "Ayañhettha adhippāyo – ānanda,",
  "atk-s0302a:352_13": "tvaṃ mahāpañño visadañāṇo,",
  "atk-s0302a:352_14": "tena te gambhīropi paṭiccasamuppādo uttānako viya khāyati.",
  "atk-s0302a:352_15": "Tasmā “mayhameva nu kho esa uttānako viya hutvā upaṭṭhāti,",
  "atk-s0302a:352_16": "udāhu aññesampī”ti mā evaṃ avaca.",
  "atk-s0302a:353_0": "Yaṃ pana vuttaṃ “apasādento”ti,",
  "atk-s0302a:353_1": "tatthāyamadhippāyo – ānanda,",
  "atk-s0302a:353_2": "“atha ca pana me uttānakuttānako viya khāyatī”ti mā hevaṃ avaca.",
  "atk-s0302a:353_3": "Yadi hi te esa uttānakuttānako viya khāyati,",
  "atk-s0302a:353_4": "kasmā tvaṃ attano dhammatāya sotāpanno nāhosi,",
  "atk-s0302a:353_5": "mayā dinnanaye ṭhatvā sotāpattimaggaṃ paṭivijjhi? Ānanda,",
  "atk-s0302a:353_6": "idaṃ nibbānameva gambhīraṃ,",
  "atk-s0302a:353_7": "paccayākāro pana uttānako jāto,",
  "atk-s0302a:353_8": "atha kasmā oḷārikaṃ kāmarāgasaṃyojanaṃ paṭighasaṃyojanaṃ oḷārikaṃ kāmarāgānusayaṃ paṭighānusayanti ime",
  "atk-s0302a:353_9": "cattāro kilese samugghātetvā sakadāgāmiphalaṃ na sacchikarosi,",
  "atk-s0302a:353_10": "teyeva aṇusahagate cattāro kilese samugghātetvā anāgāmiphalaṃ na sacchikarosi,",
  "atk-s0302a:353_11": "rūparāgādīni pañca saṃyojanāni,",
  "atk-s0302a:353_12": "mānānusayaṃ bhavarāgānusayaṃ avijjānusayanti ime aṭṭha kilese samugghātetvā arahattaṃ na sacchikarosi?",
  "atk-s0302a:353_13": "Kasmā vā satasahassakappādhikaṃ ekaṃ asaṅkhyeyyaṃ pūritapāramino sāriputtamoggallānā viya sāvakapāramīñāṇaṃ na paṭivijjhasi,",
  "atk-s0302a:353_14": "satasahassakappādhikāni dve asaṅkhyeyyāni pūritapāramino paccekabuddhā viya ca paccekabodhiñāṇaṃ na paṭivijjhasi?",
  "atk-s0302a:353_15": "Yadi vā te sabbathāva esa uttānako hutvā upaṭṭhāsi.",
  "atk-s0302a:353_16": "Atha kasmā satasahassakappādhikāni cattāri aṭṭha soḷasa vā asaṅkhyeyyāni pūritapāramino buddhā viya sabbaññutaññāṇaṃ na sacchikarosi?",
  "atk-s0302a:353_17": "Kiṃ anatthikosi etehi visesādhigamehi?",
  "atk-s0302a:353_18": "Passa yāva ca te aparaddhaṃ,",
  "atk-s0302a:353_19": "tvaṃ nāma sāvakapadesañāṇe ṭhito atigambhīraṃ paccayākāraṃ “uttānako viya me upaṭṭhātī”ti vadasi.",
  "atk-s0302a:353_20": "Tassa te idaṃ vacanaṃ buddhānaṃ kathāya paccanīkaṃ hoti.",
  "atk-s0302a:353_21": "Tādisena nāma bhikkhunā buddhānaṃ kathāya paccanīkaṃ kathetabbanti na yuttametaṃ.",
  "atk-s0302a:353_22": "Nanu mayhaṃ, ānanda,",
  "atk-s0302a:353_23": "imaṃ paccayākāraṃ paṭivijjhituṃ vāyamantasseva kappasatasahassādhikāni cattāri asaṅkhyeyyāni atikkantāni.",
  "atk-s0302a:353_24": "Paccayākārapaṭivijjhanatthāya ca pana me adinnadānaṃ nāma natthi,",
  "atk-s0302a:353_25": "apūritapāramī nāma natthi.",
  "atk-s0302a:353_26": "“Ajja paccayākāraṃ paṭivijjhissāmī”ti pana me nirussāhaṃ viya mārabalaṃ vidhamantassa ayaṃ mahāpathavī dvaṅgulamattampi nākampi,",
  "atk-s0302a:353_27": "tathā paṭhamayāme pubbenivāsaṃ,",
  "atk-s0302a:353_28": "majjhimayāme dibbacakkhuṃ sampādentassa.",
  "atk-s0302a:353_29": "Pacchimayāme pana me balavapaccūsasamaye,",
  "atk-s0302a:353_30": "“avijjā saṅkhārānaṃ navahi ākārehi paccayo hotī”ti diṭṭhamatteyeva dasasahassilokadhātu ayadaṇḍena ākoṭitakaṃsathālo",
  "atk-s0302a:353_31": "viya viravasataṃ viravasahassaṃ muñcamānā vātāhate paduminipaṇṇe udakabindu viya pakampittha.",
  "atk-s0302a:353_32": "Evaṃ gambhīro cāyaṃ, ānanda,",
  "atk-s0302a:353_33": "paṭiccasamuppādo gambhīrāvabhāso ca, etassa, ānanda,",
  "atk-s0302a:353_34": "dhammassa ananubodhā…pe…",
  "atk-s0302a:353_35": "nātivattatīti.",
  "atk-s0302a:354_0": "Etassa dhammassāti etassa paccayadhammassa.",
  "atk-s0302a:354_1": "Ananubodhāti ñātapariññāvasena ananubujjhanā.",
  "atk-s0302a:354_2": "Appaṭivedhāti tīraṇappahānapariññāvasena appaṭivijjhanā.",
  "atk-s0302a:354_3": "Tantākulakajātāti tantaṃ viya ākulajātā.",
  "atk-s0302a:354_4": "Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ tahiṃ ākulaṃ hoti,",
  "atk-s0302a:354_5": "“idaṃ aggaṃ,",
  "atk-s0302a:354_6": "idaṃ mūla”nti aggena vā aggaṃ,",
  "atk-s0302a:354_7": "mūlena vā mūlaṃ samānetuṃ dukkaraṃ hoti.",
  "atk-s0302a:354_8": "Evameva sattā imasmiṃ paccayākāre khalitā ākulā byākulā honti,",
  "atk-s0302a:354_9": "na sakkonti paccayākāraṃ ujuṃ kātuṃ.",
  "atk-s0302a:354_10": "Tattha tantaṃ paccattapurisakāre ṭhatvā sakkāpi bhaveyya ujuṃ kātuṃ,",
  "atk-s0302a:354_11": "ṭhapetvā pana dve bodhisatte añño satto attano dhammatāya paccayākāraṃ ujuṃ kātuṃ samattho nāma natthi.",
  "atk-s0302a:354_12": "Yathā pana ākulaṃ tantaṃ kañjiyaṃ datvā kocchena pahaṭaṃ tattha tattha guḷakajātaṃ hoti gaṇṭhibaddhaṃ,",
  "atk-s0302a:354_13": "evamime sattā paccayesu pakkhalitvā paccaye ujuṃ kātuṃ asakkontā dvāsaṭṭhidiṭṭhigatavasena guḷakajātā honti gaṇṭhibaddhā.",
  "atk-s0302a:354_14": "Ye hi keci diṭṭhiyo sannissitā,",
  "atk-s0302a:354_15": "sabbe te paccayaṃ ujuṃ kātuṃ asakkontāyeva.",
  "atk-s0302a:355_0": "Kulāgaṇṭhikajātāti kulāgaṇṭhikaṃ vuccati pesakārakañjiyasuttaṃ.",
  "atk-s0302a:355_1": "Kulā nāma sakuṇikā,",
  "atk-s0302a:355_2": "tassā kulāvakotipi eke.",
  "atk-s0302a:355_3": "Yathā hi tadubhayampi ākulaṃ aggena vā aggaṃ,",
  "atk-s0302a:355_4": "mūlena vā mūlaṃ samānetuṃ dukkaranti purimanayeneva yojetabbaṃ.",
  "atk-s0302a:356_0": "Muñjapabbajabhūtāti muñjatiṇaṃ viya pabbajatiṇaṃ viya ca bhūtā tādisā jātā.",
  "atk-s0302a:356_1": "Yathā hi tāni tiṇāni koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ “idaṃ aggaṃ,",
  "atk-s0302a:356_2": "idaṃ mūla”nti aggena vā aggaṃ,",
  "atk-s0302a:356_3": "mūlena vā mūlaṃ samānetuṃ dukkaraṃ,",
  "atk-s0302a:356_4": "tampi paccattapurisakāre ṭhatvā sakkā bhaveyya ujuṃ kātuṃ,",
  "atk-s0302a:356_5": "ṭhapetvā pana dve bodhisatte añño satto attano dhammatāya paccayākāraṃ ujuṃ kātuṃ samattho nāma natthi,",
  "atk-s0302a:356_6": "evamayaṃ pajā paccayaṃ ujuṃ kātuṃ asakkontī diṭṭhigatavasena gaṇṭhikajātā hutvā apāyaṃ duggatiṃ vinipātaṃ saṃsāraṃ nātivattati.",
  "atk-s0302a:357_0": "Tattha apāyoti nirayatiracchānayonipettivisayaasurakāyā.",
  "atk-s0302a:357_1": "Sabbepi hi te vaḍḍhisaṅkhātassa ayassa abhāvato “apāyo”ti vuccati,",
  "atk-s0302a:357_2": "tathā dukkhassa gatibhāvato duggati,",
  "atk-s0302a:357_3": "sukhasamussayato vinipatitattā vinipāto.",
  "atk-s0302a:357_4": "Itaro pana –",
  "atk-s0302a:358_0": "“Khandhānañca paṭipāṭi, dhātuāyatanāna ca;",
  "atk-s0302a:359_0": "Abbhocchinnaṃ vattamānā, saṃsāroti pavuccati”.",
  "atk-s0302a:360_0": "Taṃ sabbampi nātivattati nātikkamati,",
  "atk-s0302a:360_1": "atha kho cutito paṭisandhiṃ,",
  "atk-s0302a:360_2": "paṭisandhito cutinti evaṃ punappunaṃ cutipaṭisandhiyo gaṇhamānā tīsu bhavesu catūsu yonīsu pañcasu gatīsu",
  "atk-s0302a:360_3": "sattasu viññāṇaṭṭhitīsu navasu sattāvāsesu mahāsamudde vātakkhittā nāvā viya yante yuttagoṇo viya ca",
  "atk-s0302a:360_4": "paribbhamatiyeva.",
  "atk-s0302a:360_5": "Iti sabbametaṃ bhagavā āyasmantaṃ ānandaṃ apasādento āha.",
  "atk-s0302a:360_6": "Sesamettha vuttanayamevāti. Dasamaṃ.",
  "atk-s0302a:361_0": "Dukkhavaggo chaṭṭho.",
  "atk-s0302a:362_0": "7. Mahāvaggo",
  "atk-s0302a:363_0": "1. Assutavāsuttavaṇṇanā",
  "atk-s0302a:364_0": "61.",
  "atk-s0302a:364_1": "Mahāvaggassa paṭhame assutavāti khandhadhātuāyatanapaccayākārasatipaṭṭhānādīsu uggahaparipucchāvinicchayarahito.",
  "atk-s0302a:364_2": "Puthujjanoti puthūnaṃ nānappakārānaṃ kilesādīnaṃ jananādikāraṇehi puthujjano.",
  "atk-s0302a:364_3": "Vuttañhetaṃ –",
  "atk-s0302a:364_4": "“puthu kilese janentīti puthujjanā”ti sabbaṃ vitthāretabbaṃ.",
  "atk-s0302a:364_5": "Apica puthūnaṃ gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjano,",
  "atk-s0302a:364_6": "puthu vā ayaṃ visuṃyeva saṅkhaṃ gato,",
  "atk-s0302a:364_7": "visaṃsaṭṭho sīlasutādiguṇayuttehi ariyehi janoti puthujjano.",
  "atk-s0302a:364_8": "Evametehi “assutavā puthujjano”ti dvīhipi padehi ye te –",
  "atk-s0302a:365_0": "“Duve puthujjanā vuttā, buddhenādiccabandhunā;",
  "atk-s0302a:366_0": "Andho puthujjano eko, kalyāṇeko puthujjano”ti. ; –",
  "atk-s0302a:367_0": "Dve puthujjanā vuttā,",
  "atk-s0302a:367_1": "tesu andhaputhujjano gahito.",
  "atk-s0302a:367_2": "Imasminti paccuppannapaccakkhakāyaṃ dasseti.",
  "atk-s0302a:367_3": "Cātumahābhūtikasminti catumahābhūtakāye catumahābhūtehi nibbatte catumahābhūtamayeti attho.",
  "atk-s0302a:367_4": "Nibbindeyyāti ukkaṇṭheyya.",
  "atk-s0302a:367_5": "Virajjeyyāti na rajjeyya.",
  "atk-s0302a:367_6": "Vimucceyyāti muccitukāmo bhaveyya.",
  "atk-s0302a:367_7": "Ācayoti vuḍḍhi.",
  "atk-s0302a:367_8": "Apacayoti parihāni.",
  "atk-s0302a:367_9": "Ādānanti nibbatti.",
  "atk-s0302a:367_10": "Nikkhepananti bhedo.",
  "atk-s0302a:368_0": "Tasmāti yasmā ime cattāro vuḍḍhihāninibbattibhedā paññāyanti,",
  "atk-s0302a:368_1": "tasmā taṃkāraṇāti attho.",
  "atk-s0302a:368_2": "Iti bhagavā cātumahābhūtike kāye rūpaṃ pariggahetuṃ ayuttarūpaṃ katvā arūpaṃ pariggahetuṃ yuttarūpaṃ karoti. Kasmā?",
  "atk-s0302a:368_3": "Tesañhi bhikkhūnaṃ rūpasmiṃ gāho balavā adhimatto,",
  "atk-s0302a:368_4": "tena tesaṃ rūpe gāhassa pariggahetabbarūpataṃ dassetvā nikkaḍḍhanto arūpe patiṭṭhāpanatthaṃ evamāha.",
  "atk-s0302a:369_0": "Cittantiādi sabbaṃ manāyatanasseva nāmaṃ.",
  "atk-s0302a:369_1": "Tañhi cittavatthutāya cittagocaratāya sampayuttadhammacittatāya ca cittaṃ,",
  "atk-s0302a:369_2": "mananaṭṭhena mano,",
  "atk-s0302a:369_3": "vijānanaṭṭhena viññāṇanti vuccati.",
  "atk-s0302a:369_4": "Nālanti na samattho.",
  "atk-s0302a:369_5": "Ajjhositanti taṇhāya gilitvā pariniṭṭhapetvā gahitaṃ.",
  "atk-s0302a:369_6": "Mamāyitanti taṇhāmamattena mama idanti gahitaṃ.",
  "atk-s0302a:369_7": "Parāmaṭṭhanti diṭṭhiyā parāmasitvā gahitaṃ.",
  "atk-s0302a:369_8": "Etaṃ mamāti taṇhāgāho,",
  "atk-s0302a:369_9": "tena aṭṭhasatataṇhāvicaritaṃ gahitaṃ hoti.",
  "atk-s0302a:369_10": "Esohamasmīti mānagāho,",
  "atk-s0302a:369_11": "tena nava mānā gahitā honti.",
  "atk-s0302a:369_12": "Eso me attāti diṭṭhigāho,",
  "atk-s0302a:369_13": "tena dvāsaṭṭhi diṭṭhiyo gahitā honti.",
  "atk-s0302a:369_14": "Tasmāti yasmā evaṃ dīgharattaṃ gahitaṃ,",
  "atk-s0302a:369_15": "tasmā nibbindituṃ na samattho.",
  "atk-s0302a:370_0": "Varaṃ,",
  "atk-s0302a:370_1": "bhikkhaveti idaṃ kasmā āha?",
  "atk-s0302a:370_2": "Paṭhamañhi tena rūpaṃ pariggahetuṃ ayuttarūpaṃ kataṃ,",
  "atk-s0302a:370_3": "arūpaṃ yuttarūpaṃ,",
  "atk-s0302a:370_4": "atha “tesaṃ bhikkhūnaṃ rūpato gāho nikkhamitvā arūpaṃ gato”ti ñatvā taṃ nikkaḍḍhituṃ imaṃ desanaṃ ārabhi.",
  "atk-s0302a:370_5": "Tattha attato upagaccheyyāti attāti gaṇheyya.",
  "atk-s0302a:370_6": "Bhiyyopīti vassasatato uddhampi.",
  "atk-s0302a:370_7": "Kasmā pana bhagavā evamāha?",
  "atk-s0302a:370_8": "Kiṃ atirekavassasataṃ tiṭṭhamānaṃ rūpaṃ nāma atthi?",
  "atk-s0302a:370_9": "Nanu paṭhamavaye pavattaṃ rūpaṃ majjhimavayaṃ na pāpuṇāti,",
  "atk-s0302a:370_10": "majjhimavaye pavattaṃ pacchimavayaṃ,",
  "atk-s0302a:370_11": "purebhatte pavattaṃ pacchābhattaṃ,",
  "atk-s0302a:370_12": "pacchābhatte pavattaṃ paṭhamayāmaṃ,",
  "atk-s0302a:370_13": "paṭhamayāme pavattaṃ majjhimayāmaṃ,",
  "atk-s0302a:370_14": "majjhimayāme pavattaṃ pacchimayāmaṃ na pāpuṇāti?",
  "atk-s0302a:370_15": "Tathā gamane pavattaṃ ṭhānaṃ,",
  "atk-s0302a:370_16": "ṭhāne pavattaṃ nisajjaṃ,",
  "atk-s0302a:370_17": "nisajjāya pavattaṃ sayanaṃ na pāpuṇāti.",
  "atk-s0302a:370_18": "Ekairiyāpathepi pādassa uddharaṇe pavattaṃ atiharaṇaṃ,",
  "atk-s0302a:370_19": "atiharaṇe pavattaṃ vītiharaṇaṃ,",
  "atk-s0302a:370_20": "vītiharaṇe pavattaṃ vossajjanaṃ,",
  "atk-s0302a:370_21": "vossajjane pavattaṃ sannikkhepanaṃ,",
  "atk-s0302a:370_22": "sannikkhepane pavattaṃ sannirujjhanaṃ na pāpuṇāti,",
  "atk-s0302a:370_23": "tattha tattheva odhi odhi pabbaṃ pabbaṃ hutvā tattakapāle pakkhittatilā viya paṭapaṭāyantā saṅkhārā bhijjantīti?",
  "atk-s0302a:370_24": "Saccametaṃ.",
  "atk-s0302a:370_25": "Yathā pana padīpassa jalato jātā taṃ taṃ vaṭṭippadesaṃ anatikkamitvā tattha tattheva bhijjati,",
  "atk-s0302a:370_26": "atha ca pana paveṇisambandhavasena sabbarattiṃ jalito padīpoti vuccati,",
  "atk-s0302a:370_27": "evamidhāpi paveṇivasena ayampi kāyo evaṃ ciraṭṭhitiko viya katvā dassito.",
  "atk-s0302a:371_0": "Rattiyā ca divasassa cāti rattimhi ca divase ca.",
  "atk-s0302a:371_1": "Bhummatthe hetaṃ sāmivacanaṃ.",
  "atk-s0302a:371_2": "Aññadeva uppajjati,",
  "atk-s0302a:371_3": "aññaṃ nirujjhatīti yaṃ rattiṃ uppajjati ca nirujjhati ca,",
  "atk-s0302a:371_4": "tato aññadeva divā uppajjati ca nirujjhati cāti attho.",
  "atk-s0302a:371_5": "Aññaṃ uppajjati,",
  "atk-s0302a:371_6": "anuppannameva aññaṃ nirujjhatīti evaṃ pana attho na gahetabbo.",
  "atk-s0302a:371_7": "“Rattiyā ca divasassa cā”ti idaṃ purimapaveṇito parittakaṃ paveṇiṃ gahetvā paveṇivaseneva vuttaṃ,",
  "atk-s0302a:371_8": "ekarattiṃ pana ekadivasaṃ vā ekameva cittaṃ ṭhātuṃ samatthaṃ nāma natthi.",
  "atk-s0302a:371_9": "Ekasmiñhi accharākkhaṇe anekāni cittakoṭisatasahassāni uppajjanti.",
  "atk-s0302a:371_10": "Vuttampi cetaṃ milindapañhe –",
  "atk-s0302a:372_0": "“Vāhasataṃ kho, mahārāja, vīhīnaṃ,",
  "atk-s0302a:372_1": "aḍḍhacūḷañca vāhā,",
  "atk-s0302a:372_2": "vīhisattambaṇāni,",
  "atk-s0302a:372_3": "dve ca tumbā,",
  "atk-s0302a:372_4": "ekaccharākkhaṇe pavattassa cittassa ettakā vīhī lakkhaṃ ṭhapīyamānā parikkhayaṃ pariyādānaṃ gaccheyyu”nti.",
  "atk-s0302a:373_0": "Pavaneti mahāvane.",
  "atk-s0302a:373_1": "Taṃ muñcitvā aññaṃ gaṇhāti,",
  "atk-s0302a:373_2": "taṃ muñcitvā aññaṃ gaṇhātīti iminā na so gaṇhitabbasākhaṃ alabhitvā bhūmiṃ otarati.",
  "atk-s0302a:373_3": "Atha kho tasmiṃ mahāvane vicaranto taṃ taṃ sākhaṃ gaṇhantoyeva caratīti ayamattho dassito.",
  "atk-s0302a:374_0": "Evameva khoti ettha idaṃ opammasaṃsandanaṃ –",
  "atk-s0302a:374_1": "araññamahāvanaṃ viya hi ārammaṇavanaṃ veditabbaṃ.",
  "atk-s0302a:374_2": "Tasmiṃ vane vicaraṇamakkaṭo viya ārammaṇavane uppajjanakacittaṃ.",
  "atk-s0302a:374_3": "Sākhāgahaṇaṃ viya ārammaṇe lubbhanaṃ.",
  "atk-s0302a:374_4": "Yathā so araññe vicaranto makkaṭo taṃ taṃ sākhaṃ pahāya taṃ taṃ sākhaṃ gaṇhāti,",
  "atk-s0302a:374_5": "evamidaṃ ārammaṇavane vicarantaṃ cittampi kadāci rūpārammaṇaṃ gahetvā uppajjati,",
  "atk-s0302a:374_6": "kadāci saddādīsu aññataraṃ,",
  "atk-s0302a:374_7": "kadāci atītaṃ,",
  "atk-s0302a:374_8": "kadāci anāgataṃ vā paccuppannaṃ vā,",
  "atk-s0302a:374_9": "tathā kadāci ajjhattaṃ,",
  "atk-s0302a:374_10": "kadāci bāhiraṃ.",
  "atk-s0302a:374_11": "Yathā ca so araññe vicaranto makkaṭo sākhaṃ alabhitvā oruyha bhūmiyaṃ nisinnoti na vattabbo,",
  "atk-s0302a:374_12": "ekaṃ pana paṇṇasākhaṃ gahetvāva nisīdati,",
  "atk-s0302a:374_13": "evameva ārammaṇavane vicarantaṃ cittampi ekaṃ olubbhārammaṇaṃ alabhitvā uppannanti na vattabbaṃ,",
  "atk-s0302a:374_14": "ekajātiyaṃ pana ārammaṇaṃ gahetvāva uppajjatīti veditabbaṃ.",
  "atk-s0302a:374_15": "Ettāvatā ca pana bhagavatā rūpato nīharitvā arūpe gāho patiṭṭhāpito,",
  "atk-s0302a:374_16": "arūpato nīharitvā rūpe.",
  "atk-s0302a:375_0": "Idāni taṃ ubhayato nikkaḍḍhitukāmo tatra,",
  "atk-s0302a:375_1": "bhikkhave,",
  "atk-s0302a:375_2": "sutavā ariyasāvakoti desanaṃ ārabhi.",
  "atk-s0302a:375_3": "Ayaṃ panattho āsīvisadaṭṭhūpamāya dīpetabbo –",
  "atk-s0302a:375_4": "eko kira puriso āsīvisena daṭṭho,",
  "atk-s0302a:375_5": "athassa visaṃ harissāmīti cheko bhisakko āgantvā vamanaṃ kāretvā heṭṭhā garuḷo,",
  "atk-s0302a:375_6": "upari nāgoti mantaṃ parivattetvā visaṃ upari āropesi.",
  "atk-s0302a:375_7": "So yāva akkhippadesā āruḷhabhāvaṃ ñatvā “ito paraṃ abhiruhituṃ na dassāmi,",
  "atk-s0302a:375_8": "daṭṭhaṭṭhāneyeva ṭhapessāmī”ti upari garuḷo,",
  "atk-s0302a:375_9": "heṭṭhā nāgoti mantaṃ parivattetvā kaṇṇe dhumetvā daṇḍakena paharitvā visaṃ otāretvā daṭṭhaṭṭhāneyeva ṭhapesi.",
  "atk-s0302a:375_10": "Tatrassa ṭhitabhāvaṃ ñatvā agadalepena visaṃ nimmathetvā nhāpetvā “sukhī hohī”ti vatvā yenakāmaṃ pakkāmi.",
  "atk-s0302a:376_0": "Tattha āsīvisena daṭṭhassa kāye visapatiṭṭhānaṃ viya imesaṃ bhikkhūnaṃ rūpe adhimattagāhakālo,",
  "atk-s0302a:376_1": "cheko bhisakko viya tathāgato,",
  "atk-s0302a:376_2": "mantaṃ parivattetvā upari visassa āropitakālo viya tathāgatena tesaṃ bhikkhūnaṃ rūpato gāhaṃ nīharitvā arūpe patiṭṭhāpitakālo,",
  "atk-s0302a:376_3": "yāva akkhippadesā āruḷhavisassa upari abhiruhituṃ adatvā puna mantabalena otāretvā daṭṭhaṭṭhāneyeva ṭhapanaṃ",
  "atk-s0302a:376_4": "viya satthārā tesaṃ bhikkhūnaṃ arūpato gāhaṃ nīharitvā rūpe patiṭṭhāpitakālo.",
  "atk-s0302a:376_5": "Daṭṭhaṭṭhāne ṭhitassa visassa agadalepena nimmathanaṃ viya ubhayato gāhaṃ nīharaṇatthāya imissā desanāya āraddhakālo veditabbo.",
  "atk-s0302a:376_6": "Tattha nibbindaṃ virajjatīti iminā maggo kathito,",
  "atk-s0302a:376_7": "virāgā vimuccatīti phalaṃ,",
  "atk-s0302a:376_8": "vimuttasmintiādinā paccavekkhaṇā. Paṭhamaṃ.",
  "atk-s0302a:377_0": "2. Dutiyaassutavāsuttavaṇṇanā",
  "atk-s0302a:378_0": "62.",
  "atk-s0302a:378_1": "Dutiye sukhavedaniyanti sukhavedanāya paccayaṃ.",
  "atk-s0302a:378_2": "Phassanti cakkhusamphassādiṃ.",
  "atk-s0302a:378_3": "Nanu ca cakkhusamphasso sukhavedanāya paccayo na hotīti?",
  "atk-s0302a:378_4": "Sahajātapaccayena na hoti,",
  "atk-s0302a:378_5": "upanissayapaccayena pana javanavedanāya hoti,",
  "atk-s0302a:378_6": "taṃ sandhāyetaṃ vuttaṃ.",
  "atk-s0302a:378_7": "Sotasamphassādīsupi eseva nayo.",
  "atk-s0302a:378_8": "Tajjanti tajjātikaṃ tassāruppaṃ,",
  "atk-s0302a:378_9": "tassa phassassa anurūpanti attho.",
  "atk-s0302a:378_10": "Dukkhavedaniyantiādi vuttanayeneva veditabbaṃ.",
  "atk-s0302a:378_11": "Saṅghaṭṭanasamodhānāti saṅghaṭṭanena ceva samodhānena ca,",
  "atk-s0302a:378_12": "saṅghaṭṭanasampiṇḍanenāti attho.",
  "atk-s0302a:378_13": "Usmāti uṇhākāro.",
  "atk-s0302a:378_14": "Tejo abhinibbattatīti aggicuṇṇo nikkhamatīti na gahetabbaṃ,",
  "atk-s0302a:378_15": "usmākārasseva pana etaṃ vevacanaṃ.",
  "atk-s0302a:378_16": "Tattha dvinnaṃ kaṭṭhānanti dvinnaṃ araṇīnaṃ.",
  "atk-s0302a:378_17": "Tattha adhoaraṇī viya vatthu,",
  "atk-s0302a:378_18": "uttarāraṇī viya ārammaṇaṃ,",
  "atk-s0302a:378_19": "saṅghaṭṭanaṃ viya phasso,",
  "atk-s0302a:378_20": "usmādhātu viya vedanā. Dutiyaṃ.",
  "atk-s0302a:379_0": "3. Puttamaṃsūpamasuttavaṇṇanā",
  "atk-s0302a:380_0": "63.",
  "atk-s0302a:380_1": "Tatiye cattārome,",
  "atk-s0302a:380_2": "bhikkhave,",
  "atk-s0302a:380_3": "āhārātiādi vuttanayameva.",
  "atk-s0302a:380_4": "Yasmā panassa aṭṭhuppattiko nikkhepo,",
  "atk-s0302a:380_5": "tasmā taṃ dassetvāvettha anupubbapadavaṇṇanaṃ karissāmi.",
  "atk-s0302a:380_6": "Katarāya pana idaṃ aṭṭhuppattiyā nikkhittanti?",
  "atk-s0302a:380_7": "Lābhasakkārena.",
  "atk-s0302a:380_8": "Bhagavato kira mahālābhasakkāro uppajji,",
  "atk-s0302a:380_9": "yathā taṃ cattāro asaṅkhyeyye pūritadānapāramīsañcayassa.",
  "atk-s0302a:380_10": "Sabbadisāsu hissa yamakamahāmegho vuṭṭhahitvā mahoghaṃ viya sabbapāramiyo “ekasmiṃ attabhāve vipākaṃ",
  "atk-s0302a:380_11": "dassāmā”ti sampiṇḍitā viya lābhasakkāramahoghaṃ nibbattayiṃsu.",
  "atk-s0302a:380_12": "Tato tato annapānayānavatthamālāgandhavilepanādihatthā khattiyabrāhmaṇādayo āgantvā,",
  "atk-s0302a:380_13": "“kahaṃ buddho,",
  "atk-s0302a:380_14": "kahaṃ bhagavā,",
  "atk-s0302a:380_15": "kahaṃ devadevo narāsabho purisasīho”ti?",
  "atk-s0302a:380_16": "Bhagavantaṃ pariyesanti.",
  "atk-s0302a:380_17": "Sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ",
  "atk-s0302a:380_18": "āhacca tiṭṭhanti ceva anuppavattanti ca andhakavindabrāhmaṇādayo viya.",
  "atk-s0302a:380_19": "Sabbaṃ khandhake tesu tesu suttesu ca āgatanayena veditabbaṃ.",
  "atk-s0302a:381_0": "Yathā bhagavato, evaṃ bhikkhusaṅghassāpi. Vuttañcetaṃ –",
  "atk-s0302a:382_0": "“Tena kho pana samayena bhagavā sakkato hoti garukato mānito pūjito apacito lābhī cīvara-",
  "atk-s0302a:382_1": "piṇḍapāta- senāsana- gilāna- paccaya- bhesajja-",
  "atk-s0302a:382_2": "parikkhārānaṃ.",
  "atk-s0302a:382_3": "Bhikkhusaṅghopi kho sakkato hoti…pe…",
  "atk-s0302a:382_4": "parikkhārāna”nti.",
  "atk-s0302a:383_0": "Tathā “yāvatā kho, cunda,",
  "atk-s0302a:383_1": "etarahi saṅgho vā gaṇo vā loke uppanno, nāhaṃ, cunda,",
  "atk-s0302a:383_2": "aññaṃ ekasaṅghampi samanupassāmi evaṃ lābhaggayasaggapattaṃ yatharivāyaṃ, cunda,",
  "atk-s0302a:383_3": "bhikkhusaṅgho”ti.",
  "atk-s0302a:384_0": "Svāyaṃ bhagavato ca saṅghassa ca uppanno lābhasakkāro ekato hutvā dvinnaṃ mahānadīnaṃ udakaṃ viya appameyyo ahosi.",
  "atk-s0302a:384_1": "Atha satthā rahogato cintesi –",
  "atk-s0302a:384_2": "“mahālābhasakkāro atītabuddhānampi evarūpo ahosi,",
  "atk-s0302a:384_3": "anāgatānampi evarūpo bhavissati.",
  "atk-s0302a:384_4": "Kiṃ nu kho bhikkhū āhārapariggāhakena satisampajaññena samannāgatā majjhattā nicchandarāgā hutvā āhāraṃ paribhuñjituṃ sakkonti,",
  "atk-s0302a:384_5": "na sakkontī”ti?",
  "atk-s0302a:385_0": "So addasa ekacce adhunā pabbajite kulaputte apaccavekkhitvā āhāraṃ paribhuñjamāne.",
  "atk-s0302a:385_1": "Disvānassa etadahosi –",
  "atk-s0302a:385_2": "“mayā kappasatasahassādhikāni cattāri asaṅkhyeyyāni pāramiyo pūrentena na cīvarādihetu pūritā,",
  "atk-s0302a:385_3": "uttamaphalassa pana arahattassatthāya pūritā.",
  "atk-s0302a:385_4": "Imepi bhikkhū mama santike pabbajantā na cīvarādihetu pabbajitā,",
  "atk-s0302a:385_5": "arahattasseva pana atthāya pabbajitā.",
  "atk-s0302a:385_6": "Te idāni asārameva sāraṃ anatthameva ca atthaṃ karontī”ti evamassa dhammasaṃvego udapādi.",
  "atk-s0302a:385_7": "Tato cintesi –",
  "atk-s0302a:385_8": "“sace pañcamaṃ pārājikaṃ paññapetuṃ sakkā abhavissa,",
  "atk-s0302a:385_9": "apaccavekkhitāhāraparibhogo pañcamaṃ pārājikaṃ katvā paññapetabbo bhaveyya.",
  "atk-s0302a:385_10": "Na pana sakkā evaṃ kātuṃ,",
  "atk-s0302a:385_11": "dhuvapaṭisevanaṭṭhānañhetaṃ sattānaṃ.",
  "atk-s0302a:385_12": "Yathā pana kathite pañcamaṃ pārājikaṃ viya naṃ passissanti.",
  "atk-s0302a:385_13": "Evaṃ dhammādāsaṃ saṃvaraṃ mariyādaṃ ṭhapessāmi,",
  "atk-s0302a:385_14": "yaṃ āvajjitvā āvajjitvā anāgate bhikkhū cattāro paccaye paccavekkhitvā paribhuñjissantī”ti.",
  "atk-s0302a:385_15": "Imāya aṭṭhuppattiyā imaṃ puttamaṃsūpamasuttantaṃ nikkhipi.",
  "atk-s0302a:385_16": "Tattha cattārome,",
  "atk-s0302a:385_17": "bhikkhave,",
  "atk-s0302a:385_18": "āhārātiādi heṭṭhā vuttatthameva.",
  "atk-s0302a:386_0": "Cattāro pana āhāre vitthāretvā idāni tesu ādīnavaṃ dassetuṃ kathañca,",
  "atk-s0302a:386_1": "bhikkhave,",
  "atk-s0302a:386_2": "kabaḷīkāro āhāro daṭṭhabbotiādimāha?",
  "atk-s0302a:386_3": "Tattha jāyampatikāti jāyā ceva pati ca.",
  "atk-s0302a:386_4": "Parittaṃ sambalanti puṭabhattasattumodakādīnaṃ aññataraṃ appamattakaṃ pātheyyaṃ.",
  "atk-s0302a:386_5": "Kantāramagganti kantārabhūtaṃ maggaṃ,",
  "atk-s0302a:386_6": "kantāre vā maggaṃ.",
  "atk-s0302a:386_7": "Kantāranti corakantāraṃ vāḷakantāraṃ amanussakantāraṃ nirudakakantāraṃ appabhakkhakantāranti pañcavidhaṃ.",
  "atk-s0302a:386_8": "Tesu yattha corabhayaṃ atthi,",
  "atk-s0302a:386_9": "taṃ corakantāraṃ.",
  "atk-s0302a:386_10": "Yattha sīhabyagghādayo vāḷā atthi,",
  "atk-s0302a:386_11": "taṃ vāḷakantāraṃ.",
  "atk-s0302a:386_12": "Yattha balavāmukhayakkhiniādīnaṃ amanussānaṃ vasena bhayaṃ atthi,",
  "atk-s0302a:386_13": "taṃ amanussakantāraṃ.",
  "atk-s0302a:386_14": "Yattha pātuṃ vā nhāyituṃ vā udakaṃ natthi,",
  "atk-s0302a:386_15": "taṃ nirudakakantāraṃ.",
  "atk-s0302a:386_16": "Yattha khāditabbaṃ vā bhuñjitabbaṃ vā antamaso kandamūlādimattampi natthi,",
  "atk-s0302a:386_17": "taṃ appabhakkhakantāraṃ nāma.",
  "atk-s0302a:386_18": "Yattha panetaṃ pañcavidhampi bhayaṃ atthi,",
  "atk-s0302a:386_19": "taṃ kantārameva.",
  "atk-s0302a:386_20": "Taṃ panetaṃ ekāhadvīhatīhādivasena nittharitabbampi atthi,",
  "atk-s0302a:386_21": "na taṃ idha adhippetaṃ.",
  "atk-s0302a:386_22": "Idha pana nirudakaṃ appabhakkhaṃ yojanasatikakantāraṃ adhippetaṃ.",
  "atk-s0302a:386_23": "Evarūpe kantāre maggaṃ.",
  "atk-s0302a:386_24": "Paṭipajjeyyunti chātakabhayena ceva rogabhayena ca rājabhayena ca upaddutā paṭipajjeyyuṃ “etaṃ kantāraṃ",
  "atk-s0302a:386_25": "nittharitvā dhammikassa rañño nirupaddave raṭṭhe sukhaṃ vasissāmā”ti maññamānā.",
  "atk-s0302a:387_0": "Ekaputtakoti ukkhipitvā gahito anukampitabbayutto athirasarīro ekaputtako.",
  "atk-s0302a:387_1": "Vallūrañca soṇḍikañcāti ghanaghanaṭṭhānato gahetvā vallūraṃ,",
  "atk-s0302a:387_2": "aṭṭhinissitasirānissitaṭṭhānāni gahetvā sūlamaṃsañcāti attho.",
  "atk-s0302a:387_3": "Paṭipiseyyunti pahareyyuṃ.",
  "atk-s0302a:387_4": "Kahaṃ ekaputtakāti ayaṃ tesaṃ paridevanākāro.",
  "atk-s0302a:388_0": "Ayaṃ panettha bhūtamatthaṃ katvā ādito paṭṭhāya saṅkhepato atthavaṇṇanā –",
  "atk-s0302a:388_1": "dve kira jāyampatikā puttaṃ gahetvā parittena pātheyyena yojanasatikaṃ kantāramaggaṃ paṭipajjiṃsu.",
  "atk-s0302a:388_2": "Tesaṃ paññāsayojanāni gantvā pātheyyaṃ niṭṭhāsi,",
  "atk-s0302a:388_3": "te khuppipāsāturā viraḷacchāyāyaṃ nisīdiṃsu.",
  "atk-s0302a:388_4": "Tato puriso bhariyaṃ āha –",
  "atk-s0302a:388_5": "“bhadde ito samantā paññāsayojanāni gāmo vā nigamo vā natthi.",
  "atk-s0302a:388_6": "Tasmā yaṃ taṃ purisena kātabbaṃ bahumpi kasigorakkhādikammaṃ,",
  "atk-s0302a:388_7": "na dāni sakkā taṃ mayā kātuṃ,",
  "atk-s0302a:388_8": "ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ nittharāhī”ti.",
  "atk-s0302a:388_9": "Puna sāpi taṃ āha –",
  "atk-s0302a:388_10": "“sāmi mayā dāni yaṃ taṃ itthiyā kātabbaṃ bahumpi suttakantanādikammaṃ,",
  "atk-s0302a:388_11": "taṃ kātuṃ na sakkā,",
  "atk-s0302a:388_12": "ehi maṃ māretvā upaḍḍhamaṃsaṃ khāditvā upaḍḍhaṃ pātheyyaṃ katvā puttena saddhiṃ kantāraṃ nittharāhī”ti.",
  "atk-s0302a:388_13": "Puna sopi taṃ āha –",
  "atk-s0302a:388_14": "“bhadde mātugāmamaraṇena dvinnaṃ maraṇaṃ paññāyati.",
  "atk-s0302a:388_15": "Na hi mando kumāro mātarā vinā jīvituṃ sakkoti.",
  "atk-s0302a:388_16": "Yadi pana mayaṃ jīvāma.",
  "atk-s0302a:388_17": "Puna dārakaṃ labheyyāma.",
  "atk-s0302a:388_18": "Handa dāni puttakaṃ māretvā,",
  "atk-s0302a:388_19": "maṃsaṃ gahetvā kantāraṃ nittharāmā”ti.",
  "atk-s0302a:388_20": "Tato mātā puttamāha – “tāta,",
  "atk-s0302a:388_21": "pitusantikaṃ gacchā”ti,",
  "atk-s0302a:388_22": "so agamāsi.",
  "atk-s0302a:388_23": "Athassa pitā,",
  "atk-s0302a:388_24": "“mayā ‘puttakaṃ posessāmī’ti kasigorakkhādīhi anappakaṃ dukkhamanubhūtaṃ,",
  "atk-s0302a:388_25": "na sakkomi ahaṃ puttaṃ māretuṃ,",
  "atk-s0302a:388_26": "tvaṃyeva tava puttaṃ mārehī”ti vatvā,",
  "atk-s0302a:388_27": "“tāta mātusantikaṃ gacchā”ti āha.",
  "atk-s0302a:388_28": "So agamāsi.",
  "atk-s0302a:388_29": "Athassa mātāpi,",
  "atk-s0302a:388_30": "“mayā puttaṃ patthentiyā govatakukkuravatadevatāyācanādīhipi tāva anappakaṃ dukkhamanubhūtaṃ,",
  "atk-s0302a:388_31": "ko pana vādo kucchinā pariharantiyā?",
  "atk-s0302a:388_32": "Na sakkomi ahaṃ puttaṃ māretu”nti vatvā “tāta,",
  "atk-s0302a:388_33": "pitusantikameva gacchā”ti āha.",
  "atk-s0302a:388_34": "Evaṃ so dvinnamantarā gacchantoyeva mato.",
  "atk-s0302a:388_35": "Te taṃ disvā paridevitvā vuttanayena maṃsāni gahetvā khādantā pakkamiṃsu.",
  "atk-s0302a:389_0": "Tesaṃ so puttamaṃsāhāro navahi kāraṇehi paṭikūlattā neva davāya hoti,",
  "atk-s0302a:389_1": "na madāya,",
  "atk-s0302a:389_2": "na maṇḍanāya,",
  "atk-s0302a:389_3": "na vibhūsanāya,",
  "atk-s0302a:389_4": "kevalaṃ kantāranittharaṇatthāyeva hoti.",
  "atk-s0302a:389_5": "Katamehi navahi kāraṇehi paṭikūloti ce?",
  "atk-s0302a:389_6": "Sajātimaṃsatāya ñātimaṃsatāya puttamaṃsatāya piyaputtamaṃsatāya taruṇamaṃsatāya āmakamaṃsatāya abhogamaṃsatāya aloṇatāya adhūpitatāyāti.",
  "atk-s0302a:389_7": "Evañhi te navahi kāraṇehi paṭikūlaṃ taṃ puttamaṃsaṃ khādantā na sārattā giddhamānasā hutvā khādiṃsu,",
  "atk-s0302a:389_8": "majjhattabhāveyeva pana nicchandarāgaparibhoge ṭhitā khādiṃsu.",
  "atk-s0302a:389_9": "Na aṭṭhinhārucammanissitaṭṭhānāni apanetvā thūlathūlaṃ varamaṃsameva khādiṃsu,",
  "atk-s0302a:389_10": "hatthasampattaṃ maṃsameva pana khādiṃsu.",
  "atk-s0302a:389_11": "Na yāvadatthaṃ kaṇṭhappamāṇaṃ katvā khādiṃsu,",
  "atk-s0302a:389_12": "thokaṃ thokaṃ pana ekadivasaṃ yāpanamattameva khādiṃsu.",
  "atk-s0302a:389_13": "Na aññamaññaṃ maccharāyantā khādiṃsu,",
  "atk-s0302a:389_14": "vigatamaccheramalena pana parisuddheneva cetasā khādiṃsu.",
  "atk-s0302a:389_15": "Na aññaṃ kiñci migamaṃsaṃ vā moramaṃsādīnaṃ vā aññataraṃ khādāmāti sammūḷhā khādiṃsu,",
  "atk-s0302a:389_16": "piyaputtamaṃsabhāvaṃ pana jānantāva khādiṃsu.",
  "atk-s0302a:389_17": "Na “aho vata mayaṃ punapi evarūpaṃ puttamaṃsaṃ khādeyyāmā”ti patthanaṃ katvā khādiṃsu,",
  "atk-s0302a:389_18": "patthanaṃ pana vītivattāva hutvā khādiṃsu.",
  "atk-s0302a:389_19": "Na “ettakaṃ kantāre khāditvā avasiṭṭhaṃ kantāraṃ atikkamma loṇambilādīhi yojetvā khādissāmā”ti sannidhiṃ akaṃsu,",
  "atk-s0302a:389_20": "kantārapariyosāne pana “pure mahājano passatī”ti bhūmiyaṃ vā nikhaṇiṃsu,",
  "atk-s0302a:389_21": "agginā vā jhāpayiṃsu.",
  "atk-s0302a:389_22": "Na “koci añño amhe viya evarūpaṃ puttamaṃsaṃ khādituṃ na labhatī”ti mānaṃ vā dappaṃ vā akaṃsu,",
  "atk-s0302a:389_23": "nihatamānā pana nihatadappā hutvā khādiṃsu.",
  "atk-s0302a:389_24": "“Kiṃ iminā aloṇena anambilena adhūpitena duggandhenā”ti na hīḷetvā khādiṃsu,",
  "atk-s0302a:389_25": "hīḷanaṃ pana vītivattā hutvā khādiṃsu.",
  "atk-s0302a:389_26": "Na “tuyhaṃ bhāgo mayhaṃ bhāgo tava putto mama putto”ti aññamaññaṃ atimaññiṃsu.",
  "atk-s0302a:389_27": "Samaggā pana sammodamānā hutvā khādiṃsu.",
  "atk-s0302a:389_28": "Imaṃ nesaṃ evarūpaṃ nicchandarāgādiparibhogaṃ sampassamāno satthā bhikkhusaṅghampi taṃ kāraṇaṃ anujānāpento taṃ kiṃ maññatha,",
  "atk-s0302a:389_29": "bhikkhave,",
  "atk-s0302a:389_30": "api nu te davāya vā āhāraṃ āhāreyyuntiādimāha.",
  "atk-s0302a:389_31": "Tattha davāya vātiādīni visuddhimagge vitthāritāneva.",
  "atk-s0302a:389_32": "Kantārassāti nittiṇṇāvasesassa kantārassa.",
  "atk-s0302a:390_0": "Evameva khoti navannaṃ pāṭikulyānaṃ vasena piyaputtamaṃsasadiso katvā daṭṭhabboti attho.",
  "atk-s0302a:390_1": "Katamesaṃ navannaṃ?",
  "atk-s0302a:390_2": "Gamanapāṭikulyatādīnaṃ.",
  "atk-s0302a:390_3": "Gamanapāṭikulyataṃ paccavekkhantopi kabaḷīkārāhāraṃ pariggaṇhāti,",
  "atk-s0302a:390_4": "pariyesanapāṭikulyataṃ paccavekkhantopi,",
  "atk-s0302a:390_5": "paribhoganidhānaāsayaparipakkāparipakkasammakkhaṇanissandapāṭikulyataṃ paccavekkhantopi,",
  "atk-s0302a:390_6": "tāni panetāni gamanapāṭikulyatādīni visuddhimagge āhārapāṭikulyatāniddese vitthāritāneva.",
  "atk-s0302a:390_7": "Iti imesaṃ navannaṃ pāṭikulyānaṃ vasena puttamaṃsūpamaṃ katvā āhāro paribhuñjitabbo.",
  "atk-s0302a:391_0": "Yathā te jāyampatikā pāṭikulyaṃ piyaputtamaṃsaṃ khādantā na sārattā giddhamānasā hutvā khādiṃsu,",
  "atk-s0302a:391_1": "majjhattabhāveyeva nicchandarāgaparibhoge ṭhitā khādiṃsu,",
  "atk-s0302a:391_2": "evaṃ nicchandarāgaparibhogaṃ katvā paribhuñjitabbo.",
  "atk-s0302a:391_3": "Yathā ca te na aṭṭhinhārucammanissitaṃ apanetvā thūlathūlaṃ varamaṃsameva khādiṃsu,",
  "atk-s0302a:391_4": "hatthasampattameva pana khādiṃsu,",
  "atk-s0302a:391_5": "evaṃ sukkhabhattamandabyañjanādīni piṭṭhihatthena apaṭikkhipitvā vaṭṭakena viya kukkuṭena viya ca odhiṃ",
  "atk-s0302a:391_6": "adassetvā tato tato sappimaṃsādisaṃsaṭṭhavarabhojanaṃyeva vicinitvā abhuñjantena sīhena viya sapadānaṃ",
  "atk-s0302a:391_7": "paribhuñjitabbo.",
  "atk-s0302a:392_0": "Yathā ca te na yāvadatthaṃ kaṇṭhappamāṇaṃ khādiṃsu,",
  "atk-s0302a:392_1": "thokaṃ thokaṃ pana ekekadivasaṃ yāpanamattameva khādiṃsu,",
  "atk-s0302a:392_2": "evameva āharahatthakādibrāhmaṇānaṃ aññatarena viya yāvadatthaṃ udarāvadehakaṃ abhuñjantena catunnaṃ pañcannaṃ",
  "atk-s0302a:392_3": "vā ālopānaṃ okāsaṃ ṭhapetvāva dhammasenāpatinā viya paribhuñjitabbo.",
  "atk-s0302a:392_4": "So kira pañcacattālīsa vassāni tiṭṭhamāno “pacchābhatte ambiluggārasamuṭṭhāpakaṃ katvā ekadivasampi āhāraṃ",
  "atk-s0302a:392_5": "na āhāresi”nti vatvā sīhanādaṃ nadanto imaṃ gāthamāha –",
  "atk-s0302a:393_0": "“Cattāro pañca ālope, abhutvā udakaṃ pive;",
  "atk-s0302a:394_0": "Alaṃ phāsuvihārāya, pahitattassa bhikkhuno”ti. ;",
  "atk-s0302a:395_0": "Yathā ca te na aññamaññaṃ maccharāyantā khādiṃsu,",
  "atk-s0302a:395_1": "vigatamalamaccherena pana parisuddheneva cetasā khādiṃsu,",
  "atk-s0302a:395_2": "evameva piṇḍapātaṃ labhitvā amaccharāyitvā “imaṃ sabbaṃ gaṇhantassa sabbaṃ dassāmi,",
  "atk-s0302a:395_3": "upaḍḍhaṃ gaṇhantassa upaḍḍhaṃ,",
  "atk-s0302a:395_4": "sace gahitāvaseso bhavissati,",
  "atk-s0302a:395_5": "attanā paribhuñjissāmī”ti sāraṇīyadhamme ṭhiteneva paribhuñjitabbo.",
  "atk-s0302a:395_6": "Yathā ca te na “aññaṃ kiñci mayaṃ migamaṃsaṃ vā moramaṃsādīnaṃ vā aññataraṃ khādāmā”ti sammūḷhā khādiṃsu,",
  "atk-s0302a:395_7": "piyaputtamaṃsabhāvaṃ pana jānantāva khādiṃsu,",
  "atk-s0302a:395_8": "evameva piṇḍapātaṃ labhitvā “ahaṃ khādāmi bhuñjāmī”ti attūpaladdhisammohaṃ anuppādetvā “kabaḷīkārāhāro na jānāti ‘cātumahābhūtikakāyaṃ vaḍḍhemī’ti,",
  "atk-s0302a:395_9": "kāyopi na jānāti ‘kabaḷīkārāhāro maṃ vaḍḍhetī”’ti,",
  "atk-s0302a:395_10": "evaṃ sammohaṃ pahāya paribhuñjitabbo.",
  "atk-s0302a:395_11": "Satisampajaññavasenāpi cesa asammūḷheneva hutvā paribhuñjitabbo.",
  "atk-s0302a:396_0": "Yathā ca te na “aho vata mayaṃ punapi evarūpaṃ puttamaṃsaṃ khādeyyāmā”ti patthanaṃ katvā khādiṃsu,",
  "atk-s0302a:396_1": "patthanaṃ pana vītivattāva hutvā khādiṃsu,",
  "atk-s0302a:396_2": "evameva paṇītabhojanaṃ laddhā ‘aho vatāhaṃ svepi punadivasepi evarūpaṃ labheyyaṃ’,",
  "atk-s0302a:396_3": "lūkhaṃ vā pana laddhā “hiyyo viya me ajja paṇītabhojanaṃ na laddha”nti patthanaṃ vā anusocanaṃ vā akatvā nittaṇhena –",
  "atk-s0302a:397_0": "“Atītaṃ nānusocāmi, nappajappāmināgataṃ;",
  "atk-s0302a:398_0": "Paccuppannena yāpemi, tena vaṇṇo pasīdatī”ti. –",
  "atk-s0302a:399_0": "Imaṃ ovādaṃ anussarantena “paccuppanneneva yāpessāmī”ti paribhuñjitabbo.",
  "atk-s0302a:400_0": "Yathā ca te na “ettakaṃ kantāre khāditvā avasiṭṭhaṃ kantāraṃ atikkamma loṇambilādīhi yojetvā khādissāmā”ti sannidhiṃ akaṃsu,",
  "atk-s0302a:400_1": "kantārapariyosāne pana “pure mahājano passatī”ti bhūmiyaṃ vā nikhaṇiṃsu,",
  "atk-s0302a:400_2": "agginā vā jhāpayiṃsu, evameva –",
  "atk-s0302a:401_0": "“Annānamatho pānānaṃ,",
  "atk-s0302a:402_0": "Khādanīyānaṃ athopi vatthānaṃ;",
  "atk-s0302a:403_0": "Laddhā na sannidhiṃ kayirā,",
  "atk-s0302a:404_0": "Na ca parittase tāni alabhamāno”ti. ; –",
  "atk-s0302a:405_0": "Imaṃ ovādaṃ anussarantena catūsu paccayesu yaṃ yaṃ labhati,",
  "atk-s0302a:405_1": "tato tato attano yāpanamattaṃ gahetvā,",
  "atk-s0302a:405_2": "sesaṃ sabrahmacārīnaṃ vissajjetvā sannidhiṃ parivajjantena paribhuñjitabbo.",
  "atk-s0302a:405_3": "Yathā ca te na “koci añño amhe viya evarūpaṃ puttamaṃsaṃ khādituṃ na labhatī”ti mānaṃ vā dappaṃ vā akaṃsu,",
  "atk-s0302a:405_4": "nihatamānā pana nihatadappā hutvā khādiṃsu,",
  "atk-s0302a:405_5": "evameva paṇītabhojanaṃ labhitvā “ahamasmi lābhī cīvarapiṇḍapātādīna”nti na māno vā dappo vā kātabbo.",
  "atk-s0302a:405_6": "“Nāyaṃ pabbajjā cīvarādihetu,",
  "atk-s0302a:405_7": "arahattahetu panāyaṃ pabbajjā”ti paccavekkhitvā nihatamānadappeneva paribhuñjitabbo.",
  "atk-s0302a:406_0": "Yathā ca te “kiṃ iminā aloṇena anambilena adhūpitena duggandhenā”ti hīḷetvā na khādiṃsu,",
  "atk-s0302a:406_1": "hīḷanaṃ pana vītivattā hutvā khādiṃsu,",
  "atk-s0302a:406_2": "evameva piṇḍapātaṃ labhitvā “kiṃ iminā assagoṇabhattasadisena lūkhena nirasena,",
  "atk-s0302a:406_3": "suvānadoṇiyaṃ taṃ pakkhipathā”ti evaṃ piṇḍapātaṃ vā “ko imaṃ bhuñjissati,",
  "atk-s0302a:406_4": "kākasunakhādīnaṃ dehī”ti evaṃ dāyakaṃ vā ahīḷentena –",
  "atk-s0302a:407_0": "“Sa pattapāṇi vicaranto, amūgo mūgasammato;",
  "atk-s0302a:408_0": "Appaṃ dānaṃ na hīḷeyya, dātāraṃ nāvajāniyā”ti. ; –",
  "atk-s0302a:409_0": "Imaṃ ovādaṃ anussarantena paribhuñjitabbo.",
  "atk-s0302a:409_1": "Yathā ca te na “tuyhaṃ bhāgo,",
  "atk-s0302a:409_2": "mayhaṃ bhāgo,",
  "atk-s0302a:409_3": "tava putto mama putto”ti aññamaññaṃ atimaññiṃsu,",
  "atk-s0302a:409_4": "samaggā pana,",
  "atk-s0302a:409_5": "sammodamānā hutvā khādiṃsu,",
  "atk-s0302a:409_6": "evamevaṃ piṇḍapātaṃ labhitvā yathā ekacco “ko tumhādisānaṃ dassati nikkāraṇā ummāresu pakkhalantānaṃ",
  "atk-s0302a:409_7": "āhiṇḍantānaṃ vijātamātāpi vo dātabbaṃ na maññati,",
  "atk-s0302a:409_8": "mayaṃ pana gatagataṭṭhāne paṇītāni cīvarādīni labhāmā”ti sīlavante sabrahmacārī atimaññati,",
  "atk-s0302a:409_9": "yaṃ sandhāya vuttaṃ –",
  "atk-s0302a:410_0": "“So tena lābhasakkārasilokena abhibhūto pariyādiṇṇacitto aññe pesale bhikkhū atimaññati.",
  "atk-s0302a:410_1": "Tañhi tassa,",
  "atk-s0302a:410_2": "bhikkhave,",
  "atk-s0302a:410_3": "moghapurisassa hoti dīgharattaṃ ahitāya dukkhāyā”ti.",
  "atk-s0302a:411_0": "Evaṃ kañci anatimaññitvā sabbehi sabrahmacārīhi saddhiṃ samaggena sammodamānena hutvā paribhuñjitabbaṃ.",
  "atk-s0302a:412_0": "Pariññāteti ñātapariññā tīraṇapariññā pahānapariññāti imāhi tīhi pariññāhi pariññāte. Kathaṃ?",
  "atk-s0302a:412_1": "Idha bhikkhu “kabaḷīkārāhāro nāma ayaṃ savatthukavasena ojaṭṭhamakarūpaṃ hoti,",
  "atk-s0302a:412_2": "ojaṭṭhamakarūpaṃ kattha paṭihaññati?",
  "atk-s0302a:412_3": "Jivhāpasāde,",
  "atk-s0302a:412_4": "jivhāpasādo kinnissito?",
  "atk-s0302a:412_5": "Catumahābhūtanissito.",
  "atk-s0302a:412_6": "Iti ojaṭṭhamakaṃ jivhāpasādo tassa paccayāni mahābhūtānīti ime dhammā rūpakkhandho nāma,",
  "atk-s0302a:412_7": "taṃ pariggaṇhato uppannā phassapañcamakā dhammā cattāro arūpakkhandhā.",
  "atk-s0302a:412_8": "Iti sabbepime pañcakkhandhā saṅkhepato nāmarūpamattaṃ hotī”ti pajānāti.",
  "atk-s0302a:412_9": "So te dhamme sarasalakkhaṇato vavatthapetvā tesaṃ paccayaṃ pariyesanto anulomapaṭilomaṃ paṭiccasamuppādaṃ passati.",
  "atk-s0302a:412_10": "Ettāvatānena kabaḷīkārāhāramukhena sappaccayassa nāmarūpassa yāthāvato diṭṭhattā kabaḷīkārāhāro ñātapariññāya pariññāto hoti.",
  "atk-s0302a:412_11": "So tadeva sappaccayaṃ nāmarūpaṃ aniccaṃ dukkhaṃ anattāti tīṇi lakkhaṇāni āropetvā sattannaṃ anupassanānaṃ vasena sammasati.",
  "atk-s0302a:412_12": "Ettāvatānena so tilakkhaṇapaṭivedhasammasanañāṇasaṅkhātāya tīraṇapariññāya pariññāto hoti.",
  "atk-s0302a:412_13": "Tasmiṃyeva nāmarūpe chandarāgāvakaḍḍhanena anāgāmimaggena parijānatā pahānapariññāya pariññāto hotīti.",
  "atk-s0302a:413_0": "Pañcakāmaguṇikoti pañcakāmaguṇasambhavo rāgo pariññāto hoti.",
  "atk-s0302a:413_1": "Ettha pana tisso pariññā ekapariññā sabbapariññā mūlapariññāti.",
  "atk-s0302a:413_2": "Katamā ekapariññā?",
  "atk-s0302a:413_3": "Yo bhikkhu jivhādvāre ekarasataṇhaṃ parijānāti,",
  "atk-s0302a:413_4": "tena pañcakāmaguṇiko rāgo pariññātova hotīti. Kasmā?",
  "atk-s0302a:413_5": "Tassāyeva tattha uppajjanato.",
  "atk-s0302a:413_6": "Sāyeva hi taṇhā cakkhudvāre uppannā rūparāgo nāma hoti,",
  "atk-s0302a:413_7": "sotadvārādīsu uppannā saddarāgādayo.",
  "atk-s0302a:413_8": "Iti yathā ekasseva corassa pañcamagge hanato ekasmiṃ magge gahetvā sīse chinne pañcapi maggā khemā honti,",
  "atk-s0302a:413_9": "evaṃ jivhādvāre rasataṇhāya pariññātāya pañcakāmaguṇiko rāgo pariññāto hotīti ayaṃ ekapariññā nāma.",
  "atk-s0302a:414_0": "Katamā sabbapariññā?",
  "atk-s0302a:414_1": "Patte pakkhittapiṇḍapātasmiñhi ekasmiṃyeva pañcakāmaguṇikarāgo labbhati. Kathaṃ?",
  "atk-s0302a:414_2": "Parisuddhaṃ tāvassa vaṇṇaṃ olokayato rūparāgo hoti,",
  "atk-s0302a:414_3": "uṇhe sappimhi tattha āsiñcante paṭapaṭāti saddo uṭṭhahati,",
  "atk-s0302a:414_4": "tathārūpaṃ khādanīyaṃ vā khādantassa murumurūti saddo uppajjati,",
  "atk-s0302a:414_5": "taṃ assādayato saddarāgo.",
  "atk-s0302a:414_6": "Jīrakādivasagandhaṃ assādentassa gandharāgo,",
  "atk-s0302a:414_7": "sādurasavasena rasarāgo.",
  "atk-s0302a:414_8": "Mudubhojanaṃ phassavantanti assādayato phoṭṭhabbarāgo.",
  "atk-s0302a:414_9": "Iti imasmiṃ āhāre satisampajaññena pariggahetvā nicchandarāgaparibhogena paribhutte sabbopi so pariññāto hotīti ayaṃ sabbapariññā nāma.",
  "atk-s0302a:415_0": "Katamā mūlapariññā?",
  "atk-s0302a:415_1": "Pañcakāmaguṇikarāgassa hi kabaḷīkārāhāro mūlaṃ. Kasmā?",
  "atk-s0302a:415_2": "Tasmiṃ sati tassuppattito.",
  "atk-s0302a:415_3": "Brāhmaṇatissabhaye kira dvādasa vassāni jāyampatikānaṃ upanijjhānacittaṃ nāma nāhosi. Kasmā?",
  "atk-s0302a:415_4": "Āhāramandatāya.",
  "atk-s0302a:415_5": "Bhaye pana vūpasante yojanasatiko tambapaṇṇidīpo dārakānaṃ jātamaṅgalehi ekamaṅgalo ahosi.",
  "atk-s0302a:415_6": "Iti mūlabhūte āhāre pariññāte pañcakāmaguṇiko rāgo pariññātova hotīti ayaṃ mūlapariññā nāma.",
  "atk-s0302a:416_0": "Natthi taṃ saṃyojananti tena rāgena saddhiṃ pahānekaṭṭhatāya pahīnattā natthi.",
  "atk-s0302a:416_1": "Evamayaṃ desanā yāva anāgāmimaggā kathitā.",
  "atk-s0302a:416_2": "“Ettakena pana mā vosānaṃ āpajjiṃsū”ti etesaṃyeva rūpādīnaṃ vasena pañcasu khandhesu vipassanaṃ vaḍḍhetvā yāva arahattā kathetuṃ vaṭṭatīti.",
  "atk-s0302a:416_3": "Paṭhamāhāro (niṭṭhito).",
  "atk-s0302a:417_0": "Dutiye niccammāti khurato paṭṭhāya yāva siṅgamūlā sakalasarīrato uddālitacammā kiṃsukarāsivaṇṇā.",
  "atk-s0302a:417_1": "Kasmā pana aññaṃ hatthiassagoṇādiupamaṃ agahetvā niccammagāvūpamā gahitāti?",
  "atk-s0302a:417_2": "Titikkhituṃ asamatthabhāvadīpanatthaṃ.",
  "atk-s0302a:417_3": "Mātugāmo hi uppannaṃ dukkhavedanaṃ titikkhituṃ adhivāsetuṃ na sakkoti,",
  "atk-s0302a:417_4": "evameva phassāhāro abalo dubbaloti dassanatthaṃ sadisameva upamaṃ āhari.",
  "atk-s0302a:417_5": "Kuṭṭanti silākuṭṭādīnaṃ aññataraṃ.",
  "atk-s0302a:417_6": "Kuṭṭanissitā pāṇā nāma uṇṇanābhisarabūmūsikādayo.",
  "atk-s0302a:417_7": "Rukkhanissitāti uccāliṅgapāṇakādayo.",
  "atk-s0302a:417_8": "Udakanissitāti macchasuṃsumārādayo.",
  "atk-s0302a:417_9": "Ākāsanissitāti ḍaṃsamakasakākakulalādayo.",
  "atk-s0302a:417_10": "Khādeyyunti luñcitvā khādeyyuṃ.",
  "atk-s0302a:417_11": "Sā tasmiṃ tasmiṃ ṭhāne taṃ taṃṭhānasannissayamūlikaṃ pāṇakhādanabhayaṃ sampassamānā neva attano sakkārasammānaṃ,",
  "atk-s0302a:417_12": "na piṭṭhiparikammasarīrasambāhanauṇhodakāni icchati,",
  "atk-s0302a:417_13": "evameva bhikkhu phassāhāramūlakaṃ kilesapāṇakakhādanabhayaṃ sampassamāno tebhūmakaphassena anatthiko hoti.",
  "atk-s0302a:418_0": "Phasse,",
  "atk-s0302a:418_1": "bhikkhave,",
  "atk-s0302a:418_2": "āhāre pariññāteti tīhi pariññāhi pariññāte.",
  "atk-s0302a:418_3": "Idhāpi tisso pariññā.",
  "atk-s0302a:418_4": "Tattha “phasso saṅkhārakkhandho,",
  "atk-s0302a:418_5": "taṃsampayuttā vedanā vedanākkhandho,",
  "atk-s0302a:418_6": "saññā saññākkhandho,",
  "atk-s0302a:418_7": "cittaṃ viññāṇakkhandho,",
  "atk-s0302a:418_8": "tesaṃ vatthārammaṇāni rūpakkhandho”ti evaṃ sappaccayassa nāmarūpassa yāthāvato dassanaṃ ñātapariññā.",
  "atk-s0302a:418_9": "Tattheva tilakkhaṇaṃ āropetvā sattannaṃ anupassanānaṃ vasena aniccādito tulanaṃ tīraṇapariññā.",
  "atk-s0302a:418_10": "Tasmiṃyeva pana nāmarūpe chandarāganikkaḍḍhano arahattamaggo pahānapariññā.",
  "atk-s0302a:418_11": "Tisso vedanāti evaṃ phassāhāre tīhi pariññāhi pariññāte tisso vedanā pariññātāva honti tammūlakattā taṃsampayuttattā ca.",
  "atk-s0302a:418_12": "Iti phassāhāravasena desanā yāva arahattā kathitā.",
  "atk-s0302a:418_13": "Dutiyāhāro.",
  "atk-s0302a:419_0": "Tatiye aṅgārakāsūti aṅgārānaṃ kāsu. Kāsūti rāsipi vuccati āvāṭopi.",
  "atk-s0302a:420_0": "“Aṅgārakāsuṃ apare phuṇanti,",
  "atk-s0302a:421_0": "Narā rudantā paridaḍḍhagattā;",
  "atk-s0302a:422_0": "Bhayañhi maṃ vindati sūta disvā,",
  "atk-s0302a:423_0": "Pucchāmi taṃ mātali devasārathī”ti. ; –",
  "atk-s0302a:424_0": "Ettha rāsi “kāsū”ti vutto.",
  "atk-s0302a:425_0": "“Kinnu santaramānova, kāsuṃ khanasi sārathī”ti?. –",
  "atk-s0302a:426_0": "Ettha āvāṭo.",
  "atk-s0302a:426_1": "Idhāpi ayameva adhippeto.",
  "atk-s0302a:426_2": "Sādhikaporisāti atirekaporisā pañcaratanappamāṇā.",
  "atk-s0302a:426_3": "Vītaccikānaṃ vītadhūmānanti etenassa mahāpariḷāhataṃ dasseti.",
  "atk-s0302a:426_4": "Jālāya vā hi dhūme vā sati vāto samuṭṭhāti,",
  "atk-s0302a:426_5": "pariḷāho mahā na hoti,",
  "atk-s0302a:426_6": "tadabhāve vātābhāvato pariḷāho mahā hoti.",
  "atk-s0302a:426_7": "Ārakāvassāti dūreyeva bhaveyya.",
  "atk-s0302a:427_0": "Evameva khoti ettha idaṃ opammasaṃsandanaṃ –",
  "atk-s0302a:427_1": "aṅgārakāsu viya hi tebhūmakavaṭṭaṃ daṭṭhabbaṃ.",
  "atk-s0302a:427_2": "Jīvitukāmo puriso viya vaṭṭanissito bālaputhujjano.",
  "atk-s0302a:427_3": "Dve balavanto purisā viya kusalākusalakammaṃ.",
  "atk-s0302a:427_4": "Tesaṃ taṃ purisaṃ nānābāhāsu gahetvā aṅgārakāsuṃ upakaḍḍhanakālo viya puthujjanassa kammāyūhanakālo.",
  "atk-s0302a:427_5": "Kammañhi āyūhiyamānameva paṭisandhiṃ ākaḍḍhati nāma.",
  "atk-s0302a:427_6": "Aṅgārakāsunidānaṃ dukkhaṃ viya kammanidānaṃ vaṭṭadukkhaṃ veditabbaṃ.",
  "atk-s0302a:428_0": "Pariññāteti tīhi pariññāhi pariññāte.",
  "atk-s0302a:428_1": "Pariññāyojanā panettha phasse vuttanayeneva veditabbā.",
  "atk-s0302a:428_2": "Tisso taṇhāti kāmataṇhā bhavataṇhā vibhavataṇhāti imā pariññātā honti. Kasmā?",
  "atk-s0302a:428_3": "Taṇhāmūlakattā manosañcetanāya.",
  "atk-s0302a:428_4": "Na hi hetumhi appahīne phalaṃ pahīyati.",
  "atk-s0302a:428_5": "Iti manosañcetanāhāravasenapi yāva arahattā desanā kathitā.",
  "atk-s0302a:428_6": "Tatiyāhāro.",
  "atk-s0302a:429_0": "Catutthe āgucārinti pāpacāriṃ dosakārakaṃ.",
  "atk-s0302a:429_1": "Kathaṃ so purisoti so puriso kathaṃbhūto,",
  "atk-s0302a:429_2": "kiṃ yāpeti,",
  "atk-s0302a:429_3": "na yāpetīti pucchati?",
  "atk-s0302a:429_4": "Tatheva deva jīvatīti yathā pubbe,",
  "atk-s0302a:429_5": "idānipi tatheva jīvati.",
  "atk-s0302a:430_0": "Evameva khoti idhāpi idaṃ opammasaṃsandanaṃ –",
  "atk-s0302a:430_1": "rājā viya hi kammaṃ daṭṭhabbaṃ,",
  "atk-s0302a:430_2": "āgucārī puriso viya vaṭṭasannissito bālaputhujjano,",
  "atk-s0302a:430_3": "tīṇi sattisatāni viya paṭisandhiviññāṇaṃ,",
  "atk-s0302a:430_4": "āgucāriṃ purisaṃ “tīhi sattisatehi hanathā”ti raññā āṇattakālo viya kammaraññā vaṭṭasannissitaputhujjanaṃ gahetvā paṭisandhiyaṃ pakkhipanakālo.",
  "atk-s0302a:430_5": "Tattha kiñcāpi tīṇi sattisatāni viya paṭisandhiviññāṇaṃ,",
  "atk-s0302a:430_6": "sattīsu pana dukkhaṃ natthi,",
  "atk-s0302a:430_7": "sattīhi pahaṭavaṇamūlakaṃ dukkhaṃ,",
  "atk-s0302a:430_8": "evameva paṭisandhiyampi dukkhaṃ natthi,",
  "atk-s0302a:430_9": "dinnāya pana paṭisandhiyā pavatte vipākadukkhaṃ sattipahaṭavaṇamūlakaṃ dukkhaṃ viya hoti.",
  "atk-s0302a:431_0": "Pariññāteti tīheva pariññāhi pariññāte.",
  "atk-s0302a:431_1": "Idhāpi pariññāyojanā phassāhāre vuttanayeneva veditabbā.",
  "atk-s0302a:431_2": "Nāmarūpanti viññāṇapaccayā nāmarūpaṃ.",
  "atk-s0302a:431_3": "Viññāṇasmiñhi pariññāte taṃ pariññātameva hoti tammūlakattā sahuppannattā ca.",
  "atk-s0302a:431_4": "Iti viññāṇāhāravasenapi yāva arahattā desanā kathitāti.",
  "atk-s0302a:431_5": "Catutthāhāro. Tatiyaṃ.",
  "atk-s0302a:432_0": "4. Atthirāgasuttavaṇṇanā",
  "atk-s0302a:433_0": "64.",
  "atk-s0302a:433_1": "Catutthe rāgotiādīni lobhasseva nāmāni.",
  "atk-s0302a:433_2": "So hi rañjanavasena rāgo,",
  "atk-s0302a:433_3": "nandanavasena nandī,",
  "atk-s0302a:433_4": "taṇhāyanavasena taṇhāti vuccati.",
  "atk-s0302a:433_5": "Patiṭṭhitaṃ tattha viññāṇaṃ virūḷhanti kammaṃ javāpetvā paṭisandhiākaḍḍhanasamatthatāya patiṭṭhitañceva virūḷhañca.",
  "atk-s0302a:433_6": "Yatthāti tebhūmakavaṭṭe bhummaṃ,",
  "atk-s0302a:433_7": "sabbattha vā purimapurimapade etaṃ bhummaṃ.",
  "atk-s0302a:433_8": "Atthi tattha saṅkhārānaṃ vuddhīti idaṃ imasmiṃ vipākavaṭṭe ṭhitassa āyativaṭṭahetuke saṅkhāre sandhāya vuttaṃ.",
  "atk-s0302a:433_9": "Yattha atthi āyatiṃ punabbhavābhinibbattīti yasmiṃ ṭhāne āyatiṃ punabbhavābhinibbatti atthi.",
  "atk-s0302a:434_0": "Evameva khoti ettha idaṃ opammasaṃsandanaṃ –",
  "atk-s0302a:434_1": "rajakacittakārā viya hi sahakammasambhāraṃ kammaṃ,",
  "atk-s0302a:434_2": "phalakabhittidussapaṭā viya tebhūmakavaṭṭaṃ.",
  "atk-s0302a:434_3": "Yathā rajakacittakārā parisuddhesu phalakādīsu rūpaṃ samuṭṭhāpenti,",
  "atk-s0302a:434_4": "evameva sasambhārakakammaṃ bhavesu rūpaṃ samuṭṭhāpeti.",
  "atk-s0302a:434_5": "Tattha yathā akusalena cittakārena samuṭṭhāpitaṃ rūpaṃ virūpaṃ hoti dussaṇṭhitaṃ amanāpaṃ,",
  "atk-s0302a:434_6": "evameva ekacco kammaṃ karonto ñāṇavippayuttena cittena karoti,",
  "atk-s0302a:434_7": "taṃ kammaṃ rūpaṃ samuṭṭhāpentaṃ cakkhādīnaṃ sampattiṃ adatvā dubbaṇṇaṃ dussaṇṭhitaṃ mātāpitūnampi amanāpaṃ rūpaṃ samuṭṭhāpeti.",
  "atk-s0302a:434_8": "Yathā pana kusalena cittakārena samuṭṭhāpitaṃ rūpaṃ surūpaṃ hoti susaṇṭhitaṃ manāpaṃ,",
  "atk-s0302a:434_9": "evameva ekacco kammaṃ karonto ñāṇasampayuttena cittena karoti,",
  "atk-s0302a:434_10": "taṃ kammaṃ rūpaṃ samuṭṭhāpentaṃ cakkhādīnaṃ sampattiṃ datvā suvaṇṇaṃ susaṇṭhitaṃ alaṅkatapaṭiyattaṃ viya rūpaṃ samuṭṭhāpeti.",
  "atk-s0302a:435_0": "Ettha ca āhāraṃ viññāṇena saddhiṃ saṅkhipitvā āhāranāmarūpānaṃ antare eko sandhi,",
  "atk-s0302a:435_1": "vipākavidhiṃ nāmarūpena saṅkhipitvā nāmarūpasaṅkhārānaṃ antare eko sandhi,",
  "atk-s0302a:435_2": "saṅkhārānañca āyatibhavassa ca antare eko sandhīti veditabbo.",
  "atk-s0302a:436_0": "Kūṭāgāranti ekakaṇṇikaṃ gāhāpetvā kataṃ agāraṃ.",
  "atk-s0302a:436_1": "Kūṭāgārasālāti dve kaṇṇike gahetvā katasālā.",
  "atk-s0302a:436_2": "Evameva khoti ettha khīṇāsavassa kammaṃ sūriyarasmisamaṃ veditabbaṃ.",
  "atk-s0302a:436_3": "Sūriyarasmi pana atthi,",
  "atk-s0302a:436_4": "sā kevalaṃ patiṭṭhāya abhāvena appatiṭṭhā nāma jātā,",
  "atk-s0302a:436_5": "khīṇāsavassa kammaṃ natthitāya eva appatiṭṭhaṃ.",
  "atk-s0302a:436_6": "Tassa hi kāyādayo atthi,",
  "atk-s0302a:436_7": "tehi pana katakammaṃ kusalākusalaṃ nāma na hoti,",
  "atk-s0302a:436_8": "kiriyamatte ṭhatvā avipākaṃ hoti.",
  "atk-s0302a:436_9": "Evamassa kammaṃ natthitāya eva appatiṭṭhaṃ nāma jātanti.",
  "atk-s0302a:436_10": "Catutthaṃ.",
  "atk-s0302a:437_0": "5. Nagarasuttavaṇṇanā",
  "atk-s0302a:438_0": "65.",
  "atk-s0302a:438_1": "Pañcame nāmarūpe kho sati viññāṇanti ettha “saṅkhāresu sati viññāṇa”nti ca “avijjāya sati saṅkhārā”ti ca vattabbaṃ bhaveyya,",
  "atk-s0302a:438_2": "tadubhayampi na vuttaṃ. Kasmā?",
  "atk-s0302a:438_3": "Avijjāsaṅkhārā hi tatiyo bhavo,",
  "atk-s0302a:438_4": "tehi saddhiṃ ayaṃ vipassanā na ghaṭīyati.",
  "atk-s0302a:438_5": "Mahāpuriso hi paccuppannapañcavokāravasena abhiniviṭṭhoti.",
  "atk-s0302a:439_0": "Nanu ca avijjāsaṅkhāresu adiṭṭhesu na sakkā buddhena bhavitunti.",
  "atk-s0302a:439_1": "Saccaṃ na sakkā,",
  "atk-s0302a:439_2": "iminā pana te bhavaupādānataṇhāvasena diṭṭhāva.",
  "atk-s0302a:439_3": "Tasmā yathā nāma godhaṃ anubandhanto puriso taṃ kūpaṃ paviṭṭhaṃ disvā otaritvā paviṭṭhaṭṭhānaṃ khaṇitvā godhaṃ gahetvā pakkameyya,",
  "atk-s0302a:439_4": "na parabhāgaṃ khaneyya, kasmā?",
  "atk-s0302a:439_5": "Kassaci natthitāya.",
  "atk-s0302a:439_6": "Evaṃ mahāpurisopi godhaṃ anubandhanto puriso viya bodhipallaṅke nisinno jarāmaraṇato paṭṭhāya “imassa ayaṃ paccayo,",
  "atk-s0302a:439_7": "imassa ayaṃ paccayo”ti pariyesanto yāva nāmarūpadhammānaṃ paccayaṃ disvā tassapi paccayaṃ pariyesanto viññāṇameva addasa.",
  "atk-s0302a:439_8": "Tato “ettako pañcavokārabhavavasena sammasanacāro”ti vipassanaṃ paṭinivattesi,",
  "atk-s0302a:439_9": "parato tucchakūpassa abhinnaṭṭhānaṃ viya avijjāsaṅkhāradvayaṃ atthi,",
  "atk-s0302a:439_10": "tadetaṃ heṭṭhā vipassanāya gahitattā pāṭiyekkaṃ sammasanūpagaṃ na hotīti na aggahesi.",
  "atk-s0302a:440_0": "Paccudāvattatīti paṭinivattati.",
  "atk-s0302a:440_1": "Katamaṃ panettha viññāṇaṃ paccudāvattatīti?",
  "atk-s0302a:440_2": "Paṭisandhiviññāṇampi vipassanāviññāṇampi.",
  "atk-s0302a:440_3": "Tattha paṭisandhiviññāṇaṃ paccayato paṭinivattati,",
  "atk-s0302a:440_4": "vipassanāviññāṇaṃ ārammaṇato.",
  "atk-s0302a:440_5": "Ubhayampi nāmarūpaṃ nātikkamati,",
  "atk-s0302a:440_6": "nāmarūpato paraṃ na gacchati.",
  "atk-s0302a:440_7": "Ettāvatā jāyetha vātiādīsu viññāṇe nāmarūpassa paccaye honte,",
  "atk-s0302a:440_8": "nāmarūpe viññāṇassa paccaye honte,",
  "atk-s0302a:440_9": "dvīsupi aññamaññapaccayesu hontesu ettakena jāyetha vā upapajjetha vā.",
  "atk-s0302a:440_10": "Ito hi paraṃ kimaññaṃ jāyetha vā upapajjetha vā,",
  "atk-s0302a:440_11": "nanu etadeva jāyati ca upapajjati cāti?",
  "atk-s0302a:441_0": "Evaṃ saddhiṃ aparāparacutipaṭisandhīhi pañca padāni dassetvā puna taṃ ettāvatāti vuttamatthaṃ niyyātento yadidaṃ nāmarūpapaccayā viññāṇaṃ,",
  "atk-s0302a:441_1": "viññāṇapaccayā nāmarūpanti vatvā tato paraṃ anulomapaccayākāravasena viññāṇapaccayā nāmarūpamūlakaṃ āyatijarāmaraṇaṃ",
  "atk-s0302a:441_2": "dassetuṃ nāmarūpapaccayā saḷāyatanantiādimāha.",
  "atk-s0302a:442_0": "Añjasanti maggasseva vevacanaṃ.",
  "atk-s0302a:442_1": "Uddhāpavantanti āpato uggatattā uddhāpanti laddhavohārena pākāravatthunā samannāgataṃ.",
  "atk-s0302a:442_2": "Ramaṇīyanti samantā catunnaṃ dvārānaṃ abbhantare ca nānābhaṇḍānaṃ sampattiyā ramaṇīyaṃ.",
  "atk-s0302a:442_3": "Māpehīti mahājanaṃ pesetvā vāsaṃ kārehi.",
  "atk-s0302a:442_4": "Māpeyyāti vāsaṃ kāreyya.",
  "atk-s0302a:442_5": "Kārento ca paṭhamaṃ aṭṭhārasa manussakoṭiyo pesetvā “sampuṇṇa”nti pucchitvā “na tāva sampuṇṇa”nti vutte aparāni pañcakulāni peseyya.",
  "atk-s0302a:442_6": "Puna pucchitvā “na tāva sampuṇṇa”nti vutte aparāni pañcapaññāsakulāni peseyya.",
  "atk-s0302a:442_7": "Puna pucchitvā “na tāva sampuṇṇa”nti vutte aparāni tiṃsa kulāni peseyya.",
  "atk-s0302a:442_8": "Puna pucchitvā “na tāva sampuṇṇa”nti vutte aparaṃ kulasahassaṃ peseyya.",
  "atk-s0302a:442_9": "Puna pucchitvā “na tāva sampuṇṇa”nti vutte aparāni ekādasanahutāni kulāni peseyya.",
  "atk-s0302a:442_10": "Puna pucchitvā “na tāva sampuṇṇa”nti vutte aparāni caturāsītikulasahassāni peseyya.",
  "atk-s0302a:442_11": "Puna “sampuṇṇa”nti pucchite,",
  "atk-s0302a:442_12": "“mahārāja,",
  "atk-s0302a:442_13": "kiṃ vadesi?",
  "atk-s0302a:442_14": "Mahantaṃ nagaraṃ asambādhaṃ,",
  "atk-s0302a:442_15": "iminā nayena kulāni pesetvā na sakkā pūretuṃ,",
  "atk-s0302a:442_16": "bheriṃ pana carāpetvā ‘amhākaṃ nagaraṃ imāya ca imāya ca sampattiyā sampannaṃ,",
  "atk-s0302a:442_17": "ye tattha vasitukāmā,",
  "atk-s0302a:442_18": "yathāsukhaṃ gacchantu,",
  "atk-s0302a:442_19": "imañcimañca parihāraṃ labhissantī’ti nagarassa ceva vaṇṇaṃ lokassa ca parihāralābhaṃ ghosāpethā”ti vadeyya.",
  "atk-s0302a:442_20": "So evaṃ kareyya.",
  "atk-s0302a:442_21": "Tato manussā nagaraguṇañceva parihāralābhañca sutvā sabbadisāhi samosaritvā nagaraṃ pūreyyuṃ.",
  "atk-s0302a:442_22": "Taṃ aparena samayena iddhañceva assa phītañca.",
  "atk-s0302a:442_23": "Taṃ sandhāya tadassa nagaraṃ aparena samayena iddhañceva phītañcātiādi vuttaṃ.",
  "atk-s0302a:443_0": "Tattha iddhanti samiddhaṃ subhikkhaṃ.",
  "atk-s0302a:443_1": "Phītanti sabbasampattīhi pupphitaṃ.",
  "atk-s0302a:443_2": "Bāhujaññanti bahūhi ñātabbaṃ,",
  "atk-s0302a:443_3": "bahujanānaṃ hitaṃ vā.",
  "atk-s0302a:443_4": "“Bahujana”ntipi pāṭho.",
  "atk-s0302a:443_5": "Ākiṇṇamanussanti manussehi ākiṇṇaṃ nirantaraṃ phuṭṭhaṃ.",
  "atk-s0302a:443_6": "Vuḍḍhivepullappattanti vuḍḍhippattañceva vepullappattañca,",
  "atk-s0302a:443_7": "seṭṭhabhāvañceva vipulabhāvañca pattaṃ,",
  "atk-s0302a:443_8": "dasasahassacakkavāḷe agganagaraṃ jātanti attho.",
  "atk-s0302a:444_0": "Evameva khoti ettha idaṃ opammasaṃsandanaṃ –",
  "atk-s0302a:444_1": "araññapavane caramānapuriso viya hi dīpaṅkarapādamūlato paṭṭhāya pāramiyo pūrayamāno mahāpuriso daṭṭhabbo,",
  "atk-s0302a:444_2": "tassa purisassa pubbakehi manussehi anuyātamaggadassanaṃ viya mahāsattassa anupubbena bodhipallaṅke nisinnassa",
  "atk-s0302a:444_3": "pubbabhāge aṭṭhaṅgikassa vipassanāmaggassa dassanaṃ,",
  "atk-s0302a:444_4": "purisassa taṃ ekapadikamaggaṃ anugacchato aparabhāge mahāmaggadassanaṃ viya mahāsattassa uparivipassanāya ciṇṇante lokuttaramaggadassanaṃ,",
  "atk-s0302a:444_5": "purisassa teneva maggena gacchato purato nagaradassanaṃ viya tathāgatassa nibbānanagaradassanaṃ,",
  "atk-s0302a:444_6": "bahinagaraṃ panettha aññena diṭṭhaṃ,",
  "atk-s0302a:444_7": "aññena manussavāsaṃ kataṃ,",
  "atk-s0302a:444_8": "nibbānanagaraṃ satthā sayameva passi,",
  "atk-s0302a:444_9": "sayaṃ vāsamakāsi.",
  "atk-s0302a:444_10": "Tassa purisassa catunnaṃ dvārānaṃ diṭṭhakālo viya tathāgatassa catunnaṃ maggānaṃ diṭṭhakālo,",
  "atk-s0302a:444_11": "tassa catūhi dvārehi nagaraṃ paviṭṭhakālo viya tathāgatassa catūhi maggehi nibbānaṃ paviṭṭhakālo,",
  "atk-s0302a:444_12": "tassa nagarabbhantare bhaṇḍavavatthānakālo viya tathāgatassa paccavekkhaṇañāṇena paropaṇṇāsakusaladhammavavatthānakālo.",
  "atk-s0302a:444_13": "Nagarassa agārakaraṇatthaṃ kulapariyesanakālo viya satthu phalasamāpattito vuṭṭhāya veneyyasatte volokanakālo,",
  "atk-s0302a:444_14": "tena purisena yācitassa rañño ekaṃ mahākuṭumbikaṃ diṭṭhakālo viya mahābrahmunā yācitassa bhagavato aññāsikoṇḍaññattheraṃ diṭṭhakālo,",
  "atk-s0302a:444_15": "rañño mahākuṭumbikaṃ pakkosāpetvā “nagaravāsaṃ karohī”ti pahitakālo viya bhagavato ekasmiṃ pacchābhatte",
  "atk-s0302a:444_16": "aṭṭhārasayojanamaggaṃ gantvā āsāḷhipuṇṇamadivase bārāṇasiyaṃ isipatanaṃ pavisitvā theraṃ kāyasakkhiṃ",
  "atk-s0302a:444_17": "katvā dhammaṃ desitakālo,",
  "atk-s0302a:444_18": "mahākuṭumbikena aṭṭhārasa purisakoṭiyo gahetvā nagaraṃ ajjhāvuṭṭhakālo viya tathāgatena dhammacakke pavattite",
  "atk-s0302a:444_19": "therassa aṭṭhārasahi brahmakoṭīhi saddhiṃ sotāpattiphale patiṭṭhitakālo,",
  "atk-s0302a:444_20": "evaṃ nibbānanagaraṃ paṭhamaṃ āvāsitaṃ,",
  "atk-s0302a:444_21": "tato sampuṇṇaṃ nagaranti pucchitvā na tāvāti vutte pañca kulāni ādiṃ katvā yāva caturāsītikulasahassapesanaṃ",
  "atk-s0302a:444_22": "viya tathāgatassa pañcamadivasato paṭṭhāya anattalakkhaṇasuttādīni desetvā pañcavaggiye ādiṃ katvā yasapamukhā",
  "atk-s0302a:444_23": "pañcapaṇṇāsa kulaputtā,",
  "atk-s0302a:444_24": "tiṃsa bhaddavaggiyā,",
  "atk-s0302a:444_25": "sahassapurāṇajaṭilā,",
  "atk-s0302a:444_26": "bimbisārapamukhāni ekādasapurisanahutāni,",
  "atk-s0302a:444_27": "tirokuṭṭānumodane caturāsītisahassānīti ettakassa janassa ariyamaggaṃ otāretvā nibbānanagaraṃ pesitakālo,",
  "atk-s0302a:444_28": "atha tena nayena nagare apūriyamāne bheriṃ carāpetvā nagarassa vaṇṇaghosanaṃ kulānaṃ parihāralābhaghosanaṃ",
  "atk-s0302a:444_29": "viya ca māsassa aṭṭha divase tattha tattha nisīditvā dhammakathikānaṃ nibbānavaṇṇassa ceva nibbānappattānaṃ",
  "atk-s0302a:444_30": "jātikantārādinittharaṇānisaṃsassa ca ghosanaṃ,",
  "atk-s0302a:444_31": "tato sabbadisāhi āgantvā manussānaṃ nagarasamosaraṇaṃ viya tattha tattha dhammakathaṃ sutvā tato tato",
  "atk-s0302a:444_32": "nikkhamitvā pabbajjaṃ ādiṃ katvā anulomapaṭipadaṃ paṭipannānaṃ aparimāṇānaṃ kulaputtānaṃ nibbānasamosaraṇaṃ",
  "atk-s0302a:444_33": "daṭṭhabbaṃ.",
  "atk-s0302a:445_0": "Purāṇaṃ magganti ariyaṃ aṭṭhaṅgikaṃ maggaṃ.",
  "atk-s0302a:445_1": "Ayañhi ariyamaggo pavāraṇasutte avattamānakaṭṭhena “anuppannamaggo”ti vutto,",
  "atk-s0302a:445_2": "imasmiṃ sutte avaḷañjanaṭṭhena “purāṇamaggo”ti.",
  "atk-s0302a:445_3": "Brahmacariyanti sikkhattayasaṅgahaṃ sakalasāsanaṃ.",
  "atk-s0302a:445_4": "Iddhanti jhānassādena samiddhaṃ subhikkhaṃ.",
  "atk-s0302a:445_5": "Phītanti abhiññābharaṇehi pupphitaṃ.",
  "atk-s0302a:445_6": "Vitthārikanti vitthiṇṇaṃ.",
  "atk-s0302a:445_7": "Bāhujaññanti bahujanaviññeyyaṃ.",
  "atk-s0302a:445_8": "Yāva devamanussehi suppakāsitanti yāva dasasahassacakkavāḷe devamanussehi paricchedo atthi,",
  "atk-s0302a:445_9": "etasmiṃ antare suppakāsitaṃ sudesitaṃ tathāgatenāti. Pañcamaṃ.",
  "atk-s0302a:446_0": "6. Sammasasuttavaṇṇanā",
  "atk-s0302a:447_0": "66.",
  "atk-s0302a:447_1": "Chaṭṭhe āmantesīti kasmā āmantesi?",
  "atk-s0302a:447_2": "Yasmāssa sukhumā tilakkhaṇāhatā dhammadesanā upaṭṭhāsi.",
  "atk-s0302a:447_3": "Tasmiṃ kira janapade manussā sahetukā paññavanto.",
  "atk-s0302a:447_4": "Siniddhāni kirettha bhojanāni,",
  "atk-s0302a:447_5": "tānisevato janassa paññā vaḍḍhati,",
  "atk-s0302a:447_6": "te gambhīraṃ tilakkhaṇāhataṃ dhammakathaṃ paṭivijjhituṃ samatthā honti.",
  "atk-s0302a:447_7": "Teneva bhagavā dīghamajjhimesu mahāsatipaṭṭhānāni mahānidānaṃ,",
  "atk-s0302a:447_8": "āneñjasappāyaṃ,",
  "atk-s0302a:447_9": "saṃyuttake cūḷanidānādisuttanti evamādīni aññāni gambhīrāni suttāni tattheva kathesi.",
  "atk-s0302a:447_10": "Sammasatha noti sammasatha nu.",
  "atk-s0302a:447_11": "Antaraṃ sammasanti abbhantaraṃ paccayasammasanaṃ.",
  "atk-s0302a:447_12": "Na so bhikkhu bhagavato cittaṃ ārādhesīti paccayākāravasena byākārāpetukāmassa bhagavato tathā abyākaritvā",
  "atk-s0302a:447_13": "dvattiṃsākāravasena byākaronto ajjhāsayaṃ gahetuṃ nāsakkhi.",
  "atk-s0302a:448_0": "Etadavocāti desanā yathānusandhiṃ na gatā,",
  "atk-s0302a:448_1": "desanāya yathānusandhigamanatthaṃ etadavoca.",
  "atk-s0302a:448_2": "Tenahānanda,",
  "atk-s0302a:448_3": "suṇāthāti idaṃ tepiṭake buddhavacane asambhinnapadaṃ.",
  "atk-s0302a:448_4": "Aññattha hi evaṃ vuttaṃ nāma natthi.",
  "atk-s0302a:448_5": "Upadhinidānanti khandhupadhinidānaṃ.",
  "atk-s0302a:448_6": "Khandhapañcakañhettha upadhīti adhippetaṃ.",
  "atk-s0302a:448_7": "Uppajjatīti jāyati.",
  "atk-s0302a:448_8": "Nivisatīti punappunaṃ pavattivasena patiṭṭhahati.",
  "atk-s0302a:449_0": "Yaṃ kho loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.",
  "atk-s0302a:449_1": "Cakkhuṃ loketiādīsu lokasmiñhi cakkhādīsu mamattena abhiniviṭṭhā sattā sampattiyaṃ patiṭṭhitā attano",
  "atk-s0302a:449_2": "cakkhuṃ ādāsādīsu nimittaggahaṇānusārena vippasannapañcapasādaṃ suvaṇṇavimāne ugghāṭitamaṇisīhapañjaraṃ",
  "atk-s0302a:449_3": "viya maññanti,",
  "atk-s0302a:449_4": "sotaṃ rajatapanāḷikaṃ viya pāmaṅgasuttaṃ viya ca maññanti,",
  "atk-s0302a:449_5": "tuṅganāsāti laddhavohāraṃ ghānaṃ vaṭṭetvā ṭhapitaharitālavaṭṭiṃ viya maññanti,",
  "atk-s0302a:449_6": "jivhaṃ rattakambalapaṭalaṃ viya mudusiniddhamadhurarasadaṃ maññanti,",
  "atk-s0302a:449_7": "kāyaṃ sālalaṭṭhiṃ viya suvaṇṇatoraṇaṃ viya ca maññanti,",
  "atk-s0302a:449_8": "manaṃ aññesaṃ manena asadisaṃ uḷāraṃ maññanti.",
  "atk-s0302a:450_0": "Niccato addakkhunti niccanti addasaṃsu.",
  "atk-s0302a:450_1": "Sesapadesupi eseva nayo.",
  "atk-s0302a:450_2": "Na parimucciṃsu dukkhasmāti sakalasmāpi vaṭṭadukkhā na parimucciṃsu.",
  "atk-s0302a:450_3": "Dakkhissantīti passissanti.",
  "atk-s0302a:450_4": "Āpānīyakaṃsoti sarakassa nāmaṃ.",
  "atk-s0302a:450_5": "Yasmā panettha āpaṃ pivanti,",
  "atk-s0302a:450_6": "tasmā “āpānīyo”ti vuccati.",
  "atk-s0302a:450_7": "Āpānīyo ca so kaṃso cāti āpānīyakaṃso.",
  "atk-s0302a:450_8": "Surāmaṇḍasarakassetaṃ nāmaṃ.",
  "atk-s0302a:450_9": "“Vaṇṇasampanno”tiādivacanato pana kaṃse ṭhitapānameva evaṃ vuttaṃ.",
  "atk-s0302a:450_10": "Ghammābhitattoti ghammena abhitatto.",
  "atk-s0302a:450_11": "Ghammaparetoti ghammena phuṭṭho,",
  "atk-s0302a:450_12": "anugatoti attho.",
  "atk-s0302a:450_13": "Pivato hi kho taṃ chādessatīti pivantassa taṃ pānīyaṃ vaṇṇādisampattiyā ruccissati,",
  "atk-s0302a:450_14": "sakalasarīraṃ vā pharitvā tuṭṭhiṃ uppādayamānaṃ ṭhassati.",
  "atk-s0302a:450_15": "Appaṭisaṅkhāti apaccavekkhitvā.",
  "atk-s0302a:451_0": "Evameva khoti ettha idaṃ opammasaṃsandanaṃ –",
  "atk-s0302a:451_1": "āpānīyakaṃso viya hi loke piyarūpaṃ sātarūpaṃ ārammaṇaṃ daṭṭhabbaṃ,",
  "atk-s0302a:451_2": "ghammābhitattapuriso viya vaṭṭanissito puthujjano,",
  "atk-s0302a:451_3": "āpānīyakaṃsena nimantanapuriso viya loke piyarūpena sātarūpena ārammaṇena nimantakajano,",
  "atk-s0302a:451_4": "āpānīyakaṃse sampattiñca ādīnavañca ārocento āpānakamanusso viya ācariyupajjhāyādiko kalyāṇamitto.",
  "atk-s0302a:451_5": "Yatheva hi tassa purisassa apalokitamanusso āpānīyakaṃse guṇañca ādīnavañca āroceti,",
  "atk-s0302a:451_6": "evameva ācariyo vā upajjhāyo vā bhikkhuno pañcasu kāmaguṇesu assādañca nissaraṇañca katheti.",
  "atk-s0302a:452_0": "Tattha yathā āpānīyakaṃsamhi guṇe ca ādīnave ca ārocite so puriso piyavaṇṇādisampadāyameva sañjātavego “sace maraṇaṃ bhavissati,",
  "atk-s0302a:452_1": "pacchā jānissāmī”ti sahasā appaṭisaṅkhāya taṃ pivitvā maraṇaṃ vā maraṇamattaṃ vā dukkhaṃ nigacchati, evameva, bhikkhu,",
  "atk-s0302a:452_2": "“pañcasu kāmaguṇesu dassanādivasena uppannasomanassamattameva assādo,",
  "atk-s0302a:452_3": "ādīnavo pana diṭṭhadhammikasamparāyiko bahu nānappakāro,",
  "atk-s0302a:452_4": "appassādā kāmā bahudukkhā bahupāyāsā”ti evaṃ ācariyupajjhāyehi ānisaṃsañca ādīnavañca kathetvā –",
  "atk-s0302a:452_5": "“samaṇapaṭipadaṃ paṭipajja,",
  "atk-s0302a:452_6": "indriyesu guttadvāro bhava bhojane mattaññū jāgariyaṃ anuyutto”ti evaṃ ovaditopi assādabaddhacittatāya “sace vuttappakāro ādīnavo bhavissati,",
  "atk-s0302a:452_7": "pacchā jānissāmī”ti ācariyupajjhāye apasādetvā uddesaparipucchādīni ceva vattapaṭipattiñca pahāya lokāmisakathaṃ",
  "atk-s0302a:452_8": "kathento kāme paribhuñjitukāmatāya sikkhaṃ paccakkhāya hīnāyāvattati.",
  "atk-s0302a:452_9": "Tato duccaritāni pūrento sandhicchedanādikāle “coro aya”nti gahetvā rañño dassito idheva hatthapādādichedanaṃ",
  "atk-s0302a:452_10": "patvā samparāye catūsu apāyesu mahādukkhaṃ anubhoti.",
  "atk-s0302a:453_0": "Pānīyena vā vinetunti sītena vārinā harituṃ.",
  "atk-s0302a:453_1": "Dadhimaṇḍakenāti dadhimaṇḍanamattena.",
  "atk-s0302a:453_2": "Bhaṭṭhaloṇikāyāti saloṇena sattupānīyena.",
  "atk-s0302a:453_3": "Loṇasovīrakenāti sabbadhaññaphalakaḷīrādīni pakkhipitvā loṇasovīrakaṃ nāma karonti, tena.",
  "atk-s0302a:454_0": "Opammasaṃsandanaṃ panettha –",
  "atk-s0302a:454_1": "ghammābhitattapuriso viya vaṭṭasannissitakāle yogāvacaro daṭṭhabbo,",
  "atk-s0302a:454_2": "tassa purisassa paṭisaṅkhā āpānīyakaṃsaṃ pahāya pānīyādīhi pipāsassa vinodanaṃ viya bhikkhuno ācariyupajjhāyānaṃ",
  "atk-s0302a:454_3": "ovāde ṭhatvā chadvārādīni pariggahetvā anukkamena vipassanaṃ vaḍḍhentassa arahattaphalādhigamo,",
  "atk-s0302a:454_4": "pānīyādīni cattāri pānāni viya hi cattāro maggā,",
  "atk-s0302a:454_5": "tesu aññataraṃ pivitvā surāpipāsitaṃ vinodetvā sukhino yena kāmaṃ gamanaṃ viya khīṇāsavassa catumaggapānaṃ",
  "atk-s0302a:454_6": "pivitvā taṇhaṃ vinodetvā agatapubbaṃ nibbānadisaṃ gamanakālo veditabbo. Chaṭṭhaṃ.",
  "atk-s0302a:455_0": "7. Naḷakalāpīsuttavaṇṇanā",
  "atk-s0302a:456_0": "67.",
  "atk-s0302a:456_1": "Sattame kinnu kho,",
  "atk-s0302a:456_2": "āvusoti kasmā pucchati?",
  "atk-s0302a:456_3": "“Evaṃ puṭṭho kathaṃ nu kho byākareyyā”ti.",
  "atk-s0302a:456_4": "Therassa ajjhāsayajānanatthaṃ.",
  "atk-s0302a:456_5": "Apica atīte dve aggasāvakā imaṃ pañhaṃ vinicchayiṃsūti anāgate bhikkhū jānissantītipi pucchati.",
  "atk-s0302a:456_6": "Idāneva kho mayanti idaṃ thero yassa nāmarūpassa viññāṇaṃ paccayoti vuttaṃ,",
  "atk-s0302a:456_7": "tadeva nāmarūpaṃ viññāṇassa paccayoti vuttattā āha.",
  "atk-s0302a:456_8": "Naḷakalāpiyoti idha pana ayakalāpādivasena upamaṃ anāharitvā viññāṇanāmarūpānaṃ abaladubbalabhāvadassanatthaṃ ayaṃ upamā ābhatā.",
  "atk-s0302a:457_0": "Nirodho hotīti ettake ṭhāne paccayuppannapañcavokārabhavavasena desanā kathitā.",
  "atk-s0302a:457_1": "Chattiṃsāya vatthūhīti heṭṭhā vissajjitesu dvādasasu padesu ekekasmiṃ tiṇṇaṃ tiṇṇaṃ vasena chattiṃsāya kāraṇehi.",
  "atk-s0302a:457_2": "Ettha ca paṭhamo dhammakathikaguṇo,",
  "atk-s0302a:457_3": "dutiyā paṭipatti,",
  "atk-s0302a:457_4": "tatiyaṃ paṭipattiphalaṃ.",
  "atk-s0302a:457_5": "Tattha paṭhamanayena desanāsampatti kathitā,",
  "atk-s0302a:457_6": "dutiyena sekkhabhūmi,",
  "atk-s0302a:457_7": "tatiyena asekkhabhūmīti. Sattamaṃ.",
  "atk-s0302a:458_0": "8. Kosambisuttavaṇṇanā",
  "atk-s0302a:459_0": "68.",
  "atk-s0302a:459_1": "Aṭṭhame aññatrevāti ekacco hi parassa saddahitvā yaṃ esa bhaṇati,",
  "atk-s0302a:459_2": "taṃ bhūtanti gaṇhāti.",
  "atk-s0302a:459_3": "Aparassa nisīditvā cintentassa yaṃ kāraṇaṃ ruccati,",
  "atk-s0302a:459_4": "so “atthi eta”nti ruciyā gaṇhāti.",
  "atk-s0302a:459_5": "Eko “cirakālato paṭṭhāya evaṃ anussavo atthi,",
  "atk-s0302a:459_6": "bhūtameta”nti anussavena gaṇhāti.",
  "atk-s0302a:459_7": "Aññassa vitakkayato ekaṃ kāraṇaṃ upaṭṭhāti,",
  "atk-s0302a:459_8": "so “attheta”nti ākāraparivitakkena gaṇhāti.",
  "atk-s0302a:459_9": "Aparassa cintayato ekā diṭṭhi uppajjati,",
  "atk-s0302a:459_10": "yāyassa taṃ kāraṇaṃ nijjhāyantassa khamati,",
  "atk-s0302a:459_11": "so “attheta”nti diṭṭhinijjhānakkhantiyā gaṇhāti.",
  "atk-s0302a:459_12": "Thero pana pañcapi etāni kāraṇāni paṭikkhipitvā paccakkhañāṇena paṭividdhabhāvaṃ pucchanto aññatreva,",
  "atk-s0302a:459_13": "āvuso musila,",
  "atk-s0302a:459_14": "saddhāyātiādimāha.",
  "atk-s0302a:459_15": "Tattha aññatrevāti saddhādīni kāraṇāni ṭhapetvā,",
  "atk-s0302a:459_16": "vinā etehi kāraṇehīti attho.",
  "atk-s0302a:459_17": "Bhavanirodho nibbānanti pañcakkhandhanirodho nibbānaṃ.",
  "atk-s0302a:460_0": "Tuṇhī ahosīti thero khīṇāsavo,",
  "atk-s0302a:460_1": "ahaṃ pana khīṇāsavoti vā na vāti vā avatvā tuṇhīyeva ahosi.",
  "atk-s0302a:460_2": "Āyasmā nārado āyasmantaṃ paviṭṭhaṃ etadavocāti kasmā avoca?",
  "atk-s0302a:460_3": "So kira cintesi –",
  "atk-s0302a:460_4": "“bhavanirodho nibbānaṃ nāmāti sekhehipi jānitabbo pañho esa,",
  "atk-s0302a:460_5": "ayaṃ pana thero imaṃ theraṃ asekhabhūmiyā kāreti,",
  "atk-s0302a:460_6": "imaṃ ṭhānaṃ jānāpessāmī”ti etaṃ avoca.",
  "atk-s0302a:461_0": "Sammappaññāya sudiṭṭhanti saha vipassanāya maggapaññāya suṭṭhu diṭṭhaṃ.",
  "atk-s0302a:461_1": "Na camhi arahanti anāgāmimagge ṭhitattā arahaṃ na homīti dīpeti.",
  "atk-s0302a:461_2": "Yaṃ panassa idāni “bhavanirodho nibbāna”nti ñāṇaṃ,",
  "atk-s0302a:461_3": "taṃ ekūnavīsatiyā paccavekkhaṇañāṇehi vimuttaṃ paccavekkhaṇañāṇaṃ.",
  "atk-s0302a:461_4": "Udapānoti vīsatiṃsahatthagambhīro pānīyakūpo.",
  "atk-s0302a:461_5": "Udakavārakoti udakaussiñcanavārako.",
  "atk-s0302a:461_6": "Udakanti hi kho ñāṇaṃ assāti tīre ṭhitassa olokayato evaṃ ñāṇaṃ bhaveyya.",
  "atk-s0302a:461_7": "Na ca kāyena phusitvāti udakaṃ pana nīharitvā kāyena phusitvā viharituṃ na sakkuṇeyya.",
  "atk-s0302a:461_8": "Udapāne udakadassanaṃ viya hi anāgāmino nibbānadassanaṃ,",
  "atk-s0302a:461_9": "ghammābhitattapuriso viya anāgāmī,",
  "atk-s0302a:461_10": "udakavārako viya arahattamaggo,",
  "atk-s0302a:461_11": "yathā ghammābhitattapuriso udapāne udakaṃ passati.",
  "atk-s0302a:461_12": "Evaṃ anāgāmī paccavekkhaṇañāṇena “upari arahattaphalasamayo nāma atthī”ti jānāti.",
  "atk-s0302a:461_13": "Yathā pana so puriso udakavārakassa natthitāya udakaṃ nīharitvā kāyena phusituṃ na labhati,",
  "atk-s0302a:461_14": "evaṃ anāgāmī arahattamaggassa natthitāya nibbānaṃ ārammaṇaṃ katvā arahattaphalasamāpattiṃ appetvā nisīdituṃ na labhati. Aṭṭhamaṃ.",
  "atk-s0302a:462_0": "9. Upayantisuttavaṇṇanā",
  "atk-s0302a:463_0": "69.",
  "atk-s0302a:463_1": "Navame upayantoti udakavaḍḍhanasamaye upari gacchanto.",
  "atk-s0302a:463_2": "Mahānadiyoti gaṅgāyamunādikā mahāsaritāyo.",
  "atk-s0302a:463_3": "Upayāpetīti upari yāpeti,",
  "atk-s0302a:463_4": "vaḍḍheti pūretīti attho.",
  "atk-s0302a:463_5": "Avijjā upayantīti avijjā upari gacchantī saṅkhārānaṃ paccayo bhavituṃ sakkuṇantī.",
  "atk-s0302a:463_6": "Saṅkhāre upayāpetīti saṅkhāre upari yāpeti vaḍḍheti.",
  "atk-s0302a:463_7": "Evaṃ sabbapadesu attho veditabbo.",
  "atk-s0302a:463_8": "Apayantoti apagacchanto osaranto.",
  "atk-s0302a:463_9": "Avijjā apayantīti avijjā apagacchamānā osaramānā upari saṅkhārānaṃ paccayo bhavituṃ na sakkuṇantīti attho.",
  "atk-s0302a:463_10": "Saṅkhāre apayāpetīti saṅkhāre apagacchāpeti.",
  "atk-s0302a:463_11": "Esa nayo sabbapadesu. Navamaṃ.",
  "atk-s0302a:464_0": "10. Susimasuttavaṇṇanā",
  "atk-s0302a:465_0": "70.",
  "atk-s0302a:465_1": "Dasame garukatoti sabbehi devamanussehi pāsāṇacchattaṃ viya cittena garukato.",
  "atk-s0302a:465_2": "Mānitoti manena piyāyito.",
  "atk-s0302a:465_3": "Pūjitoti catupaccayapūjāya pūjito.",
  "atk-s0302a:465_4": "Apacitoti nīcavuttikaraṇena apacito.",
  "atk-s0302a:465_5": "Satthārañhi disvā manussā hatthikkhandhādīhi otaranti maggaṃ denti,",
  "atk-s0302a:465_6": "aṃsakūṭato sāṭakaṃ apanenti,",
  "atk-s0302a:465_7": "āsanato vuṭṭhahanti vandanti.",
  "atk-s0302a:465_8": "Evaṃ so tehi apacito nāma hoti.",
  "atk-s0302a:465_9": "Susimoti evaṃnāmako vedaṅgesu kusalo paṇḍitaparibbājako.",
  "atk-s0302a:465_10": "Ehi tvanti tesaṃ kira etadahosi –",
  "atk-s0302a:465_11": "“samaṇo gotamo na jātigottādīni āgamma lābhaggappatto jāto,",
  "atk-s0302a:465_12": "kaviseṭṭho panesa uttamakavitāya sāvakānaṃ ganthaṃ bandhitvā deti,",
  "atk-s0302a:465_13": "taṃ te uggaṇhitvā upaṭṭhākānaṃ upanisinnakathampi anumodanampi sarabhaññampīti evamādīni kathenti,",
  "atk-s0302a:465_14": "te tesaṃ pasannā lābhaṃ upasaṃharanti.",
  "atk-s0302a:465_15": "Sace mayaṃ yaṃ samaṇo gotamo jānāti,",
  "atk-s0302a:465_16": "tato thokaṃ jāneyyāma,",
  "atk-s0302a:465_17": "attano samayaṃ tattha pakkhipitvā mayampi upaṭṭhākānaṃ katheyyāma,",
  "atk-s0302a:465_18": "tato etehi lābhitarā bhaveyyāma.",
  "atk-s0302a:465_19": "Ko nu kho samaṇassa gotamassa santike pabbajitvā khippameva uggaṇhituṃ sakkhissatī”ti.",
  "atk-s0302a:465_20": "Te evaṃ cintetvā “susimo paṭibalo”ti disvā taṃ upasaṅkamitvā evamāhaṃsu.",
  "atk-s0302a:466_0": "Yenāyasmā ānando tenupasaṅkamīti kasmā upasaṅkami?",
  "atk-s0302a:466_1": "Evaṃ kirassa ahosi,",
  "atk-s0302a:466_2": "“kassa nu kho santikaṃ gantvā ahaṃ imaṃ dhammaṃ khippaṃ laddhuṃ sakkhissāmī”ti?",
  "atk-s0302a:466_3": "Tato cintesi –",
  "atk-s0302a:466_4": "“samaṇo gotamo garu tejussado niyamamanuyutto,",
  "atk-s0302a:466_5": "na sakkā akāle upasaṅkamituṃ,",
  "atk-s0302a:466_6": "aññepi bahū khattiyādayo samaṇaṃ gotamaṃ upasaṅkamanti,",
  "atk-s0302a:466_7": "tasmimpi samaye na sakkā upasaṅkamituṃ.",
  "atk-s0302a:466_8": "Sāvakesupissa sāriputto mahāpañño vipassanālakkhaṇamhi etadagge ṭhapito,",
  "atk-s0302a:466_9": "mahāmoggallāno samādhilakkhaṇasmiṃ etadagge ṭhapito,",
  "atk-s0302a:466_10": "mahākassapo dhutaṅgadharesu anuruddho dibbacakkhukesu,",
  "atk-s0302a:466_11": "puṇṇo mantāṇiputto dhammakathikesu,",
  "atk-s0302a:466_12": "upālitthero vinayadharesu etadagge ṭhapito,",
  "atk-s0302a:466_13": "ayaṃ pana ānando bahussuto tipiṭakadharo,",
  "atk-s0302a:466_14": "satthāpissa tattha tattha kathitaṃ dhammaṃ āharitvā katheti,",
  "atk-s0302a:466_15": "pañcasu ṭhānesu etadagge ṭhapito,",
  "atk-s0302a:466_16": "aṭṭhannaṃ varānaṃ lābhī,",
  "atk-s0302a:466_17": "catūhi acchariyabbhutadhammehi samannāgato,",
  "atk-s0302a:466_18": "tassa samīpaṃ gato khippaṃ dhammaṃ laddhuṃ sakkhissāmī”ti.",
  "atk-s0302a:466_19": "Tasmā yenāyasmā ānando tenupasaṅkami.",
  "atk-s0302a:467_0": "Yena bhagavā tenupasaṅkamīti kasmā sayaṃ apabbājetvā upasaṅkami?",
  "atk-s0302a:467_1": "Evaṃ kirassa ahosi –",
  "atk-s0302a:467_2": "“ayaṃ titthiyasamaye pāṭiyekko ‘ahaṃ satthā’ti paṭijānanto carati,",
  "atk-s0302a:467_3": "pabbajitvā sāsanassa alābhāyapi parisakkeyya.",
  "atk-s0302a:467_4": "Na kho panassāhaṃ ajjhāsayaṃ ājānāmi,",
  "atk-s0302a:467_5": "satthā jānissatī”ti.",
  "atk-s0302a:467_6": "Tasmā taṃ ādāya yena bhagavā tenupasaṅkami.",
  "atk-s0302a:467_7": "Tenahānanda,",
  "atk-s0302a:467_8": "susimaṃ pabbājethāti satthā kira cintesi –",
  "atk-s0302a:467_9": "“ayaṃ paribbājako titthiyasamaye ‘ahaṃ pāṭiyekko satthā’ti paṭijānamāno carati,",
  "atk-s0302a:467_10": "‘idha maggabrahmacariyaṃ carituṃ icchāmī’ti kira vadati.",
  "atk-s0302a:467_11": "Kiṃ nu kho mayi pasanno,",
  "atk-s0302a:467_12": "udāhu mayhaṃ sāvakesu,",
  "atk-s0302a:467_13": "udāhu mayhaṃ vā mama sāvakānaṃ vā dhammakathāya pasanno”ti?",
  "atk-s0302a:467_14": "Athassa ekaṭṭhānepi pasādābhāvaṃ ñatvā,",
  "atk-s0302a:467_15": "“ayaṃ mama sāsane dhammaṃ thenessāmīti pabbajati.",
  "atk-s0302a:467_16": "Itissa āgamanaṃ aparisuddhaṃ;",
  "atk-s0302a:467_17": "nipphatti nu kho kīdisā”ti?",
  "atk-s0302a:467_18": "Olokento “kiñcāpi ‘dhammaṃ thenessāmī’ti pabbajati,",
  "atk-s0302a:467_19": "katipāheneva pana ghaṭetvā arahattaṃ gaṇhissatī”ti ñatvā “tenahānanda,",
  "atk-s0302a:467_20": "susimaṃ pabbājethā”ti āha.",
  "atk-s0302a:468_0": "Aññā byākatā hotīti te kira bhikkhū satthu santike kammaṭṭhānaṃ gahetvā temāsaṃ vassaṃ vasantā tasmiṃyeva",
  "atk-s0302a:468_1": "antotemāse ghaṭentā vāyamantā arahattaṃ paṭilabhiṃsu.",
  "atk-s0302a:468_2": "Te “paṭiladdhaguṇaṃ satthu ārocessāmā”ti pavāritapavāraṇā senāsanaṃ saṃsāmetvā satthu santikaṃ āgantvā attano paṭiladdhaguṇaṃ ārocesuṃ.",
  "atk-s0302a:468_3": "Taṃ sandhāyetaṃ vuttaṃ.",
  "atk-s0302a:468_4": "Aññāti arahattassa nāmaṃ.",
  "atk-s0302a:468_5": "Byākatāti ārocitā.",
  "atk-s0302a:468_6": "Assosīti so kira ohitasoto hutvā tesaṃ tesaṃ bhikkhūnaṃ ṭhitaṭṭhānaṃ gacchati taṃ taṃ kathaṃ suṇitukāmo.",
  "atk-s0302a:468_7": "Yena te bhikkhū tenupasaṅkamīti kasmā upasaṅkami?",
  "atk-s0302a:468_8": "Taṃ kirassa pavattiṃ sutvā etadahosi –",
  "atk-s0302a:468_9": "“aññā nāma imasmiṃ sāsane paramappamāṇaṃ sārabhūtā ācariyamuṭṭhi maññe bhavissati,",
  "atk-s0302a:468_10": "pucchitvā naṃ jānissāmī”ti.",
  "atk-s0302a:468_11": "Tasmā upasaṅkami.",
  "atk-s0302a:469_0": "Anekavihitanti anekavidhaṃ.",
  "atk-s0302a:469_1": "Iddhividhanti iddhikoṭṭhāsaṃ.",
  "atk-s0302a:469_2": "Āvibhāvaṃ tirobhāvanti āvibhāvaṃ gahetvā tirobhāvaṃ,",
  "atk-s0302a:469_3": "tirobhāvaṃ gahetvā āvibhāvaṃ kātuṃ sakkothāti pucchati.",
  "atk-s0302a:469_4": "Tirokuṭṭanti parakuṭṭaṃ.",
  "atk-s0302a:469_5": "Itarapadadvayepi eseva nayo.",
  "atk-s0302a:469_6": "Ummujjanimujjanti ummujjanañca nimujjanañca.",
  "atk-s0302a:469_7": "Pallaṅkenāti pallaṅkabandhanena.",
  "atk-s0302a:469_8": "Kamathāti nisīdituṃ vā gantuṃ vā sakkothāti pucchati?",
  "atk-s0302a:469_9": "Pakkhī sakuṇoti pakkhayutto sakuṇo.",
  "atk-s0302a:469_10": "Ayamettha saṅkhepo,",
  "atk-s0302a:469_11": "vitthārato pana imassa iddhividhassa,",
  "atk-s0302a:469_12": "ito paresaṃ dibbasotādīnañca vaṇṇanānayo visuddhimagge vuttanayena veditabboti.",
  "atk-s0302a:470_0": "Santā vimokkhāti aṅgasantatāya ceva ārammaṇasantatāya ca santā āruppavimokkhā.",
  "atk-s0302a:470_1": "Kāyena phusitvāti nāmakāyena phusitvā paṭilabhitvā.",
  "atk-s0302a:470_2": "Paññāvimuttā kho mayaṃ, āvusoti, āvuso,",
  "atk-s0302a:470_3": "mayaṃ nijjhānakā sukkhavipassakā paññāmatteneva vimuttāti dasseti.",
  "atk-s0302a:470_4": "Ājāneyyāsi vā tvaṃ,",
  "atk-s0302a:470_5": "āvuso susima,",
  "atk-s0302a:470_6": "na vā tvaṃ ājāneyyāsīti kasmā evamāhaṃsu?",
  "atk-s0302a:470_7": "Evaṃ kira nesaṃ ahosi –",
  "atk-s0302a:470_8": "“mayaṃ imassa ajjhāsayaṃ gahetvā kathetuṃ na sakkhissāma,",
  "atk-s0302a:470_9": "dasabalaṃ pana pucchitvā nikkaṅkho bhavissatī”ti.",
  "atk-s0302a:470_10": "Dhammaṭṭhitiñāṇanti vipassanāñāṇaṃ,",
  "atk-s0302a:470_11": "taṃ paṭhamataraṃ uppajjati.",
  "atk-s0302a:470_12": "Nibbāne ñāṇanti vipassanāya ciṇṇante pavattamaggañāṇaṃ,",
  "atk-s0302a:470_13": "taṃ pacchā uppajjati.",
  "atk-s0302a:470_14": "Tasmā bhagavā evamāha.",
  "atk-s0302a:471_0": "Ājāneyyāsi vātiādi kasmā vuttaṃ?",
  "atk-s0302a:471_1": "Vināpi samādhiṃ evaṃ ñāṇuppattidassanatthaṃ.",
  "atk-s0302a:471_2": "Idañhi vuttaṃ hoti – susima,",
  "atk-s0302a:471_3": "maggo vā phalaṃ vā na samādhinissando,",
  "atk-s0302a:471_4": "na samādhiānisaṃso,",
  "atk-s0302a:471_5": "na samādhissa nipphatti,",
  "atk-s0302a:471_6": "vipassanāya paneso nissando,",
  "atk-s0302a:471_7": "vipassanāya ānisaṃso,",
  "atk-s0302a:471_8": "vipassanāya nipphatti,",
  "atk-s0302a:471_9": "tasmā jāneyyāsi vā tvaṃ,",
  "atk-s0302a:471_10": "na vā tvaṃ jāneyyāsi,",
  "atk-s0302a:471_11": "atha kho dhammaṭṭhitiñāṇaṃ pubbe,",
  "atk-s0302a:471_12": "pacchā nibbāne ñāṇanti.",
  "atk-s0302a:472_0": "Idānissa paṭivedhabhabbataṃ ñatvā teparivaṭṭaṃ dhammadesanaṃ desento taṃ kiṃ maññasi, susima?",
  "atk-s0302a:472_1": "Rūpaṃ niccaṃ vā aniccaṃ vātiādimāha?",
  "atk-s0302a:472_2": "Te parivaṭṭadesanāvasāne pana thero arahattaṃ patto.",
  "atk-s0302a:472_3": "Idānissa anuyogaṃ āropento jātipaccayā jarāmaraṇanti, susima,",
  "atk-s0302a:472_4": "passasītiādimāha.",
  "atk-s0302a:472_5": "Api pana tvaṃ,",
  "atk-s0302a:472_6": "susimāti idaṃ kasmā ārabhi?",
  "atk-s0302a:472_7": "Nijjhānakānaṃ sukkhavipassakabhikkhūnaṃ pākaṭakaraṇatthaṃ.",
  "atk-s0302a:472_8": "Ayañhettha adhippāyo –",
  "atk-s0302a:472_9": "na kevalaṃ tvameva nijjhānako sukkhavipassako,",
  "atk-s0302a:472_10": "etepi bhikkhū evarūpāyevāti.",
  "atk-s0302a:472_11": "Sesaṃ sabbattha pākaṭamevāti. Dasamaṃ.",
  "atk-s0302a:473_0": "Mahāvaggo sattamo.",
  "atk-s0302a:474_0": "8. Samaṇabrāhmaṇavaggo",
  "atk-s0302a:475_0": "1. Jarāmaraṇasuttādivaṇṇanā",
  "atk-s0302a:476_0": "71- 72.",
  "atk-s0302a:476_1": "Samaṇabrāhmaṇavagge jarāmaraṇādīsu ekekapadavasena ekekaṃ katvā ekādasa suttāni vuttāni,",
  "atk-s0302a:476_2": "tāni uttānatthānevāti.",
  "atk-s0302a:477_0": "Samaṇabrāhmaṇavaggo aṭṭhamo.",
  "atk-s0302a:478_0": "9. Antarapeyyālaṃ",
  "atk-s0302a:479_0": "1. Satthusuttādivaṇṇanā",
  "atk-s0302a:480_0": "73.",
  "atk-s0302a:480_1": "Ito paraṃ “satthā pariyesitabbo”tiādinayappavattā dvādasa antarapeyyālavaggā nāma honti.",
  "atk-s0302a:480_2": "Te sabbepi tathā tathā bujjhanakānaṃ veneyyapuggalānaṃ ajjhāsayavasena vuttā.",
  "atk-s0302a:480_3": "Tattha satthāti buddho vā hotu sāvako vā,",
  "atk-s0302a:480_4": "yaṃ nissāya maggañāṇaṃ labhati,",
  "atk-s0302a:480_5": "ayaṃ satthā nāma,",
  "atk-s0302a:480_6": "so pariyesitabbo.",
  "atk-s0302a:480_7": "Sikkhā karaṇīyāti tividhāpi sikkhā kātabbā.",
  "atk-s0302a:480_8": "Yogādīsu yogoti payogo.",
  "atk-s0302a:480_9": "Chandoti kattukamyatākusalacchando.",
  "atk-s0302a:480_10": "Ussoḷhīti sabbasahaṃ adhimattavīriyaṃ.",
  "atk-s0302a:480_11": "Appaṭivānīti anivattanā.",
  "atk-s0302a:480_12": "Ātappanti kilesatāpanavīriyameva.",
  "atk-s0302a:480_13": "Sātaccanti satatakiriyaṃ.",
  "atk-s0302a:480_14": "Satīti jarāmaraṇādivasena catusaccapariggāhikā sati.",
  "atk-s0302a:480_15": "Sampajaññanti tādisameva ñāṇaṃ.",
  "atk-s0302a:480_16": "Appamādoti saccabhāvanāya appamādo.",
  "atk-s0302a:480_17": "Sesaṃ sabbattha uttānamevāti.",
  "atk-s0302a:481_0": "Antarapeyyālo navamo.",
  "atk-s0302a:482_0": "Nidānasaṃyuttavaṇṇanā niṭṭhitā.",
  "atk-s0302a:485_0": "2. Abhisamayasaṃyuttaṃ",
  "atk-s0302a:486_0": "1. Nakhasikhāsuttavaṇṇanā",
  "atk-s0302a:487_0": "74.",
  "atk-s0302a:487_1": "Abhisamayasaṃyuttassa paṭhame nakhasikhāyanti maṃsaṭṭhānena vimutte nakhagge.",
  "atk-s0302a:487_2": "Nakhasikhā ca nāma lokiyānaṃ mahatīpi hoti,",
  "atk-s0302a:487_3": "satthu pana rattuppalapattakoṭi viya sukhumā.",
  "atk-s0302a:487_4": "Kathaṃ panettha paṃsu patiṭṭhitoti?",
  "atk-s0302a:487_5": "Adhiṭṭhānabalena.",
  "atk-s0302a:487_6": "Bhagavatā hi atthaṃ ñāpetukāmena adhiṭṭhānabalena tattha patiṭṭhāpito.",
  "atk-s0302a:487_7": "Satimaṃ kalanti mahāpathaviyā paṃsuṃ satakoṭṭhāse katvā tato ekakoṭṭhāsaṃ.",
  "atk-s0302a:487_8": "Paratopi eseva nayo.",
  "atk-s0302a:487_9": "Abhisametāvinoti paññāya ariyasaccāni abhisametvā ṭhitassa.",
  "atk-s0302a:487_10": "Purimaṃ dukkhakkhandhaṃ parikkhīṇaṃ pariyādiṇṇaṃ upanidhāyāti etadeva bahutaraṃ dukkhaṃ,",
  "atk-s0302a:487_11": "yadidaṃ parikkhīṇanti evaṃ paṭhamaṃ vuttaṃ dukkhakkhandhaṃ upanidhāya,",
  "atk-s0302a:487_12": "ñāṇena taṃ tassa santike ṭhapetvā upaparikkhiyamāneti attho.",
  "atk-s0302a:487_13": "Katamaṃ panettha purimadukkhaṃ nāma?",
  "atk-s0302a:487_14": "Yaṃ parikkhīṇaṃ.",
  "atk-s0302a:487_15": "Katamaṃ pana parikkhīṇaṃ?",
  "atk-s0302a:487_16": "Yaṃ paṭhamamaggassa abhāvitattā uppajjeyya.",
  "atk-s0302a:487_17": "Katamaṃ pana upanidhāya?",
  "atk-s0302a:487_18": "Yaṃ sattasu attabhāvesu apāye aṭṭhamañca paṭisandhiṃ ādiṃ katvā yattha katthaci uppajjeyya,",
  "atk-s0302a:487_19": "sabbaṃ taṃ parikkhīṇanti veditabbaṃ.",
  "atk-s0302a:487_20": "Sattakkhattunti satta vāre,",
  "atk-s0302a:487_21": "sattasu attabhāvesūti attho.",
  "atk-s0302a:487_22": "Paramatāti idamassa paraṃ pamāṇanti dasseti.",
  "atk-s0302a:487_23": "Mahatthiyoti mahato atthassa nipphādako. Paṭhamaṃ.",
  "atk-s0302a:488_0": "2. Pokkharaṇīsuttavaṇṇanā",
  "atk-s0302a:489_0": "75.",
  "atk-s0302a:489_1": "Dutiye pokkharaṇīti vāpī.",
  "atk-s0302a:489_2": "Ubbedhenāti gambhīratāya.",
  "atk-s0302a:489_3": "Samatittikāti mukhavaṭṭisamā.",
  "atk-s0302a:489_4": "Kākapeyyāti sakkā hoti tīre ṭhitena kākena pakatiyāpi mukhatuṇḍikaṃ otāretvā pātuṃ. Dutiyaṃ.",
  "atk-s0302a:490_0": "3. Saṃbhejjaudakasuttādivaṇṇanā",
  "atk-s0302a:491_0": "76- 77.",
  "atk-s0302a:491_1": "Tatiye yatthimāti yasmiṃ sambhijjaṭṭhāne imā.",
  "atk-s0302a:491_2": "Saṃsandantīti samāgantvā sandanti.",
  "atk-s0302a:491_3": "Samentīti samāgacchanti.",
  "atk-s0302a:491_4": "Dve vā ti vāti dve vā tīṇi vā.",
  "atk-s0302a:491_5": "Udakaphusitānīti udakabindūni.",
  "atk-s0302a:491_6": "Saṃbhejjaudakanti aññāhi nadīhi saddhiṃ sambhinnaṭṭhāne udakaṃ.",
  "atk-s0302a:491_7": "Catutthaṃ uttānatthameva.",
  "atk-s0302a:491_8": "Tatiyacatutthāni.",
  "atk-s0302a:492_0": "5. Pathavīsuttādivaṇṇanā",
  "atk-s0302a:493_0": "78- 84.",
  "atk-s0302a:493_1": "Pañcame mahāpathaviyāti cakkavāḷabbhantarāya mahāpathaviyā uddharitvā.",
  "atk-s0302a:493_2": "Kolaṭṭhimattiyoti padaraṭṭhipamāṇā.",
  "atk-s0302a:493_3": "Guḷikāti mattikaguḷikā.",
  "atk-s0302a:493_4": "Upanikkhipeyyāti ekasmiṃ ṭhāne ṭhapeyya.",
  "atk-s0302a:493_5": "Chaṭṭhādīsu vuttanayeneva attho veditabbo.",
  "atk-s0302a:493_6": "Pariyosāne pana aññatitthiyasamaṇabrāhmaṇaparibbājakānaṃ adhigamoti bāhirakānaṃ sabbopi guṇādhigamo paṭhamamaggena",
  "atk-s0302a:493_7": "adhigataguṇānaṃ satabhāgampi sahassabhāgampi satasahassabhāgampi na upagacchatīti.",
  "atk-s0302a:493_8": "Pañcamādīni.",
  "atk-s0302a:494_0": "Abhisamayasaṃyuttavaṇṇanā niṭṭhitā.",
  "atk-s0302a:497_0": "3. Dhātusaṃyuttaṃ",
  "atk-s0302a:498_0": "1. Nānattavaggo",
  "atk-s0302a:499_0": "1.Dhātunānattasuttavaṇṇanā",
  "atk-s0302a:500_0": "85.",
  "atk-s0302a:500_1": "Dhātusaṃyuttassa paṭhame nissattaṭṭhasuññataṭṭhasaṅkhātena sabhāvaṭṭhena dhātūti laddhanāmānaṃ dhammānaṃ nānāsabhāvo dhātunānattaṃ.",
  "atk-s0302a:500_2": "Cakkhudhātūtiādīsu cakkhupasādo cakkhudhātu,",
  "atk-s0302a:500_3": "rūpārammaṇaṃ rūpadhātu,",
  "atk-s0302a:500_4": "cakkhupasādavatthukaṃ cittaṃ cakkhuviññāṇadhātu.",
  "atk-s0302a:500_5": "Sotapasādo sotadhātu,",
  "atk-s0302a:500_6": "saddārammaṇaṃ saddadhātu,",
  "atk-s0302a:500_7": "sotapasādavatthukaṃ cittaṃ sotaviññāṇadhātu.",
  "atk-s0302a:500_8": "Ghānapasādo ghānadhātu,",
  "atk-s0302a:500_9": "gandhārammaṇaṃ gandhadhātu,",
  "atk-s0302a:500_10": "ghānapasādavatthukaṃ cittaṃ ghānaviññāṇadhātu.",
  "atk-s0302a:500_11": "Jivhāpasādo jivhādhātu,",
  "atk-s0302a:500_12": "rasārammaṇaṃ rasadhātu,",
  "atk-s0302a:500_13": "jivhāpasādavatthukaṃ cittaṃ jivhāviññāṇadhātu.",
  "atk-s0302a:500_14": "Kāyapasādo kāyadhātu,",
  "atk-s0302a:500_15": "phoṭṭhabbārammaṇaṃ phoṭṭhabbadhātu,",
  "atk-s0302a:500_16": "kāyapasādavatthukaṃ cittaṃ kāyaviññāṇadhātu.",
  "atk-s0302a:500_17": "Tisso manodhātuyo manodhātu,",
  "atk-s0302a:500_18": "vedanādayo tayo khandhā sukhumarūpāni nibbānañca dhammadhātu,",
  "atk-s0302a:500_19": "sabbampi manoviññāṇaṃ manoviññāṇadhātūti.",
  "atk-s0302a:500_20": "Ettha ca soḷasa dhātuyo kāmāvacarā,",
  "atk-s0302a:500_21": "avasāne dve catubhūmikāti. Paṭhamaṃ.",
  "atk-s0302a:501_0": "2. Phassanānattasuttavaṇṇanā",
  "atk-s0302a:502_0": "86.",
  "atk-s0302a:502_1": "Dutiye uppajjati phassanānattanti nānāsabhāvo phasso uppajjati.",
  "atk-s0302a:502_2": "Tattha cakkhusamphassādayo cakkhuviññāṇādisampayuttā,",
  "atk-s0302a:502_3": "manosamphasso manodvāre paṭhamajavanasampayutto, tasmā.",
  "atk-s0302a:502_4": "Manodhātuṃ paṭiccāti manodvārāvajjanaṃ kiriyāmanoviññāṇadhātuṃ paṭicca paṭhamajavanasamphasso uppajjatīti ayamettha attho. Dutiyaṃ.",
  "atk-s0302a:503_0": "3. Nophassanānattasuttavaṇṇanā",
  "atk-s0302a:504_0": "87.",
  "atk-s0302a:504_1": "Tatiye no manosamphassaṃ paṭicca uppajjati manodhātūti manodvāre paṭhamajavanasampayuttaṃ phassaṃ paṭicca",
  "atk-s0302a:504_2": "āvajjanakiriyāmanoviññāṇadhātu no uppajjatīti evamattho daṭṭhabbo. Tatiyaṃ.",
  "atk-s0302a:505_0": "4. Vedanānānattasuttavaṇṇanā",
  "atk-s0302a:506_0": "88.",
  "atk-s0302a:506_1": "Catutthe cakkhusamphassajā vedanāti sampaṭicchanamanodhātuto paṭṭhāya sabbāpi tasmiṃ dvāre vedanā vatteyyuṃ,",
  "atk-s0302a:506_2": "nibbattiphāsukatthaṃ pana anantaraṃ sampaṭicchanavedanameva gahetuṃ vaṭṭatīti vuttaṃ.",
  "atk-s0302a:506_3": "Manosamphassaṃ paṭiccāti manodvāre āvajjanasamphassaṃ paṭicca paṭhamajavanavedanā,",
  "atk-s0302a:506_4": "paṭhamajavanasamphassaṃ paṭicca dutiyajavanavedanāti ayamadhippāyo.",
  "atk-s0302a:506_5": "Catutthaṃ.",
  "atk-s0302a:507_0": "5. Dutiyavedanānānattasuttavaṇṇanā",
  "atk-s0302a:508_0": "89.",
  "atk-s0302a:508_1": "Pañcame tatiyacatutthesu vuttanayāva ekato katvā desitāti.",
  "atk-s0302a:508_2": "Iti dutiyādīsu catūsu suttesu manodhātuṃ manodhātūti agahetvā manodvārāvajjanaṃ manodhātūti gahitaṃ.",
  "atk-s0302a:508_3": "Sabbāni cetāni tathā tathā kathite bujjhanakānaṃ ajjhāsayena desitāni.",
  "atk-s0302a:508_4": "Ito paresupi eseva nayo. Pañcamaṃ.",
  "atk-s0302a:509_0": "6. Bāhiradhātunānattasuttavaṇṇanā",
  "atk-s0302a:510_0": "90. Chaṭṭhe pana pañca dhātuyo kāmāvacarā, dhammadhātu catubhūmikāti. Chaṭṭhaṃ.",
  "atk-s0302a:511_0": "7. Saññānānattasuttavaṇṇanā",
  "atk-s0302a:512_0": "91.",
  "atk-s0302a:512_1": "Sattame rūpadhātūti āpāthe patitaṃ attano vā parassa vā sāṭakaveṭhanādivatthukaṃ rūpārammaṇaṃ.",
  "atk-s0302a:512_2": "Rūpasaññāti cakkhuviññāṇasampayuttā saññā.",
  "atk-s0302a:512_3": "Rūpasaṅkappoti sampaṭicchanādīhi tīhi cittehi sampayutto saṅkappo.",
  "atk-s0302a:512_4": "Rūpacchandoti rūpe chandikataṭṭhena chando.",
  "atk-s0302a:512_5": "Rūpapariḷāhoti rūpe anuḍahanaṭṭhena pariḷāho.",
  "atk-s0302a:512_6": "Rūpapariyesanāti pariḷāhe uppanne sandiṭṭhasambhatte gahetvā tassa rūpassa paṭilābhatthāya pariyesanā.",
  "atk-s0302a:512_7": "Ettha ca saññāsaṅkappachandā ekajavanavārepi nānājavanavārepi labbhanti,",
  "atk-s0302a:512_8": "pariḷāhapariyesanā pana nānājavanavāreyeva labbhantīti. Evaṃ kho,",
  "atk-s0302a:512_9": "bhikkhave,",
  "atk-s0302a:512_10": "dhātunānattanti ettha ca evaṃ rūpādinānāsabhāvaṃ dhātuṃ paṭicca rūpasaññādinānāsabhāvasaññā uppajjatīti iminā nayena attho veditabbo. Sattamaṃ.",
  "atk-s0302a:513_0": "8. Nopariyesanānānattasuttavaṇṇanā",
  "atk-s0302a:514_0": "92.",
  "atk-s0302a:514_1": "Aṭṭhame no dhammapariyesanaṃ paṭicca uppajjati dhammapariḷāhoti evaṃ āgataṃ paṭisedhamattameva nānaṃ. Aṭṭhamaṃ.",
  "atk-s0302a:515_0": "9. Bāhiraphassanānattasuttādivaṇṇanā",
  "atk-s0302a:516_0": "93- 94.",
  "atk-s0302a:516_1": "Navame uppajjati rūpasaññāti vuttappakāre ārammaṇe uppajjati saññā.",
  "atk-s0302a:516_2": "Rūpasaṅkappoti tasmiṃyeva ārammaṇe tīhi cittehi sampayuttasaṅkappo.",
  "atk-s0302a:516_3": "Rūpasamphassoti tadevārammaṇaṃ phusamāno phasso.",
  "atk-s0302a:516_4": "Vedanāti tadeva ārammaṇaṃ anubhavamānā vedanā.",
  "atk-s0302a:516_5": "Chandādayo vuttanayāva.",
  "atk-s0302a:516_6": "Rūpalābhoti pariyesitvā laddhaṃ saha taṇhāya ārammaṇaṃ “rūpalābho”ti vuttaṃ.",
  "atk-s0302a:516_7": "Ayaṃ tāva sabbasaṅgāhikanayo ekasmiṃ yevārammaṇe sabbadhammānaṃ uppattivasena vutto.",
  "atk-s0302a:516_8": "Aparo āgantukārammaṇamissako hoti –",
  "atk-s0302a:516_9": "rūpasaññā rūpasaṅkappo phasso vedanāti ime tāva cattāro dhammā dhuvaparibhoge nibaddhārammaṇe honti.",
  "atk-s0302a:516_10": "Nibaddhārammaṇañhi iṭṭhaṃ kantaṃ manāpaṃ piyaṃ yaṃkiñci viya upaṭṭhāti,",
  "atk-s0302a:516_11": "āgantukārammaṇaṃ pana yaṃkiñci samānampi khobhetvā tiṭṭhati.",
  "atk-s0302a:517_0": "Tatridaṃ vatthu –",
  "atk-s0302a:517_1": "eko kira amaccaputto gāmiyehi parivārito gāmamajjhe ṭhatvā kammaṃ karoti.",
  "atk-s0302a:517_2": "Tasmiñcassa samaye upāsikā nadiṃ gantvā nhatvā alaṅkatapaṭiyattā dhātigaṇaparivutā gehaṃ gacchati.",
  "atk-s0302a:517_3": "So dūrato disvā “āgantukamātugāmo bhavissatī”ti saññaṃ uppādetvā “gaccha,",
  "atk-s0302a:517_4": "bhaṇe jānāhi,",
  "atk-s0302a:517_5": "kā esā”ti purisaṃ pesesi.",
  "atk-s0302a:517_6": "So gantvā taṃ disvā paccāgato,",
  "atk-s0302a:517_7": "“kā esā”ti puṭṭho yathāsabhāvaṃ ārocesi.",
  "atk-s0302a:517_8": "Evaṃ āgantukārammaṇaṃ khobheti.",
  "atk-s0302a:517_9": "Tasmiṃ uppanno chando rūpachando nāma,",
  "atk-s0302a:517_10": "tadeva ārammaṇaṃ katvā uppanno pariḷāho rūpapariḷāho nāma,",
  "atk-s0302a:517_11": "sahāye gaṇhitvā tassa pariyesanaṃ rūpapariyesanā nāma,",
  "atk-s0302a:517_12": "pariyesitvā laddhaṃ saha taṇhāya ārammaṇaṃ rūpalābho nāma.",
  "atk-s0302a:518_0": "Uruvalliyavāsī cūḷatissatthero panāha –",
  "atk-s0302a:518_1": "“kiñcāpi bhagavatā phassavedanā pāḷiyā majjhe gahitā,",
  "atk-s0302a:518_2": "pāḷiṃ pana parivaṭṭetvā vuttappakāre ārammaṇe uppannā saññā rūpasaññā,",
  "atk-s0302a:518_3": "tasmiṃyeva saṅkappo rūpasaṅkappo tasmiṃ chando rūpacchando,",
  "atk-s0302a:518_4": "tasmiṃ pariḷāho rūpapariḷāho,",
  "atk-s0302a:518_5": "tasmiṃ pariyesanā rūpapariyesanā,",
  "atk-s0302a:518_6": "pariyesitvā laddhaṃ saha taṇhāya ārammaṇaṃ rūpalābho.",
  "atk-s0302a:518_7": "Evaṃ laddhārammaṇe pana phusanaṃ phasso,",
  "atk-s0302a:518_8": "anubhavanaṃ vedanā.",
  "atk-s0302a:518_9": "Rūpasamphasso rūpasamphassajā vedanāti idaṃ dvayaṃ labbhatī”ti.",
  "atk-s0302a:518_10": "Aparampi avibhūtavāraṃ nāma gaṇhanti.",
  "atk-s0302a:518_11": "Ārammaṇañhi sāṇipākārehi vā parikkhittaṃ tiṇapaṇṇādīhi vā paṭicchannaṃ hoti,",
  "atk-s0302a:518_12": "taṃ “upaḍḍhaṃ diṭṭhaṃ me ārammaṇaṃ,",
  "atk-s0302a:518_13": "suṭṭhu naṃ passissāmī”ti olokayato tasmiṃ ārammaṇe uppannā saññā rūpasaññā nāma.",
  "atk-s0302a:518_14": "Tasmiṃyeva uppannā saṅkappādayo rūpasaṅkappādayo nāmāti veditabbā.",
  "atk-s0302a:518_15": "Etthāpi ca saññāsaṅkappaphassavedanāchandā ekajavanavārepi nānājavanavārepi labbhanti,",
  "atk-s0302a:518_16": "pariḷāhapariyesanālābhā nānājavanavāreyevāti.",
  "atk-s0302a:518_17": "Dasamaṃ uttānamevāti.",
  "atk-s0302a:518_18": "Navamadasamāni.",
  "atk-s0302a:519_0": "Nānattavaggo paṭhamo.",
  "atk-s0302a:520_0": "2. Dutiyavaggo",
  "atk-s0302a:521_0": "1. Sattadhātusuttavaṇṇanā",
  "atk-s0302a:522_0": "95.",
  "atk-s0302a:522_1": "Dutiyavaggassa paṭhame ābhādhātūti ālokadhātu.",
  "atk-s0302a:522_2": "Ālokassapi ālokakasiṇe parikammaṃ katvā uppannajjhānassāpīti sahārammaṇassa jhānassa etaṃ nāmaṃ.",
  "atk-s0302a:522_3": "Subhadhātūti subhakasiṇe uppannajjhānavasena sahārammaṇajjhānameva.",
  "atk-s0302a:522_4": "Ākāsānañcāyatanameva ākāsānañcāyatanadhātu.",
  "atk-s0302a:522_5": "Saññāvedayitanirodhova saññāvedayitanirodhadhātu.",
  "atk-s0302a:522_6": "Iti bhagavā anusandhikusalassa bhikkhuno tattha nisīditvā pañhaṃ pucchitukāmassa okāsaṃ dento desanaṃ niṭṭhāpesi.",
  "atk-s0302a:523_0": "Andhakāraṃ paṭiccāti andhakāro hi ālokena paricchinno,",
  "atk-s0302a:523_1": "ālokopi andhakārena.",
  "atk-s0302a:523_2": "Andhakārena hi so pākaṭo hoti.",
  "atk-s0302a:523_3": "Tasmā “andhakāraṃ paṭicca paññāyatī”ti āha.",
  "atk-s0302a:523_4": "Asubhaṃ paṭiccāti etthāpi eseva nayo.",
  "atk-s0302a:523_5": "Asubhañhi subhena,",
  "atk-s0302a:523_6": "subhañca asubhena paricchinnaṃ,",
  "atk-s0302a:523_7": "asubhe sati subhaṃ paññāyati,",
  "atk-s0302a:523_8": "tasmā evamāha.",
  "atk-s0302a:523_9": "Rūpaṃ paṭiccāti rūpāvacarasamāpattiṃ paṭicca.",
  "atk-s0302a:523_10": "Rūpāvacarasamāpattiyā hi sati ākāsānañcāyatanasamāpatti nāma hoti rūpasamatikkamo vā,",
  "atk-s0302a:523_11": "tasmā evamāha.",
  "atk-s0302a:523_12": "Viññāṇañcāyatanadhātuādīsupi eseva nayo.",
  "atk-s0302a:523_13": "Nirodhaṃ paṭiccāti catunnaṃ khandhānaṃ paṭisaṅkhāappavattiṃ paṭicca.",
  "atk-s0302a:523_14": "Khandhanirodhañhi paṭicca nirodhasamāpatti nāma paññāyati,",
  "atk-s0302a:523_15": "na khandhapavattiṃ,",
  "atk-s0302a:523_16": "tasmā evamāha.",
  "atk-s0302a:523_17": "Ettha ca catunnaṃ khandhānaṃ nirodhova nirodhasamāpattīti veditabbo.",
  "atk-s0302a:524_0": "Kathaṃ samāpatti pattabbāti kathaṃ samāpattiyo kīdisā samāpattiyo nāma hutvā pattabbāti?",
  "atk-s0302a:524_1": "Saññāsamāpatti pattabbāti saññāya atthibhāvena saññāsamāpattiyo saññāsamāpattiyo nāma hutvā pattabbā.",
  "atk-s0302a:524_2": "Saṅkhārāvasesasamāpatti pattabbāti sukhumasaṅkhārānaṃ avasiṭṭhatāya saṅkhārāvasesasamāpatti nāma hutvā pattabbā.",
  "atk-s0302a:524_3": "Nirodhasamāpatti pattabbāti nirodhova nirodhasamāpatti nirodhasamāpatti nāma hutvā pattabbāti attho. Paṭhamaṃ.",
  "atk-s0302a:525_0": "2. Sanidānasuttavaṇṇanā",
  "atk-s0302a:526_0": "96.",
  "atk-s0302a:526_1": "Dutiye sanidānanti bhāvanapuṃsakametaṃ,",
  "atk-s0302a:526_2": "sanidāno sapaccayo hutvā uppajjatīti attho.",
  "atk-s0302a:526_3": "Kāmadhātuṃ,",
  "atk-s0302a:526_4": "bhikkhave,",
  "atk-s0302a:526_5": "paṭiccāti ettha kāmavitakkopi kāmadhātu kāmāvacaradhammāpi,",
  "atk-s0302a:526_6": "visesato sabbākusalampi. Yathāha –",
  "atk-s0302a:527_0": "“Tattha katamā kāmadhātu?",
  "atk-s0302a:527_1": "Kāmapaṭisaṃyutto takko vitakko saṅkappo appanā byappanā cetaso abhiniropanā micchāsaṅkappo,",
  "atk-s0302a:527_2": "ayaṃ vuccati kāmadhātu.",
  "atk-s0302a:527_3": "Heṭṭhato avīcinirayaṃ pariyantaṃ karitvā uparito paranimmitavasavattī deve antokaritvā yaṃ etasmiṃ antare",
  "atk-s0302a:527_4": "etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ,",
  "atk-s0302a:527_5": "ayaṃ vuccati kāmadhātu.",
  "atk-s0302a:527_6": "Sabbepi akusalā dhammā kāmadhātū”ti.",
  "atk-s0302a:528_0": "Ettha sabbasaṅgāhikā asambhinnāti dve kathā honti. Kathaṃ?",
  "atk-s0302a:528_1": "Kāmadhātuggahaṇena hi byāpādadhātuvihiṃsādhātuyo gahitā hontīti ayaṃ sabbasaṅgāhikā.",
  "atk-s0302a:528_2": "Tāsaṃ pana dvinnaṃ dhātūnaṃ visuṃ āgatattā sesadhammā kāmadhātūti ayaṃ asambhinnakathā.",
  "atk-s0302a:528_3": "Ayamidha gahetabbā imaṃ kāmadhātuṃ ārammaṇavasena vā sampayogavasena vā paṭicca kāmasaññā nāma uppajjati.",
  "atk-s0302a:528_4": "Kāmasaññaṃ paṭiccāti kāmasaññaṃ pana sampayogavasena vā upanissayavasena vā paṭicca kāmasaṅkappo nāma uppajjati.",
  "atk-s0302a:528_5": "Iminā nayena sabbapadesu attho veditabbo.",
  "atk-s0302a:528_6": "Tīhi ṭhānehīti tīhi kāraṇehi.",
  "atk-s0302a:528_7": "Micchā paṭipajjatīti ayāthāvapaṭipadaṃ aniyyānikapaṭipadaṃ paṭipajjati.",
  "atk-s0302a:529_0": "Byāpādadhātuṃ, bhikkhaveti ettha byāpādavitakkopi byāpādadhātu byāpādopi. Yathāha –",
  "atk-s0302a:530_0": "“Tattha katamā byāpādadhātu?",
  "atk-s0302a:530_1": "Byāpādapaṭisaṃyutto takko vitakko…pe…",
  "atk-s0302a:530_2": "ayaṃ vuccati byāpādadhātu.",
  "atk-s0302a:530_3": "Dasasu āghātavatthūsu cittassa āghāto paṭivirodho kopo pakopo…pe…",
  "atk-s0302a:530_4": "anattamanatā cittassa,",
  "atk-s0302a:530_5": "ayaṃ vuccati byāpādadhātū”ti.",
  "atk-s0302a:531_0": "Imaṃ byāpādadhātuṃ sahajātapaccayādivasena paṭicca byāpādasaññā nāma uppajjati.",
  "atk-s0302a:531_1": "Sesaṃ purimanayeneva veditabbaṃ.",
  "atk-s0302a:532_0": "Vihiṃsādhātuṃ, bhikkhaveti ettha vihiṃsāvitakkopi vihiṃsādhātu vihiṃsāpi. Yathāha –",
  "atk-s0302a:533_0": "“Tattha katamā vihiṃsādhātu?",
  "atk-s0302a:533_1": "Vihiṃsāpaṭisaṃyutto takko vitakko…pe…",
  "atk-s0302a:533_2": "ayaṃ vuccati vihiṃsādhātu.",
  "atk-s0302a:533_3": "Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena vā satte viheṭheti.",
  "atk-s0302a:533_4": "Yā evarūpā heṭhanā viheṭhanā hiṃsanā vihiṃsanā rosanā parūpaghāto,",
  "atk-s0302a:533_5": "ayaṃ vuccati vihiṃsādhātū”ti.",
  "atk-s0302a:534_0": "Imaṃ vihiṃsādhātuṃ sahajātapaccayādivasena paṭicca vihiṃsāsaññā nāma uppajjati.",
  "atk-s0302a:534_1": "Sesamidhāpi purimanayeneva veditabbaṃ.",
  "atk-s0302a:535_0": "Tiṇadāyeti tiṇagahane araññe.",
  "atk-s0302a:535_1": "Anayabyasananti avuḍḍhiṃ vināsaṃ.",
  "atk-s0302a:535_2": "Evameva khoti ettha sukkhatiṇadāyo viya ārammaṇaṃ daṭṭhabbaṃ,",
  "atk-s0302a:535_3": "tiṇukkā viya akusalasaññā,",
  "atk-s0302a:535_4": "tiṇakaṭṭhanissitā pāṇā viya ime sattā.",
  "atk-s0302a:535_5": "Yathā sukkhatiṇadāye ṭhapitaṃ tiṇukkaṃ khippaṃ vāyamitvā anibbāpentassa te pāṇā anayabyasanaṃ pāpuṇanti.",
  "atk-s0302a:535_6": "Evameva ye samaṇā vā brāhmaṇā vā uppannaṃ akusalasaññaṃ vikkhambhanatadaṅgasamucchedappahānehi nappajahanti,",
  "atk-s0302a:535_7": "te dukkhaṃ viharanti.",
  "atk-s0302a:536_0": "Visamagatanti rāgavisamādīni anugataṃ akusalasaññaṃ.",
  "atk-s0302a:536_1": "Na khippameva pajahatīti vikkhambhanādivasena sīghaṃ nappajahati.",
  "atk-s0302a:536_2": "Na vinodetīti na nīharati.",
  "atk-s0302a:536_3": "Na byantīkarotīti bhaṅgamattampi anavasesento na vigatantaṃ karoti.",
  "atk-s0302a:536_4": "Na anabhāvaṃ gametīti na anuabhāvaṃ gameti.",
  "atk-s0302a:536_5": "Evaṃ sabbapadesu na –",
  "atk-s0302a:536_6": "kāro āharitabbo.",
  "atk-s0302a:536_7": "Pāṭikaṅkhāti pāṭikaṅkhitabbā icchitabbā.",
  "atk-s0302a:537_0": "Nekkhammadhātuṃ,",
  "atk-s0302a:537_1": "bhikkhaveti ettha nekkhammavitakkopi nekkhammadhātu sabbepi kusalā dhammā. Yathāha –",
  "atk-s0302a:538_0": "“Tattha katamā nekkhammadhātu?",
  "atk-s0302a:538_1": "Nekkhammapaṭisaṃyutto takko vitakko…pe…",
  "atk-s0302a:538_2": "sammāsaṅkappo,",
  "atk-s0302a:538_3": "ayaṃ vuccati nekkhammadhātū”ti.",
  "atk-s0302a:539_0": "Idhāpi duvidhā kathā.",
  "atk-s0302a:539_1": "Nekkhammadhātuggahaṇena hi itarāpi dve dhātuyo gahaṇaṃ gacchanti kusaladhammapariyāpannattā,",
  "atk-s0302a:539_2": "ayaṃ sabbasaṅgāhikā.",
  "atk-s0302a:539_3": "Tā pana dhātuyo visuṃ dīpetabbāti tā ṭhapetvā sesā sabbakusalā nekkhammadhātūti ayaṃ asambhinnā.",
  "atk-s0302a:539_4": "Imaṃ nekkhammadhātuṃ sahajātādipaccayavasena paṭicca nekkhammasaññā nāma uppajjati.",
  "atk-s0302a:539_5": "Saññādīni paṭicca vitakkādayo yathānurūpaṃ.",
  "atk-s0302a:540_0": "Abyāpādadhātuṃ, bhikkhaveti ettha abyāpādavitakkopi abyāpādadhātu abyāpādopi. Yathāha –",
  "atk-s0302a:541_0": "“Tattha katamā abyāpādadhātu?",
  "atk-s0302a:541_1": "Abyāpādapaṭisaṃyutto takko…pe…",
  "atk-s0302a:541_2": "ayaṃ vuccati abyāpādadhātu.",
  "atk-s0302a:541_3": "Yā sattesu metti mettāyanā mettāyitattaṃ mettācetovimutti,",
  "atk-s0302a:541_4": "ayaṃ vuccati abyāpādadhātū”ti.",
  "atk-s0302a:542_0": "Imaṃ abyāpādadhātuṃ paṭicca vuttanayeneva abyāpādasaññā nāma uppajjati.",
  "atk-s0302a:543_0": "Avihiṃsādhātuṃ, bhikkhaveti etthāpi avihiṃsāvitakkopi avihiṃsādhātu karuṇāpi. Yathāha –",
  "atk-s0302a:544_0": "“Tattha katamā avihiṃsādhātu?",
  "atk-s0302a:544_1": "Avihiṃsāpaṭisaṃyutto takko…pe…",
  "atk-s0302a:544_2": "ayaṃ vuccati avihiṃsādhātu.",
  "atk-s0302a:544_3": "Yā sattesu karuṇā karuṇāyanā karuṇāyitattaṃ karuṇācetovimutti,",
  "atk-s0302a:544_4": "ayaṃ vuccati avihiṃsādhātū”ti.",
  "atk-s0302a:545_0": "Imaṃ avihiṃsādhātuṃ paṭicca vuttanayeneva avihiṃsāsaññā nāma uppajjati.",
  "atk-s0302a:545_1": "Sesaṃ sabbattha vuttānusāreneva veditabbaṃ. Dutiyaṃ.",
  "atk-s0302a:546_0": "3. Giñjakāvasathasuttavaṇṇanā",
  "atk-s0302a:547_0": "97.",
  "atk-s0302a:547_1": "Tatiye dhātuṃ,",
  "atk-s0302a:547_2": "bhikkhaveti ito paṭṭhāya ajjhāsayaṃ dhātūti dīpeti.",
  "atk-s0302a:547_3": "Uppajjati saññāti ajjhāsayaṃ paṭicca saññā uppajjati,",
  "atk-s0302a:547_4": "diṭṭhi uppajjati,",
  "atk-s0302a:547_5": "vitakko uppajjatīti.",
  "atk-s0302a:547_6": "Idhāpi “kaccāno pañhaṃ pucchissatī”ti tassa okāsadānatthaṃ ettāvatāva desanaṃ niṭṭhāpesi.",
  "atk-s0302a:547_7": "Asammāsambuddhesūti chasu satthāresu.",
  "atk-s0302a:547_8": "Sammāsambuddhāti mayamasma sammāsambuddhāti.",
  "atk-s0302a:547_9": "Kiṃ paṭicca paññāyatīti kismiṃ sati hotīti?",
  "atk-s0302a:547_10": "Satthārānaṃ uppannaṃ diṭṭhiṃ pucchati.",
  "atk-s0302a:547_11": "Asammāsambuddhesu tesu sammāsambuddhā eteti evaṃ uppannaṃ titthiyasāvakānampi diṭṭhiṃ pucchatiyeva.",
  "atk-s0302a:548_0": "Idāni yasmā tesaṃ avijjādhātuṃ paṭicca sā diṭṭhi hoti,",
  "atk-s0302a:548_1": "avijjādhātu ca nāma mahatī dhātu,",
  "atk-s0302a:548_2": "tasmā mahatiṃ dhātuṃ paṭicca tassā uppattiṃ dīpento mahatī kho esātiādimāha. Hīnaṃ, kaccāna,",
  "atk-s0302a:548_3": "dhātuṃ paṭiccāti hīnaṃ ajjhāsayaṃ paṭicca.",
  "atk-s0302a:548_4": "Paṇidhīti cittaṭṭhapanaṃ.",
  "atk-s0302a:548_5": "Sā panesā itthibhāvaṃ vā makkaṭāditiracchānabhāvaṃ vā patthentassa uppajjati.",
  "atk-s0302a:548_6": "Hīno puggaloti yassete hīnā dhammā uppajjanti,",
  "atk-s0302a:548_7": "sabbo so puggalopi hīno nāma.",
  "atk-s0302a:548_8": "Hīnā vācāti yā tassa vācā,",
  "atk-s0302a:548_9": "sāpi hīnā.",
  "atk-s0302a:548_10": "Hīnaṃ ācikkhatīti so ācikkhantopi hīnameva ācikkhati,",
  "atk-s0302a:548_11": "desentopi hīnameva desetīti sabbapadāni yojetabbāni.",
  "atk-s0302a:548_12": "Upapattīti dve upapattiyo paṭilābho ca nibbatti ca.",
  "atk-s0302a:548_13": "Nibbatti hīnakulādivasena veditabbā,",
  "atk-s0302a:548_14": "paṭilābho cittuppādakkhaṇe hīnattikavasena. Kathaṃ?",
  "atk-s0302a:548_15": "Tassa hi pañcasu nīcakulesu uppajjanato hīnā nibbatti,",
  "atk-s0302a:548_16": "vessasuddakulesu uppajjanato majjhimā,",
  "atk-s0302a:548_17": "khattiyabrāhmaṇakulesu uppajjanato paṇītā.",
  "atk-s0302a:548_18": "Dvādasākusalacittuppādānaṃ pana paṭilābhato hīno paṭilābho,",
  "atk-s0302a:548_19": "tebhūmakadhammānaṃ paṭilābhato majjhimo,",
  "atk-s0302a:548_20": "navalokuttaradhammānaṃ paṭilābhato paṇīto.",
  "atk-s0302a:548_21": "Imasmiṃ pana ṭhāne nibbattiyeva adhippetāti. Tatiyaṃ.",
  "atk-s0302a:549_0": "4. Hīnādhimuttikasuttavaṇṇanā",
  "atk-s0302a:550_0": "98.",
  "atk-s0302a:550_1": "Catutthe saṃsandantīti ekato honti.",
  "atk-s0302a:550_2": "Samentīti samāgacchanti,",
  "atk-s0302a:550_3": "nirantarā honti.",
  "atk-s0302a:550_4": "Hīnādhimuttikāti hīnajjhāsayā.",
  "atk-s0302a:550_5": "Kalyāṇādhimuttikāti kalyāṇajjhāsayā.",
  "atk-s0302a:550_6": "Catutthaṃ.",
  "atk-s0302a:551_0": "5. Caṅkamasuttavaṇṇanā",
  "atk-s0302a:552_0": "99.",
  "atk-s0302a:552_1": "Pañcame passatha noti passatha nu.",
  "atk-s0302a:552_2": "Sabbe kho eteti sāriputtatthero bhagavatā “etadaggaṃ,",
  "atk-s0302a:552_3": "bhikkhave,",
  "atk-s0302a:552_4": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti mahāpaññesu etadagge ṭhapito.",
  "atk-s0302a:552_5": "Iti naṃ “khandhantaraṃ dhātvantaraṃ āyatanantaraṃ satipaṭṭhānabodhipakkhiyadhammantaraṃ tilakkhaṇāhataṃ",
  "atk-s0302a:552_6": "gambhīraṃ pañhaṃ pucchissāmā”ti mahāpaññāva parivārenti.",
  "atk-s0302a:552_7": "Sopi tesaṃ pathaviṃ pattharento viya sinerupādato vālikaṃ uddharanto viya cakkavāḷapabbataṃ bhindanto",
  "atk-s0302a:552_8": "viya sineruṃ ukkhipanto viya ākāsaṃ vitthārento viya candimasūriye uṭṭhāpento viya ca pucchitapucchitaṃ katheti.",
  "atk-s0302a:552_9": "Tena vuttaṃ “sabbe kho ete,",
  "atk-s0302a:552_10": "bhikkhave,",
  "atk-s0302a:552_11": "bhikkhū mahāpaññā”ti.",
  "atk-s0302a:553_0": "Mahāmoggallānopi bhagavatā “etadaggaṃ,",
  "atk-s0302a:553_1": "bhikkhave,",
  "atk-s0302a:553_2": "mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti iddhimantesu etadagge ṭhapito.",
  "atk-s0302a:553_3": "Iti naṃ “parikammaṃ ānisaṃsaṃ adhiṭṭhānaṃ vikubbanaṃ pucchissāmā”ti iddhimantova parivārenti.",
  "atk-s0302a:553_4": "Sopi tesaṃ vuttanayeneva pucchitapucchitaṃ katheti.",
  "atk-s0302a:553_5": "Tena vuttaṃ “sabbe kho ete,",
  "atk-s0302a:553_6": "bhikkhave,",
  "atk-s0302a:553_7": "bhikkhū mahiddhikā”ti.",
  "atk-s0302a:554_0": "Mahākassapopi bhagavatā “etadaggaṃ,",
  "atk-s0302a:554_1": "bhikkhave,",
  "atk-s0302a:554_2": "mama sāvakānaṃ bhikkhūnaṃ dhutavādānaṃ yadidaṃ mahākassapo”ti dhutavādesu etadagge ṭhapito.",
  "atk-s0302a:554_3": "Iti naṃ “dhutaṅgaparihāraṃ ānisaṃsaṃ samodhānaṃ adhiṭṭhānaṃ bhedaṃ pucchissāmā”ti dhutavādāva parivārenti.",
  "atk-s0302a:554_4": "Sopi tesaṃ tatheva pucchitapucchitaṃ byākaroti.",
  "atk-s0302a:554_5": "Tena vuttaṃ “sabbe kho ete,",
  "atk-s0302a:554_6": "bhikkhave,",
  "atk-s0302a:554_7": "bhikkhū dhutavādā”ti.",
  "atk-s0302a:555_0": "Anuruddhattheropi bhagavatā “etadaggaṃ,",
  "atk-s0302a:555_1": "bhikkhave,",
  "atk-s0302a:555_2": "mama sāvakānaṃ bhikkhūnaṃ dibbacakkhukānaṃ yadidaṃ anuruddho”ti dibbacakkhukesu etadagge ṭhapito.",
  "atk-s0302a:555_3": "Iti naṃ “dibbacakkhussa parikammaṃ ānisaṃsaṃ upakkilesaṃ pucchissāmā”ti dibbacakkhukāva parivārenti.",
  "atk-s0302a:555_4": "Sopi tesaṃ tatheva pucchitapucchitaṃ katheti.",
  "atk-s0302a:555_5": "Tena vuttaṃ “sabbe kho ete,",
  "atk-s0302a:555_6": "bhikkhave,",
  "atk-s0302a:555_7": "bhikkhū dibbacakkhukā”ti.",
  "atk-s0302a:556_0": "Puṇṇattheropi bhagavatā “etadaggaṃ,",
  "atk-s0302a:556_1": "bhikkhave,",
  "atk-s0302a:556_2": "mama sāvakānaṃ bhikkhūnaṃ dhammakathikānaṃ yadidaṃ puṇṇo mantāṇiputto”ti dhammakathikesu etadagge ṭhapito.",
  "atk-s0302a:556_3": "Iti naṃ “dhammakathāya saṅkhepavitthāragambhīruttānavicitrakathādīsu taṃ taṃ ākāraṃ pucchissāmā”ti dhammakathikāva parivārenti.",
  "atk-s0302a:556_4": "Sopi tesaṃ “āvuso,",
  "atk-s0302a:556_5": "dhammakathikena nāma ādito parisaṃ vaṇṇetuṃ vaṭṭati,",
  "atk-s0302a:556_6": "majjhe suññataṃ pakāsetuṃ,",
  "atk-s0302a:556_7": "ante catusaccavasena kūṭaṃ gaṇhitu”nti evaṃ taṃ taṃ dhammakathānayaṃ ācikkhati.",
  "atk-s0302a:556_8": "Tena vuttaṃ “sabbe kho ete,",
  "atk-s0302a:556_9": "bhikkhave,",
  "atk-s0302a:556_10": "bhikkhū dhammakathikā”ti.",
  "atk-s0302a:557_0": "Upālittheropi bhagavatā “etadaggaṃ,",
  "atk-s0302a:557_1": "bhikkhave,",
  "atk-s0302a:557_2": "mama sāvakānaṃ bhikkhūnaṃ vinayadharānaṃ yadidaṃ upālī”ti vinayadharesu etadagge ṭhapito.",
  "atk-s0302a:557_3": "Iti naṃ “garukalahukaṃ satekicchaatekicchaṃ āpattānāpattiṃ pucchissāmā”ti vinayadharāva parivārenti.",
  "atk-s0302a:557_4": "Sopi tesaṃ pucchitapucchitaṃ tatheva katheti.",
  "atk-s0302a:557_5": "Tena vuttaṃ “sabbe kho ete,",
  "atk-s0302a:557_6": "bhikkhave,",
  "atk-s0302a:557_7": "bhikkhū vinayadharā”ti.",
  "atk-s0302a:558_0": "Ānandattheropi bhagavatā “etadaggaṃ,",
  "atk-s0302a:558_1": "bhikkhave,",
  "atk-s0302a:558_2": "mama sāvakānaṃ bhikkhūnaṃ bahussutānaṃ yadidaṃ ānando”ti bahussutesu etadagge ṭhapito.",
  "atk-s0302a:558_3": "Iti naṃ “dasavidhaṃ byañjanabuddhiṃ aṭṭhuppattiṃ anusandhiṃ pubbāparaṃ pucchissāmā”ti bahussutāva parivārenti.",
  "atk-s0302a:558_4": "Sopi tesaṃ “idaṃ evaṃ vattabbaṃ,",
  "atk-s0302a:558_5": "idaṃ evaṃ gahetabba”nti sabbaṃ katheti.",
  "atk-s0302a:558_6": "Tena vuttaṃ “sabbe kho ete,",
  "atk-s0302a:558_7": "bhikkhave,",
  "atk-s0302a:558_8": "bhikkhū bahussutā”ti.",
  "atk-s0302a:559_0": "Devadatto pana pāpiccho icchāpakato,",
  "atk-s0302a:559_1": "tena naṃ “kulasaṅgaṇhanaparihāraṃ nānappakārakaṃ kohaññataṃ pucchissāmā”ti pāpicchāva parivārenti.",
  "atk-s0302a:559_2": "Sopi tesaṃ taṃ taṃ niyāmaṃ ācikkhati.",
  "atk-s0302a:559_3": "Tena vuttaṃ “sabbe kho ete,",
  "atk-s0302a:559_4": "bhikkhave,",
  "atk-s0302a:559_5": "bhikkhū pāpicchā”ti.",
  "atk-s0302a:560_0": "Kasmā panete avidūre caṅkamiṃsūti.",
  "atk-s0302a:560_1": "“Devadatto satthari paduṭṭhacitto anatthampi kātuṃ upakkameyyā”ti ārakkhaggahaṇatthaṃ.",
  "atk-s0302a:560_2": "Atha devadatto kasmā caṅkamīti?",
  "atk-s0302a:560_3": "“Akārako ayaṃ,",
  "atk-s0302a:560_4": "yadi kārako bhaveyya,",
  "atk-s0302a:560_5": "na idha āgaccheyyā”ti attano katadosapaṭicchādanatthaṃ.",
  "atk-s0302a:560_6": "Kiṃ pana devadatto bhagavato anatthaṃ kātuṃ samattho,",
  "atk-s0302a:560_7": "bhagavato vā ārakkhakiccaṃ atthīti? Natthi.",
  "atk-s0302a:560_8": "Tena vuttaṃ “aṭṭhānametaṃ, ānanda,",
  "atk-s0302a:560_9": "anavakāso,",
  "atk-s0302a:560_10": "yaṃ tathāgato parūpakkamena parinibbāyeyyā”ti.",
  "atk-s0302a:560_11": "Bhikkhū pana satthari gāravena āgatā.",
  "atk-s0302a:560_12": "Teneva bhagavā evaṃ vatvā “vissajjehi, ānanda,",
  "atk-s0302a:560_13": "bhikkhusaṅgha”nti vissajjāpesi. Pañcamaṃ.",
  "atk-s0302a:561_0": "6. Sagāthāsuttavaṇṇanā",
  "atk-s0302a:562_0": "100.",
  "atk-s0302a:562_1": "Chaṭṭhe gūtho gūthena saṃsandati sametīti samuddantare janapadantare cakkavāḷantare ṭhitopi vaṇṇenapi",
  "atk-s0302a:562_2": "gandhenapi rasenapi nānattaṃ anupagacchanto saṃsandati sameti,",
  "atk-s0302a:562_3": "ekasadisova hoti nirantaro.",
  "atk-s0302a:562_4": "Sesesupi eseva nayo.",
  "atk-s0302a:562_5": "Ayaṃ pana aniṭṭhaupamā hīnajjhāsayānaṃ hīnaajjhāsayassa sarikkhabhāvadassanatthaṃ āhaṭā,",
  "atk-s0302a:562_6": "khīrādivisiṭṭhopamā kalyāṇajjhāsayānaṃ ajjhāsayassa sarikkhabhāvadassanatthaṃ.",
  "atk-s0302a:563_0": "Saṃsaggāti dassanasavanasaṃsaggādivatthukena taṇhāsnehena.",
  "atk-s0302a:563_1": "Vanatho jātoti kilesavanaṃ jātaṃ.",
  "atk-s0302a:563_2": "Asaṃsaggena chijjatīti ekato ṭhānanisajjādīni akarontassa asaṃsaggena adassanena chijjati.",
  "atk-s0302a:563_3": "Sādhujīvīti parisuddhajīvitaṃ jīvamāno.",
  "atk-s0302a:563_4": "Sahāvaseti sahavāsaṃ vaseyya. Chaṭṭhaṃ.",
  "atk-s0302a:564_0": "7. Assaddhasaṃsandanasuttavaṇṇanā",
  "atk-s0302a:565_0": "101.",
  "atk-s0302a:565_1": "Sattame assaddhā assaddhehītiādīsu buddhe vā dhamme vā saṅghe vā saddhāvirahitā nirojā nirasā puggalā",
  "atk-s0302a:565_2": "samuddassa orimatīre ṭhitā pārimatīrepi ṭhitehi assaddhehi saddhiṃ tāya assaddhatāya ekasadisā nirantarā honti.",
  "atk-s0302a:565_3": "Tathā ahirikā bhinnamariyādā alajjipuggalā ahirikehi,",
  "atk-s0302a:565_4": "anottappino pāpakiriyāya abhāyamānā anottappīhi,",
  "atk-s0302a:565_5": "appassutā sutavirahitā appassutehi,",
  "atk-s0302a:565_6": "kusītā ālasiyapuggalā kusītehi,",
  "atk-s0302a:565_7": "muṭṭhassatino bhattanikkhittakākamaṃsanikkhittasiṅgālasadisā muṭṭhassatīhi,",
  "atk-s0302a:565_8": "duppaññā khandhādiparicchedikāya paññāya abhāvena nippaññā tādiseheva duppaññehi,",
  "atk-s0302a:565_9": "saddhāsampannā cetiyavandanādikiccapasutā saddhehi,",
  "atk-s0302a:565_10": "hirimanā lajjipuggalā hirimanehi,",
  "atk-s0302a:565_11": "ottappino pāpabhīrukā ottappīhi,",
  "atk-s0302a:565_12": "bahussutā sutadharā āgamadharā tantipālakā vaṃsānurakkhakā bahussutehi,",
  "atk-s0302a:565_13": "āraddhavīriyā paripuṇṇaparakkamā āraddhavīriyehi,",
  "atk-s0302a:565_14": "upaṭṭhitassatī sabbakiccapariggāhikāya satiyā samannāgatā upaṭṭhitassatīhi,",
  "atk-s0302a:565_15": "paññavanto mahāpaññehi vajirūpamañāṇehi paññavantehi saddhiṃ dūre ṭhitāpi tāya paññāsampattiyā saṃsandanti samenti. Sattamaṃ.",
  "atk-s0302a:566_0": "8-12. Assaddhamūlakasuttādivaṇṇanā",
  "atk-s0302a:567_0": "102- 106.",
  "atk-s0302a:567_1": "Aṭṭhamādīni teyeva assaddhādidhamme tikavasena katvā desitāni.",
  "atk-s0302a:567_2": "Tattha aṭṭhame assaddhādimūlakā kaṇhapakkhasukkapakkhavasena pañca tikā vuttā,",
  "atk-s0302a:567_3": "navame ahirikamūlakā cattāro.",
  "atk-s0302a:567_4": "Dasame anottappamūlakā tayo,",
  "atk-s0302a:567_5": "ekādasame appassutamūlakā dve,",
  "atk-s0302a:567_6": "dvādasame kusītamūlako eko tiko vuttoti sabbepi pañcasu suttantesu pannarasa tikā honti.",
  "atk-s0302a:567_7": "Pannarasa cete suttantātipi vadanti.",
  "atk-s0302a:567_8": "Ayaṃ tikapeyyālo nāma.",
  "atk-s0302a:567_9": "Aṭṭhamādīni.",
  "atk-s0302a:568_0": "Dutiyo vaggo.",
  "atk-s0302a:569_0": "3. Kammapathavaggo",
  "atk-s0302a:570_0": "1-2. Asamāhitasuttādivaṇṇanā",
  "atk-s0302a:571_0": "107- 108.",
  "atk-s0302a:571_1": "Ito paresu paṭhamaṃ assaddhādipañcakavasena vuttaṃ,",
  "atk-s0302a:571_2": "tathā dutiyaṃ.",
  "atk-s0302a:571_3": "Paṭhame pana asamāhitapadaṃ catutthaṃ,",
  "atk-s0302a:571_4": "dutiye dussīlapadaṃ.",
  "atk-s0302a:571_5": "Evaṃ vuccamāne bujjhanakapuggalānaṃ ajjhāsayena hi etāni vuttāni.",
  "atk-s0302a:571_6": "Ettha asamāhitāti upacārappanāsamādhirahitā.",
  "atk-s0302a:571_7": "Dussīlāti nissīlā.",
  "atk-s0302a:571_8": "Paṭhamadutiyāni.",
  "atk-s0302a:572_0": "3-5. Pañcasikkhāpadasuttādivaṇṇanā",
  "atk-s0302a:573_0": "109- 111.",
  "atk-s0302a:573_1": "Tatiyaṃ pañcakammapathavasena bujjhanakānaṃ ajjhāsayavasena vuttaṃ,",
  "atk-s0302a:573_2": "catutthaṃ sattakammapathavasena,",
  "atk-s0302a:573_3": "pañcamaṃ dasakammapathavasena.",
  "atk-s0302a:573_4": "Tattha tatiye surāmerayamajjappamādaṭṭhāyinoti surāmerayasaṅkhātaṃ majjaṃ yāya pamādacetanāya pivanti,",
  "atk-s0302a:573_5": "sā “surāmerayamajjappamādo”ti vuccati,",
  "atk-s0302a:573_6": "tasmiṃ tiṭṭhantīti surāmerayamajjappamādaṭṭhāyino.",
  "atk-s0302a:573_7": "Ayaṃ tāvettha asādhāraṇapadassa attho.",
  "atk-s0302a:574_0": "Pañcame pāṇaṃ atipātentīti pāṇātipātino,",
  "atk-s0302a:574_1": "pāṇaghātikāti attho.",
  "atk-s0302a:574_2": "Adinnaṃ ādiyantīti adinnādāyino,",
  "atk-s0302a:574_3": "parassahārinoti attho.",
  "atk-s0302a:574_4": "Vatthukāmesu kilesakāmena micchā carantīti kāmesumicchācārino.",
  "atk-s0302a:574_5": "Musā vadantīti musāvādino,",
  "atk-s0302a:574_6": "paresaṃ atthabhañjakaṃ tucchaṃ alikaṃ vācaṃ bhāsitāroti attho.",
  "atk-s0302a:574_7": "Pisuṇā vācā etesanti pisuṇavācā.",
  "atk-s0302a:574_8": "Mammacchedikā pharusā vācā etesanti pharusavācā.",
  "atk-s0302a:574_9": "Samphaṃ niratthakaṃ vacanaṃ palapantīti samphappalāpino.",
  "atk-s0302a:574_10": "Abhijjhāyantīti abhijjhāluno,",
  "atk-s0302a:574_11": "parabhaṇḍe lubbhanasīlāti attho.",
  "atk-s0302a:574_12": "Byāpannaṃ pūtibhūtaṃ cittametesanti byāpannacittā.",
  "atk-s0302a:574_13": "Micchā pāpikā viññugarahitā etesaṃ diṭṭhīti micchādiṭṭhikā,",
  "atk-s0302a:574_14": "kammapathapariyāpannāya “natthi dinna”ntiādivatthukāya micchattapariyāpannāya aniyyānikadiṭṭhiyā samannāgatāti attho.",
  "atk-s0302a:574_15": "Sammā sobhanā viññupasatthā etesaṃ diṭṭhīti sammādiṭṭhikā,",
  "atk-s0302a:574_16": "kammapathapariyāpannāya “atthi dinna”ntiādikāya kammassakatadiṭṭhiyā sammattapariyāpannāya maggadiṭṭhiyā ca samannāgatāti attho.",
  "atk-s0302a:574_17": "Idaṃ tāvettha anuttānānaṃ padānaṃ padavaṇṇanāmattaṃ.",
  "atk-s0302a:575_0": "Yo pana tesaṃ pāṇātipāto adinnādānaṃ kāmesumicchācāro musāvādo pisuṇavācā pharusavācā samphappalāpo abhijjhā",
  "atk-s0302a:575_1": "byāpādo micchādiṭṭhīti kaṇhapakkhe dasavidho attho hoti.",
  "atk-s0302a:575_2": "Tattha pāṇassa atipāto pāṇātipāto,",
  "atk-s0302a:575_3": "pāṇavadho pāṇaghātoti vuttaṃ hoti.",
  "atk-s0302a:575_4": "Pāṇoti cettha vohārato satto,",
  "atk-s0302a:575_5": "paramatthato jīvitindriyaṃ.",
  "atk-s0302a:575_6": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-s0302a:575_7": "So guṇavirahitesu tiracchānagatādīsu pāṇesu khuddake pāṇe appasāvajjo,",
  "atk-s0302a:575_8": "mahāsarīre mahāsāvajjo. Kasmā?",
  "atk-s0302a:575_9": "Payogamahantatāya,",
  "atk-s0302a:575_10": "payogasamattepi vatthumahantatāya.",
  "atk-s0302a:575_11": "Guṇavantesu manussādīsu appaguṇe appasāvajjo,",
  "atk-s0302a:575_12": "mahāguṇe mahāsāvajjo.",
  "atk-s0302a:575_13": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-s0302a:575_14": "tibbatāya mahāsāvajjoti veditabbo.",
  "atk-s0302a:576_0": "Tassa pañca sambhārā honti – pāṇo,",
  "atk-s0302a:576_1": "pāṇasaññitā,",
  "atk-s0302a:576_2": "vadhakacittaṃ, upakkamo,",
  "atk-s0302a:576_3": "tena maraṇanti.",
  "atk-s0302a:576_4": "Cha payogā sāhatthiko, āṇattiko,",
  "atk-s0302a:576_5": "nissaggiyo, thāvaro,",
  "atk-s0302a:576_6": "vijjāmayo,",
  "atk-s0302a:576_7": "iddhimayoti.",
  "atk-s0302a:576_8": "Imasmiṃ panatthe vitthāriyamāne atippapañco hoti,",
  "atk-s0302a:576_9": "tasmā taṃ na vitthārayāma,",
  "atk-s0302a:576_10": "aññañca evarūpaṃ.",
  "atk-s0302a:576_11": "Atthikehi pana samantapāsādikaṃ vinayaṭṭhakathaṃ oloketvā gahetabbo.",
  "atk-s0302a:577_0": "Adinnassa ādānaṃ adinnādānaṃ,",
  "atk-s0302a:577_1": "parassaharaṇaṃ theyyaṃ corikāti vuttaṃ hoti.",
  "atk-s0302a:577_2": "Tattha adinnanti parapariggahitaṃ,",
  "atk-s0302a:577_3": "yattha paro yathākāmakāritaṃ āpajjanto adaṇḍāraho anupavajjo hoti.",
  "atk-s0302a:577_4": "Tasmiṃ pana parapariggahite parapariggahitasaññino tadādāyakaupakkamasamuṭṭhāpikā theyyacetanā adinnādānaṃ.",
  "atk-s0302a:577_5": "Taṃ hīne parasantake appasāvajjaṃ,",
  "atk-s0302a:577_6": "paṇīte mahāsāvajjaṃ. Kasmā?",
  "atk-s0302a:577_7": "Vatthupaṇītatāya.",
  "atk-s0302a:577_8": "Vatthusamatte sati guṇādhikānaṃ santake vatthusmiṃ mahāsāvajjaṃ,",
  "atk-s0302a:577_9": "taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0302a:578_0": "Tassa pañca sambhārā honti –",
  "atk-s0302a:578_1": "parapariggahitaṃ,",
  "atk-s0302a:578_2": "parapariggahitasaññitā,",
  "atk-s0302a:578_3": "theyyacittaṃ, upakkamo,",
  "atk-s0302a:578_4": "tena haraṇanti.",
  "atk-s0302a:578_5": "Cha payogā sāhatthikādayova.",
  "atk-s0302a:578_6": "Te ca kho yathānurūpaṃ theyyāvahāro,",
  "atk-s0302a:578_7": "pasayhāvahāro,",
  "atk-s0302a:578_8": "paṭicchannāvahāro,",
  "atk-s0302a:578_9": "parikappāvahāro,",
  "atk-s0302a:578_10": "kusāvahāroti imesaṃ avahārānaṃ vasena pavattāti ayamettha saṅkhepo,",
  "atk-s0302a:578_11": "vitthāro pana samantapāsādikāyaṃ vutto.",
  "atk-s0302a:579_0": "Kāmesumicchācāroti ettha pana kāmesūti methunasamācāresu.",
  "atk-s0302a:579_1": "Micchācāroti ekantanindito lāmakācāro.",
  "atk-s0302a:579_2": "Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0302a:579_3": "Tattha agamanīyaṭṭhānaṃ nāma purisānaṃ tāva māturakkhitā piturakkhitā mātāpiturakkhitā bhāturakkhitā",
  "atk-s0302a:579_4": "bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti māturakkhitādayo dasa,",
  "atk-s0302a:579_5": "dhanakkītā chandavāsinī bhogavāsinī paṭavāsinī odapattakinī obhatacumbaṭā dāsī ca bhariyā ca kammakārī",
  "atk-s0302a:579_6": "ca bhariyā ca dhajāhaṭā muhuttikāti etā dhanakkītādayo dasāti vīsati itthiyo.",
  "atk-s0302a:579_7": "Itthīsu pana dvinnaṃ sārakkhasaparidaṇḍānaṃ,",
  "atk-s0302a:579_8": "dasannañca dhanakkītādīnanti dvādasannaṃ itthīnaṃ aññe purisā.",
  "atk-s0302a:579_9": "Idaṃ agamanīyaṭṭhānaṃ nāma.",
  "atk-s0302a:579_10": "So panesa micchācāro sīlādiguṇarahite agamanīyaṭṭhāne appasāvajjo,",
  "atk-s0302a:579_11": "sīlādiguṇasampanne mahāsāvajjo.",
  "atk-s0302a:579_12": "Tassa cattāro sambhārā –",
  "atk-s0302a:579_13": "agamanīyavatthu,",
  "atk-s0302a:579_14": "tasmiṃ sevanacittaṃ,",
  "atk-s0302a:579_15": "sevanappayogo,",
  "atk-s0302a:579_16": "maggenamaggapaṭipattiadhivāsananti.",
  "atk-s0302a:579_17": "Eko payogo sāhatthiko eva.",
  "atk-s0302a:580_0": "Musāti visaṃvādanapurekkhārassa atthabhañjanako vacīpayogo kāyappayogo vā,",
  "atk-s0302a:580_1": "visaṃvādanādhippāyena panassa paravisaṃvādanakāyavacīpayogasamuṭṭhāpikā cetanā, musāvādo.",
  "atk-s0302a:580_2": "Aparo nayo –",
  "atk-s0302a:580_3": "musāti abhūtaṃ atacchaṃ vatthu.",
  "atk-s0302a:580_4": "Vādoti tassa bhūtato tacchato viññāpanaṃ.",
  "atk-s0302a:580_5": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0302a:580_6": "So yamatthaṃ bhañjati,",
  "atk-s0302a:580_7": "tassa appatāya appasāvajjo,",
  "atk-s0302a:580_8": "mahantatāya mahāsāvajjo.",
  "atk-s0302a:580_9": "Api ca gahaṭṭhānaṃ attano santakaṃ adātukāmatāya natthītiādinayappavatto appasāvajjo,",
  "atk-s0302a:580_10": "sakkhinā hutvā atthabhañjanatthaṃ vutto mahāsāvajjo.",
  "atk-s0302a:580_11": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "atk-s0302a:580_12": "adiṭṭhaṃyeva pana “diṭṭha”ntiādinā nayena vadantānaṃ mahāsāvajjo.",
  "atk-s0302a:580_13": "Tassa cattāro sambhārā honti –",
  "atk-s0302a:580_14": "atathaṃ vatthu,",
  "atk-s0302a:580_15": "visaṃvādanacittaṃ,",
  "atk-s0302a:580_16": "tajjo vāyāmo,",
  "atk-s0302a:580_17": "parassa tadatthavijānananti.",
  "atk-s0302a:580_18": "Eko payogo sāhatthikova.",
  "atk-s0302a:580_19": "So kāyena vā kāyapaṭibaddhena vā vācāya vā paravisaṃvādakakiriyākaraṇe daṭṭhabbo.",
  "atk-s0302a:580_20": "Tāya ce kiriyāya paro tamatthaṃ jānāti,",
  "atk-s0302a:580_21": "ayaṃ kiriyāsamuṭṭhāpikacetanākkhaṇeyeva musāvādakammunā bajjhati.",
  "atk-s0302a:581_0": "Pisuṇavācātiādīsu yāya vācāya,",
  "atk-s0302a:581_1": "yassa taṃ vācaṃ bhāsati,",
  "atk-s0302a:581_2": "tassa hadaye attano piyabhāvaṃ,",
  "atk-s0302a:581_3": "parassa ca suññabhāvaṃ karoti,",
  "atk-s0302a:581_4": "sā pisuṇavācā.",
  "atk-s0302a:581_5": "Yāya pana attānampi parampi pharusaṃ karoti,",
  "atk-s0302a:581_6": "yā vācā sayampi pharusā,",
  "atk-s0302a:581_7": "neva kaṇṇasukhā na hadayaṅgamā,",
  "atk-s0302a:581_8": "ayaṃ pharusavācā.",
  "atk-s0302a:581_9": "Yena pana samphaṃ palapati niratthakaṃ,",
  "atk-s0302a:581_10": "so samphappalāpo.",
  "atk-s0302a:581_11": "Tesaṃ mūlabhūtā cetanāpi pisuṇavācādināmameva labhati.",
  "atk-s0302a:581_12": "Sā eva ca idha adhippetāti.",
  "atk-s0302a:582_0": "Tattha saṃkiliṭṭhacittassa paresaṃ vā bhedāya,",
  "atk-s0302a:582_1": "attano piyakamyatāya vā kāyavacīpayogasamuṭṭhāpikā cetanā pisuṇavācā.",
  "atk-s0302a:582_2": "Sā yassa bhedaṃ karoti,",
  "atk-s0302a:582_3": "tassa appaguṇatāya appasāvajjā,",
  "atk-s0302a:582_4": "mahāguṇatāya mahāsāvajjā.",
  "atk-s0302a:582_5": "Tassā cattāro sambhārā –",
  "atk-s0302a:582_6": "bhinditabbo paro,",
  "atk-s0302a:582_7": "iti ime nānā bhavissanti,",
  "atk-s0302a:582_8": "vinā bhavissantīti bhedapurekkhāratā,",
  "atk-s0302a:582_9": "iti ahaṃ piyo bhavissāmi vissāsikoti piyakamyatā vā,",
  "atk-s0302a:582_10": "tajjo vāyāmo,",
  "atk-s0302a:582_11": "tassa tadatthavijānananti.",
  "atk-s0302a:583_0": "Parassa mammacchedakakāyavacīpayogasamuṭṭhāpikā ekantapharusacetanā pharusavācā.",
  "atk-s0302a:583_1": "Tassā āvibhāvatthamidaṃ vatthu –",
  "atk-s0302a:583_2": "eko kira dārako mātu vacanaṃ anādiyitvā araññaṃ gacchati.",
  "atk-s0302a:583_3": "Mātā taṃ nivattetuṃ asakkontī,",
  "atk-s0302a:583_4": "“caṇḍā taṃ mahiṃsī anubandhatū”ti akkosi.",
  "atk-s0302a:583_5": "Athassa tatheva araññe mahiṃsī uṭṭhāsi. Dārako,",
  "atk-s0302a:583_6": "“yaṃ mama mātā mukhena kathesi,",
  "atk-s0302a:583_7": "taṃ mā hotu,",
  "atk-s0302a:583_8": "yaṃ cittena cintesi,",
  "atk-s0302a:583_9": "taṃ hotū”ti saccakiriyaṃ akāsi.",
  "atk-s0302a:583_10": "Mahiṃsī tattheva baddhā viya aṭṭhāsi.",
  "atk-s0302a:583_11": "Evaṃ mammacchedakopi payogo cittasaṇhatāya pharusavācā na hoti.",
  "atk-s0302a:583_12": "Mātāpitaro hi kadāci puttake evaṃ vadanti –",
  "atk-s0302a:583_13": "“corā vo khaṇḍākhaṇḍikaṃ karontū”ti,",
  "atk-s0302a:583_14": "uppalapattampi ca nesaṃ upari patantaṃ na icchanti.",
  "atk-s0302a:583_15": "Ācariyupajjhāyā ca kadāci nissitake evaṃ vadanti –",
  "atk-s0302a:583_16": "“kiṃ ime ahirikā anottappino caranti,",
  "atk-s0302a:583_17": "niddhamatha ne”ti.",
  "atk-s0302a:583_18": "Atha ca nesaṃ āgamādhigamasampattiṃ icchanti.",
  "atk-s0302a:583_19": "Yathā ca cittasaṇhatāya pharusavācā na hoti,",
  "atk-s0302a:583_20": "evaṃ vacanasaṇhatāya apharusavācāpi na hoti.",
  "atk-s0302a:583_21": "Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti.",
  "atk-s0302a:583_22": "Cittapharusatāya panesā pharusavācāva.",
  "atk-s0302a:583_23": "Sā yaṃ sandhāya pavattitā,",
  "atk-s0302a:583_24": "tassa appaguṇatāya appasāvajjā,",
  "atk-s0302a:583_25": "mahāguṇatāya mahāsāvajjā.",
  "atk-s0302a:583_26": "Tassā tayo sambhārā –",
  "atk-s0302a:583_27": "akkositabbo paro,",
  "atk-s0302a:583_28": "kupitacittaṃ,",
  "atk-s0302a:583_29": "akkosanāti.",
  "atk-s0302a:584_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo.",
  "atk-s0302a:584_1": "So āsevanamandatāya appasāvajjo,",
  "atk-s0302a:584_2": "āsevanamahantatāya mahāsāvajjo.",
  "atk-s0302a:584_3": "Tassa dve sambhārā –",
  "atk-s0302a:584_4": "bhāratayuddha-",
  "atk-s0302a:584_5": "sītāharaṇādi-",
  "atk-s0302a:584_6": "niratthakakathā-",
  "atk-s0302a:584_7": "purekkhāratā,",
  "atk-s0302a:584_8": "tathārūpīkathākathanañcāti.",
  "atk-s0302a:585_0": "Abhijjhāyatīti abhijjhā.",
  "atk-s0302a:585_1": "Parabhaṇḍābhimukhī hutvā tanninnatāya pavattatīti attho.",
  "atk-s0302a:585_2": "Sā “aho vatidaṃ mamassā”ti evaṃ parabhaṇḍābhijjhāyanalakkhaṇā adinnādānaṃ viya appasāvajjā mahāsāvajjā ca.",
  "atk-s0302a:585_3": "Tassā dve sambhārā parabhaṇḍaṃ attano pariṇāmanañca.",
  "atk-s0302a:585_4": "Parabhaṇḍavatthuke hi lobhe uppannepi na tāva kammapathabhedo hoti,",
  "atk-s0302a:585_5": "yāva na “aho vatidaṃ mamassā”ti attano pariṇāmetīti.",
  "atk-s0302a:586_0": "Hitasukhaṃ byāpādayatīti, byāpādo.",
  "atk-s0302a:586_1": "So paravināsāya manopadosalakkhaṇo.",
  "atk-s0302a:586_2": "Pharusavācā viya appasāvajjo mahāsāvajjo ca.",
  "atk-s0302a:586_3": "Tassa dve sambhārā parasatto ca,",
  "atk-s0302a:586_4": "tassa ca vināsacintā.",
  "atk-s0302a:586_5": "Parasattavatthuke hi kodhe uppannepi na tāva kammapathabhedo hoti,",
  "atk-s0302a:586_6": "yāva na “aho vatāyaṃ ucchijjeyya vinasseyyā”ti tassa vināsaṃ cinteti.",
  "atk-s0302a:587_0": "Yathābhuccagahaṇābhāvena micchā passatīti micchādiṭṭhi.",
  "atk-s0302a:587_1": "Sā “natthi dinna”ntiādinā nayena viparītadassanalakkhaṇā samphappalāpo viya appasāvajjā mahāsāvajjā ca.",
  "atk-s0302a:587_2": "Api ca aniyatā appasāvajjā,",
  "atk-s0302a:587_3": "niyatā mahāsāvajjā.",
  "atk-s0302a:587_4": "Tassā dve sambhārā –",
  "atk-s0302a:587_5": "vatthuno ca gahitākāraviparītatā yathā ca naṃ gaṇhāti,",
  "atk-s0302a:587_6": "tathābhāvena tassā upaṭṭhānanti.",
  "atk-s0302a:588_0": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0302a:588_1": "Tattha dhammatoti etesu hi paṭipāṭiyā satta cetanādhammāva honti,",
  "atk-s0302a:588_2": "abhijjhādayo tisso cetanāsampayuttā.",
  "atk-s0302a:588_3": "Koṭṭhāsatoti paṭipāṭiyā satta,",
  "atk-s0302a:588_4": "micchādiṭṭhi cāti ime aṭṭha kammapathā eva honti,",
  "atk-s0302a:588_5": "no mūlāni,",
  "atk-s0302a:588_6": "abhijjhābyāpādā kammapathā ceva mūlāni ca.",
  "atk-s0302a:588_7": "Abhijjhā hi mūlaṃ patvā lobho akusalamūlaṃ hoti,",
  "atk-s0302a:588_8": "byāpādo doso akusalamūlaṃ.",
  "atk-s0302a:589_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti,",
  "atk-s0302a:589_1": "adinnādānaṃ sattārammaṇaṃ vā saṅkhārārammaṇaṃ vā,",
  "atk-s0302a:589_2": "micchācāro phoṭṭhabbavasena saṅkhārārammaṇova,",
  "atk-s0302a:589_3": "sattārammaṇotipi eke.",
  "atk-s0302a:589_4": "Musāvādo sattārammaṇo vā saṅkhārārammaṇo vā,",
  "atk-s0302a:589_5": "tathā pisuṇavācā.",
  "atk-s0302a:589_6": "Pharusavācā sattārammaṇāva.",
  "atk-s0302a:589_7": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā,",
  "atk-s0302a:589_8": "tathā abhijjhā.",
  "atk-s0302a:589_9": "Byāpādo sattārammaṇova.",
  "atk-s0302a:589_10": "Micchādiṭṭhi tebhūmakadhammavasena saṅkhārārammaṇā.",
  "atk-s0302a:590_0": "Vedanātoti pāṇātipāto dukkhavedano hoti.",
  "atk-s0302a:590_1": "Kiñcāpi hi rājāno coraṃ disvā hasamānāpi “gacchatha naṃ ghātethā”ti vadanti,",
  "atk-s0302a:590_2": "sanniṭṭhāpakacetanā pana nesaṃ dukkhasampayuttāva hoti.",
  "atk-s0302a:590_3": "Adinnādānaṃ tivedanaṃ,",
  "atk-s0302a:590_4": "micchācāro sukhamajjhattavasena dvivedano,",
  "atk-s0302a:590_5": "sanniṭṭhāpakacitte pana majjhattavedano na hoti.",
  "atk-s0302a:590_6": "Musāvādo tivedano,",
  "atk-s0302a:590_7": "tathā pisuṇavācā pharusavācā dukkhavedanā,",
  "atk-s0302a:590_8": "samphappalāpo tivedano,",
  "atk-s0302a:590_9": "abhijjhā sukhamajjhattavasena dvivedanā,",
  "atk-s0302a:590_10": "tathā micchādiṭṭhi.",
  "atk-s0302a:590_11": "Byāpādo dukkhavedano.",
  "atk-s0302a:591_0": "Mūlatoti pāṇātipāto dosamohavasena dvimūlako hoti,",
  "atk-s0302a:591_1": "adinnādānaṃ dosamohavasena vā lobhamohavasena vā,",
  "atk-s0302a:591_2": "micchācāro lobhamohavasena.",
  "atk-s0302a:591_3": "Musāvādo dosamohavasena vā lobhamohavasena vā,",
  "atk-s0302a:591_4": "tathā pisuṇavācā samphappalāpo ca.",
  "atk-s0302a:591_5": "Pharusavācā dosamohavasena,",
  "atk-s0302a:591_6": "abhijjhā mohavasena ekamūlā,",
  "atk-s0302a:591_7": "tathā byāpādo.",
  "atk-s0302a:591_8": "Micchādiṭṭhi lobhamohavasena dvimūlāti.",
  "atk-s0302a:592_0": "Pāṇātipātā paṭiviratātiādīsu pāṇātipātādayo vuttatthā eva.",
  "atk-s0302a:592_1": "Yāya pana viratiyā ete paṭiviratā nāma honti,",
  "atk-s0302a:592_2": "sā bhedato tividhā hoti sampattavirati samādānavirati samucchedaviratīti.",
  "atk-s0302a:592_3": "Tattha asamādinnasikkhāpadānaṃ attano jātivayabāhusaccādīni paccavekkhitvā “ayuttaṃ amhākaṃ evarūpaṃ",
  "atk-s0302a:592_4": "kātu”nti sampattaṃ vatthuṃ avītikkamantānaṃ uppajjamānā virati sampattaviratīti veditabbā sīhaḷadīpe",
  "atk-s0302a:592_5": "cakkanaupāsakassa viya.",
  "atk-s0302a:592_6": "Tassa kira daharakāleyeva mātu rogo uppajji.",
  "atk-s0302a:592_7": "Vejjena ca “allasasakamaṃsaṃ laddhuṃ vaṭṭatī”ti vuttaṃ.",
  "atk-s0302a:592_8": "Tato cakkanassa bhātā “gaccha tāta khettaṃ āhiṇḍāhī”ti cakkanaṃ pesesi.",
  "atk-s0302a:592_9": "So tattha gato.",
  "atk-s0302a:592_10": "Tasmiñca samaye eko saso taruṇasassaṃ khādituṃ āgato hoti.",
  "atk-s0302a:592_11": "So taṃ disvā vegena dhāvanto valliyā baddho “kiri kirī”ti saddamakāsi.",
  "atk-s0302a:592_12": "Cakkano tena saddena gantvā taṃ gahetvā cintesi “mātu bhesajjaṃ karomī”ti.",
  "atk-s0302a:592_13": "Puna cintesi –",
  "atk-s0302a:592_14": "“na metaṃ patirūpaṃ,",
  "atk-s0302a:592_15": "yvāhaṃ mātu jīvitakāraṇā paraṃ jīvitā voropeyya”nti.",
  "atk-s0302a:592_16": "Atha naṃ “gaccha araññe sasehi saddhiṃ tiṇodakaṃ paribhuñjā”ti muñci.",
  "atk-s0302a:592_17": "Bhātarā ca “kiṃ tāta saso laddho”ti?",
  "atk-s0302a:592_18": "Pucchito taṃ pavattiṃ ācikkhi.",
  "atk-s0302a:592_19": "Tato naṃ bhātā paribhāsi.",
  "atk-s0302a:592_20": "So mātu santikaṃ gantvā,",
  "atk-s0302a:592_21": "“yatohaṃ jāto,",
  "atk-s0302a:592_22": "nābhijānāmi sañcicca pāṇaṃ jīvitā voropetā”ti saccaṃ vatvā aṭṭhāsi,",
  "atk-s0302a:592_23": "tāvadeva cassa mātā arogā ahosi.",
  "atk-s0302a:593_0": "Samādinnasikkhāpadānaṃ pana sikkhāpadasamādāne ca tatuttari ca attano jīvitaṃ pariccajitvā vatthuṃ avītikkamantānaṃ",
  "atk-s0302a:593_1": "uppajjamānā virati samādānaviratīti veditabbā,",
  "atk-s0302a:593_2": "uttaravaḍḍhamānapabbatavāsīupāsakassa viya.",
  "atk-s0302a:593_3": "So kira ambariyavihāravāsīpiṅgalabuddharakkhitattherassa santike sikkhāpadāni gahetvā khettaṃ kasati.",
  "atk-s0302a:593_4": "Athassa goṇo naṭṭho,",
  "atk-s0302a:593_5": "so taṃ gavesanto uttaravaḍḍhamānapabbataṃ āruhi,",
  "atk-s0302a:593_6": "tatra naṃ mahāsappo aggahesi.",
  "atk-s0302a:593_7": "So cintesi –",
  "atk-s0302a:593_8": "“imāya tikhiṇāya vāsiyā sīsaṃ chindāmī”ti.",
  "atk-s0302a:593_9": "Puna cintesi –",
  "atk-s0302a:593_10": "“na metaṃ patirūpaṃ,",
  "atk-s0302a:593_11": "yvāhaṃ bhāvanīyassa garuno santike sikkhāpadaṃ gahetvā bhindeyya”nti.",
  "atk-s0302a:593_12": "Evaṃ yāvatatiyaṃ cintetvā –",
  "atk-s0302a:593_13": "“jīvitaṃ pariccajāmi,",
  "atk-s0302a:593_14": "na sikkhāpada”nti aṃse ṭhapitaṃ tikhiṇadaṇḍavāsiṃ araññe chaḍḍesi.",
  "atk-s0302a:593_15": "Tāvadeva mahāvāḷo naṃ muñcitvā agamāsīti.",
  "atk-s0302a:594_0": "Ariyamaggasampayuttā pana virati samucchedaviratīti veditabbā,",
  "atk-s0302a:594_1": "yassā uppattito pabhuti pāṇaṃ ghātessāmīti ariyapuggalānaṃ cittampi na uppajjatīti.",
  "atk-s0302a:595_0": "Yathā ca akusalānaṃ,",
  "atk-s0302a:595_1": "evaṃ imesampi kusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0302a:595_2": "Tattha dhammatoti etesu hi paṭipāṭiyā satta cetanāpi vaṭṭanti viratiyopi,",
  "atk-s0302a:595_3": "ante tayo cetanāsampayuttāva.",
  "atk-s0302a:596_0": "Koṭṭhāsatoti paṭipāṭiyā satta kammapathā eva,",
  "atk-s0302a:596_1": "na mūlāni,",
  "atk-s0302a:596_2": "ante tayo kammapathā ceva mūlāni ca.",
  "atk-s0302a:596_3": "Anabhijjhā hi mūlaṃ patvā alobho kusalamūlaṃ hoti,",
  "atk-s0302a:596_4": "abyāpādo adoso kusalamūlaṃ,",
  "atk-s0302a:596_5": "sammādiṭṭhi amoho kusalamūlaṃ.",
  "atk-s0302a:597_0": "Ārammaṇatoti pāṇātipātādīnaṃ.",
  "atk-s0302a:597_1": "Ārammaṇāneva etesaṃ ārammaṇāni.",
  "atk-s0302a:597_2": "Vītikkamitabbavatthutoyeva hi virati nāma hoti.",
  "atk-s0302a:597_3": "Yathā pana nibbānārammaṇo ariyamaggo kilese pajahati,",
  "atk-s0302a:597_4": "evaṃ jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-s0302a:598_0": "Vedanātoti sabbe sukhavedanā vā honti majjhattavedanā vā. Kusalaṃ patvā hi dukkhavedanā nāma natthi.",
  "atk-s0302a:599_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena timūlā honti,",
  "atk-s0302a:599_1": "ñāṇavippayuttacittena viramantassa dvimūlā.",
  "atk-s0302a:599_2": "Anabhijjhā ñāṇasampayuttacittena viramantassa dvimūlā hoti,",
  "atk-s0302a:599_3": "ñāṇavippayuttacittena ekamūlā.",
  "atk-s0302a:599_4": "Alobho pana attanāva attano mūlaṃ na hoti.",
  "atk-s0302a:599_5": "Abyāpādepi eseva nayo.",
  "atk-s0302a:599_6": "Sammādiṭṭhi alobhaadosavasena dvimūlāvāti.",
  "atk-s0302a:599_7": "Tatiyādīni.",
  "atk-s0302a:600_0": "6. Aṭṭhaṅgikasuttavaṇṇanā",
  "atk-s0302a:601_0": "112. Chaṭṭhaṃ aṭṭhamaggaṅgavasena bujjhanakānaṃ ajjhāsayavasena vuttaṃ. Chaṭṭhaṃ.",
  "atk-s0302a:602_0": "7. Dasaṅgasuttavaṇṇanā",
  "atk-s0302a:603_0": "113.",
  "atk-s0302a:603_1": "Sattamaṃ dasamicchattasammattavasena.",
  "atk-s0302a:603_2": "Tattha micchāñāṇinoti micchāpaccavekkhaṇena samannāgatāti attho.",
  "atk-s0302a:603_3": "Micchāvimuttinoti aniyyānikavimuttino kusalavimuttīti gahetvā ṭhitā.",
  "atk-s0302a:603_4": "Sammāñāṇinoti sammāpaccavekkhaṇā.",
  "atk-s0302a:603_5": "Sammāvimuttinoti niyyānikāya phalavimuttiyā samannāgatāti. Sattamaṃ.",
  "atk-s0302a:604_0": "Kammapathavaggo tatiyo.",
  "atk-s0302a:605_0": "4. Catutthavaggo",
  "atk-s0302a:606_0": "1. Catudhātusuttavaṇṇanā",
  "atk-s0302a:607_0": "114.",
  "atk-s0302a:607_1": "Catutthavaggassa paṭhame pathavīdhātūti patiṭṭhādhātu.",
  "atk-s0302a:607_2": "Āpodhātūti ābandhanadhātu.",
  "atk-s0302a:607_3": "Tejodhātūti paripācanadhātu.",
  "atk-s0302a:607_4": "Vāyodhātūti vitthambhanadhātu.",
  "atk-s0302a:607_5": "Ayamettha saṅkhepo,",
  "atk-s0302a:607_6": "vitthārato pana vīsatikoṭṭhāsādivasena etā kathetabbā. Paṭhamaṃ.",
  "atk-s0302a:608_0": "2. Pubbesambodhasuttavaṇṇanā",
  "atk-s0302a:609_0": "115.",
  "atk-s0302a:609_1": "Dutiye ayaṃ pathavīdhātuyā assādoti ayaṃ pathavīdhātunissayo assādo.",
  "atk-s0302a:609_2": "Svāyaṃ kāyaṃ abbhunnāmetvā udaraṃ pasāretvā,",
  "atk-s0302a:609_3": "“idha me aṅgulaṃ pavesituṃ vāyamathā”ti vā hatthaṃ pasāretvā,",
  "atk-s0302a:609_4": "“imaṃ nāmetuṃ vāyamathā”ti vā vadati,",
  "atk-s0302a:609_5": "evaṃ pavattānaṃ vasena veditabbo.",
  "atk-s0302a:609_6": "Aniccātiādīsu hutvā abhāvākārena aniccā,",
  "atk-s0302a:609_7": "paṭipīḷanākārena dukkhā,",
  "atk-s0302a:609_8": "sabhāvavigamākārena vipariṇāmadhammā.",
  "atk-s0302a:609_9": "Ayaṃ pathavīdhātuyā ādīnavoti yena ākārena sā aniccā dukkhā vipariṇāmadhammā,",
  "atk-s0302a:609_10": "ayamākāro pathavīdhātuyā ādīnavoti attho.",
  "atk-s0302a:609_11": "Chandarāgavinayo chandarāgappahānanti nibbānaṃ āgamma pathavīdhātuyā chandarāgo vinīyati ceva pahīyati ca,",
  "atk-s0302a:609_12": "tasmā nibbānamassā nissaraṇaṃ.",
  "atk-s0302a:610_0": "Ayaṃ āpodhātuyā assādoti ayaṃ āpodhātunissayo assādo.",
  "atk-s0302a:610_1": "Svāyaṃ aññaṃ āpodhātuyā upaddutaṃ disvā,",
  "atk-s0302a:610_2": "“kiṃ ayaṃ nipannakālato paṭṭhāya passāvaṭṭhānābhimukho nikkhamati ceva pavisati ca,",
  "atk-s0302a:610_3": "appamattakampissa kammaṃ karontassa sedatintaṃ vatthaṃ pīḷetabbatākāraṃ pāpuṇāti,",
  "atk-s0302a:610_4": "anumodanamattampi kathentassa tālavaṇṭaṃ gaṇhitabbaṃ hoti,",
  "atk-s0302a:610_5": "mayaṃ pana sāyaṃ nipannā pātova uṭṭhahāma,",
  "atk-s0302a:610_6": "māsapuṇṇaghaṭo viya no sarīraṃ,",
  "atk-s0302a:610_7": "mahākammaṃ karontānaṃ sedamattampi no na uppajjati,",
  "atk-s0302a:610_8": "asanisaddena viya dhammaṃ kathentānaṃ sarīre usumākāramattampi no natthī”ti evaṃ pavattānaṃ vasena veditabbo.",
  "atk-s0302a:611_0": "Ayaṃ tejodhātuyā assādoti ayaṃ tejodhātunissayo assādo.",
  "atk-s0302a:611_1": "Svāyaṃ sītagahaṇike disvā,",
  "atk-s0302a:611_2": "“kiṃ ime kiñcideva yāgubhattakhajjamattaṃ ajjhoharitvā thaddhakucchino nisīditvā sabbarattiṃ aṅgārakaṭāhaṃ pariyesanti,",
  "atk-s0302a:611_3": "phusitamattesupi sarīre patitesu aṅgārakaṭāhaṃ ottharitvā pārupitvāva nipajjanti?",
  "atk-s0302a:611_4": "Mayaṃ pana atithaddhampi maṃsaṃ vā pūvaṃ vā khādāma,",
  "atk-s0302a:611_5": "kucchipūraṃ bhattaṃ bhuñjāma,",
  "atk-s0302a:611_6": "tāvadeva no sabbaṃ pheṇapiṇḍo viya vilīyati,",
  "atk-s0302a:611_7": "sattāhavaddalikāya vattamānāya sarīre sītānudahanamattampi no natthī”ti evaṃ pavattānaṃ vasena veditabbo.",
  "atk-s0302a:612_0": "Ayaṃ vāyodhātuyā assādoti ayaṃ vāyodhātunissayo assādo.",
  "atk-s0302a:612_1": "Svāyaṃ aññe vātabhīruke disvā,",
  "atk-s0302a:612_2": "“imesaṃ appamattakampi kammaṃ karontānaṃ anumodanamattampi kathentānaṃ sarīraṃ vāto vijjhati,",
  "atk-s0302a:612_3": "gāvutamattampi addhānaṃ gatānaṃ hatthapādā sīdanti,",
  "atk-s0302a:612_4": "piṭṭhi rujjati,",
  "atk-s0302a:612_5": "kucchivātasīsavātakaṇṇavātādīhi niccupaddutā telaphāṇitādīni vātabhesajjāneva karontā atināmenti,",
  "atk-s0302a:612_6": "amhākaṃ pana mahākammaṃ karontānampi tiyāmarattiṃ dhammaṃ kathentānampi ekadivaseneva dasa yojanāni gacchantānampi",
  "atk-s0302a:612_7": "hatthapādasaṃsīdanamattaṃ vā piṭṭhirujjanamattaṃ vā na hotī”ti,",
  "atk-s0302a:612_8": "evaṃ pavattānaṃ vasena veditabbo.",
  "atk-s0302a:612_9": "Evaṃ pavattā hi etā dhātuyo assādenti nāma.",
  "atk-s0302a:613_0": "Abbhaññāsinti abhivisiṭṭhena ñāṇena aññāsiṃ.",
  "atk-s0302a:613_1": "Anuttaraṃ sammāsambodhinti uttaravirahitaṃ sabbaseṭṭhaṃ sammā sāmañca bodhiṃ,",
  "atk-s0302a:613_2": "atha vā pasatthaṃ sundarañca bodhiṃ.",
  "atk-s0302a:613_3": "Bodhīti rukkhopi maggopi sabbaññutaññāṇampi nibbānampi.",
  "atk-s0302a:613_4": "“Bodhirukkhamūle paṭhamābhisambuddho”ti ca “antarā ca bodhiṃ antarā ca gaya”nti ca āgataṭṭhānesu hi rukkho bodhīti vuccati.",
  "atk-s0302a:613_5": "“Bodhi vuccati catūsu maggesu ñāṇa”nti āgataṭṭhāne maggo.",
  "atk-s0302a:613_6": "“Pappoti bodhiṃ varabhūrimedhaso”ti āgataṭṭhāne sabbaññutaññāṇaṃ.",
  "atk-s0302a:613_7": "“Patvāna bodhiṃ amataṃ asaṅkhata”nti āgataṭṭhāne nibbānaṃ.",
  "atk-s0302a:613_8": "Idha pana bhagavato arahattamaggo adhippeto.",
  "atk-s0302a:614_0": "Sāvakānaṃ arahattamaggo anuttarā bodhi hoti,",
  "atk-s0302a:614_1": "na hotīti? Na hoti. Kasmā?",
  "atk-s0302a:614_2": "Asabbaguṇadāyakattā.",
  "atk-s0302a:614_3": "Tesañhi kassaci arahattamaggo arahattaphalameva deti,",
  "atk-s0302a:614_4": "kassaci tisso vijjā,",
  "atk-s0302a:614_5": "kassaci cha abhiññā,",
  "atk-s0302a:614_6": "kassaci catasso paṭisambhidā,",
  "atk-s0302a:614_7": "kassaci sāvakapāramīñāṇaṃ.",
  "atk-s0302a:614_8": "Paccekabuddhānampi paccekabodhiñāṇameva deti.",
  "atk-s0302a:614_9": "Buddhānaṃ pana sabbaguṇasampattiṃ deti abhiseko viya rañño sabbalokissariyabhāvaṃ.",
  "atk-s0302a:614_10": "Tasmā aññassa kassacipi anuttarā bodhi na hoti.",
  "atk-s0302a:615_0": "Abhisambuddhoti paccaññāsinti “abhisambuddho ahaṃ patto paṭivijjhitvā ṭhito”ti evaṃ paṭijāniṃ.",
  "atk-s0302a:615_1": "Ñāṇañca pana me dassanaṃ udapādīti adhigataguṇadassanasamatthaṃ paccavekkhaṇañāṇañca me udapādi.",
  "atk-s0302a:615_2": "Akuppā me vimuttīti “ayaṃ mayhaṃ arahattaphalavimutti akuppā”ti evaṃ ñāṇaṃ udapādi.",
  "atk-s0302a:615_3": "Tattha dvīhākārehi akuppatā veditabbā kāraṇato ca ārammaṇato ca.",
  "atk-s0302a:615_4": "Sā hi catūhi maggehi samucchinnakilesānaṃ puna anivattanatāya kāraṇatopi akuppā,",
  "atk-s0302a:615_5": "akuppadhammaṃ nibbānaṃ ārammaṇaṃ katvā pavattatāya ārammaṇatopi akuppā.",
  "atk-s0302a:615_6": "Antimāti pacchimā.",
  "atk-s0302a:615_7": "Natthi dāni punabbhavoti idāni puna añño bhavo nāma natthīti.",
  "atk-s0302a:616_0": "Imasmiṃ sutte cattāri saccāni kathitāni. Kathaṃ?",
  "atk-s0302a:616_1": "Catūsu hi dhātūsu assādo samudayasaccaṃ,",
  "atk-s0302a:616_2": "ādīnavo dukkhasaccaṃ,",
  "atk-s0302a:616_3": "nissaraṇaṃ nirodhasaccaṃ,",
  "atk-s0302a:616_4": "nirodhappajānano maggo maggasaccaṃ.",
  "atk-s0302a:616_5": "Vitthāravasenapi kathetuṃ vaṭṭatiyeva.",
  "atk-s0302a:616_6": "Ettha hi yaṃ pathavīdhātuṃ paṭicca uppajjati sukhaṃ somanassaṃ,",
  "atk-s0302a:616_7": "ayaṃ pathavīdhātuyā assādoti pahānapaṭivedho samudayasaccaṃ.",
  "atk-s0302a:616_8": "Yā pathavīdhātu aniccā dukkhā vipariṇāmadhammā,",
  "atk-s0302a:616_9": "ayaṃ pathavīdhātuyā,",
  "atk-s0302a:616_10": "ādīnavoti pariññāpaṭivedho dukkhasaccaṃ.",
  "atk-s0302a:616_11": "Yo pathavīdhātuyā chandarāgavinayo chandarāgappahānaṃ,",
  "atk-s0302a:616_12": "idaṃ pathavīdhātuyā nissaraṇanti sacchikiriyāpaṭivedho nirodhasaccaṃ.",
  "atk-s0302a:616_13": "Yā imesu tīsu ṭhānesu diṭṭhi saṅkappo vācā kammanto ājīvo vāyāmo sati samādhi,",
  "atk-s0302a:616_14": "ayaṃ bhāvanāpaṭivedho maggasaccanti. Dutiyaṃ.",
  "atk-s0302a:617_0": "3. Acariṃsuttavaṇṇanā",
  "atk-s0302a:618_0": "116. Tatiye acarinti ñāṇacārena acariṃ, anubhavanacārenāti attho. Yāvatāti yattako. Tatiyaṃ.",
  "atk-s0302a:619_0": "4. Nocedaṃsuttavaṇṇanā",
  "atk-s0302a:620_0": "117.",
  "atk-s0302a:620_1": "Catutthe nissaṭātiādīni ādito vuttapaṭisedhena yojetvā “na nissaṭā,",
  "atk-s0302a:620_2": "na visaṃyuttā,",
  "atk-s0302a:620_3": "na vippamuttā,",
  "atk-s0302a:620_4": "na vimariyādikatena cetasā vihariṃsū”ti evaṃ veditabbāni.",
  "atk-s0302a:620_5": "Dutiyanaye vimariyādikatenāti nimmariyādikatena.",
  "atk-s0302a:620_6": "Tattha duvidhā mariyādā kilesamariyādā vaṭṭamariyādāti.",
  "atk-s0302a:620_7": "Tattha ca yassa upaḍḍhā kilesā pahīnā,",
  "atk-s0302a:620_8": "upaḍḍhā appahīnā,",
  "atk-s0302a:620_9": "vaṭṭaṃ vā pana upaḍḍhaṃ pahīnaṃ,",
  "atk-s0302a:620_10": "upaḍḍhaṃ appahīnaṃ,",
  "atk-s0302a:620_11": "tassa cittaṃ pahīnakilese vā vaṭṭaṃ vā sandhāya vimariyādikataṃ,",
  "atk-s0302a:620_12": "appahīnakilese vā vaṭṭaṃ vā sandhāya na vimariyādikataṃ.",
  "atk-s0302a:620_13": "Idha pana ubhayassāpi pahīnattā “vimariyādikatena cetasā”ti vuttaṃ,",
  "atk-s0302a:620_14": "mariyādaṃ akatvā ṭhitena atikkantamariyādena cetasāti attho.",
  "atk-s0302a:620_15": "Iti tīsupi imesu suttesu catusaccameva kathitaṃ.",
  "atk-s0302a:620_16": "Catutthaṃ.",
  "atk-s0302a:621_0": "5. Ekantadukkhasuttavaṇṇanā",
  "atk-s0302a:622_0": "118.",
  "atk-s0302a:622_1": "Pañcame ekantadukkhāti atikkamitvā ṭhitassa tattakāro viya ekanteneva dukkhā.",
  "atk-s0302a:622_2": "Dukkhānupatitāti dukkhena anupatitā.",
  "atk-s0302a:622_3": "Dukkhāvakkantāti dukkhena okkantā otiṇṇā.",
  "atk-s0302a:622_4": "Sukhāti sukhavedanāya paccayabhūtā.",
  "atk-s0302a:622_5": "Evaṃ sabbattha attho veditabbo.",
  "atk-s0302a:622_6": "Imasmiṃ sutte dukkhalakkhaṇaṃ kathitaṃ. Pañcamaṃ.",
  "atk-s0302a:623_0": "6-10. Abhinandasuttādivaṇṇanā",
  "atk-s0302a:624_0": "119-123. Chaṭṭhasattamesu vivaṭṭaṃ, avasāne tīsu catusaccamevāti. Chaṭṭhādīni.",
  "atk-s0302a:625_0": "Catuttho vaggo.",
  "atk-s0302a:626_0": "Dhātusaṃyuttavaṇṇanā niṭṭhitā.",
  "atk-s0302a:629_0": "4. Anamataggasaṃyuttaṃ",
  "atk-s0302a:630_0": "1. Paṭhamavaggo",
  "atk-s0302a:631_0": "1. Tiṇakaṭṭhasuttavaṇṇanā",
  "atk-s0302a:632_0": "124.",
  "atk-s0302a:632_1": "Anamataggasaṃyuttassa paṭhame anamataggoti anu amataggo,",
  "atk-s0302a:632_2": "vassasataṃ vassasahassaṃ ñāṇena anugantvāpi amataggo aviditaggo,",
  "atk-s0302a:632_3": "nāssa sakkā ito vā etto vā aggaṃ jānituṃ,",
  "atk-s0302a:632_4": "aparicchinnapubbāparakoṭikoti attho.",
  "atk-s0302a:632_5": "Saṃsāroti khandhādīnaṃ avicchinnappavattā paṭipāṭi.",
  "atk-s0302a:632_6": "Pubbā koṭi na paññāyatīti purimamariyādā na dissati.",
  "atk-s0302a:632_7": "Yadaggena cassa purimā koṭi na paññāyati,",
  "atk-s0302a:632_8": "pacchimāpi tadaggeneva na paññāyati,",
  "atk-s0302a:632_9": "vemajjheyeva pana sattā saṃsaranti.",
  "atk-s0302a:632_10": "Pariyādānaṃ gaccheyyāti idaṃ upamāya khuddakattā vuttaṃ.",
  "atk-s0302a:632_11": "Bāhirasamayasmiñhi attho paritto hoti,",
  "atk-s0302a:632_12": "upamā mahatī.",
  "atk-s0302a:632_13": "“Hatthī viya ayaṃ goṇo,",
  "atk-s0302a:632_14": "goṇo viya sūkaro,",
  "atk-s0302a:632_15": "samuddo viya taḷāka”nti hi vutte na tesaṃ tādisaṃ pamāṇaṃ hoti.",
  "atk-s0302a:632_16": "Buddhasamaye pana upamā parittā,",
  "atk-s0302a:632_17": "attho mahā.",
  "atk-s0302a:632_18": "Pāḷiyañhi eko jambudīpo gahito,",
  "atk-s0302a:632_19": "evarūpānaṃ pana jambudīpānaṃ satepi sahassepi satasahassepi tiṇādīni tena upakkamena pariyādānaṃ gaccheyyuṃ,",
  "atk-s0302a:632_20": "na tveva purisassa mātu mātaroti.",
  "atk-s0302a:632_21": "Dukkhaṃ paccanubhūtanti tumhehi dukkhaṃ anubhūtaṃ.",
  "atk-s0302a:632_22": "Tibbanti tasseva vevacanaṃ.",
  "atk-s0302a:632_23": "Byasananti ñātibyasanādianekavidhaṃ.",
  "atk-s0302a:632_24": "Kaṭasīti susānaṃ,",
  "atk-s0302a:632_25": "pathavīyeva vā.",
  "atk-s0302a:632_26": "Sā hi punappunaṃ marantehi sarīranikkhepena vaḍḍhitā.",
  "atk-s0302a:632_27": "Alamevāti yuttameva. Paṭhamaṃ.",
  "atk-s0302a:633_0": "2. Pathavīsuttavaṇṇanā",
  "atk-s0302a:634_0": "125.",
  "atk-s0302a:634_1": "Dutiye mahāpathavinti cakkavāḷapariyantaṃ mahāpathaviṃ.",
  "atk-s0302a:634_2": "Nikkhipeyyāti taṃ pathaviṃ bhinditvā vuttappamāṇaṃ guḷikaṃ karitvā ekamantaṃ ṭhapeyya. Dutiyaṃ.",
  "atk-s0302a:635_0": "3. Assusuttavaṇṇanā",
  "atk-s0302a:636_0": "126.",
  "atk-s0302a:636_1": "Tatiye kandantānanti sasaddaṃ rudamānānaṃ.",
  "atk-s0302a:636_2": "Passannanti sanditaṃ pavattaṃ.",
  "atk-s0302a:636_3": "Catūsu mahāsamuddesūti sinerurasmīhi paricchinnesu catūsu mahāsamuddesu.",
  "atk-s0302a:636_4": "Sinerussa hi pācīnapassaṃ rajatamayaṃ,",
  "atk-s0302a:636_5": "dakkhiṇapassaṃ maṇimayaṃ,",
  "atk-s0302a:636_6": "pacchimapassaṃ phalikamayaṃ,",
  "atk-s0302a:636_7": "uttarapassaṃ suvaṇṇamayaṃ.",
  "atk-s0302a:636_8": "Pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti,",
  "atk-s0302a:636_9": "dakkhiṇapacchimapassehi nikkhantā maṇiphalikarasmiyo,",
  "atk-s0302a:636_10": "pacchimuttarapassehi nikkhantā phalikasuvaṇṇarasmiyo,",
  "atk-s0302a:636_11": "uttarapācīnapassehi nikkhantā suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti.",
  "atk-s0302a:636_12": "Tāsaṃ rasmīnaṃ antaresu cattāro mahāsamuddā honti.",
  "atk-s0302a:636_13": "Te sandhāya vuttaṃ “catūsu mahāsamuddesū”ti.",
  "atk-s0302a:636_14": "Ñātibyasanantiādīsu byasananti viasanaṃ,",
  "atk-s0302a:636_15": "vināsoti attho.",
  "atk-s0302a:636_16": "Ñātīnaṃ byasanaṃ ñātibyasanaṃ,",
  "atk-s0302a:636_17": "bhogānaṃ byasanaṃ bhogabyasanaṃ.",
  "atk-s0302a:636_18": "Rogo pana sayameva ārogyaṃ viyasati vināsetīti byasanaṃ,",
  "atk-s0302a:636_19": "rogova byasanaṃ rogabyasanaṃ. Tatiyaṃ.",
  "atk-s0302a:637_0": "4. Khīrasuttavaṇṇanā",
  "atk-s0302a:638_0": "127.",
  "atk-s0302a:638_1": "Catutthe mātuthaññanti ekanāmikāya manussamātu khīraṃ.",
  "atk-s0302a:638_2": "Imesañhi sattānaṃ gaṇḍuppādakipillikādīsu vā macchakacchapādīsu vā pakkhijātesu vā nibbattakāle mātukhīrameva natthi,",
  "atk-s0302a:638_3": "ajapasumahiṃsādīsu nibbattakāle khīraṃ atthi,",
  "atk-s0302a:638_4": "tathā manussesu.",
  "atk-s0302a:638_5": "Tattha ajādikāle ca manussesu cāpi “devī sumanā tissā”ti evaṃ nānānāmikānaṃ kucchiyaṃ nibbattakāle aggahetvā",
  "atk-s0302a:638_6": "tissāti ekanāmikāya eva mātu kucchiyaṃ nibbattakāle pītaṃ thaññaṃ catūsu mahāsamuddesu udakato bahutaranti",
  "atk-s0302a:638_7": "veditabbaṃ.",
  "atk-s0302a:638_8": "Catutthaṃ.",
  "atk-s0302a:639_0": "5. Pabbatasuttavaṇṇanā",
  "atk-s0302a:640_0": "128.",
  "atk-s0302a:640_1": "Pañcame sakkā pana,",
  "atk-s0302a:640_2": "bhanteti so kira bhikkhu cintesi –",
  "atk-s0302a:640_3": "“satthā anamataggassa saṃsārassa dīghatamattā ‘na sukaraṃ na sukara’nti kathetiyeva,",
  "atk-s0302a:640_4": "kathaṃ nacchindati,",
  "atk-s0302a:640_5": "sakkā nu kho upamaṃ kārāpetu”nti.",
  "atk-s0302a:640_6": "Tasmā evamāha.",
  "atk-s0302a:640_7": "Kāsikenāti tayo kappāsaṃsū ekato gahetvā kantitasuttamayena atisukhumavatthena.",
  "atk-s0302a:640_8": "Tena pana parimaṭṭhe kittakaṃ khīyeyyāti.",
  "atk-s0302a:640_9": "Sāsapamattaṃ. Pañcamaṃ.",
  "atk-s0302a:641_0": "6. Sāsapasuttavaṇṇanā",
  "atk-s0302a:642_0": "129.",
  "atk-s0302a:642_1": "Chaṭṭhe āyasaṃ nagaranti āyasena pākārena parikkhittaṃ nagaraṃ,",
  "atk-s0302a:642_2": "na pana anto āyasehi ekabhūmikādipāsādehi ākiṇṇanti daṭṭhabbaṃ. Chaṭṭhaṃ.",
  "atk-s0302a:643_0": "7. Sāvakasuttavaṇṇanā",
  "atk-s0302a:644_0": "130.",
  "atk-s0302a:644_1": "Sattame anussareyyunti ekena kappasatasahasse anussarite aparo tassa ṭhitaṭṭhānato aññaṃ satasahassaṃ,",
  "atk-s0302a:644_2": "aññopi aññanti evaṃ cattāropi cattārisatasahassāni anussareyyuṃ. Sattamaṃ.",
  "atk-s0302a:645_0": "8-9. Gaṅgāsuttādivaṇṇanā",
  "atk-s0302a:646_0": "131- 132.",
  "atk-s0302a:646_1": "Aṭṭhame yā etasmiṃ antare vālikāti yā etasmiṃ āyāmato pañcayojanasatike antare vālikā.",
  "atk-s0302a:646_2": "Navame vattabbaṃ natthi.",
  "atk-s0302a:646_3": "Aṭṭhamanavamāni.",
  "atk-s0302a:647_0": "10. Puggalasuttavaṇṇanā",
  "atk-s0302a:648_0": "133.",
  "atk-s0302a:648_1": "Dasame aṭṭhikaṅkalotiādīni tīṇipi rāsivevacanāneva.",
  "atk-s0302a:648_2": "Imesaṃ pana sattānaṃ saaṭṭhikālato anaṭṭhikālova bahutaro.",
  "atk-s0302a:648_3": "Gaṇḍuppādakādipāṇabhūtānañhi etesaṃ aṭṭhimeva natthi,",
  "atk-s0302a:648_4": "macchakacchapādibhūtānaṃ pana aṭṭhimeva bahutaraṃ,",
  "atk-s0302a:648_5": "tasmā anaṭṭhikālañca bahuaṭṭhikālañca aggahetvā samaṭṭhikālova gahetabbo.",
  "atk-s0302a:648_6": "Uttaro gijjhakūṭassāti gijjhakūṭassa uttarapasse ṭhito.",
  "atk-s0302a:648_7": "Magadhānaṃ giribbajeti magadharaṭṭhassa giribbaje,",
  "atk-s0302a:648_8": "giriparikkhepe ṭhitoti attho.",
  "atk-s0302a:648_9": "Sesaṃ sabbattha uttānamevāti. Dasamaṃ.",
  "atk-s0302a:649_0": "Paṭhamo vaggo.",
  "atk-s0302a:650_0": "2. Dutiyavaggo",
  "atk-s0302a:651_0": "1. Duggatasuttavaṇṇanā",
  "atk-s0302a:652_0": "134.",
  "atk-s0302a:652_1": "Dutiyavaggassa paṭhame duggatanti daliddaṃ kapaṇaṃ.",
  "atk-s0302a:652_2": "Durūpetanti dussaṇṭhānehi hatthapādehi upetaṃ. Paṭhamaṃ.",
  "atk-s0302a:653_0": "2. Sukhitasuttavaṇṇanā",
  "atk-s0302a:654_0": "135.",
  "atk-s0302a:654_1": "Dutiye sukhitanti sukhasamappitaṃ mahaddhanaṃ mahābhogaṃ.",
  "atk-s0302a:654_2": "Susajjitanti alaṅkatapaṭiyattaṃ hatthikkhandhagataṃ mahāparivāraṃ. Dutiyaṃ.",
  "atk-s0302a:655_0": "3. Tiṃsamattasuttavaṇṇanā",
  "atk-s0302a:656_0": "136.",
  "atk-s0302a:656_1": "Tatiye pāveyyakāti pāveyyadesavāsino.",
  "atk-s0302a:656_2": "Sabbe āraññikātiādīsu dhutaṅgasamādānavasena tesaṃ āraññikādibhāvo veditabbo.",
  "atk-s0302a:656_3": "Sabbe sasaṃyojanāti sabbe sabandhanā,",
  "atk-s0302a:656_4": "keci sotāpannā,",
  "atk-s0302a:656_5": "keci sakadāgāmino,",
  "atk-s0302a:656_6": "keci anāgāmino.",
  "atk-s0302a:656_7": "Tesu hi puthujjano vā khīṇāsavo vā natthi.",
  "atk-s0302a:656_8": "Gunnantiādīsu setakāḷādivaṇṇesu ekekavaṇṇakālova gahetabbo.",
  "atk-s0302a:656_9": "Pāripanthakāti paripanthe tiṭṭhanakā panthaghātacorā.",
  "atk-s0302a:656_10": "Pāradārikāti paradāracārittaṃ āpajjanakā. Tatiyaṃ.",
  "atk-s0302a:657_0": "4-9. Mātusuttādivaṇṇanā",
  "atk-s0302a:658_0": "137- 142.",
  "atk-s0302a:658_1": "Catutthādīsu liṅganiyamena ceva cakkavāḷaniyamena ca attho veditabbo.",
  "atk-s0302a:658_2": "Purisānañhi mātugāmakālo,",
  "atk-s0302a:658_3": "mātugāmānañca purisakāloti evamettha liṅganiyamo.",
  "atk-s0302a:658_4": "Imamhā cakkavāḷā sattā paracakkavāḷaṃ,",
  "atk-s0302a:658_5": "paracakkavāḷā ca imaṃ cakkavāḷaṃ saṃsaranti.",
  "atk-s0302a:658_6": "Tesu imasmiṃ cakkavāḷe mātugāmakāle mātubhūtaññeva dassento yo namātābhūtapubboti āha.",
  "atk-s0302a:658_7": "Yo napitābhūtapubbotiādīsupi eseva nayo.",
  "atk-s0302a:658_8": "Catutthādīni.",
  "atk-s0302a:659_0": "10. Vepullapabbatasuttavaṇṇanā",
  "atk-s0302a:660_0": "143.",
  "atk-s0302a:660_1": "Dasame bhūtapubbanti atītakāle ekaṃ apadānaṃ āharitvā dasseti.",
  "atk-s0302a:660_2": "Samaññā udapādīti paññatti ahosi.",
  "atk-s0302a:660_3": "Catūhena ārohantīti idaṃ thāmamajjhime sandhāya vuttaṃ.",
  "atk-s0302a:660_4": "Agganti uttamaṃ.",
  "atk-s0302a:660_5": "Bhaddayuganti sundarayugalaṃ.",
  "atk-s0302a:660_6": "Tīhena ārohantīti ettāvatā kira dvinnaṃ buddhānaṃ antare yojanaṃ pathavī ussannā,",
  "atk-s0302a:660_7": "so pabbato tiyojanubbedho jāto.",
  "atk-s0302a:661_0": "Appaṃ vā bhiyyoti vassasatato uttariṃ appaṃ dasa vā vīsaṃ vā vassāni.",
  "atk-s0302a:661_1": "Puna vassasatameva jīvanako nāma natthi,",
  "atk-s0302a:661_2": "uttamakoṭiyā pana saṭṭhi vā asīti vā vassāni jīvanti.",
  "atk-s0302a:661_3": "Vassasataṃ pana appatvā pañcavassadasavassādikāle mīyamānāva bahukā.",
  "atk-s0302a:661_4": "Ettha ca kakusandho bhagavā cattālīsavassasahassāyukakāle,",
  "atk-s0302a:661_5": "koṇāgamano tiṃsavassasahassāyukakāle nibbattoti idaṃ anupubbena parihīnasadisaṃ kataṃ,",
  "atk-s0302a:661_6": "na pana evaṃ parihīnaṃ,",
  "atk-s0302a:661_7": "vaḍḍhitvā vaḍḍhitvā parihīnanti veditabbaṃ. Kathaṃ?",
  "atk-s0302a:661_8": "Kakusandho tāva bhagavā imasmiṃyeva kappe cattālīsavassasahassāyukakāle nibbatto āyuppamāṇaṃ pañca koṭṭhāse",
  "atk-s0302a:661_9": "katvā cattāro ṭhatvā pañcame vijjamāneyeva parinibbuto.",
  "atk-s0302a:661_10": "Taṃ āyu parihāyamānaṃ dasavassakālaṃ patvā puna vaḍḍhamānaṃ asaṅkheyyaṃ hutvā tato parihāyamānaṃ tiṃsavassasahassāyukakāle ṭhitaṃ,",
  "atk-s0302a:661_11": "tadā koṇāgamano nibbatto.",
  "atk-s0302a:661_12": "Tasmimpi tatheva parinibbute taṃ āyu dasavassakālaṃ patvā puna vaḍḍhamānaṃ asaṅkheyyaṃ hutvā parihāyitvā vīsavassasahassakāle ṭhitaṃ,",
  "atk-s0302a:661_13": "tadā kassapo bhagavā nibbatto.",
  "atk-s0302a:661_14": "Tasmimpi tatheva parinibbute taṃ āyu dasavassakālaṃ patvā puna vaḍḍhamānaṃ asaṅkheyyaṃ hutvā parihāyitvā vassasatakālaṃ pattaṃ,",
  "atk-s0302a:661_15": "atha amhākaṃ sammāsambuddho nibbatto.",
  "atk-s0302a:661_16": "Evaṃ anupubbena parihāyitvā vaḍḍhitvā vaḍḍhitvā parihīnanti veditabbaṃ.",
  "atk-s0302a:661_17": "Tattha ca yaṃ āyuparimāṇesu mandesu buddhā nibbattanti,",
  "atk-s0302a:661_18": "tesampi tadeva āyuparimāṇaṃ hotīti. Dasamaṃ.",
  "atk-s0302a:662_0": "Dutiyo vaggo.",
  "atk-s0302a:663_0": "Anamataggasaṃyuttavaṇṇanā niṭṭhitā.",
  "atk-s0302a:666_0": "5. Kassapasaṃyuttaṃ",
  "atk-s0302a:667_0": "1. Santuṭṭhasuttavaṇṇanā",
  "atk-s0302a:668_0": "144.",
  "atk-s0302a:668_1": "Kassapasaṃyuttassa paṭhame santuṭṭhāyanti santuṭṭho ayaṃ.",
  "atk-s0302a:668_2": "Itarītarenāti na thūlasukhumalūkhapaṇītathirajiṇṇānaṃ yena kenaci,",
  "atk-s0302a:668_3": "atha kho yathāladdhādīnaṃ itarītarena yena kenaci santuṭṭhoti attho.",
  "atk-s0302a:668_4": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0302a:668_5": "Piṇḍapātādīsupi eseva nayo.",
  "atk-s0302a:669_0": "Tesaṃ ayaṃ pabhedasaṃvaṇṇanā –",
  "atk-s0302a:669_1": "idha bhikkhu cīvaraṃ labhati sundaraṃ vā asundaraṃ vā,",
  "atk-s0302a:669_2": "so teneva yāpeti,",
  "atk-s0302a:669_3": "aññaṃ na pattheti,",
  "atk-s0302a:669_4": "labhantopi na gaṇhāti.",
  "atk-s0302a:669_5": "Ayamassa cīvare yathālābhasantoso.",
  "atk-s0302a:669_6": "Atha pana pakatidubbalo vā hoti ābādhajarābhibhūto vā,",
  "atk-s0302a:669_7": "garucīvaraṃ pārupanto kilamati,",
  "atk-s0302a:669_8": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.",
  "atk-s0302a:669_9": "Ayamassa cīvare yathābalasantoso.",
  "atk-s0302a:669_10": "Aparo paṇītapaccayalābhī hoti,",
  "atk-s0302a:669_11": "so paṭṭacīvarādīnaṃ aññataraṃ mahagghacīvaraṃ bahūni vā cīvarāni labhitvā –",
  "atk-s0302a:669_12": "“idaṃ therānaṃ cirapabbajitānaṃ,",
  "atk-s0302a:669_13": "idaṃ bahussutānaṃ anurūpaṃ,",
  "atk-s0302a:669_14": "idaṃ gilānānaṃ,",
  "atk-s0302a:669_15": "idaṃ appalābhīnaṃ hotū”ti datvā tesaṃ purāṇacīvaraṃ vā saṅkārakūṭādito vā pana nantakāni uccinitvā tehi saṅghāṭiṃ katvā dhārentopi santuṭṭhova hoti.",
  "atk-s0302a:669_16": "Ayamassa cīvare yathāsāruppasantoso.",
  "atk-s0302a:670_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0302a:670_1": "so teneva yāpeti,",
  "atk-s0302a:670_2": "aññaṃ na pattheti,",
  "atk-s0302a:670_3": "labhantopi na gaṇhāti.",
  "atk-s0302a:670_4": "Ayamassa piṇḍapāte yathālābha santoso.",
  "atk-s0302a:670_5": "Yo pana attano pakativiruddhaṃ vā byādhiviruddhaṃ vā piṇḍapātaṃ labhati,",
  "atk-s0302a:670_6": "yenassa paribhuttena aphāsu hoti,",
  "atk-s0302a:670_7": "so sabhāgassa bhikkhuno taṃ datvā tassa hatthato sappāyabhojanaṃ bhutvā samaṇadhammaṃ karontopi santuṭṭhova hoti.",
  "atk-s0302a:670_8": "Ayamassa piṇḍapāte yathābalasantoso.",
  "atk-s0302a:670_9": "Aparo bahuṃ paṇītaṃ piṇḍapātaṃ labhati,",
  "atk-s0302a:670_10": "so taṃ cīvaraṃ viya cirapabbajita-",
  "atk-s0302a:670_11": "bahussuta-",
  "atk-s0302a:670_12": "appalābhagilānānaṃ datvā,",
  "atk-s0302a:670_13": "tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0302a:670_14": "Ayamassa piṇḍapāte yathāsāruppasantoso.",
  "atk-s0302a:671_0": "Idha pana bhikkhu senāsanaṃ labhati manāpaṃ vā amanāpaṃ vā,",
  "atk-s0302a:671_1": "so tena neva somanassaṃ na paṭighaṃ uppādeti,",
  "atk-s0302a:671_2": "antamaso tiṇasanthārakenāpi yathāladdheneva tussati.",
  "atk-s0302a:671_3": "Ayamassa senāsane yathālābhasantoso.",
  "atk-s0302a:671_4": "Yo pana attano pakativiruddhaṃ vā byādhiviruddhaṃ vā senāsanaṃ labhati,",
  "atk-s0302a:671_5": "yatthassa vasato aphāsu hoti,",
  "atk-s0302a:671_6": "so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti.",
  "atk-s0302a:671_7": "Ayamassa senāsane yathābalasantoso.",
  "atk-s0302a:671_8": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati,",
  "atk-s0302a:671_9": "so tāni cīvarādīni viya cirapabbajitabahussutaappalābhagilānānaṃ datvā yattha katthaci vasantopi santuṭṭhova hoti.",
  "atk-s0302a:671_10": "Ayamassa senāsane yathāsāruppasantoso.",
  "atk-s0302a:671_11": "Yopi “uttamasenāsanaṃ nāma pamādaṭṭhānaṃ,",
  "atk-s0302a:671_12": "tattha nisinnassa thinamiddhaṃ okkamati,",
  "atk-s0302a:671_13": "niddābhibhūtassa paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0302a:671_14": "so taṃ paṭikkhipitvā abbhokāsarukkhamūlādīsu vasanto santuṭṭhova hoti.",
  "atk-s0302a:671_15": "Ayampi senāsane yathāsāruppasantoso.",
  "atk-s0302a:672_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "atk-s0302a:672_1": "so yaṃ labhati teneva tussati,",
  "atk-s0302a:672_2": "aññaṃ na pattheti,",
  "atk-s0302a:672_3": "labhantopi na gaṇhāti.",
  "atk-s0302a:672_4": "Ayamassa gilānapaccaye yathālābhasantoso.",
  "atk-s0302a:672_5": "Yo pana telenatthiko phāṇitaṃ labhati,",
  "atk-s0302a:672_6": "so taṃ sabhāgassa bhikkhuno datvā tassa hatthato telaṃ gahetvā vā aññadeva vā pariyesitvā bhesajjaṃ karontopi santuṭṭhova hoti.",
  "atk-s0302a:672_7": "Ayamassa gilānapaccaye yathābalasantoso.",
  "atk-s0302a:672_8": "Aparo mahāpuñño bahuṃ telamadhuphāṇitādipaṇītabhesajjaṃ labhati,",
  "atk-s0302a:672_9": "so taṃ cīvaraṃ viya cirapabbajita-",
  "atk-s0302a:672_10": "bahussuta-",
  "atk-s0302a:672_11": "appalābhagilānānaṃ datvā tesaṃ ābhatena yena kenaci yāpentopi santuṭṭhova hoti.",
  "atk-s0302a:672_12": "Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ “gaṇha, bhante,",
  "atk-s0302a:672_13": "yadicchasī”ti vuccamāno sacassa tesu aññatarenapi rogo vūpasammati,",
  "atk-s0302a:672_14": "atha “muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena bhesajjaṃ karonto paramasantuṭṭhova hoti.",
  "atk-s0302a:672_15": "Ayamassa gilānapaccaye yathāsāruppasantoso.",
  "atk-s0302a:672_16": "Iti ime tayo santose sandhāya “santuṭṭhāyaṃ,",
  "atk-s0302a:672_17": "bhikkhave,",
  "atk-s0302a:672_18": "kassapo itarītarena cīvarenā”ti vuttaṃ.",
  "atk-s0302a:673_0": "Vaṇṇavādīti eko santuṭṭho hoti,",
  "atk-s0302a:673_1": "santosassa vaṇṇaṃ na katheti.",
  "atk-s0302a:673_2": "Eko na santuṭṭho hoti,",
  "atk-s0302a:673_3": "santosassa vaṇṇaṃ katheti.",
  "atk-s0302a:673_4": "Eko neva santuṭṭho hoti,",
  "atk-s0302a:673_5": "na santosassa vaṇṇaṃ katheti.",
  "atk-s0302a:673_6": "Eko santuṭṭho ca hoti,",
  "atk-s0302a:673_7": "santosassa ca vaṇṇaṃ katheti.",
  "atk-s0302a:673_8": "Ayaṃ tādisoti dassetuṃ itarītaracīvarasantuṭṭhiyā ca vaṇṇavādīti vuttaṃ.",
  "atk-s0302a:673_9": "Anesananti dūteyyapahiṇagamanānuyogappabhedaṃ nānappakāraṃ anesanaṃ.",
  "atk-s0302a:673_10": "Aladdhāti alabhitvā.",
  "atk-s0302a:673_11": "Yathā ca ekacco “kathaṃ nu kho cīvaraṃ labhissāmī”ti puññavantehi bhikkhūhi saddhiṃ ekato hutvā kohaññaṃ karonto uttasati paritassati,",
  "atk-s0302a:673_12": "ayaṃ evaṃ aladdhā ca cīvaraṃ na paritassati.",
  "atk-s0302a:673_13": "Laddhā cāti dhammena samena labhitvā.",
  "atk-s0302a:673_14": "Agadhitoti vigatalobhagedho.",
  "atk-s0302a:673_15": "Amucchitoti adhimattataṇhāya mucchaṃ anāpanno.",
  "atk-s0302a:673_16": "Anajjhāpannoti taṇhāya anotthaṭo apariyonaddho.",
  "atk-s0302a:673_17": "Ādīnavadassāvīti anesanāpattiyañca gadhitaparibhoge ca ādīnavaṃ passamāno.",
  "atk-s0302a:673_18": "Nissaraṇapaññoti,",
  "atk-s0302a:673_19": "“yāvadeva sītassa paṭighātāyā”ti vuttanissaraṇameva jānanto paribhuñjatīti attho.",
  "atk-s0302a:673_20": "Itarītarena piṇḍapātenātiādīsupi yathāladdhādīnaṃ yena kenaci piṇḍapātena,",
  "atk-s0302a:673_21": "yena kenaci senāsanena,",
  "atk-s0302a:673_22": "yena kenaci gilānapaccayabhesajjaparikkhārenāti evamattho daṭṭhabbo.",
  "atk-s0302a:674_0": "Kassapena vā hi vo,",
  "atk-s0302a:674_1": "bhikkhave,",
  "atk-s0302a:674_2": "ovadissāmīti ettha yathā mahākassapatthero catūsu paccayesu tīhi santosehi santuṭṭho,",
  "atk-s0302a:674_3": "tumhepi tathārūpā bhavathāti ovadanto kassapena ovadati nāma.",
  "atk-s0302a:674_4": "Yo vā panassa kassapasadisoti etthāpi yo vā panaññopi kassapasadiso mahākassapatthero viya catūsu paccayesu tīhi santosehi santuṭṭho bhaveyya,",
  "atk-s0302a:674_5": "tumhepi tathārūpā bhavathāti ovadanto kassapasadisena ovadati nāma.",
  "atk-s0302a:674_6": "Tathattāya paṭipajjitabbanti “sammāsambuddhassa imāya imasmiṃ santuṭṭhisutte vuttasallekhācārapaṭipattiyā kathanaṃ nāma bhāro,",
  "atk-s0302a:674_7": "amhākampi imaṃ paṭipattiṃ paripūraṃ katvā pūraṇaṃ bhāroyeva,",
  "atk-s0302a:674_8": "āgato kho pana bhāro gahetabbo”ti cintetvā yathā mayā kathitaṃ,",
  "atk-s0302a:674_9": "tathattāya tathābhāvāya tumhehipi paṭipajjitabbanti. Paṭhamaṃ.",
  "atk-s0302a:675_0": "2. Anottappīsuttavaṇṇanā",
  "atk-s0302a:676_0": "145.",
  "atk-s0302a:676_1": "Dutiye anātāpīti yaṃ vīriyaṃ kilese ātapati,",
  "atk-s0302a:676_2": "tena rahito.",
  "atk-s0302a:676_3": "Anottappīti nibbhayo kilesuppattito kusalānuppattito ca bhayarahito.",
  "atk-s0302a:676_4": "Sambodhāyāti sambujjhanatthāya.",
  "atk-s0302a:676_5": "Nibbānāyāti nibbānasacchikiriyāya.",
  "atk-s0302a:676_6": "Anuttarassa yogakkhemassāti arahattassa tañhi anuttarañceva catūhi ca yogehi khemaṃ.",
  "atk-s0302a:677_0": "Anuppannātiādīsu ye pubbe appaṭiladdhapubbaṃ cīvarādiṃ vā paccayaṃ upaṭṭhākasaddhivihārika-",
  "atk-s0302a:677_1": "antevāsīnaṃ vā aññatarato manuññavatthuṃ paṭilabhitvā taṃ subhaṃ sukhanti ayoniso gaṇhantassa aññataraṃ",
  "atk-s0302a:677_2": "vā pana ananubhūtapubbaṃ ārammaṇaṃ yathā tathā vā ayoniso āvajjentassa lobhādayo pāpakā akusalā dhammā",
  "atk-s0302a:677_3": "uppajjanti,",
  "atk-s0302a:677_4": "te anuppannāti veditabbā.",
  "atk-s0302a:677_5": "Aññathā hi anamatagge saṃsāre anuppannā nāma pāpakā dhammā natthi.",
  "atk-s0302a:677_6": "Anubhūtapubbepi ca vatthumhi ārammaṇe vā yassa pakatibuddhiyā vā uddesaparipucchāya vā pariyattinavakammayonisomanasikārānaṃ",
  "atk-s0302a:677_7": "vā aññataravasena pubbe anuppajjitvā pacchā tādisena paccayena sahasā uppajjanti,",
  "atk-s0302a:677_8": "imepi “anuppannā uppajjamānā anatthāya saṃvatteyyu”nti veditabbā.",
  "atk-s0302a:677_9": "Tesuyeva pana vatthārammaṇesu punappunaṃ uppajjamānā nappahīyanti nāma,",
  "atk-s0302a:677_10": "te “uppannā appahīyamānā anatthāya saṃvatteyyu”nti veditabbā.",
  "atk-s0302a:677_11": "Ayamettha saṅkhepo,",
  "atk-s0302a:677_12": "vitthārato pana uppannānuppannabhedo ca pahānappahānavidhānañca sabbaṃ visuddhimagge ñāṇadassanavisuddhiniddese kathitaṃ.",
  "atk-s0302a:678_0": "Anuppannā me kusalā dhammāti appaṭiladdhāpi sīlasamādhimaggaphalasaṅkhātā anavajjadhammā.",
  "atk-s0302a:678_1": "Uppannāti teyeva paṭiladdhā.",
  "atk-s0302a:678_2": "Nirujjhamānā anatthāya saṃvatteyyunti te sīlādidhammā parihānivasena puna anuppattiyā nirujjhamānā anatthāya saṃvatteyyunti veditabbā.",
  "atk-s0302a:678_3": "Ettha ca lokiyā parihāyanti,",
  "atk-s0302a:678_4": "lokuttarānaṃ parihāni natthīti.",
  "atk-s0302a:678_5": "“Uppannānaṃ kusalānaṃ dhammānaṃ ṭhitiyā”ti imassa pana sammappadhānassa vasenāyaṃ desanā katā.",
  "atk-s0302a:678_6": "Dutiyamaggo vā sīghaṃ anuppajjamāno,",
  "atk-s0302a:678_7": "paṭhamamaggo nirujjhamāno anatthāya saṃvatteyyāti evampettha attho daṭṭhabbo.",
  "atk-s0302a:678_8": "Iti imasmiṃ sutte ime cattāro sammappadhānā pubbabhāgavipassanāvasena kathitāti. Dutiyaṃ.",
  "atk-s0302a:679_0": "3. Candūpamasuttavaṇṇanā",
  "atk-s0302a:680_0": "146.",
  "atk-s0302a:680_1": "Tatiye candūpamāti candasadisā hutvā.",
  "atk-s0302a:680_2": "Kiṃ parimaṇḍalatāya? No,",
  "atk-s0302a:680_3": "apica kho yathā cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ vā nikantiṃ vā patthanaṃ vā pariyuṭṭhānaṃ vā karoti,",
  "atk-s0302a:680_4": "na ca na hoti mahājanassa piyo manāpo,",
  "atk-s0302a:680_5": "tumhepi evaṃ kenaci saddhiṃ santhavādīnaṃ akaraṇena bahujanassa piyā manāpā candūpamā hutvā khattiyakulādīni cattāri kulāni upasaṅkamathāti attho.",
  "atk-s0302a:680_6": "Apica yathā cando andhakāraṃ vidhamati,",
  "atk-s0302a:680_7": "ālokaṃ pharati,",
  "atk-s0302a:680_8": "evaṃ kilesandhakāravidhamanena ñāṇālokapharaṇena cāpi candūpamā hutvāti evamādīhipi nayehi ettha attho daṭṭhabbo.",
  "atk-s0302a:681_0": "Apakasseva kāyaṃ apakassa cittanti teneva santhavādīnaṃ akaraṇena kāyañca cittañca apakassitvā,",
  "atk-s0302a:681_1": "apanetvāti attho.",
  "atk-s0302a:681_2": "Yo hi bhikkhu araññepi na vasati,",
  "atk-s0302a:681_3": "kāmavitakkādayopi vitakketi,",
  "atk-s0302a:681_4": "ayaṃ neva kāyaṃ apakassati,",
  "atk-s0302a:681_5": "na cittaṃ.",
  "atk-s0302a:681_6": "Yo hi araññepi kho viharati,",
  "atk-s0302a:681_7": "kāmavitakkādayo pana vitakketi,",
  "atk-s0302a:681_8": "ayaṃ kāyameva apakassati,",
  "atk-s0302a:681_9": "na cittaṃ.",
  "atk-s0302a:681_10": "Yo gāmante vasati,",
  "atk-s0302a:681_11": "kāmavitakkādayopi kho na ca vitakketi,",
  "atk-s0302a:681_12": "ayaṃ cittameva apakassati, na kāyaṃ.",
  "atk-s0302a:681_13": "Yo pana araññe ceva vasati,",
  "atk-s0302a:681_14": "kāmavitakkādayo ca na vitakketi,",
  "atk-s0302a:681_15": "ayaṃ ubhayampi apakassati.",
  "atk-s0302a:681_16": "Evarūpā hutvā kulāni upasaṅkamathāti dīpento “apakasseva kāyaṃ apakassa citta”nti āha.",
  "atk-s0302a:682_0": "Niccanavakāti niccaṃ navakāva,",
  "atk-s0302a:682_1": "āgantukasadisā eva hutvāti attho.",
  "atk-s0302a:682_2": "Āgantuko hi paṭipāṭiyā sampattagehaṃ pavisitvā sace naṃ gharasāmikā disvā,",
  "atk-s0302a:682_3": "“amhākaṃ puttabhātaro vippavāsaṃ gatā evaṃ vicariṃsū”ti anukampamānā nisīdāpetvā bhojenti,",
  "atk-s0302a:682_4": "bhuttamattoyeva “tumhākaṃ bhājanaṃ gaṇhathā”ti uṭṭhāya pakkamati,",
  "atk-s0302a:682_5": "na tehi saddhiṃ santhavaṃ vā karoti,",
  "atk-s0302a:682_6": "na kiccakaraṇīyāni vā saṃvidahati,",
  "atk-s0302a:682_7": "evaṃ tumhepi paṭipāṭiyā sampattagharaṃ pavisitvā yaṃ iriyāpathesu pasannā manussā denti,",
  "atk-s0302a:682_8": "taṃ gahetvā chinnasanthavā,",
  "atk-s0302a:682_9": "tesaṃ kiccakaraṇīye abyāvaṭā hutvā nikkhamathāti dīpeti.",
  "atk-s0302a:683_0": "Imassa pana niccanavakabhāvassa āvibhāvatthaṃ dvebhātikavatthu kathetabbaṃ –",
  "atk-s0302a:683_1": "vasāḷanagaragāmato kira dve bhātikā nikkhamitvā pabbajitā,",
  "atk-s0302a:683_2": "te cūḷanāgatthero ca mahānāgatthero cāti paññāyiṃsu.",
  "atk-s0302a:683_3": "Te cittalapabbate tiṃsa vassāni vasitvā arahattaṃ pattā “mātaraṃ passissāmā”ti āgantvā vasāḷanagaravihāre",
  "atk-s0302a:683_4": "vasitvā punadivase mātugāmaṃ piṇḍāya pavisiṃsu.",
  "atk-s0302a:683_5": "Mātāpi tesaṃ uḷuṅkena yāguṃ nīharitvā ekassa patte ākiri.",
  "atk-s0302a:683_6": "Tassā taṃ olokayamānāya puttasineho uppajji.",
  "atk-s0302a:683_7": "Atha naṃ āha – “tvaṃ, tāta,",
  "atk-s0302a:683_8": "mayhaṃ putto mahānāgo”ti.",
  "atk-s0302a:683_9": "Thero “pacchimaṃ theraṃ puccha upāsike”ti vatvā pakkāmi.",
  "atk-s0302a:683_10": "Pacchimatherassapi yāguṃ datvā, “tāta,",
  "atk-s0302a:683_11": "tvaṃ mayhaṃ putto cūḷanāgo”ti pucchi?",
  "atk-s0302a:683_12": "Thero “kiṃ, upāsike,",
  "atk-s0302a:683_13": "purimaṃ theraṃ na pucchasī”ti?",
  "atk-s0302a:683_14": "Vatvā pakkāmi.",
  "atk-s0302a:683_15": "Evaṃ mātarāpi saddhiṃ chinnasanthavo bhikkhu niccanavako nāma hoti.",
  "atk-s0302a:684_0": "Appagabbhāti na pagabbhā,",
  "atk-s0302a:684_1": "aṭṭhaṭṭhānena kāyapāgabbhiyena,",
  "atk-s0302a:684_2": "catuṭṭhānena vacīpāgabbhiyena,",
  "atk-s0302a:684_3": "anekaṭṭhānena manopāgabbhiyena ca virahitāti attho.",
  "atk-s0302a:684_4": "Aṭṭhaṭṭhānaṃ kāyapāgabbhiyaṃ nāma saṅghagaṇapuggala-",
  "atk-s0302a:684_5": "bhojanasālā-",
  "atk-s0302a:684_6": "jantāgharanahānatittha-",
  "atk-s0302a:684_7": "bhikkhācāramagga-",
  "atk-s0302a:684_8": "antaragharappavesanesu kāyena appatirūpakaraṇaṃ.",
  "atk-s0302a:684_9": "Seyyathidaṃ –",
  "atk-s0302a:684_10": "idhekacco saṅghamajjhe pallatthikāya vā nisīdati pāde pādaṃ ādhāyitvā vāti evamādi.",
  "atk-s0302a:684_11": "Tathā gaṇamajjhe.",
  "atk-s0302a:684_12": "Gaṇamajjheti catuparisasannipāte vā suttantikagaṇādisannipāte vā.",
  "atk-s0302a:684_13": "Tathā vuḍḍhatare puggale.",
  "atk-s0302a:684_14": "Bhojanasālāya pana vuḍḍhānaṃ āsanaṃ na deti,",
  "atk-s0302a:684_15": "navānaṃ āsanaṃ paṭibāhati.",
  "atk-s0302a:684_16": "Tathā jantāghare.",
  "atk-s0302a:684_17": "Vuḍḍhe cettha anāpucchā aggijalanādīni karoti.",
  "atk-s0302a:684_18": "Nhānatitthe ca yadidaṃ “daharo vuḍḍhoti pamāṇaṃ akatvā āgatapaṭipāṭiyā nhāyitabba”nti vuttaṃ,",
  "atk-s0302a:684_19": "tampi anādiyanto pacchā āgantvā udakaṃ otaritvā vuḍḍhe ca nave ca bādhati.",
  "atk-s0302a:684_20": "Bhikkhācāramagge pana aggāsanaaggodakaaggapiṇḍānaṃ atthāya purato gacchati bāhāya bāhaṃ paharanto.",
  "atk-s0302a:684_21": "Antaragharappavesane vuḍḍhehi paṭhamataraṃ pavisati,",
  "atk-s0302a:684_22": "daharehi saddhiṃ kāyakīḷanakaṃ karotīti evamādi.",
  "atk-s0302a:685_0": "Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.",
  "atk-s0302a:685_1": "Seyyathidaṃ –",
  "atk-s0302a:685_2": "idhekacco saṅghamajjhe anāpucchā dhammaṃ bhāsati.",
  "atk-s0302a:685_3": "Tathā pubbe vuttappakārassa gaṇassa majjhe puggalassa ca santike,",
  "atk-s0302a:685_4": "tattheva manussehi pañhaṃ puṭṭho vuḍḍhataraṃ anāpucchā vissajjeti.",
  "atk-s0302a:685_5": "Antaraghare pana “itthannāme kiṃ atthi? Kiṃ yāgu,",
  "atk-s0302a:685_6": "udāhu khādanīyaṃ bhojanīyaṃ?",
  "atk-s0302a:685_7": "Kiṃ me dassasi?",
  "atk-s0302a:685_8": "Kiṃ ajja khādissāma?",
  "atk-s0302a:685_9": "Kiṃ bhuñjissāma?",
  "atk-s0302a:685_10": "Kiṃ pivissāmā”tiādīni bhāsati.",
  "atk-s0302a:686_0": "Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi manasāva kāmavitakkādīnaṃ vitakkanaṃ.",
  "atk-s0302a:686_1": "Apica dussīlasseva sato “sīlavāti maṃ jano jānātū”ti evaṃ pavattā pāpicchatāpi manopāgabbhiyaṃ.",
  "atk-s0302a:686_2": "Iti sabbesampi imesaṃ pāgabbhiyānaṃ abhāvena appagabbhā hutvā upasaṅkamathāti vadati.",
  "atk-s0302a:687_0": "Jarudapānanti jiṇṇakūpaṃ.",
  "atk-s0302a:687_1": "Pabbatavisamanti pabbate visamaṃ papātaṭṭhānaṃ.",
  "atk-s0302a:687_2": "Nadīvidugganti nadiyā viduggaṃ chinnataṭaṭṭhānaṃ.",
  "atk-s0302a:687_3": "Apakasseva kāyanti tādisāni ṭhānāni yo khiḍḍādipasuto kāyaṃ anapakassa ekatobhāriyaṃ akatvāva vāyupatthambhakaṃ",
  "atk-s0302a:687_4": "aggāhāpetvā cittampi anapakassa “ettha patito hatthapādabhañjanādīni pāpuṇātī”ti anādīnavadassāvitāya",
  "atk-s0302a:687_5": "anubbejetvā sampiyāyamāno oloketi,",
  "atk-s0302a:687_6": "so patitvā hatthapādabhañjanādianatthaṃ pāpuṇāti.",
  "atk-s0302a:687_7": "Yo pana udakatthiko vā aññena vā kenaci kiccena oloketukāmo kāyaṃ apakassa ekato bhāriyaṃ katvā vāyupatthambhakaṃ gāhāpetvā,",
  "atk-s0302a:687_8": "cittampi apakassa ādīnavadassanena saṃvejetvā oloketi,",
  "atk-s0302a:687_9": "so na patati,",
  "atk-s0302a:687_10": "yathāruciṃ oloketvā sukhī yenakāmaṃ pakkamati.",
  "atk-s0302a:688_0": "Evameva khoti ettha idaṃ opammasaṃsandanaṃ –",
  "atk-s0302a:688_1": "jarudapānādayo viya hi cattāri kulāni,",
  "atk-s0302a:688_2": "olokanapuriso viya bhikkhu.",
  "atk-s0302a:688_3": "Yathā anapakaṭṭhakāyacitto tāni olokento puriso tattha patati,",
  "atk-s0302a:688_4": "evaṃ arakkhitehi kāyādīhi kulāni upasaṅkamanto bhikkhu kulesu bajjhati,",
  "atk-s0302a:688_5": "tato nānappakāraṃ sīlapādabhañjanādianatthaṃ pāpuṇāti.",
  "atk-s0302a:688_6": "Yathā pana apakaṭṭhakāyacitto puriso tattha na patati,",
  "atk-s0302a:688_7": "evaṃ rakkhiteneva kāyena rakkhitehi cittehi rakkhitāya vācāya suppaṭṭhitāya satiyā apakaṭṭhakāyacitto",
  "atk-s0302a:688_8": "hutvā kulāni upasaṅkamanto bhikkhu kulesu na bajjhati.",
  "atk-s0302a:688_9": "Athassa yathā tattha apatitassa purisassa,",
  "atk-s0302a:688_10": "na pādā bhañjanti,",
  "atk-s0302a:688_11": "evaṃ sīlapādo na bhijjati.",
  "atk-s0302a:688_12": "Yathā hatthā na bhañjanti,",
  "atk-s0302a:688_13": "evaṃ saddhāhattho na bhijjati.",
  "atk-s0302a:688_14": "Yathā kucchi na bhijjati,",
  "atk-s0302a:688_15": "evaṃ samādhikucchi na bhijjati.",
  "atk-s0302a:688_16": "Yathā sīsaṃ na bhijjati,",
  "atk-s0302a:688_17": "evaṃ ñāṇasīsaṃ na bhijjati,",
  "atk-s0302a:688_18": "yathā ca taṃ khāṇukaṇṭakādayo na vijjhanti,",
  "atk-s0302a:688_19": "evamimaṃ rāgakaṇṭakādayo na vijjhanti.",
  "atk-s0302a:688_20": "Yathā so nirupaddavo yathāruci oloketvā sukhī yenakāmaṃ pakkamati,",
  "atk-s0302a:688_21": "evaṃ bhikkhu kulāni nissāya cīvarādayo paccaye paṭisevanto kammaṭṭhānaṃ vaḍḍhetvā saṅkhāre sammasanto",
  "atk-s0302a:688_22": "arahattaṃ patvā lokuttarasukhena sukhito yenakāmaṃ agatapubbaṃ nibbānadisaṃ gacchati.",
  "atk-s0302a:689_0": "Idāni yo hīnādhimuttiko micchāpaṭipanno evaṃ vadeyya “sammāsambuddho ‘tividhaṃ pāgabbhiyaṃ pahāya niccanavakattena",
  "atk-s0302a:689_1": "candūpamā kulāni upasaṅkamathā’ti vadanto aṭṭhāne ṭhapeti,",
  "atk-s0302a:689_2": "asayhaṃ bhāraṃ āropeti,",
  "atk-s0302a:689_3": "yaṃ na sakkā kātuṃ taṃ kāretī”ti,",
  "atk-s0302a:689_4": "tassa vādapathaṃ pacchinditvā,",
  "atk-s0302a:689_5": "“sakkā evaṃ kātuṃ,",
  "atk-s0302a:689_6": "atthi evarūpo bhikkhū”ti dassento kassapo,",
  "atk-s0302a:689_7": "bhikkhavetiādimāha.",
  "atk-s0302a:690_0": "Ākāse pāṇiṃ cālesīti nīle gaganantare yamakavijjutaṃ cārayamāno viya heṭṭhābhāgaṃ uparibhāgaṃ ubhatopassesu pāṇiṃ sañcāresi.",
  "atk-s0302a:690_1": "Idañca pana tepiṭake buddhavacane asambhinnapadaṃ nāma.",
  "atk-s0302a:690_2": "Attamanoti tuṭṭhacitto sakamano,",
  "atk-s0302a:690_3": "na domanassena pacchinditvā gahitamano.",
  "atk-s0302a:690_4": "Kassapassa,",
  "atk-s0302a:690_5": "bhikkhaveti idampi purimanayeneva paravādaṃ pacchinditvā atthi evarūpo bhikkhūti dassanatthaṃ vuttaṃ.",
  "atk-s0302a:691_0": "Pasannākāraṃ kareyyunti cīvarādayo paccaye dadeyyuṃ.",
  "atk-s0302a:691_1": "Tathattāya paṭipajjeyyunti sīlassa āgataṭṭhāne sīlaṃ pūrayamānā,",
  "atk-s0302a:691_2": "samādhivipassanā maggaphalānaṃ āgataṭṭhāne tāni tāni sampādayamānā tathābhāvāya paṭipajjeyyuṃ.",
  "atk-s0302a:691_3": "Anudayanti rakkhaṇabhāvaṃ.",
  "atk-s0302a:691_4": "Anukampanti muducittataṃ.",
  "atk-s0302a:691_5": "Ubhayañcetaṃ kāruññasseva vevacanaṃ. Kassapo,",
  "atk-s0302a:691_6": "bhikkhaveti idampi purimanayeneva paravādaṃ pacchinditvā atthi evarūpo bhikkhūti dassanatthaṃ vuttaṃ.",
  "atk-s0302a:691_7": "Kassapena vāti ettha candopamādivasena yojanaṃ katvā purimanayeneva attho veditabbo. Tatiyaṃ.",
  "atk-s0302a:692_0": "4. Kulūpakasuttavaṇṇanā",
  "atk-s0302a:693_0": "147.",
  "atk-s0302a:693_1": "Catutthe kulūpakoti kulagharānaṃ upagantā.",
  "atk-s0302a:693_2": "Dentuyeva meti dadantuyeva mayhaṃ.",
  "atk-s0302a:693_3": "Sandīyatīti aṭṭīyati pīḷiyati.",
  "atk-s0302a:693_4": "Sesamettha vuttanayānusāreneva veditabbaṃ.",
  "atk-s0302a:693_5": "Catutthaṃ.",
  "atk-s0302a:694_0": "5. Jiṇṇasuttavaṇṇanā",
  "atk-s0302a:695_0": "148.",
  "atk-s0302a:695_1": "Pañcame jiṇṇoti thero mahallako.",
  "atk-s0302a:695_2": "Garukānīti taṃ satthu santikā laddhakālato paṭṭhāya chinnabhinnaṭṭhāne suttasaṃsibbanena ceva aggaḷadānena ca anekāni paṭalāni hutvā garukāni jātāni.",
  "atk-s0302a:695_3": "Nibbasanānīti pubbe bhagavatā nivāsetvā apanītatāya evaṃladdhanāmāni.",
  "atk-s0302a:695_4": "Tasmāti yasmā tvaṃ jiṇṇo ceva garupaṃsukūlo ca.",
  "atk-s0302a:695_5": "Gahapatānīti paṃsukūlikaṅgaṃ vissajjetvā gahapatīhi dinnacīvarāni dhārehīti vadati.",
  "atk-s0302a:695_6": "Nimantanānīti piṇḍapātikaṅgaṃ vissajjetvā salākabhattādīni nimantanāni bhuñjāhīti vadati.",
  "atk-s0302a:695_7": "Mama ca santiketi āraññikaṅgaṃ vissajjetvā gāmantasenāsaneyeva vasāhīti vadati.",
  "atk-s0302a:696_0": "Nanu ca yathā rājā senāpatiṃ senāpatiṭṭhāne ṭhapetvā tassa rājūpaṭṭhānādinā attano kammena ārādhentasseva",
  "atk-s0302a:696_1": "taṃ ṭhānantaraṃ gahetvā aññassa dadamāno ayuttaṃ nāma karoti,",
  "atk-s0302a:696_2": "evaṃ satthā mahākassapattherassa paccuggamanatthāya tigāvutaṃ maggaṃ gantvā rājagahassa ca nāḷandāya",
  "atk-s0302a:696_3": "ca antare bahuputtakarukkhamūle nisinno tīhi ovādehi upasampādetvā tena saddhiṃ attano cīvaraṃ parivattetvā",
  "atk-s0302a:696_4": "theraṃ jātiāraññikaṅgañceva jātipaṃsukūlikaṅgañca akāsi,",
  "atk-s0302a:696_5": "so tasmiṃ kattukamyatāchandena satthu cittaṃ ārādhentasseva paṃsukūlādīni vissajjāpetvā gahapaticīvarapaṭiggahaṇādīsu niyojento ayuttaṃ nāma karotīti.",
  "atk-s0302a:696_6": "Na karoti. Kasmā?",
  "atk-s0302a:696_7": "Attajjhāsayattā.",
  "atk-s0302a:696_8": "Na hi satthā dhutaṅgāni vissajjāpetukāmo,",
  "atk-s0302a:696_9": "yathā pana aghaṭṭitā bheriādayo saddaṃ na vissajjenti,",
  "atk-s0302a:696_10": "evaṃ aghaṭṭitā evarūpā puggalā na sīhanādaṃ nadantīti nadāpetukāmo sīhanādajjhāsayena evamāha.",
  "atk-s0302a:696_11": "Theropi satthu ajjhāsayānurūpeneva “ahaṃ kho, bhante,",
  "atk-s0302a:696_12": "dīgharattaṃ āraññiko cevā”tiādinā nayena sīhanādaṃ nadati.",
  "atk-s0302a:697_0": "Diṭṭhadhammasukhavihāranti diṭṭhadhammasukhavihāro nāma āraññikasseva labbhati,",
  "atk-s0302a:697_1": "no gāmantavāsino.",
  "atk-s0302a:697_2": "Gāmantasmiñhi vasanto dārakasaddaṃ suṇāti,",
  "atk-s0302a:697_3": "asappāyarūpāni passati,",
  "atk-s0302a:697_4": "asappāye sadde suṇāti,",
  "atk-s0302a:697_5": "tenassa anabhirati uppajjati.",
  "atk-s0302a:697_6": "Āraññiko pana gāvutaṃ vā aḍḍhayojanaṃ vā atikkamitvā araññaṃ ajjhogāhetvā vasanto dīpibyagghasīhādīnaṃ sadde suṇāti,",
  "atk-s0302a:697_7": "yesaṃ savanapaccayā amānusikāsavanarati uppajjati.",
  "atk-s0302a:697_8": "Yaṃ sandhāya vuttaṃ –",
  "atk-s0302a:698_0": "“Suññāgāraṃ paviṭṭhassa, santacittassa bhikkhuno;",
  "atk-s0302a:699_0": "Amānusī ratī hoti, sammā dhammaṃ vipassato.",
  "atk-s0302a:700_0": "“Yato yato sammasati, khandhānaṃ udayabbayaṃ;",
  "atk-s0302a:701_0": "Labhatī pītipāmojjaṃ, amataṃ taṃ vijānataṃ. ;",
  "atk-s0302a:702_0": "“Purato pacchato vāpi, aparo ce na vijjati;",
  "atk-s0302a:703_0": "Tattheva phāsu bhavati, ekassa ramato vane”ti.",
  "atk-s0302a:704_0": "Tathā piṇḍapātikasseva labbhati,",
  "atk-s0302a:704_1": "no apiṇḍapātikassa.",
  "atk-s0302a:704_2": "Apiṇḍapātiko hi akālacārī hoti,",
  "atk-s0302a:704_3": "turitacāraṃ gacchati,",
  "atk-s0302a:704_4": "parivatteti,",
  "atk-s0302a:704_5": "palibuddhova gacchati,",
  "atk-s0302a:704_6": "tattha ca bahusaṃsayo hoti.",
  "atk-s0302a:704_7": "Piṇḍapātiko pana na akālacārī hoti,",
  "atk-s0302a:704_8": "na turitacāraṃ gacchati,",
  "atk-s0302a:704_9": "na parivatteti,",
  "atk-s0302a:704_10": "apalibuddhova gacchati,",
  "atk-s0302a:704_11": "tattha ca na bahusaṃsayo hoti.",
  "atk-s0302a:705_0": "Kathaṃ?",
  "atk-s0302a:705_1": "Apiṇḍapātiko hi gāmato dūravihāre vasamāno kālasseva “yāguṃ vā pārivāsikabhattaṃ vā lacchāmi,",
  "atk-s0302a:705_2": "āsanasālāya vā pana uddesabhattādīsu kiñcideva mayhaṃ pāpuṇissatī”ti makkaṭakasuttāni chindanto sayitagorūpāni",
  "atk-s0302a:705_3": "uṭṭhāpento pātova gacchanto akālacārī hoti.",
  "atk-s0302a:705_4": "Manusse khettakammādīnaṃ atthāya gehā nikkhanteyeva sampāpuṇituṃ migaṃ anubandhanto viya vegena gacchanto turitacārī hoti.",
  "atk-s0302a:705_5": "Antarā kiñcideva disvā “asukaupāsako vā asukaupāsikā vā gehe,",
  "atk-s0302a:705_6": "no gehe”ti pucchati,",
  "atk-s0302a:705_7": "“no gehe”ti sutvā “idāni kuto labhissāmī”ti?",
  "atk-s0302a:705_8": "Aggidaḍḍho viya pavedhati,",
  "atk-s0302a:705_9": "sayaṃ pacchimadisaṃ gantukāmo pācīnadisāya salākaṃ labhitvā aññaṃ pacchimadisāya laddhasalākaṃ upasaṅkamitvā, “bhante,",
  "atk-s0302a:705_10": "ahaṃ pacchimadisaṃ gamissāmi,",
  "atk-s0302a:705_11": "mama salākaṃ tumhe gaṇhatha,",
  "atk-s0302a:705_12": "tumhākaṃ salākaṃ mayhaṃ dethā”ti salākaṃ parivatteti.",
  "atk-s0302a:705_13": "Ekaṃ vā pana salākabhattaṃ āharitvā paribhuñjanto “aparassāpi salākabhattassa pattaṃ dethā”ti manussehi vutte, “bhante,",
  "atk-s0302a:705_14": "tumhākaṃ pattaṃ detha,",
  "atk-s0302a:705_15": "ahaṃ mayhaṃ patte bhattaṃ pakkhipitvā tumhākaṃ pattaṃ dassāmī”ti aññassa pattaṃ dāpetvā bhatte āhaṭe",
  "atk-s0302a:705_16": "attano patte pakkhipitvā pattaṃ paṭidento pattaṃ parivatteti nāma.",
  "atk-s0302a:705_17": "Vihāre rājarājamahāmattādayo mahādānaṃ denti,",
  "atk-s0302a:705_18": "iminā ca bhiyyo dūragāme salākā laddhā,",
  "atk-s0302a:705_19": "tattha agacchanto puna sattāhaṃ salākaṃ na labhatīti alābhabhayena gacchati,",
  "atk-s0302a:705_20": "evaṃ gacchanto palibuddho hutvā gacchati nāma.",
  "atk-s0302a:705_21": "Yassa cesa salākabhattādino atthāya gacchati,",
  "atk-s0302a:705_22": "“taṃ dassanti nu kho me,",
  "atk-s0302a:705_23": "udāhu na dassanti,",
  "atk-s0302a:705_24": "paṇītaṃ nu kho dassanti,",
  "atk-s0302a:705_25": "udāhu lūkhaṃ,",
  "atk-s0302a:705_26": "thokaṃ nu kho,",
  "atk-s0302a:705_27": "udāhu bahukaṃ,",
  "atk-s0302a:705_28": "sītalaṃ nu kho,",
  "atk-s0302a:705_29": "udāhu uṇha”nti evaṃ tattha ca bahusaṃsayo hoti.",
  "atk-s0302a:706_0": "Piṇḍapātiko pana kālasseva vuṭṭhāya vattapaṭivattaṃ katvā sarīraṃ paṭijaggitvā vasanaṭṭhānaṃ pavisitvā",
  "atk-s0302a:706_1": "kammaṭṭhānaṃ manasikatvā kālaṃ sallakkhetvā mahājanassa uḷuṅkabhikkhādīni dātuṃ pahonakakāle gacchatīti",
  "atk-s0302a:706_2": "na akālacārī hoti,",
  "atk-s0302a:706_3": "ekekaṃ padavāraṃ cha koṭṭhāse katvā vipassanto gacchatīti na turitacārī hoti,",
  "atk-s0302a:706_4": "attano garubhāvena “asuko gehe,",
  "atk-s0302a:706_5": "na gehe”ti na pucchati,",
  "atk-s0302a:706_6": "salākabhattādīniyeva na gaṇhāti.",
  "atk-s0302a:706_7": "Agaṇhanto kiṃ parivattessati?",
  "atk-s0302a:706_8": "Na aññassa vasena palibuddhova hoti,",
  "atk-s0302a:706_9": "kammaṭṭhānaṃ manasikaronto yathāruci gacchati,",
  "atk-s0302a:706_10": "itaro viya na bahusaṃsayo hoti.",
  "atk-s0302a:706_11": "Ekasmiṃ gāme vā vīthiyā vā alabhitvā aññattha carati.",
  "atk-s0302a:706_12": "Tasmimpi alabhitvā aññattha caranto missakodanaṃ saṅkaḍḍhitvā amataṃ viya paribhuñjitvā gacchati.",
  "atk-s0302a:707_0": "Paṃsukūlikasseva labbhati,",
  "atk-s0302a:707_1": "no apaṃsukūlikassa.",
  "atk-s0302a:707_2": "Apaṃsukūliko hi vassāvāsikaṃ pariyesanto carati,",
  "atk-s0302a:707_3": "na senāsanasappāyaṃ pariyesati.",
  "atk-s0302a:707_4": "Paṃsukūliko pana na vassāvāsikaṃ pariyesanto carati,",
  "atk-s0302a:707_5": "senāsanasappāyameva pariyesati.",
  "atk-s0302a:707_6": "Tecīvarikasseva labbhati,",
  "atk-s0302a:707_7": "na itarassa.",
  "atk-s0302a:707_8": "Atecīvariko hi bahubhaṇḍo bahuparikkhāro hoti,",
  "atk-s0302a:707_9": "tenassa phāsuvihāro natthi.",
  "atk-s0302a:707_10": "Appicchādīnañceva labbhati,",
  "atk-s0302a:707_11": "na itaresanti.",
  "atk-s0302a:707_12": "Tena vuttaṃ –",
  "atk-s0302a:707_13": "“attano ca diṭṭhadhammasukhavihāraṃ sampassamāno”ti. Pañcamaṃ.",
  "atk-s0302a:708_0": "6. Ovādasuttavaṇṇanā",
  "atk-s0302a:709_0": "149.",
  "atk-s0302a:709_1": "Chaṭṭhe ahaṃ vāti kasmā āha?",
  "atk-s0302a:709_2": "Theraṃ attano ṭhāne ṭhapanatthaṃ.",
  "atk-s0302a:709_3": "Kiṃ sāriputtamoggallānā natthīti? Atthi.",
  "atk-s0302a:709_4": "Evaṃ panassa ahosi “ime na ciraṃ ṭhassanti,",
  "atk-s0302a:709_5": "kassapo pana vīsavassasatāyuko,",
  "atk-s0302a:709_6": "so mayi parinibbute sattapaṇṇiguhāyaṃ nisīditvā dhammavinayasaṅgahaṃ katvā mama sāsanaṃ pañcavassasahassaparimāṇakālapavattanakaṃ karissati,",
  "atk-s0302a:709_7": "attano taṃ ṭhāne ṭhapemi,",
  "atk-s0302a:709_8": "evaṃ bhikkhū kassapassa sussūsitabbaṃ maññissantī”ti.",
  "atk-s0302a:709_9": "Tasmā evamāha.",
  "atk-s0302a:709_10": "Dubbacāti dukkhena vattabbā.",
  "atk-s0302a:709_11": "Dovacassakaraṇehīti dubbacabhāvakaraṇehi.",
  "atk-s0302a:709_12": "Appadakkhiṇaggāhinoti anusāsaniṃ sutvā padakkhiṇaṃ na gaṇhanti yathānusiṭṭhaṃ na paṭipajjanti,",
  "atk-s0302a:709_13": "appaṭipajjantā vāmagāhino nāma jātāti dasseti.",
  "atk-s0302a:709_14": "Accāvadanteti atikkamma vadante,",
  "atk-s0302a:709_15": "sutapariyattiṃ nissāya ativiya vādaṃ karonteti attho.",
  "atk-s0302a:709_16": "Ko bahutaraṃ bhāsissatīti dhammaṃ kathento ko bahuṃ bhāsissati, kiṃ tvaṃ,",
  "atk-s0302a:709_17": "udāhu ahanti?",
  "atk-s0302a:709_18": "Ko sundarataranti,",
  "atk-s0302a:709_19": "eko bahuṃ bhāsanto asahitaṃ amadhuraṃ bhāsati,",
  "atk-s0302a:709_20": "eko sahitaṃ madhuraṃ,",
  "atk-s0302a:709_21": "taṃ sandhāyāha “ko sundaratara”nti?",
  "atk-s0302a:709_22": "Eko pana bahuñca sundarañca kathento ciraṃ na bhāsati,",
  "atk-s0302a:709_23": "lahuññeva uṭṭhāti,",
  "atk-s0302a:709_24": "eko addhānaṃ pāpeti,",
  "atk-s0302a:709_25": "taṃ sandhāyāha “ko ciratara”nti? Chaṭṭhaṃ.",
  "atk-s0302a:710_0": "7. Dutiyaovādasuttavaṇṇanā",
  "atk-s0302a:711_0": "150.",
  "atk-s0302a:711_1": "Sattame saddhāti okappanasaddhā.",
  "atk-s0302a:711_2": "Vīriyanti kāyikacetasikaṃ vīriyaṃ.",
  "atk-s0302a:711_3": "Paññāti kusaladhammajānanapaññā.",
  "atk-s0302a:711_4": "Na santi bhikkhū ovādakāti imassa puggalassa ovādakā anusāsakā kalyāṇamittā natthīti idaṃ, bhante,",
  "atk-s0302a:711_5": "parihānanti dasseti. Sattamaṃ.",
  "atk-s0302a:712_0": "8. Tatiyaovādasuttavaṇṇanā",
  "atk-s0302a:713_0": "151.",
  "atk-s0302a:713_1": "Aṭṭhame tathā hi panāti pubbe sovacassatāya,",
  "atk-s0302a:713_2": "etarahi ca dovacassatāya kāraṇapaṭṭhapane nipāto.",
  "atk-s0302a:713_3": "Tatrāti tesu theresu.",
  "atk-s0302a:713_4": "Ko nāmāyaṃ bhikkhūti ko nāmo ayaṃ bhikkhu?",
  "atk-s0302a:713_5": "Kiṃ tissatthero kiṃ nāgattheroti?",
  "atk-s0302a:713_6": "Tatrāti tasmiṃ evaṃ sakkāre kayiramāne.",
  "atk-s0302a:713_7": "Tathattāyāti tathābhāvāya,",
  "atk-s0302a:713_8": "āraññikādibhāvāyāti attho.",
  "atk-s0302a:713_9": "Sabrahmacārikāmoti “ime maṃ parivāretvā carantū”ti evaṃ kāmeti icchati patthetīti sabrahmacārikāmo.",
  "atk-s0302a:713_10": "Tathattāyāti lābhasakkāranibbattanatthāya.",
  "atk-s0302a:713_11": "Brahmacārupaddavenāti yo sabrahmacārīnaṃ catūsu paccayesu adhimattacchandarāgo upaddavoti vuccati,",
  "atk-s0302a:713_12": "tena upaddutā.",
  "atk-s0302a:713_13": "Abhipatthanāti adhimattapatthanā.",
  "atk-s0302a:713_14": "Brahmacāriabhipatthanenāti brahmacārīnaṃ adhimattapatthanāsaṅkhātena catupaccayabhāvena. Aṭṭhamaṃ.",
  "atk-s0302a:714_0": "9. Jhānābhiññasuttavaṇṇanā",
  "atk-s0302a:715_0": "152.",
  "atk-s0302a:715_1": "Navame yāvadeva ākaṅkhāmīti yāvadeva icchāmi.",
  "atk-s0302a:715_2": "Yāni pana ito paraṃ vivicceva kāmehītiādinā nayena cattāri rūpāvacarajjhānāni,",
  "atk-s0302a:715_3": "sabbaso rūpasaññānaṃ samatikkamātiādinā nayena catasso arūpasamāpattiyo,",
  "atk-s0302a:715_4": "sabbaso nevasaññānāsaññāyatanaṃ samatikkamma saññāvedayitanirodhanti evaṃ nirodhasamāpatti,",
  "atk-s0302a:715_5": "anekavihitaṃ iddhividhantiādinā nayena pañca lokikābhiññā ca vuttā.",
  "atk-s0302a:715_6": "Tattha yaṃ vattabbaṃ siyā,",
  "atk-s0302a:715_7": "taṃ sabbaṃ anupadavaṇṇanāya ceva bhāvanāvidhānena ca saddhiṃ visuddhimagge vitthāritameva.",
  "atk-s0302a:715_8": "Chaḷabhiññāya pana āsavānaṃ khayāti āsavānaṃ khayena.",
  "atk-s0302a:715_9": "Anāsavanti āsavānaṃ apaccayabhūtaṃ.",
  "atk-s0302a:715_10": "Cetovimuttinti arahattaphalasamādhiṃ.",
  "atk-s0302a:715_11": "Paññāvimuttinti arahattaphalapaññaṃ. Navamaṃ.",
  "atk-s0302a:716_0": "10. Upassayasuttavaṇṇanā",
  "atk-s0302a:717_0": "153.",
  "atk-s0302a:717_1": "Dasame āyāma,",
  "atk-s0302a:717_2": "bhanteti kasmā bhikkhunīupassayagamanaṃ yācati?",
  "atk-s0302a:717_3": "Na lābhasakkārahetu,",
  "atk-s0302a:717_4": "kammaṭṭhānatthikā panettha bhikkhuniyo atthi,",
  "atk-s0302a:717_5": "tā ussukkāpetvā kammaṭṭhānaṃ kathāpessāmīti yācati.",
  "atk-s0302a:717_6": "Nanu ca so sayampi tepiṭako bahussuto,",
  "atk-s0302a:717_7": "kiṃ sayaṃ kathetuṃ na sakkotīti?",
  "atk-s0302a:717_8": "No na sakkoti.",
  "atk-s0302a:717_9": "Buddhapaṭibhāgassa pana sāvakassa kathaṃ saddhātabbaṃ maññissantīti yācati.",
  "atk-s0302a:717_10": "Bahukicco tvaṃ bahukaraṇīyoti kiṃ thero navakammādipasuto,",
  "atk-s0302a:717_11": "yena naṃ evamāhāti? No,",
  "atk-s0302a:717_12": "satthari pana parinibbute catasso parisā ānandattheraṃ upasaṅkamitvā, “bhante,",
  "atk-s0302a:717_13": "idāni kassa pattacīvaraṃ gahetvā caratha,",
  "atk-s0302a:717_14": "kassa pariveṇaṃ sammajjatha,",
  "atk-s0302a:717_15": "kassa mukhodakaṃ dethā”ti rodanti paridevanti.",
  "atk-s0302a:717_16": "Thero “aniccā saṅkhārā,",
  "atk-s0302a:717_17": "vuddhasarīrepi nillajjova maccurājā pahari.",
  "atk-s0302a:717_18": "Esā saṅkhārānaṃ dhammatā,",
  "atk-s0302a:717_19": "mā socittha,",
  "atk-s0302a:717_20": "mā paridevitthā”ti parisaṃ saññāpeti.",
  "atk-s0302a:717_21": "Idamassa bahukiccaṃ.",
  "atk-s0302a:717_22": "Taṃ sandhāya thero evamāha.",
  "atk-s0302a:717_23": "Sandassesīti paṭipattiguṇaṃ dassesi.",
  "atk-s0302a:717_24": "Samādapesīti gaṇhāpesi.",
  "atk-s0302a:717_25": "Samuttejesīti samussāhesi.",
  "atk-s0302a:717_26": "Sampahaṃsesīti paṭiladdhaguṇena modāpesi.",
  "atk-s0302a:718_0": "Thullatissāti sarīrena thūlā,",
  "atk-s0302a:718_1": "nāmena tissā.",
  "atk-s0302a:718_2": "Vedehamuninoti paṇḍitamunino.",
  "atk-s0302a:718_3": "Paṇḍito hi ñāṇasaṅkhātena vedena īhati sabbakiccāni karoti,",
  "atk-s0302a:718_4": "tasmā “vedeho”ti vuccati.",
  "atk-s0302a:718_5": "Vedeho ca so muni cāti,",
  "atk-s0302a:718_6": "vedehamuni.",
  "atk-s0302a:718_7": "Dhammaṃ bhāsitabbaṃ maññatīti tipiṭakadharassa dhammabhaṇḍāgārikassa sammukhe sayaṃ araññavāsī paṃsukūliko",
  "atk-s0302a:718_8": "samāno “dhammakathiko aha”nti dhammaṃ bhāsitabbaṃ maññati.",
  "atk-s0302a:718_9": "Idaṃ kiṃ pana,",
  "atk-s0302a:718_10": "kathaṃ panāti?",
  "atk-s0302a:718_11": "Avajānamānā bhaṇati.",
  "atk-s0302a:718_12": "Assosīti aññena āgantvā ārocitavasena assosi.",
  "atk-s0302a:718_13": "Āgamehi tvaṃ,",
  "atk-s0302a:718_14": "āvusoti tiṭṭha tvaṃ, āvuso.",
  "atk-s0302a:718_15": "Mā te saṅgho uttari upaparikkhīti mā bhikkhusaṅgho atirekaokāse taṃ upaparikkhīti.",
  "atk-s0302a:718_16": "Idaṃ vuttaṃ hoti –",
  "atk-s0302a:718_17": "“ānandena buddhapaṭibhāgo sāvako vārito,",
  "atk-s0302a:718_18": "ekā bhikkhunī na vāritā,",
  "atk-s0302a:718_19": "tāya saddhiṃ santhavo vā sineho vā bhavissatī”ti mā taṃ saṅgho evaṃ amaññīti.",
  "atk-s0302a:719_0": "Idāni attano buddhapaṭibhāgabhāvaṃ dīpento taṃ kiṃ maññasi,",
  "atk-s0302a:719_1": "āvusotiādimāha?",
  "atk-s0302a:719_2": "Sattaratananti sattahatthappamāṇaṃ.",
  "atk-s0302a:719_3": "Nāganti hatthiṃ.",
  "atk-s0302a:719_4": "Aḍḍhaṭṭharatanaṃ vāti aḍḍharatanena ūnaaṭṭharatanaṃ,",
  "atk-s0302a:719_5": "purimapādato paṭṭhāya yāva kumbhā vidatthādhikasattahatthubbedhanti attho.",
  "atk-s0302a:719_6": "Tālapattikāyāti taruṇatālapaṇṇena.",
  "atk-s0302a:719_7": "Cavitthāti cutā,",
  "atk-s0302a:719_8": "na matā vā naṭṭhā vā,",
  "atk-s0302a:719_9": "buddhapaṭibhāgassa pana sāvakassa upavādaṃ vatvā mahākassapatthere chahi abhiññāhi sīhanādaṃ nadante",
  "atk-s0302a:719_10": "tassā kāsāvāni kaṇṭakasākhā viya kacchusākhā viya ca sarīraṃ khādituṃ āraddhāni,",
  "atk-s0302a:719_11": "tāni hāretvā setakāni nivatthakkhaṇeyevassā cittassādo udapādīti. Dasamaṃ.",
  "atk-s0302a:720_0": "11. Cīvarasuttavaṇṇanā",
  "atk-s0302a:721_0": "154.",
  "atk-s0302a:721_1": "Ekādasame dakkhiṇāgirisminti rājagahaṃ parivāretvā ṭhitassa girino dakkhiṇabhāge janapado dakkhiṇāgiri nāma,",
  "atk-s0302a:721_2": "tasmiṃ cārikaṃ caratīti attho.",
  "atk-s0302a:721_3": "Cārikā ca nāma duvidhā hoti turitacārikā ca aturitacārikā ca.",
  "atk-s0302a:721_4": "Tattha yaṃ ekacco ekaṃ kāsāvaṃ nivāsetvā ekaṃ pārupitvā pattacīvaraṃ aṃse laggetvā chattaṃ ādāya sarīrato",
  "atk-s0302a:721_5": "sedehi paggharantehi divasena sattaṭṭhayojanāni gacchati,",
  "atk-s0302a:721_6": "yaṃ vā pana buddhā kiñcideva bodhaneyyasattaṃ disvā yojanasatampi yojanasahassampi khaṇena gacchanti,",
  "atk-s0302a:721_7": "esā turitacārikā nāma.",
  "atk-s0302a:721_8": "Devasikaṃ pana gāvutaṃ aḍḍhayojanaṃ tigāvutaṃ yojananti ettakaṃ addhānaṃ ajjatanāya nimantanaṃ adhivāsayato janasaṅgahaṃ karoto gamanaṃ,",
  "atk-s0302a:721_9": "esā aturitacārikā nāma.",
  "atk-s0302a:721_10": "Ayaṃ idha adhippetā.",
  "atk-s0302a:722_0": "Nanu ca thero pañcavīsati vassāni chāyā viya dasabalassa pacchato pacchato gacchantova ahosi,",
  "atk-s0302a:722_1": "“kahaṃ ānando”ti vacanassa okāsameva na adāsi,",
  "atk-s0302a:722_2": "so kismiṃ kāle bhikkhusaṅghena saddhiṃ cārikaṃ carituṃ okāsaṃ labhatīti?",
  "atk-s0302a:722_3": "Satthu parinibbānasaṃvacchare.",
  "atk-s0302a:722_4": "Parinibbute kira satthari mahākassapatthero satthu parinibbāne sannipatitassa bhikkhusaṅghassa majjhe",
  "atk-s0302a:722_5": "nisīditvā dhammavinayasaṅgāyanatthaṃ pañcasate bhikkhū uccinitvā, “āvuso,",
  "atk-s0302a:722_6": "mayaṃ rājagahe vassaṃ vasantā dhammavinayaṃ saṅgāyissāma,",
  "atk-s0302a:722_7": "tumhe pure vassūpanāyikāya attano palibodhaṃ ucchinditvā rājagahe sannipatathā”ti vatvā attanā rājagahaṃ gato.",
  "atk-s0302a:722_8": "Ānandattheropi bhagavato pattacīvaraṃ ādāya mahājanaṃ saññāpento sāvatthiṃ gantvā tato nikkhamma rājagahaṃ gacchanto dakkhiṇāgirismiṃ cārikaṃ cari.",
  "atk-s0302a:722_9": "Taṃ sandhāyetaṃ vuttaṃ.",
  "atk-s0302a:723_0": "Yebhuyyena kumārabhūtāti ye te hīnāyāvattā nāma,",
  "atk-s0302a:723_1": "te yebhuyyena kumārakā daharā taruṇā ekavassikadvevassikā bhikkhū ceva anupasampannakumārakā ca.",
  "atk-s0302a:723_2": "Kasmā panete pabbajitā,",
  "atk-s0302a:723_3": "kasmā hīnāyāvattāti?",
  "atk-s0302a:723_4": "Tesaṃ kira mātāpitaro cintesuṃ –",
  "atk-s0302a:723_5": "“ānandatthero satthu vissāsiko aṭṭha vare yācitvā upaṭṭhahati,",
  "atk-s0302a:723_6": "icchiticchitaṭṭhānaṃ satthāraṃ gahetvā gantuṃ sakkoti,",
  "atk-s0302a:723_7": "amhākaṃ dārake etassa santike pabbājema,",
  "atk-s0302a:723_8": "so satthāraṃ gahetvā āgamissati,",
  "atk-s0302a:723_9": "tasmiṃ āgate mayaṃ mahāsakkāraṃ kātuṃ labhissāmā”ti.",
  "atk-s0302a:723_10": "Iminā tāva kāraṇena nesaṃ ñātakā te pabbājesuṃ.",
  "atk-s0302a:723_11": "Satthari pana parinibbute tesaṃ sā patthanā upacchinnā,",
  "atk-s0302a:723_12": "atha te ekadivaseneva uppabbājesuṃ.",
  "atk-s0302a:724_0": "Yathābhirantanti yathāruciyā yathāajjhāsayena.",
  "atk-s0302a:724_1": "Tikabhojanaṃ paññattanti,",
  "atk-s0302a:724_2": "idaṃ “gaṇabhojane aññatra samayā pācittiya”nti.",
  "atk-s0302a:724_3": "Idaṃ sandhāya vuttaṃ.",
  "atk-s0302a:724_4": "Tattha hi tiṇṇaṃ janānaṃ akappiyanimantanaṃ sādiyitvā ekato paṭiggaṇhantānampi anāpatti,",
  "atk-s0302a:724_5": "tasmā “tikabhojana”nti vuttaṃ.",
  "atk-s0302a:725_0": "Dummaṅkūnaṃ puggalānaṃ niggahāyāti dussīlapuggalānaṃ niggaṇhanatthaṃ.",
  "atk-s0302a:725_1": "Pesalānaṃ bhikkhūnaṃ phāsuvihārāyāti dummaṅkūnaṃ niggaheneva pesalānaṃ uposathapavāraṇā vattanti,",
  "atk-s0302a:725_2": "samaggavāso hoti,",
  "atk-s0302a:725_3": "ayaṃ tesaṃ phāsuvihāro hoti,",
  "atk-s0302a:725_4": "imassa phāsuvihārassa atthāya.",
  "atk-s0302a:725_5": "Mā pāpicchā pakkhaṃ nissāya saṅghaṃ bhindeyyunti yathā devadatto sapariso kulesu viññāpetvā bhuñjanto pāpicche nissāya saṅghaṃ bhindi,",
  "atk-s0302a:725_6": "evaṃ aññepi pāpicchā gaṇabandhena kulesu viññāpetvā bhuñjamānā gaṇaṃ vaḍḍhetvā taṃ pakkhaṃ nissāya mā saṅghaṃ bhindeyyunti,",
  "atk-s0302a:725_7": "iti iminā kāraṇena paññattanti attho.",
  "atk-s0302a:725_8": "Kulānuddayatāya cāti bhikkhusaṅghe uposathapavāraṇaṃ katvā samaggavāsaṃ vasante manussā salākabhattādīni datvā saggaparāyaṇā bhavanti,",
  "atk-s0302a:725_9": "iti imāya kulānuddayatāya ca paññattanti attho.",
  "atk-s0302a:726_0": "Sassaghātaṃ maññe carasīti sassaṃ ghātento viya āhiṇḍasi.",
  "atk-s0302a:726_1": "Kulūpaghātaṃ maññe carasīti kulāni upaghātento viya hananto viya āhiṇḍasi.",
  "atk-s0302a:726_2": "Olujjatīti visesena palujjati bhijjati.",
  "atk-s0302a:726_3": "Palujjanti kho te, āvuso,",
  "atk-s0302a:726_4": "navappāyāti, āvuso,",
  "atk-s0302a:726_5": "ete tuyhaṃ pāyena yebhuyyena navakā ekavassikaduvassikā daharā ceva sāmaṇerā ca palujjanti bhijjanti.",
  "atk-s0302a:726_6": "Na vāyaṃ kumārako mattamaññāsīti ayaṃ kumārako attano pamāṇaṃ na jānātīti theraṃ tajjento āha.",
  "atk-s0302a:727_0": "Kumārakavādā na muccāmāti kumārakavādato na muccāma.",
  "atk-s0302a:727_1": "Tathā hi pana tvanti idamassa evaṃ vattabbatāya kāraṇadassanatthaṃ vuttaṃ.",
  "atk-s0302a:727_2": "Ayañhettha adhippāyo –",
  "atk-s0302a:727_3": "yasmā tvaṃ imehi navehi bhikkhūhi indriyasaṃvararahitehi saddhiṃ vicarasi,",
  "atk-s0302a:727_4": "tasmā kumārakehi saddhiṃ vicaranto kumārakoti vattabbataṃ arahasīti.",
  "atk-s0302a:728_0": "Aññatitthiyapubbo samānoti idaṃ yasmā therassa imasmiṃ sāsane neva ācariyo na upajjhāyo paññāyati,",
  "atk-s0302a:728_1": "sayaṃ kāsāyāni gahetvā nikkhanto,",
  "atk-s0302a:728_2": "tasmā anattamanatāya aññatitthiyapubbataṃ āropayamānā āha.",
  "atk-s0302a:729_0": "Sahasāti ettha rāgamohacāropi sahasācāro,",
  "atk-s0302a:729_1": "idaṃ pana dosacāravasena vuttaṃ.",
  "atk-s0302a:729_2": "Appaṭisaṅkhāti appaccavekkhitvā,",
  "atk-s0302a:729_3": "idāni attano pabbajjaṃ sodhento yatvāhaṃ,",
  "atk-s0302a:729_4": "āvusotiādimāha.",
  "atk-s0302a:729_5": "Tattha aññaṃ satthāraṃ uddisitunti ṭhapetvā bhagavantaṃ aññaṃ mayhaṃ satthāti evaṃ uddisituṃ na jānāmi.",
  "atk-s0302a:729_6": "Sambādho gharāvāsotiādīsu sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0302a:729_7": "tathāpi tesaṃ sakiñcanasapalibodhaṭṭhena gharāvāso sambādhoyeva.",
  "atk-s0302a:729_8": "Rajāpathoti rāgarajādīnaṃ uṭṭhānaṭṭhānanti mahāaṭṭhakathāyaṃ vuttaṃ.",
  "atk-s0302a:729_9": "“Āgamanapatho”tipi vattuṃ vaṭṭati.",
  "atk-s0302a:729_10": "Alagganaṭṭhena abbhokāso viyāti abbhokāso.",
  "atk-s0302a:729_11": "Pabbajito hi kūṭāgāraratanamayapāsādadevavimānādīsu pihitadvāravātapānesu paṭicchannesu vasantopi neva laggati na sajjati na bajjhati,",
  "atk-s0302a:729_12": "tena vuttaṃ “abbhokāso pabbajjā”ti.",
  "atk-s0302a:729_13": "Apica sambādho gharāvāso kusalakiriyāya okāsābhāvato rajāpatho asaṃvutasaṅkāraṭṭhānaṃ viya rajānaṃ,",
  "atk-s0302a:729_14": "kilesarajānaṃ sannipātaṭṭhānato,",
  "atk-s0302a:729_15": "abbhokāso pabbajjā kusalakiriyāya yathā sukhaṃ okāsasabbhāvato.",
  "atk-s0302a:730_0": "Nayidaṃ sukaraṃ…pe…",
  "atk-s0302a:730_1": "pabbajeyyanti ettha ayaṃ saṅkhepakathā –",
  "atk-s0302a:730_2": "yadetaṃ sikkhattayabrahmacariyaṃ ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ caritabbaṃ,",
  "atk-s0302a:730_3": "ekadivasampi ca kilesamalena amalīnaṃ katvā carimakacittaṃ pāpetabbatāya ekantaparisuddhaṃ,",
  "atk-s0302a:730_4": "saṅkhalikhitaṃ likhitasaṅkhasadisaṃ dhotasaṅkhasappaṭibhāgaṃ caritabbaṃ,",
  "atk-s0302a:730_5": "idaṃ na sukaraṃ agāraṃ ajjhāvasatā agāramajjhe vasantena ekantaparipuṇṇaṃ…pe… carituṃ,",
  "atk-s0302a:730_6": "yaṃnūnāhaṃ kesamassuṃ ohāretvā kasāyarasapītatāya kāsāyāni brahmacariyaṃ carantānaṃ anucchavikāni vatthāni",
  "atk-s0302a:730_7": "acchādetvā paridahitvā agārasmā nikkhamitvā anagāriyaṃ pabbajjeyyanti.",
  "atk-s0302a:730_8": "Ettha ca yasmā agārassa hitaṃ kasivaṇijjādikammaṃ agāriyanti vuccati,",
  "atk-s0302a:730_9": "taṃ pabbajjāya natthi,",
  "atk-s0302a:730_10": "tasmā pabbajjā anagāriyāti ñātabbā,",
  "atk-s0302a:730_11": "taṃ anagāriyaṃ.",
  "atk-s0302a:730_12": "Pabbajeyyanti paṭipajjeyyaṃ.",
  "atk-s0302a:731_0": "Paṭapilotikānanti jiṇṇapilotikānaṃ terasahatthopi hi navasāṭako dasānaṃ chinnakālato paṭṭhāya pilotikāti vuccati.",
  "atk-s0302a:731_1": "Iti mahārahāni vatthāni chinditvā kataṃ saṅghāṭiṃ sandhāya “paṭapilotikānaṃ saṅghāṭi”nti vuttaṃ.",
  "atk-s0302a:731_2": "Addhānamaggappaṭipannoti aḍḍhayojanato paṭṭhāya maggo addhānanti vuccati,",
  "atk-s0302a:731_3": "taṃ addhānamaggaṃ paṭipanno,",
  "atk-s0302a:731_4": "dīghamaggaṃ paṭipannoti attho.",
  "atk-s0302a:732_0": "Idāni yathā esa pabbajito,",
  "atk-s0302a:732_1": "yathā ca addhānamaggaṃ paṭipanno,",
  "atk-s0302a:732_2": "imassatthassa āvibhāvatthaṃ abhinīhārato paṭṭhāya anupubbikathā kathetabbā –",
  "atk-s0302a:732_3": "atīte kira kappasatasahassamatthake padumuttaro nāma satthā udapādi,",
  "atk-s0302a:732_4": "tasmiṃ haṃsavatīnagaraṃ upanissāya kheme migadāye viharante vedeho nāma kuṭumbiko asītikoṭidhanavibhavo",
  "atk-s0302a:732_5": "pātova subhojanaṃ bhuñjitvā uposathaṅgāni adhiṭṭhāya gandhapupphādīni gahetvā vihāraṃ gantvā satthāraṃ",
  "atk-s0302a:732_6": "pūjetvā vanditvā ekamantaṃ nisīdi.",
  "atk-s0302a:732_7": "Tasmiṃ khaṇe satthā mahānisabhattheraṃ nāma tatiyasāvakaṃ “etadaggaṃ,",
  "atk-s0302a:732_8": "bhikkhave,",
  "atk-s0302a:732_9": "mama sāvakānaṃ bhikkhūnaṃ dhutavādānaṃ yadidaṃ nisabho”ti etadagge ṭhapesi.",
  "atk-s0302a:732_10": "Upāsako taṃ sutvā pasanno dhammakathāvasāne mahājane uṭṭhāya gate satthāraṃ vanditvā, “bhante,",
  "atk-s0302a:732_11": "sve mayhaṃ bhikkhaṃ adhivāsethā”ti āha. Mahā kho, upāsaka,",
  "atk-s0302a:732_12": "bhikkhusaṅghoti.",
  "atk-s0302a:732_13": "Kittako bhagavāti.",
  "atk-s0302a:732_14": "Aṭṭhasaṭṭhibhikkhusatasahassanti. Bhante,",
  "atk-s0302a:732_15": "ekaṃ sāmaṇerampi vihāre asesetvā bhikkhaṃ adhivāsethāti.",
  "atk-s0302a:732_16": "Satthā adhivāsesi.",
  "atk-s0302a:732_17": "Upāsako satthu adhivāsanaṃ viditvā gehaṃ gantvā mahādānaṃ sajjetvā punadivase satthu kālaṃ ārocāpesi.",
  "atk-s0302a:732_18": "Satthā pattacīvaramādāya bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne",
  "atk-s0302a:732_19": "yāgubhattādīni sampaṭicchanto bhattavissaggaṃ akāsi.",
  "atk-s0302a:732_20": "Upāsakopi satthu santike nisīdi.",
  "atk-s0302a:733_0": "Tasmiṃ antare mahānisabhatthero piṇḍāya caranto tameva vīthiṃ paṭipajji.",
  "atk-s0302a:733_1": "Upāsako disvā uṭṭhāya gantvā theraṃ vanditvā “pattaṃ, bhante,",
  "atk-s0302a:733_2": "no dethā”ti āha.",
  "atk-s0302a:733_3": "Thero pattaṃ adāsi. Bhante,",
  "atk-s0302a:733_4": "idheva pavisatha,",
  "atk-s0302a:733_5": "satthāpi gehe nisinnoti.",
  "atk-s0302a:733_6": "Na vaṭṭissati upāsakāti.",
  "atk-s0302a:733_7": "Upāsako therassa pattaṃ gahetvā piṇḍapātassa pūretvā nīharitvā adāsi.",
  "atk-s0302a:733_8": "Tato theraṃ anugantvā nivatto satthu santike nisīditvā evamāha – “bhante,",
  "atk-s0302a:733_9": "mahānisabhatthero ‘satthā gehe nisinno’ti vuttepi pavisituṃ na icchi,",
  "atk-s0302a:733_10": "atthi nu kho etassa tumhākaṃ guṇehi atireko guṇo”ti.",
  "atk-s0302a:733_11": "Buddhānañca vaṇṇamaccheraṃ nāma natthi.",
  "atk-s0302a:733_12": "Atha satthā evamāha – “upāsaka,",
  "atk-s0302a:733_13": "mayaṃ bhikkhaṃ āgamayamānā gehe nisīdāma,",
  "atk-s0302a:733_14": "so bhikkhu na evaṃ nisīditvā bhikkhaṃ udikkhati.",
  "atk-s0302a:733_15": "Mayaṃ gāmantasenāsane vasāma,",
  "atk-s0302a:733_16": "so araññasmiṃyeva vasati.",
  "atk-s0302a:733_17": "Mayaṃ channe vasāma,",
  "atk-s0302a:733_18": "so abbhokāsamhiyeva vasati.",
  "atk-s0302a:733_19": "Iti tassa ayañca ayañca guṇo”ti mahāsamuddaṃ pūrayamānova kathesi.",
  "atk-s0302a:733_20": "Upāsako pakatiyāpi jalamānadīpo telena āsitto viya suṭṭhutaraṃ pasanno hutvā cintesi –",
  "atk-s0302a:733_21": "“kiṃ mayhaṃ aññāya sampattiyā,",
  "atk-s0302a:733_22": "anāgate ekassa buddhassa santike dhutavādānaṃ aggabhāvatthāya patthanaṃ karissāmī”ti?",
  "atk-s0302a:734_0": "So punapi satthāraṃ nimantetvā teneva niyāmena satta divasāni dānaṃ datvā sattame divase aṭṭhasaṭṭhibhikkhusatasahassassa",
  "atk-s0302a:734_1": "ticīvarāni datvā satthu pādamūle nipajjitvā evamāha – “yaṃ me, bhante,",
  "atk-s0302a:734_2": "satta divasāni dānaṃ dentassa mettaṃ kāyakammaṃ mettaṃ vacīkammaṃ mettaṃ manokammaṃ,",
  "atk-s0302a:734_3": "imināhaṃ na aññaṃ devasampattiṃ vā sakkamārabrahmasampattiṃ vā patthemi,",
  "atk-s0302a:734_4": "idaṃ pana me kammaṃ anāgate ekassa buddhassa santike mahānisabhattherena pattaṭṭhānantaraṃ pāpuṇanatthāya",
  "atk-s0302a:734_5": "terasadhutaṅgadharānaṃ aggabhāvassa paccayo hotū”ti.",
  "atk-s0302a:734_6": "Satthā “mahantaṃ ṭhānaṃ iminā patthitaṃ,",
  "atk-s0302a:734_7": "samijjhissati nu kho”ti olokento samijjhanabhāvaṃ disvā āha –",
  "atk-s0302a:734_8": "“manāpaṃ te ṭhānaṃ patthitaṃ,",
  "atk-s0302a:734_9": "anāgate satasahassakappamatthake gotamo nāma buddho uppajjissati,",
  "atk-s0302a:734_10": "tassa tvaṃ tatiyasāvako mahākassapatthero nāma bhavissasī”ti.",
  "atk-s0302a:734_11": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ sampattiṃ amaññittha.",
  "atk-s0302a:734_12": "So yāvatāyukaṃ sīlaṃ rakkhitvā tattha kālaṅkato sagge nibbatti.",
  "atk-s0302a:735_0": "Tato paṭṭhāya devamanussesu sampattiṃ anubhavanto ito ekanavutikappe vipassimhi sammāsambuddhe bandhumatīnagaraṃ",
  "atk-s0302a:735_1": "nissāya kheme migadāye viharante devalokā cavitvā aññatarasmiṃ parijiṇṇe brāhmaṇakule nibbatti.",
  "atk-s0302a:735_2": "Tasmiñca kāle “vipassī bhagavā sattame sattame saṃvacchare dhammaṃ kathetī”ti mahantaṃ kolāhalaṃ hoti.",
  "atk-s0302a:735_3": "Sakalajambudīpe devatā “satthā dhammaṃ kathessatī”ti ārocenti,",
  "atk-s0302a:735_4": "brāhmaṇo taṃ sāsanaṃ assosi.",
  "atk-s0302a:735_5": "Tassa ca nivāsanasāṭako eko hoti,",
  "atk-s0302a:735_6": "tathā brāhmaṇiyā,",
  "atk-s0302a:735_7": "pārupanaṃ pana dvinnampi ekameva.",
  "atk-s0302a:735_8": "Sakalanagare “ekasāṭakabrāhmaṇo”ti paññāyati.",
  "atk-s0302a:735_9": "Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā sayaṃ gacchati,",
  "atk-s0302a:735_10": "brāhmaṇīnaṃ sannipāte sati sayaṃ gehe tiṭṭhati,",
  "atk-s0302a:735_11": "brāhmaṇī taṃ vatthaṃ pārupitvā gacchati.",
  "atk-s0302a:735_12": "Tasmiṃ pana divase brāhmaṇo brāhmaṇiṃ āha – “bhoti,",
  "atk-s0302a:735_13": "kiṃ rattiṃ dhammassavanaṃ suṇissasi divā”ti?",
  "atk-s0302a:735_14": "“Mayaṃ mātugāmajātikā nāma rattiṃ sotuṃ na sakkoma,",
  "atk-s0302a:735_15": "divā sossāmī”ti brāhmaṇaṃ gehe ṭhapetvā vatthaṃ pārupitvā upāsikāhi saddhiṃ divā gantvā satthāraṃ vanditvā",
  "atk-s0302a:735_16": "ekamante nisinnā dhammaṃ sutvā upāsikāhiyeva saddhiṃ āgamāsi.",
  "atk-s0302a:735_17": "Atha brāhmaṇo brāhmaṇiṃ gehe ṭhapetvā vatthaṃ pārupitvā vihāraṃ gato.",
  "atk-s0302a:736_0": "Tasmiṃ ca samaye satthā parisamajjhe alaṅkatadhammāsane sannisinno cittabījaniṃ ādāya ākāsagaṅgaṃ otārento",
  "atk-s0302a:736_1": "viya sineruṃ matthaṃ katvā sāgaraṃ nimmathento viya dhammakathaṃ katheti.",
  "atk-s0302a:736_2": "Brāhmaṇassa parisante nisinnassa dhammaṃ suṇantassa paṭhamayāmasmiṃyeva sakalasarīraṃ pūrayamānā pañcavaṇṇā pīti uppajji.",
  "atk-s0302a:736_3": "So pārutavatthaṃ saṅgharitvā “dasabalassa dassāmī”ti cintesi.",
  "atk-s0302a:736_4": "Athassa ādīnavasahassaṃ dassayamānaṃ maccheraṃ uppajji,",
  "atk-s0302a:736_5": "so “brāhmaṇiyā ca mayhañca ekameva vatthaṃ,",
  "atk-s0302a:736_6": "aññaṃ kiñci pārupanaṃ natthi,",
  "atk-s0302a:736_7": "apārupitvā ca nāma bahi carituṃ na sakkā”ti sabbathāpi adātukāmo ahosi.",
  "atk-s0302a:736_8": "Athassa nikkhante paṭhamayāme majjhimayāmepi tatheva pīti uppajji,",
  "atk-s0302a:736_9": "so tatheva ca cintetvā tatheva adātukāmo ahosi.",
  "atk-s0302a:736_10": "Athassa majjhimayāme nikkhante pacchimayāmepi tatheva pīti uppajji,",
  "atk-s0302a:736_11": "so “taraṇaṃ vā hotu maraṇaṃ vā,",
  "atk-s0302a:736_12": "pacchāpi jānissāmī”ti vatthaṃ saṅgharitvā satthu pādamūle ṭhapesi.",
  "atk-s0302a:736_13": "Tato vāmahatthaṃ ābhujitvā dakkhiṇena hatthena tikkhattuṃ apphoṭetvā “jitaṃ me jitaṃ me”ti tayo vāre nadi.",
  "atk-s0302a:737_0": "Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0302a:737_1": "Rañño ca nāma “jitaṃ me”ti saddo amanāpo hoti.",
  "atk-s0302a:737_2": "So purisaṃ pesesi “gaccha etaṃ puccha kiṃ vadesī”ti?",
  "atk-s0302a:737_3": "So tena gantvā pucchito āha –",
  "atk-s0302a:737_4": "“avasesā hatthiyānādīni āruyha asicammādīni gahetvā parasenaṃ jinanti,",
  "atk-s0302a:737_5": "na taṃ acchariyaṃ,",
  "atk-s0302a:737_6": "ahaṃ pana pacchato āgacchantassa kūṭagoṇassa muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ dasabalassa adāsiṃ,",
  "atk-s0302a:737_7": "taṃ me macchariyaṃ jita”nti āha.",
  "atk-s0302a:737_8": "Puriso gantvā taṃ pavattiṃ rañño ārocesi.",
  "atk-s0302a:737_9": "Rājā āha –",
  "atk-s0302a:737_10": "“amhe bhaṇe dasabalassa anurūpaṃ na jānimhā,",
  "atk-s0302a:737_11": "brāhmaṇo pana jānī”ti vatthayugampi pesesi.",
  "atk-s0302a:737_12": "Taṃ disvā brāhmaṇo cintesi –",
  "atk-s0302a:737_13": "“ayaṃ mayhaṃ tuṇhī nisinnassa paṭhamaṃ kiñci adatvā satthu guṇe kathentassa adāsi,",
  "atk-s0302a:737_14": "satthu guṇe paṭicca uppannena mayhaṃ ko attho”ti tampi vatthayugaṃ dasabalasseva adāsi.",
  "atk-s0302a:737_15": "Rājā “kiṃ brāhmaṇena kata”nti?",
  "atk-s0302a:737_16": "Pucchitvā,",
  "atk-s0302a:737_17": "“tampi tena vatthayugaṃ tathāgatasseva dinna”nti sutvā aññāni dve vatthayugāni pesesi.",
  "atk-s0302a:737_18": "So tānipi adāsi.",
  "atk-s0302a:737_19": "Rājā aññānipi cattārīti evaṃ yāva dvattiṃsa vatthayugāni pesesi.",
  "atk-s0302a:737_20": "Atha brāhmaṇo “idaṃ vaḍḍhetvā gahaṇaṃ viya hotī”ti attano atthāya ekaṃ brāhmaṇiyā atthāya ekanti dve",
  "atk-s0302a:737_21": "vatthayugāni gahetvā tiṃsa yugāni tathāgatasseva adāsi.",
  "atk-s0302a:737_22": "Tato paṭṭhāya ca satthu vissāsiko jāto.",
  "atk-s0302a:738_0": "Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanikaṃ attano pārutaṃ rattakambalaṃ datvā āha –",
  "atk-s0302a:738_1": "“ito paṭṭhāya idaṃ pārupitvā dhammaṃ suṇāhī”ti.",
  "atk-s0302a:738_2": "So “kiṃ me iminā kambalena imasmiṃ pūtikāye upanītenā”ti? Cintetvā,",
  "atk-s0302a:738_3": "antogandhakuṭiyaṃ tathāgatamañcassa upari vitānaṃ katvā agamāsi.",
  "atk-s0302a:738_4": "Atha ekadivasaṃ rājā pātova vihāraṃ gantvā antogandhakuṭiyaṃ satthu santike nisīdi.",
  "atk-s0302a:738_5": "Tasmiñca samaye chabbaṇṇā buddharasmiyo kambalaṃ paṭihaññanti,",
  "atk-s0302a:738_6": "kambalo ativiya virocati.",
  "atk-s0302a:738_7": "Rājā uddhaṃ olokento sañjānitvā āha – “bhante,",
  "atk-s0302a:738_8": "amhākaṃ esa kambalo,",
  "atk-s0302a:738_9": "amhehi ekasāṭakabrāhmaṇassa dinno”ti. Tumhehi, mahārāja,",
  "atk-s0302a:738_10": "brāhmaṇo pūjito,",
  "atk-s0302a:738_11": "brāhmaṇena ahaṃ pūjitoti.",
  "atk-s0302a:738_12": "Rājā “brāhmaṇo yuttakaṃ aññāsi,",
  "atk-s0302a:738_13": "na maya”nti pasīditvā yaṃ manussānaṃ upakārabhūtaṃ,",
  "atk-s0302a:738_14": "taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ datvā purohitaṭṭhāne ṭhapesi.",
  "atk-s0302a:738_15": "Sopi “aṭṭhaṭṭhakaṃ nāma catusaṭṭhi hotī”ti catusaṭṭhi salākabhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.",
  "atk-s0302a:739_0": "Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ buddhānaṃ antare bārāṇasiyaṃ kuṭumbiyaghare nibbatto,",
  "atk-s0302a:739_1": "so vuddhimanvāya gharāvāsaṃ vasanto ekadivasaṃ araññe jaṅghavihāraṃ carati.",
  "atk-s0302a:739_2": "Tasmiñca samaye paccekabuddho nadītīre cīvarakammaṃ karonto anuvāte appahonte saṅgharitvā ṭhapetuṃ āraddho. So disvā, “kasmā, bhante,",
  "atk-s0302a:739_3": "saṅgharitvā ṭhapethā”ti? Āha.",
  "atk-s0302a:739_4": "Anuvāto nappahotīti. “Iminā, bhante,",
  "atk-s0302a:739_5": "karothā”ti sāṭakaṃ datvā,",
  "atk-s0302a:739_6": "“nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.",
  "atk-s0302a:739_7": "Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0302a:740_0": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya “evarūpaṃ bālaṃ yojanasatena parivajjeyya”nti patthanaṃ paṭṭhapesi.",
  "atk-s0302a:740_1": "Sā gehadvāre ṭhitā taṃ sutvā,",
  "atk-s0302a:740_2": "“imāya dinnaṃ bhattaṃ esa mā bhuñjatū”ti pattaṃ gahetvā piṇḍapātaṃ chaḍḍetvā kalalassa pūretvā adāsi.",
  "atk-s0302a:740_3": "Itarā disvā,",
  "atk-s0302a:740_4": "“bāle maṃ tāva akkosa vā pahara vā.",
  "atk-s0302a:740_5": "Evarūpassa pana dve asaṅkheyyāni pūritapāramissa pattato bhattaṃ chaḍḍetvā kalalaṃ dātuṃ na yutta”nti āha.",
  "atk-s0302a:740_6": "Athassa bhariyāya paṭisaṅkhānaṃ uppajji.",
  "atk-s0302a:740_7": "Sā “tiṭṭhatha,",
  "atk-s0302a:740_8": "bhante”ti kalalaṃ chaḍḍetvā pattaṃ dhovitvā gandhacuṇṇena ubbaṭṭetvā pavarassa catumadhurassa pūretvā",
  "atk-s0302a:740_9": "upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā,",
  "atk-s0302a:740_10": "“yathā ayaṃ piṇḍapāto obhāsajāto,",
  "atk-s0302a:740_11": "evaṃ obhāsajātaṃ me sarīraṃ hotū”ti patthanaṃ paṭṭhapesi.",
  "atk-s0302a:740_12": "Paccekabuddho anumoditvā ākāsaṃ pakkhandi.",
  "atk-s0302a:740_13": "Tepi jāyampatikā yāvatāyukaṃ kusalaṃ katvā sagge nibbattitvā puna tato cavitvā upāsako bārāṇasiyaṃ asītikoṭivibhavassa seṭṭhino putto hutvā nibbatti,",
  "atk-s0302a:740_14": "itarā tādisasseva dhītā hutvā nibbatti.",
  "atk-s0302a:741_0": "Tassa vuddhippattassa tameva seṭṭhidhītaraṃ ānayiṃsu.",
  "atk-s0302a:741_1": "Tassā pubbe adinnavipākassa tassa kammassa ānubhāvena patikulaṃ paviṭṭhamattāya ummārabbhantare sakalasarīraṃ",
  "atk-s0302a:741_2": "ugghāṭitavaccakuṭi viya duggandhaṃ jātaṃ.",
  "atk-s0302a:741_3": "Seṭṭhikumāro “kassāyaṃ gandho”ti pucchitvā “seṭṭhikaññāyā”ti sutvā “nīharatha nīharathā”ti ābhataniyāmeneva kulagharaṃ pesesi.",
  "atk-s0302a:741_4": "Sā eteneva nīhārena sattasu ṭhānesu paṭinivattitā cintesi –",
  "atk-s0302a:741_5": "“ahaṃ sattasu ṭhānesu paṭinivattā.",
  "atk-s0302a:741_6": "Kiṃ me jīvitenā”ti?",
  "atk-s0302a:741_7": "Attano ābharaṇabhaṇḍaṃ bhañjāpetvā suvaṇṇiṭṭhakaṃ kāresi ratanāyataṃ vidatthivitthataṃ caturaṅgulubbedhaṃ.",
  "atk-s0302a:741_8": "Tato haritālamanosilāpiṇḍaṃ gahetvā aṭṭha uppalahatthake ādāya kassapadasabalassa cetiyakaraṇaṭṭhānaṃ gatā.",
  "atk-s0302a:741_9": "Tasmiñca khaṇe ekā iṭṭhakapanti parikkhipitvā āgacchamānā ghaṭaniṭṭhakāya ūnā hoti.",
  "atk-s0302a:741_10": "Seṭṭhidhītā vaḍḍhakiṃ āha –",
  "atk-s0302a:741_11": "“imaṃ iṭṭhakaṃ ettha ṭhapethā”ti. Amma,",
  "atk-s0302a:741_12": "bhaddake kāle āgatāsi,",
  "atk-s0302a:741_13": "sayameva ṭhapehīti.",
  "atk-s0302a:741_14": "Sā āruyha telena haritālamanosilaṃ yojetvā tena bandhanena iṭṭhakaṃ patiṭṭhapetvā upari aṭṭhahi uppalahatthakehi pūjaṃ katvā vanditvā,",
  "atk-s0302a:741_15": "“nibbattanibbattaṭṭhāne me kāyato candanagandho vāyatu,",
  "atk-s0302a:741_16": "mukhato uppalagandho”ti patthanaṃ katvā,",
  "atk-s0302a:741_17": "cetiyaṃ vanditvā,",
  "atk-s0302a:741_18": "padakkhiṇaṃ katvā agamāsi.",
  "atk-s0302a:742_0": "Atha tasmiṃyeva khaṇe yassa seṭṭhiputtassa paṭhamaṃ gehaṃ nītā,",
  "atk-s0302a:742_1": "tassa taṃ ārabbha sati udapādi.",
  "atk-s0302a:742_2": "Nagarepi nakkhattaṃ saṃghuṭṭhaṃ hoti.",
  "atk-s0302a:742_3": "So upaṭṭhāke āha –",
  "atk-s0302a:742_4": "“tadā idha ānītā seṭṭhidhītā atthi,",
  "atk-s0302a:742_5": "kahaṃ sā”ti?",
  "atk-s0302a:742_6": "“Kulagehe sāmī”ti.",
  "atk-s0302a:742_7": "“Ānetha naṃ,",
  "atk-s0302a:742_8": "nakkhattaṃ kīḷissāmā”ti.",
  "atk-s0302a:742_9": "Te gantvā,",
  "atk-s0302a:742_10": "taṃ vanditvā ṭhitā “kiṃ, tātā,",
  "atk-s0302a:742_11": "āgatatthā”ti?",
  "atk-s0302a:742_12": "Tāya puṭṭhā taṃ pavattiṃ ācikkhiṃsu. “Tātā,",
  "atk-s0302a:742_13": "mayā ābharaṇabhaṇḍena cetiyaṃ pūjitaṃ,",
  "atk-s0302a:742_14": "ābharaṇaṃ me natthī”ti.",
  "atk-s0302a:742_15": "Te gantvā seṭṭhiputtassa ārocesuṃ.",
  "atk-s0302a:742_16": "“Ānetha naṃ,",
  "atk-s0302a:742_17": "piḷandhanaṃ labhissāmā”ti.",
  "atk-s0302a:742_18": "Te ānayiṃsu.",
  "atk-s0302a:742_19": "Tassā saha gharappavesena sakalagehaṃ candanagandhañceva nīluppalagandhañca vāyi.",
  "atk-s0302a:743_0": "Seṭṭhiputto taṃ pucchi –",
  "atk-s0302a:743_1": "“paṭhamaṃ tava sarīrato duggandho vāyi,",
  "atk-s0302a:743_2": "idāni pana te sarīrato candanagandho,",
  "atk-s0302a:743_3": "mukhato uppalagandho vāyati.",
  "atk-s0302a:743_4": "Kiṃ eta”nti?",
  "atk-s0302a:743_5": "Sā ādito paṭṭhāya attano katakammaṃ ārocesi.",
  "atk-s0302a:743_6": "Seṭṭhiputto “niyyānikaṃ vata buddhānaṃ sāsana”nti pasīditvā yojanikaṃ suvaṇṇacetiyaṃ kambalakañcukena",
  "atk-s0302a:743_7": "parikkhipitvā tattha tattha rathacakkappamāṇehi suvaṇṇapadumehi alaṅkari.",
  "atk-s0302a:743_8": "Tesaṃ dvādasahatthā olambakā honti.",
  "atk-s0302a:743_9": "So tattha yāvatāyukaṃ ṭhatvā sagge nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti.",
  "atk-s0302a:743_10": "Seṭṭhikaññā devalokato cavitvā rājakule jeṭṭhadhītā hutvā nibbatti.",
  "atk-s0302a:744_0": "Tesu vayappattesu kumārassa vasanagāme nakkhattaṃ saṃghuṭṭhaṃ,",
  "atk-s0302a:744_1": "so mātaraṃ āha –",
  "atk-s0302a:744_2": "“sāṭakaṃ me amma dehi,",
  "atk-s0302a:744_3": "nakkhattaṃ kīḷissāmī”ti.",
  "atk-s0302a:744_4": "Sā dhotavatthaṃ nīharitvā adāsi.",
  "atk-s0302a:744_5": "“Amma thūlaṃ ida”nti.",
  "atk-s0302a:744_6": "Aññaṃ nīharitvā adāsi,",
  "atk-s0302a:744_7": "tampi paṭikkhipi.",
  "atk-s0302a:744_8": "Aññaṃ nīharitvā adāsi,",
  "atk-s0302a:744_9": "tampi paṭikkhipi.",
  "atk-s0302a:744_10": "Atha naṃ mātā āha – “tāta,",
  "atk-s0302a:744_11": "yādise gehe mayaṃ jātā,",
  "atk-s0302a:744_12": "natthi no ito sukhumatarassa paṭilābhāya puñña”nti.",
  "atk-s0302a:744_13": "“Labhanaṭṭhānaṃ gacchāmi ammā”ti.",
  "atk-s0302a:744_14": "“Putta ahaṃ ajjeva tuyhaṃ bārāṇasinagare rajjapaṭilābhampi icchāmī”ti.",
  "atk-s0302a:744_15": "So mātaraṃ vanditvā āha –",
  "atk-s0302a:744_16": "“gacchāmi ammā”ti. “Gaccha, tātā”ti.",
  "atk-s0302a:744_17": "Evaṃ kirassā cittaṃ ahosi –",
  "atk-s0302a:744_18": "“kahaṃ gamissati,",
  "atk-s0302a:744_19": "idha vā ettha vā gehe nisīdissatī”ti?",
  "atk-s0302a:744_20": "So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ pārupitvā nipajji.",
  "atk-s0302a:744_21": "So cā bārāṇasirañño kālaṅkatassa sattamo divaso hoti.",
  "atk-s0302a:745_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu –",
  "atk-s0302a:745_1": "“rañño ekā dhītāva atthi,",
  "atk-s0302a:745_2": "putto natthi.",
  "atk-s0302a:745_3": "Arājakaṃ rajjaṃ na tiṭṭhati.",
  "atk-s0302a:745_4": "Ko rājā hotī”ti mantetvā,",
  "atk-s0302a:745_5": "“tvaṃ hohi,",
  "atk-s0302a:745_6": "tvaṃ hohī”ti.",
  "atk-s0302a:745_7": "Purohito āha –",
  "atk-s0302a:745_8": "“bahuṃ oloketuṃ na vaṭṭati,",
  "atk-s0302a:745_9": "phussarathaṃ vissajjemā”ti.",
  "atk-s0302a:745_10": "Te kumudavaṇṇe cattāro sindhave yojetvā,",
  "atk-s0302a:745_11": "pañcavidhaṃ rājakakudhabhaṇḍaṃ setacchattañca rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ.",
  "atk-s0302a:745_12": "Ratho pācīnadvārena nikkhamitvā uyyānābhimukho ahosi,",
  "atk-s0302a:745_13": "“paricayena uyyānābhimukho gacchati,",
  "atk-s0302a:745_14": "nivattemā”ti keci āhaṃsu.",
  "atk-s0302a:745_15": "Purohito “mā nivattayitthā”ti āha.",
  "atk-s0302a:745_16": "Ratho kumāraṃ padakkhiṇaṃ katvā ārohanasajjo hutvā aṭṭhāsi.",
  "atk-s0302a:745_17": "Purohito pārupanakaṇṇaṃ apanetvā pādatalāni olokento “tiṭṭhatu ayaṃ dīpo,",
  "atk-s0302a:745_18": "dvisahassadīpaparivāresu catūsu dīpesu esa rajjaṃ kātuṃ yutto”ti vatvā,",
  "atk-s0302a:745_19": "“punapi tūriyāni paggaṇhātha punapi paggaṇhāthā”ti tikkhattuṃ tūriyāni paggaṇhāpesi.",
  "atk-s0302a:746_0": "Atha kumāro mukhaṃ vivaritvā oloketvā,",
  "atk-s0302a:746_1": "“kena kammena āgatatthā”ti? Āha. “Deva,",
  "atk-s0302a:746_2": "tumhākaṃ rajjaṃ pāpuṇātī”ti.",
  "atk-s0302a:746_3": "“Rājā kaha”nti.",
  "atk-s0302a:746_4": "“Devattaṃ gato sāmī”ti.",
  "atk-s0302a:746_5": "“Kati divasā atikkantā”ti?",
  "atk-s0302a:746_6": "“Ajja sattamo divaso”ti.",
  "atk-s0302a:746_7": "“Putto vā dhītā vā natthī”ti.",
  "atk-s0302a:746_8": "“Dhītā atthi deva,",
  "atk-s0302a:746_9": "putto natthī”ti.",
  "atk-s0302a:746_10": "“Tena hi karissāmi rajja”nti.",
  "atk-s0302a:746_11": "Te tāvadeva abhisekamaṇḍapaṃ katvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.",
  "atk-s0302a:747_0": "Athassa katābhisekassa satasahassagghanikaṃ vatthaṃ upahariṃsu.",
  "atk-s0302a:747_1": "So “kimidaṃ, tātā”ti? Āha.",
  "atk-s0302a:747_2": "“Nivāsanavatthaṃ devā”ti. “Nanu, tātā,",
  "atk-s0302a:747_3": "thūla”nti.",
  "atk-s0302a:747_4": "“Manussānaṃ paribhogavatthesu ito sukhumataraṃ natthi devā”ti.",
  "atk-s0302a:747_5": "“Tumhākaṃ rājā evarūpaṃ nivāsesī”ti? “Āma, devā”ti.",
  "atk-s0302a:747_6": "“Na maññe puññavā tumhākaṃ rājā,",
  "atk-s0302a:747_7": "suvaṇṇabhiṅgāraṃ āharatha,",
  "atk-s0302a:747_8": "labhissāma vattha”nti.",
  "atk-s0302a:747_9": "Suvaṇṇabhiṅgāraṃ āhariṃsu.",
  "atk-s0302a:747_10": "So uṭṭhāya hatthe dhovitvā,",
  "atk-s0302a:747_11": "mukhaṃ vikkhāletvā,",
  "atk-s0302a:747_12": "hatthena udakaṃ ādāya,",
  "atk-s0302a:747_13": "puratthimadisāya abbhukkiri,",
  "atk-s0302a:747_14": "ghanapathaviṃ bhinditvā aṭṭha kapparukkhā uṭṭhahiṃsu.",
  "atk-s0302a:747_15": "Puna udakaṃ gahetvā dakkhiṇaṃ pacchimaṃ uttaranti evaṃ catasso disā abbhukkiri,",
  "atk-s0302a:747_16": "sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu.",
  "atk-s0302a:747_17": "So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti evaṃ bheriṃ cārāpethā”ti vatvā,",
  "atk-s0302a:747_18": "chattaṃ ussāpetvā,",
  "atk-s0302a:747_19": "alaṅkatapaṭiyatto hatthikkhandhavaragato nagaraṃ pavisitvā,",
  "atk-s0302a:747_20": "pāsādaṃ āruyha mahāsampattiṃ anubhavi.",
  "atk-s0302a:748_0": "Evaṃ kāle gacchante ekadivasaṃ devī rañño sampattiṃ disvā,",
  "atk-s0302a:748_1": "“aho tapassī”ti kāruññākāraṃ dassesi.",
  "atk-s0302a:748_2": "“Kimidaṃ devī”ti?",
  "atk-s0302a:748_3": "Ca puṭṭhā,",
  "atk-s0302a:748_4": "“atimahatī, deva, sampatti,",
  "atk-s0302a:748_5": "atīte buddhānaṃ saddahitvā kalyāṇaṃ akattha,",
  "atk-s0302a:748_6": "idāni anāgatassa paccayaṃ kusalaṃ na karothā”ti? Āha.",
  "atk-s0302a:748_7": "“Kassa dassāmi?",
  "atk-s0302a:748_8": "Sīlavanto natthī”ti. “Asuñño, deva,",
  "atk-s0302a:748_9": "jambudīpo arahantehi,",
  "atk-s0302a:748_10": "tumhe dānameva sajjetha,",
  "atk-s0302a:748_11": "ahaṃ arahante lacchāmī”ti āha.",
  "atk-s0302a:748_12": "Rājā punadivase pācīnadvāre dānaṃ sajjāpesi.",
  "atk-s0302a:748_13": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā –",
  "atk-s0302a:748_14": "“sace etissā disāya arahanto atthi,",
  "atk-s0302a:748_15": "āgacchantu amhākaṃ bhikkhaṃ gaṇhantū”ti āha.",
  "atk-s0302a:748_16": "Tassaṃ disāyaṃ arahanto nāhesuṃ.",
  "atk-s0302a:748_17": "Taṃ sakkāraṃ kapaṇaddhikayācakānaṃ adaṃsu.",
  "atk-s0302a:749_0": "Punadivase dakkhiṇadvāre dānaṃ sajjetvā tatheva akāsi,",
  "atk-s0302a:749_1": "punadivase pacchimadvāre.",
  "atk-s0302a:749_2": "Uttaradvāre sajjitadivase pana deviyā tatheva nimantentiyā himavante vasantānaṃ padumavatiyā puttānaṃ",
  "atk-s0302a:749_3": "pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi “mārisā,",
  "atk-s0302a:749_4": "nandarājā tumhe nimanteti,",
  "atk-s0302a:749_5": "adhivāsetha tassā”ti.",
  "atk-s0302a:749_6": "Te adhivāsetvā punadivase anotattadahe mukhaṃ dhovitvā ākāsena āgantvā uttaradvāre otariṃsu.",
  "atk-s0302a:749_7": "Manussā gantvā “pañcasatā, deva,",
  "atk-s0302a:749_8": "paccekabuddhā āgatā”ti rañño ārocesuṃ.",
  "atk-s0302a:749_9": "Rājā saddhiṃ deviyā gantvā vanditvā pattaṃ gahetvā paccekabuddhe pāsādaṃ āropetvā tesaṃ dānaṃ datvā bhattakiccāvasāne rājā saṅghatherassa,",
  "atk-s0302a:749_10": "devī saṅghanavakassa pādamūle nipajjitvā,",
  "atk-s0302a:749_11": "“ayyā paccayehi na kilamissanti,",
  "atk-s0302a:749_12": "mayaṃ puññena na hāyissāma,",
  "atk-s0302a:749_13": "amhākaṃ yāvajīvaṃ idha nivāsāya paṭiññaṃ dethā”ti paṭiññaṃ kāretvā uyyāne pañca paṇṇasālāsatāni pañca",
  "atk-s0302a:749_14": "caṅkamanasatānīti sabbākārena nivāsaṭṭhānaṃ sampādetvā tattha vasāpesuṃ.",
  "atk-s0302a:750_0": "Evaṃ kāle gacchante rañño paccanto kupito.",
  "atk-s0302a:750_1": "“Ahaṃ paccantaṃ vūpasametuṃ gacchāmi,",
  "atk-s0302a:750_2": "tvaṃ paccekabuddhesu mā pamajjī”ti deviṃ ovaditvā gato.",
  "atk-s0302a:750_3": "Tasmiṃ anāgateyeva paccekabuddhānaṃ āyusaṅkhārā khīṇā.",
  "atk-s0302a:750_4": "Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane ālambanaphalakaṃ ālambitvā ṭhitakova anupādisesāya nibbānadhātuyā parinibbāyi,",
  "atk-s0302a:750_5": "etenupāyena sesāpīti sabbepi parinibbutā.",
  "atk-s0302a:750_6": "Punadivase devī paccekabuddhānaṃ nisīdanaṭṭhānaṃ haritūpalittaṃ kāretvā pupphāni vikiritvā dhūpaṃ datvā",
  "atk-s0302a:750_7": "tesaṃ āgamanaṃ olokayantī nisinnā āgamanaṃ apassantī purisaṃ pesesi – “gaccha, tāta, jānāhi,",
  "atk-s0302a:750_8": "kiṃ ayyānaṃ kiñci aphāsuka”nti?",
  "atk-s0302a:750_9": "So gantvā mahāpadumassa paṇṇasālāya dvāraṃ vivaritvā tattha apassanto caṅkamanaṃ gantvā ālambanaphalakaṃ nissāya ṭhitaṃ disvā vanditvā, “kālo,",
  "atk-s0302a:750_10": "bhante”ti āha.",
  "atk-s0302a:750_11": "Parinibbutasarīraṃ kiṃ kathessati?",
  "atk-s0302a:750_12": "So “niddāyati maññe”ti gantvā piṭṭhipāde hatthena parāmasi.",
  "atk-s0302a:750_13": "Pādānaṃ sītalatāya ceva thaddhatāya ca parinibbutabhāvaṃ ñatvā dutiyassa santikaṃ agamāsi,",
  "atk-s0302a:750_14": "evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta,",
  "atk-s0302a:750_15": "paccekabuddhā”ti?",
  "atk-s0302a:750_16": "Puṭṭho “parinibbutā,",
  "atk-s0302a:750_17": "devī”ti āha.",
  "atk-s0302a:750_18": "Devī kandantī rodantī nikkhamitvā nāgarehi saddhiṃ tattha gantvā sādhukīḷitaṃ kāretvā paccekabuddhānaṃ",
  "atk-s0302a:750_19": "sarīrakiccaṃ katvā dhātuyo gahetvā cetiyaṃ patiṭṭhāpesi.",
  "atk-s0302a:751_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi “kiṃ, bhadde,",
  "atk-s0302a:751_1": "paccekabuddhesu nappamajji,",
  "atk-s0302a:751_2": "nirogā ayyā”ti?",
  "atk-s0302a:751_3": "“Parinibbutā devā”ti.",
  "atk-s0302a:751_4": "Rājā cintesi –",
  "atk-s0302a:751_5": "“evarūpānampi paṇḍitānaṃ maraṇaṃ uppajjati,",
  "atk-s0302a:751_6": "amhākaṃ kuto mokkho”ti?",
  "atk-s0302a:751_7": "So nagaraṃ agantvā uyyānameva pavisitvā jeṭṭhaputtaṃ pakkosāpetvā tassa rajjaṃ paṭiyādetvā sayaṃ samaṇakapabbajjaṃ pabbaji,",
  "atk-s0302a:751_8": "devīpi “imasmiṃ pabbajite ahaṃ kiṃ karissāmī”ti?",
  "atk-s0302a:751_9": "Tattheva uyyāne pabbajitā.",
  "atk-s0302a:751_10": "Dvepi jhānaṃ bhāvetvā tato cutā brahmaloke nibbattiṃsu.",
  "atk-s0302a:752_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena rājagahaṃ pāvisi.",
  "atk-s0302a:752_1": "Ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa aggamahesiyā kucchimhi nibbatto,",
  "atk-s0302a:752_2": "ayaṃ bhaddā kāpilānī maddaraṭṭhe sāgalanagare kosiyagottabrāhmaṇassa aggamahesiyā kucchismiṃ nibbattā.",
  "atk-s0302a:752_3": "Tesaṃ kho anukkamena vaḍḍhamānānaṃ pippalimāṇavassa vīsatime vasse bhaddāya soḷasame vasse sampatte mātāpitaro puttaṃ oloketvā, “tāta,",
  "atk-s0302a:752_4": "tvaṃ vayappatto,",
  "atk-s0302a:752_5": "kulavaṃso nāma patiṭṭhapetabbo”ti ativiya nippīḷayiṃsu.",
  "atk-s0302a:752_6": "Māṇavo āha –",
  "atk-s0302a:752_7": "“mayhaṃ sotapathe evarūpaṃ kathaṃ mā kathetha.",
  "atk-s0302a:752_8": "Ahaṃ yāva tumhe dharatha,",
  "atk-s0302a:752_9": "tāva paṭijaggissāmi,",
  "atk-s0302a:752_10": "tumhākaṃ pacchato nikkhamitvā pabbajissāmī”ti.",
  "atk-s0302a:752_11": "Te katipāhaṃ atikkamitvā puna kathayiṃsu,",
  "atk-s0302a:752_12": "sopi tatheva paṭikkhipi.",
  "atk-s0302a:752_13": "Puna kathayiṃsu,",
  "atk-s0302a:752_14": "punapi paṭikkhipi.",
  "atk-s0302a:752_15": "Tato paṭṭhāya mātā nirantaraṃ kathetiyeva.",
  "atk-s0302a:753_0": "Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi ekaṃ itthirūpaṃ",
  "atk-s0302a:753_1": "kārāpetvā tassa majjanaghaṭṭanādikammapariyosāne taṃ rattavatthaṃ nivāsāpetvā vaṇṇasampannehi pupphehi",
  "atk-s0302a:753_2": "ceva nānāalaṅkārehi ca alaṅkārāpetvā mātaraṃ pakkosāpetvā āha –",
  "atk-s0302a:753_3": "“amma evarūpaṃ ārammaṇaṃ labhanto gehe vasāmi,",
  "atk-s0302a:753_4": "alabhanto na vasāmī”ti.",
  "atk-s0302a:753_5": "Paṇḍitā brāhmaṇī cintesi –",
  "atk-s0302a:753_6": "“mayhaṃ putto puññavā dinnadāno katābhinīhāro,",
  "atk-s0302a:753_7": "puññaṃ karonto na ekakova akāsi,",
  "atk-s0302a:753_8": "addhā etena saha katapuññā suvaṇṇarūpakapaṭibhāgā bhavissatī”ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ rathaṃ āropetvā,",
  "atk-s0302a:753_9": "“gacchatha, tātā,",
  "atk-s0302a:753_10": "yattha amhākaṃ jātigottabhogehi samānakule evarūpaṃ dārikaṃ passatha,",
  "atk-s0302a:753_11": "imameva suvaṇṇarūpakaṃ,",
  "atk-s0302a:753_12": "paṇṇākāraṃ katvā dethā”ti uyyojesi.",
  "atk-s0302a:754_0": "Te “amhākaṃ nāma etaṃ kamma”nti nikkhamitvā,",
  "atk-s0302a:754_1": "“kattha gamissāmā”ti? Cintetvā,",
  "atk-s0302a:754_2": "“maddaraṭṭhaṃ nāma itthākaro,",
  "atk-s0302a:754_3": "maddaraṭṭhaṃ gamissāmā”ti maddaraṭṭhe sāgalanagaraṃ agamiṃsu.",
  "atk-s0302a:754_4": "Tattha taṃ suvaṇṇarūpakaṃ nhānatitthe ṭhapetvā ekamantaṃ nisīdiṃsu.",
  "atk-s0302a:754_5": "Atha bhaddāya dhātī bhaddaṃ nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ rūpakaṃ disvā,",
  "atk-s0302a:754_6": "“ayyadhītā me idhāgatā”ti saññāya tajjetvā “dubbinite,",
  "atk-s0302a:754_7": "kiṃ tvaṃ idhāgatā”ti?",
  "atk-s0302a:754_8": "Talasattikaṃ uggiritvā,",
  "atk-s0302a:754_9": "“gaccha sīgha”nti gaṇḍapasse pahari.",
  "atk-s0302a:754_10": "Hattho pāsāṇe paṭihato viya kampittha.",
  "atk-s0302a:754_11": "Sā paṭikkamitvā “evaṃ thaddhaṃ nāma mahāgīvaṃ disvā,",
  "atk-s0302a:754_12": "‘ayyadhītā me’ti saññaṃ uppādesiṃ,",
  "atk-s0302a:754_13": "ayyadhītāya hi me ayaṃ nivāsanapaṭiggāhikāpi ayuttā”ti āha.",
  "atk-s0302a:754_14": "Atha naṃ te manussā parivāretvā “evarūpā te sāmidhītā”ti pucchiṃsu. “Kiṃ esā,",
  "atk-s0302a:754_15": "imāya sataguṇena sahassaguṇena mayhaṃ ayyā abhirūpatarā,",
  "atk-s0302a:754_16": "dvādasahatthe gabbhe nisinnāya padīpakiccaṃ natthi,",
  "atk-s0302a:754_17": "sarīrobhāseneva tamaṃ vidhamatī”ti.",
  "atk-s0302a:754_18": "“Tena hi āgacchā”ti taṃ khujjaṃ gahetvā suvaṇṇarūpakaṃ rathaṃ āropetvā kosiyagottassa gharadvāre ṭhatvā āgamanaṃ nivedayiṃsu.",
  "atk-s0302a:755_0": "Brāhmaṇo paṭisanthāraṃ katvā,",
  "atk-s0302a:755_1": "“kuto āgatatthā”ti? Pucchi.",
  "atk-s0302a:755_2": "“Magadharaṭṭhe mahātitthagāme kapilabrāhmaṇassa gharato”ti.",
  "atk-s0302a:755_3": "“Kiṃ kāraṇā āgatā”ti.",
  "atk-s0302a:755_4": "“Iminā nāma kāraṇenā”ti.",
  "atk-s0302a:755_5": "“Kalyāṇaṃ, tātā,",
  "atk-s0302a:755_6": "samajātigottavibhavo amhākaṃ brāhmaṇo,",
  "atk-s0302a:755_7": "dassāmi dārika”nti paṇṇākāraṃ gaṇhi.",
  "atk-s0302a:755_8": "Te kapilabrāhmaṇassa sāsanaṃ pahiṇiṃsu –",
  "atk-s0302a:755_9": "“laddhā dārikā,",
  "atk-s0302a:755_10": "kattabbaṃ karothā”ti.",
  "atk-s0302a:755_11": "Taṃ sāsanaṃ sutvā pippalimāṇavassa ārocayiṃsu –",
  "atk-s0302a:755_12": "“laddhā kira dārikā”ti.",
  "atk-s0302a:755_13": "Māṇavo “ahaṃ na labhissāmīti cintesiṃ,",
  "atk-s0302a:755_14": "ime laddhāti ca vadanti,",
  "atk-s0302a:755_15": "anatthiko hutvā paṇṇaṃ pesissāmī”ti rahogato paṇṇaṃ likhi,",
  "atk-s0302a:755_16": "“bhaddā attano jātigottabhogānurūpaṃ gharāvāsaṃ labhatu,",
  "atk-s0302a:755_17": "ahaṃ nikkhamitvā pabbajissāmi,",
  "atk-s0302a:755_18": "mā pacchā vippaṭisārinī ahosī”ti.",
  "atk-s0302a:755_19": "Bhaddāpi “asukassa kira maṃ dātukāmā”ti sutvā rahogatā paṇṇaṃ likhi,",
  "atk-s0302a:755_20": "“ayyaputto attano jātigottabhogānurūpaṃ gharāvāsaṃ labhatu.",
  "atk-s0302a:755_21": "Ahaṃ nikkhamitvā pabbajissāmi,",
  "atk-s0302a:755_22": "mā pacchā vippaṭisārī ahosī”ti.",
  "atk-s0302a:755_23": "Dvepi paṇṇāni antarāmagge samāgacchiṃsu.",
  "atk-s0302a:755_24": "“Idaṃ kassa paṇṇa”nti?",
  "atk-s0302a:755_25": "Pippalimāṇavena bhaddāya pahitanti.",
  "atk-s0302a:755_26": "“Idaṃ kassa paṇṇa”nti?",
  "atk-s0302a:755_27": "Bhaddāya pippalimāṇavassa pahitanti ca vutte dvepi vācetvā,",
  "atk-s0302a:755_28": "“passatha dārakānaṃ kamma”nti phāletvā araññe chaḍḍetvā samānapaṇṇaṃ likhitvā ito ca etto ca pesesuṃ.",
  "atk-s0302a:755_29": "Iti tesaṃ anicchamānānaṃyeva samāgamo ahosi.",
  "atk-s0302a:756_0": "Taṃdivasaṃyeva ca māṇavopi ekaṃ pupphadāmaṃ ganthāpesi,",
  "atk-s0302a:756_1": "bhaddāpi ekaṃ ganthāpesi.",
  "atk-s0302a:756_2": "Tāni āsanamajjhe ṭhapetvā bhuttasāyamāsā ubhopi “sayanaṃ āruhissāmā”ti samāgantvā māṇavo dakkhiṇapassena sayanaṃ āruhi.",
  "atk-s0302a:756_3": "Bhaddā vāmapassena āruhitvā āha –",
  "atk-s0302a:756_4": "“yassa passe pupphāni milāyanti,",
  "atk-s0302a:756_5": "tassa rāgacittaṃ uppannanti vijānissāma,",
  "atk-s0302a:756_6": "imaṃ pupphadāmaṃ na allīyitabba”nti.",
  "atk-s0302a:756_7": "Te pana aññamaññassa sarīrasamphassabhayena tiyāmarattiṃ niddaṃ anokkamantāva vītināmenti,",
  "atk-s0302a:756_8": "divā pana hasitamattampi na hoti.",
  "atk-s0302a:756_9": "Te lokāmisena asaṃsaṭṭhā yāva mātāpitaro dharanti,",
  "atk-s0302a:756_10": "tāva kuṭumbaṃ avicāretvā tesu kālaṅkatesu vicārayiṃsu.",
  "atk-s0302a:756_11": "Mahatī māṇavassa sampatti,",
  "atk-s0302a:756_12": "ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva magadhanāḷiyā dvādasanāḷimattaṃ laddhuṃ vaṭṭati.",
  "atk-s0302a:756_13": "Yantabaddhāni saṭṭhi mahātaḷākāni,",
  "atk-s0302a:756_14": "kammanto dvādasayojaniko,",
  "atk-s0302a:756_15": "anurādhapurappamāṇā cuddasa dāsagāmā,",
  "atk-s0302a:756_16": "cuddasa hatthānīkā,",
  "atk-s0302a:756_17": "cuddasa assānīkā,",
  "atk-s0302a:756_18": "cuddasa rathānīkā.",
  "atk-s0302a:757_0": "So ekadivasaṃ alaṅkataṃ assaṃ āruyha mahājanaparivuto kammantaṃ gantvā khettakoṭiyaṃ ṭhito naṅgalehi",
  "atk-s0302a:757_1": "bhinnaṭṭhānato kākādayo sakuṇe gaṇḍuppādakādipāṇe uddharitvā khādante disvā, “tātā,",
  "atk-s0302a:757_2": "ime kiṃ khādantī”ti pucchi?",
  "atk-s0302a:757_3": "“Gaṇḍuppādake ayyā”ti.",
  "atk-s0302a:757_4": "“Etehi kataṃ pāpaṃ kassa hotī”ti?",
  "atk-s0302a:757_5": "“Tumhākaṃ, ayyā”ti.",
  "atk-s0302a:757_6": "So cintesi –",
  "atk-s0302a:757_7": "“sace etehi kataṃ pāpaṃ mayhaṃ hoti,",
  "atk-s0302a:757_8": "kiṃ me karissati sattaasītikoṭidhanaṃ?",
  "atk-s0302a:757_9": "Kiṃ dvādasayojano kammanto,",
  "atk-s0302a:757_10": "kiṃ yantabaddhāni saṭṭhi mahātaḷākāni,",
  "atk-s0302a:757_11": "kiṃ cuddasa gāmā?",
  "atk-s0302a:757_12": "Sabbametaṃ bhaddāya kāpilāniyā niyyātetvā nikkhamitvā pabbajissāmī”ti.",
  "atk-s0302a:758_0": "Bhaddāpi kāpilānī tasmiṃ khaṇe abbhantaravatthumhi tayo tilakumbhe pattharāpetvā dhātīhi parivutā nisinnā kāke tilapāṇake khādamāne disvā,",
  "atk-s0302a:758_1": "“ammā kiṃ ime khādantī”ti? Pucchi.",
  "atk-s0302a:758_2": "“Pāṇake ayye”ti.",
  "atk-s0302a:758_3": "“Akusalaṃ kassa hotī”ti?",
  "atk-s0302a:758_4": "“Tumhākaṃ ayye”ti.",
  "atk-s0302a:758_5": "Sā cintesi –",
  "atk-s0302a:758_6": "“mayhaṃ catuhatthavatthaṃ nāḷikodanamattañca laddhuṃ vaṭṭati,",
  "atk-s0302a:758_7": "yadi ca panetaṃ ettakena janena kataṃ akusalaṃ mayhaṃ hoti,",
  "atk-s0302a:758_8": "bhavasahassenapi vaṭṭato sīsaṃ ukkhipituṃ na sakkā,",
  "atk-s0302a:758_9": "ayyaputte āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0302a:759_0": "Māṇavo āgantvā nhatvā pāsādaṃ āruyha mahārahe pallaṅke nisīdi,",
  "atk-s0302a:759_1": "athassa cakkavattino anucchavikaṃ bhojanaṃ sajjayiṃsu.",
  "atk-s0302a:759_2": "Dvepi bhuñjitvā parijane nikkhante rahogatā phāsukaṭṭhāne nisīdiṃsu.",
  "atk-s0302a:759_3": "Tato māṇavo bhaddaṃ āha – “bhadde,",
  "atk-s0302a:759_4": "tvaṃ imaṃ gharaṃ āgacchantī kittakaṃ dhanaṃ āharī”ti?",
  "atk-s0302a:759_5": "“Pañcapaṇṇāsa sakaṭasahassāni ayyā”ti.",
  "atk-s0302a:759_6": "“Etaṃ sabbaṃ,",
  "atk-s0302a:759_7": "yā ca imasmiṃ ghare sattaasītikoṭiyo,",
  "atk-s0302a:759_8": "yantabaddhā saṭṭhitaḷākādibhedā sampatti atthi,",
  "atk-s0302a:759_9": "sabbaṃ tuyhaṃyeva niyyātemī”ti.",
  "atk-s0302a:759_10": "“Tumhe pana ayyā”ti.",
  "atk-s0302a:759_11": "“Ahaṃ pabbajissāmī”ti.",
  "atk-s0302a:759_12": "“Ayyā ahampi tumhākaṃyeva āgamanaṃ olokayamānā nisinnā,",
  "atk-s0302a:759_13": "ahampi pabbajissāmī”ti.",
  "atk-s0302a:759_14": "Tesaṃ ādittapaṇṇakuṭi viya tayo bhavā upaṭṭhahiṃsu.",
  "atk-s0302a:759_15": "Te “pabbajissāmā”ti vatvā antarāpaṇato kasāyarasapītāni vatthāni mattikāpatte ca āharāpetvā aññamaññaṃ kese ohāretvā,",
  "atk-s0302a:759_16": "“ye loke arahanto,",
  "atk-s0302a:759_17": "te uddissa amhākaṃ pabbajjā”ti pabbajitvā thavikāsu patte osāpetvā aṃse laggetvā pāsādato otariṃsu.",
  "atk-s0302a:759_18": "Gehe dāsesu ca kammakāresu ca na koci sañjāni.",
  "atk-s0302a:760_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino sañjāniṃsu.",
  "atk-s0302a:760_1": "Te rudantā pādesu nipatitvā “kiṃ amhe anāthe karotha ayyā”ti? Āhaṃsu. “Mayaṃ,",
  "atk-s0302a:760_2": "bhaṇe ‘ādittapaṇṇasālā viya tayo bhavā’ti pabbajimhā,",
  "atk-s0302a:760_3": "sace tumhesu ekekaṃ bhujissaṃ karoma,",
  "atk-s0302a:760_4": "vassasatampi nappahoti,",
  "atk-s0302a:760_5": "tumheva tumhākaṃ sīsaṃ dhovitvā bhujissā hutvā jīvathā”ti vatvā tesaṃ rodantānaṃyeva pakkamiṃsu.",
  "atk-s0302a:760_6": "Thero purato gacchanto nivattitvā olokento cintesi –",
  "atk-s0302a:760_7": "“ayaṃ bhaddā kāpilānī sakalajambudīpagghanikā itthī mayhaṃ pacchato āgacchati.",
  "atk-s0302a:760_8": "Ṭhānaṃ kho panetaṃ vijjati,",
  "atk-s0302a:760_9": "yaṃ kocideva evaṃ cinteyya ‘ime pabbajitvāpi vinā bhavituṃ na sakkonti,",
  "atk-s0302a:760_10": "ananucchavikaṃ karontī”ti.",
  "atk-s0302a:760_11": "“Koci vā pana manaṃ padūsetvā apāyapūrako bhaveyya.",
  "atk-s0302a:760_12": "Imaṃ pahāya mayā gantuṃ vaṭṭatī”ti cittaṃ uppādesi.",
  "atk-s0302a:761_0": "So purato gacchanto dvedhāpathaṃ disvā tassa matthake aṭṭhāsi.",
  "atk-s0302a:761_1": "Bhaddāpi āgantvā vanditvā aṭṭhāsi.",
  "atk-s0302a:761_2": "Atha naṃ āha – “bhadde,",
  "atk-s0302a:761_3": "tādisiṃ itthiṃ mama pacchato āgacchantiṃ disvā,",
  "atk-s0302a:761_4": "‘ime pabbajitvāpi vinā bhavituṃ na sakkontī’ti cintetvā amhesu paduṭṭhacitto mahājano apāyapūrako bhaveyya.",
  "atk-s0302a:761_5": "Imasmiṃ dvedhāpathe tvaṃ ekaṃ gaṇha,",
  "atk-s0302a:761_6": "ahaṃ ekena gamissāmī”ti. “Āma, ayya,",
  "atk-s0302a:761_7": "pabbajitānaṃ mātugāmo nāma malaṃ,",
  "atk-s0302a:761_8": "‘pabbajitvāpi vinā na bhavantī’ti amhākaṃ dosaṃ passanti,",
  "atk-s0302a:761_9": "tumhe ekaṃ maggaṃ gaṇhatha,",
  "atk-s0302a:761_10": "vinā bhavissāmā”ti tikkhattuṃ padakkhiṇaṃ katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ paggayha,",
  "atk-s0302a:761_11": "“satasahassakappappamāṇe addhāne kato mittasanthavo ajja bhijjatī”ti vatvā,",
  "atk-s0302a:761_12": "“tumhe dakkhiṇajātikā nāma,",
  "atk-s0302a:761_13": "tumhākaṃ dakkhiṇamaggo vaṭṭati,",
  "atk-s0302a:761_14": "mayaṃ mātugāmā nāma vāmajātikā,",
  "atk-s0302a:761_15": "amhākaṃ vāmamaggo vaṭṭatī”ti vanditvā maggaṃ paṭipannā.",
  "atk-s0302a:761_16": "Tesaṃ dvedhābhūtakāle ayaṃ mahāpathavī “ahaṃ cakkavāḷagirisinerupabbate dhāretuṃ sakkontīpi tumhākaṃ",
  "atk-s0302a:761_17": "guṇe dhāretuṃ na sakkomī”ti vadantī viya viravamānā akampi,",
  "atk-s0302a:761_18": "ākāse asanisaddo viya pavatti,",
  "atk-s0302a:761_19": "cakkavāḷapabbato unnadi.",
  "atk-s0302a:762_0": "Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā,",
  "atk-s0302a:762_1": "“kassa nu kho pathavī kampatī”ti?",
  "atk-s0302a:762_2": "Āvajjento “pippalimāṇavo ca bhaddā ca kāpilānī maṃ uddissa appameyyaṃ sampattiṃ pahāya pabbajitā,",
  "atk-s0302a:762_3": "tesaṃ viyogaṭṭhāne ubhinnampi guṇabalena ayaṃ pathavīkampo jāto,",
  "atk-s0302a:762_4": "mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma sayameva pattacīvaraṃ ādāya,",
  "atk-s0302a:762_5": "asītimahātheresu kañci anāmantetvā tigāvutaṃ maggaṃ paccuggamanaṃ katvā rājagahassa ca nāḷandāya ca antare",
  "atk-s0302a:762_6": "bahuputtakanigrodharukkhamūle pallaṅkaṃ ābhujitvā nisīdi.",
  "atk-s0302a:762_7": "Nisīdanto pana aññataro paṃsukūliko viya anisīditvā buddhavesaṃ gahetvā asītihatthā ghanabuddharasmiyo vissajjento nisīdi.",
  "atk-s0302a:762_8": "Iti tasmiṃ khaṇe paṇṇachattasakaṭacakkakūṭāgārādippamāṇā buddharasmiyo ito cito ca vipphandantiyo vidhāvantiyo",
  "atk-s0302a:762_9": "candimasahassasūriyasahassauggamanakālo viya kurumānā taṃ vanantaraṃ ekobhāsaṃ akaṃsu.",
  "atk-s0302a:762_10": "Dvattiṃsamahāpurisalakkhaṇānaṃ siriyā samujjalitatārāgaṇaṃ viya gaganaṃ,",
  "atk-s0302a:762_11": "supupphitakamalakuvalayaṃ viya salilaṃ,",
  "atk-s0302a:762_12": "vanantaraṃ virocittha.",
  "atk-s0302a:762_13": "Nigrodharukkhassa nāma khandho seto hoti,",
  "atk-s0302a:762_14": "pattāni nīlāni pakkāni rattāni.",
  "atk-s0302a:762_15": "Tasmiṃ pana divase satasākho nigrodharukkho suvaṇṇavaṇṇo ahosi.",
  "atk-s0302a:763_0": "Iti yā sā addhānamaggappaṭipannoti padassa atthaṃ vatvā,",
  "atk-s0302a:763_1": "“idāni yathā esa pabbajito,",
  "atk-s0302a:763_2": "yathā ca addhānamaggaṃ paṭipanno.",
  "atk-s0302a:763_3": "Imassa atthassa āvibhāvatthaṃ abhinīhārato paṭṭhāya ayaṃ anupubbikathā kathetabbā”ti vuttā,",
  "atk-s0302a:763_4": "sā evaṃ veditabbā.",
  "atk-s0302a:764_0": "Antarā ca rājagahaṃ antarā ca nāḷandanti rājagahassa ca nāḷandāya ca antare.",
  "atk-s0302a:764_1": "Satthārañca vatāhaṃ passeyyaṃ bhagavantameva passeyyanti sace ahaṃ satthāraṃ passeyyaṃ,",
  "atk-s0302a:764_2": "imaṃyeva bhagavantaṃ passeyyaṃ.",
  "atk-s0302a:764_3": "Na hi me ito aññena satthārā bhavituṃ sakkāti.",
  "atk-s0302a:764_4": "Sugatañca vatāhaṃ passeyyaṃ bhagavantameva passeyyanti sace ahaṃ sammāpaṭipattiyā suṭṭhu gatattā sugataṃ nāma passeyyaṃ,",
  "atk-s0302a:764_5": "imaṃyeva bhagavantaṃ passeyyaṃ.",
  "atk-s0302a:764_6": "Na hi me ito aññena sugatena bhavituṃ sakkāti.",
  "atk-s0302a:764_7": "Sammāsambuddhañca vatāhaṃ passeyyaṃ bhagavantameva passeyyanti sace ahaṃ sammā sāmañca saccāni buddhattā sammāsambuddhaṃ nāma passeyyaṃ,",
  "atk-s0302a:764_8": "imaṃyeva bhagavantaṃ passeyyaṃ.",
  "atk-s0302a:764_9": "Na hi me ito aññena sammāsambuddhena bhavituṃ sakkāti ayamettha adhippāyo.",
  "atk-s0302a:764_10": "Evaṃ dassaneneva “bhagavati ‘ayaṃ satthā,",
  "atk-s0302a:764_11": "ayaṃ sugato,",
  "atk-s0302a:764_12": "ayaṃ sammāsambuddho’ti nikkaṅkho ahaṃ, āvuso,",
  "atk-s0302a:764_13": "ahosi”nti dīpeti.",
  "atk-s0302a:764_14": "Satthā me,",
  "atk-s0302a:764_15": "bhanteti idaṃ kiñcāpi dve vāre āgataṃ,",
  "atk-s0302a:764_16": "tikkhattuṃ pana vuttanti veditabbaṃ.",
  "atk-s0302a:764_17": "Iminā hi so “evaṃ tikkhattuṃ sāvakattaṃ sāvesiṃ,",
  "atk-s0302a:764_18": "āvuso”ti dīpeti.",
  "atk-s0302a:765_0": "Ajānaññevāti ajānamānova.",
  "atk-s0302a:765_1": "Dutiyapadepi eseva nayo.",
  "atk-s0302a:765_2": "Muddhāpi tassa vipateyyāti yassa aññassa “ajānaṃyeva jānāmī”ti paṭiññassa bāhirakassa satthuno evaṃ sabbacetasā",
  "atk-s0302a:765_3": "samannāgato pasannacitto sāvako evarūpaṃ paramanipaccakāraṃ kareyya,",
  "atk-s0302a:765_4": "tassa vaṇṭachinnatālapakkaṃ viya gīvato muddhāpi vipateyya,",
  "atk-s0302a:765_5": "sattadhā pana phaleyyāti attho.",
  "atk-s0302a:765_6": "Kiṃ vā etena,",
  "atk-s0302a:765_7": "sace mahākassapatthero iminā cittappasādena imaṃ paramanipaccakāraṃ mahāsamuddassa kareyya,",
  "atk-s0302a:765_8": "tattakapāle pakkhittaudakabindu viya vilayaṃ gaccheyya.",
  "atk-s0302a:765_9": "Sace cakkavāḷassa kareyya,",
  "atk-s0302a:765_10": "thusamuṭṭhi viya vikireyya.",
  "atk-s0302a:765_11": "Sace sinerupabbatassa kareyya,",
  "atk-s0302a:765_12": "kākatuṇḍena pahaṭapiṭṭhamuṭṭhi viya viddhaṃseyya.",
  "atk-s0302a:765_13": "Sace mahāpathaviyā kareyya,",
  "atk-s0302a:765_14": "vātāhatabhasmapuñjo viya vikireyya.",
  "atk-s0302a:765_15": "Evarūpopi pana therassa nipaccākāro satthu suvaṇṇavaṇṇe pādapiṭṭhe lomamattampi vikopetuṃ nāsakkhi.",
  "atk-s0302a:765_16": "Tiṭṭhatu ca mahākassapo,",
  "atk-s0302a:765_17": "mahākassapasadisānaṃ bhikkhūnaṃ sahassampi satasahassampi nipaccākāradassanena neva dasabalassa pādapiṭṭhe",
  "atk-s0302a:765_18": "lomamattampi vikopetuṃ paṃsukūlacīvare vā aṃsumattampi cāletuṃ sakkoti.",
  "atk-s0302a:765_19": "Evaṃ mahānubhāvo hi satthā.",
  "atk-s0302a:766_0": "Tasmātiha te kassapāti yasmā ahaṃ jānanto eva “jānāmī”ti,",
  "atk-s0302a:766_1": "passanto eva ca “passāmī”ti vadāmi, tasmā, kassapa,",
  "atk-s0302a:766_2": "tayā evaṃ sikkhitabbaṃ.",
  "atk-s0302a:766_3": "Tibbanti bahalaṃ mahantaṃ.",
  "atk-s0302a:766_4": "Hirottappanti hirī ca ottappañca.",
  "atk-s0302a:766_5": "Paccupaṭṭhitaṃ bhavissatīti paṭhamatarameva upaṭṭhitaṃ bhavissati.",
  "atk-s0302a:766_6": "Yo hi therādīsu hirottappaṃ upaṭṭhapetvā upasaṅkamati therādayopi taṃ sahirikā saottappā ca hutvā upasaṅkamantīti ayamettha ānisaṃso.",
  "atk-s0302a:766_7": "Kusalūpasaṃhitanti kusalasannissitaṃ.",
  "atk-s0302a:766_8": "Aṭṭhiṃ katvāti attānaṃ tena dhammena aṭṭhikaṃ katvā,",
  "atk-s0302a:766_9": "taṃ vā dhammaṃ “esa mayhaṃ attho”ti aṭṭhiṃ katvā.",
  "atk-s0302a:766_10": "Manasi katvāti citte ṭhapetvā.",
  "atk-s0302a:766_11": "Sabbacetasā samannāharitvāti cittassa thokampi bahi gantuṃ adento sabbena samannāhāracittena samannāharitvā.",
  "atk-s0302a:766_12": "Ohitasototi ṭhapitasoto,",
  "atk-s0302a:766_13": "ñāṇasotañca pasādasotañca odahitvā mayā desitaṃ dhammaṃ sakkaccameva suṇissāmīti evañhi te sikkhitabbaṃ.",
  "atk-s0302a:766_14": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttā kāyagatāsati.",
  "atk-s0302a:766_15": "Yo ca panāyaṃ tividho ovādo,",
  "atk-s0302a:766_16": "therassa ayameva pabbajjā ca upasampadā ca ahosi.",
  "atk-s0302a:767_0": "Saraṇoti sakileso saiṇo hutvā.",
  "atk-s0302a:767_1": "Raṭṭhapiṇḍaṃ bhuñjinti saddhādeyyaṃ bhuñjiṃ.",
  "atk-s0302a:767_2": "Cattāro hi paribhogā theyyaparibhogo iṇaparibhogo dāyajjaparibhogo sāmiparibhogoti.",
  "atk-s0302a:767_3": "Tattha dussīlassa saṅghamajjhe nisīditvā bhuñjantassāpi paribhogo theyyaparibhogo nāma. Kasmā?",
  "atk-s0302a:767_4": "Catūsu paccayesu anissaratāya.",
  "atk-s0302a:767_5": "Sīlavato apaccavekkhitaparibhogo iṇaparibhogo nāma.",
  "atk-s0302a:767_6": "Sattannaṃ sekhānaṃ paribhogo dāyajjaparibhogo nāma.",
  "atk-s0302a:767_7": "Khīṇāsavassa paribhogo sāmiparibhogo nāma.",
  "atk-s0302a:767_8": "Iti khīṇāsavova sāmī hutvā anaṇo paribhuñjati.",
  "atk-s0302a:767_9": "Thero attanā puthujjanena hutvā paribhuttaparibhogaṃ iṇaparibhogaṃyeva karonto evamāha.",
  "atk-s0302a:767_10": "Aṭṭhamiyā aññā udapādīti aṭṭhame divase arahattaphalaṃ uppajji.",
  "atk-s0302a:768_0": "Atha kho, āvuso,",
  "atk-s0302a:768_1": "bhagavā maggā okkammāti maggato okkamanaṃ paṭhamataraṃ taṃdivaseyeva ahosi,",
  "atk-s0302a:768_2": "arahattādhigamo pacchā.",
  "atk-s0302a:768_3": "Desanāvārassa pana evaṃ āgatattā arahattādhigamo paṭhamaṃ dīpito.",
  "atk-s0302a:768_4": "Kasmā pana bhagavā maggā okkantoti?",
  "atk-s0302a:768_5": "Evaṃ kirassa ahosi “imaṃ bhikkhuṃ jātiāraññikaṃ jātipaṃsukūlikaṃ jātiekāsanikaṃ karissāmī”ti.",
  "atk-s0302a:768_6": "Tasmā okkami.",
  "atk-s0302a:769_0": "Mudukā kho tyāyanti mudukā kho te ayaṃ.",
  "atk-s0302a:769_1": "Imañca pana vācaṃ bhagavā taṃ cīvaraṃ padumapupphavaṇṇena pāṇinā antantena parāmasanto āha.",
  "atk-s0302a:769_2": "Kasmā evamāhāti?",
  "atk-s0302a:769_3": "Therena saha cīvaraṃ parivattetukāmatāya.",
  "atk-s0302a:769_4": "Kasmā parivattetukāmo jātoti?",
  "atk-s0302a:769_5": "Theraṃ attano ṭhāne ṭhapetukāmatāya.",
  "atk-s0302a:769_6": "Thero pana yasmā cīvarassa vā pattassa vā vaṇṇe kathite “imaṃ tumhākaṃ gaṇhathā”tivacanaṃ cārittameva,",
  "atk-s0302a:769_7": "tasmā “paṭiggaṇhātu me, bhante,",
  "atk-s0302a:769_8": "bhagavā”ti āha.",
  "atk-s0302a:769_9": "Dhāressasi pana me tvaṃ, kassapa,",
  "atk-s0302a:769_10": "sāṇāni paṃsukūlāni nibbasanānīti, kassapa,",
  "atk-s0302a:769_11": "tvaṃ imāni paribhogajiṇṇāni paṃsukūlāni pārupituṃ sakkhissasīti vadati.",
  "atk-s0302a:769_12": "Tañca kho na kāyabalaṃ sandhāya,",
  "atk-s0302a:769_13": "paṭipattipūraṇaṃ pana sandhāya evamāha.",
  "atk-s0302a:769_14": "Ayañhettha adhippāyo –",
  "atk-s0302a:769_15": "ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne chaḍḍitaṃ taṃ susānaṃ pavisitvā tumbamattehi",
  "atk-s0302a:769_16": "pāṇakehi samparikiṇṇaṃ te pāṇake vidhunitvā mahāariyavaṃse ṭhatvā aggahesiṃ,",
  "atk-s0302a:769_17": "tassa me imaṃ cīvaraṃ gahitadivase dasasahassacakkavāḷe mahāpathavī mahāviravaṃ viravamānā kampittha,",
  "atk-s0302a:769_18": "ākāso taṭataṭāyi,",
  "atk-s0302a:769_19": "cakkavāḷadevatā sādhukāramadaṃsu,",
  "atk-s0302a:769_20": "“imaṃ cīvaraṃ gaṇhantena bhikkhunā jātipaṃsukūlikena jātiāraññikena jātiekāsanikena jātisapadānacārikena bhavituṃ vaṭṭati,",
  "atk-s0302a:769_21": "tvaṃ imassa cīvarassa anucchavikaṃ kātuṃ sakkhissasī”ti.",
  "atk-s0302a:769_22": "Theropi attanā pañcannaṃ hatthīnaṃ balaṃ dhāreti,",
  "atk-s0302a:769_23": "so taṃ atakkayitvā “ahametaṃ paṭipattiṃ pūressāmī”ti ussāhena sugatacīvarassa anucchavikaṃ kātukāmo “dhāressāmahaṃ,",
  "atk-s0302a:769_24": "bhante”ti āha.",
  "atk-s0302a:769_25": "Paṭipajjinti paṭipannosmi.",
  "atk-s0302a:769_26": "Evaṃ pana cīvaraparivattanaṃ katvā ca therena pārutacīvaraṃ bhagavā pārupi,",
  "atk-s0302a:769_27": "satthu cīvaraṃ thero.",
  "atk-s0302a:769_28": "Tasmiṃ samaye mahāpathavī udakapariyantaṃ katvā unnadantī kampittha.",
  "atk-s0302a:770_0": "Bhagavato puttotiādīsu thero bhagavantaṃ nissāya ariyāya jātiyā jātoti bhagavato putto.",
  "atk-s0302a:770_1": "Urena vasitvā mukhato nikkhantaovādavasena pabbajjāya ceva upasampadāya ca patiṭṭhitattā oraso mukhato jāto.",
  "atk-s0302a:770_2": "Ovādadhammato jātattā ovādadhammena ca nimmitattā dhammajo dhammanimmito.",
  "atk-s0302a:770_3": "Ovādadhammadāyādaṃ navalokuttaradhammadāyādameva vā arahatīti dhammadāyādo.",
  "atk-s0302a:770_4": "Paṭiggahitāni sāṇāni paṃsukūlānīti satthārā pārutaṃ paṃsukūlacīvaraṃ pārupanatthāya paṭiggahitaṃ.",
  "atk-s0302a:771_0": "Sammā vadamāno vadeyyāti yaṃ puggalaṃ “bhagavato putto”tiādīhi guṇehi sammā vadamāno vadeyya,",
  "atk-s0302a:771_1": "mamaṃ taṃ sammā vadamāno vadeyya,",
  "atk-s0302a:771_2": "ahaṃ evarūpoti.",
  "atk-s0302a:771_3": "Ettāvatā therena pabbajjā ca parisodhitā hoti.",
  "atk-s0302a:771_4": "Ayañhettha adhippāyo – āvuso,",
  "atk-s0302a:771_5": "yassa na upajjhāyo paññāyati,",
  "atk-s0302a:771_6": "na ācariyo,",
  "atk-s0302a:771_7": "kiṃ so anupajjhāyo anācariyo nhāpitamuṇḍako sayaṃgahitakāsāvo “titthiyapakkantako”ti saṅkhaṃ gato evaṃ tigāvutaṃ maggaṃ paccuggamanaṃ labhati,",
  "atk-s0302a:771_8": "tīhi ovādehi pabbajjaṃ vā upasampadaṃ vā labhati,",
  "atk-s0302a:771_9": "kāyena kāyaṃ cīvaraparivattanaṃ labhati?",
  "atk-s0302a:771_10": "Passa yāva dubbhāsitaṃ vacanaṃ thullanandāya bhikkhuniyāti.",
  "atk-s0302a:771_11": "Evaṃ pabbajjaṃ sodhetvā idāni chahi abhiññāhi sīhanādaṃ nadituṃ ahaṃ kho,",
  "atk-s0302a:771_12": "āvusotiādimāha.",
  "atk-s0302a:771_13": "Sesaṃ purimanayeneva veditabbaṃ.",
  "atk-s0302a:771_14": "Ekādasamaṃ.",
  "atk-s0302a:772_0": "12. Paraṃmaraṇasuttavaṇṇanā",
  "atk-s0302a:773_0": "155.",
  "atk-s0302a:773_1": "Dvādasame tathāgatoti satto. Na hetaṃ, āvuso,",
  "atk-s0302a:773_2": "atthasaṃhitanti, āvuso,",
  "atk-s0302a:773_3": "etaṃ diṭṭhigataṃ atthasannissitaṃ na hoti.",
  "atk-s0302a:773_4": "Nādibrahmacariyakanti maggabrahmacariyassa pubbabhāgapaṭipadāpi na hoti. Etañhi, āvuso,",
  "atk-s0302a:773_5": "atthasaṃhitanti, āvuso,",
  "atk-s0302a:773_6": "etaṃ catusaccakammaṭṭhānaṃ atthasannissitaṃ.",
  "atk-s0302a:773_7": "Etaṃ ādibrahmacariyakanti etaṃ maggabrahmacariyassa ādi pubbabhāgapaṭipadā.",
  "atk-s0302a:773_8": "Dvādasamaṃ.",
  "atk-s0302a:774_0": "13. Saddhammappatirūpakasuttavaṇṇanā",
  "atk-s0302a:775_0": "156.",
  "atk-s0302a:775_1": "Terasame aññāya saṇṭhahiṃsūti arahatte patiṭṭhahiṃsu.",
  "atk-s0302a:775_2": "Saddhammappatirūpakanti dve saddhammappatirūpakāni adhigamasaddhammappatirūpakañca pariyattisaddhammappatirūpakañca. Tattha –",
  "atk-s0302a:776_0": "“Obhāse ceva ñāṇe ca, pītiyā ca vikampati;",
  "atk-s0302a:777_0": "Passaddhiyā sukhe ceva, yehi cittaṃ pavedhati.",
  "atk-s0302a:778_0": "“Adhimokkhe ca paggāhe, upaṭṭhāne ca kampati;",
  "atk-s0302a:779_0": "Upekkhāvajjanāya ceva, upekkhāya ca nikantiyā.",
  "atk-s0302a:780_0": "“Imāni dasa ṭhānāni, paññā yassa paricitā;",
  "atk-s0302a:781_0": "Dhammuddhaccakusalo hoti, na ca sammoha gacchatī”ti. ; –",
  "atk-s0302a:782_0": "Idaṃ vipassanāñāṇassa upakkilesajātaṃ adhigamasaddhammappatirūpakaṃ nāma.",
  "atk-s0302a:782_1": "Tisso pana saṅgītiyo anāruḷhaṃ dhātukathā ārammaṇakathā asubhakathā ñāṇavatthukathā vijjākaraṇḍakoti",
  "atk-s0302a:782_2": "imehi pañcahi kathāvatthūhi paribāhiraṃ guḷhavinayaṃ guḷhavessantaraṃ guḷhamahosadhaṃ vaṇṇapiṭakaṃ aṅgulimālapiṭakaṃ",
  "atk-s0302a:782_3": "raṭṭhapālagajjitaṃ āḷavakagajjitaṃ vedallapiṭakanti abuddhavacanaṃ pariyattisaddhammappatirūpakaṃ nāma.",
  "atk-s0302a:783_0": "Jātarūpappatirūpakanti suvaṇṇarasavidhānaṃ ārakūṭamayaṃ suvaṇṇavaṇṇaṃ ābharaṇajātaṃ.",
  "atk-s0302a:783_1": "Chaṇakālesu hi manussā “ābharaṇabhaṇḍakaṃ gaṇhissāmā”ti āpaṇaṃ gacchanti.",
  "atk-s0302a:783_2": "Atha ne āpaṇikā evaṃ vadanti,",
  "atk-s0302a:783_3": "“sace tumhe ābharaṇatthikā,",
  "atk-s0302a:783_4": "imāni gaṇhatha.",
  "atk-s0302a:783_5": "Imāni hi ghanāni ceva vaṇṇavantāni ca appagghāni cā”ti.",
  "atk-s0302a:783_6": "Te tesaṃ sutvā,",
  "atk-s0302a:783_7": "“kāraṇaṃ ime vadanti,",
  "atk-s0302a:783_8": "imāni piḷandhitvā sakkā nakkhattaṃ kīḷituṃ,",
  "atk-s0302a:783_9": "sobhanti ceva appagghāni cā”ti tāni gahetvā gacchanti.",
  "atk-s0302a:783_10": "Suvaṇṇabhaṇḍaṃ avikkiyamānaṃ nidahitvā ṭhapetabbaṃ hoti.",
  "atk-s0302a:783_11": "Evaṃ taṃ jātarūpappatirūpake uppanne antaradhāyati nāma.",
  "atk-s0302a:784_0": "Atha saddhammassa antaradhānaṃ hotīti adhigamasaddhammassa paṭipattisaddhammassa pariyattisaddhammassāti tividhassāpi saddhammassa antaradhānaṃ hoti.",
  "atk-s0302a:784_1": "Paṭhamabodhiyañhi bhikkhū paṭisambhidappattā ahesuṃ.",
  "atk-s0302a:784_2": "Atha kāle gacchante paṭisambhidā pāpuṇituṃ na sakkhiṃsu,",
  "atk-s0302a:784_3": "chaḷabhiññā ahesuṃ.",
  "atk-s0302a:784_4": "Tato cha abhiññā pāpuṇituṃ asakkontā tisso vijjā pāpuṇiṃsu.",
  "atk-s0302a:784_5": "Idāni kāle gacchante tisso vijjā pāpuṇituṃ asakkontā āsavakkhayamattaṃ pāpuṇissanti.",
  "atk-s0302a:784_6": "Tampi asakkontā anāgāmiphalaṃ,",
  "atk-s0302a:784_7": "tampi asakkontā sakadāgāmiphalaṃ,",
  "atk-s0302a:784_8": "tampi asakkontā sotāpattiphalaṃ.",
  "atk-s0302a:784_9": "Gacchante kāle sotāpattiphalampi pattuṃ na sakkhissanti.",
  "atk-s0302a:784_10": "Atha nesaṃ yadā vipassanā imehi upakkilesehi upakkiliṭṭhā āraddhamattāva ṭhassati,",
  "atk-s0302a:784_11": "tadā adhigamasaddhammo antarahito nāma bhavissati.",
  "atk-s0302a:785_0": "Paṭhamabodhiyañhi bhikkhū catunnaṃ paṭisambhidānaṃ anucchavikaṃ paṭipattiṃ pūrayiṃsu.",
  "atk-s0302a:785_1": "Gacchante kāle taṃ asakkontā channaṃ abhiññānaṃ,",
  "atk-s0302a:785_2": "tampi asakkontā tissannaṃ vijjānaṃ,",
  "atk-s0302a:785_3": "tampi asakkontā arahattaphalamattassa.",
  "atk-s0302a:785_4": "Gacchante pana kāle arahattassa anucchavikaṃ paṭipattiṃ pūretuṃ asakkontā anāgāmiphalassa anucchavikaṃ paṭipattiṃ pūressanti,",
  "atk-s0302a:785_5": "tampi asakkontā sakadāgāmiphalassa,",
  "atk-s0302a:785_6": "tampi asakkontā sotāpattiphalassa.",
  "atk-s0302a:785_7": "Yadā pana sotāpattiphalassapi anucchavikaṃ paṭipadaṃ pūretuṃ asakkontā sīlapārisuddhimatteva ṭhassanti,",
  "atk-s0302a:785_8": "tadā paṭipattisaddhammo antarahito nāma bhavissati.",
  "atk-s0302a:786_0": "Yāva pana tepiṭakaṃ buddhavacanaṃ vattati,",
  "atk-s0302a:786_1": "na tāva sāsanaṃ antarahitanti vattuṃ vaṭṭati.",
  "atk-s0302a:786_2": "Tiṭṭhantu tīṇi vā,",
  "atk-s0302a:786_3": "abhidhammapiṭake antarahite itaresu dvīsu tiṭṭhantesupi antarahitanti na vattabbameva.",
  "atk-s0302a:786_4": "Dvīsu antarahitesu vinayapiṭakamatte ṭhitepi,",
  "atk-s0302a:786_5": "tatrāpi khandhakaparivāresu antarahitesu ubhatovibhaṅgamatte,",
  "atk-s0302a:786_6": "mahāvinaye antarahite dvīsu pātimokkhesu vattamānesupi sāsanaṃ anantarahitameva.",
  "atk-s0302a:786_7": "Yadā pana dve pātimokkhā antaradhāyissanti,",
  "atk-s0302a:786_8": "atha pariyattisaddhammassa antaradhānaṃ bhavissati.",
  "atk-s0302a:786_9": "Tasmiṃ antarahite sāsanaṃ antarahitaṃ nāma hoti.",
  "atk-s0302a:786_10": "Pariyattiyā hi antarahitāya paṭipatti antaradhāyati,",
  "atk-s0302a:786_11": "paṭipattiyā antarahitāya adhigamo antaradhāyati.",
  "atk-s0302a:786_12": "Kiṃ kāraṇā?",
  "atk-s0302a:786_13": "Ayañhi pariyatti paṭipattiyā paccayo hoti,",
  "atk-s0302a:786_14": "paṭipatti adhigamassa.",
  "atk-s0302a:786_15": "Iti paṭipattitopi pariyattimeva pamāṇaṃ.",
  "atk-s0302a:787_0": "Nanu ca kassapasammāsambuddhakāle kapilo nāma anārādhakabhikkhu “pātimokkhaṃ uddisissāmī”ti bījaniṃ gahetvā",
  "atk-s0302a:787_1": "āsane nisinno “atthi imasmiṃ vattantā”ti pucchi,",
  "atk-s0302a:787_2": "atha tassa bhayena yesampi pātimokkho vattati,",
  "atk-s0302a:787_3": "tepi “mayaṃ vattāmā”ti avatvā “na vattāmā”ti vadiṃsu,",
  "atk-s0302a:787_4": "so bījaniṃ ṭhapetvā uṭṭhāyāsanā gato,",
  "atk-s0302a:787_5": "tadā sammāsambuddhassa sāsanaṃ osakkitanti?",
  "atk-s0302a:787_6": "Kiñcāpi osakkitaṃ,",
  "atk-s0302a:787_7": "pariyatti pana ekanteneva pamāṇaṃ.",
  "atk-s0302a:787_8": "Yathā hi mahato taḷākassa pāḷiyā thirāya udakaṃ na ṭhassatīti na vattabbaṃ,",
  "atk-s0302a:787_9": "udake sati padumādīni pupphāni na pupphissantīti na vattabbaṃ,",
  "atk-s0302a:787_10": "evameva mahātaḷākassa thirapāḷisadise tepiṭake buddhavacane sati mahātaḷāke udakasadisā paṭipattipūrakā kulaputtā natthīti na vattabbā,",
  "atk-s0302a:787_11": "tesu sati mahātaḷāke padumādīni pupphāni viya sotāpannādayo ariyapuggalā natthīti na vattabbāti evaṃ ekantato pariyattiyeva pamāṇaṃ.",
  "atk-s0302a:788_0": "Pathavīdhātūti dve satasahassāni cattāri ca nahutāni bahalā mahāpathavī.",
  "atk-s0302a:788_1": "Āpodhātūti pathavito paṭṭhāya yāva subhakiṇhabrahmalokā uggataṃ kappavināsakaṃ udakaṃ.",
  "atk-s0302a:788_2": "Tejodhātūti pathavito paṭṭhāya yāva ābhassarabrahmalokā uggato kappavināsako aggi.",
  "atk-s0302a:788_3": "Vāyodhātūti pathavito paṭṭhāya yāva vehapphalabrahmalokā uggato kappavināsako vāyu.",
  "atk-s0302a:788_4": "Etesu hi ekadhammopi satthu sāsanaṃ antaradhāpetuṃ na sakkoti,",
  "atk-s0302a:788_5": "tasmā evamāha.",
  "atk-s0302a:788_6": "Idheva te uppajjantīti lohato lohakhādakaṃ malaṃ viya imasmiṃ mayhaṃyeva sāsane te uppajjanti.",
  "atk-s0302a:788_7": "Moghapurisāti tucchapurisā.",
  "atk-s0302a:789_0": "Ādikeneva opilavatīti ettha ādikenāti ādānena gahaṇena.",
  "atk-s0302a:789_1": "Opilavatīti nimujjati.",
  "atk-s0302a:789_2": "Idaṃ vuttaṃ hoti –",
  "atk-s0302a:789_3": "yathā udakacarā nāvā bhaṇḍaṃ gaṇhantī nimujjati,",
  "atk-s0302a:789_4": "evaṃ pariyattiādīnaṃ pūraṇena saddhammassa antaradhānaṃ na hoti.",
  "atk-s0302a:789_5": "Pariyattiyā hi hāyamānāya paṭipatti hāyati,",
  "atk-s0302a:789_6": "paṭipattiyā hāyamānāya adhigamo hāyati.",
  "atk-s0302a:789_7": "Pariyattiyā pūrayamānāya pariyattidharā puggalā paṭipattiṃ pūrenti,",
  "atk-s0302a:789_8": "paṭipattipūrakā adhigamaṃ pūrenti.",
  "atk-s0302a:789_9": "Iti navacando viya pariyattiyādīsu vaḍḍhamānāsu mayhaṃ sāsanaṃ vaḍḍhati yevāti dasseti.",
  "atk-s0302a:790_0": "Idāni yehi dhammehi saddhammassa antaradhānañceva ṭhiti ca hoti,",
  "atk-s0302a:790_1": "te dassento pañca khotiādimāha.",
  "atk-s0302a:790_2": "Tattha okkamanīyāti avakkamanīyā,",
  "atk-s0302a:790_3": "heṭṭhāgamanīyāti attho.",
  "atk-s0302a:790_4": "Satthari agāravātiādīsu agāravāti gāravarahitā.",
  "atk-s0302a:790_5": "Appatissāti appatissayā anīcavuttikā.",
  "atk-s0302a:790_6": "Tattha yo cetiyaṅgaṇaṃ ārohanto chattaṃ dhāreti,",
  "atk-s0302a:790_7": "upāhanaṃ dhāreti,",
  "atk-s0302a:790_8": "aññato oloketvā kathaṃ kathento gacchati,",
  "atk-s0302a:790_9": "ayaṃ satthari agāravo nāma.",
  "atk-s0302a:791_0": "Yo dhammassavanassa kāle saṅghuṭṭhe daharasāmaṇerehi parivārito nisīdati,",
  "atk-s0302a:791_1": "aññāni vā navakammādīni karoti,",
  "atk-s0302a:791_2": "dhammassavanagge nisinno niddāyati,",
  "atk-s0302a:791_3": "vikkhitto vā aññaṃ kathento nisīdati,",
  "atk-s0302a:791_4": "ayaṃ dhamme agāravo nāma.",
  "atk-s0302a:792_0": "Yo therupaṭṭhānaṃ gantvā,",
  "atk-s0302a:792_1": "avanditvā nisīdati,",
  "atk-s0302a:792_2": "hatthapallatthikaṃ dussapallatthikaṃ karoti,",
  "atk-s0302a:792_3": "aññaṃ vā pana hatthapādakukkuccaṃ karoti,",
  "atk-s0302a:792_4": "vuḍḍhānaṃ santike anajjhiṭṭho katheti,",
  "atk-s0302a:792_5": "ayaṃ saṅghe agāravo nāma.",
  "atk-s0302a:793_0": "Tisso pana sikkhā apūrentova sikkhāya agāravo nāma hoti.",
  "atk-s0302a:793_1": "Aṭṭha samāpattiyo anibbattento tāsaṃ vā pana nibbattanatthāya payogaṃ akaronto samādhismiṃ agāravo nāma.",
  "atk-s0302a:793_2": "Sukkapakkho vuttavipallāseneva veditabboti.",
  "atk-s0302a:793_3": "Terasamaṃ.",
  "atk-s0302a:794_0": "Kassapasaṃyuttavaṇṇanā niṭṭhitā.",
  "atk-s0302a:797_0": "6. Lābhasakkārasaṃyuttaṃ",
  "atk-s0302a:798_0": "1. Paṭhamavaggo",
  "atk-s0302a:799_0": "1. Dāruṇasuttavaṇṇanā",
  "atk-s0302a:800_0": "157.",
  "atk-s0302a:800_1": "Lābhasakkārasaṃyuttassa paṭhame dāruṇoti thaddho.",
  "atk-s0302a:800_2": "Lābhasakkārasilokoti ettha lābho nāma catupaccayalābho.",
  "atk-s0302a:800_3": "Sakkāroti tesaṃyeva sukatānaṃ susaṅkhatānaṃ lābho.",
  "atk-s0302a:800_4": "Silokoti vaṇṇaghoso.",
  "atk-s0302a:800_5": "Kaṭukoti tikhiṇo.",
  "atk-s0302a:800_6": "Pharusoti kharo.",
  "atk-s0302a:800_7": "Antarāyikoti antarāyakaro. Paṭhamaṃ.",
  "atk-s0302a:801_0": "2. Baḷisasuttavaṇṇanā",
  "atk-s0302a:802_0": "158.",
  "atk-s0302a:802_1": "Dutiye bāḷisikoti baḷisaṃ gahetvā caramāno macchaghātako.",
  "atk-s0302a:802_2": "Āmisagatanti āmisamakkhitaṃ.",
  "atk-s0302a:802_3": "Āmisacakkhūti āmise cakkhu dassanaṃ assāti āmisacakkhu.",
  "atk-s0302a:802_4": "Gilabaḷisoti gilitabaḷiso.",
  "atk-s0302a:802_5": "Anayaṃ āpannoti dukkhaṃ patto.",
  "atk-s0302a:802_6": "Byasanaṃ āpannoti vināsaṃ patto.",
  "atk-s0302a:802_7": "Yathākāmakaraṇīyoti yathākāmena yathāruciyā yatheva naṃ bāḷisiko icchati,",
  "atk-s0302a:802_8": "tathevassa kattabboti attho.",
  "atk-s0302a:802_9": "Yathākāmakaraṇīyo pāpimatoti yathā kilesamārassa kāmo,",
  "atk-s0302a:802_10": "evaṃ kattabbo,",
  "atk-s0302a:802_11": "nirayaṃ vā tiracchānayoniṃ vā pettivisayaṃ vā pāpetabbo. Dutiyaṃ.",
  "atk-s0302a:803_0": "3-4. Kummasuttādivaṇṇanā",
  "atk-s0302a:804_0": "159- 160.",
  "atk-s0302a:804_1": "Tatiye mahākummakulanti mahantaṃ aṭṭhikacchapakulaṃ.",
  "atk-s0302a:804_2": "Agamāsīti “ettha addhā kiñci khāditabbaṃ atthi,",
  "atk-s0302a:804_3": "taṃ maccharāyanto maṃ esa nivāretī”ti saññāya agamāsi.",
  "atk-s0302a:804_4": "Papatāyāti papatā vuccati dīgharajjukabaddho ayakantakosake daṇḍakaṃ pavesetvā gahito kaṇṇikasallasaṇṭhāno,",
  "atk-s0302a:804_5": "ayakaṇṭako,",
  "atk-s0302a:804_6": "yasmiṃ vegena patitvā kaṭāhe laggamatte daṇḍako nikkhamati,",
  "atk-s0302a:804_7": "rajjuko ekābaddho gacchateva.",
  "atk-s0302a:804_8": "So kummoti so viddhakummo.",
  "atk-s0302a:804_9": "Yena so kummoti udakasaddaṃ sutvā sāsaṅkaṭṭhānaṃ bhavissatīti nivattitvā yena so atthakāmo kummo.",
  "atk-s0302a:804_10": "Na dāni tvaṃ amhākanti idāni tvaṃ amittahatthaṃ gato,",
  "atk-s0302a:804_11": "na amhākaṃ santakoti attho.",
  "atk-s0302a:804_12": "Evaṃ sallapantānaṃyeva ca nesaṃ nāvāya ṭhito luddo rajjukaṃ ākaḍḍhitvā kummaṃ gahetvā yathākāmaṃ akāsi.",
  "atk-s0302a:804_13": "Sesamettha ito anantarasutte ca uttānameva.",
  "atk-s0302a:804_14": "Tatiyacatutthāni.",
  "atk-s0302a:805_0": "5. Mīḷhakasuttavaṇṇanā",
  "atk-s0302a:806_0": "161.",
  "atk-s0302a:806_1": "Pañcame mīḷhakāti gūthapāṇakā.",
  "atk-s0302a:806_2": "Gūthādīti gūthabhakkhā.",
  "atk-s0302a:806_3": "Gūthapūrāti anto gūthena bharitā.",
  "atk-s0302a:806_4": "Puṇṇā gūthassāti idaṃ purimasseva atthadīpanaṃ.",
  "atk-s0302a:806_5": "Atimaññeyyāti pacchimapāde bhūmiyaṃ ṭhapetvā purimapāde gūthassa upari āropetvā ṭhitā “ahamhi gūthādī”ti bhaṇantī atimaññeyya.",
  "atk-s0302a:806_6": "Piṇḍapāto cassa pūroti aparopissa pattapūro paṇītapiṇḍapāto bhaveyya. Pañcamaṃ.",
  "atk-s0302a:807_0": "6. Asanisuttavaṇṇanā",
  "atk-s0302a:808_0": "162.",
  "atk-s0302a:808_1": "Chaṭṭhe kaṃ,",
  "atk-s0302a:808_2": "bhikkhave,",
  "atk-s0302a:808_3": "asanivicakkanti,",
  "atk-s0302a:808_4": "bhikkhave,",
  "atk-s0302a:808_5": "kaṃ puggalaṃ matthake patitvā maddamānaṃ sukkāsanicakkaṃ āgacchatu.",
  "atk-s0302a:808_6": "Appattamānasanti anadhigatārahattaṃ.",
  "atk-s0302a:808_7": "Iti bhagavā na sattānaṃ dukkhakāmatāya,",
  "atk-s0302a:808_8": "ādīnavaṃ pana dassetuṃ evamāha.",
  "atk-s0302a:808_9": "Asanicakkañhi matthake patitaṃ ekameva attabhāvaṃ nāseti,",
  "atk-s0302a:808_10": "lābhasakkārasilokena pariyādiṇṇacitto nirayādīsu anantadukkhaṃ anubhoti. Chaṭṭhaṃ.",
  "atk-s0302a:809_0": "7. Diddhasuttavaṇṇanā",
  "atk-s0302a:810_0": "163. Sattame diddhagatenāti gatadiddhena. Visallenāti visamakkhitena. Sallenāti sattiyā. Sattamaṃ.",
  "atk-s0302a:811_0": "8. Siṅgālasuttavaṇṇanā",
  "atk-s0302a:812_0": "164.",
  "atk-s0302a:812_1": "Aṭṭhame siṅgāloti jarasiṅgālo.",
  "atk-s0302a:812_2": "Yathā hi suvaṇṇavaṇṇopi kāyo pūtikāyo tveva,",
  "atk-s0302a:812_3": "taṃkhaṇaṃ gaḷitampi ca muttaṃ pūtimuttantveva vuccati,",
  "atk-s0302a:812_4": "evaṃ tadahujātopi siṅgālo jarasiṅgālotveva vuccati.",
  "atk-s0302a:812_5": "Ukkaṇṭakena nāmāti evaṃnāmakena rogena.",
  "atk-s0302a:812_6": "So kira sītakāle uppajjati.",
  "atk-s0302a:812_7": "Tasmiṃ uppanne sakalasarīrato lomāni patanti,",
  "atk-s0302a:812_8": "sakalasarīraṃ nillomaṃ hutvā,",
  "atk-s0302a:812_9": "samantato phuṭati,",
  "atk-s0302a:812_10": "vātabbhāhatā vaṇā rujjanti.",
  "atk-s0302a:812_11": "Yathā ummattakasunakhena daṭṭho puriso anavaṭṭhitova bhamati,",
  "atk-s0302a:812_12": "evaṃ tasmiṃ uppanne bhamitabbo hoti,",
  "atk-s0302a:812_13": "asukaṭṭhāne sotthi bhavissatīti na paññāyati. Aṭṭhamaṃ.",
  "atk-s0302a:813_0": "9. Verambhasuttavaṇṇanā",
  "atk-s0302a:814_0": "165.",
  "atk-s0302a:814_1": "Navame verambhavātāti evaṃnāmakā mahāvātā.",
  "atk-s0302a:814_2": "Kīdise pana ṭhāne te vātā vāyantīti?",
  "atk-s0302a:814_3": "Yattha ṭhitassa cattāro dīpā uppalinipattamattā hutvā paññāyanti.",
  "atk-s0302a:814_4": "Yo pakkhī gacchatīti navavuṭṭhe deve viravanto vātasakuṇo tattha gacchati,",
  "atk-s0302a:814_5": "taṃ sandhāyetaṃ vuttaṃ.",
  "atk-s0302a:814_6": "Arakkhiteneva kāyenātiādīsu hatthapāde kīḷāpento khandhaṭṭhiṃ vā nāmento kāyaṃ na rakkhati nāma,",
  "atk-s0302a:814_7": "nānāvidhaṃ duṭṭhullakathaṃ kathento vācaṃ na rakkhati nāma,",
  "atk-s0302a:814_8": "kāmavitakkādayo vitakkento cittaṃ na rakkhati nāma.",
  "atk-s0302a:814_9": "Anupaṭṭhitāya satiyāti kāyagatāsatiṃ anupaṭṭhapetvā. Navamaṃ.",
  "atk-s0302a:815_0": "10. Sagāthakasuttavaṇṇanā",
  "atk-s0302a:816_0": "166.",
  "atk-s0302a:816_1": "Dasame asakkārena cūbhayanti asakkārena ca ubhayena.",
  "atk-s0302a:816_2": "Samādhīti arahattaphalasamādhi.",
  "atk-s0302a:816_3": "So hi tena na vikampati.",
  "atk-s0302a:816_4": "Appamāṇavihārinoti appamāṇena phalasamādhinā viharantassa.",
  "atk-s0302a:816_5": "Sātatikanti satatakāriṃ.",
  "atk-s0302a:816_6": "Sukhumaṃdiṭṭhivipassakanti arahattamaggadiṭṭhiyā sukhumadiṭṭhiphalasamāpattiatthāya vipassanaṃ paṭṭhapetvā āgatattā vipassakaṃ.",
  "atk-s0302a:816_7": "Upādānakkhayārāmanti upādānakkhayasaṅkhāte nibbāne rataṃ.",
  "atk-s0302a:816_8": "Āhu sappuriso itīti sappurisoti kathentīti. Dasamaṃ.",
  "atk-s0302a:817_0": "Paṭhamo vaggo.",
  "atk-s0302a:818_0": "2. Dutiyavaggo",
  "atk-s0302a:819_0": "1-2. Suvaṇṇapātisuttādivaṇṇanā",
  "atk-s0302a:820_0": "167- 168.",
  "atk-s0302a:820_1": "Dutiyavaggassa paṭhame sampajānamusā bhāsantanti appamattakenapi kāraṇena sampajānameva musā bhāsantaṃ.",
  "atk-s0302a:820_2": "“Sīlaṃ pūressāmī”ti saṃvihitabhikkhuṃ sinerumattopi paccayarāsi cāletuṃ na sakkoti.",
  "atk-s0302a:820_3": "Yadā pana sīlaṃ pahāya sakkāranissito hoti,",
  "atk-s0302a:820_4": "tadā kuṇḍakamuṭṭhihetupi musā bhāsati,",
  "atk-s0302a:820_5": "aññaṃ vā akiccaṃ karoti.",
  "atk-s0302a:820_6": "Dutiyaṃ uttānamevāti.",
  "atk-s0302a:820_7": "Paṭhamadutiyāni.",
  "atk-s0302a:821_0": "3-10. Suvaṇṇanikkhasuttādivaṇṇanā",
  "atk-s0302a:822_0": "169.",
  "atk-s0302a:822_1": "Tatiyādīsu suvaṇṇanikkhassāti ekassa kañcananikkhassa.",
  "atk-s0302a:822_2": "Siṅgīnikkhassāti siṅgīsuvaṇṇanikkhassa.",
  "atk-s0302a:822_3": "Pathaviyāti cakkavāḷabbhantarāya mahāpathaviyā.",
  "atk-s0302a:822_4": "Āmisakiñcikkhahetūti kassacideva āmisassa hetu antamaso kuṇḍakamuṭṭhinopi.",
  "atk-s0302a:822_5": "Jīvitahetūti aṭaviyaṃ corehi gahetvā jīvite voropiyamāne tassapi hetu.",
  "atk-s0302a:822_6": "Janapadakalyāṇiyāti janapade uttamitthiyā.",
  "atk-s0302a:822_7": "Tatiyādīni.",
  "atk-s0302a:823_0": "Dutiyo vaggo.",
  "atk-s0302a:824_0": "3. Tatiyavaggo",
  "atk-s0302a:825_0": "1-2. Mātugāmasuttādivaṇṇanā",
  "atk-s0302a:826_0": "170- 171.",
  "atk-s0302a:826_1": "Tatiyavaggassa paṭhame na tassa,",
  "atk-s0302a:826_2": "bhikkhave,",
  "atk-s0302a:826_3": "mātugāmoti na tassa raho ekakassa nisinnassa tena dhammena atthikopi mātugāmo cittaṃ pariyādātuṃ sakkoti,",
  "atk-s0302a:826_4": "yassa lābhasakkārasiloko cittaṃ pariyādātuṃ sakkotīti, attho.",
  "atk-s0302a:826_5": "Dutiyaṃ uttānamevāti.",
  "atk-s0302a:826_6": "Paṭhamadutiyāni.",
  "atk-s0302a:827_0": "3-6. Ekaputtakasuttādivaṇṇanā",
  "atk-s0302a:828_0": "172- 175.",
  "atk-s0302a:828_1": "Tatiye saddhāti sotāpannā.",
  "atk-s0302a:828_2": "Sesamettha uttānameva.",
  "atk-s0302a:828_3": "Tathā catutthe pañcame chaṭṭhe ca.",
  "atk-s0302a:828_4": "Tatiyādīni.",
  "atk-s0302a:829_0": "7. Tatiyasamaṇabrāhmaṇasuttavaṇṇanā",
  "atk-s0302a:830_0": "176.",
  "atk-s0302a:830_1": "Sattame samudayantiādīsu saha pubbakammena attabhāvo kolaputtiyaṃ vaṇṇapokkharatā kalyāṇavākkaraṇatā",
  "atk-s0302a:830_2": "dhutaguṇāvīkaraṇaṃ cīvaradhāraṇaṃ parivārasampattīti evamādi lābhasakkārassa samudayo nāma,",
  "atk-s0302a:830_3": "taṃ samudayasaccavasena nappajānāti,",
  "atk-s0302a:830_4": "nirodho ca paṭipadā ca nirodhasaccamaggasaccavaseneva veditabbā. Sattamaṃ.",
  "atk-s0302a:831_0": "8. Chavisuttavaṇṇanā",
  "atk-s0302a:832_0": "177.",
  "atk-s0302a:832_1": "Aṭṭhame yasmā lābhasakkārasiloko narakādīsu,",
  "atk-s0302a:832_2": "nibbattento sakalampi imaṃ attabhāvaṃ nāseti,",
  "atk-s0302a:832_3": "idhāpi maraṇampi maraṇamattampi dukkhaṃ āvahati,",
  "atk-s0302a:832_4": "tasmā chaviṃ chindatītiādi vuttaṃ. Aṭṭhamaṃ.",
  "atk-s0302a:833_0": "9. Rajjusuttavaṇṇanā",
  "atk-s0302a:834_0": "178.",
  "atk-s0302a:834_1": "Navame vāḷarajjuyāti suttādimayā rajju mudukā hoti vāḷarajju kharā pharusā,",
  "atk-s0302a:834_2": "tasmā ayameva gahitā. Navamaṃ.",
  "atk-s0302a:835_0": "10. Bhikkhusuttavaṇṇanā",
  "atk-s0302a:836_0": "179.",
  "atk-s0302a:836_1": "Dasame diṭṭhadhammasukhavihārāti phalasamāpattisukhavihārā.",
  "atk-s0302a:836_2": "Tesāhamassāti tesaṃ ahaṃ assa.",
  "atk-s0302a:836_3": "Khīṇāsavo hi lābhī puññasampanno yāgukhajjakādīni gahetvā āgatāgatānaṃ anumodanaṃ karonto dhammaṃ desento",
  "atk-s0302a:836_4": "pañhaṃ vissajjento phalasamāpattiṃ appetvā nisīdituṃ okāsaṃ na labhati,",
  "atk-s0302a:836_5": "taṃ sandhāya vuttanti. Dasamaṃ.",
  "atk-s0302a:837_0": "Tatiyo vaggo.",
  "atk-s0302a:838_0": "4. Catutthavaggo",
  "atk-s0302a:839_0": "1-4. Bhindisuttādivaṇṇanā",
  "atk-s0302a:840_0": "180- 183.",
  "atk-s0302a:840_1": "Catutthavaggassa paṭhamaṃ uttānameva.",
  "atk-s0302a:840_2": "Dutiyādīsu kusalamūlanti alobhāditividhakusaladhammo.",
  "atk-s0302a:840_3": "Sukko dhammoti tasseva pariyāyadesanā.",
  "atk-s0302a:840_4": "Ayaṃ panettha saṅkhepattho –",
  "atk-s0302a:840_5": "yassa kusalamūlādisaṅkhātassa anavajjadhammassa asamucchinnattā devadatto sagge vā nibbatteyya,",
  "atk-s0302a:840_6": "maggaphalāni vā adhigaccheyya,",
  "atk-s0302a:840_7": "svāssa samucchedamagamā sabbaso samucchinno vinaṭṭho.",
  "atk-s0302a:840_8": "Paṭhamādīni.",
  "atk-s0302a:841_0": "5. Acirapakkantasuttavaṇṇanā",
  "atk-s0302a:842_0": "184.",
  "atk-s0302a:842_1": "Pañcame parābhavāyāti avaḍḍhiyā vināsāya.",
  "atk-s0302a:842_2": "Assatarīti vaḷavāya kucchismiṃ gadrabhassa jātā.",
  "atk-s0302a:842_3": "Attavadhāya gabbhaṃ gaṇhātīti taṃ assena saddhiṃ sampayojenti,",
  "atk-s0302a:842_4": "sā gabbhaṃ gaṇhitvā kāle sampatte vijāyituṃ na sakkoti,",
  "atk-s0302a:842_5": "pādehi bhūmiyaṃ paharantī tiṭṭhati,",
  "atk-s0302a:842_6": "athassā cattāro pāde catūsu khāṇukesu bandhitvā kucchiṃ phāletvā potaṃ nīharanti,",
  "atk-s0302a:842_7": "sā tattheva marati.",
  "atk-s0302a:842_8": "Tenetaṃ vuttaṃ. Pañcamaṃ.",
  "atk-s0302a:843_0": "6. Pañcarathasatasuttavaṇṇanā",
  "atk-s0302a:844_0": "185.",
  "atk-s0302a:844_1": "Chaṭṭhe bhattābhihāroti abhiharitabbaṃ bhattaṃ.",
  "atk-s0302a:844_2": "Tassa pana pamāṇaṃ dassetuṃ pañca ca thālipākasatānīti vuttaṃ.",
  "atk-s0302a:844_3": "Tattha eko thālipāko dasannaṃ purisānaṃ bhattaṃ gaṇhāti.",
  "atk-s0302a:844_4": "Nāsāya pittaṃ bhindeyyunti acchapittaṃ vā macchapittaṃ vāssa nāsapuṭe pakkhipeyyaṃ. Chaṭṭhaṃ.",
  "atk-s0302a:845_0": "7-13. Mātusuttādivaṇṇanā",
  "atk-s0302a:846_0": "186- 187.",
  "atk-s0302a:846_1": "Sattame mātupi hetūti “sace musā bhaṇasi,",
  "atk-s0302a:846_2": "mātaraṃ te vissajjessāma.",
  "atk-s0302a:846_3": "No ce bhaṇasi,",
  "atk-s0302a:846_4": "na vissajjessāmā”ti evaṃ corehi aṭaviyaṃ pucchamāno tassā corahatthagatāya mātuyāpi hetu sampajānamusā na bhāseyyāti attho.",
  "atk-s0302a:846_5": "Ito paresupi eseva nayoti.",
  "atk-s0302a:846_6": "Sattamādīni.",
  "atk-s0302a:847_0": "Lābhasakkārasaṃyuttavaṇṇanā niṭṭhitā.",
  "atk-s0302a:850_0": "7. Rāhulasaṃyuttaṃ",
  "atk-s0302a:851_0": "1. Paṭhamavaggo",
  "atk-s0302a:852_0": "1-8. Cakkhusuttādivaṇṇanā",
  "atk-s0302a:853_0": "188- 195.",
  "atk-s0302a:853_1": "Rāhulasaṃyuttassa paṭhame ekoti catūsu iriyāpathesu ekavihārī.",
  "atk-s0302a:853_2": "Vūpakaṭṭhoti vivekaṭṭho nissaddo.",
  "atk-s0302a:853_3": "Appamattoti satiyā avippavasanto.",
  "atk-s0302a:853_4": "Ātāpīti vīriyasampanno.",
  "atk-s0302a:853_5": "Pahitatto vihareyyanti visesādhigamatthāya pesitatto hutvā vihareyyaṃ.",
  "atk-s0302a:853_6": "Aniccanti hutvā abhāvākārena aniccaṃ.",
  "atk-s0302a:853_7": "Atha vā uppādavayavantatāya tāvakālikatāya vipariṇāmakoṭiyā niccapaṭikkhepatoti imehipi kāraṇehi aniccaṃ.",
  "atk-s0302a:853_8": "Dukkhanti catūhi kāraṇehi dukkhaṃ dukkhamanaṭṭhena dukkhavatthukaṭṭhena satatasampīḷanaṭṭhena sukhapaṭikkhepenāti.",
  "atk-s0302a:853_9": "Kallanti yuttaṃ.",
  "atk-s0302a:853_10": "Etaṃ mamāti taṇhāgāho.",
  "atk-s0302a:853_11": "Esohamasmīti mānagāho.",
  "atk-s0302a:853_12": "Eso me attāti diṭṭhigāho.",
  "atk-s0302a:853_13": "Taṇhāgāho cettha aṭṭhasatataṇhāvicaritavasena,",
  "atk-s0302a:853_14": "mānagāho navavidhamānavasena,",
  "atk-s0302a:853_15": "diṭṭhigāho dvāsaṭṭhidiṭṭhivasena veditabbo.",
  "atk-s0302a:853_16": "Nibbindaṃ virajjatīti ettha virāgavasena cattāro maggā kathitā,",
  "atk-s0302a:853_17": "virāgā vimuccatīti ettha vimuttivasena cattāri sāmaññaphalāni.",
  "atk-s0302a:854_0": "Ettha ca pañcasu dvāresu pasādāva gahitā,",
  "atk-s0302a:854_1": "manoti iminā tebhūmakaṃ sammasanacāracittaṃ.",
  "atk-s0302a:854_2": "Dutiye pañcasu dvāresu ārammaṇameva.",
  "atk-s0302a:854_3": "Tatiye pañcasu dvāresu pasādavatthukacittameva,",
  "atk-s0302a:854_4": "manoviññāṇena tebhūmakaṃ sammasanacāracittaṃ gahitaṃ.",
  "atk-s0302a:854_5": "Evaṃ sabbattha nayo netabbo.",
  "atk-s0302a:854_6": "Chaṭṭhe tebhūmakadhammā.",
  "atk-s0302a:854_7": "Aṭṭhame pana taṇhāti tasmiṃ tasmiṃ dvāre javanappattāva labbhati.",
  "atk-s0302a:854_8": "Paṭhamādīni.",
  "atk-s0302a:855_0": "9. Dhātusuttavaṇṇanā",
  "atk-s0302a:856_0": "196. Navame viññāṇadhātuvasena nāmaṃ, sesāhi rūpanti nāmarūpaṃ kathitaṃ. Navamaṃ.",
  "atk-s0302a:857_0": "10. Khandhasuttavaṇṇanā",
  "atk-s0302a:858_0": "197.",
  "atk-s0302a:858_1": "Dasame rūpakkhandho kāmāvacaro,",
  "atk-s0302a:858_2": "sesā cattāro sabbasaṅgāhikaparicchedena catubhūmakā.",
  "atk-s0302a:858_3": "Idha pana tebhūmakāti gahetabbā. Dasamaṃ.",
  "atk-s0302a:859_0": "Paṭhamo vaggo.",
  "atk-s0302a:860_0": "2. Dutiyavaggo",
  "atk-s0302a:861_0": "1-10. Cakkhusuttādivaṇṇanā",
  "atk-s0302a:862_0": "198-199. Dutiye dasa uttānatthāneva. Paṭhamādīni.",
  "atk-s0302a:863_0": "11. Anusayasuttavaṇṇanā",
  "atk-s0302a:864_0": "200.",
  "atk-s0302a:864_1": "Ekādasame imasmiñca saviññāṇake kāyeti attano saviññāṇakakāyaṃ dasseti,",
  "atk-s0302a:864_2": "bahiddhā cāti parassa saviññāṇakaṃ vā aviññāṇakaṃ vā.",
  "atk-s0302a:864_3": "Purimena vā attano ca parassa ca viññāṇameva dasseti,",
  "atk-s0302a:864_4": "pacchimena bahiddhā anindriyabaddharūpaṃ.",
  "atk-s0302a:864_5": "Ahaṅkāramamaṅkāramānānusayāti ahaṃkāradiṭṭhi ca mamaṃkārataṇhā ca mānānusayā ca.",
  "atk-s0302a:864_6": "Na hontīti ete kilesā kathaṃ jānantassa etesu vatthūsu na hontīti pucchati.",
  "atk-s0302a:864_7": "Sammappaññāya passatīti saha vipassanāya maggapaññāya suṭṭhu passati.",
  "atk-s0302a:864_8": "Ekādasamaṃ.",
  "atk-s0302a:865_0": "12. Apagatasuttavaṇṇanā",
  "atk-s0302a:866_0": "201.",
  "atk-s0302a:866_1": "Dvādasame ahaṅkāramamaṅkāramānāpagatanti ahaṃkārato ca mamaṃkārato ca mānato ca apagataṃ.",
  "atk-s0302a:866_2": "Vidhā samatikkantanti mānakoṭṭhāse suṭṭhu atikkantaṃ.",
  "atk-s0302a:866_3": "Santaṃ suvimuttanti kilesavūpasamena santaṃ,",
  "atk-s0302a:866_4": "kileseheva suṭṭhu vimuttaṃ.",
  "atk-s0302a:866_5": "Sesaṃ uttānamevāti.",
  "atk-s0302a:866_6": "Dvādasamaṃ.",
  "atk-s0302a:867_0": "Dutiyo vaggo.",
  "atk-s0302a:868_0": "Dvīsupi asekkhabhūmi kathitā.",
  "atk-s0302a:868_1": "Paṭhamo panettha āyācantassa desito,",
  "atk-s0302a:868_2": "dutiyo anāyācantassa.",
  "atk-s0302a:868_3": "Sakalepi pana rāhulasaṃyutte therassa vimuttiparipācanīyadhammāva kathitāti.",
  "atk-s0302a:869_0": "Rāhulasaṃyuttavaṇṇanā niṭṭhitā.",
  "atk-s0302a:872_0": "8. Lakkhaṇasaṃyuttaṃ",
  "atk-s0302a:873_0": "1. Paṭhamavaggo",
  "atk-s0302a:874_0": "1. Aṭṭhisuttavaṇṇanā",
  "atk-s0302a:875_0": "202.",
  "atk-s0302a:875_1": "Lakkhaṇasaṃyutte yvāyaṃ āyasmā ca lakkhaṇoti lakkhaṇatthero vutto,",
  "atk-s0302a:875_2": "esa jaṭilasahassabbhantare ehibhikkhūpasampadāya upasampanno ādittapariyāyāvasāne arahattaṃ patto eko mahāsāvakoti veditabbo.",
  "atk-s0302a:875_3": "Yasmā panesa lakkhaṇasampannena sabbākāraparipūrena brahmasamena attabhāvena samannāgato,",
  "atk-s0302a:875_4": "tasmā “lakkhaṇo”ti saṅkhaṃ gato.",
  "atk-s0302a:875_5": "Mahāmoggallāno pana pabbajitadivasato sattame divase arahattaṃ patto dutiyo aggasāvako.",
  "atk-s0302a:876_0": "Sitaṃ pātvākāsīti mandahasitaṃ pātuakāsi,",
  "atk-s0302a:876_1": "pakāsayi dassesīti vuttaṃ hoti.",
  "atk-s0302a:876_2": "Kiṃ pana disvā thero sitaṃ pātvākāsīti?",
  "atk-s0302a:876_3": "Upari pāḷiyaṃ āgataṃ aṭṭhikasaṅkhalikaṃ ekaṃ petaloke nibbattaṃ sattaṃ disvā.",
  "atk-s0302a:876_4": "Tañca kho dibbena cakkhunā,",
  "atk-s0302a:876_5": "na pasādacakkhunā.",
  "atk-s0302a:876_6": "Pasādacakkhussa hi ete attabhāvā na āpāthaṃ āgacchanti.",
  "atk-s0302a:876_7": "Evarūpaṃ pana attabhāvaṃ disvā kāruññe kattabbe kasmā sitaṃ pātvākāsīti?",
  "atk-s0302a:876_8": "Attano ca buddhañāṇassa ca sampattiṃ samanussaraṇato.",
  "atk-s0302a:876_9": "Tañhi disvā thero “adiṭṭhasaccena nāma puggalena paṭilabhitabbā evarūpā attabhāvā mutto ahaṃ,",
  "atk-s0302a:876_10": "lābhā vata me,",
  "atk-s0302a:876_11": "suladdhaṃ vata me”ti attano ca sampattiṃ anussaritvā –",
  "atk-s0302a:876_12": "“aho buddhassa bhagavato ñāṇasampatti,",
  "atk-s0302a:876_13": "‘yo kammavipāko,",
  "atk-s0302a:876_14": "bhikkhave,",
  "atk-s0302a:876_15": "acinteyyo na cintetabbo’ti desesi,",
  "atk-s0302a:876_16": "paccakkhaṃ vata katvā buddhā desenti,",
  "atk-s0302a:876_17": "suppaṭividdhā buddhānaṃ dhammadhātū”ti evaṃ buddhañāṇasampattiñca anussaritvā sitaṃ pātvākāsīti.",
  "atk-s0302a:877_0": "Atha lakkhaṇatthero kasmā na addasa,",
  "atk-s0302a:877_1": "kimassa dibbacakkhu natthīti?",
  "atk-s0302a:877_2": "No natthi,",
  "atk-s0302a:877_3": "mahāmoggallāno pana āvajjento addasa,",
  "atk-s0302a:877_4": "itaro pana anāvajjanena na addasa.",
  "atk-s0302a:877_5": "Yasmā pana khīṇāsavā nāma na akāraṇā sitaṃ karonti,",
  "atk-s0302a:877_6": "tasmā taṃ lakkhaṇatthero pucchi ko nu kho,",
  "atk-s0302a:877_7": "āvuso moggallāna, hetu,",
  "atk-s0302a:877_8": "ko paccayo sitassa pātukammāyāti?",
  "atk-s0302a:877_9": "Thero pana yasmā yehi ayaṃ upapatti sāmaṃ adiṭṭhā,",
  "atk-s0302a:877_10": "te dussaddhāpayā honti,",
  "atk-s0302a:877_11": "tasmā bhagavantaṃ sakkhiṃ katvā byākātukāmatāya akālo kho,",
  "atk-s0302a:877_12": "āvusotiādimāha.",
  "atk-s0302a:877_13": "Tato bhagavato santike puṭṭho idhāhaṃ,",
  "atk-s0302a:877_14": "āvusotiādinā nayena byākāsi.",
  "atk-s0302a:878_0": "Tattha aṭṭhikasaṅkhalikanti setaṃ nimmaṃsalohitaṃ aṭṭhisaṅghātaṃ.",
  "atk-s0302a:878_1": "Gijjhāpi kākāpi kulalāpīti etepi yakkhagijjhā ceva yakkhakākā ca yakkhakulalā ca paccetabbā.",
  "atk-s0302a:878_2": "Pākatikānaṃ pana gijjhādīnaṃ āpāthampi etaṃ rūpaṃ nāgacchati.",
  "atk-s0302a:878_3": "Anupatitvā anupatitvāti anubandhitvā anubandhitvā.",
  "atk-s0302a:878_4": "Vitudentīti asidhārūpamehi tikhiṇehi lohatuṇḍakehi vijjhitvā vijjhitvā ito cito ca caranti gacchanti.",
  "atk-s0302a:878_5": "Sā sudaṃ aṭṭassaraṃ karotīti ettha sudanti nipāto,",
  "atk-s0302a:878_6": "sā aṭṭhikasaṅkhalikā aṭṭassaraṃ āturassaraṃ karotīti attho.",
  "atk-s0302a:878_7": "Akusalavipākānubhavanatthaṃ kira yojanappamāṇāpi tādisā attabhāvā nibbattanti,",
  "atk-s0302a:878_8": "pasādussadā ca honti pakkagaṇḍasadisā.",
  "atk-s0302a:878_9": "Tasmā sā aṭṭhikasaṅkhalikā balavavedanāturā tādisaṃ saddamakāsīti.",
  "atk-s0302a:879_0": "Evañca pana vatvā puna āyasmā mahāmoggallāno “vaṭṭagāmisattā nāma evarūpā attabhāvā na muccantī”ti sattesu",
  "atk-s0302a:879_1": "kāruññaṃ paṭicca uppannaṃ dhammasaṃvegaṃ dassento tassa mayhaṃ, āvuso,",
  "atk-s0302a:879_2": "etadahosi acchariyaṃ vata bhotiādimāha.",
  "atk-s0302a:879_3": "Tato bhagavā therassa ānubhāvaṃ pakāsento cakkhubhūtā vata,",
  "atk-s0302a:879_4": "bhikkhave,",
  "atk-s0302a:879_5": "sāvakā viharantītiādimāha.",
  "atk-s0302a:879_6": "Tattha cakkhu bhūtaṃ jātaṃ uppannaṃ etesanti cakkhubhūtā,",
  "atk-s0302a:879_7": "bhūtacakkhukā uppannacakkhukā cakkhuṃ uppādetvā viharantīti attho.",
  "atk-s0302a:879_8": "Dutiyapadepi eseva nayo.",
  "atk-s0302a:879_9": "Yatra hi nāmāti ettha yatrāti kāraṇavacanaṃ.",
  "atk-s0302a:879_10": "Tatrāyaṃ atthayojanā –",
  "atk-s0302a:879_11": "yasmā nāma sāvakopi evarūpaṃ ñassati vā dakkhati vā sakkhiṃ vā karissati,",
  "atk-s0302a:879_12": "tasmā avocumha –",
  "atk-s0302a:879_13": "“cakkhubhūtā vata,",
  "atk-s0302a:879_14": "bhikkhave,",
  "atk-s0302a:879_15": "sāvakā viharanti,",
  "atk-s0302a:879_16": "ñāṇabhūtā vata,",
  "atk-s0302a:879_17": "bhikkhave,",
  "atk-s0302a:879_18": "sāvakā viharantī”ti.",
  "atk-s0302a:879_19": "Pubbeva me so,",
  "atk-s0302a:879_20": "bhikkhave,",
  "atk-s0302a:879_21": "satto diṭṭhoti bodhimaṇḍe sabbaññutaññāṇapaṭivedhena appamāṇesu cakkavāḷesu appamāṇe sattanikāye bhavagatiyoniṭhitinivāse",
  "atk-s0302a:879_22": "ca paccakkhaṃ karontena mayā pubbeva so satto diṭṭhoti vadati.",
  "atk-s0302a:880_0": "Goghātakoti gāvo vadhitvā aṭṭhito maṃsaṃ mocetvā vikkiṇitvā jīvikaṃ kappanakasatto.",
  "atk-s0302a:880_1": "Tasseva kammassa vipākāvasesenāti tassa nānācetanāhi āyūhitassa aparāpariyakammassa.",
  "atk-s0302a:880_2": "Tatra hi yāya cetanāya narake paṭisandhi janitā,",
  "atk-s0302a:880_3": "tassā vipāke parikkhīṇe avasesakammaṃ vā kammanimittaṃ vā ārammaṇaṃ katvā puna petādīsu paṭisandhi nibbattati,",
  "atk-s0302a:880_4": "tasmā sā paṭisandhi kammasabhāgatāya ārammaṇasabhāgatāya vā “tasseva kammassa vipākāvaseso”ti vuccati.",
  "atk-s0302a:880_5": "Ayañca satto evaṃ uppanno. Tenāha –",
  "atk-s0302a:880_6": "“tasseva kammassa vipākāvasesenā”ti.",
  "atk-s0302a:880_7": "Tassa kira narakā cavanakāle nimmaṃsakatānaṃ gunnaṃ aṭṭhirāsiyeva nimittaṃ ahosi.",
  "atk-s0302a:880_8": "So paṭicchannampi taṃ kammaṃ viññūnaṃ pākaṭaṃ viya karonto aṭṭhisaṅkhalikapeto jāto. Paṭhamaṃ.",
  "atk-s0302a:881_0": "2. Pesisuttavaṇṇanā",
  "atk-s0302a:882_0": "203.",
  "atk-s0302a:882_1": "Maṃsapesivatthusmiṃ goghātakoti gomaṃsapesiyo katvā sukkhāpetvā vallūravikkayena anekāni vassāni jīvikaṃ kappesi,",
  "atk-s0302a:882_2": "tenassa narakā cavanakāle maṃsapesiyeva nimittaṃ ahosi.",
  "atk-s0302a:882_3": "So maṃsapesipeto jāto. Dutiyaṃ.",
  "atk-s0302a:883_0": "3. Piṇḍasuttavaṇṇanā",
  "atk-s0302a:884_0": "204.",
  "atk-s0302a:884_1": "Maṃsapiṇḍavatthusmiṃ sākuṇikoti sakuṇe gahetvā vikkiṇanakāle nippakkhacamme maṃsapiṇḍamatte katvā vikkiṇanto jīvikaṃ kappesi,",
  "atk-s0302a:884_2": "tenassa narakā cavanakāle maṃsapiṇḍova nimittaṃ ahosi.",
  "atk-s0302a:884_3": "So maṃsapiṇḍapeto jāto. Tatiyaṃ.",
  "atk-s0302a:885_0": "4. Nicchavisuttavaṇṇanā",
  "atk-s0302a:886_0": "205.",
  "atk-s0302a:886_1": "Nicchavivatthusmiṃ tassa orabbhikassa eḷake vadhitvā vadhitvā niccamme katvā kappitajīvikassa purimanayeneva niccammaṃ eḷakasarīraṃ nimittaṃ ahosi.",
  "atk-s0302a:886_2": "So nicchavipeto jāto.",
  "atk-s0302a:886_3": "Catutthaṃ.",
  "atk-s0302a:887_0": "5. Asilomasuttavaṇṇanā",
  "atk-s0302a:888_0": "206.",
  "atk-s0302a:888_1": "Asilomavatthusmiṃ so sūkariko dīgharattaṃ nivāpapuṭṭhe sūkare asinā vadhitvā vadhitvā dīgharattaṃ jīvikaṃ kappesi,",
  "atk-s0302a:888_2": "tassa ukkhittāsikabhāvova nimittaṃ ahosi.",
  "atk-s0302a:888_3": "Tasmā asilomapeto jāto. Pañcamaṃ.",
  "atk-s0302a:889_0": "6. Sattisuttavaṇṇanā",
  "atk-s0302a:890_0": "207.",
  "atk-s0302a:890_1": "Sattilomavatthusmiṃ so māgaviko ekaṃ migañca sattiñca gahetvā vanaṃ gantvā tassa migassa samīpaṃ āgatāgate mige sattiyā vijjhitvā māresi,",
  "atk-s0302a:890_2": "tassa sattiyā vijjhanakabhāvoyeva nimittaṃ ahosi.",
  "atk-s0302a:890_3": "Tasmā sattilomapeto jāto. Chaṭṭhaṃ.",
  "atk-s0302a:891_0": "7. Usulomasuttavaṇṇanā",
  "atk-s0302a:892_0": "208.",
  "atk-s0302a:892_1": "Usulomavatthusmiṃ kāraṇikoti rājāparādhike anekāhi kāraṇāhi pīḷetvā avasāne kaṇḍena vijjhitvā māraṇakapuriso.",
  "atk-s0302a:892_2": "So kira “amukasmiṃ padese viddho maratī”ti ñatvāva vijjhati.",
  "atk-s0302a:892_3": "Tassevaṃ jīvikaṃ kappetvā narake uppannassa tato pakkāvasesena idhūpapattikāle usunā vijjhanabhāvoyeva nimittaṃ ahosi.",
  "atk-s0302a:892_4": "Tasmā usulomapeto jāto. Sattamaṃ.",
  "atk-s0302a:893_0": "8. Sūcilomasuttavaṇṇanā",
  "atk-s0302a:894_0": "209.",
  "atk-s0302a:894_1": "Sūcilomavatthusmiṃ sūtoti assadamako.",
  "atk-s0302a:894_2": "Godamakotipi vadantiyeva.",
  "atk-s0302a:894_3": "Tassa patodasūciyā vijjhanabhāvoyeva nimittaṃ ahosi.",
  "atk-s0302a:894_4": "Tasmā sūcilomapeto jāto. Aṭṭhamaṃ.",
  "atk-s0302a:895_0": "9. Dutiyasūcilomasuttavaṇṇanā",
  "atk-s0302a:896_0": "210.",
  "atk-s0302a:896_1": "Dutiye sūcilomavatthusmiṃ sūcakoti pesuññakārako.",
  "atk-s0302a:896_2": "So kira manusse aññamaññañca bhindi,",
  "atk-s0302a:896_3": "rājakule ca “imassa imaṃ nāma atthi,",
  "atk-s0302a:896_4": "iminā idaṃ nāma kata”nti sūcetvā sūcetvā anayabyasanaṃ pāpesi.",
  "atk-s0302a:896_5": "Tasmā yathā tena sūcetvā manussā bhinnā,",
  "atk-s0302a:896_6": "tathā sūcīhi bhedanadukkhaṃ paccanubhotuṃ kammameva nimittaṃ katvā sūcilomapeto jāto. Navamaṃ.",
  "atk-s0302a:897_0": "10. Kumbhaṇḍasuttavaṇṇanā",
  "atk-s0302a:898_0": "211.",
  "atk-s0302a:898_1": "Aṇḍabhārivatthusmiṃ gāmakūṭakoti vinicchayāmacco.",
  "atk-s0302a:898_2": "Tassa kammasabhāgatāya kumbhamattā mahāghaṭappamāṇā aṇḍā ahesuṃ.",
  "atk-s0302a:898_3": "So hi yasmā raho paṭicchanne ṭhāne lañjaṃ gahetvā kūṭavinicchayena pākaṭaṃ dosaṃ karonto sāmike assāmike akāsi,",
  "atk-s0302a:898_4": "tasmāssa rahassaṃ aṅgaṃ pākaṭaṃ nibbattaṃ.",
  "atk-s0302a:898_5": "Yasmā daṇḍaṃ paṭṭhapento paresaṃ asayhaṃ bhāraṃ āropesi,",
  "atk-s0302a:898_6": "tasmāssa rahassaṃ aṅgaṃ asayhabhāro hutvā nibbattaṃ.",
  "atk-s0302a:898_7": "Yasmā yasmiṃ ṭhāne ṭhitena samena bhavitabbaṃ,",
  "atk-s0302a:898_8": "tasmiṃ ṭhatvā visamo ahosi,",
  "atk-s0302a:898_9": "tasmāssa rahassaṅge visamā nisajjāva ahosīti. Dasamaṃ.",
  "atk-s0302a:899_0": "Paṭhamo vaggo.",
  "atk-s0302a:900_0": "2. Dutiyavaggo",
  "atk-s0302a:901_0": "1. Sasīsakasuttavaṇṇanā",
  "atk-s0302a:902_0": "212.",
  "atk-s0302a:902_1": "Pāradārikavatthusmiṃ so satto parassa rakkhitagopitaṃ sassāmikaṃ phassaṃ phusanto mīḷhasukhena kāmasukhena",
  "atk-s0302a:902_2": "cittaṃ ramayitvā kammasabhāgatāya gūthaphassaṃ phusanto dukkhamanubhavituṃ tattha nibbatto. Paṭhamaṃ.",
  "atk-s0302a:903_0": "2. Gūthakhādasuttavaṇṇanā",
  "atk-s0302a:904_0": "213. Duṭṭhabrāhmaṇavatthu pākaṭameva. Dutiyaṃ.",
  "atk-s0302a:905_0": "3. Nicchavitthisuttavaṇṇanā",
  "atk-s0302a:906_0": "214.",
  "atk-s0302a:906_1": "Nicchavitthivatthusmiṃ yasmā mātugāmo nāma attano phasse anissaro,",
  "atk-s0302a:906_2": "sā ca taṃ sāmikassa santakaṃ phassaṃ thenetvā paresaṃ abhiratiṃ uppādesi,",
  "atk-s0302a:906_3": "tasmā kammasabhāgatāya sukhasamphassā vaṭṭitvā dukkhasamphassaṃ anubhavituṃ nicchavitthī hutvā uppannā. Tatiyaṃ.",
  "atk-s0302a:907_0": "4. Maṅgulitthisuttavaṇṇanā",
  "atk-s0302a:908_0": "215.",
  "atk-s0302a:908_1": "Maṅgulitthivatthusmiṃ maṅgulinti virūpaṃ duddasikaṃ bībhacchaṃ.",
  "atk-s0302a:908_2": "Sā kira yakkhadāsikammaṃ karontī “iminā ca iminā ca evaṃ balikamme kate ayaṃ nāma tumhākaṃ vaḍḍhi bhavissatī”ti",
  "atk-s0302a:908_3": "mahājanassa gandhapupphādīni vañcanāya gahetvā mahājanaṃ duddiṭṭhiṃ micchādiṭṭhiṃ gaṇhāpesi,",
  "atk-s0302a:908_4": "tasmā tāya kammasabhāgatāya gandhapupphādīnaṃ thenitattā duggandhā,",
  "atk-s0302a:908_5": "duddassanassa gāhitattā duddasikā virūpā bībhacchā hutvā nibbattā.",
  "atk-s0302a:908_6": "Catutthaṃ.",
  "atk-s0302a:909_0": "5. Okilinīsuttavaṇṇanā",
  "atk-s0302a:910_0": "216.",
  "atk-s0302a:910_1": "Okilinīvatthusmiṃ uppakkaṃ okiliniṃ okirininti sā kira aṅgāracitake nipannā vipphandamānā viparivattamānā paccati,",
  "atk-s0302a:910_2": "tasmā uppakkā ceva hoti uṇhena agginā pakkasarīrā,",
  "atk-s0302a:910_3": "okilinī ca kilinnasarīrā,",
  "atk-s0302a:910_4": "bindūnissā sarīrato paggharanti,",
  "atk-s0302a:910_5": "okirinī ca aṅgārasamparikiṇṇā.",
  "atk-s0302a:910_6": "Tassā hi heṭṭhatopi kiṃsukapupphavaṇṇā aṅgārā,",
  "atk-s0302a:910_7": "ubhayapassesupi,",
  "atk-s0302a:910_8": "ākāsatopissā upari patanti.",
  "atk-s0302a:910_9": "Tena vuttaṃ –",
  "atk-s0302a:910_10": "“uppakkaṃ okiliniṃ okirini”nti.",
  "atk-s0302a:910_11": "Sā issāpakatā sapattiṃ aṅgārakaṭāhena okirīti tassa kira rañño ekā nāṭakinī aṅgārakaṭāhaṃ samīpe ṭhapetvā gattato udakaṃ puñchati,",
  "atk-s0302a:910_12": "pāṇinā ca sedaṃ karoti.",
  "atk-s0302a:910_13": "Rājāpi tāya saddhiṃ kathañca karoti,",
  "atk-s0302a:910_14": "parituṭṭhākārañca dasseti.",
  "atk-s0302a:910_15": "Aggamahesī taṃ asahamānā issāpakatā hutvā acirapakkantassa rañño taṃ aṅgārakaṭāhaṃ gahetvā tassā upari aṅgāre okiri.",
  "atk-s0302a:910_16": "Sā taṃ kammaṃ katvā tādisaṃyeva vipākaṃ paccanubhavituṃ petaloke nibbattā. Pañcamaṃ.",
  "atk-s0302a:911_0": "6. Asīsakasuttavaṇṇanā",
  "atk-s0302a:912_0": "217.",
  "atk-s0302a:912_1": "Coraghātavatthusmiṃ so rañño āṇāya dīgharattaṃ corānaṃ sīsāni chinditvā petaloke nibbattanto asīsakaṃ kabandhaṃ hutvā nibbatti. Chaṭṭhaṃ.",
  "atk-s0302a:913_0": "7-11. Pāpabhikkhusuttādivaṇṇanā",
  "atk-s0302a:914_0": "218- 222.",
  "atk-s0302a:914_1": "Bhikkhuvatthusmiṃ pāpabhikkhūti lāmakabhikkhu.",
  "atk-s0302a:914_2": "So kira lokassa saddhādeyye cattāro paccaye paribhuñjitvā kāyavacīdvārehi asaṃyato bhinnājīvo cittakeḷiṃ kīḷanto vicari.",
  "atk-s0302a:914_3": "Tato ekaṃ buddhantaraṃ niraye paccitvā petaloke nibbattanto bhikkhusadiseneva attabhāvena nibbatti.",
  "atk-s0302a:914_4": "Bhikkhunīsikkhamānāsāmaṇerasāmaṇerīvatthūsupi ayameva vinicchayo.",
  "atk-s0302a:914_5": "Sattamādīni.",
  "atk-s0302a:915_0": "Lakkhaṇasaṃyuttavaṇṇanā niṭṭhitā.",
  "atk-s0302a:918_0": "9. Opammasaṃyuttaṃ",
  "atk-s0302a:919_0": "1. Kūṭasuttavaṇṇanā",
  "atk-s0302a:920_0": "223.",
  "atk-s0302a:920_1": "Opammasaṃyuttassa paṭhame kūṭaṃ gacchantīti kūṭaṅgamā.",
  "atk-s0302a:920_2": "Kūṭaṃ samosarantīti kūṭasamosaraṇā.",
  "atk-s0302a:920_3": "Kūṭasamugghātāti kūṭassa samugghātena.",
  "atk-s0302a:920_4": "Avijjāsamugghātāti arahattamaggena avijjāya samugghātena.",
  "atk-s0302a:920_5": "Appamattāti satiyā avippavāse ṭhitā hutvā. Paṭhamaṃ.",
  "atk-s0302a:921_0": "2. Nakhasikhasuttavaṇṇanā",
  "atk-s0302a:922_0": "224.",
  "atk-s0302a:922_1": "Dutiye manussesu paccājāyantīti ye manussalokato cutā manussesu jāyanti,",
  "atk-s0302a:922_2": "te evaṃ appakāti adhippāyo.",
  "atk-s0302a:922_3": "Aññatra manussehīti ye pana manussalokato cutā ṭhapetvā manussalokaṃ catūsu apāyesu paccājāyanti,",
  "atk-s0302a:922_4": "te mahāpathaviyaṃ paṃsu viya bahutarā.",
  "atk-s0302a:922_5": "Imasmiñca sutte devāpi manusseheva saṅgahitā.",
  "atk-s0302a:922_6": "Tasmā yathā manussesu jāyantā appakā,",
  "atk-s0302a:922_7": "evaṃ devesupīti veditabbā. Dutiyaṃ.",
  "atk-s0302a:923_0": "3. Kulasuttavaṇṇanā",
  "atk-s0302a:924_0": "225.",
  "atk-s0302a:924_1": "Tatiye suppadhaṃsiyānīti suviheṭhiyāni.",
  "atk-s0302a:924_2": "Kumbhatthenakehīti ye paragharaṃ pavisitvā dīpālokena oloketvā parabhaṇḍaṃ haritukāmā ghaṭe dīpaṃ katvā pavisanti,",
  "atk-s0302a:924_3": "te kumbhatthenakā nāma,",
  "atk-s0302a:924_4": "tehi kumbhatthenakehi.",
  "atk-s0302a:924_5": "Suppadhaṃsiyo hoti amanussehīti mettābhāvanārahitaṃ paṃsupisācakā vidhaṃsayanti,",
  "atk-s0302a:924_6": "pageva uḷārā amanussā.",
  "atk-s0302a:924_7": "Bhāvitāti vaḍḍhitā.",
  "atk-s0302a:924_8": "Bahulīkatāti punappunaṃ katā.",
  "atk-s0302a:924_9": "Yānīkatāti yuttayānaṃ viya katā.",
  "atk-s0302a:924_10": "Vatthukatāti patiṭṭhānaṭṭhena vatthu viya katā.",
  "atk-s0302a:924_11": "Anuṭṭhitāti adhiṭṭhitā.",
  "atk-s0302a:924_12": "Paricitāti samantato citā suvaḍḍhitā.",
  "atk-s0302a:924_13": "Susamāraddhāti cittena suṭṭhu samāraddhā. Tatiyaṃ.",
  "atk-s0302a:925_0": "4. Okkhāsuttavaṇṇanā",
  "atk-s0302a:926_0": "226.",
  "atk-s0302a:926_1": "Catutthe okkhāsatanti mahāmukhaukkhalīnaṃ sataṃ.",
  "atk-s0302a:926_2": "Dānaṃ dadeyyāti paṇītabhojanabharitānaṃ mahāukkhalīnaṃ sataṃ dānaṃ dadeyya.",
  "atk-s0302a:926_3": "“Ukkāsata”ntipi pāṭho,",
  "atk-s0302a:926_4": "tassa daṇḍadīpikāsatanti attho.",
  "atk-s0302a:926_5": "Ekāya pana dīpikāya yattake ṭhāne āloko hoti,",
  "atk-s0302a:926_6": "tato sataguṇaṃ ṭhānaṃ sattahi ratanehi pūretvā dānaṃ dadeyyāti attho.",
  "atk-s0302a:926_7": "Gadduhanamattanti goduhanamattaṃ,",
  "atk-s0302a:926_8": "gāviyā ekavāraṃ aggathanākaḍḍhanamattanti attho.",
  "atk-s0302a:926_9": "Gandhaūhanamattaṃ vā,",
  "atk-s0302a:926_10": "dvīhi aṅgulīhi gandhapiṇḍaṃ gahetvā ekavāraṃ ghāyanamattanti attho.",
  "atk-s0302a:926_11": "Ettakampi hi kālaṃ yo pana gabbhapariveṇavihārūpacāra paricchedena vā cakkavāḷaparicchedena vā aparimāṇāsu",
  "atk-s0302a:926_12": "lokadhātūsu vā sabbasattesu hitapharaṇaṃ mettacittaṃ bhāvetuṃ sakkoti,",
  "atk-s0302a:926_13": "idaṃ tato ekadivasaṃ tikkhattuṃ dinnadānato mahapphalataraṃ.",
  "atk-s0302a:926_14": "Catutthaṃ.",
  "atk-s0302a:927_0": "5. Sattisuttavaṇṇanā",
  "atk-s0302a:928_0": "227.",
  "atk-s0302a:928_1": "Pañcame paṭileṇissāmītiādīsu agge paharitvā kappāsavaṭṭiṃ viya nāmento niyyāsavaṭṭiṃ viya ca ekato katvā alliyāpento paṭileṇeti nāma.",
  "atk-s0302a:928_2": "Majjhe paharitvā nāmetvā dhārāya vā paharitvā dvepi dhārā ekato alliyāpento paṭikoṭṭeti nāma.",
  "atk-s0302a:928_3": "Kappāsavaṭṭanakaraṇīyaṃ viya pavattento cirakālaṃ saṃvellitakilañjaṃ pasāretvā puna saṃvellento viya ca paṭivaṭṭeti nāma. Pañcamaṃ.",
  "atk-s0302a:929_0": "6. Dhanuggahasuttavaṇṇanā",
  "atk-s0302a:930_0": "228.",
  "atk-s0302a:930_1": "Chaṭṭhe daḷhadhammā dhanuggahāti daḷhadhanuno issāsā.",
  "atk-s0302a:930_2": "Daḷhadhanu nāma dvisahassathāmaṃ vuccati,",
  "atk-s0302a:930_3": "dvisahassathāmaṃ nāma yassa āropitassa jiyābaddho lohasīsādīnaṃ bhāro daṇḍe gahetvā yāva kaṇḍappamāṇā ukkhittassa pathavito muccati.",
  "atk-s0302a:930_4": "Susikkhitāti dasadvādasavassāni ācariyakule uggahitasippā.",
  "atk-s0302a:930_5": "Katahatthāti yo sippameva uggaṇhāti,",
  "atk-s0302a:930_6": "so katahattho na hoti,",
  "atk-s0302a:930_7": "ime pana katahatthā ciṇṇavasībhāvā.",
  "atk-s0302a:930_8": "Katūpāsanāti rājakulādīsu dassitasippā.",
  "atk-s0302a:931_0": "Tassa purisassa javoti evarūpo añño puriso nāma na bhūtapubbo,",
  "atk-s0302a:931_1": "bodhisattasseva pana javanahaṃsakālo nāma āsi.",
  "atk-s0302a:931_2": "Tadā bodhisatto cattāri kaṇḍāni āhari.",
  "atk-s0302a:931_3": "Tadā kirassa kaniṭṭhabhātaro “mayaṃ, bhātika,",
  "atk-s0302a:931_4": "sūriyena saddhiṃ javissāmā”ti ārocesuṃ.",
  "atk-s0302a:931_5": "Bodhisatto āha –",
  "atk-s0302a:931_6": "“sūriyo sīghajavo,",
  "atk-s0302a:931_7": "na sakkhissatha tumhe tena saddhiṃ javitu”nti.",
  "atk-s0302a:931_8": "Te dutiyaṃ tatiyampi tatheva vatvā ekadivasaṃ “gacchāmā”ti yugandharapabbataṃ āruhitvā nisīdiṃsu.",
  "atk-s0302a:931_9": "Bodhisatto “kahaṃ me bhātaro”ti?",
  "atk-s0302a:931_10": "Pucchitvā,",
  "atk-s0302a:931_11": "“sūriyena saddhiṃ javituṃ gatā”ti vutte,",
  "atk-s0302a:931_12": "“vinassissanti tapassino”ti te anukampamāno sayampi gantvā tesaṃ santike nisīdi.",
  "atk-s0302a:931_13": "Atha sūriye uggacchante dvepi bhātaro sūriyena saddhiṃyeva ākāsaṃ pakkhantā,",
  "atk-s0302a:931_14": "bodhisattopi tehi saddhiṃyeva pakkhanto.",
  "atk-s0302a:931_15": "Tesu ekassa apatteyeva antarabhattasamaye pakkhantaresu aggi uṭṭhahi,",
  "atk-s0302a:931_16": "so bhātaraṃ pakkositvā “na sakkomī”ti āha.",
  "atk-s0302a:931_17": "Tamenaṃ bodhisatto “mā bhāyī”ti samassāsetvā pakkhapañjarena paliveṭhetvā darathaṃ vinodetvā “gacchā”ti pesesi.",
  "atk-s0302a:932_0": "Dutiyo yāva antarabhattā javitvā pakkhantaresu aggimhi uṭṭhahite tathevāha.",
  "atk-s0302a:932_1": "Tampi so tatheva katvā “gacchā”ti pesesi.",
  "atk-s0302a:932_2": "Sayaṃ pana yāva majjhanhikā javitvā,",
  "atk-s0302a:932_3": "“ete bālāti mayāpi bālena na bhavitabba”nti nivattitvā –",
  "atk-s0302a:932_4": "“adiṭṭhasahāyakaṃ bārāṇasirājaṃ passissāmī”ti bārāṇasiṃ agamāsi.",
  "atk-s0302a:932_5": "Tasmiṃ nagaramatthake paribbhamante dvādasayojanaṃ nagaraṃ pattakaṭāhena otthaṭapatto viya ahosi.",
  "atk-s0302a:932_6": "Atha paribbhamantassa paribbhamantassa tattha tattha chiddāni paññāyiṃsu.",
  "atk-s0302a:932_7": "Sayampi anekahaṃsasahassasadiso paññāyi.",
  "atk-s0302a:932_8": "So vegaṃ paṭisaṃharitvā rājagehābhimukho ahosi.",
  "atk-s0302a:932_9": "Rājā oloketvā –",
  "atk-s0302a:932_10": "“āgato kira me piyasahāyo javanahaṃso”ti vātapānaṃ vivaritvā ratanapīṭhaṃ paññāpetvā olokento aṭṭhāsi.",
  "atk-s0302a:932_11": "Bodhisatto ratanapīṭhe nisīdi.",
  "atk-s0302a:933_0": "Athassa rājā sahassapākena telena pakkhantarāni makkhetvā,",
  "atk-s0302a:933_1": "madhulāje ceva madhurapānakañca adāsi.",
  "atk-s0302a:933_2": "Tato naṃ kataparibhogaṃ “samma,",
  "atk-s0302a:933_3": "kahaṃ agamāsī”ti? Pucchi.",
  "atk-s0302a:933_4": "So taṃ pavattiṃ ārocetvā “athāhaṃ, mahārāja,",
  "atk-s0302a:933_5": "yāva majjhanhikā javitvā –",
  "atk-s0302a:933_6": "‘natthi javitena attho’ti nivatto”ti ācikkhi.",
  "atk-s0302a:933_7": "Atha rājā āha – “ahaṃ, sāmi,",
  "atk-s0302a:933_8": "tumhākaṃ sūriyena saddhiṃ javanavegaṃ passitukāmo”ti. Dukkaraṃ, mahārāja,",
  "atk-s0302a:933_9": "na sakkā tayā passitunti. Tena hi, sāmi,",
  "atk-s0302a:933_10": "sarikkhakamattampi dassehīti. Āma, mahārāja,",
  "atk-s0302a:933_11": "dhanuggahe sannipātehīti.",
  "atk-s0302a:933_12": "Rājā sannipātesi.",
  "atk-s0302a:933_13": "Haṃso tato cattāro gahetvā nagaramajjhe toraṇaṃ kāretvā attano gīvāya ghaṇḍaṃ piḷandhāpetvā toraṇassa upari nisīditvā –",
  "atk-s0302a:933_14": "“cattāro janā toraṇaṃ nissāya catudisābhimukhā ekekaṃ kaṇḍaṃ khipantū”ti vatvā,",
  "atk-s0302a:933_15": "sayaṃ paṭhamakaṇḍeneva saddhiṃ uppatitvā,",
  "atk-s0302a:933_16": "taṃ kaṇḍaṃ aggahetvāva,",
  "atk-s0302a:933_17": "dakkhiṇābhimukhaṃ gatakaṇḍaṃ dhanuto ratanamattāpagataṃ gaṇhi.",
  "atk-s0302a:933_18": "Dutiyaṃ dviratanamattāpagataṃ,",
  "atk-s0302a:933_19": "tatiyaṃ tiratanamattāpagataṃ,",
  "atk-s0302a:933_20": "catutthaṃ bhūmiṃ appattameva gaṇhi.",
  "atk-s0302a:933_21": "Atha naṃ cattāri kaṇḍāni gahetvā toraṇe nisinnakāleyeva addasaṃsu.",
  "atk-s0302a:933_22": "So rājānaṃ āha – “passa, mahārāja,",
  "atk-s0302a:933_23": "evaṃsīgho amhākaṃ javo”ti.",
  "atk-s0302a:933_24": "Evaṃ bodhisatteneva javanahaṃsakāle tāni kaṇḍāni āharitānīti veditabbāni.",
  "atk-s0302a:934_0": "Purato dhāvantīti aggato javanti.",
  "atk-s0302a:934_1": "Na panetā sabbakālaṃ puratova honti,",
  "atk-s0302a:934_2": "kadāci purato,",
  "atk-s0302a:934_3": "kadāci pacchato honti.",
  "atk-s0302a:934_4": "Ākāsaṭṭhakavimānesu hi uyyānānipi honti pokkharaṇiyopi,",
  "atk-s0302a:934_5": "tā tattha nahāyanti,",
  "atk-s0302a:934_6": "udakakīḷaṃ kīḷamānā pacchatopi honti,",
  "atk-s0302a:934_7": "vegena pana gantvā puna puratova dhāvanti.",
  "atk-s0302a:934_8": "Āyusaṅkhārāti rūpajīvitindriyaṃ sandhāya vuttaṃ.",
  "atk-s0302a:934_9": "Tañhi tato sīghataraṃ khīyati.",
  "atk-s0302a:934_10": "Arūpadhammānaṃ pana bhedo na sakkā paññāpetuṃ. Chaṭṭhaṃ.",
  "atk-s0302a:935_0": "7. Āṇisuttavaṇṇanā",
  "atk-s0302a:936_0": "229.",
  "atk-s0302a:936_1": "Sattame dasārahānanti evaṃnāmakānaṃ khattiyānaṃ.",
  "atk-s0302a:936_2": "Te kira satato dasabhāgaṃ gaṇhiṃsu,",
  "atk-s0302a:936_3": "tasmā “dasārahā”ti paññāyiṃsu.",
  "atk-s0302a:936_4": "Ānakoti evaṃladdhanāmo mudiṅgo.",
  "atk-s0302a:936_5": "Himavante kira mahākuḷīradaho ahosi.",
  "atk-s0302a:936_6": "Tattha mahanto kuḷīro otiṇṇotiṇṇaṃ hatthiṃ khādati.",
  "atk-s0302a:936_7": "Atha hatthī upaddutā ekaṃ kareṇuṃ sakkariṃsu “imissā puttaṃ nissāya amhākaṃ sotthi bhavissatī”ti.",
  "atk-s0302a:936_8": "Sāpi mahesakkhaṃ puttaṃ vijāyi.",
  "atk-s0302a:936_9": "Te tampi sakkariṃsu.",
  "atk-s0302a:936_10": "So vuddhippatto mātaraṃ pucchi,",
  "atk-s0302a:936_11": "“kasmā maṃ ete sakkarontī”ti?",
  "atk-s0302a:936_12": "Sā taṃ pavattimācikkhi.",
  "atk-s0302a:936_13": "So “kiṃ mayhaṃ kuḷīro pahoti?",
  "atk-s0302a:936_14": "Etha gacchāmā”ti mahāhatthiparivāro tattha gantvā paṭhamameva otari.",
  "atk-s0302a:936_15": "Kuḷīro udakasaddeneva āgantvā taṃ aggahesi.",
  "atk-s0302a:936_16": "Mahanto kuḷīrassa aḷo,",
  "atk-s0302a:936_17": "so taṃ ito vā etto vā cāletuṃ asakkonto mukhe soṇḍaṃ pakkhipitvā viravi.",
  "atk-s0302a:936_18": "Hatthino “yaṃnissāya mayaṃ ‘sotthi bhavissatī’ti amaññimhā,",
  "atk-s0302a:936_19": "so paṭhamataraṃ gahito”ti tato tato palāyiṃsu.",
  "atk-s0302a:937_0": "Athassa mātā avidūre ṭhatvā “mayaṃ thalanāgā,",
  "atk-s0302a:937_1": "tumhe udakanāgā nāma,",
  "atk-s0302a:937_2": "nāgehi nāgo na viheṭhetabbo”ti kuḷīraṃ piyavacanena vatvā imaṃ gāthamāha –",
  "atk-s0302a:938_0": "“Ye kuḷīrā samuddasmiṃ, gaṅgāya yamunāya ca;",
  "atk-s0302a:939_0": "Tesaṃ tvaṃ vārijo seṭṭho, muñca rodantiyā paja”nti.",
  "atk-s0302a:940_0": "Mātugāmasaddo nāma purise khobhetvā tiṭṭhati,",
  "atk-s0302a:940_1": "tasmā so gahaṇaṃ sithilamakāsi.",
  "atk-s0302a:940_2": "Hatthipoto vegena ubho pāde ukkhipitvā taṃ piṭṭhiyaṃ akkami.",
  "atk-s0302a:940_3": "Saha akkamanā piṭṭhi mattikabhājanaṃ viya bhijji.",
  "atk-s0302a:940_4": "Atha naṃ dantehi vijjhitvā ukkhipitvā thale chaḍḍetvā tuṭṭharavaṃ ravi.",
  "atk-s0302a:940_5": "Atha naṃ hatthī ito cito ca āgantvā maddiṃsu.",
  "atk-s0302a:940_6": "Tassa eko aḷo paṭikkamitvā pati,",
  "atk-s0302a:940_7": "taṃ sakko devarājā gahetvā gato.",
  "atk-s0302a:941_0": "Itaro pana aḷo vātātapena sukkhitvā pakkalākhārasavaṇṇo ahosi,",
  "atk-s0302a:941_1": "so deve vuṭṭhe udakoghena vuyhanto dasabhātikānaṃ rājūnaṃ uparisote jālaṃ pasārāpetvā gaṅgāya kīḷantānaṃ āgantvā jāle laggi.",
  "atk-s0302a:941_2": "Te kīḷāpariyosāne jālamhi ukkhipiyamāne taṃ disvā pucchiṃsu “kiṃ eta”nti?",
  "atk-s0302a:941_3": "“Kuḷīraaḷo sāmī”ti.",
  "atk-s0302a:941_4": "“Na sakkā esa ābharaṇatthāya upanetuṃ,",
  "atk-s0302a:941_5": "pariyonandhāpetvā bheriṃ karissāmā”ti?",
  "atk-s0302a:941_6": "Pariyonandhāpetvā pahariṃsu.",
  "atk-s0302a:941_7": "Saddo dvādasayojanaṃ nagaraṃ avatthari.",
  "atk-s0302a:941_8": "Tato āhaṃsu –",
  "atk-s0302a:941_9": "“na sakkā idaṃ divase divase vādetuṃ,",
  "atk-s0302a:941_10": "chaṇadivasatthāya maṅgalabherī hotū”ti maṅgalabheriṃ akaṃsu.",
  "atk-s0302a:941_11": "Tasmiṃ vādite mahājano anhāyitvā apiḷandhitvā hatthiyānādīni āruyha sīghaṃ sannipatanti.",
  "atk-s0302a:941_12": "Iti mahājanaṃ pakkositvā viya ānetīti ānako tvevassa nāmaṃ ahosi.",
  "atk-s0302a:942_0": "Aññaṃ āṇiṃ odahiṃsūti aññaṃ suvaṇṇarajatādimayaṃ āṇiṃ ghaṭayiṃsu.",
  "atk-s0302a:942_1": "Āṇisaṅghāṭova avasissīti suvaṇṇādimayānaṃ āṇīnaṃ saṅghāṭamattameva avasesaṃ ahosi.",
  "atk-s0302a:942_2": "Athassa dvādasayojanappamāṇo saddo antosālāyampi dukkhena suyyittha.",
  "atk-s0302a:943_0": "Gambhīrāti pāḷivasena gambhīrā sallasuttasadisā.",
  "atk-s0302a:943_1": "Gambhīratthāti atthavasena gambhīrā mahāvedallasuttasadisā.",
  "atk-s0302a:943_2": "Lokuttarāti lokuttaraatthadīpakā.",
  "atk-s0302a:943_3": "Suññatappaṭisaṃyuttāti sattasuññatadhammamattameva pakāsakā saṃkhittasaṃyuttasadisā.",
  "atk-s0302a:943_4": "Uggahetabbaṃ pariyāpuṇitabbanti uggahetabbe ca pariyāpuṇitabbe ca.",
  "atk-s0302a:943_5": "Kavikatāti kavīhi katā.",
  "atk-s0302a:943_6": "Itaraṃ tasseva vevacanaṃ.",
  "atk-s0302a:943_7": "Cittakkharāti vicitraakkharā.",
  "atk-s0302a:943_8": "Itaraṃ tasseva vevacanaṃ.",
  "atk-s0302a:943_9": "Bāhirakāti sāsanato bahibhūtā.",
  "atk-s0302a:943_10": "Sāvakabhāsitāti tesaṃ tesaṃ sāvakehi bhāsitā.",
  "atk-s0302a:943_11": "Sussūsissantīti akkharacittatāya ceva savanasampattiyā ca attamanā hutvā sāmaṇeradaharabhikkhumātugāmamahāgahapatikādayo",
  "atk-s0302a:943_12": "“esa dhammakathiko”ti sannipatitvā sotukāmā bhavissanti.",
  "atk-s0302a:943_13": "Tasmāti yasmā tathāgatabhāsitā suttantā anuggayhamānā antaradhāyanti, tasmā. Sattamaṃ.",
  "atk-s0302a:944_0": "8. Kaliṅgarasuttavaṇṇanā",
  "atk-s0302a:945_0": "230.",
  "atk-s0302a:945_1": "Aṭṭhame kaliṅgarūpadhānāti kaliṅgaraghaṭikaṃ sīsūpadhānañceva pādūpadhānañca katvā.",
  "atk-s0302a:945_2": "Appamattāti sippuggahaṇe appamattā.",
  "atk-s0302a:945_3": "Ātāpinoti uṭṭhānavīriyātāpena yuttā.",
  "atk-s0302a:945_4": "Upāsanasminti sippānaṃ abhiyoge ācariyānañca payirupāsane.",
  "atk-s0302a:945_5": "Te kira tadā pātova uṭṭhāya sippasālaṃ gacchanti,",
  "atk-s0302a:945_6": "tattha sippaṃ uggahetvā sajjhāyādīhi abhiyogaṃ katvā mukhaṃ dhovitvā yāgupānāya gacchanti.",
  "atk-s0302a:945_7": "Yāguṃ pivitvā puna sippasālaṃ gantvā sippaṃ gaṇhitvā sajjhāyaṃ karontā pātarāsāya gacchanti.",
  "atk-s0302a:945_8": "Katapātarāsā samānā “mā pamādena ciraṃ niddokkamanaṃ ahosī”ti khadiraghaṭikāsu sīse ca pāde ca upadahitvā",
  "atk-s0302a:945_9": "thokaṃ nipajjitvā puna sippasālaṃ gantvā sippaṃ gahetvā sajjhāyanti.",
  "atk-s0302a:945_10": "Sāyaṃ sajjhāyaṃ karontā ca gehaṃ gantvā bhuttasāyamāsā paṭhamayāmaṃ sajjhāyaṃ katvā sayanakāle tatheva kaliṅgaraṃ upadhānaṃ katvā sayanti.",
  "atk-s0302a:945_11": "Evaṃ te akkhaṇavedhino vālavedhino ca ahesuṃ.",
  "atk-s0302a:945_12": "Idaṃ sandhāyetaṃ vuttaṃ.",
  "atk-s0302a:946_0": "Otāranti vivaraṃ.",
  "atk-s0302a:946_1": "Ārammaṇanti paccayaṃ.",
  "atk-s0302a:946_2": "Padhānasminti padhānabhūmiyaṃ vīriyaṃ kurumānā.",
  "atk-s0302a:946_3": "Paṭhamabodhiyaṃ kira bhikkhū bhattakiccaṃ katvāva kammaṭṭhānaṃ manasi karonti.",
  "atk-s0302a:946_4": "Tesaṃ manasikarontānaṃyeva sūriyo atthaṃ gacchati.",
  "atk-s0302a:946_5": "Te nhāyitvā puna caṅkamaṃ otaritvā paṭhamayāmaṃ caṅkamanti.",
  "atk-s0302a:946_6": "Tato “mā ciraṃ niddāyimhā”ti sarīradarathavinodanatthaṃ nipajjantā kaṭṭhakhaṇḍaṃ upadahitvā nipajjanti,",
  "atk-s0302a:946_7": "te puna pacchimayāme vuṭṭhāya caṅkamaṃ otaranti.",
  "atk-s0302a:946_8": "Te sandhāya idaṃ vuttaṃ.",
  "atk-s0302a:946_9": "Ayampi dīpo tiṇṇaṃ rājūnaṃ kāle ekaghaṇḍinigghoso ekapadhānabhūmi ahosi.",
  "atk-s0302a:946_10": "Nānāmukhe pahaṭaghaṇḍi pilicchikoḷiyaṃ osarati,",
  "atk-s0302a:946_11": "kalyāṇiyaṃ pahaṭaghaṇḍi nāgadīpe osarati.",
  "atk-s0302a:946_12": "“Ayaṃ bhikkhu puthujjano,",
  "atk-s0302a:946_13": "ayaṃ puthujjano”ti aṅguliṃ pasāretvā dassetabbo ahosi.",
  "atk-s0302a:946_14": "Ekadivasaṃ sabbe arahantova ahesuṃ.",
  "atk-s0302a:946_15": "Tasmāti yasmā kaliṅgarūpadhānānaṃ māro ārammaṇaṃ na labhati, tasmā. Aṭṭhamaṃ.",
  "atk-s0302a:947_0": "9. Nāgasuttavaṇṇanā",
  "atk-s0302a:948_0": "231.",
  "atk-s0302a:948_1": "Navame ativelanti atikkantavelaṃ kālaṃ atikkantappamāṇaṃ kālaṃ.",
  "atk-s0302a:948_2": "Kimaṅgaṃ panāhanti ahaṃ pana kiṃkāraṇā na upasaṅkamissāmi?",
  "atk-s0302a:948_3": "Bhisamuḷālanti bhisañceva muḷālañca.",
  "atk-s0302a:948_4": "Abbuhetvāti uddharitvā.",
  "atk-s0302a:948_5": "Bhiṅkacchāpāti hatthipotakā.",
  "atk-s0302a:948_6": "Te kira abhiṇhaṃ bhiṅkārasaddaṃ karonti,",
  "atk-s0302a:948_7": "tasmā bhiṅkacchāpāti vuccanti.",
  "atk-s0302a:948_8": "Pasannākāraṃ karontīti pasannehi kattabbākāraṃ karonti,",
  "atk-s0302a:948_9": "cattāro paccaye denti.",
  "atk-s0302a:948_10": "Dhammaṃ bhāsantīti ekaṃ dve jātakāni vā suttante vā uggaṇhitvā asambhinnena sarena dhammaṃ desenti.",
  "atk-s0302a:948_11": "Pasannākāraṃ karontīti tesaṃ tāya desanāya pasannā gihī paccaye denti.",
  "atk-s0302a:948_12": "Neva vaṇṇāya hoti na balāyāti neva guṇavaṇṇāya,",
  "atk-s0302a:948_13": "na ñāṇabalāya hoti,",
  "atk-s0302a:948_14": "guṇavaṇṇe pana parihāyante sarīravaṇṇopi sarīrabalampi parihāyati,",
  "atk-s0302a:948_15": "tasmā sarīrassa neva vaṇṇāya na balāya hoti. Navamaṃ.",
  "atk-s0302a:949_0": "10. Biḷārasuttavaṇṇanā",
  "atk-s0302a:950_0": "232.",
  "atk-s0302a:950_1": "Dasame sandhisamalasaṃkaṭīreti ettha sandhīti bhinnagharānaṃ sandhi,",
  "atk-s0302a:950_2": "samaloti gāmato gūthanikkhamanamaggo,",
  "atk-s0302a:950_3": "saṃkaṭīranti saṅkāraṭṭhānaṃ.",
  "atk-s0302a:950_4": "Mudumūsinti mudukaṃ mūsikaṃ.",
  "atk-s0302a:950_5": "Vuṭṭhānaṃ paññāyatīti desanā paññāyati. Dasamaṃ.",
  "atk-s0302a:951_0": "11. Siṅgālasuttavaṇṇanā",
  "atk-s0302a:952_0": "233.",
  "atk-s0302a:952_1": "Ekādasame yena yena icchatīti so jarasiṅgālo icchiticchitaṭṭhāne iriyāpathakappanena sītavātūpavāyanena",
  "atk-s0302a:952_2": "ca antarantarā cittassādampi labhatīti dasseti.",
  "atk-s0302a:952_3": "Sakyaputtiyapaṭiññoti idaṃ devadattaṃ sandhāya vuttaṃ.",
  "atk-s0302a:952_4": "So hi ettakampi cittassādaṃ anāgate attabhāve na labhissatīti.",
  "atk-s0302a:952_5": "Ekādasamaṃ.",
  "atk-s0302a:953_0": "12. Dutiyasiṅgālasuttavaṇṇanā",
  "atk-s0302a:954_0": "234.",
  "atk-s0302a:954_1": "Dvādasame kataññutāti katajānanaṃ.",
  "atk-s0302a:954_2": "Kataveditāti katavisesajānanaṃ.",
  "atk-s0302a:954_3": "Tatridaṃ jarasiṅgālassa kataññutāya vatthu –",
  "atk-s0302a:954_4": "satta kira bhātaro khettaṃ kasanti.",
  "atk-s0302a:954_5": "Tesaṃ sabbakaniṭṭho khettapariyante ṭhatvā gāvo rakkhati.",
  "atk-s0302a:954_6": "Athekaṃ jarasiṅgālaṃ ajagaro gaṇhi,",
  "atk-s0302a:954_7": "so taṃ disvā yaṭṭhiyā pothetvā vissajjāpesi.",
  "atk-s0302a:954_8": "Ajagaro siṅgālaṃ vissajjetvā tameva gaṇhi.",
  "atk-s0302a:954_9": "Siṅgālo cintesi –",
  "atk-s0302a:954_10": "“mayhaṃ iminā jīvitaṃ dinnaṃ,",
  "atk-s0302a:954_11": "ahampi imassa dassāmī”ti yāgughaṭassa upari ṭhapitaṃ vāsiṃ mukhena ḍaṃsitvā tassa santikaṃ agamāsi.",
  "atk-s0302a:954_12": "Itare bhātaro disvā,",
  "atk-s0302a:954_13": "“siṅgālo vāsiṃ haratī”ti anubandhiṃsu.",
  "atk-s0302a:954_14": "So tehi diṭṭhabhāvaṃ ñatvā vāsiṃ tassa santike chaḍḍetvā palāyi.",
  "atk-s0302a:954_15": "Itare āgantvā kaniṭṭhaṃ ajagarena gahitaṃ disvā vāsiyā ajagaraṃ chinditvā taṃ gahetvā agamaṃsu.",
  "atk-s0302a:954_16": "Evaṃ jarasiṅgāle siyā yā kāci kataññutā kataveditā.",
  "atk-s0302a:954_17": "Sakyaputtiyapaṭiññeti idampi devadattassa ācārameva sandhāya vuttanti.",
  "atk-s0302a:954_18": "Dvādasamaṃ.",
  "atk-s0302a:955_0": "Opammasaṃyuttavaṇṇanā niṭṭhitā.",
  "atk-s0302a:958_0": "10. Bhikkhusaṃyuttaṃ",
  "atk-s0302a:959_0": "1. Kolitasuttavaṇṇanā",
  "atk-s0302a:960_0": "235.",
  "atk-s0302a:960_1": "Bhikkhusaṃyuttassa paṭhame,",
  "atk-s0302a:960_2": "āvusoti sāvakānaṃ ālāpo.",
  "atk-s0302a:960_3": "Buddhā hi bhagavanto sāvake ālapantā,",
  "atk-s0302a:960_4": "“bhikkhave”ti ālapanti,",
  "atk-s0302a:960_5": "sāvakā pana “buddhehi sadisā mā homā”ti,",
  "atk-s0302a:960_6": "“āvuso”ti paṭhamaṃ vatvā pacchā,",
  "atk-s0302a:960_7": "“bhikkhave”ti bhaṇanti.",
  "atk-s0302a:960_8": "Buddhehi ca ālapite bhikkhusaṅgho,",
  "atk-s0302a:960_9": "“bhante”ti paṭivacanaṃ deti sāvakehi,",
  "atk-s0302a:960_10": "“āvuso”ti.",
  "atk-s0302a:960_11": "Ayaṃ vuccatīti yasmā dutiyajjhāne vitakkavicārā nirujjhanti,",
  "atk-s0302a:960_12": "yesaṃ nirodhā saddāyatanaṃ appavattiṃ gacchati,",
  "atk-s0302a:960_13": "tasmā yadetaṃ dutiyaṃ jhānaṃ nāma,",
  "atk-s0302a:960_14": "ayaṃ vuccati “ariyānaṃ tuṇhībhāvo”ti.",
  "atk-s0302a:960_15": "Ayamettha yojanā.",
  "atk-s0302a:960_16": "“Dhammī vā kathā ariyo vā tuṇhībhāvo”ti ettha pana kammaṭṭhānamanasikāropi paṭhamajjhānādīnipi ariyo tuṇhībhāvotveva saṅkhaṃ gatāni.",
  "atk-s0302a:961_0": "Vitakkasahagatāti vitakkārammaṇā.",
  "atk-s0302a:961_1": "Saññāmanasikārāti saññā ca manasikāro ca.",
  "atk-s0302a:961_2": "Samudācarantīti pavattanti.",
  "atk-s0302a:961_3": "Therassa kira dutiyajjhānaṃ na paguṇaṃ.",
  "atk-s0302a:961_4": "Athassa tato vuṭṭhitassa vitakkavicārā na santato upaṭṭhahiṃsu.",
  "atk-s0302a:961_5": "Iccassa dutiyajjhānampi saññāmanasikārāpi hānabhāgiyāva ahesuṃ,",
  "atk-s0302a:961_6": "taṃ dassento evamāha.",
  "atk-s0302a:961_7": "Saṇṭhapehīti sammā ṭhapehi.",
  "atk-s0302a:961_8": "Ekodibhāvaṃ karohīti ekaggaṃ karohi.",
  "atk-s0302a:961_9": "Samādahāti sammā ādaha āropehi.",
  "atk-s0302a:961_10": "Mahābhiññatanti chaḷabhiññataṃ.",
  "atk-s0302a:961_11": "Satthā kira iminā upāyena satta divase therassa hānabhāgiyaṃ samādhiṃ vaḍḍhetvā theraṃ chaḷabhiññataṃ pāpesi. Paṭhamaṃ.",
  "atk-s0302a:962_0": "2. Upatissasuttavaṇṇanā",
  "atk-s0302a:963_0": "236.",
  "atk-s0302a:963_1": "Dutiye atthi nu kho taṃ kiñci lokasminti idaṃ atiuḷārampi sattaṃ vā saṅkhāraṃ vā sandhāya vuttaṃ.",
  "atk-s0302a:963_2": "Satthupi khoti idaṃ yasmā ānandattherassa satthari adhimatto chando ca pemañca,",
  "atk-s0302a:963_3": "tasmā “kiṃ nu kho imassa therassa satthu vipariṇāmenapi sokādayo nuppajjeyyu”nti jānanatthaṃ pucchati?",
  "atk-s0302a:963_4": "Dīgharattanti sūkarakhataleṇadvāre dīghanakhaparibbājakassa vedanāpariggahasuttantaṃ desitadivasato paṭṭhāya atikkantakālaṃ sandhāyāha.",
  "atk-s0302a:963_5": "Tasmiñhi divase therassa ime vaṭṭānugatakilesā samūhatāti. Dutiyaṃ.",
  "atk-s0302a:964_0": "3. Ghaṭasuttavaṇṇanā",
  "atk-s0302a:965_0": "237.",
  "atk-s0302a:965_1": "Tatiye ekavihāreti ekasmiṃ gabbhe.",
  "atk-s0302a:965_2": "Tadā kira bahū āgantukā bhikkhū sannipatiṃsu.",
  "atk-s0302a:965_3": "Tasmiṃ pariveṇaggena vā vihāraggena vā senāsanesu apāpuṇantesu dvinnaṃ therānaṃ eko gabbho sampatto.",
  "atk-s0302a:965_4": "Te divā pāṭiyekkesu ṭhānesu nisīdanti,",
  "atk-s0302a:965_5": "rattiṃ pana nesaṃ antare cīvarasāṇiṃ pasārenti.",
  "atk-s0302a:965_6": "Te attano attano pattapattaṭṭhāneyeva nisīdanti.",
  "atk-s0302a:965_7": "Tena vuttaṃ “ekavihāre”ti.",
  "atk-s0302a:965_8": "Oḷārikenāti idaṃ oḷārikārammaṇataṃ sandhāya vuttaṃ.",
  "atk-s0302a:965_9": "Dibbacakkhudibbasotadhātuvihārena hi so vihāsi,",
  "atk-s0302a:965_10": "tesañca rūpāyatanasaddāyatanasaṅkhātaṃ oḷārikaṃ ārammaṇaṃ.",
  "atk-s0302a:965_11": "Iti dibbacakkhunā rūpassa diṭṭhattā dibbāya ca sotadhātuyā saddassa sutattā so vihāro oḷāriko nāma jāto.",
  "atk-s0302a:965_12": "Dibbacakkhu visujjhīti bhagavato rūpadassanatthāya visuddhaṃ ahosi.",
  "atk-s0302a:965_13": "Dibbā ca sotadhātūti sāpi bhagavato saddasuṇanatthaṃ visujjhi.",
  "atk-s0302a:965_14": "Bhagavatopi therassa rūpadassanatthañceva saddasuṇanatthañca tadubhayaṃ visujjhi.",
  "atk-s0302a:965_15": "Tadā kira thero “kathaṃ nu kho etarahi satthā viharatī”ti ālokaṃ vaḍḍhetvā dibbena cakkhunā satthāraṃ",
  "atk-s0302a:965_16": "jetavane vihāre gandhakuṭiyaṃ nisinnaṃ disvā tassa dibbāya sotadhātuyā saddaṃ suṇi.",
  "atk-s0302a:965_17": "Satthāpi tatheva akāsi.",
  "atk-s0302a:965_18": "Evaṃ te aññamaññaṃ passiṃsu ceva,",
  "atk-s0302a:965_19": "saddañca assosuṃ.",
  "atk-s0302a:966_0": "Āraddhavīriyoti paripuṇṇavīriyo paggahitavīriyo.",
  "atk-s0302a:966_1": "Yāvadeva upanikkhepanamattāyāti tiyojanasahassavitthārassa himavato santike ṭhapitā sāsapamattā pāsāṇasakkharā “himavā nu kho mahā,",
  "atk-s0302a:966_2": "ayaṃ nu kho pāsāṇasakkharā”ti evaṃ yāva upanikkhepanamattasseva atthāya bhaveyyāti vuttaṃ hoti.",
  "atk-s0302a:966_3": "Paratopi eseva nayo.",
  "atk-s0302a:966_4": "Kappanti āyukappaṃ.",
  "atk-s0302a:966_5": "Loṇaghaṭāyāti cakkavāḷamukhavaṭṭiyā ādhārakaṃ katvā mukhavaṭṭiyā brahmalokaṃ āhacca ṭhitāya loṇacāṭiyāti dasseti.",
  "atk-s0302a:967_0": "Ime pana therā upamaṃ āharantā sarikkhakeneva ca vijjamānaguṇena ca āhariṃsu. Kathaṃ?",
  "atk-s0302a:967_1": "Ayañhi iddhi nāma accuggataṭṭhena ceva vipulaṭṭhena ca himavantasadisā,",
  "atk-s0302a:967_2": "paññā catubhūmakadhamme anupavisitvā ṭhitaṭṭhena sabbabyañjanesu anupaviṭṭhaloṇarasasadisā.",
  "atk-s0302a:967_3": "Evaṃ tāva sarikkhakaṭṭhena āhariṃsu.",
  "atk-s0302a:967_4": "Samādhilakkhaṇaṃ pana mahāmoggallānattherassa vibhūtaṃ pākaṭaṃ.",
  "atk-s0302a:967_5": "Kiñcāpi sāriputtattherassa avijjamānaiddhi nāma natthi,",
  "atk-s0302a:967_6": "bhagavatā pana “etadaggaṃ,",
  "atk-s0302a:967_7": "bhikkhave,",
  "atk-s0302a:967_8": "mama sāvakānaṃ bhikkhūnaṃ iddhimantānaṃ yadidaṃ mahāmoggallāno”ti ayameva etadagge ṭhapito.",
  "atk-s0302a:967_9": "Vipassanālakkhaṇaṃ pana sāriputtattherassa vibhūtaṃ pākaṭaṃ.",
  "atk-s0302a:967_10": "Kiñcāpi mahāmoggallānattherassāpi paññā atthi,",
  "atk-s0302a:967_11": "bhagavatā pana “etadaggaṃ,",
  "atk-s0302a:967_12": "bhikkhave,",
  "atk-s0302a:967_13": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti ayameva etadagge ṭhapito.",
  "atk-s0302a:967_14": "Tasmā yathā ete aññamaññassa dhuraṃ na pāpuṇanti,",
  "atk-s0302a:967_15": "evaṃ vijjamānaguṇena āhariṃsu.",
  "atk-s0302a:967_16": "Samādhilakkhaṇasmiñhi mahāmoggallāno nipphattiṃ gato,",
  "atk-s0302a:967_17": "vipassanālakkhaṇe sāriputtatthero,",
  "atk-s0302a:967_18": "dvīsupi etesu sammāsambuddhoti. Tatiyaṃ.",
  "atk-s0302a:968_0": "4. Navasuttavaṇṇanā",
  "atk-s0302a:969_0": "238.",
  "atk-s0302a:969_1": "Catutthe appossukkoti nirussukko.",
  "atk-s0302a:969_2": "Saṅkasāyatīti viharati.",
  "atk-s0302a:969_3": "Veyyāvaccanti cīvare kattabbakiccaṃ.",
  "atk-s0302a:969_4": "Ābhicetasikānanti abhicittaṃ uttamacittaṃ nissitānaṃ.",
  "atk-s0302a:969_5": "Nikāmalābhīti icchiticchitakkhaṇe samāpajjanasamatthatāya nikāmalābhī.",
  "atk-s0302a:969_6": "Akicchalābhīti jhānapāripanthike sukhena vikkhambhetvā samāpajjanasamatthatāya adukkhalābhī.",
  "atk-s0302a:969_7": "Akasiralābhīti yathāparicchedena vuṭṭhānasamatthatāya vipulalābhī,",
  "atk-s0302a:969_8": "paguṇajjhānoti attho.",
  "atk-s0302a:969_9": "Sithilamārabbhāti sithilavīriyaṃ pavattetvā.",
  "atk-s0302a:969_10": "Catutthaṃ.",
  "atk-s0302a:970_0": "5. Sujātasuttavaṇṇanā",
  "atk-s0302a:971_0": "239.",
  "atk-s0302a:971_1": "Pañcame abhirūpoti aññāni rūpāni atikkantarūpo.",
  "atk-s0302a:971_2": "Dassanīyoti daṭṭhabbayutto.",
  "atk-s0302a:971_3": "Pāsādikoti dassanena cittaṃ pasādetuṃ samattho.",
  "atk-s0302a:971_4": "Vaṇṇapokkharatāyāti chavivaṇṇasundaratāya. Pañcamaṃ.",
  "atk-s0302a:972_0": "6. Lakuṇḍakabhaddiyasuttavaṇṇanā",
  "atk-s0302a:973_0": "240.",
  "atk-s0302a:973_1": "Chaṭṭhe dubbaṇṇanti virūpasarīravaṇṇaṃ.",
  "atk-s0302a:973_2": "Okoṭimakanti rassaṃ.",
  "atk-s0302a:973_3": "Paribhūtarūpanti pamāṇavasena paribhūtajātikaṃ.",
  "atk-s0302a:973_4": "Taṃ kira chabbaggiyā bhikkhū,",
  "atk-s0302a:973_5": "“āvuso bhaddiya, āvuso,",
  "atk-s0302a:973_6": "bhaddiyā”ti tattha tattha parāmasitvā nānappakāraṃ kīḷanti ākaḍḍhanti parikaḍḍhanti.",
  "atk-s0302a:973_7": "Tena vuttaṃ “paribhūtarūpa”nti.",
  "atk-s0302a:973_8": "Kasmā panesa evarūpo jāto?",
  "atk-s0302a:973_9": "Ayaṃ kira atīte eko mahārājā ahosi,",
  "atk-s0302a:973_10": "tassa mahallakā ca mahallakitthiyo ca paṭikūlā honti.",
  "atk-s0302a:973_11": "So sace mahallake passati,",
  "atk-s0302a:973_12": "tesaṃ cūḷaṃ ṭhapāpetvā kacchaṃ bandhāpetvā yathāruci kīḷāpeti.",
  "atk-s0302a:973_13": "Mahallakitthiyopi disvā tāsampi icchiticchitaṃ vippakāraṃ katvā yathāruci kīḷāpeti.",
  "atk-s0302a:973_14": "Tesaṃ puttadhītādīnaṃ santike mahāsārajjaṃ uppajjati.",
  "atk-s0302a:973_15": "Tassa pāpakiriyā pathavito paṭṭhāya chadevaloke ekakolāhalaṃ akāsi.",
  "atk-s0302a:974_0": "Atha sakko cintesi –",
  "atk-s0302a:974_1": "“ayaṃ andhabālo mahājanaṃ viheṭheti,",
  "atk-s0302a:974_2": "karissāmissa niggaha”nti.",
  "atk-s0302a:974_3": "So mahallakagāmiyavaṇṇaṃ katvā yānake ekaṃ takkacāṭiṃ āropetvā yānaṃ pesento nagaraṃ pavisati.",
  "atk-s0302a:974_4": "Rājāpi hatthiṃ āruyha nagarato nikkhanto taṃ disvā –",
  "atk-s0302a:974_5": "“ayaṃ mahallako takkayānakena amhākaṃ abhimukho āgacchati,",
  "atk-s0302a:974_6": "vāretha vārethā”ti āha.",
  "atk-s0302a:974_7": "Manussā ito cito ca pakkhandantāpi na passanti.",
  "atk-s0302a:974_8": "Sakko hi “rājāva maṃ passatu,",
  "atk-s0302a:974_9": "mā aññe”ti evaṃ adhiṭṭhahi.",
  "atk-s0302a:974_10": "Atha tesu manussesu “kahaṃ, deva,",
  "atk-s0302a:974_11": "kahaṃ devā”ti vadantesu eva rājā saha hatthinā vaccho viya dhenuyā yānassa heṭṭhā pāvisi.",
  "atk-s0302a:974_12": "Sakko takkacāṭiṃ bhindi.",
  "atk-s0302a:975_0": "Rājā sīsato paṭṭhāya takkena kilinnasarīro ahosi.",
  "atk-s0302a:975_1": "So sarīraṃ ubbaṭṭāpetvā uyyānapokkharaṇiyaṃ nhatvā alaṅkatasarīro nagaraṃ pavisanto puna taṃ addasa.",
  "atk-s0302a:975_2": "Disvā “ayaṃ so amhehi diṭṭhamahallako puna dissati.",
  "atk-s0302a:975_3": "Vāretha vāretha na”nti āha.",
  "atk-s0302a:975_4": "Manussā “kahaṃ, deva, kahaṃ,",
  "atk-s0302a:975_5": "devā”ti ito cito ca vidhāviṃsu.",
  "atk-s0302a:975_6": "So paṭhamavippakārameva puna pāpuṇi.",
  "atk-s0302a:975_7": "Tasmiṃ khaṇe sakko goṇe ca yānañca antaradhāpetvā ākāse ṭhatvā āha,",
  "atk-s0302a:975_8": "“andhabāla,",
  "atk-s0302a:975_9": "tvaṃ mayi takkavāṇijako eso”ti saññaṃ karosi,",
  "atk-s0302a:975_10": "sakkohaṃ devarājā,",
  "atk-s0302a:975_11": "“tavetaṃ pāpakiriyaṃ nivāressāmī”ti āgato,",
  "atk-s0302a:975_12": "“mā puna evarūpaṃ akāsī”ti santajjetvā agamāsi.",
  "atk-s0302a:975_13": "Iminā kammena so dubbaṇṇo ahosi.",
  "atk-s0302a:976_0": "Vipassīsammāsambuddhakāle panesa cittapattakokilo nāma hutvā kheme migadāye vasanto ekadivasaṃ himavantaṃ",
  "atk-s0302a:976_1": "gantvā madhuraṃ ambaphalaṃ tuṇḍena gahetvā āgacchanto bhikkhusaṅghaparivāraṃ satthāraṃ disvā cintesi –",
  "atk-s0302a:976_2": "“ahaṃ aññesu divasesu rittako tathāgataṃ passāmi.",
  "atk-s0302a:976_3": "Ajja pana me imaṃ ambapakkaṃ atthi,",
  "atk-s0302a:976_4": "dasabalassa taṃ dassāmī”ti otaritvā ākāse carati.",
  "atk-s0302a:976_5": "Satthā tassa cittaṃ ñatvā upaṭṭhākaṃ olokesi.",
  "atk-s0302a:976_6": "So pattaṃ nīharitvā dasabalaṃ vanditvā satthu hatthe ṭhapesi.",
  "atk-s0302a:976_7": "Kokilo dasabalassa patte ambapakkaṃ patiṭṭhāpesi.",
  "atk-s0302a:976_8": "Satthā tattheva nisīditvā taṃ paribhuñji.",
  "atk-s0302a:976_9": "Kokilo pasannacitto punappunaṃ dasabalassa guṇe āvajjetvā dasabalaṃ vanditvā attano kulāvakaṃ gantvā sattāhaṃ pītisukheneva vītināmesi.",
  "atk-s0302a:976_10": "Iminā kammena saro madhuro ahosi.",
  "atk-s0302a:977_0": "Kassapasammāsambuddhakāle pana cetiye āraddhe “kiṃpamāṇaṃ karoma?",
  "atk-s0302a:977_1": "Sattayojanappamāṇaṃ.",
  "atk-s0302a:977_2": "Atimahantaṃ etaṃ,",
  "atk-s0302a:977_3": "chayojanappamāṇaṃ karoma.",
  "atk-s0302a:977_4": "Idampi atimahantaṃ,",
  "atk-s0302a:977_5": "pañcayojanaṃ karoma,",
  "atk-s0302a:977_6": "catuyojanaṃ,",
  "atk-s0302a:977_7": "tiyojanaṃ,",
  "atk-s0302a:977_8": "dviyojana”nti.",
  "atk-s0302a:977_9": "Ayaṃ tadā jeṭṭhakavaḍḍhakī hutvā, “evaṃ, bho,",
  "atk-s0302a:977_10": "anāgate sukhapaṭijaggitaṃ kātuṃ vaṭṭatī”ti vatvā rajjuṃ ādāya parikkhipanto gāvutamattake ṭhatvā,",
  "atk-s0302a:977_11": "“ekekaṃ mukhaṃ gāvutaṃ hotu,",
  "atk-s0302a:977_12": "cetiyaṃ yojanāvaṭṭaṃ yojanubbedhaṃ bhavissatī”ti āha.",
  "atk-s0302a:977_13": "Te tassa vacane aṭṭhaṃsu.",
  "atk-s0302a:977_14": "Cetiyaṃ sattadivasasattamāsādhikehi sattahi saṃvaccharehi niṭṭhitaṃ.",
  "atk-s0302a:977_15": "Iti appamāṇassa buddhassa pamāṇaṃ akāsīti.",
  "atk-s0302a:977_16": "Tena kammena okoṭimako jāto.",
  "atk-s0302a:978_0": "Hatthayo pasadā migāti hatthino ca pasadamigā ca.",
  "atk-s0302a:978_1": "Natthi kāyasmiṃ tulyatāti kāyasmiṃ pamāṇaṃ nāma natthi,",
  "atk-s0302a:978_2": "akāraṇaṃ kāyapamāṇanti attho. Chaṭṭhaṃ.",
  "atk-s0302a:979_0": "7. Visākhasuttavaṇṇanā",
  "atk-s0302a:980_0": "241.",
  "atk-s0302a:980_1": "Sattame poriyā vācāyāti puravāsīnaṃ nagaramanussānaṃ vācāsadisāya aparihīnakkharapadāya madhuravācāya.",
  "atk-s0302a:980_2": "Vissaṭṭhāyāti asandiddhāya apalibuddhāya,",
  "atk-s0302a:980_3": "pittasemhehi anupahatāyāti attho.",
  "atk-s0302a:980_4": "Anelagalāyāti yathā dandhamanussā mukhena kheḷaṃ gaḷantena vācaṃ bhāsanti,",
  "atk-s0302a:980_5": "na evarūpāya,",
  "atk-s0302a:980_6": "atha kho niddosāya visadavācāya.",
  "atk-s0302a:980_7": "Pariyāpannāyāti catusaccapariyāpannāya cattāri saccāni amuñcitvā pavattāya.",
  "atk-s0302a:980_8": "Anissitāyāti vaṭṭanissitaṃ katvā akathitāya.",
  "atk-s0302a:980_9": "Dhammo hi isinaṃ dhajoti navavidhalokuttaradhammo isīnaṃ dhajo nāmāti. Sattamaṃ.",
  "atk-s0302a:981_0": "8. Nandasuttavaṇṇanā",
  "atk-s0302a:982_0": "242.",
  "atk-s0302a:982_1": "Aṭṭhame ākoṭitapaccākoṭitānīti ekasmiṃ passe pāṇinā vā muggarena vā ākoṭanena ākoṭitāni,",
  "atk-s0302a:982_2": "parivattetvā ākoṭanena paccākoṭitāni.",
  "atk-s0302a:982_3": "Añjetvāti añjanena pūretvā.",
  "atk-s0302a:982_4": "Acchaṃ pattanti vippasannavaṇṇaṃ mattikāpattaṃ.",
  "atk-s0302a:982_5": "Kasmā pana thero evamakāsīti?",
  "atk-s0302a:982_6": "Satthu ajjhāsayajānanatthaṃ.",
  "atk-s0302a:982_7": "Evaṃ kirassa ahosi “sace satthā ‘sobhati vata me ayaṃ kaniṭṭhabhātiko’ti vakkhati,",
  "atk-s0302a:982_8": "yāvajīvaṃ iminā vākārena carissāmi.",
  "atk-s0302a:982_9": "Sace ettha dosaṃ dassati,",
  "atk-s0302a:982_10": "imaṃ ākāraṃ pahāya saṅkāracoḷaṃ gahetvā cīvaraṃ katvā dhārento pariyantasenāsane vasanto carissāmī”ti.",
  "atk-s0302a:982_11": "Assasīti bhavissasi.",
  "atk-s0302a:983_0": "Aññātuñchenāti abhilakkhitesu issarajanagehesu kaṭukabhaṇḍasambhāraṃ sugandhaṃ bhojanaṃ pariyesantassa uñcho ñātuñcho nāma.",
  "atk-s0302a:983_1": "Gharapaṭipāṭiyā pana dvāre ṭhitena laddhaṃ missakabhojanaṃ aññātuñcho nāma.",
  "atk-s0302a:983_2": "Ayamidha adhippeto.",
  "atk-s0302a:983_3": "Kāmesu anapekkhinanti vatthukāmakilesakāmesu nirapekkhaṃ.",
  "atk-s0302a:983_4": "Āraññiko cātiādi sabbaṃ samādānavaseneva vuttaṃ.",
  "atk-s0302a:983_5": "Kāmesu ca anapekkhoti idaṃ suttaṃ devaloke accharāyo dassetvā āgatena aparabhāge kathitaṃ.",
  "atk-s0302a:983_6": "Imassa kathitadivasato paṭṭhāya thero ghaṭento vāyamanto katipāheneva arahatte patiṭṭhāya sadevake loke aggadakkhiṇeyyo jāto. Aṭṭhamaṃ.",
  "atk-s0302a:984_0": "9. Tissasuttavaṇṇanā",
  "atk-s0302a:985_0": "243.",
  "atk-s0302a:985_1": "Navame dummanoti uppannadomanasso.",
  "atk-s0302a:985_2": "Kasmā panāyaṃ evaṃ dukkhī dummano jātoti?",
  "atk-s0302a:985_3": "Khattiyapabbajito hesa,",
  "atk-s0302a:985_4": "tena naṃ pabbājetvā dupaṭṭasāṭakaṃ nivāsāpetvā varacīvaraṃ pārupetvā akkhīni añjetvā manosilātelena sīsaṃ makkhesuṃ.",
  "atk-s0302a:985_5": "So bhikkhūsu rattiṭṭhānadivāṭṭhānaṃ gatesu “bhikkhunā nāma vivittokāse nisīditabba”nti ajānanto bhojanasālaṃ gantvā mahāpīṭhaṃ āruhitvā nisīdi.",
  "atk-s0302a:985_6": "Disāvacarā āgantukā paṃsukūlikā bhikkhū āgantvā,",
  "atk-s0302a:985_7": "“imināva nīhārena rajokiṇṇehi gattehi na sakkā dasabalaṃ passituṃ.",
  "atk-s0302a:985_8": "Bhaṇḍakaṃ tāva ṭhapessāmā”ti bhojanasālaṃ agamaṃsu.",
  "atk-s0302a:985_9": "So tesu mahātheresu āgacchantesu niccalo nisīdiyeva.",
  "atk-s0302a:985_10": "Aññe bhikkhū “pādavattaṃ karoma,",
  "atk-s0302a:985_11": "tālavaṇṭena bījāmā”ti āpucchanti.",
  "atk-s0302a:985_12": "Ayaṃ pana nisinnakova “kativassatthā”ti?",
  "atk-s0302a:985_13": "Pucchitvā,",
  "atk-s0302a:985_14": "“mayaṃ avassikā.",
  "atk-s0302a:985_15": "Tumhe pana kativassatthā”ti? Vutte,",
  "atk-s0302a:985_16": "“mayaṃ ajja pabbajitā”ti āha.",
  "atk-s0302a:985_17": "Atha naṃ bhikkhū, “āvuso,",
  "atk-s0302a:985_18": "adhunā chinnacūḷosi,",
  "atk-s0302a:985_19": "ajjāpi te sīsamūle ūkāgandho vāyatiyeva,",
  "atk-s0302a:985_20": "tvaṃ nāma ettakesu vuḍḍhataresu vattaṃ āpucchantesu nissaddo niccalo nisinno,",
  "atk-s0302a:985_21": "apacitimattampi te natthi,",
  "atk-s0302a:985_22": "kassa sāsane pabbajitosī”ti?",
  "atk-s0302a:985_23": "Parivāretvā taṃ vācāsattīhi paharantā “kiṃ tvaṃ iṇaṭṭo vā bhayaṭṭo vā jīvituṃ asakkonto pabbajito”ti? Āhaṃsu.",
  "atk-s0302a:985_24": "So ekampi theraṃ olokesi,",
  "atk-s0302a:985_25": "tena “kiṃ maṃ olokesi mahallakā”ti?",
  "atk-s0302a:985_26": "Vutte aññaṃ olokesi,",
  "atk-s0302a:985_27": "tenapi tatheva vutte athassa “ime maṃ parivāretvā vācāsattīhi vijjhantī”ti khattiyamāno uppajji.",
  "atk-s0302a:985_28": "Akkhīsu maṇivaṇṇāni assūni sañcariṃsu.",
  "atk-s0302a:985_29": "Tato ne āha –",
  "atk-s0302a:985_30": "“kassa santikaṃ āgatatthā”ti.",
  "atk-s0302a:985_31": "Te “kiṃ pana tvaṃ ‘mayhaṃ santikaṃ āgatā’ti?",
  "atk-s0302a:985_32": "Amhe maññasi gihibyañjanabhaṭṭhakā”ti vatvā,",
  "atk-s0302a:985_33": "“sadevake loke aggapuggalassa satthu santikaṃ āgatamhā”ti āhaṃsu.",
  "atk-s0302a:985_34": "So “mayhaṃ bhātu santike āgatā tumhe,",
  "atk-s0302a:985_35": "yadi evaṃ idāni vo āgatamaggeneva gamanaṃ karissāmī”ti kujjhitvā nikkhanto antarāmagge cintesi –",
  "atk-s0302a:985_36": "“mayi imināva nīhārena gate satthā ete na nīharāpessatī”ti dukkhī dummano assūni pavattayamāno agamāsi.",
  "atk-s0302a:985_37": "Iminā kāraṇena esa evaṃ jātoti.",
  "atk-s0302a:986_0": "Vācāsannitodakenāti vacanapatodena.",
  "atk-s0302a:986_1": "Sañjambharimakaṃsūti sañjambharitaṃ nirantaraṃ phuṭaṃ akaṃsu,",
  "atk-s0302a:986_2": "upari vijjhiṃsūti vuttaṃ hoti.",
  "atk-s0302a:986_3": "Vattāti pare yadicchakaṃ vadatiyeva.",
  "atk-s0302a:986_4": "No ca vacanakkhamoti paresaṃ vacanaṃ khamituṃ na sakkoti.",
  "atk-s0302a:986_5": "Idāni tāva tvaṃ iminā kopena iminā vuttavācāsannitodakena viddho.",
  "atk-s0302a:986_6": "Atīte pana raṭṭhato ca pabbājitoti.",
  "atk-s0302a:986_7": "Evaṃ vutte,",
  "atk-s0302a:986_8": "“katarasmiṃ kāle bhagavā”ti?",
  "atk-s0302a:986_9": "Bhikkhū bhagavantaṃ yāciṃsu.",
  "atk-s0302a:987_0": "Satthā āha –",
  "atk-s0302a:987_1": "atīte bārāṇasiyaṃ bārāṇasirājā rajjaṃ kāresi.",
  "atk-s0302a:987_2": "Atheko jātimā,",
  "atk-s0302a:987_3": "eko mātaṅgoti dve isayo bārāṇasiṃ agamaṃsu.",
  "atk-s0302a:987_4": "Tesu jātimā puretaraṃ gantvā kumbhakārasālāyaṃ nisīdi.",
  "atk-s0302a:987_5": "Mātaṅgo tāpaso pacchā gantvā tattha okāsaṃ yāci kumbhakāro “atthettha paṭhamataraṃ paviṭṭho pabbajito,",
  "atk-s0302a:987_6": "taṃ pucchā”ti āha.",
  "atk-s0302a:987_7": "So attano parikkhāraṃ gahetvā sālāya dvāramūle ṭhatvā,",
  "atk-s0302a:987_8": "“amhākampi ācariya ekarattivāsāya okāsaṃ dethā”ti āha. “Pavisa, bho”ti.",
  "atk-s0302a:987_9": "Pavisitvā nisinnaṃ, “bho,",
  "atk-s0302a:987_10": "kiṃ gottosī”ti? Pucchi.",
  "atk-s0302a:987_11": "“Caṇḍālagottomhī”ti.",
  "atk-s0302a:987_12": "“Na sakkā tayā saddhiṃ ekaṭṭhāne nisīdituṃ,",
  "atk-s0302a:987_13": "ekamantaṃ gacchā”ti.",
  "atk-s0302a:987_14": "So ca tattheva tiṇasanthārakaṃ pattharitvā nipajji,",
  "atk-s0302a:987_15": "jātimā dvāraṃ nissāya nipajji.",
  "atk-s0302a:987_16": "Itaro passāvatthāya nikkhamanto taṃ urasmiṃ akkami.",
  "atk-s0302a:987_17": "“Ko eso”ti ca vutte?",
  "atk-s0302a:987_18": "“Ahaṃ ācariyā”ti āha.",
  "atk-s0302a:987_19": "“Re caṇḍāla,",
  "atk-s0302a:987_20": "kiṃ aññato maggaṃ na passasi?",
  "atk-s0302a:987_21": "Atha me āgantvā akkamasī”ti. “Ācariya,",
  "atk-s0302a:987_22": "adisvā me akkantosi,",
  "atk-s0302a:987_23": "khama mayha”nti.",
  "atk-s0302a:987_24": "So mahāpurise bahi nikkhante cintesi –",
  "atk-s0302a:987_25": "“ayaṃ paccāgacchantopi itova āgamissatī”ti parivattetvā nipajji.",
  "atk-s0302a:987_26": "Mahāpurisopi “ācariyo ito sīsaṃ katvā nipanno,",
  "atk-s0302a:987_27": "pādasamīpena gamissāmī”ti pavisanto puna urasmiṃyeva akkami.",
  "atk-s0302a:987_28": "“Ko eso”ti ca vutte?",
  "atk-s0302a:987_29": "“Ahaṃ ācariyā”ti āha.",
  "atk-s0302a:987_30": "“Paṭhamaṃ tāva te ajānantena kataṃ,",
  "atk-s0302a:987_31": "idāni maṃ ghaṭentova akāsi,",
  "atk-s0302a:987_32": "sūriye te uggacchante sattadhā muddhā phalatū”ti sapi.",
  "atk-s0302a:987_33": "Mahāpuriso kiñci avatvā purearuṇeyeva sūriyaṃ gaṇhi,",
  "atk-s0302a:987_34": "nāssa uggantuṃ adāsi.",
  "atk-s0302a:987_35": "Manussā ca hatthiassādayo ca pabujjhiṃsu.",
  "atk-s0302a:988_0": "Manussā rājakulaṃ gantvā, “deva,",
  "atk-s0302a:988_1": "sakalanagare appabuddho nāma natthi,",
  "atk-s0302a:988_2": "na ca aruṇuggaṃ paññāyati,",
  "atk-s0302a:988_3": "kinnu kho eta”nti?",
  "atk-s0302a:988_4": "Tena hi nagaraṃ parivīmaṃsathāti.",
  "atk-s0302a:988_5": "Te parivīmaṃsantā kumbhakārasālāyaṃ dve tāpase disvā,",
  "atk-s0302a:988_6": "“imesaṃ etaṃ kammaṃ bhavissatī”ti gantvā rañño ārocesuṃ.",
  "atk-s0302a:988_7": "Raññā ca “pucchatha ne”ti vuttā āgantvā jātimantaṃ pucchiṃsu –",
  "atk-s0302a:988_8": "“tumhehi andhakāraṃ kata”nti.",
  "atk-s0302a:988_9": "“Na mayā kataṃ,",
  "atk-s0302a:988_10": "esa pana kūṭajaṭilo chavo anantamāyo,",
  "atk-s0302a:988_11": "taṃ pucchathā”ti.",
  "atk-s0302a:988_12": "Te āgantvā mahāpurisaṃ pucchiṃsu – “tumhehi, bhante,",
  "atk-s0302a:988_13": "andhakāraṃ kata”nti.",
  "atk-s0302a:988_14": "“Āma ayaṃ ācariyo maṃ abhisapi,",
  "atk-s0302a:988_15": "tasmā mayā kata”nti.",
  "atk-s0302a:988_16": "Te gantvā rañño ārocesuṃ.",
  "atk-s0302a:988_17": "Rājāpi āgantvā mahāpurisaṃ “tumhehi kataṃ,",
  "atk-s0302a:988_18": "bhante”ti? Pucchi. “Āma,",
  "atk-s0302a:988_19": "mahārājā”ti.",
  "atk-s0302a:988_20": "“Kasmā bhante”ti?",
  "atk-s0302a:988_21": "“Iminā abhisapitomhi,",
  "atk-s0302a:988_22": "sace maṃ eso khamāpessati,",
  "atk-s0302a:988_23": "sūriyaṃ vissajjessāmī”ti.",
  "atk-s0302a:988_24": "Rājā “khamāpetha, bhante,",
  "atk-s0302a:988_25": "eta”nti āha.",
  "atk-s0302a:988_26": "Itaro “mādiso jātimā kiṃ evarūpaṃ caṇḍālaṃ khamāpessati?",
  "atk-s0302a:988_27": "Na khamāpemī”ti.",
  "atk-s0302a:989_0": "Atha naṃ manussā “na kiṃ tvaṃ attano ruciyā khamāpessasī”ti?",
  "atk-s0302a:989_1": "Vatvā hatthesu ca pādesu ca gahetvā pādamūle nipajjāpetvā “khamāpehī”ti āhaṃsu.",
  "atk-s0302a:989_2": "So nissaddo nipajji.",
  "atk-s0302a:989_3": "Punapi naṃ “khamāpehī”ti āhaṃsu.",
  "atk-s0302a:989_4": "Tato “khama mayhaṃ,",
  "atk-s0302a:989_5": "ācariyā”ti āha.",
  "atk-s0302a:989_6": "Mahāpuriso “ahaṃ tāva tuyhaṃ khamitvā sūriyaṃ vissajjessāmi,",
  "atk-s0302a:989_7": "sūriye pana uggate tava sīsaṃ sattadhā phalissatī”ti vatvā,",
  "atk-s0302a:989_8": "“imassa sīsappamāṇaṃ mattikāpiṇḍaṃ matthake ṭhapetvā etaṃ nadiyā galappamāṇe udake ṭhapethā”ti āha.",
  "atk-s0302a:989_9": "Manussā tathā akaṃsu.",
  "atk-s0302a:989_10": "Ettāvatā saraṭṭhakaṃ rājabalaṃ sannipati.",
  "atk-s0302a:989_11": "Mahāpuriso sūriyaṃ muñci.",
  "atk-s0302a:989_12": "Sūriyarasmi āgantvā mattikāpiṇḍaṃ pahari.",
  "atk-s0302a:989_13": "So sattadhā bhijji.",
  "atk-s0302a:989_14": "Tāvadeva so nimujjitvā ekena titthena uttaritvā palāyi.",
  "atk-s0302a:989_15": "Satthā imaṃ vatthuṃ āharitvā,",
  "atk-s0302a:989_16": "“idāni tāva tvaṃ bhikkhūnaṃ santike paribhāsaṃ labhasi,",
  "atk-s0302a:989_17": "pubbepi imaṃ kodhaṃ nissāya raṭṭhato pabbājito”ti anusandhiṃ ghaṭetvā atha naṃ ovadanto na kho te taṃ tissa patirūpantiādimāha. Navamaṃ.",
  "atk-s0302a:990_0": "10. Theranāmakasuttavaṇṇanā",
  "atk-s0302a:991_0": "244.",
  "atk-s0302a:991_1": "Dasame vaṇṇavādīti ānisaṃsavādī.",
  "atk-s0302a:991_2": "Yaṃ atītaṃ taṃ pahīnanti atīte khandhapañcake chandarāgappahānena taṃ pahīnaṃ nāma hoti.",
  "atk-s0302a:991_3": "Anāgatanti anāgatampi khandhapañcakaṃ tattha chandarāgapaṭinissaggena paṭinissaṭṭhaṃ nāma hoti.",
  "atk-s0302a:991_4": "Sabbābhibhunti sabbā khandhāyatanadhātuyo ca tayo bhave ca abhibhavitvā ṭhitaṃ.",
  "atk-s0302a:991_5": "Sabbavidunti taṃ vuttappakāraṃ sabbaṃ viditaṃ pākaṭaṃ katvā ṭhitaṃ.",
  "atk-s0302a:991_6": "Sabbesu dhammesūti tesveva dhammesu taṇhādiṭṭhilepehi anupalittaṃ.",
  "atk-s0302a:991_7": "Sabbañjahanti tadeva sabbaṃ tattha chandarāgappahānena jahitvā ṭhitaṃ.",
  "atk-s0302a:991_8": "Taṇhakkhaye vimuttanti taṇhakkhayasaṅkhāte nibbāne tadārammaṇāya vimuttiyā vimuttaṃ. Dasamaṃ.",
  "atk-s0302a:992_0": "11. Mahākappinasuttavaṇṇanā",
  "atk-s0302a:993_0": "245.",
  "atk-s0302a:993_1": "Ekādasame mahākappinoti evaṃnāmako abhiññābalappatto asītimahāsāvakānaṃ abbhantaro mahāthero.",
  "atk-s0302a:993_2": "So kira gihikāle kukkuṭavatīnagare tiyojanasatikaṃ rajjaṃ akāsi.",
  "atk-s0302a:993_3": "Pacchimabhavikattā pana tathārūpaṃ sāsanaṃ sotuṃ ohitasoto vicarati.",
  "atk-s0302a:993_4": "Athekadivasaṃ amaccasahassaparivuto uyyānakīḷikaṃ agamāsi.",
  "atk-s0302a:993_5": "Tadā ca majjhimadesato jaṅghavāṇijā taṃ nagaraṃ gantvā,",
  "atk-s0302a:993_6": "bhaṇḍaṃ paṭisāmetvā,",
  "atk-s0302a:993_7": "“rājānaṃ passissāmā”ti paṇṇākārahatthā rājakuladvāraṃ gantvā,",
  "atk-s0302a:993_8": "“rājā uyyānaṃ gato”ti sutvā,",
  "atk-s0302a:993_9": "uyyānaṃ gantvā,",
  "atk-s0302a:993_10": "dvāre ṭhitā,",
  "atk-s0302a:993_11": "paṭihārassa ārocayiṃsu.",
  "atk-s0302a:993_12": "Atha rañño nivedite rājā pakkosāpetvā niyyātitapaṇṇākāre vanditvā ṭhite, “tātā,",
  "atk-s0302a:993_13": "kuto āgatatthā”ti? Pucchi.",
  "atk-s0302a:993_14": "“Sāvatthito devā”ti.",
  "atk-s0302a:993_15": "“Kacci vo raṭṭhaṃ subhikkhaṃ,",
  "atk-s0302a:993_16": "dhammiko rājā”ti? “Āma, devā”ti.",
  "atk-s0302a:993_17": "“Atthi pana tumhākaṃ dese kiñci sāsana”nti? “Atthi, deva,",
  "atk-s0302a:993_18": "na pana sakkā ucchiṭṭhamukhehi kathetu”nti.",
  "atk-s0302a:993_19": "Rājā suvaṇṇabhiṅgārena udakaṃ dāpesi.",
  "atk-s0302a:993_20": "Te mukhaṃ vikkhāletvā dasabalābhimukhā añjaliṃ paggaṇhitvā, “deva,",
  "atk-s0302a:993_21": "amhākaṃ dese buddharatanaṃ nāma uppanna”nti āhaṃsu.",
  "atk-s0302a:993_22": "Rañño “buddho”ti vacane sutamatte sakalasarīraṃ pharamānā pīti uppajji.",
  "atk-s0302a:993_23": "Tato “buddhoti, tātā,",
  "atk-s0302a:993_24": "vadathā”ti? Āha.",
  "atk-s0302a:993_25": "“Buddhoti deva vadāmā”ti.",
  "atk-s0302a:993_26": "Evaṃ tikkhattuṃ vadāpetvā,",
  "atk-s0302a:993_27": "“buddhoti padaṃ aparimāṇaṃ,",
  "atk-s0302a:993_28": "nāssa sakkā parimāṇaṃ kātu”nti tasmiṃyeva pasanno satasahassaṃ datvā puna “aññaṃ kiṃ sāsana”nti? Pucchi.",
  "atk-s0302a:993_29": "“Deva dhammaratanaṃ nāma uppanna”nti.",
  "atk-s0302a:993_30": "Tampi sutvā tatheva tikkhattuṃ paṭiññaṃ gahetvā aparampi satasahassaṃ datvā puna “aññaṃ kiṃ sāsana”nti? Pucchi.",
  "atk-s0302a:993_31": "“Saṅgharatanaṃ deva uppanna”nti.",
  "atk-s0302a:993_32": "Tampi sutvā tatheva tikkhattuṃ paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā, “tātā,",
  "atk-s0302a:993_33": "deviyā santikaṃ gacchathā”ti pesesi.",
  "atk-s0302a:993_34": "Tesu gatesu amacce pucchi, “tātā,",
  "atk-s0302a:993_35": "buddho loke uppanno,",
  "atk-s0302a:993_36": "tumhe kiṃ karissathā”ti?",
  "atk-s0302a:993_37": "“Deva tumhe kiṃ kattukāmā”ti?",
  "atk-s0302a:993_38": "“Ahaṃ pabbajissāmī”ti.",
  "atk-s0302a:993_39": "“Mayampi pabbajissāmā”ti.",
  "atk-s0302a:993_40": "Te sabbepi gharaṃ vā kuṭumbaṃ vā anapaloketvā ye asse āruyha gatā,",
  "atk-s0302a:993_41": "teheva nikkhamiṃsu.",
  "atk-s0302a:994_0": "Vāṇijā anojādeviyā santikaṃ gantvā paṇṇaṃ dassesuṃ.",
  "atk-s0302a:994_1": "Sā vācetvā “raññā tumhākaṃ bahū kahāpaṇā dinnā,",
  "atk-s0302a:994_2": "kiṃ tumhehi kataṃ, tātā”ti? Pucchi.",
  "atk-s0302a:994_3": "“Piyasāsanaṃ devi ānīta”nti.",
  "atk-s0302a:994_4": "“Amhepi sakkā, tātā,",
  "atk-s0302a:994_5": "suṇāpetu”nti.",
  "atk-s0302a:994_6": "“Sakkā devi,",
  "atk-s0302a:994_7": "ucchiṭṭhamukhehi pana vattuṃ na sakkā”ti.",
  "atk-s0302a:994_8": "Sā suvaṇṇabhiṅgārena udakaṃ dāpesi.",
  "atk-s0302a:994_9": "Te mukhaṃ vikkhāletvā rañño ārocitanayeneva ārocesuṃ.",
  "atk-s0302a:994_10": "Sāpi sutvā uppannapāmojjā teneva nayena ekekasmiṃ pade tikkhattuṃ paṭiññaṃ gahetvā paṭiññāgaṇanāya tīṇi tīṇi katvā navasatasahassāni adāsi.",
  "atk-s0302a:994_11": "Vāṇijā sabbānipi dvādasasatasahassāni labhiṃsu.",
  "atk-s0302a:994_12": "Atha ne “rājā kahaṃ, tātā”ti, pucchi.",
  "atk-s0302a:994_13": "“Pabbajissāmīti nikkhanto devī”ti. “Tena hi, tātā,",
  "atk-s0302a:994_14": "tumhe gacchathā”ti te uyyojetvā raññā saddhiṃ gatānaṃ amaccānaṃ mātugāme pakkosāpetvā,",
  "atk-s0302a:994_15": "“tumhe attano sāmikānaṃ gataṭṭhānaṃ jānātha ammā”ti pucchi.",
  "atk-s0302a:994_16": "“Jānāma ayye,",
  "atk-s0302a:994_17": "raññā saddhiṃ uyyānakīḷikaṃ gatā”ti. Āma gatā,",
  "atk-s0302a:994_18": "tattha pana gantvā,",
  "atk-s0302a:994_19": "“buddho uppanno,",
  "atk-s0302a:994_20": "dhammo uppanno,",
  "atk-s0302a:994_21": "saṅgho uppanno”ti sutvā,",
  "atk-s0302a:994_22": "“dasabalassa santike pabbajissāmā”ti gatā.",
  "atk-s0302a:994_23": "“Tumhe kiṃ karissathā”ti?",
  "atk-s0302a:994_24": "“Tumhe pana ayye kiṃ kattukāmā”ti?",
  "atk-s0302a:994_25": "“Ahaṃ pabbajissāmi,",
  "atk-s0302a:994_26": "na tehi vantavamanaṃ jivhagge ṭhapeyya”nti.",
  "atk-s0302a:994_27": "“Yadi evaṃ,",
  "atk-s0302a:994_28": "mayampi pabbajissāmā”ti sabbā rathe yojāpetvā nikkhamiṃsu.",
  "atk-s0302a:995_0": "Rājāpi amaccasahassena saddhiṃ gaṅgāya tīraṃ pāpuṇi.",
  "atk-s0302a:995_1": "Tasmiñca samaye gaṅgā pūrā hoti.",
  "atk-s0302a:995_2": "Atha naṃ disvā,",
  "atk-s0302a:995_3": "“ayaṃ gaṅgā pūrā caṇḍamacchākiṇṇā,",
  "atk-s0302a:995_4": "amhehi saddhiṃ āgatā dāsā vā manussā vā natthi,",
  "atk-s0302a:995_5": "ye no nāvaṃ vā uḷumpaṃ vā katvā dadeyyuṃ,",
  "atk-s0302a:995_6": "etassa pana satthu guṇā nāma heṭṭhā avīcito upari yāva bhavaggā patthaṭā,",
  "atk-s0302a:995_7": "sace esa satthā sammāsambuddho,",
  "atk-s0302a:995_8": "imesaṃ assānaṃ khurapiṭṭhāni mā tementū”ti udakapiṭṭhena asse pakkhandāpesuṃ.",
  "atk-s0302a:995_9": "Ekaassassāpi khurapiṭṭhamattaṃ na temi,",
  "atk-s0302a:995_10": "rājamaggena gacchantā viya paratīraṃ patvā purato aññaṃ mahānadiṃ pāpuṇiṃsu.",
  "atk-s0302a:995_11": "Tattha aññā saccakiriyā natthi,",
  "atk-s0302a:995_12": "tāya eva saccakiriyāya tampi aḍḍhayojanavitthāraṃ nadiṃ atikkamiṃsu.",
  "atk-s0302a:995_13": "Atha tatiyaṃ candabhāgaṃ nāma mahānadiṃ patvā tampi tāya eva saccakiriyāya atikkamiṃsu.",
  "atk-s0302a:996_0": "Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ olokento “ajja mahākappino tiyojanasatikaṃ",
  "atk-s0302a:996_1": "rajjaṃ pahāya amaccasahassaparivāro mama santike pabbajituṃ āgacchatī”ti disvā,",
  "atk-s0302a:996_2": "“mayā tesaṃ paccuggamanaṃ kātuṃ yutta”nti pātova sarīrapaṭijagganaṃ katvā,",
  "atk-s0302a:996_3": "bhikkhusaṅghaparivāro sāvatthiyaṃ piṇḍāya caritvā,",
  "atk-s0302a:996_4": "pacchābhattaṃ piṇḍapātapaṭikkanto sayameva pattacīvaraṃ gahetvā,",
  "atk-s0302a:996_5": "ākāse uppatitvā candabhāgāya nadiyā tīre tesaṃ uttaraṇatitthassa abhimukhe ṭhāne mahānigrodharukkho atthi,",
  "atk-s0302a:996_6": "tattha pallaṅkena nisīditvā parimukhaṃ satiṃ upaṭṭhapetvā chabbaṇṇabuddharasmiyo vissajjesi.",
  "atk-s0302a:996_7": "Te tena titthena uttarantā ca chabbaṇṇabuddharasmiyo ito cito ca vidhāvantiyo olokentā dasabalassa puṇṇacandasassirikaṃ mukhaṃ disvā,",
  "atk-s0302a:996_8": "“yaṃ satthāraṃ uddissa mayaṃ pabbajitā,",
  "atk-s0302a:996_9": "addhā so eso”ti dassaneneva niṭṭhaṃ gantvā diṭṭhaṭṭhānato paṭṭhāya onatā vandamānā āgamma satthāraṃ vandiṃsu.",
  "atk-s0302a:996_10": "Rājā gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena.",
  "atk-s0302a:996_11": "Satthā tesaṃ dhammaṃ kathesi.",
  "atk-s0302a:996_12": "Desanāpariyosāne sabbe arahatte patiṭṭhāya satthāraṃ pabbajjaṃ yāciṃsu.",
  "atk-s0302a:996_13": "Satthā “pubbe ime cīvaradānassa dinnattā attano cīvarāni gahetvāva āgatā”ti suvaṇṇavaṇṇaṃ hatthaṃ pasāretvā,",
  "atk-s0302a:996_14": "“etha bhikkhavo svākkhāto dhammo,",
  "atk-s0302a:996_15": "caratha brahmacariyaṃ sammā dukkhassa antakiriyāyā”ti āha.",
  "atk-s0302a:996_16": "Sāva tesaṃ āyasmantānaṃ pabbajjā ca upasampadā ca ahosi,",
  "atk-s0302a:996_17": "vassasaṭṭhikattherā viya satthāraṃ parivārayiṃsu.",
  "atk-s0302a:997_0": "Anojāpi devī rathasahassaparivārā gaṅgātīraṃ patvā rañño atthāya ābhataṃ nāvaṃ vā uḷumpaṃ vā adisvā attano byattatāya cintesi –",
  "atk-s0302a:997_1": "“rājā saccakiriyaṃ katvā gato bhavissati,",
  "atk-s0302a:997_2": "so pana satthā na kevalaṃ tesaṃyeva atthāya nibbatto,",
  "atk-s0302a:997_3": "sace so satthā sammāsambuddho,",
  "atk-s0302a:997_4": "amhākaṃ rathā mā udake nimujjiṃsū”ti udakapiṭṭhe rathe pakkhandāpesi.",
  "atk-s0302a:997_5": "Rathānaṃ nemivaṭṭimattampi na temi.",
  "atk-s0302a:997_6": "Dutiyatatiyanadīpi teneva saccakārena uttaramānāyeva nigrodharukkhamūle satthāraṃ addasa.",
  "atk-s0302a:997_7": "Satthā “imāsaṃ attano sāmike passantīnaṃ chandarāgo uppajjitvā maggaphalānaṃ antarāyaṃ kareyya,",
  "atk-s0302a:997_8": "so evaṃ kātuṃ na sakkhissatī”ti yathā aññamaññe na passanti,",
  "atk-s0302a:997_9": "tathā akāsi.",
  "atk-s0302a:997_10": "Tā sabbāpi titthato uttaritvā dasabalaṃ vanditvā nisīdiṃsu.",
  "atk-s0302a:997_11": "Satthā tāsaṃ dhammaṃ kathesi,",
  "atk-s0302a:997_12": "desanāpariyosāne sabbāpi sotāpattiphale patiṭṭhāya aññamaññe passiṃsu.",
  "atk-s0302a:997_13": "Satthā “uppalavaṇṇā āgacchatū”ti cintesi.",
  "atk-s0302a:997_14": "Therī āgantvā sabbā pabbājetvā ādāya bhikkhunīnaṃ upassayaṃ gatā.",
  "atk-s0302a:997_15": "Satthā bhikkhusahassaṃ gahetvā ākāsena jetavanaṃ agamāsi.",
  "atk-s0302a:997_16": "Imaṃ sandhāyetaṃ vuttaṃ –",
  "atk-s0302a:997_17": "“mahākappinoti evaṃ nāmako abhiññābalappatto asītimahāsāvakānaṃ abbhantaro mahāthero”ti.",
  "atk-s0302a:998_0": "Janetasminti janite pajāyāti attho.",
  "atk-s0302a:998_1": "Ye gottapaṭisārinoti ye “mayaṃ vāseṭṭhā gotamā”ti gottaṃ paṭisaranti paṭijānanti,",
  "atk-s0302a:998_2": "tesaṃ khattiyo seṭṭhoti attho.",
  "atk-s0302a:998_3": "Vijjācaraṇasampannoti aṭṭhahi vijjāhi ceva pannarasadhammabhedena caraṇena ca samannāgato.",
  "atk-s0302a:998_4": "Tapatīti virocati.",
  "atk-s0302a:998_5": "Jhāyī tapati brāhmaṇoti khīṇāsavabrāhmaṇo duvidhena jhānena jhāyamāno tapati virocati.",
  "atk-s0302a:998_6": "Tasmiṃ pana khaṇe kāludāyitthero duvidhena jhānena jhāyamāno avidūre nisinno hoti.",
  "atk-s0302a:998_7": "Buddho tapatīti sabbaññubuddho virocati.",
  "atk-s0302a:998_8": "Sabbamaṅgalagāthā kiresā.",
  "atk-s0302a:998_9": "Bhātikarājā kira ekaṃ pūjaṃ kāretvā ācariyakaṃ āha –",
  "atk-s0302a:998_10": "“tīhi ratanehi amuttaṃ ekaṃ jayamaṅgalaṃ vadathā”ti.",
  "atk-s0302a:998_11": "So tepiṭakaṃ buddhavacanaṃ sammasitvā imaṃ gāthaṃ vadanto “divā tapati ādicco”ti vatvā atthaṅgamentassa sūriyassa añjaliṃ paggaṇhi.",
  "atk-s0302a:998_12": "“Rattimābhāti candimā”ti,",
  "atk-s0302a:998_13": "uṭṭhahantassa candassa añjaliṃ paggaṇhi.",
  "atk-s0302a:998_14": "“Sannaddho khattiyo tapatī”ti rañño añjaliṃ paggaṇhi.",
  "atk-s0302a:998_15": "“Jhāyī tapati brāhmaṇo”ti bhikkhusaṅghassa añjaliṃ paggaṇhi.",
  "atk-s0302a:998_16": "“Buddho tapati tejasā”ti vatvā pana mahācetiyassa añjaliṃ paggaṇhi.",
  "atk-s0302a:998_17": "Atha naṃ rājā “mā hatthaṃ otārehī”ti ukkhittasmiṃyeva hatthe sahassaṃ ṭhapesi.",
  "atk-s0302a:998_18": "Ekādasamaṃ.",
  "atk-s0302a:999_0": "12. Sahāyakasuttavaṇṇanā",
  "atk-s0302a:1000_0": "246.",
  "atk-s0302a:1000_1": "Dvādasame cirarattaṃsametikāti dīgharattaṃ saṃsanditvā sametvā ṭhitaladdhino.",
  "atk-s0302a:1000_2": "Te kira pañcajātisatāni ekatova vicariṃsu.",
  "atk-s0302a:1000_3": "Sameti nesaṃ saddhammoti idāni imesaṃ ayaṃ sāsanadhammo saṃsandati sameti.",
  "atk-s0302a:1000_4": "Dhamme buddhappavediteti buddhena pavedite dhamme etesaṃ sāsanadhammo sobhatīti attho.",
  "atk-s0302a:1000_5": "Suvinītā kappinenāti attano upajjhāyena ariyappavedite dhamme suṭṭhu vinītā.",
  "atk-s0302a:1000_6": "Sesaṃ sabbattha uttānamevāti.",
  "atk-s0302a:1000_7": "Dvādasamaṃ.",
  "atk-s0302a:1001_0": "Bhikkhusaṃyuttavaṇṇanā niṭṭhitā.",
  "atk-s0302a:1002_0": "Iti sāratthappakāsiniyā saṃyuttanikāya-aṭṭhakathāya",
  "atk-s0302a:1003_0": "Nidānavaggavaṇṇanā niṭṭhitā."
}