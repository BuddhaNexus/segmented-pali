{
  "atk-s0501a:6_0": "Namo tassa bhagavato arahato sammāsambuddhassa",
  "atk-s0501a:7_0": "Khuddakanikāye",
  "atk-s0501a:8_0": "Khuddakapāṭha-aṭṭhakathā",
  "atk-s0501a:9_0": "Ganthārambhakathā",
  "atk-s0501a:10_0": "Buddhaṃ saraṇaṃ gacchāmi;",
  "atk-s0501a:11_0": "Dhammaṃ saraṇaṃ gacchāmi;",
  "atk-s0501a:12_0": "Saṅghaṃ saraṇaṃ gacchāmīti.",
  "atk-s0501a:13_0": "Ayaṃ saraṇagamananiddeso khuddakānaṃ ādi.",
  "atk-s0501a:14_0": "Imassa dāni atthaṃ paramatthajotikāya khuddakaṭṭhakathāya vivarituṃ vibhajituṃ uttānīkātuṃ idaṃ vuccati –",
  "atk-s0501a:15_0": "Uttamaṃ vandaneyyānaṃ, vanditvā ratanattayaṃ;",
  "atk-s0501a:16_0": "Khuddakānaṃ karissāmi, kesañci atthavaṇṇanaṃ.",
  "atk-s0501a:17_0": "Khuddakānaṃ gambhīrattā, kiñcāpi atidukkarā;",
  "atk-s0501a:18_0": "Vaṇṇanā mādisenesā, abodhantena sāsanaṃ.",
  "atk-s0501a:19_0": "Ajjāpi tu abbocchinno, pubbācariyanicchayo;",
  "atk-s0501a:20_0": "Tatheva ca ṭhitaṃ yasmā, navaṅgaṃ satthusāsanaṃ.",
  "atk-s0501a:21_0": "Tasmāhaṃ kātumicchāmi, atthasaṃvaṇṇanaṃ imaṃ;",
  "atk-s0501a:22_0": "Sāsanañceva nissāya, porāṇañca vinicchayaṃ.",
  "atk-s0501a:23_0": "Saddhammabahumānena, nāttukkaṃsanakamyatā;",
  "atk-s0501a:24_0": "Nāññesaṃ vambhanatthāya, taṃ suṇātha samāhitāti.",
  "atk-s0501a:25_0": "Khuddakavavatthānaṃ",
  "atk-s0501a:26_0": "Tattha “khuddakānaṃ karissāmi,",
  "atk-s0501a:26_1": "kesañci atthavaṇṇana”nti vuttattā khuddakāni tāva vavatthapetvā pacchā atthavaṇṇanaṃ karissāmi.",
  "atk-s0501a:26_2": "Khuddakāni nāma khuddakanikāyassa ekadeso,",
  "atk-s0501a:26_3": "khuddakanikāyo nāma pañcannaṃ nikāyānaṃ ekadeso.",
  "atk-s0501a:26_4": "Pañca nikāyā nāma –",
  "atk-s0501a:27_0": "Dīghamajjhimasaṃyutta, aṅguttarikakhuddakā;",
  "atk-s0501a:28_0": "Nikāyā pañca gambhīrā, dhammato atthato cime.",
  "atk-s0501a:29_0": "Tattha brahmajālasuttādīni catuttiṃsa suttāni dīghanikāyo.",
  "atk-s0501a:29_1": "Mūlapariyāyasuttādīni diyaḍḍhasataṃ dve ca suttāni majjhimanikāyo.",
  "atk-s0501a:29_2": "Oghataraṇasuttādīni satta suttasahassāni satta ca suttasatāni dvāsaṭṭhi ca suttāni saṃyuttanikāyo.",
  "atk-s0501a:29_3": "Cittapariyādānasuttādīni nava suttasahassāni pañca ca suttasatāni sattapaññāsañca suttāni aṅguttaranikāyo.",
  "atk-s0501a:29_4": "Khuddakapāṭho,",
  "atk-s0501a:29_5": "dhammapadaṃ, udānaṃ,",
  "atk-s0501a:29_6": "itivuttakaṃ,",
  "atk-s0501a:29_7": "suttanipāto,",
  "atk-s0501a:29_8": "vimānavatthu,",
  "atk-s0501a:29_9": "petavatthu,",
  "atk-s0501a:29_10": "theragāthā,",
  "atk-s0501a:29_11": "therīgāthā, jātakaṃ, niddeso,",
  "atk-s0501a:29_12": "paṭisambhidā, apadānaṃ,",
  "atk-s0501a:29_13": "buddhavaṃso,",
  "atk-s0501a:29_14": "cariyāpiṭakaṃ,",
  "atk-s0501a:29_15": "vinayābhidhammapiṭakāni,",
  "atk-s0501a:29_16": "ṭhapetvā vā cattāro nikāye avasesaṃ buddhavacanaṃ khuddakanikāyo.",
  "atk-s0501a:30_0": "Kasmā panesa khuddakanikāyoti vuccati?",
  "atk-s0501a:30_1": "Bahūnaṃ khuddakānaṃ dhammakkhandhānaṃ samūhato nivāsato ca.",
  "atk-s0501a:30_2": "Samūhanivāsā hi “nikāyo”ti vuccanti. “Nāhaṃ,",
  "atk-s0501a:30_3": "bhikkhave,",
  "atk-s0501a:30_4": "aññaṃ ekanikāyampi samanupassāmi evaṃ cittaṃ,",
  "atk-s0501a:30_5": "yathayidaṃ,",
  "atk-s0501a:30_6": "bhikkhave,",
  "atk-s0501a:30_7": "tiracchānagatā pāṇā.",
  "atk-s0501a:30_8": "Poṇikanikāyo,",
  "atk-s0501a:30_9": "cikkhallikanikāyo”ti evamādīni cettha sādhakāni sāsanato lokato ca.",
  "atk-s0501a:30_10": "Ayamassa khuddakanikāyassa ekadeso.",
  "atk-s0501a:30_11": "Imāni suttantapiṭakapariyāpannāni atthato vivarituṃ vibhajituṃ uttānīkātuñca adhippetāni khuddakāni,",
  "atk-s0501a:30_12": "tesampi khuddakānaṃ saraṇasikkhāpadadvattiṃsākārakumārapañhamaṅgalasutta-",
  "atk-s0501a:30_13": "ratanasuttatirokuṭṭanidhikaṇḍamettasuttānaṃ vasena navappabhedo khuddakapāṭho ādi ācariyaparamparāya",
  "atk-s0501a:30_14": "vācanāmaggaṃ āropitavasena na bhagavatā vuttavasena.",
  "atk-s0501a:30_15": "Bhagavatā hi vuttavasena –",
  "atk-s0501a:31_0": "“Anekajātisaṃsāraṃ, sandhāvissaṃ anibbisaṃ;",
  "atk-s0501a:32_0": "Gahakāraṃ gavesanto, dukkhā jāti punappunaṃ.",
  "atk-s0501a:33_0": "“Gahakāraka diṭṭhosi, puna gehaṃ na kāhasi;",
  "atk-s0501a:34_0": "Sabbā te phāsukā bhaggā, gahakūṭaṃ visaṅkhataṃ;",
  "atk-s0501a:35_0": "Visaṅkhāragataṃ cittaṃ, taṇhānaṃ khayamajjhagā”ti. –",
  "atk-s0501a:36_0": "Idaṃ gāthādvayaṃ sabbassāpi buddhavacanassa ādi.",
  "atk-s0501a:36_1": "Tañca manasāva vuttavasena,",
  "atk-s0501a:36_2": "na vacībhedaṃ katvā vuttavasena.",
  "atk-s0501a:36_3": "Vacībhedaṃ pana katvā vuttavasena –",
  "atk-s0501a:37_0": "“Yadā have pātubhavanti dhammā,",
  "atk-s0501a:38_0": "Ātāpino jhāyato brāhmaṇassa;",
  "atk-s0501a:39_0": "Athassa kaṅkhā vapayanti sabbā,",
  "atk-s0501a:40_0": "Yato pajānāti sahetudhamma”nti. –",
  "atk-s0501a:41_0": "Ayaṃ gāthā ādi.",
  "atk-s0501a:41_1": "Tasmā yvāyaṃ navappabhedo khuddakapāṭho imesaṃ khuddakānaṃ ādi,",
  "atk-s0501a:41_2": "tassa ādito pabhuti atthasaṃvaṇṇanaṃ ārabhissāmi.",
  "atk-s0501a:42_0": "Nidānasodhanaṃ",
  "atk-s0501a:43_0": "Tassa cāyamādi “buddhaṃ saraṇaṃ gacchāmi,",
  "atk-s0501a:43_1": "dhammaṃ saraṇaṃ gacchāmi,",
  "atk-s0501a:43_2": "saṅghaṃ saraṇaṃ gacchāmī”ti.",
  "atk-s0501a:43_3": "Tassāyaṃ atthavaṇṇanāya mātikā –",
  "atk-s0501a:44_0": "“Kena kattha kadā kasmā, bhāsitaṃ saraṇattayaṃ;",
  "atk-s0501a:45_0": "Kasmā cidhādito vutta, mavuttamapi ādito.",
  "atk-s0501a:46_0": "“Nidānasodhanaṃ katvā, evamettha tato paraṃ;",
  "atk-s0501a:47_0": "Buddhaṃ saraṇagamanaṃ, gamakañca vibhāvaye.",
  "atk-s0501a:48_0": "“Bhedābhedaṃ phalañcāpi, gamanīyañca dīpaye;",
  "atk-s0501a:49_0": "Dhammaṃ saraṇamiccādi, dvayepesa nayo mato.",
  "atk-s0501a:50_0": "“Anupubbavavatthāne, kāraṇañca viniddise;",
  "atk-s0501a:51_0": "Saraṇattayametañca, upamāhi pakāsaye”ti.",
  "atk-s0501a:52_0": "Tattha paṭhamagāthāya tāva idaṃ saraṇattayaṃ kena bhāsitaṃ,",
  "atk-s0501a:52_1": "kattha bhāsitaṃ,",
  "atk-s0501a:52_2": "kadā bhāsitaṃ,",
  "atk-s0501a:52_3": "kasmā bhāsitaṃ avuttamapicādito tathāgatena kasmā idhādito vuttanti pañca pañhā.",
  "atk-s0501a:53_0": "Tesaṃ vissajjanā kena bhāsitanti bhagavatā bhāsitaṃ,",
  "atk-s0501a:53_1": "na sāvakehi, na isīhi,",
  "atk-s0501a:53_2": "na devatāhi.",
  "atk-s0501a:53_3": "Katthāti bārāṇasiyaṃ isipatane migadāye.",
  "atk-s0501a:53_4": "Kadāti āyasmante yase saddhiṃ sahāyakehi arahattaṃ patte ekasaṭṭhiyā arahantesu bahujanahitāya loke dhammadesanaṃ karontesu.",
  "atk-s0501a:53_5": "Kasmāti pabbajjatthañca upasampadatthañca. Yathāha –",
  "atk-s0501a:54_0": "“Evañca pana,",
  "atk-s0501a:54_1": "bhikkhave,",
  "atk-s0501a:54_2": "pabbājetabbo upasampādetabbo.",
  "atk-s0501a:54_3": "Paṭhamaṃ kesamassuṃ ohāretvā kāsāyāni vatthāni acchādāpetvā ekaṃsaṃ uttarāsaṅgaṃ kārāpetvā bhikkhūnaṃ",
  "atk-s0501a:54_4": "pāde vandāpetvā ukkuṭikaṃ nisīdāpetvā añjaliṃ paggaṇhāpetvā ‘evaṃ vadehī’ti vattabbo ‘buddhaṃ saraṇaṃ gacchāmi,",
  "atk-s0501a:54_5": "dhammaṃ saraṇaṃ gacchāmi,",
  "atk-s0501a:54_6": "saṅghaṃ saraṇaṃ gacchāmī”’ti.",
  "atk-s0501a:55_0": "Kasmā cidhādito vuttanti idañca navaṅgaṃ satthusāsanaṃ tīhi piṭakehi saṅgaṇhitvā vācanāmaggaṃ āropentehi",
  "atk-s0501a:55_1": "pubbācariyehi yasmā iminā maggena devamanussā upāsakabhāvena vā pabbajitabhāvena vā sāsanaṃ otaranti,",
  "atk-s0501a:55_2": "tasmā sāsanotārassa maggabhūtattā idha khuddakapāṭhe ādito vuttanti ñātabbaṃ.",
  "atk-s0501a:56_0": "Kataṃ nidānasodhanaṃ.",
  "atk-s0501a:57_0": "1. Saraṇattayavaṇṇanā",
  "atk-s0501a:58_0": "Buddhavibhāvanā",
  "atk-s0501a:59_0": "Idāni yaṃ vuttaṃ “buddhaṃ saraṇagamanaṃ,",
  "atk-s0501a:59_1": "gamakañca vibhāvaye”ti,",
  "atk-s0501a:59_2": "tattha sabbadhammesu appaṭihatañāṇanimittānuttaravimokkhādhigamaparibhāvitaṃ khandhasantānamupādāya,",
  "atk-s0501a:59_3": "paññattito sabbaññutaññāṇapadaṭṭhānaṃ vā saccābhisambodhimupādāya paññattito sattaviseso buddho. Yathāha –",
  "atk-s0501a:60_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "atk-s0501a:60_1": "tattha ca sabbaññutaṃ patto,",
  "atk-s0501a:60_2": "balesu ca vasībhāva”nti.",
  "atk-s0501a:61_0": "Ayaṃ tāva atthato buddhavibhāvanā.",
  "atk-s0501a:62_0": "Byañjanato pana “bujjhitāti buddho, bodhetāti buddho”ti evamādinā nayena veditabbo. Vuttañcetaṃ –",
  "atk-s0501a:63_0": "“Buddhoti kenaṭṭhena buddho?",
  "atk-s0501a:63_1": "Bujjhitā saccānīti buddho,",
  "atk-s0501a:63_2": "bodhetā pajāyāti buddho,",
  "atk-s0501a:63_3": "sabbaññutāya buddho,",
  "atk-s0501a:63_4": "sabbadassāvitāya buddho,",
  "atk-s0501a:63_5": "anaññaneyyatāya buddho,",
  "atk-s0501a:63_6": "vikasitāya buddho,",
  "atk-s0501a:63_7": "khīṇāsavasaṅkhātena buddho,",
  "atk-s0501a:63_8": "nirupakkilesasaṅkhātena buddho,",
  "atk-s0501a:63_9": "ekantavītarāgoti buddho,",
  "atk-s0501a:63_10": "ekantavītadosoti buddho,",
  "atk-s0501a:63_11": "ekantavītamohoti buddho,",
  "atk-s0501a:63_12": "ekantanikkilesoti buddho,",
  "atk-s0501a:63_13": "ekāyanamaggaṃ gatoti buddho,",
  "atk-s0501a:63_14": "eko anuttaraṃ sammāsambodhiṃ abhisambuddhoti buddho,",
  "atk-s0501a:63_15": "abuddhivihatattā buddhipaṭilābhā buddho.",
  "atk-s0501a:63_16": "Buddhoti netaṃ nāmaṃ mātarā kataṃ,",
  "atk-s0501a:63_17": "na pitarā kataṃ,",
  "atk-s0501a:63_18": "na bhātarā kataṃ,",
  "atk-s0501a:63_19": "na bhaginiyā kataṃ,",
  "atk-s0501a:63_20": "na mittāmaccehi kataṃ,",
  "atk-s0501a:63_21": "na ñātisālohitehi kataṃ,",
  "atk-s0501a:63_22": "na samaṇabrāhmaṇehi kataṃ,",
  "atk-s0501a:63_23": "na devatāhi kataṃ,",
  "atk-s0501a:63_24": "vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti.",
  "atk-s0501a:64_0": "Ettha ca yathā loke avagantā avagatoti vuccati,",
  "atk-s0501a:64_1": "evaṃ bujjhitā saccānīti buddho.",
  "atk-s0501a:64_2": "Yathā paṇṇasosā vātā paṇṇasusāti vuccanti,",
  "atk-s0501a:64_3": "evaṃ bodhetā pajāyāti buddho.",
  "atk-s0501a:64_4": "Sabbaññutāya buddhoti sabbadhammabujjhanasamatthāya buddhiyā buddhoti vuttaṃ hoti.",
  "atk-s0501a:64_5": "Sabbadassāvitāya buddhoti sabbadhammabodhanasamatthāya buddhiyā buddhoti vuttaṃ hoti.",
  "atk-s0501a:64_6": "Anaññaneyyatāya buddhoti aññena abodhito sayameva buddhattā buddhoti vuttaṃ hoti.",
  "atk-s0501a:64_7": "Vikasitāya buddhoti nānāguṇavikasanato padumamiva vikasanaṭṭhena buddhoti vuttaṃ hoti.",
  "atk-s0501a:64_8": "Khīṇāsavasaṅkhātena buddhoti evamādīhi cittasaṅkocakaradhammapahānato niddākkhayavibuddho puriso viya",
  "atk-s0501a:64_9": "sabbakilesaniddākkhayavibuddhattā buddhoti vuttaṃ hoti.",
  "atk-s0501a:64_10": "Ekāyanamaggaṃ gatoti buddhoti buddhiyatthānaṃ gamanatthapariyāyato yathā maggaṃ gatopi puriso gatoti vuccati,",
  "atk-s0501a:64_11": "evaṃ ekāyanamaggaṃ gatattāpi buddhoti vuccatīti dassetuṃ vuttaṃ.",
  "atk-s0501a:64_12": "Eko anuttaraṃ sammāsambodhiṃ abhisambuddhoti buddhoti na parehi buddhattā buddho,",
  "atk-s0501a:64_13": "kintu sayameva anuttaraṃ sammāsambodhiṃ abhisambuddhattā buddhoti vuttaṃ hoti.",
  "atk-s0501a:64_14": "Abuddhivihatattā buddhipaṭilābhā buddhoti buddhi buddhaṃ bodhoti pariyāyavacanametaṃ.",
  "atk-s0501a:64_15": "Tattha yathā nīlarattaguṇayogato “nīlo paṭo,",
  "atk-s0501a:64_16": "ratto paṭo”ti vuccati,",
  "atk-s0501a:64_17": "evaṃ buddhiguṇayogato buddhoti ñāpetuṃ vuttaṃ hoti.",
  "atk-s0501a:64_18": "Tato paraṃ buddhoti netaṃ nāmanti evamādi atthamanugatā ayaṃ paññattīti bodhanatthaṃ vuttanti evarūpena",
  "atk-s0501a:64_19": "nayena sabbesaṃ padānaṃ buddhasaddassa sādhanasamattho attho veditabbo.",
  "atk-s0501a:65_0": "Ayaṃ byañjanatopi buddhavibhāvanā.",
  "atk-s0501a:66_0": "Saraṇagamanagamakavibhāvanā",
  "atk-s0501a:67_0": "Idāni saraṇagamanādīsu hiṃsatīti saraṇaṃ,",
  "atk-s0501a:67_1": "saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikkilesaṃ hiṃsati vidhamati nīharati nirodhetīti attho.",
  "atk-s0501a:67_2": "Atha vā hite pavattanena ahitā ca nivattanena sattānaṃ bhayaṃ hiṃsatīti buddho,",
  "atk-s0501a:67_3": "bhavakantārā uttaraṇena assāsadānena ca dhammo,",
  "atk-s0501a:67_4": "appakānampi kārānaṃ vipulaphalapaṭilābhakaraṇena saṅgho.",
  "atk-s0501a:67_5": "Tasmā imināpi pariyāyena taṃ ratanattayaṃ saraṇaṃ.",
  "atk-s0501a:67_6": "Tappasādataggarutāhi vihataviddhaṃsitakileso tapparāyaṇatākārappavatto aparappaccayo vā cittuppādo saraṇagamanaṃ.",
  "atk-s0501a:67_7": "Taṃsamaṅgī satto taṃ saraṇaṃ gacchati,",
  "atk-s0501a:67_8": "vuttappakārena cittuppādena “esa me saraṇaṃ,",
  "atk-s0501a:67_9": "esa me parāyaṇa”nti evametaṃ upetīti attho.",
  "atk-s0501a:67_10": "Upento ca “ete mayaṃ, bhante,",
  "atk-s0501a:67_11": "bhagavantaṃ saraṇaṃ gacchāma,",
  "atk-s0501a:67_12": "dhammañca,",
  "atk-s0501a:67_13": "upāsake no bhagavā dhāretū”ti tapussabhallikādayo viya samādānena vā,",
  "atk-s0501a:67_14": "“satthā me, bhante, bhagavā,",
  "atk-s0501a:67_15": "sāvakohamasmī”ti mahākassapādayo viya sissabhāvūpagamanena vā,",
  "atk-s0501a:67_16": "“evaṃ vutte brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā yena bhagavā tenañjaliṃ paṇāmetvā",
  "atk-s0501a:67_17": "tikkhattuṃ udānaṃ udānesi ‘namo tassa bhagavato arahato sammāsambuddhassa.",
  "atk-s0501a:67_18": "Namo tassa…pe…",
  "atk-s0501a:67_19": "sammāsambuddhassā”’ti brahmāyuādayo viya tappoṇattena vā,",
  "atk-s0501a:67_20": "kammaṭṭhānānuyogino viya attasanniyyātanena vā,",
  "atk-s0501a:67_21": "ariyapuggalā viya saraṇagamanupakkilesasamucchedena vāti anekappakāraṃ visayato kiccato ca upeti.",
  "atk-s0501a:68_0": "Ayaṃ saraṇagamanassa gamakassa ca vibhāvanā.",
  "atk-s0501a:69_0": "Bhedābhedaphaladīpanā",
  "atk-s0501a:70_0": "Idāni “bhedābhedaṃ phalañcāpi,",
  "atk-s0501a:70_1": "gamanīyañca dīpaye”ti vuttānaṃ bhedādīnaṃ ayaṃ dīpanā,",
  "atk-s0501a:70_2": "evaṃ saraṇagatassa puggalassa duvidho saraṇagamanabhedo –",
  "atk-s0501a:70_3": "sāvajjo ca anavajjo ca.",
  "atk-s0501a:70_4": "Anavajjo kālakiriyāya,",
  "atk-s0501a:70_5": "sāvajjo aññasatthari vuttappakārappavattiyā,",
  "atk-s0501a:70_6": "tasmiñca vuttappakāraviparītappavattiyā.",
  "atk-s0501a:70_7": "So duvidhopi puthujjanānameva.",
  "atk-s0501a:70_8": "Buddhaguṇesu aññāṇasaṃsayamicchāñāṇappavattiyā anādarādippavattiyā ca tesaṃ saraṇaṃ saṃkiliṭṭhaṃ hoti.",
  "atk-s0501a:70_9": "Ariyapuggalā pana abhinnasaraṇā ceva asaṃkiliṭṭhasaraṇā ca honti.",
  "atk-s0501a:70_10": "Yathāha “aṭṭhānametaṃ,",
  "atk-s0501a:70_11": "bhikkhave,",
  "atk-s0501a:70_12": "anavakāso,",
  "atk-s0501a:70_13": "yaṃ diṭṭhisampanno puggalo aññaṃ satthāraṃ uddiseyyā”ti.",
  "atk-s0501a:70_14": "Puthujjanā tu yāvadeva saraṇabhedaṃ na pāpuṇanti,",
  "atk-s0501a:70_15": "tāvadeva abhinnasaraṇā.",
  "atk-s0501a:70_16": "Sāvajjova nesaṃ saraṇabhedo,",
  "atk-s0501a:70_17": "saṃkileso ca aniṭṭhaphalado hoti.",
  "atk-s0501a:70_18": "Anavajjo avipākattā aphalo,",
  "atk-s0501a:70_19": "abhedo pana phalato iṭṭhameva phalaṃ deti.",
  "atk-s0501a:71_0": "Yathāha –",
  "atk-s0501a:72_0": "“Yekeci buddhaṃ saraṇaṃ gatāse, na te gamissanti apāyabhūmiṃ;",
  "atk-s0501a:73_0": "Pahāya mānusaṃ dehaṃ, devakāyaṃ paripūressantī”ti. ;",
  "atk-s0501a:74_0": "Tatra ca ye saraṇagamanupakkilesasamucchedena saraṇaṃ gatā,",
  "atk-s0501a:74_1": "te apāyaṃ na gamissanti.",
  "atk-s0501a:74_2": "Itare pana saraṇagamanena na gamissantīti evaṃ gāthāya adhippāyo veditabbo.",
  "atk-s0501a:75_0": "Ayaṃ tāva bhedābhedaphaladīpanā.",
  "atk-s0501a:76_0": "Gamanīyadīpanā",
  "atk-s0501a:77_0": "Gamanīyadīpanāyaṃ codako āha –",
  "atk-s0501a:77_1": "“buddhaṃ saraṇaṃ gacchāmī”ti ettha yo buddhaṃ saraṇaṃ gacchati,",
  "atk-s0501a:77_2": "esa buddhaṃ vā gaccheyya saraṇaṃ vā,",
  "atk-s0501a:77_3": "ubhayathāpi ca ekassa vacanaṃ niratthakaṃ. Kasmā?",
  "atk-s0501a:77_4": "Gamanakiriyāya kammadvayābhāvato.",
  "atk-s0501a:77_5": "Na hettha “ajaṃ gāmaṃ netī”tiādīsu viya dvikammakattaṃ akkharacintakā icchanti.",
  "atk-s0501a:78_0": "“Gacchateva pubbaṃ disaṃ,",
  "atk-s0501a:78_1": "gacchati pacchimaṃ disa”ntiādīsu viya sātthakamevāti ce? Na,",
  "atk-s0501a:78_2": "buddhasaraṇānaṃ samānādhikaraṇabhāvassānadhippetato.",
  "atk-s0501a:78_3": "Etesañhi samānādhikaraṇabhāve adhippete paṭihatacittopi buddhaṃ upasaṅkamanto buddhaṃ saraṇaṃ gato siyā.",
  "atk-s0501a:78_4": "Yañhi taṃ buddhoti visesitaṃ saraṇaṃ,",
  "atk-s0501a:78_5": "tamevesa gatoti.",
  "atk-s0501a:78_6": "“Etaṃ kho saraṇaṃ khemaṃ,",
  "atk-s0501a:78_7": "etaṃ saraṇamuttama”nti vacanato samānādhikaraṇattamevāti ce? Na,",
  "atk-s0501a:78_8": "tattheva tabbhāvato.",
  "atk-s0501a:78_9": "Tattheva hi gāthāpade etaṃ buddhādiratanattayaṃ saraṇagatānaṃ bhayaharaṇattasaṅkhāte saraṇabhāve abyabhicaraṇato",
  "atk-s0501a:78_10": "“khemamuttamañca saraṇa”nti ayaṃ samānādhikaraṇabhāvo adhippeto,",
  "atk-s0501a:78_11": "aññattha tu gamisambandhe sati saraṇagamanassa appasiddhito anadhippetoti asādhakametaṃ.",
  "atk-s0501a:78_12": "“Etaṃ saraṇamāgamma,",
  "atk-s0501a:78_13": "sabbadukkhā pamuccatī”ti ettha gamisambandhepi saraṇagamanapasiddhito samānādhikaraṇattamevāti ce?",
  "atk-s0501a:78_14": "Na pubbe vuttadosappasaṅgato.",
  "atk-s0501a:78_15": "Tatrāpi hi samānādhikaraṇabhāve sati etaṃ buddhadhammasaṅghasaraṇaṃ paṭihatacittopi āgamma sabbadukkhā",
  "atk-s0501a:78_16": "pamucceyyāti evaṃ pubbe vuttadosappasaṅgo eva siyā,",
  "atk-s0501a:78_17": "na ca no dosena atthi atthoti asādhakametaṃ.",
  "atk-s0501a:78_18": "Yathā “mamañhi, ānanda,",
  "atk-s0501a:78_19": "kalyāṇamittaṃ āgamma jātidhammā sattā jātiyā parimuccantī”ti ettha bhagavato kalyāṇamittassa ānubhāvena",
  "atk-s0501a:78_20": "parimuccamānā sattā “kalyāṇamittaṃ āgamma parimuccantī”ti vuttā.",
  "atk-s0501a:78_21": "Evamidhāpi buddhadhammasaṅghassa saraṇassānubhāvena muccamāno “etaṃ saraṇamāgamma,",
  "atk-s0501a:78_22": "sabbadukkhā pamuccatī”ti vuttoti evamettha adhippāyo veditabbo.",
  "atk-s0501a:79_0": "Evaṃ sabbathāpi na buddhassa gamanīyattaṃ yujjati,",
  "atk-s0501a:79_1": "na saraṇassa,",
  "atk-s0501a:79_2": "na ubhayesaṃ,",
  "atk-s0501a:79_3": "icchitabbañca gacchāmīti niddiṭṭhassa gamakassa gamanīyaṃ,",
  "atk-s0501a:79_4": "tato vattabbā ettha yuttīti. Vuccate –",
  "atk-s0501a:80_0": "Buddhoyevettha gamanīyo,",
  "atk-s0501a:80_1": "gamanākāradassanatthaṃ tu taṃ saraṇavacanaṃ,",
  "atk-s0501a:80_2": "buddhaṃ saraṇanti gacchāmi.",
  "atk-s0501a:80_3": "Esa me saraṇaṃ,",
  "atk-s0501a:80_4": "esa me parāyaṇaṃ, aghassa, tātā,",
  "atk-s0501a:80_5": "hitassa ca vidhātāti iminā adhippāyena etaṃ gacchāmi bhajāmi sevāmi payirupāsāmi,",
  "atk-s0501a:80_6": "evaṃ vā jānāmi bujjhāmīti.",
  "atk-s0501a:80_7": "Yesañhi dhātūnaṃ gatiattho buddhipi tesaṃ atthoti. Iti-",
  "atk-s0501a:80_8": "saddassa appayogā ayuttamiti ce? Taṃ na.",
  "atk-s0501a:80_9": "Tattha siyā –",
  "atk-s0501a:80_10": "yadi cettha evamattho bhaveyya,",
  "atk-s0501a:80_11": "tato “aniccaṃ rūpaṃ aniccaṃ rūpanti yathābhūtaṃ pajānātī”ti evamādīsu viya iti-",
  "atk-s0501a:80_12": "saddo payutto siyā,",
  "atk-s0501a:80_13": "na ca payutto,",
  "atk-s0501a:80_14": "tasmā ayuttametanti. Tañca na, kasmā?",
  "atk-s0501a:80_15": "Tadatthasambhavā.",
  "atk-s0501a:80_16": "“Yo ca buddhañca dhammañca saṅghañca saraṇaṃ gato”ti evamādīsu viya idhāpi iti-",
  "atk-s0501a:80_17": "saddassa attho sambhavati,",
  "atk-s0501a:80_18": "na ca vijjamānatthasambhavā iti-",
  "atk-s0501a:80_19": "saddā sabbattha payujjanti,",
  "atk-s0501a:80_20": "appayuttassāpettha payuttassa viya iti-",
  "atk-s0501a:80_21": "saddassa attho viññātabbo aññesu ca evaṃjātikesu,",
  "atk-s0501a:80_22": "tasmā adoso eva soti.",
  "atk-s0501a:80_23": "“Anujānāmi,",
  "atk-s0501a:80_24": "bhikkhave,",
  "atk-s0501a:80_25": "tīhi saraṇagamanehi pabbajja”ntiādīsu saraṇasseva gamanīyato yaṃ vuttaṃ “gamanākāradassanatthaṃ tu saraṇavacana”nti,",
  "atk-s0501a:80_26": "taṃ na yuttamiti ce.",
  "atk-s0501a:80_27": "Taṃ nāyuttaṃ. Kasmā?",
  "atk-s0501a:80_28": "Tadatthasambhavā eva.",
  "atk-s0501a:80_29": "Tatrāpi hi tassa attho sambhavati,",
  "atk-s0501a:80_30": "yato pubbasadisameva appayuttopi payutto viya veditabbo.",
  "atk-s0501a:80_31": "Itarathā hi pubbe vuttadosappasaṅgo eva siyā,",
  "atk-s0501a:80_32": "tasmā yathānusiṭṭhameva gahetabbaṃ.",
  "atk-s0501a:81_0": "Ayaṃ gamanīyadīpanā.",
  "atk-s0501a:82_0": "Dhammasaṅghasaraṇavibhāvanā",
  "atk-s0501a:83_0": "Idāni yaṃ vuttaṃ “dhammaṃ saraṇamiccādi,",
  "atk-s0501a:83_1": "dvayepesa nayo mato”ti ettha vuccate –",
  "atk-s0501a:83_2": "yvāyaṃ “buddhaṃ saraṇaṃ gacchāmī”ti ettha atthavaṇṇanānayo vutto,",
  "atk-s0501a:83_3": "“dhammaṃ saraṇaṃ gacchāmi,",
  "atk-s0501a:83_4": "saṅghaṃ saraṇaṃ gacchāmī”ti etasmimpi padadvaye esova veditabbo.",
  "atk-s0501a:83_5": "Tatrāpi hi dhammasaṅghānaṃ atthato byañjanato ca vibhāvanamattameva asadisaṃ,",
  "atk-s0501a:83_6": "sesaṃ vuttasadisameva.",
  "atk-s0501a:83_7": "Yato yadevettha asadisaṃ,",
  "atk-s0501a:83_8": "taṃ vuccate –",
  "atk-s0501a:83_9": "maggaphalanibbānāni dhammoti eke.",
  "atk-s0501a:83_10": "Bhāvitamaggānaṃ sacchikatanibbānānañca apāyesu apatanabhāvena dhāraṇato paramassāsavidhānato ca maggavirāgā",
  "atk-s0501a:83_11": "eva imasmiṃ atthe dhammoti amhākaṃ khanti,",
  "atk-s0501a:83_12": "aggappasādasuttañceva sādhakaṃ.",
  "atk-s0501a:83_13": "Vuttañcettha “yāvatā,",
  "atk-s0501a:83_14": "bhikkhave,",
  "atk-s0501a:83_15": "dhammā saṅkhatā,",
  "atk-s0501a:83_16": "ariyo aṭṭhaṅgiko maggo tesaṃ aggamakkhāyatī”ti evamādi.",
  "atk-s0501a:84_0": "Catubbidhaariyamaggasamaṅgīnaṃ catusāmaññaphalasamadhivāsitakhandhasantānānañca puggalānaṃ samūho diṭṭhisīlasaṅghātena saṃhatattā saṅgho.",
  "atk-s0501a:84_1": "Vuttañcetaṃ bhagavatā –",
  "atk-s0501a:85_0": "“Taṃ kiṃ maññasi, ānanda,",
  "atk-s0501a:85_1": "ye vo mayā dhammā abhiññā desitā,",
  "atk-s0501a:85_2": "seyyathidaṃ,",
  "atk-s0501a:85_3": "cattāro satipaṭṭhānā,",
  "atk-s0501a:85_4": "cattāro sammappadhānā,",
  "atk-s0501a:85_5": "cattāro iddhipādā,",
  "atk-s0501a:85_6": "pañcindriyāni,",
  "atk-s0501a:85_7": "pañca balāni,",
  "atk-s0501a:85_8": "satta bojjhaṅgā,",
  "atk-s0501a:85_9": "ariyo aṭṭhaṅgiko maggo,",
  "atk-s0501a:85_10": "passasi no tvaṃ, ānanda,",
  "atk-s0501a:85_11": "imesu dhammesu dvepi bhikkhū nānāvāde”ti.",
  "atk-s0501a:86_0": "Ayañhi paramatthasaṅgho saraṇanti gamanīyo.",
  "atk-s0501a:86_1": "Sutte ca “āhuneyyo pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā”ti vutto.",
  "atk-s0501a:86_2": "Etaṃ pana saraṇaṃ gatassa aññasmimpi bhikkhusaṅghe vā bhikkhunisaṅghe vā buddhappamukhe vā saṅghe sammutisaṅghe",
  "atk-s0501a:86_3": "vā catuvaggādibhede ekapuggalepi vā bhagavantaṃ uddissa pabbajite vandanādikiriyāya saraṇagamanaṃ neva",
  "atk-s0501a:86_4": "bhijjati na saṃkilissati,",
  "atk-s0501a:86_5": "ayamettha viseso.",
  "atk-s0501a:86_6": "Vuttāvasesantu imassa dutiyassa ca saraṇagamanassa bhedābhedādividhānaṃ pubbe vuttanayeneva veditabbaṃ.",
  "atk-s0501a:86_7": "Ayaṃ tāva “dhammaṃ saraṇamiccādi,",
  "atk-s0501a:86_8": "dvayepesa nayo mato”ti etassa vaṇṇanā.",
  "atk-s0501a:87_0": "Anupubbavavatthānakāraṇaniddeso",
  "atk-s0501a:88_0": "Idāni anupubbavavatthāne,",
  "atk-s0501a:88_1": "kāraṇañca viniddiseti ettha etesu ca tīsu saraṇavacanesu sabbasattānaṃ aggoti katvā paṭhamaṃ buddho,",
  "atk-s0501a:88_2": "tappabhavato tadupadesitato ca anantaraṃ dhammo,",
  "atk-s0501a:88_3": "tassa dhammassa ādhārakato tadāsevanato ca ante saṅgho.",
  "atk-s0501a:88_4": "Sabbasattānaṃ vā hite niyojakoti katvā paṭhamaṃ buddho,",
  "atk-s0501a:88_5": "tappabhavato sabbasattahitattā anantaraṃ dhammo,",
  "atk-s0501a:88_6": "hitādhigamāya paṭipanno adhigatahito cāti katvā ante saṅgho saraṇabhāvena vavatthapetvā pakāsitoti evaṃ anupubbavavatthāne kāraṇañca viniddise.",
  "atk-s0501a:89_0": "Upamāpakāsanā",
  "atk-s0501a:90_0": "Idāni yampi vuttaṃ “saraṇattayametañca,",
  "atk-s0501a:90_1": "upamāhi pakāsaye”ti,",
  "atk-s0501a:90_2": "tampi vuccate –",
  "atk-s0501a:90_3": "ettha pana puṇṇacando viya buddho,",
  "atk-s0501a:90_4": "candakiraṇanikaro viya tena desito dhammo,",
  "atk-s0501a:90_5": "puṇṇacandakiraṇasamuppāditapīṇito loko viya saṅgho.",
  "atk-s0501a:90_6": "Bālasūriyo viya buddho,",
  "atk-s0501a:90_7": "tassa rasmijālamiva vuttappakāro dhammo,",
  "atk-s0501a:90_8": "tena vihatandhakāro loko viya saṅgho.",
  "atk-s0501a:90_9": "Vanadāhakapuriso viya buddho,",
  "atk-s0501a:90_10": "vanadahanaggi viya kilesavanadahano dhammo,",
  "atk-s0501a:90_11": "daḍḍhavanattā khettabhūto viya bhūmibhāgo daḍḍhakilesattā puññakkhettabhūto saṅgho.",
  "atk-s0501a:90_12": "Mahāmegho viya buddho,",
  "atk-s0501a:90_13": "salilavuṭṭhi viya dhammo,",
  "atk-s0501a:90_14": "vuṭṭhinipātūpasamitareṇu viya janapado upasamitakilesareṇu saṅgho.",
  "atk-s0501a:90_15": "Susārathi viya buddho,",
  "atk-s0501a:90_16": "assājānīyavinayūpāyo viya dhammo,",
  "atk-s0501a:90_17": "suvinītassājānīyasamūho viya saṅgho.",
  "atk-s0501a:90_18": "Sabbadiṭṭhisalluddharaṇato sallakatto viya buddho,",
  "atk-s0501a:90_19": "salluddharaṇūpāyo viya dhammo,",
  "atk-s0501a:90_20": "samuddhaṭasallo viya jano samuddhaṭadiṭṭhisallo saṅgho.",
  "atk-s0501a:90_21": "Mohapaṭalasamuppāṭanato vā sālākiyo viya buddho,",
  "atk-s0501a:90_22": "paṭalasamuppāṭanupāyo viya dhammo,",
  "atk-s0501a:90_23": "samuppāṭitapaṭalo vippasannalocano viya jano samuppāṭitamohapaṭalo vippasannañāṇalocano saṅgho.",
  "atk-s0501a:90_24": "Sānusayakilesabyādhiharaṇasamatthatāya vā kusalo vejjo viya buddho,",
  "atk-s0501a:90_25": "sammā payuttabhesajjamiva dhammo,",
  "atk-s0501a:90_26": "bhesajjapayogena samupasantabyādhi viya janasamudāyo samupasantakilesabyādhānusayo saṅgho.",
  "atk-s0501a:91_0": "Atha vā sudesako viya buddho,",
  "atk-s0501a:91_1": "sumaggo viya khemantabhūmi viya ca dhammo,",
  "atk-s0501a:91_2": "maggappaṭipanno khemantabhūmippatto viya saṅgho.",
  "atk-s0501a:91_3": "Sunāviko viya buddho,",
  "atk-s0501a:91_4": "nāvā viya dhammo,",
  "atk-s0501a:91_5": "pārappatto sampattiko viya jano saṅgho.",
  "atk-s0501a:91_6": "Himavā viya buddho,",
  "atk-s0501a:91_7": "tappabhavosadhamiva dhammo,",
  "atk-s0501a:91_8": "osadhūpabhogena nirāmayo viya jano saṅgho.",
  "atk-s0501a:91_9": "Dhanado viya buddho,",
  "atk-s0501a:91_10": "dhanaṃ viya dhammo,",
  "atk-s0501a:91_11": "yathādhippāyaṃ laddhadhano viya jano sammāladdhaariyadhano saṅgho.",
  "atk-s0501a:91_12": "Nidhidassanako viya buddho,",
  "atk-s0501a:91_13": "nidhi viya dhammo,",
  "atk-s0501a:91_14": "nidhippatto viya jano saṅgho.",
  "atk-s0501a:92_0": "Apica abhayado viya vīrapuriso buddho,",
  "atk-s0501a:92_1": "abhayamiva dhammo,",
  "atk-s0501a:92_2": "sampattābhayo viya jano accantasabbabhayo saṅgho.",
  "atk-s0501a:92_3": "Assāsako viya buddho,",
  "atk-s0501a:92_4": "assāso viya dhammo,",
  "atk-s0501a:92_5": "assatthajano viya saṅgho.",
  "atk-s0501a:92_6": "Sumitto viya buddho,",
  "atk-s0501a:92_7": "hitūpadeso viya dhammo,",
  "atk-s0501a:92_8": "hitūpayogena pattasadattho viya jano saṅgho.",
  "atk-s0501a:92_9": "Dhanākaro viya buddho,",
  "atk-s0501a:92_10": "dhanasāro viya dhammo,",
  "atk-s0501a:92_11": "dhanasārūpabhogo viya jano saṅgho.",
  "atk-s0501a:92_12": "Rājakumāranhāpako viya buddho,",
  "atk-s0501a:92_13": "sīsanhānasalilaṃ viya dhammo,",
  "atk-s0501a:92_14": "sunhātarājakumāravaggo viya saddhammasalilasunhāto saṅgho.",
  "atk-s0501a:92_15": "Alaṅkārakārako viya buddho,",
  "atk-s0501a:92_16": "alaṅkāro viya dhammo,",
  "atk-s0501a:92_17": "alaṅkatarājaputtagaṇo viya saddhammālaṅkato saṅgho.",
  "atk-s0501a:92_18": "Candanarukkho viya buddho,",
  "atk-s0501a:92_19": "tappabhavagandho viya dhammo,",
  "atk-s0501a:92_20": "candanupabhogena santapariḷāho viya jano saddhammūpabhogena santapariḷāho saṅgho.",
  "atk-s0501a:92_21": "Dāyajjasampadānako viya pitā buddho,",
  "atk-s0501a:92_22": "dāyajjaṃ viya dhammo,",
  "atk-s0501a:92_23": "dāyajjaharo puttavaggo viya saddhammadāyajjaharo saṅgho.",
  "atk-s0501a:92_24": "Vikasitapadumaṃ viya buddho,",
  "atk-s0501a:92_25": "tappabhavamadhu viya dhammo,",
  "atk-s0501a:92_26": "tadupabhogībhamaragaṇo viya saṅgho.",
  "atk-s0501a:92_27": "Evaṃ saraṇattayametañca,",
  "atk-s0501a:92_28": "upamāhi pakāsaye.",
  "atk-s0501a:93_0": "Ettāvatā ca yā pubbe “kena kattha kadā kasmā,",
  "atk-s0501a:93_1": "bhāsitaṃ saraṇattaya”ntiādīhi catūhi gāthāhi atthavaṇṇanāya mātikā nikkhittā,",
  "atk-s0501a:93_2": "sā atthato pakāsitā hotīti.",
  "atk-s0501a:94_0": "Paramatthajotikāya khuddakapāṭha-aṭṭhakathāya",
  "atk-s0501a:95_0": "Saraṇattayavaṇṇanā niṭṭhitā.",
  "atk-s0501a:96_0": "2. Sikkhāpadavaṇṇanā",
  "atk-s0501a:97_0": "Sikkhāpadapāṭhamātikā",
  "atk-s0501a:98_0": "Evaṃ saraṇagamanehi sāsanotāraṃ dassetvā sāsanaṃ otiṇṇena upāsakena vā pabbajitena vā yesu sikkhāpadesu paṭhamaṃ sikkhitabbaṃ,",
  "atk-s0501a:98_1": "tāni dassetuṃ nikkhittassa sikkhāpadapāṭhassa idāni vaṇṇanatthaṃ ayaṃ mātikā –",
  "atk-s0501a:99_0": "“Yena yattha yadā yasmā, vuttānetāni taṃ nayaṃ;",
  "atk-s0501a:100_0": "Vatvā katvā vavatthānaṃ, sādhāraṇavisesato.",
  "atk-s0501a:101_0": "“Pakatiyā ca yaṃ vajjaṃ, vajjaṃ paṇṇattiyā ca yaṃ;",
  "atk-s0501a:102_0": "Vavatthapetvā taṃ katvā, padānaṃ byañjanatthato.",
  "atk-s0501a:103_0": "“Sādhāraṇānaṃ sabbesaṃ, sādhāraṇavibhāvanaṃ;",
  "atk-s0501a:104_0": "Atha pañcasu pubbesu, visesatthappakāsato.",
  "atk-s0501a:105_0": "“Pāṇātipātapabhuti-hekatānānatādito;",
  "atk-s0501a:106_0": "Ārammaṇādānabhedā, mahāsāvajjato tathā.",
  "atk-s0501a:107_0": "“Payogaṅgasamuṭṭhānā, vedanāmūlakammato;",
  "atk-s0501a:108_0": "Viramato ca phalato, viññātabbo vinicchayo.",
  "atk-s0501a:109_0": "“Yojetabbaṃ tato yuttaṃ, pacchimesvapi pañcasu;",
  "atk-s0501a:110_0": "Āveṇikañca vattabbaṃ, ñeyyā hīnāditāpi cā”ti.",
  "atk-s0501a:111_0": "Tattha etāni pāṇātipātāveramaṇītiādīni dasa sikkhāpadāni bhagavatā eva vuttāni,",
  "atk-s0501a:111_1": "na sāvakādīhi.",
  "atk-s0501a:111_2": "Tāni ca sāvatthiyaṃ vuttāni jetavane anāthapiṇḍikassa ārāme āyasmantaṃ rāhulaṃ pabbājetvā kapilavatthuto",
  "atk-s0501a:111_3": "sāvatthiṃ anuppattena sāmaṇerānaṃ sikkhāpadavavatthāpanatthaṃ.",
  "atk-s0501a:111_4": "Vuttaṃ hetaṃ –",
  "atk-s0501a:112_0": "“Atha kho bhagavā kapilavatthusmiṃ yathābhirantaṃ viharitvā yena sāvatthi tena cārikaṃ pakkāmi.",
  "atk-s0501a:112_1": "Anupubbena cārikaṃ caramāno yena sāvatthi tadavasari.",
  "atk-s0501a:112_2": "Tatra sudaṃ bhagavā sāvatthiyaṃ viharati jetavane anāthapiṇḍikassa ārāme.",
  "atk-s0501a:112_3": "Tena kho pana samayena …pe…",
  "atk-s0501a:112_4": "atha kho sāmaṇerānaṃ etadahosi –",
  "atk-s0501a:112_5": "‘kati nu kho amhākaṃ sikkhāpadāni,",
  "atk-s0501a:112_6": "kattha ca amhehi sikkhitabba”’nti.",
  "atk-s0501a:112_7": "Bhagavato etamatthaṃ ārocesuṃ –",
  "atk-s0501a:112_8": "“anujānāmi,",
  "atk-s0501a:112_9": "bhikkhave,",
  "atk-s0501a:112_10": "sāmaṇerānaṃ dasa sikkhāpadāni,",
  "atk-s0501a:112_11": "tesu ca sāmaṇerehi sikkhituṃ,",
  "atk-s0501a:112_12": "pāṇātipātāveramaṇī…pe…",
  "atk-s0501a:112_13": "jātarūparajatapaṭiggahaṇā veramaṇī”ti.",
  "atk-s0501a:113_0": "Tānetāni “samādāya sikkhati sikkhāpadesū”ti suttānusārena saraṇagamanesu ca dassitapāṭhānusārena “pāṇātipātā",
  "atk-s0501a:113_1": "veramaṇisikkhāpadaṃ samādiyāmī”ti evaṃ vācanāmaggaṃ āropitānīti veditabbāni.",
  "atk-s0501a:113_2": "Evaṃ tāva “yena yattha yadā yasmā,",
  "atk-s0501a:113_3": "vuttānetāni taṃ nayaṃ vatvā”ti so nayo daṭṭhabbo.",
  "atk-s0501a:114_0": "Sādhāraṇavisesavavatthānaṃ",
  "atk-s0501a:115_0": "Ettha ca ādito dve catutthapañcamāni upāsakānaṃ sāmaṇerānañca sādhāraṇāni niccasīlavasena.",
  "atk-s0501a:115_1": "Uposathasīlavasena pana upāsakānaṃ sattamaṭṭhamaṃ cekaṃ aṅgaṃ katvā sabbapacchimavajjāni sabbānipi sāmaṇerehi sādhāraṇāni,",
  "atk-s0501a:115_2": "pacchimaṃ pana sāmaṇerānameva visesabhūtanti evaṃ sādhāraṇavisesato vavatthānaṃ kātabbaṃ.",
  "atk-s0501a:115_3": "Purimāni cettha pañca ekantaakusalacittasamuṭṭhānattā pāṇātipātādīnaṃ pakativajjato veramaṇiyā,",
  "atk-s0501a:115_4": "sesāni paṇṇattivajjatoti evaṃ pakatiyā ca yaṃ vajjaṃ,",
  "atk-s0501a:115_5": "vajjaṃ paṇṇattiyā ca yaṃ,",
  "atk-s0501a:115_6": "taṃ vavatthapetabbaṃ.",
  "atk-s0501a:116_0": "Sādhāraṇavibhāvanā",
  "atk-s0501a:117_0": "Yasmā cettha “veramaṇisikkhāpadaṃ samādiyāmī”ti etāni sabbasādhāraṇāni padāni,",
  "atk-s0501a:117_1": "tasmā etesaṃ padānaṃ byañjanato ca atthato ca ayaṃ sādhāraṇavibhāvanā veditabbā –",
  "atk-s0501a:118_0": "Tattha byañjanato tāva veraṃ maṇatīti veramaṇī,",
  "atk-s0501a:118_1": "veraṃ pajahati, vinodeti,",
  "atk-s0501a:118_2": "byantīkaroti,",
  "atk-s0501a:118_3": "anabhāvaṃ gametīti attho.",
  "atk-s0501a:118_4": "Viramati vā etāya karaṇabhūtāya veramhā puggaloti,",
  "atk-s0501a:118_5": "vikārassa vekāraṃ katvā veramaṇī.",
  "atk-s0501a:118_6": "Teneva cettha “veramaṇisikkhāpadaṃ viramaṇisikkhāpada”nti dvidhā sajjhāyaṃ karonti.",
  "atk-s0501a:118_7": "Sikkhitabbāti sikkhā,",
  "atk-s0501a:118_8": "pajjate anenāti padaṃ.",
  "atk-s0501a:118_9": "Sikkhāya padaṃ sikkhāpadaṃ,",
  "atk-s0501a:118_10": "sikkhāya adhigamūpāyoti attho.",
  "atk-s0501a:118_11": "Atha vā mūlaṃ nissayo patiṭṭhāti vuttaṃ hoti.",
  "atk-s0501a:118_12": "Veramaṇī eva sikkhāpadaṃ veramaṇisikkhāpadaṃ,",
  "atk-s0501a:118_13": "viramaṇisikkhāpadaṃ vā dutiyena nayena.",
  "atk-s0501a:118_14": "Sammā ādiyāmi samādiyāmi,",
  "atk-s0501a:118_15": "avītikkamanādhippāyena akhaṇḍakāritāya acchiddakāritāya asabalakāritāya ca ādiyāmīti vuttaṃ hoti.",
  "atk-s0501a:119_0": "Atthato pana veramaṇīti kāmāvacarakusalacittasampayuttā virati,",
  "atk-s0501a:119_1": "sā pāṇātipātā viramantassa “yā tasmiṃ samaye pāṇātipātā ārati virati paṭivirati veramaṇī akiriyā akaraṇaṃ",
  "atk-s0501a:119_2": "anajjhāpatti velāanatikkamo setughāto”ti evamādinā nayena vibhaṅge vuttā.",
  "atk-s0501a:119_3": "Kāmañcesā veramaṇī nāma lokuttarāpi atthi,",
  "atk-s0501a:119_4": "idha pana samādiyāmīti vuttattā samādānavasena pavattārahā,",
  "atk-s0501a:119_5": "tasmā sā na hotīti kāmāvacarakusalacittasampayuttā viratīti vuttā.",
  "atk-s0501a:120_0": "Sikkhāti tisso sikkhā adhisīlasikkhā,",
  "atk-s0501a:120_1": "adhicittasikkhā,",
  "atk-s0501a:120_2": "adhipaññāsikkhāti.",
  "atk-s0501a:120_3": "Imasmiṃ panatthe sampattaviratisīlaṃ lokikā vipassanā rūpārūpajhānāni ariyamaggo ca sikkhāti adhippetā. Yathāha –",
  "atk-s0501a:121_0": "“Katame dhammā sikkhā?",
  "atk-s0501a:121_1": "Yasmiṃ samaye kāmāvacaraṃ kusalaṃ cittaṃ uppannaṃ hoti,",
  "atk-s0501a:121_2": "somanassasahagataṃ ñāṇasampayuttaṃ…pe…",
  "atk-s0501a:121_3": "tasmiṃ samaye phasso hoti…pe…",
  "atk-s0501a:121_4": "avikkhepo hoti,",
  "atk-s0501a:121_5": "ime dhammā sikkhā.",
  "atk-s0501a:122_0": "“Katame dhammā sikkhā?",
  "atk-s0501a:122_1": "Yasmiṃ samaye rūpūpapattiyā maggaṃ bhāveti vivicceva kāmehi vivicca akusalehi dhammehi…pe…",
  "atk-s0501a:122_2": "paṭhamaṃ jhānaṃ…pe…",
  "atk-s0501a:122_3": "pañcamaṃ jhānaṃ upasampajja viharati…pe…",
  "atk-s0501a:122_4": "avikkhepo hoti,",
  "atk-s0501a:122_5": "ime dhammā sikkhā.",
  "atk-s0501a:123_0": "“Katame dhammā sikkhā?",
  "atk-s0501a:123_1": "Yasmiṃ samaye arūpapattiyā…pe…",
  "atk-s0501a:123_2": "nevasaññānāsaññāyatanasahagataṃ…pe…",
  "atk-s0501a:123_3": "avikkhepo hoti,",
  "atk-s0501a:123_4": "ime dhammā sikkhā.",
  "atk-s0501a:124_0": "“Katame dhammā sikkhā?",
  "atk-s0501a:124_1": "Yasmiṃ samaye lokuttaraṃ jhānaṃ bhāveti niyyānikaṃ…pe…",
  "atk-s0501a:124_2": "avikkhepo hoti,",
  "atk-s0501a:124_3": "ime dhammā sikkhā”ti.",
  "atk-s0501a:125_0": "Etāsu sikkhāsu yāya kāyaci sikkhāya padaṃ adhigamūpāyo,",
  "atk-s0501a:125_1": "atha vā mūlaṃ nissayo patiṭṭhāti sikkhāpadaṃ.",
  "atk-s0501a:125_2": "Vuttañhetaṃ –",
  "atk-s0501a:125_3": "“sīlaṃ nissāya sīle patiṭṭhāya satta bojjhaṅge bhāvento bahulīkaronto”ti evamādi.",
  "atk-s0501a:125_4": "Evamettha sādhāraṇānaṃ padānaṃ sādhāraṇā byañjanato atthato ca vibhāvanā kātabbā.",
  "atk-s0501a:126_0": "Purimapañcasikkhāpadavaṇṇanā",
  "atk-s0501a:127_0": "Idāni yaṃ vuttaṃ –",
  "atk-s0501a:127_1": "“atha pañcasu pubbesu,",
  "atk-s0501a:127_2": "visesatthappakāsato…pe…",
  "atk-s0501a:127_3": "viññātabbo vinicchayo”ti,",
  "atk-s0501a:127_4": "tatthetaṃ vuccati –",
  "atk-s0501a:127_5": "pāṇātipātoti ettha tāva pāṇoti jīvitindriyappaṭibaddhā khandhasantati,",
  "atk-s0501a:127_6": "taṃ vā upādāya paññatto satto.",
  "atk-s0501a:127_7": "Tasmiṃ pana pāṇe pāṇasaññino tassa pāṇassa jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-s0501a:127_8": "Adinnādānanti ettha adinnanti parapariggahitaṃ,",
  "atk-s0501a:127_9": "yattha paro yathākāmakāritaṃ āpajjanto adaṇḍāraho anupavajjo ca hoti,",
  "atk-s0501a:127_10": "tasmiṃ parapariggahite parapariggahitasaññino tadādāyakaupakkamasamuṭṭhāpikā kāyavacīdvārānaṃ aññataradvārappavattā eva theyyacetanā adinnādānaṃ.",
  "atk-s0501a:127_11": "Abrahmacariyanti aseṭṭhacariyaṃ,",
  "atk-s0501a:127_12": "dvayaṃdvayasamāpattimethunappaṭisevanā kāyadvārappavattā asaddhammappaṭisevanaṭṭhānavītikkamacetanā abrahmacariyaṃ.",
  "atk-s0501a:127_13": "Musāvādoti ettha musāti visaṃvādanapurekkhārassa atthabhañjanako vacīpayogo kāyapayogo vā,",
  "atk-s0501a:127_14": "visaṃvādanādhippāyena panassa paravisaṃvādakakāyavacīpayogasamuṭṭhāpikā kāyavacīdvārānameva aññataradvārappavattā micchācetanā musāvādo.",
  "atk-s0501a:127_15": "Surāmerayamajjapamādaṭṭhānanti ettha pana surāti pañca surā –",
  "atk-s0501a:127_16": "piṭṭhasurā, pūvasurā,",
  "atk-s0501a:127_17": "odanasurā,",
  "atk-s0501a:127_18": "kiṇṇapakkhittā,",
  "atk-s0501a:127_19": "sambhārasaṃyuttā cāti.",
  "atk-s0501a:127_20": "Merayampi pupphāsavo,",
  "atk-s0501a:127_21": "phalāsavo, guḷāsavo,",
  "atk-s0501a:127_22": "madhvāsavo,",
  "atk-s0501a:127_23": "sambhārasaṃyutto cāti pañcavidhaṃ.",
  "atk-s0501a:127_24": "Majjanti tadubhayameva madaniyaṭṭhena majjaṃ,",
  "atk-s0501a:127_25": "yaṃ vā panaññampi kiñci atthi madaniyaṃ,",
  "atk-s0501a:127_26": "yena pītena matto hoti pamatto,",
  "atk-s0501a:127_27": "idaṃ vuccati majjaṃ.",
  "atk-s0501a:127_28": "Pamādaṭṭhānanti yāya cetanāya taṃ pivati ajjhoharati,",
  "atk-s0501a:127_29": "sā cetanā madappamādahetuto pamādaṭṭhānanti vuccati,",
  "atk-s0501a:127_30": "yato ajjhoharaṇādhippāyena kāyadvārappavattā surāmerayamajjānaṃ ajjhoharaṇacetanā “surāmerayamajjapamādaṭṭhāna”nti veditabbā.",
  "atk-s0501a:127_31": "Evaṃ tāvettha pāṇātipātappabhutīhi viññātabbo vinicchayo.",
  "atk-s0501a:128_0": "Ekatānānatādivinicchayaṃ",
  "atk-s0501a:129_0": "Ekatānānatāditoti ettha āha –",
  "atk-s0501a:129_1": "kiṃ pana vajjhavadhakappayogacetanādīnaṃ ekatāya pāṇātipātassa aññassa vā adinnādānādino ekattaṃ,",
  "atk-s0501a:129_2": "nānatāya nānattaṃ hoti,",
  "atk-s0501a:129_3": "udāhu noti.",
  "atk-s0501a:129_4": "Kasmā panetaṃ vuccati?",
  "atk-s0501a:129_5": "Yadi tāva ekatāya ekattaṃ,",
  "atk-s0501a:129_6": "atha yadā ekaṃ vajjhaṃ bahū vadhakā vadhenti,",
  "atk-s0501a:129_7": "eko vā vadhako bahuke vajjhe vadheti,",
  "atk-s0501a:129_8": "ekena vā sāhatthikādinā payogena bahū vajjhā vadhīyanti,",
  "atk-s0501a:129_9": "ekā vā cetanā bahūnaṃ vajjhānaṃ jīvitindriyupacchedakapayogaṃ samuṭṭhāpeti,",
  "atk-s0501a:129_10": "tadā ekena pāṇātipātena bhavitabbaṃ.",
  "atk-s0501a:129_11": "Yadi pana nānatāya nānattaṃ.",
  "atk-s0501a:129_12": "Atha yadā eko vadhako ekassatthāya ekaṃ payogaṃ karonto bahū vajjhe vadheti,",
  "atk-s0501a:129_13": "bahū vā vadhakā devadattayaññadattasomadattādīnaṃ bahūnamatthāya bahū payoge karontā ekameva devadattaṃ yaññadattaṃ somadattaṃ vā vadhenti,",
  "atk-s0501a:129_14": "bahūhi vā sāhatthikādīhi payogehi eko vajjho vadhīyati.",
  "atk-s0501a:129_15": "Bahū vā cetanā ekasseva vajjhassa jīvitindriyupacchedakapayogaṃ samuṭṭhāpenti,",
  "atk-s0501a:129_16": "tadā bahūhi pāṇātipātehi bhavitabbaṃ.",
  "atk-s0501a:129_17": "Ubhayampi cetamayuttaṃ.",
  "atk-s0501a:129_18": "Atha neva etesaṃ vajjhādīnaṃ ekatāya ekattaṃ,",
  "atk-s0501a:129_19": "nānatāya nānattaṃ,",
  "atk-s0501a:129_20": "aññatheva tu ekattaṃ nānattañca hoti,",
  "atk-s0501a:129_21": "taṃ vattabbaṃ pāṇātipātassa,",
  "atk-s0501a:129_22": "evaṃ sesānampīti.",
  "atk-s0501a:130_0": "Vuccate –",
  "atk-s0501a:130_1": "tattha tāva pāṇātipātassa na vajjhavadhakādīnaṃ paccekamekatāya ekatā,",
  "atk-s0501a:130_2": "nānatāya nānatā,",
  "atk-s0501a:130_3": "kintu vajjhavadhakādīnaṃ yuganandhamekatāya ekatā,",
  "atk-s0501a:130_4": "dvinnampi tu tesaṃ,",
  "atk-s0501a:130_5": "tato aññatarassa vā nānatāya nānatā.",
  "atk-s0501a:130_6": "Tathā hi bahūsu vadhakesu bahūhi sarakkhepādīhi ekena vā opātakhaṇanādinā payogena bahū vajjhe vadhentesupi bahū pāṇātipātā honti.",
  "atk-s0501a:130_7": "Ekasmiṃ vadhake ekena,",
  "atk-s0501a:130_8": "bahūhi vā payogehi tappayogasamuṭṭhāpikāya ca ekāya,",
  "atk-s0501a:130_9": "bahūhi vā cetanāhi bahū vajjhe vadhentepi bahū pāṇātipātā honti,",
  "atk-s0501a:130_10": "bahūsu ca vadhakesu yathāvuttappakārehi bahūhi,",
  "atk-s0501a:130_11": "ekena vā payogena ekaṃ vajjhaṃ vadhentesupi bahū pāṇātipātā honti.",
  "atk-s0501a:130_12": "Esa nayo adinnādānādīsupīti.",
  "atk-s0501a:130_13": "Evamettha ekatānānatāditopi viññātabbo vinicchayo.",
  "atk-s0501a:131_0": "Ārammaṇatoti pāṇātipāto cettha jīvitindriyārammaṇo.",
  "atk-s0501a:131_1": "Adinnādānaabrahmacariyasurāmerayamajjapamādaṭṭhānāni rūpadhammesu rūpāyatanādiaññatarasaṅkhārārammaṇāni.",
  "atk-s0501a:131_2": "Musāvādo yassa musā bhaṇati,",
  "atk-s0501a:131_3": "tamārabhitvā pavattanato sattārammaṇo.",
  "atk-s0501a:131_4": "Abrahmacariyampi sattārammaṇanti eke.",
  "atk-s0501a:131_5": "Adinnādānañca yadā satto haritabbo hoti,",
  "atk-s0501a:131_6": "tadā sattārammaṇanti.",
  "atk-s0501a:131_7": "Api cettha saṅkhāravaseneva sattārammaṇaṃ,",
  "atk-s0501a:131_8": "na paṇṇattivasenāti.",
  "atk-s0501a:131_9": "Evamettha ārammaṇatopi viññātabbo vinicchayo.",
  "atk-s0501a:132_0": "Ādānatoti pāṇātipātāveramaṇisikkhāpadādīni cetāni sāmaṇerena bhikkhusantike samādinnāneva samādinnāni honti,",
  "atk-s0501a:132_1": "upāsakena pana attanā samādiyantenāpi samādinnāni honti,",
  "atk-s0501a:132_2": "parassa santike samādiyantenāpi.",
  "atk-s0501a:132_3": "Ekajjhaṃ samādinnānipi samādinnāni honti,",
  "atk-s0501a:132_4": "paccekaṃ samādinnānipi.",
  "atk-s0501a:132_5": "Kintu nānaṃ ekajjhaṃ samādiyato ekāyeva virati,",
  "atk-s0501a:132_6": "ekāva cetanā hoti,",
  "atk-s0501a:132_7": "kiccavasena panetāsaṃ pañcavidhattaṃ viññāyati.",
  "atk-s0501a:132_8": "Paccekaṃ samādiyato pana pañceva viratiyo,",
  "atk-s0501a:132_9": "pañca ca cetanā hontīti veditabbā.",
  "atk-s0501a:132_10": "Evamettha ādānatopi viññātabbo vinicchayo.",
  "atk-s0501a:133_0": "Bhedatoti sāmaṇerānañcettha ekasmiṃ bhinne sabbānipi bhinnāni honti.",
  "atk-s0501a:133_1": "Pārājikaṭṭhāniyāni hi tāni tesaṃ,",
  "atk-s0501a:133_2": "yaṃ taṃ vītikkantaṃ hoti,",
  "atk-s0501a:133_3": "teneva kammabaddho.",
  "atk-s0501a:133_4": "Gahaṭṭhānaṃ pana ekasmiṃ bhinne ekameva bhinnaṃ hoti,",
  "atk-s0501a:133_5": "yato tesaṃ taṃsamādāneneva puna pañcaṅgikattaṃ sīlassa sampajjati.",
  "atk-s0501a:133_6": "Apare panāhu –",
  "atk-s0501a:133_7": "“visuṃ visuṃ samādinnesu ekasmiṃ bhinne ekameva bhinnaṃ hoti,",
  "atk-s0501a:133_8": "‘pañcaṅgasamannāgataṃ sīlaṃ samādiyāmī’ti evaṃ pana ekato samādinnesu ekasmiṃ bhinne sesānipi sabbāni bhinnāni honti. Kasmā?",
  "atk-s0501a:133_9": "Samādinnassa abhinnattā,",
  "atk-s0501a:133_10": "yaṃ taṃ vītikkantaṃ,",
  "atk-s0501a:133_11": "teneva kammabaddho”ti.",
  "atk-s0501a:133_12": "Evamettha bhedatopi viññātabbo vinicchayo.",
  "atk-s0501a:134_0": "Mahāsāvajjatoti guṇavirahitesu tiracchānagatādīsu pāṇesu khuddake pāṇe pāṇātipāto appasāvajjo,",
  "atk-s0501a:134_1": "mahāsarīre mahāsāvajjo. Kasmā?",
  "atk-s0501a:134_2": "Payogamahantatāya.",
  "atk-s0501a:134_3": "Payogasamattepi vatthumahantatāya.",
  "atk-s0501a:134_4": "Guṇavantesu pana manussādīsu appaguṇe pāṇātipāto appasāvajjo,",
  "atk-s0501a:134_5": "mahāguṇe mahāsāvajjo.",
  "atk-s0501a:134_6": "Sarīraguṇānantu samabhāve sati kilesānaṃ upakkamānañca mudutāya appasāvajjatā,",
  "atk-s0501a:134_7": "tibbatāya mahāsāvajjatā ca veditabbā.",
  "atk-s0501a:134_8": "Esa nayo sesesupi.",
  "atk-s0501a:134_9": "Api cettha surāmerayamajjapamādaṭṭhānameva mahāsāvajjaṃ,",
  "atk-s0501a:134_10": "na tathā pāṇātipātādayo. Kasmā?",
  "atk-s0501a:134_11": "Manussabhūtassāpi ummattakabhāvasaṃvattanena ariyadhammantarāyakaraṇatoti.",
  "atk-s0501a:134_12": "Evamettha mahāsāvajjatopi viññātabbo vinicchayo.",
  "atk-s0501a:135_0": "Payogatoti ettha ca pāṇātipātassa sāhatthiko, āṇattiko,",
  "atk-s0501a:135_1": "nissaggiyo, thāvaro,",
  "atk-s0501a:135_2": "vijjāmayo,",
  "atk-s0501a:135_3": "iddhimayoti chappayogā.",
  "atk-s0501a:135_4": "Tattha kāyena vā kāyappaṭibaddhena vā paharaṇaṃ sāhatthiko payogo,",
  "atk-s0501a:135_5": "so uddissānuddissabhedato duvidho hoti.",
  "atk-s0501a:135_6": "Tattha uddissake yaṃ uddissa paharati,",
  "atk-s0501a:135_7": "tasseva maraṇena kammunā bajjhati.",
  "atk-s0501a:135_8": "“Yo koci maratū”ti evaṃ anuddissake pahārapaccayā yassa kassaci maraṇena.",
  "atk-s0501a:135_9": "Ubhayathāpi ca paharitamatte vā maratu,",
  "atk-s0501a:135_10": "pacchā vā teneva rogena,",
  "atk-s0501a:135_11": "paharitakkhaṇe eva kammunā bajjhati.",
  "atk-s0501a:135_12": "Maraṇādhippāyena ca pahāraṃ datvā tena amatassa puna aññena cittena pahāre dinne pacchāpi yadi paṭhamapahāreneva marati,",
  "atk-s0501a:135_13": "tadā eva kammunā baddho hoti.",
  "atk-s0501a:135_14": "Atha dutiyapahārena,",
  "atk-s0501a:135_15": "natthi pāṇātipāto.",
  "atk-s0501a:135_16": "Ubhayehi matepi paṭhamapahāreneva kammunā baddho,",
  "atk-s0501a:135_17": "ubhayehipi amate nevatthi pāṇātipāto.",
  "atk-s0501a:135_18": "Esa nayo bahukehipi ekassa pahāre dinne.",
  "atk-s0501a:135_19": "Tatrāpi hi yassa pahārena marati,",
  "atk-s0501a:135_20": "tasseva kammabaddho hoti.",
  "atk-s0501a:136_0": "Adhiṭṭhahitvā pana āṇāpanaṃ āṇattiko payogo.",
  "atk-s0501a:136_1": "Tatthapi sāhatthike payoge vuttanayeneva kammabaddho anussaritabbo.",
  "atk-s0501a:136_2": "Chabbidho cettha niyamo veditabbo –",
  "atk-s0501a:137_0": "“Vatthu kālo ca okāso, āvudhaṃ iriyāpatho;",
  "atk-s0501a:138_0": "Kiriyāvisesoti ime, cha āṇattiniyāmakā”ti. ;",
  "atk-s0501a:139_0": "Tattha vatthūti māretabbo pāṇo.",
  "atk-s0501a:139_1": "Kāloti pubbaṇhasāyanhādikālo ca,",
  "atk-s0501a:139_2": "yobbanathāvariyādikālo ca.",
  "atk-s0501a:139_3": "Okāsoti gāmo vā nigamo vā vanaṃ vā racchā vā siṅghāṭakaṃ vāti evamādi.",
  "atk-s0501a:139_4": "Āvudhanti asi vā usu vā satti vāti evamādi.",
  "atk-s0501a:139_5": "Iriyāpathoti māretabbassa mārakassa ca ṭhānaṃ vā nisajjā vāti evamādi.",
  "atk-s0501a:140_0": "Kiriyāvisesoti vijjhanaṃ vā chedanaṃ vā bhedanaṃ vā saṅkhamuṇḍikaṃ vāti evamādi.",
  "atk-s0501a:140_1": "Yadi hi vatthuṃ visaṃvādetvā “yaṃ mārehī”ti āṇatto,",
  "atk-s0501a:140_2": "tato aññaṃ māreti,",
  "atk-s0501a:140_3": "āṇāpakassa natthi kammabaddho.",
  "atk-s0501a:140_4": "Atha vatthuṃ avisaṃvādetvā māreti,",
  "atk-s0501a:140_5": "āṇāpakassa āṇattikkhaṇe āṇattassa māraṇakkhaṇeti ubhayesampi kammabaddho.",
  "atk-s0501a:140_6": "Esa nayo kālādīsupi.",
  "atk-s0501a:141_0": "Māraṇatthantu kāyena vā kāyappaṭibaddhena vā paharaṇanissajjanaṃ nissaggiyo payogo.",
  "atk-s0501a:141_1": "Sopi uddissānuddissabhedato duvidho eva,",
  "atk-s0501a:141_2": "kammabaddho cettha pubbe vuttanayeneva veditabbo.",
  "atk-s0501a:142_0": "Māraṇatthameva opātakhaṇanaṃ,",
  "atk-s0501a:142_1": "apassenaupanikkhipanaṃ,",
  "atk-s0501a:142_2": "bhesajjavisayantādippayojanaṃ vā thāvaro payogo.",
  "atk-s0501a:142_3": "Sopi uddissānuddissabhedato duvidho,",
  "atk-s0501a:142_4": "yato tatthapi pubbe vuttanayeneva kammabaddho veditabbo.",
  "atk-s0501a:142_5": "Ayantu viseso –",
  "atk-s0501a:142_6": "mūlaṭṭhena opātādīsu paresaṃ mūlena vā mudhā vā dinnesupi yadi tappaccayā koci marati,",
  "atk-s0501a:142_7": "mūlaṭṭhasseva kammabaddho.",
  "atk-s0501a:142_8": "Yadipi ca tena aññena vā tattha opāte vināsetvā bhūmisame katepi paṃsudhovakā vā paṃsuṃ gaṇhantā,",
  "atk-s0501a:142_9": "mūlakhaṇakā vā mūlāni khaṇantā āvāṭaṃ karonti,",
  "atk-s0501a:142_10": "deve vā vassante kaddamo jāyati,",
  "atk-s0501a:142_11": "tattha ca koci otaritvā vā laggitvā vā marati,",
  "atk-s0501a:142_12": "mūlaṭṭhasseva kammabaddho.",
  "atk-s0501a:142_13": "Yadi pana yena laddhaṃ,",
  "atk-s0501a:142_14": "so añño vā taṃ vitthaṭataraṃ gambhīrataraṃ vā karoti,",
  "atk-s0501a:142_15": "tappaccayāva koci marati,",
  "atk-s0501a:142_16": "ubhayesampi kammabaddho.",
  "atk-s0501a:142_17": "Yathā tu mūlāni mūlehi saṃsandanti,",
  "atk-s0501a:142_18": "tathā tatra thale kate muccati.",
  "atk-s0501a:142_19": "Evaṃ apassenādīsupi yāva tesaṃ pavatti,",
  "atk-s0501a:142_20": "tāva yathāsambhavaṃ kammabaddho veditabbo.",
  "atk-s0501a:143_0": "Māraṇatthaṃ pana vijjāparijappanaṃ vijjāmayo payogo.",
  "atk-s0501a:143_1": "Dāṭhāvudhādīnaṃ dāṭhākoṭanādimiva māraṇatthaṃ kammavipākajiddhivikārakaraṇaṃ iddhimayo payogoti.",
  "atk-s0501a:143_2": "Adinnādānassa tu theyyapasayhapaṭicchannaparikappakusāvahāravasappavattā sāhatthikāṇattikādayo payogā,",
  "atk-s0501a:143_3": "tesampi vuttānusāreneva pabhedo veditabbo.",
  "atk-s0501a:143_4": "Abrahmacariyādīnaṃ tiṇṇampi sāhatthiko eva payogo labbhatīti.",
  "atk-s0501a:143_5": "Evamettha payogatopi viññātabbo vinicchayo.",
  "atk-s0501a:144_0": "Aṅgatoti ettha ca pāṇātipātassa pañca aṅgāni bhavanti –",
  "atk-s0501a:144_1": "pāṇo ca hoti,",
  "atk-s0501a:144_2": "pāṇasaññī ca,",
  "atk-s0501a:144_3": "vadhakacittañca paccupaṭṭhitaṃ hoti, vāyamati,",
  "atk-s0501a:144_4": "tena ca maratīti.",
  "atk-s0501a:144_5": "Adinnādānassāpi pañceva –",
  "atk-s0501a:144_6": "parapariggahitañca hoti,",
  "atk-s0501a:144_7": "parapariggahitasaññī ca,",
  "atk-s0501a:144_8": "theyyacittañca paccupaṭṭhitaṃ hoti, vāyamati,",
  "atk-s0501a:144_9": "tena ca ādātabbaṃ ādānaṃ gacchatīti.",
  "atk-s0501a:144_10": "Abrahmacariyassa pana cattāri aṅgāni bhavanti –",
  "atk-s0501a:144_11": "ajjhācariyavatthu ca hoti,",
  "atk-s0501a:144_12": "tattha ca sevanacittaṃ paccupaṭṭhitaṃ hoti,",
  "atk-s0501a:144_13": "sevanapaccayā payogañca samāpajjati,",
  "atk-s0501a:144_14": "sādiyati cāti,",
  "atk-s0501a:144_15": "tathā paresaṃ dvinnampi.",
  "atk-s0501a:144_16": "Tattha musāvādassa tāva musā ca hoti taṃ vatthu,",
  "atk-s0501a:144_17": "visaṃvādanacittañca paccupaṭṭhitaṃ hoti,",
  "atk-s0501a:144_18": "tajjo ca vāyāmo,",
  "atk-s0501a:144_19": "paravisaṃvādanañca viññāpayamānā viññatti pavattatīti cattāri aṅgāni veditabbāni.",
  "atk-s0501a:144_20": "Surāmerayamajjapamādaṭṭhānassa pana surādīnañca aññataraṃ hoti madanīyapātukamyatācittañca paccupaṭṭhitaṃ hoti,",
  "atk-s0501a:144_21": "tajjañca vāyāmaṃ āpajjati,",
  "atk-s0501a:144_22": "pīte ca pavisatīti imāni cattāri aṅgānīti.",
  "atk-s0501a:144_23": "Evamettha aṅgatopi viññātabbo vinicchayo.",
  "atk-s0501a:145_0": "Samuṭṭhānatoti pāṇātipātaadinnādānamusāvādā cettha kāyacittato,",
  "atk-s0501a:145_1": "vācācittato,",
  "atk-s0501a:145_2": "kāyavācācittato cāti tisamuṭṭhānā honti.",
  "atk-s0501a:145_3": "Abrahmacariyaṃ kāyacittavasena ekasamuṭṭhānameva.",
  "atk-s0501a:145_4": "Surāmerayamajjapamādaṭṭhānaṃ kāyato ca,",
  "atk-s0501a:145_5": "kāyacittato cāti dvisamuṭṭhānanti.",
  "atk-s0501a:145_6": "Evamettha samuṭṭhānatopi viññātabbo vinicchayo.",
  "atk-s0501a:146_0": "Vedanātoti ettha ca pāṇātipāto dukkhavedanāsampayuttova.",
  "atk-s0501a:146_1": "Adinnādānaṃ tīsu vedanāsu aññataravedanāsampayuttaṃ,",
  "atk-s0501a:146_2": "tathā musāvādo.",
  "atk-s0501a:146_3": "Itarāni dve sukhāya vā adukkhamasukhāya vā vedanāya sampayuttānīti.",
  "atk-s0501a:146_4": "Evamettha vedanātopi viññātabbo vinicchayo.",
  "atk-s0501a:147_0": "Mūlatoti pāṇātipāto cettha dosamohamūlo.",
  "atk-s0501a:147_1": "Adinnādānamusāvādā lobhamohamūlā vā dosamohamūlā vā.",
  "atk-s0501a:147_2": "Itarāni dve lobhamohamūlānīti.",
  "atk-s0501a:147_3": "Evamettha mūlatopi viññātabbo vinicchayo.",
  "atk-s0501a:148_0": "Kammatoti pāṇātipātaadinnādānaabrahmacariyāni cettha kāyakammameva kammapathappattāneva ca,",
  "atk-s0501a:148_1": "musāvādo vacīkammameva.",
  "atk-s0501a:148_2": "Yo pana atthabhañjako,",
  "atk-s0501a:148_3": "so kammapathappatto.",
  "atk-s0501a:148_4": "Itaro kammameva.",
  "atk-s0501a:148_5": "Surāmerayamajjapamādaṭṭhānaṃ kāyakammamevāti.",
  "atk-s0501a:148_6": "Evamettha kammatopi viññātabbo vinicchayo.",
  "atk-s0501a:149_0": "Viramatoti ettha āha “pāṇātipātādīhi viramanto kuto viramatī”ti? Vuccate –",
  "atk-s0501a:149_1": "samādānavasena tāva viramanto attano vā paresaṃ vā pāṇātipātādiakusalato viramati.",
  "atk-s0501a:149_2": "Kimārabhitvā?",
  "atk-s0501a:149_3": "Yato viramati, tadeva.",
  "atk-s0501a:149_4": "Sampattavasenāpi viramanto vuttappakārākusalatova.",
  "atk-s0501a:149_5": "Kimārabhitvā?",
  "atk-s0501a:149_6": "Pāṇātipātādīnaṃ vuttārammaṇāneva.",
  "atk-s0501a:149_7": "Keci pana bhaṇanti “surāmerayamajjasaṅkhāte saṅkhāre ārabhitvā surāmerayamajjapamādaṭṭhānā viramati,",
  "atk-s0501a:149_8": "sattasaṅkhāresu yaṃ pana avaharitabbaṃ bhañjitabbañca,",
  "atk-s0501a:149_9": "taṃ ārabhitvā adinnādānā musāvādā ca,",
  "atk-s0501a:149_10": "satteyevārabhitvā pāṇātipātā abrahmacariyā cā”ti.",
  "atk-s0501a:149_11": "Tadaññe “evaṃ sante ‘aññaṃ cintento aññaṃ kareyya,",
  "atk-s0501a:149_12": "yañca pajahati,",
  "atk-s0501a:149_13": "taṃ na jāneyyā’ti evaṃdiṭṭhikā hutvā anicchamānā yadeva pajahati,",
  "atk-s0501a:149_14": "taṃ attano pāṇātipātādiakusalamevārabhitvā viramatī”ti vadanti.",
  "atk-s0501a:149_15": "Tadayuttaṃ. Kasmā?",
  "atk-s0501a:149_16": "Tassa paccuppannābhāvato bahiddhābhāvato ca.",
  "atk-s0501a:149_17": "Sikkhāpadānañhi vibhaṅgapāṭhe “pañcannaṃ sikkhāpadānaṃ kati kusalā…pe…",
  "atk-s0501a:149_18": "kati araṇā”ti pucchitvā “kusalāyeva,",
  "atk-s0501a:149_19": "siyā sukhāya vedanāya sampayuttā”ti evaṃ pavattamāne vissajjane “paccuppannārammaṇā”ti ca “bahiddhārammaṇā”ti",
  "atk-s0501a:149_20": "ca evaṃ paccuppannabahiddhārammaṇattaṃ vuttaṃ,",
  "atk-s0501a:149_21": "taṃ attano pāṇātipātādiakusalaṃ ārabhitvā viramantassa na yujjati.",
  "atk-s0501a:149_22": "Yaṃ pana vuttaṃ –",
  "atk-s0501a:149_23": "“aññaṃ cintento aññaṃ kareyya,",
  "atk-s0501a:149_24": "yañca pajahati,",
  "atk-s0501a:149_25": "taṃ na jāneyyā”ti.",
  "atk-s0501a:149_26": "Tattha vuccate –",
  "atk-s0501a:149_27": "na kiccasādhanavasena pavattento aññaṃ cintento aññaṃ karotīti vā,",
  "atk-s0501a:149_28": "yañca pajahati,",
  "atk-s0501a:149_29": "taṃ na jānātīti vā vuccati.",
  "atk-s0501a:150_0": "“Ārabhitvāna amataṃ, jahanto sabbapāpake;",
  "atk-s0501a:151_0": "Nidassanañcettha bhave, maggaṭṭhoriyapuggalo”ti.",
  "atk-s0501a:152_0": "Evamettha viramatopi viññātabbo vinicchayo.",
  "atk-s0501a:153_0": "Phalatoti sabbe eva cete pāṇātipātādayo duggatiphalanibbattakā honti,",
  "atk-s0501a:153_1": "sugatiyañca aniṭṭhākantāmanāpavipākanibbattakā honti,",
  "atk-s0501a:153_2": "samparāye diṭṭhadhamme eva ca avesārajjādiphalanibbattakā.",
  "atk-s0501a:153_3": "Apica “yo sabbalahuso pāṇātipātassa vipāko manussabhūtassa appāyukasaṃvattaniko hotī”ti evamādinā nayenettha phalatopi viññātabbo vinicchayo.",
  "atk-s0501a:154_0": "Api cettha pāṇātipātādiveramaṇīnampi samuṭṭhānavedanāmūlakammaphalato viññātabbo vinicchayo.",
  "atk-s0501a:154_1": "Tatthāyaṃ viññāpanā –",
  "atk-s0501a:154_2": "sabbā eva cetā veramaṇiyo catūhi samuṭṭhahanti kāyato,",
  "atk-s0501a:154_3": "kāyacittato,",
  "atk-s0501a:154_4": "vācācittato,",
  "atk-s0501a:154_5": "kāyavācācittato cāti.",
  "atk-s0501a:154_6": "Sabbā eva ca sukhavedanāsampayuttā vā,",
  "atk-s0501a:154_7": "adukkhamasukhavedanāsampayuttā vā,",
  "atk-s0501a:154_8": "alobhādosamūlā vā alobhādosāmohamūlā vā.",
  "atk-s0501a:154_9": "Catassopi cettha kāyakammaṃ,",
  "atk-s0501a:154_10": "musāvādāveramaṇī vacīkammaṃ,",
  "atk-s0501a:154_11": "maggakkhaṇe ca cittatova samuṭṭhahanti,",
  "atk-s0501a:154_12": "sabbāpi manokammaṃ.",
  "atk-s0501a:155_0": "Pāṇātipātā veramaṇiyā cettha aṅgapaccaṅgasampannatā ārohapariṇāhasampattitā javasampattitā suppatiṭṭhitapādatā",
  "atk-s0501a:155_1": "cārutā mudutā sucitā sūratā mahabbalatā vissatthavacanatā lokapiyatā nelatā abhejjaparisatā acchambhitā",
  "atk-s0501a:155_2": "duppadhaṃsitā parūpakkamena amaraṇatā anantaparivāratā surūpatā susaṇṭhānatā appābādhatā asokitā piyehi",
  "atk-s0501a:155_3": "manāpehi saddhiṃ avippayogatā dīghāyukatāti evamādīni phalāni.",
  "atk-s0501a:156_0": "Adinnādānā veramaṇiyā mahaddhanatā pahūtadhanadhaññatā anantabhogatā anuppannabhoguppattitā uppannabhogathāvaratā",
  "atk-s0501a:156_1": "icchitānaṃ bhogānaṃ khippappaṭilābhitā rājacorudakaggiappiyadāyādehi asādhāraṇabhogatā asādhāraṇadhanappaṭilābhitā",
  "atk-s0501a:156_2": "lokuttamatā natthikabhāvassa ajānanatā sukhavihāritāti evamādīni.",
  "atk-s0501a:157_0": "Abrahmacariyā veramaṇiyā vigatapaccatthikatā sabbajanapiyatā annapānavatthasayanādīnaṃ lābhitā sukhasayanatā",
  "atk-s0501a:157_1": "sukhappaṭibujjhanatā apāyabhayavinimuttatā itthibhāvappaṭilābhassa vā napuṃsakabhāvappaṭilābhassa vā",
  "atk-s0501a:157_2": "abhabbatā akkodhanatā paccakkhakāritā apatitakkhandhatā anadhomukhatā itthipurisānaṃ aññamaññapiyatā",
  "atk-s0501a:157_3": "paripuṇṇindriyatā paripuṇṇalakkhaṇatā nirāsaṅkatā appossukkatā sukhavihāritā akutobhayatā piyavippayogābhāvatāti",
  "atk-s0501a:157_4": "evamādīni.",
  "atk-s0501a:158_0": "Musāvādā veramaṇiyā vippasannindriyatā vissaṭṭhamadhurabhāṇitā samasitasuddhadantatā nātithūlatā nātikisatā",
  "atk-s0501a:158_1": "nātirassatā nātidīghatā sukhasamphassatā uppalagandhamukhatā sussūsakaparijanatā ādeyyavacanatā kamaluppalasadisamudulohitatanujivhatā",
  "atk-s0501a:158_2": "anuddhatatā acapalatāti evamādīni.",
  "atk-s0501a:159_0": "Surāmerayamajjapamādaṭṭhānā veramaṇiyā atītānāgatapaccuppannesu sabbakiccakaraṇīyesu khippaṃ paṭijānanatā",
  "atk-s0501a:159_1": "sadā upaṭṭhitasatitā anummattakatā ñāṇavantatā analasatā ajaḷatā anelamūgatā amattatā appamattatā asammohatā",
  "atk-s0501a:159_2": "acchambhitā asārambhitā anussaṅkitā saccavāditā apisuṇāpharusāsamphapalāpavāditā rattindivamatanditatā",
  "atk-s0501a:159_3": "kataññutā kataveditā amaccharitā cāgavantatā sīlavantatā ujutā akkodhanatā hirimanatā ottappitā ujudiṭṭhikatā",
  "atk-s0501a:159_4": "mahāpaññatā medhāvitā paṇḍitatā atthānatthakusalatāti evamādīni phalāni.",
  "atk-s0501a:159_5": "Evamettha pāṇātipātādiveramaṇīnaṃ samuṭṭhānavedanāmūlakammaphalatopi viññātabbo vinicchayo.",
  "atk-s0501a:160_0": "Pacchimapañcasikkhāpadavaṇṇanā",
  "atk-s0501a:161_0": "Idāni yaṃ vuttaṃ –",
  "atk-s0501a:162_0": "“Yojetabbaṃ tato yuttaṃ, pacchimesvapi pañcasu;",
  "atk-s0501a:163_0": "Āveṇikañca vattabbaṃ, ñeyyā hīnāditāpi cā”ti.",
  "atk-s0501a:164_0": "Tassāyaṃ atthavaṇṇanā –",
  "atk-s0501a:164_1": "etissā purimapañcasikkhāpadavaṇṇanāya yaṃ yujjati,",
  "atk-s0501a:164_2": "taṃ tato gahetvā pacchimesvapi pañcasu sikkhāpadesu yojetabbaṃ.",
  "atk-s0501a:164_3": "Tatthāyaṃ yojanā –",
  "atk-s0501a:164_4": "yatheva hi purimasikkhāpadesu ārammaṇato ca surāmerayamajjapamādaṭṭhānaṃ rūpāyatanādiaññatarasaṅkhārārammaṇaṃ,",
  "atk-s0501a:164_5": "tathā idha vikālabhojanaṃ.",
  "atk-s0501a:164_6": "Etena nayena sabbesaṃ ārammaṇabhedo veditabbo.",
  "atk-s0501a:164_7": "Ādānato ca yathā purimāni sāmaṇerena vā upāsakena vā samādiyantena samādinnāni honti,",
  "atk-s0501a:164_8": "tathā etānipi.",
  "atk-s0501a:164_9": "Aṅgatopi yathā tattha pāṇātipātādīnaṃ aṅgabhedo vutto,",
  "atk-s0501a:164_10": "evamidhāpi vikālabhojanassa cattāri aṅgāni – vikālo,",
  "atk-s0501a:164_11": "yāvakālikaṃ,",
  "atk-s0501a:164_12": "ajjhoharaṇaṃ,",
  "atk-s0501a:164_13": "anummattakatāti.",
  "atk-s0501a:164_14": "Etenānusārena sesānampi aṅgavibhāgo veditabbo.",
  "atk-s0501a:164_15": "Yathā ca tattha samuṭṭhānato surāmerayamajjapamādaṭṭhānaṃ kāyato ca kāyacittato cāti dvisamuṭṭhānaṃ,",
  "atk-s0501a:164_16": "evamidha vikālabhojanaṃ.",
  "atk-s0501a:164_17": "Etena nayena sabbesaṃ samuṭṭhānaṃ veditabbaṃ.",
  "atk-s0501a:164_18": "Yathā ca tattha vedanāto adinnādānaṃ tīsu vedanāsu aññataravedanāsampayuttaṃ,",
  "atk-s0501a:164_19": "tathā idha vikālabhojanaṃ.",
  "atk-s0501a:164_20": "Etena nayena sabbesaṃ vedanāsampayogo veditabbo.",
  "atk-s0501a:164_21": "Yathā ca tattha abrahmacariyaṃ lobhamohamūlaṃ,",
  "atk-s0501a:164_22": "evamidha vikālabhojanaṃ.",
  "atk-s0501a:164_23": "Aparāni ca dve etena nayena sabbesaṃ mūlabhedo veditabbo.",
  "atk-s0501a:164_24": "Yathā ca tattha pāṇātipātādayo kāyakammaṃ,",
  "atk-s0501a:164_25": "evamidhāpi vikālabhojanādīni.",
  "atk-s0501a:164_26": "Jātarūparajatappaṭiggahaṇaṃ pana kāyakammaṃ vā siyā vacīkammaṃ vā kāyadvārādīhi pavattisabbhāvapariyāyena,",
  "atk-s0501a:164_27": "na kammapathavasena.",
  "atk-s0501a:164_28": "Viramatoti yathā ca tattha viramanto attano vā paresaṃ vā pāṇātipātādiakusalato viramati,",
  "atk-s0501a:164_29": "evamidhāpi vikālabhojanādiakusalato,",
  "atk-s0501a:164_30": "kusalatopi vā ekato.",
  "atk-s0501a:164_31": "Yathā ca purimā pañca veramaṇiyo catusamuṭṭhānā kāyato,",
  "atk-s0501a:164_32": "kāyacittato,",
  "atk-s0501a:164_33": "vācācittato,",
  "atk-s0501a:164_34": "kāyavācācittato cāti,",
  "atk-s0501a:164_35": "sabbā sukhavedanāsampayuttā vā adukkhamasukhavedanāsampayuttā vā,",
  "atk-s0501a:164_36": "alobhādosamūlā vā alobhādosāmohamūlā vā,",
  "atk-s0501a:164_37": "sabbā ca nānappakāraiṭṭhaphalanibbattakā,",
  "atk-s0501a:164_38": "tathā idhāpīti.",
  "atk-s0501a:165_0": "“Yojetabbaṃ tato yuttaṃ, pacchimesvapi pañcasu;",
  "atk-s0501a:166_0": "Āveṇikañca vattabbaṃ, ñeyyā hīnāditāpi cā”ti. –",
  "atk-s0501a:167_0": "Ettha pana vikālabhojananti majjhanhikavītikkame bhojanaṃ.",
  "atk-s0501a:167_1": "Etañhi anuññātakāle vītikkante bhojanaṃ,",
  "atk-s0501a:167_2": "tasmā “vikālabhojana”nti vuccati,",
  "atk-s0501a:167_3": "tato vikālabhojanā.",
  "atk-s0501a:167_4": "Naccagītavāditavisūkadassananti ettha naccaṃ nāma yaṃkiñci naccaṃ,",
  "atk-s0501a:167_5": "gītanti yaṃkiñci gītaṃ,",
  "atk-s0501a:167_6": "vāditanti yaṃkiñci vāditaṃ.",
  "atk-s0501a:167_7": "Visūkadassananti kilesuppattipaccayato kusalapakkhabhindanena visūkānaṃ dassanaṃ,",
  "atk-s0501a:167_8": "visūkabhūtaṃ vā dassanaṃ visūkadassanaṃ.",
  "atk-s0501a:167_9": "Naccā ca gītā ca vāditā ca visūkadassanā ca naccagītavāditavisūkadassanā.",
  "atk-s0501a:167_10": "Visūkadassanañcettha brahmajāle vuttanayeneva gahetabbaṃ.",
  "atk-s0501a:167_11": "Vuttañhi tattha –",
  "atk-s0501a:168_0": "“Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṃ visūkadassanamanuyuttā viharanti,",
  "atk-s0501a:168_1": "seyyathidaṃ,",
  "atk-s0501a:168_2": "naccaṃ gītaṃ vāditaṃ pekkhaṃ akkhānaṃ pāṇissaraṃ vetālaṃ kumbhathūṇaṃ sobhanakaṃ caṇḍālaṃ vaṃsaṃ dhovanaṃ",
  "atk-s0501a:168_3": "hatthiyuddhaṃ assayuddhaṃ mahiṃsayuddhaṃ usabhayuddhaṃ ajayuddhaṃ meṇḍayuddhaṃ kukkuṭayuddhaṃ vaṭṭakayuddhaṃ",
  "atk-s0501a:168_4": "daṇḍayuddhaṃ muṭṭhiyuddhaṃ nibbuddhaṃ uyyodhikaṃ balaggaṃ senābyūhaṃ anīkadassanaṃ iti vā,",
  "atk-s0501a:168_5": "iti evarūpā visūkadassanā paṭivirato samaṇo gotamo”ti.",
  "atk-s0501a:169_0": "Atha vā yathāvuttenatthena naccagītavāditāni eva visūkāni naccagītavāditavisūkāni,",
  "atk-s0501a:169_1": "tesaṃ dassanaṃ naccagītavāditavisūkadassanaṃ,",
  "atk-s0501a:169_2": "tasmā naccagītavāditavisūkadassanā.",
  "atk-s0501a:169_3": "“Dassanasavanā”ti vattabbe yathā “so ca hoti micchādiṭṭhiko viparītadassano”ti evamādīsu acakkhudvārappavattampi visayaggahaṇaṃ “dassana”nti vuccati,",
  "atk-s0501a:169_4": "evaṃ savanampi “dassana”ntveva vuttaṃ.",
  "atk-s0501a:169_5": "Dassanakamyatāya upasaṅkamitvā passato eva cettha vītikkamo hoti.",
  "atk-s0501a:169_6": "Ṭhitanisinnasayanokāse pana āgataṃ gacchantassa vā āpāthagataṃ passato siyā saṃkileso,",
  "atk-s0501a:169_7": "na vītikkamo.",
  "atk-s0501a:169_8": "Dhammūpasaṃhitampi cettha gītaṃ na vaṭṭati,",
  "atk-s0501a:169_9": "gītūpasaṃhito pana dhammo vaṭṭatīti veditabbo.",
  "atk-s0501a:170_0": "Mālādīni dhāraṇādīhi yathāsaṅkhyaṃ yojetabbāni.",
  "atk-s0501a:170_1": "Tattha mālāti yaṃkiñci pupphajātaṃ.",
  "atk-s0501a:170_2": "Vilepananti yaṃkiñci vilepanatthaṃ pisitvā paṭiyattaṃ.",
  "atk-s0501a:170_3": "Avasesaṃ sabbampi vāsacuṇṇadhūpanādikaṃ gandhajātaṃ gandho.",
  "atk-s0501a:170_4": "Taṃ sabbampi maṇḍanavibhūsanatthaṃ na vaṭṭati,",
  "atk-s0501a:170_5": "bhesajjatthantu vaṭṭati,",
  "atk-s0501a:170_6": "pūjanatthañca abhihaṭaṃ sādiyato na kenaci pariyāyena na vaṭṭati.",
  "atk-s0501a:170_7": "Uccāsayananti pamāṇātikkantaṃ vuccati.",
  "atk-s0501a:170_8": "Mahāsayananti akappiyasayanaṃ akappiyattharaṇañca.",
  "atk-s0501a:170_9": "Tadubhayampi sādiyato na kenaci pariyāyena vaṭṭati.",
  "atk-s0501a:170_10": "Jātarūpanti suvaṇṇaṃ.",
  "atk-s0501a:170_11": "Rajatanti kahāpaṇo,",
  "atk-s0501a:170_12": "lohamāsakadārumāsakajatumāsakādi yaṃ yaṃ tattha tattha vohāraṃ gacchati,",
  "atk-s0501a:170_13": "tadubhayampi jātarūparajataṃ.",
  "atk-s0501a:170_14": "Tassa yena kenaci pakārena sādiyanaṃ paṭiggaho nāma,",
  "atk-s0501a:170_15": "so na yena kenaci pariyāyena vaṭṭatīti evaṃ āveṇikaṃ vattabbaṃ.",
  "atk-s0501a:171_0": "Dasapi cetāni sikkhāpadāni hīnena chandena cittavīriyavīmaṃsāhi vā samādinnāni hīnāni,",
  "atk-s0501a:171_1": "majjhimehi majjhimāni,",
  "atk-s0501a:171_2": "paṇītehi paṇītāni.",
  "atk-s0501a:171_3": "Taṇhādiṭṭhimānehi vā upakkiliṭṭhāni hīnāni,",
  "atk-s0501a:171_4": "anupakkiliṭṭhāni majjhimāni,",
  "atk-s0501a:171_5": "tattha tattha paññāya anuggahitāni paṇītāni.",
  "atk-s0501a:171_6": "Ñāṇavippayuttena vā kusalacittena samādinnāni hīnāni,",
  "atk-s0501a:171_7": "sasaṅkhārikañāṇasampayuttena majjhimāni,",
  "atk-s0501a:171_8": "asaṅkhārikena paṇītānīti evaṃ ñeyyā hīnāditāpi cāti.",
  "atk-s0501a:172_0": "Ettāvatā ca yā pubbe “yena yattha yadā yasmā”tiādīhi chahi gāthāhi sikkhāpadapāṭhassa vaṇṇanatthaṃ mātikā nikkhittā,",
  "atk-s0501a:172_1": "sā atthato pakāsitā hotīti.",
  "atk-s0501a:173_0": "Paramatthajotikāya khuddakapāṭha-aṭṭhakathāya",
  "atk-s0501a:174_0": "Sikkhāpadavaṇṇanā niṭṭhitā.",
  "atk-s0501a:175_0": "3. Dvattiṃsākāravaṇṇanā",
  "atk-s0501a:176_0": "Padasambandhavaṇṇanā",
  "atk-s0501a:177_0": "Idāni yadidaṃ evaṃ dasahi sikkhāpadehi parisuddhapayogassa sīle patiṭṭhitassa kulaputtassa āsayaparisuddhatthaṃ",
  "atk-s0501a:177_1": "cittabhāvanatthañca aññatra buddhuppādā appavattapubbaṃ sabbatitthiyānaṃ avisayabhūtaṃ tesu tesu suttantesu –",
  "atk-s0501a:178_0": "“Ekadhammo,",
  "atk-s0501a:178_1": "bhikkhave,",
  "atk-s0501a:178_2": "bhāvito bahulīkato mahato saṃvegāya saṃvattati.",
  "atk-s0501a:178_3": "Mahato atthāya saṃvattati.",
  "atk-s0501a:178_4": "Mahato yogakkhemāya saṃvattati.",
  "atk-s0501a:178_5": "Mahato satisampajaññāya saṃvattati.",
  "atk-s0501a:178_6": "Ñāṇadassanappaṭilābhāya saṃvattati.",
  "atk-s0501a:178_7": "Diṭṭhadhammasukhavihārāya saṃvattati.",
  "atk-s0501a:178_8": "Vijjāvimuttiphalasacchikiriyāya saṃvattati.",
  "atk-s0501a:178_9": "Katamo ekadhammo?",
  "atk-s0501a:178_10": "Kāyagatā sati.",
  "atk-s0501a:178_11": "Amataṃ te,",
  "atk-s0501a:178_12": "bhikkhave,",
  "atk-s0501a:178_13": "na paribhuñjanti,",
  "atk-s0501a:178_14": "ye kāyagatāsatiṃ na paribhuñjanti.",
  "atk-s0501a:178_15": "Amataṃ te,",
  "atk-s0501a:178_16": "bhikkhave,",
  "atk-s0501a:178_17": "paribhuñjanti,",
  "atk-s0501a:178_18": "ye kāyagatāsatiṃ paribhuñjanti.",
  "atk-s0501a:178_19": "Amataṃ tesaṃ,",
  "atk-s0501a:178_20": "bhikkhave,",
  "atk-s0501a:178_21": "aparibhuttaṃ paribhuttaṃ,",
  "atk-s0501a:178_22": "parihīnaṃ aparihīnaṃ,",
  "atk-s0501a:178_23": "viraddhaṃ āraddhaṃ,",
  "atk-s0501a:178_24": "yesaṃ kāyagatā sati āraddhā”ti. –",
  "atk-s0501a:179_0": "Evaṃ bhagavatā anekākārena pasaṃsitvā –",
  "atk-s0501a:180_0": "“Kathaṃ bhāvitā,",
  "atk-s0501a:180_1": "bhikkhave,",
  "atk-s0501a:180_2": "kāyagatāsati kathaṃ bahulīkatā mahabbalā hoti mahānisaṃsā? Idha,",
  "atk-s0501a:180_3": "bhikkhave,",
  "atk-s0501a:180_4": "bhikkhu araññagato vā”ti –",
  "atk-s0501a:181_0": "Ādinā nayena ānāpānapabbaṃ iriyāpathapabbaṃ catusampajaññapabbaṃ paṭikūlamanasikārapabbaṃ dhātumanasikārapabbaṃ",
  "atk-s0501a:181_1": "nava sivathikapabbānīti imesaṃ cuddasannaṃ pabbānaṃ vasena kāyagatāsatikammaṭṭhānaṃ niddiṭṭhaṃ.",
  "atk-s0501a:181_2": "Tassa bhāvanāniddeso anuppatto.",
  "atk-s0501a:181_3": "Tattha yasmā iriyāpathapabbaṃ catusampajaññapabbaṃ dhātumanasikārapabbanti imāni tīṇi vipassanāvasena vuttāni.",
  "atk-s0501a:181_4": "Nava sivathikapabbāni vipassanāñāṇesuyeva ādīnavānupassanāvasena vuttāni.",
  "atk-s0501a:181_5": "Yāpi cettha uddhumātakādīsu samādhibhāvanā iccheyya,",
  "atk-s0501a:181_6": "sā visuddhimagge vitthārato asubhabhāvanāniddese pakāsitā eva.",
  "atk-s0501a:181_7": "Ānāpānapabbaṃ pana paṭikūlamanasikārapabbañceti imānettha dve samādhivasena vuttāni.",
  "atk-s0501a:181_8": "Tesu ānāpānapabbaṃ ānāpānassativasena visuṃ kammaṭṭhānaṃyeva.",
  "atk-s0501a:181_9": "Yaṃ panetaṃ –",
  "atk-s0501a:182_0": "“Puna caparaṃ,",
  "atk-s0501a:182_1": "bhikkhave,",
  "atk-s0501a:182_2": "bhikkhu imameva kāyaṃ uddhaṃ pādatalā adho kesamatthakā tacapariyantaṃ pūraṃ nānappakārassa asucino paccavekkhati ‘atthi imasmiṃ kāye kesā, lomā…pe…",
  "atk-s0501a:182_3": "mutta”nti.",
  "atk-s0501a:183_0": "Evaṃ tattha tattha matthaluṅgaṃ aṭṭhimiñjena saṅgahetvā desitaṃ kāyagatāsatikoṭṭhāsabhāvanāpariyāyaṃ dvattiṃsākārakammaṭṭhānaṃ āraddhaṃ,",
  "atk-s0501a:183_1": "tassāyaṃ atthavaṇṇanā –",
  "atk-s0501a:184_0": "Tattha atthīti saṃvijjanti.",
  "atk-s0501a:184_1": "Imasminti yvāyaṃ uddhaṃ pādatalā adho kesamatthakā tacapariyanto pūro nānappakārassa asucinoti vuccati, tasmiṃ.",
  "atk-s0501a:184_2": "Kāyeti sarīre.",
  "atk-s0501a:184_3": "Sarīrañhi asucisañcayato,",
  "atk-s0501a:184_4": "kucchitānaṃ vā kesādīnañceva cakkhurogādīnañca rogasatānaṃ āyabhūtato kāyoti vuccati. Kesā…pe…",
  "atk-s0501a:184_5": "muttanti ete kesādayo dvattiṃsākārā,",
  "atk-s0501a:184_6": "tattha “atthi imasmiṃ kāye kesā atthi lomā”ti evaṃ sambandho veditabbo.",
  "atk-s0501a:184_7": "Tena kiṃ kathitaṃ hoti?",
  "atk-s0501a:184_8": "Imasmiṃ pādatalā paṭṭhāya upari,",
  "atk-s0501a:184_9": "kesamatthakā paṭṭhāya heṭṭhā,",
  "atk-s0501a:184_10": "tacato paṭṭhāya paritoti ettake byāmamatte kaḷevare sabbākārenāpi vicinanto na koci kiñci muttaṃ vā maṇiṃ",
  "atk-s0501a:184_11": "vā veḷuriyaṃ vā agaruṃ vā candanaṃ vā kuṅkumaṃ vā kappūraṃ vā vāsacuṇṇādiṃ vā aṇumattampi sucibhāvaṃ passati,",
  "atk-s0501a:184_12": "atha kho paramaduggandhajegucchaṃ assirikadassanaṃ nānappakāraṃ kesalomādibhedaṃ asucimeva passatīti.",
  "atk-s0501a:185_0": "Ayaṃ tāvettha padasambandhato vaṇṇanā.",
  "atk-s0501a:186_0": "Asubhabhāvanā",
  "atk-s0501a:187_0": "Asubhabhāvanāvasena panassa evaṃ vaṇṇanā veditabbā –",
  "atk-s0501a:187_1": "evametasmiṃ pāṇātipātāveramaṇisikkhāpadādibhede sīle patiṭṭhitena payogasuddhena ādikammikena kulaputtena",
  "atk-s0501a:187_2": "āsayasuddhiyā adhigamanatthaṃ dvattiṃsākārakammaṭṭhānabhāvanānuyogamanuyuñjitukāmena paṭhamaṃ tāvassa",
  "atk-s0501a:187_3": "āvāsakulalābhagaṇakammaddhānañātigantharogaiddhipalibodhena kittipalibodhena vā saha dasa palibodhā honti.",
  "atk-s0501a:187_4": "Athānena āvāsakulalābhagaṇañātikittīsu saṅgappahānena,",
  "atk-s0501a:187_5": "kammaddhānaganthesu abyāpārena,",
  "atk-s0501a:187_6": "rogassa tikicchāyāti evaṃ te dasa palibodhā upacchinditabbā,",
  "atk-s0501a:187_7": "athānena upacchinnapalibodhena anupacchinnanekkhammābhilāsena koṭippattasallekhavuttitaṃ pariggahetvā",
  "atk-s0501a:187_8": "khuddānukhuddakampi vinayācāraṃ appajahantena āgamādhigamasamannāgato tato aññataraṅgasamannāgato vā",
  "atk-s0501a:187_9": "kammaṭṭhānadāyako ācariyo vinayānurūpena vidhinā upagantabbo,",
  "atk-s0501a:187_10": "vattasampadāya ca ārādhitacittassa tassa attano adhippāyo nivedetabbo.",
  "atk-s0501a:187_11": "Tena tassa nimittajjhāsayacariyādhimuttibhedaṃ ñatvā yadi etaṃ kammaṭṭhānamanurūpaṃ,",
  "atk-s0501a:187_12": "atha yasmiṃ vihāre attanā vasati,",
  "atk-s0501a:187_13": "yadi tasmiṃyeva sopi vasitukāmo hoti,",
  "atk-s0501a:187_14": "tato saṅkhepato kammaṭṭhānaṃ dātabbaṃ.",
  "atk-s0501a:187_15": "Atha aññatra vasitukāmo hoti,",
  "atk-s0501a:187_16": "tato pahātabbapariggahetabbādikathanavasena sapurekkhāraṃ rāgacaritānukulādikathanavasena sappabhedaṃ vitthārena kathetabbaṃ.",
  "atk-s0501a:187_17": "Tena taṃ sapurekkhāraṃ sappabhedaṃ kammaṭṭhānaṃ uggahetvā ācariyaṃ āpucchitvā yāni tāni –",
  "atk-s0501a:188_0": "“Mahāvāsaṃ navāvāsaṃ, jarāvāsañca panthaniṃ;",
  "atk-s0501a:189_0": "Soṇḍiṃ paṇṇañca pupphañca, phalaṃ patthitameva ca.",
  "atk-s0501a:190_0": "“Nagaraṃ dārunā khettaṃ, visabhāgena paṭṭanaṃ;",
  "atk-s0501a:191_0": "Paccantasīmāsappāyaṃ, yattha mitto na labbhati.",
  "atk-s0501a:192_0": "“Aṭṭhārasetāni ṭhānāni, iti viññāya paṇḍito;",
  "atk-s0501a:193_0": "Ārakā parivajjeyya, maggaṃ sappaṭibhayaṃ yathā”ti. –",
  "atk-s0501a:194_0": "Evaṃ aṭṭhārasa senāsanāni parivajjetabbānīti vuccanti. Tāni vajjetvā, yaṃ taṃ –",
  "atk-s0501a:195_0": "“Kathañca,",
  "atk-s0501a:195_1": "bhikkhave,",
  "atk-s0501a:195_2": "senāsanaṃ pañcaṅgasamannāgataṃ hoti? Idha,",
  "atk-s0501a:195_3": "bhikkhave,",
  "atk-s0501a:195_4": "senāsanaṃ nātidūraṃ hoti,",
  "atk-s0501a:195_5": "naccāsannaṃ,",
  "atk-s0501a:195_6": "gamanāgamanasampannaṃ,",
  "atk-s0501a:195_7": "divā appākiṇṇaṃ,",
  "atk-s0501a:195_8": "rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ.",
  "atk-s0501a:195_9": "Tasmiṃ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā.",
  "atk-s0501a:195_10": "Tasmiṃ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā,",
  "atk-s0501a:195_11": "te kālena kālaṃ upasaṅkamitvā paripucchati paripañhati ‘idaṃ, bhante, kathaṃ,",
  "atk-s0501a:195_12": "imassa ko attho’ti? Tassa,",
  "atk-s0501a:195_13": "te āyasmanto avivaṭañceva vivaranti,",
  "atk-s0501a:195_14": "anuttānīkatañca uttāniṃ karonti,",
  "atk-s0501a:195_15": "anekavihitesu ca kaṅkhāṭhāniyesu dhammesu kaṅkhaṃ paṭivinodenti. Evaṃ kho,",
  "atk-s0501a:195_16": "bhikkhave,",
  "atk-s0501a:195_17": "senāsanaṃ pañcaṅgasamannāgataṃ hotī”ti. –",
  "atk-s0501a:196_0": "Evaṃ pañcaṅgasamannāgataṃ senāsanaṃ vuttaṃ.",
  "atk-s0501a:196_1": "Tathārūpaṃ senāsanaṃ upagamma katasabbakiccena kāmesu ādīnavaṃ,",
  "atk-s0501a:196_2": "nekkhamme ca ānisaṃsaṃ paccavekkhitvā buddhasubuddhatāya dhammasudhammatāya saṅghasuppaṭipannatāya ca anussaraṇena cittaṃ pasādetvā yaṃ taṃ –",
  "atk-s0501a:197_0": "“Vacasā manasā ceva, vaṇṇasaṇṭhānato disā;",
  "atk-s0501a:198_0": "Okāsato paricchedā, sattadhuggahaṇaṃ vidū”ti. –",
  "atk-s0501a:199_0": "Evaṃ sattavidhaṃ uggahakosallaṃ;",
  "atk-s0501a:199_1": "anupubbato,",
  "atk-s0501a:199_2": "nātisīghato,",
  "atk-s0501a:199_3": "nātisaṇikato,",
  "atk-s0501a:199_4": "vikkhepappaṭibāhanato,",
  "atk-s0501a:199_5": "paṇṇattisamatikkamato,",
  "atk-s0501a:199_6": "anupubbamuñcanato, appanāto,",
  "atk-s0501a:199_7": "tayo ca suttantāti evaṃ dasavidhaṃ manasikārakosallañca vuttaṃ.",
  "atk-s0501a:199_8": "Taṃ apariccajantena dvattiṃsākārabhāvanā ārabhitabbā.",
  "atk-s0501a:199_9": "Evañhi ārabhato sabbākārena dvattiṃsākārabhāvanā sampajjati no aññathā.",
  "atk-s0501a:200_0": "Tattha āditova tacapañcakaṃ tāva gahetvā api tepiṭakena “kesā lomā”tiādinā nayena anulomato,",
  "atk-s0501a:200_1": "tasmiṃ paguṇībhūte “taco dantā”ti evamādinā nayena paṭilomato,",
  "atk-s0501a:200_2": "tasmimpi paguṇībhūte tadubhayanayeneva anulomappaṭilomato bahi visaṭavitakkavicchedanatthaṃ pāḷipaguṇībhāvatthañca",
  "atk-s0501a:200_3": "vacasā koṭṭhāsasabhāvapariggahatthaṃ manasā ca addhamāsaṃ bhāvetabbaṃ.",
  "atk-s0501a:200_4": "Vacasā hissa bhāvanā bahi visaṭavitakke vicchinditvā manasā bhāvanāya pāḷipaguṇatāya ca paccayo hoti,",
  "atk-s0501a:200_5": "manasā bhāvanā asubhavaṇṇalakkhaṇānaṃ aññataravasena pariggahassa,",
  "atk-s0501a:200_6": "atha teneva nayena vakkapañcakaṃ addhamāsaṃ,",
  "atk-s0501a:200_7": "tato tadubhayamaddhamāsaṃ,",
  "atk-s0501a:200_8": "tato papphāsapañcakamaddhamāsaṃ,",
  "atk-s0501a:200_9": "tato taṃ pañcakattayampi addhamāsaṃ,",
  "atk-s0501a:200_10": "atha ante avuttampi matthaluṅgaṃ pathavīdhātuākārehi saddhiṃ ekato bhāvanatthaṃ idha pakkhipitvā matthaluṅgapañcakaṃ addhamāsaṃ,",
  "atk-s0501a:200_11": "tato pañcakacatukkampi addhamāsaṃ,",
  "atk-s0501a:200_12": "atha medachakkamaddhamāsaṃ,",
  "atk-s0501a:200_13": "tato medachakkena saha pañcakacatukkampi addhamāsaṃ,",
  "atk-s0501a:200_14": "atha muttachakkamaddhamāsaṃ,",
  "atk-s0501a:200_15": "tato sabbameva dvattiṃsākāramaddhamāsanti evaṃ cha māse vaṇṇasaṇṭhānadisokāsaparicchedato vavatthapentena bhāvetabbaṃ.",
  "atk-s0501a:200_16": "Etaṃ majjhimapaññaṃ puggalaṃ sandhāya vuttaṃ.",
  "atk-s0501a:200_17": "Mandapaññena tu yāvajīvaṃ bhāvetabbaṃ tikkhapaññassa na cireneva bhāvanā sampajjatīti.",
  "atk-s0501a:201_0": "Etthāha –",
  "atk-s0501a:201_1": "“kathaṃ panāyamimaṃ dvattiṃsākāraṃ vaṇṇādito vavatthapetī”ti?",
  "atk-s0501a:201_2": "Ayañhi “atthi imasmiṃ kāye kesā”ti evamādinā nayena tacapañcakādivibhāgato dvattiṃsākāraṃ bhāvento kesā tāva vaṇṇato kāḷakāti vavatthapeti,",
  "atk-s0501a:201_3": "yādisakā vānena diṭṭhā honti.",
  "atk-s0501a:201_4": "Saṇṭhānato dīghavaṭṭalikā tulādaṇḍamivāti vavatthapeti.",
  "atk-s0501a:201_5": "Disato pana yasmā imasmiṃ kāye nābhito uddhaṃ uparimā disā adho heṭṭhimāti vuccati,",
  "atk-s0501a:201_6": "tasmā imassa kāyassa uparimāya disāya jātāti vavatthapeti.",
  "atk-s0501a:201_7": "Okāsato nalāṭantakaṇṇacūḷikagalavāṭakaparicchinne sīsacamme jātāti.",
  "atk-s0501a:201_8": "Tattha yathā vammikamatthake jātāni kuṇṭhatiṇāni na jānanti “mayaṃ vammikamatthake jātānī”ti;",
  "atk-s0501a:201_9": "napi vammikamatthako jānāti “mayi kuṇṭhatiṇāni jātānī”ti;",
  "atk-s0501a:201_10": "evameva na kesā jānanti “mayaṃ sīsacamme jātā”ti,",
  "atk-s0501a:201_11": "napi sīsacammaṃ jānāti “mayi kesā jātā”ti.",
  "atk-s0501a:201_12": "Ābhogapaccavekkhaṇavirahitā hi ete dhammā acetanā abyākatā suññā paramaduggandhajegucchappaṭikūlā,",
  "atk-s0501a:201_13": "na satto na puggaloti vavatthapeti.",
  "atk-s0501a:201_14": "Paricchedatoti duvidho paricchedo sabhāgavisabhāgavasena.",
  "atk-s0501a:201_15": "Tattha kesā heṭṭhā patiṭṭhitacammatalena tattha vīhaggamattaṃ pavisitvā patiṭṭhitena attano mūlatalena",
  "atk-s0501a:201_16": "ca upari ākāsena tiriyaṃ aññamaññena paricchinnāti evaṃ sabhāgaparicchedato,",
  "atk-s0501a:201_17": "kesā na avasesaekatiṃsākārā.",
  "atk-s0501a:201_18": "Avasesā ekatiṃsā na kesāti evaṃ visabhāgaparicchedato ca vavatthapeti.",
  "atk-s0501a:201_19": "Evaṃ tāva kese vaṇṇādito vavatthapeti.",
  "atk-s0501a:202_0": "Avasesesu lomā vaṇṇato yebhuyyena nīlavaṇṇāti vavatthapeti,",
  "atk-s0501a:202_1": "yādisakā vānena diṭṭhā honti.",
  "atk-s0501a:202_2": "Saṇṭhānato oṇatacāpasaṇṭhānā,",
  "atk-s0501a:202_3": "upari vaṅkatālahīrasaṇṭhānā vā,",
  "atk-s0501a:202_4": "disato dvīsu disāsu jātā,",
  "atk-s0501a:202_5": "okāsato hatthatalapādatale ṭhapetvā yebhuyyena avasesasarīracamme jātāti.",
  "atk-s0501a:203_0": "Tattha yathā purāṇagāmaṭṭhāne jātāni dabbatiṇāni na jānanti “mayaṃ purāṇagāmaṭṭhāne jātānī”ti,",
  "atk-s0501a:203_1": "na ca purāṇagāmaṭṭhānaṃ jānāti “mayi dabbatiṇāni jātānī”ti,",
  "atk-s0501a:203_2": "evameva na lomā jānanti “mayaṃ sarīracamme jātā”ti,",
  "atk-s0501a:203_3": "napi sarīracammaṃ jānāti “mayi lomā jātā”ti.",
  "atk-s0501a:203_4": "Ābhogapaccavekkhaṇavirahitā hi ete dhammā acetanā abyākatā suññā paramaduggandhajegucchapaṭikūlā,",
  "atk-s0501a:203_5": "na satto na puggaloti vavatthapeti.",
  "atk-s0501a:203_6": "Paricchedato heṭṭhā patiṭṭhitacammatalena tattha likkhāmattaṃ pavisitvā patiṭṭhitena attano mūlena ca",
  "atk-s0501a:203_7": "upari ākāsena tiriyaṃ aññamaññena paricchinnāti vavatthapeti.",
  "atk-s0501a:203_8": "Ayametesaṃ sabhāgaparicchedo,",
  "atk-s0501a:203_9": "visabhāgaparicchedo pana kesasadiso evāti evaṃ lome vaṇṇādito vavatthapeti.",
  "atk-s0501a:204_0": "Tato paraṃ nakhā yassa paripuṇṇā,",
  "atk-s0501a:204_1": "tassa vīsati.",
  "atk-s0501a:204_2": "Te sabbepi vaṇṇato maṃsavinimuttokāse setā,",
  "atk-s0501a:204_3": "maṃsasambandhe tambavaṇṇāti vavatthapeti.",
  "atk-s0501a:204_4": "Saṇṭhānato yathāsakapatiṭṭhitokāsasaṇṭhānā,",
  "atk-s0501a:204_5": "yebhuyyena madhukaphalaṭṭhikasaṇṭhānā,",
  "atk-s0501a:204_6": "macchasakalikasaṇṭhānā vāti vavatthapeti.",
  "atk-s0501a:204_7": "Disato dvīsu disāsu jātā,",
  "atk-s0501a:204_8": "okāsato aṅgulīnaṃ aggesu patiṭṭhitāti.",
  "atk-s0501a:205_0": "Tattha yathā nāma gāmadārakehi daṇḍakaggesu madhukaphalaṭṭhikā ṭhapitā na jānanti “mayaṃ daṇḍakaggesu ṭhapitā”ti,",
  "atk-s0501a:205_1": "napi daṇḍakā jānanti “amhesu madhukaphalaṭṭhikā ṭhapitā”ti;",
  "atk-s0501a:205_2": "evameva nakhā na jānanti “mayaṃ aṅgulīnaṃ aggesu patiṭṭhitā”ti,",
  "atk-s0501a:205_3": "napi aṅguliyo jānanti “amhākaṃ aggesu nakhā patiṭṭhitā”ti.",
  "atk-s0501a:205_4": "Ābhogapaccavekkhaṇavirahitā hi ete dhammā acetanā…pe…",
  "atk-s0501a:205_5": "na puggaloti vavatthapeti.",
  "atk-s0501a:205_6": "Paricchedato heṭṭhā mūle ca aṅgulimaṃsena,",
  "atk-s0501a:205_7": "tattha patiṭṭhitatalena vā upari agge ca ākāsena,",
  "atk-s0501a:205_8": "ubhatopassesu aṅgulīnaṃ ubhatokoṭicammena paricchinnāti vavatthapeti.",
  "atk-s0501a:205_9": "Ayametesaṃ sabhāgaparicchedo,",
  "atk-s0501a:205_10": "visabhāgaparicchedo pana kesasadiso evāti evaṃ nakhe vaṇṇādito vavatthapeti.",
  "atk-s0501a:206_0": "Tato paraṃ dantā yassa paripuṇṇā,",
  "atk-s0501a:206_1": "tassa dvattiṃsa.",
  "atk-s0501a:206_2": "Te sabbepi vaṇṇato setavaṇṇāti vavatthapeti.",
  "atk-s0501a:206_3": "Yassa samasaṇṭhitā honti,",
  "atk-s0501a:206_4": "tassa kharapattacchinnasaṅkhapaṭalamiva samaganthitasetakusumamakuḷamālā viya ca khāyanti.",
  "atk-s0501a:206_5": "Yassa visamasaṇṭhitā,",
  "atk-s0501a:206_6": "tassa jiṇṇaāsanasālāpīṭhakapaṭipāṭi viya nānāsaṇṭhānāti saṇṭhānato vavatthapeti.",
  "atk-s0501a:206_7": "Tesañhi ubhayadantapantipariyosānesu heṭṭhato uparito ca dve dve katvā aṭṭha dantā catukoṭikā catumūlikā āsandikasaṇṭhānā,",
  "atk-s0501a:206_8": "tesaṃ orato teneva kamena sanniviṭṭhā aṭṭha dantā tikoṭikā timūlikā siṅghāṭakasaṇṭhānā.",
  "atk-s0501a:206_9": "Tesampi orato teneva kamena heṭṭhato uparito ca ekamekaṃ katvā cattāro dantā dvikoṭikā dvimūlikā yānakūpatthambhinīsaṇṭhānā.",
  "atk-s0501a:206_10": "Tesampi orato teneva kamena sanniviṭṭhā cattāro dāṭhādantā ekakoṭikā ekamūlikā mallikāmakuḷasaṇṭhānā.",
  "atk-s0501a:206_11": "Tato ubhayadantapantivemajjhe heṭṭhā cattāro upari cattāro katvā aṭṭha dantā ekakoṭikā ekamūlikā tumbabījasaṇṭhānā.",
  "atk-s0501a:206_12": "Disato uparimāya disāya jātā.",
  "atk-s0501a:206_13": "Okāsato uparimā uparimahanukaṭṭhike adhokoṭikā,",
  "atk-s0501a:206_14": "heṭṭhimā heṭṭhimahanukaṭṭhike uddhaṃkoṭikā hutvā patiṭṭhitāti.",
  "atk-s0501a:207_0": "Tattha yathā navakammikapurisena heṭṭhā silātale patiṭṭhāpitā uparimatale pavesitā thambhā na jānanti “mayaṃ heṭṭhāsilātale patiṭṭhāpitā,",
  "atk-s0501a:207_1": "uparimatale pavesitā”ti,",
  "atk-s0501a:207_2": "na heṭṭhāsilātalaṃ jānāti “mayi thambhā patiṭṭhāpitā”ti,",
  "atk-s0501a:207_3": "na uparimatalaṃ jānāti “mayi thambhā paviṭṭhā”ti;",
  "atk-s0501a:207_4": "evameva dantā na jānanti “mayaṃ heṭṭhāhanukaṭṭhike patiṭṭhitā,",
  "atk-s0501a:207_5": "uparimahanukaṭṭhike paviṭṭhā”ti,",
  "atk-s0501a:207_6": "nāpi heṭṭhāhanukaṭṭhikaṃ jānāti “mayi dantā patiṭṭhitā”ti,",
  "atk-s0501a:207_7": "na uparimahanukaṭṭhikaṃ jānāti “mayi dantā paviṭṭhā”ti.",
  "atk-s0501a:207_8": "Ābhogapaccavekkhaṇavirahitā hi ete dhammā…pe…",
  "atk-s0501a:207_9": "na puggaloti.",
  "atk-s0501a:207_10": "Paricchedato heṭṭhā hanukaṭṭhikūpena hanukaṭṭhikaṃ pavisitvā patiṭṭhitena attano mūlatalena ca upari",
  "atk-s0501a:207_11": "ākāsena tiriyaṃ aññamaññena paricchinnāti vavatthapeti.",
  "atk-s0501a:207_12": "Ayametesaṃ sabhāgaparicchedo,",
  "atk-s0501a:207_13": "visabhāgaparicchedo pana kesasadiso evāti evaṃ dante vaṇṇādito vavatthapeti.",
  "atk-s0501a:208_0": "Tato paraṃ antosarīre nānākuṇapasañcayappaṭicchādakaṃ taco vaṇṇato setoti vavatthapeti.",
  "atk-s0501a:208_1": "So hi yadipi chavirāgarañjitattā kāḷakodātādivaṇṇavasena nānāvaṇṇo viya dissati,",
  "atk-s0501a:208_2": "tathāpi sabhāgavaṇṇena seto eva.",
  "atk-s0501a:208_3": "So panassa setabhāvo aggijālābhighātapaharaṇapahārādīhi viddhaṃsitāya chaviyā pākaṭo hoti.",
  "atk-s0501a:208_4": "Saṇṭhānato saṅkhepena kañcukasaṇṭhāno,",
  "atk-s0501a:208_5": "vitthārena nānāsaṇṭhānoti.",
  "atk-s0501a:208_6": "Tathā hi pādaṅgulittaco kosakārakakosasaṇṭhāno,",
  "atk-s0501a:208_7": "piṭṭhipādattaco puṭabaddhūpāhanasaṇṭhāno,",
  "atk-s0501a:208_8": "jaṅghattaco bhattapuṭakatālapaṇṇasaṇṭhāno,",
  "atk-s0501a:208_9": "ūruttaco taṇḍulabharitadīghatthavikasaṇṭhāno,",
  "atk-s0501a:208_10": "ānisadattaco udakapūritapaṭaparissāvanasaṇṭhāno,",
  "atk-s0501a:208_11": "piṭṭhittaco phalakonaddhacammasaṇṭhāno,",
  "atk-s0501a:208_12": "kucchittaco vīṇādoṇikonaddhacammasaṇṭhāno,",
  "atk-s0501a:208_13": "urattaco yebhuyyena caturassasaṇṭhāno,",
  "atk-s0501a:208_14": "dvibāhuttaco tūṇīronaddhacammasaṇṭhāno,",
  "atk-s0501a:208_15": "piṭṭhihatthattaco khurakosasaṇṭhāno phaṇakatthavikasaṇṭhāno vā,",
  "atk-s0501a:208_16": "hatthaṅgulittaco kuñcikākosasaṇṭhāno,",
  "atk-s0501a:208_17": "gīvattaco galakañcukasaṇṭhāno,",
  "atk-s0501a:208_18": "mukhattaco chiddāvachiddakimikulāvakasaṇṭhāno,",
  "atk-s0501a:208_19": "sīsattaco pattatthavikasaṇṭhānoti.",
  "atk-s0501a:209_0": "Tacapariggaṇhakena ca yogāvacarena uttaroṭṭhato paṭṭhāya tacassa maṃsassa ca antarena cittaṃ pesentena paṭhamaṃ tāva mukhattaco vavatthapetabbo,",
  "atk-s0501a:209_1": "tato sīsattaco,",
  "atk-s0501a:209_2": "atha bahigīvattaco,",
  "atk-s0501a:209_3": "tato anulomena paṭilomena ca dakkhiṇahatthattaco.",
  "atk-s0501a:209_4": "Atha teneva kamena vāmahatthattaco,",
  "atk-s0501a:209_5": "tato piṭṭhittaco,",
  "atk-s0501a:209_6": "atha ānisadattaco,",
  "atk-s0501a:209_7": "tato anulomena paṭilomena ca dakkhiṇapādattaco,",
  "atk-s0501a:209_8": "atha vāmapādattaco,",
  "atk-s0501a:209_9": "tato vatthiudarahadayaabbhantaragīvattaco,",
  "atk-s0501a:209_10": "tato heṭṭhimahanukattaco,",
  "atk-s0501a:209_11": "atha adharoṭṭhattaco.",
  "atk-s0501a:209_12": "Evaṃ yāva puna upari oṭṭhattacoti.",
  "atk-s0501a:209_13": "Disato dvīsu disāsu jāto.",
  "atk-s0501a:209_14": "Okāsato sakalasarīraṃ pariyonandhitvā ṭhitoti.",
  "atk-s0501a:210_0": "Tattha yathā allacammapariyonaddhāya peḷāya na allacammaṃ jānāti “mayā peḷā pariyonaddhā”ti,",
  "atk-s0501a:210_1": "napi peḷā jānāti “ahaṃ allacammena pariyonaddhā”ti;",
  "atk-s0501a:210_2": "evameva na taco jānāti “mayā idaṃ cātumahābhūtikaṃ sarīraṃ onaddha”nti,",
  "atk-s0501a:210_3": "napi idaṃ cātumahābhūtikaṃ sarīraṃ jānāti “ahaṃ tacena onaddha”nti.",
  "atk-s0501a:210_4": "Ābhogapaccavekkhaṇavirahitā hi ete dhammā…pe…",
  "atk-s0501a:210_5": "na puggaloti.",
  "atk-s0501a:210_6": "Kevalaṃ tu –",
  "atk-s0501a:211_0": "“Allacammapaṭicchanno, navadvāro mahāvaṇo;",
  "atk-s0501a:212_0": "Samantato paggharati, asucipūtigandhiyo”ti.",
  "atk-s0501a:213_0": "Paricchedato heṭṭhā maṃsena tattha patiṭṭhitatalena vā upari chaviyā paricchinnoti vavatthapeti.",
  "atk-s0501a:213_1": "Ayametassa sabhāgaparicchedo,",
  "atk-s0501a:213_2": "visabhāgaparicchedo pana kesasadiso evāti evaṃ tacaṃ vaṇṇādito vavatthapeti.",
  "atk-s0501a:214_0": "Tato paraṃ sarīre navapesisatappabhedaṃ maṃsaṃ vaṇṇato rattaṃ pālibhaddakapupphasannibhanti vavatthapeti.",
  "atk-s0501a:214_1": "Saṇṭhānato nānāsaṇṭhānanti.",
  "atk-s0501a:214_2": "Tathā hi tattha jaṅghamaṃsaṃ tālapattapuṭabhattasaṇṭhānaṃ,",
  "atk-s0501a:214_3": "avikasitaketakīmakuḷasaṇṭhānantipi keci.",
  "atk-s0501a:214_4": "Ūrumaṃsaṃ sudhāpisananisadapotakasaṇṭhānaṃ,",
  "atk-s0501a:214_5": "ānisadamaṃsaṃ uddhanakoṭisaṇṭhānaṃ,",
  "atk-s0501a:214_6": "piṭṭhimaṃsaṃ tālaguḷapaṭalasaṇṭhānaṃ,",
  "atk-s0501a:214_7": "phāsukadvayamaṃsaṃ vaṃsamayakoṭṭhakucchipadesamhi tanumattikālepasaṇṭhānaṃ,",
  "atk-s0501a:214_8": "thanamaṃsaṃ vaṭṭetvā avakkhittaddhamattikāpiṇḍasaṇṭhānaṃ,",
  "atk-s0501a:214_9": "dvebāhumaṃsaṃ naṅguṭṭhasīsapāde chetvā niccammaṃ katvā ṭhapitamahāmūsikasaṇṭhānaṃ,",
  "atk-s0501a:214_10": "maṃsasūnakasaṇṭhānantipi eke.",
  "atk-s0501a:214_11": "Gaṇḍamaṃsaṃ gaṇḍappadese ṭhapitakarañjabījasaṇṭhānaṃ,",
  "atk-s0501a:214_12": "maṇḍūkasaṇṭhānantipi eke.",
  "atk-s0501a:214_13": "Jivhāmaṃsaṃ nuhīpattasaṇṭhānaṃ,",
  "atk-s0501a:214_14": "nāsāmaṃsaṃ omukhanikkhittapaṇṇakosasaṇṭhānaṃ,",
  "atk-s0501a:214_15": "0.akkhikūpamaṃsaṃ addhapakkaudumbarasaṇṭhānaṃ,",
  "atk-s0501a:214_16": "sīsamaṃsaṃ pattapacanakaṭāhatanulepasaṇṭhānanti.",
  "atk-s0501a:214_17": "Maṃsapariggaṇhakena ca yogāvacarena etāneva oḷārikamaṃsāni saṇṭhānato vavatthapetabbāni.",
  "atk-s0501a:214_18": "Evañhi vavatthāpayato sukhumāni maṃsāni ñāṇassa āpāthaṃ āgacchantīti.",
  "atk-s0501a:214_19": "Disato dvīsu disāsu jātaṃ.",
  "atk-s0501a:214_20": "Okāsato sādhikāni tīṇi aṭṭhisatāni anulimpitvā ṭhitanti.",
  "atk-s0501a:215_0": "Tattha yathā thūlamattikānulittāya bhittiyā na thūlamattikā jānāti “mayā bhitti anulittā”ti,",
  "atk-s0501a:215_1": "napi bhitti jānāti “ahaṃ thūlamattikāya anulittā”ti,",
  "atk-s0501a:215_2": "evamevaṃ na navapesisatappabhedaṃ maṃsaṃ jānāti “mayā aṭṭhisatattayaṃ anulitta”nti,",
  "atk-s0501a:215_3": "napi aṭṭhisatattayaṃ jānāti “ahaṃ navapesisatappabhedena maṃsena anulitta”nti.",
  "atk-s0501a:215_4": "Ābhogapaccavekkhaṇavirahitā hi ete dhammā…pe…",
  "atk-s0501a:215_5": "na puggaloti.",
  "atk-s0501a:215_6": "Kevalaṃ tu –",
  "atk-s0501a:216_0": "“Navapesisatā maṃsā, anulittā kaḷevaraṃ;",
  "atk-s0501a:217_0": "Nānākimikulākiṇṇaṃ, mīḷhaṭṭhānaṃva pūtika”nti.",
  "atk-s0501a:218_0": "Paricchedato heṭṭhā aṭṭhisaṅghāṭena tattha patiṭṭhitatalena vā upari tacena tiriyaṃ aññamaññena paricchinnanti vavatthapeti.",
  "atk-s0501a:218_1": "Ayametassa sabhāgaparicchedo,",
  "atk-s0501a:218_2": "visabhāgaparicchedo pana kesasadiso evāti evaṃ maṃsaṃ vaṇṇādito vavatthapeti.",
  "atk-s0501a:219_0": "Tato paraṃ sarīre navasatappabhedā nhārū vaṇṇato setāti vavatthapeti,",
  "atk-s0501a:219_1": "madhuvaṇṇātipi eke.",
  "atk-s0501a:219_2": "Saṇṭhānato nānāsaṇṭhānāti.",
  "atk-s0501a:219_3": "Tathā hi tattha mahantā mahantā nhārū kandalamakuḷasaṇṭhānā,",
  "atk-s0501a:219_4": "tato sukhumatarā sūkaravāgurarajjusaṇṭhānā,",
  "atk-s0501a:219_5": "tato aṇukatarā pūtilatāsaṇṭhānā,",
  "atk-s0501a:219_6": "tato aṇukatarā sīhaḷamahāvīṇātantisaṇṭhānā,",
  "atk-s0501a:219_7": "tato aṇukatarā thūlasuttakasaṇṭhānā,",
  "atk-s0501a:219_8": "hatthapiṭṭhipādapiṭṭhīsu nhārū sakuṇapādasaṇṭhānā,",
  "atk-s0501a:219_9": "sīse nhārū gāmadārakānaṃ sīse ṭhapitaviraḷataradukūlasaṇṭhānā,",
  "atk-s0501a:219_10": "piṭṭhiyā nhārū temetvā ātape pasāritamacchajālasaṇṭhānā,",
  "atk-s0501a:219_11": "avasesā imasmiṃ sarīre taṃtaṃaṅgapaccaṅgānugatā nhārū sarīre paṭimukkajālakañcukasaṇṭhānāti.",
  "atk-s0501a:219_12": "Disato dvīsu disāsu jātā.",
  "atk-s0501a:219_13": "Tesu ca dakkhiṇakaṇṇacūḷikato paṭṭhāya pañca kaṇḍaranāmakā mahānhārū purato ca pacchato ca vinandhamānā vāmapassaṃ gatā,",
  "atk-s0501a:219_14": "vāmakaṇṇacūḷikato paṭṭhāya pañca purato ca pacchato ca vinandhamānā dakkhiṇapassaṃ gatā,",
  "atk-s0501a:219_15": "dakkhiṇagalavāṭakato paṭṭhāya pañca purato ca pacchato ca vinandhamānā vāmapassaṃ gatā,",
  "atk-s0501a:219_16": "vāmagalavāṭakato paṭṭhāya pañca purato ca pacchato ca vinandhamānā dakkhiṇapassaṃ gatā,",
  "atk-s0501a:219_17": "dakkhiṇahatthaṃ vinandhamānā purato ca pacchato ca pañca pañcāti dasa kaṇḍaranāmakā eva mahānhārū āruḷhā.",
  "atk-s0501a:219_18": "Tathā vāmahatthaṃ,",
  "atk-s0501a:219_19": "dakkhiṇapādaṃ,",
  "atk-s0501a:219_20": "vāmapādañcāti evamete saṭṭhi mahānhārū sarīradhārakā sarīraniyāmakātipi vavatthapeti.",
  "atk-s0501a:219_21": "Okāsato sakalasarīre aṭṭhicammānaṃ aṭṭhimaṃsānañca antare aṭṭhīni ābandhamānā ṭhitāti.",
  "atk-s0501a:220_0": "Tattha yathā vallisantānabaddhesu kuṭṭadārūsu na vallisantānā jānanti “amhehi kuṭṭadārūni ābaddhānī”ti,",
  "atk-s0501a:220_1": "napi kuṭṭadārūni jānanti “mayaṃ vallisantānehi ābaddhānī”ti;",
  "atk-s0501a:220_2": "evameva na nhārū jānanti “amhehi tīṇi aṭṭhisatāni ābaddhānī”ti,",
  "atk-s0501a:220_3": "napi tīṇi aṭṭhisatāni jānanti “mayaṃ nhārūhi ābaddhānī”ti.",
  "atk-s0501a:220_4": "Ābhogapaccavekkhaṇavirahitā hi ete dhammā…pe…",
  "atk-s0501a:220_5": "na puggaloti.",
  "atk-s0501a:220_6": "Kevalaṃ tu –",
  "atk-s0501a:221_0": "“Navanhārusatā honti, byāmamatte kaḷevare;",
  "atk-s0501a:222_0": "Bandhanti aṭṭhisaṅghāṭaṃ, agāramiva valliyo”ti.",
  "atk-s0501a:223_0": "Paricchedato heṭṭhā tīhi aṭṭhisatehi tattha patiṭṭhitatalehi vā upari tacamaṃsehi tiriyaṃ aññamaññena paricchinnāti vavatthapeti.",
  "atk-s0501a:223_1": "Ayametesaṃ sabhāgaparicchedo,",
  "atk-s0501a:223_2": "visabhāgaparicchedo pana kesasadiso evāti evaṃ nhārū vaṇṇādito vavatthapeti.",
  "atk-s0501a:224_0": "Tato paraṃ sarīre dvattiṃsadantaṭṭhikānaṃ visuṃ gahitattā sesāni catusaṭṭhi hatthaṭṭhikāni catusaṭṭhi",
  "atk-s0501a:224_1": "pādaṭṭhikāni catusaṭṭhi mudukaṭṭhikāni maṃsanissitāni dve paṇhikaṭṭhīni ekekasmiṃ pāde dve dve gopphakaṭṭhikāni",
  "atk-s0501a:224_2": "dve jaṅghaṭṭhikāni ekaṃ jaṇṇukaṭṭhi ekaṃ ūruṭṭhi dve kaṭiṭṭhīni aṭṭhārasa piṭṭhikaṇṭakaṭṭhīni catuvīsati",
  "atk-s0501a:224_3": "phāsukaṭṭhīni cuddasa uraṭṭhīni ekaṃ hadayaṭṭhi dve akkhakaṭṭhīni dve piṭṭhibāhaṭṭhīni dve bāhaṭṭhīni",
  "atk-s0501a:224_4": "dve dve aggabāhaṭṭhīni satta gīvaṭṭhīni dve hanukaṭṭhīni ekaṃ nāsikaṭṭhi dve akkhiṭṭhīni dve kaṇṇaṭṭhīni",
  "atk-s0501a:224_5": "ekaṃ nalāṭaṭṭhi ekaṃ muddhaṭṭhi nava sīsakapālaṭṭhīnīti evamādinā nayena vuttappabhedāni aṭṭhīni sabbāneva",
  "atk-s0501a:224_6": "vaṇṇato setānīti vavatthapeti.",
  "atk-s0501a:225_0": "Saṇṭhānato nānāsaṇṭhānāni.",
  "atk-s0501a:225_1": "Tathā hi tattha aggapādaṅguliyaṭṭhīni katakabījasaṇṭhānāni,",
  "atk-s0501a:225_2": "tadanantarāni aṅgulīnaṃ majjhapabbaṭṭhīni aparipuṇṇapanasaṭṭhisaṇṭhānāni,",
  "atk-s0501a:225_3": "mūlapabbaṭṭhīni paṇavasaṇṭhānāni,",
  "atk-s0501a:225_4": "morasakalisaṇṭhānānītipi eke.",
  "atk-s0501a:225_5": "Piṭṭhipādaṭṭhīni koṭṭitakandalakandarāsisaṇṭhānāni paṇhikaṭṭhīni ekaṭṭhitālaphalabījasaṇṭhānāni,",
  "atk-s0501a:225_6": "gopphakaṭṭhīni ekatobaddhakīḷāgoḷakasaṇṭhānāni,",
  "atk-s0501a:225_7": "jaṅghaṭṭhikesu khuddakaṃ dhanudaṇḍasaṇṭhānaṃ,",
  "atk-s0501a:225_8": "mahantaṃ khuppipāsāmilātadhamanipiṭṭhisaṇṭhānaṃ,",
  "atk-s0501a:225_9": "jaṅghaṭṭhikassa gopphakaṭṭhikesu patiṭṭhitaṭṭhānaṃ apanītatacakhajjūrīkaḷīrasaṇṭhānaṃ,",
  "atk-s0501a:225_10": "jaṅghaṭṭhikassa jaṇṇukaṭṭhike patiṭṭhitaṭṭhānaṃ mudiṅgamatthakasaṇṭhānaṃ jaṇṇukaṭṭhi ekapassato ghaṭṭitapheṇasaṇṭhānaṃ,",
  "atk-s0501a:225_11": "ūruṭṭhīni duttacchitavāsipharasudaṇḍasaṇṭhānāni,",
  "atk-s0501a:225_12": "ūruṭṭhikassa kaṭaṭṭhike patiṭṭhitaṭṭhānaṃ suvaṇṇakārānaṃ aggijālanakasalākābundisaṇṭhānaṃ,",
  "atk-s0501a:225_13": "tappatiṭṭhitokāso aggacchinnapunnāgaphalasaṇṭhāno,",
  "atk-s0501a:225_14": "kaṭiṭṭhīni dvepi ekābaddhāni hutvā kumbhakārehi katacullisaṇṭhānāni,",
  "atk-s0501a:225_15": "tāpasabhisikāsaṇṭhānānītipi eke.",
  "atk-s0501a:225_16": "Ānisadaṭṭhīni heṭṭhāmukhaṭhapitasappaphaṇasaṇṭhānāni,",
  "atk-s0501a:225_17": "sattaṭṭhaṭṭhānesu chiddāvachiddāni aṭṭhārasa piṭṭhikaṇṭakaṭṭhīni abbhantarato uparūpari ṭhapitasīsakapaṭṭaveṭhakasaṇṭhānāni,",
  "atk-s0501a:225_18": "bāhirato vaṭṭanāvalisaṇṭhānāni,",
  "atk-s0501a:225_19": "tesaṃ antarantarā kakacadantasadisāni dve tīṇi kaṇṭakāni honti,",
  "atk-s0501a:225_20": "catuvīsatiyā phāsukaṭṭhīsu paripuṇṇāni paripuṇṇasīhaḷadāttasaṇṭhānāni,",
  "atk-s0501a:225_21": "aparipuṇṇāni aparipuṇṇasīhaḷadāttasaṇṭhānāni,",
  "atk-s0501a:225_22": "sabbāneva odātakukkuṭassa pasāritapakkhadvayasaṇṭhānānītipi eke.",
  "atk-s0501a:225_23": "Cuddasa uraṭṭhīni jiṇṇasandamānikaphalakapantisaṇṭhānāni,",
  "atk-s0501a:225_24": "hadayaṭṭhi dabbiphaṇasaṇṭhānaṃ,",
  "atk-s0501a:225_25": "akkhakaṭṭhīni khuddakalohavāsidaṇḍasaṇṭhānāni,",
  "atk-s0501a:225_26": "tesaṃ heṭṭhā aṭṭhi addhacandasaṇṭhānaṃ,",
  "atk-s0501a:225_27": "piṭṭhibāhaṭṭhīni pharasuphaṇasaṇṭhānāni,",
  "atk-s0501a:225_28": "upaḍḍhacchinnasīhaḷakudālasaṇṭhānānītipi eke.",
  "atk-s0501a:225_29": "Bāhaṭṭhīni ādāsadaṇḍasaṇṭhānāni,",
  "atk-s0501a:225_30": "mahāvāsidaṇḍasaṇṭhānānītipi eke.",
  "atk-s0501a:225_31": "Aggabāhaṭṭhīni yamakatālakandasaṇṭhānāni,",
  "atk-s0501a:225_32": "maṇibandhaṭṭhīni ekato alliyāpetvā ṭhapitasīsakapaṭṭaveṭhakasaṇṭhānāni,",
  "atk-s0501a:225_33": "piṭṭhihatthaṭṭhīni koṭṭitakandalakandarāsisaṇṭhānāni,",
  "atk-s0501a:225_34": "hatthaṅgulimūlapabbaṭṭhīni paṇavasaṇṭhānāni,",
  "atk-s0501a:225_35": "majjhapabbaṭṭhīni aparipuṇṇapanasaṭṭhisaṇṭhānāni,",
  "atk-s0501a:225_36": "aggapabbaṭṭhīni katakabījasaṇṭhānāni,",
  "atk-s0501a:225_37": "satta gīvaṭṭhīni daṇḍe vijjhitvā paṭipāṭiyā ṭhapitavaṃsakaḷīrakhaṇḍasaṇṭhānāni,",
  "atk-s0501a:225_38": "heṭṭhimahanukaṭṭhi kammārānaṃ ayokūṭayottakasaṇṭhānaṃ,",
  "atk-s0501a:225_39": "uparimahanukaṭṭhi avalekhanasatthakasaṇṭhānaṃ,",
  "atk-s0501a:225_40": "akkhināsakūpaṭṭhīni apanītamiñjataruṇatālaṭṭhisaṇṭhānāni,",
  "atk-s0501a:225_41": "nalāṭaṭṭhi adhomukhaṭhapitabhinnasaṅkhakapālasaṇṭhānaṃ,",
  "atk-s0501a:225_42": "kaṇṇacūḷikaṭṭhīni nhāpitakhurakosasaṇṭhānāni,",
  "atk-s0501a:225_43": "nalāṭakaṇṇacūḷikānaṃ upari paṭṭabandhanokāse aṭṭhibahalaghaṭapuṇṇapaṭapilotikakhaṇḍasaṇṭhānaṃ,",
  "atk-s0501a:225_44": "muddhanaṭṭhi mukhacchinnavaṅkanāḷikerasaṇṭhānaṃ,",
  "atk-s0501a:225_45": "sīsaṭṭhīni sibbetvā ṭhapitajajjarālābukaṭāhasaṇṭhānānīti.",
  "atk-s0501a:225_46": "Disato dvīsu disāsu jātāni.",
  "atk-s0501a:226_0": "Okāsato avisesena sakalasarīre ṭhitāni,",
  "atk-s0501a:226_1": "visesena tu sīsaṭṭhīni gīvaṭṭhikesu patiṭṭhitāni,",
  "atk-s0501a:226_2": "gīvaṭṭhīni piṭṭhikaṇṭakaṭṭhīsu patiṭṭhitāni,",
  "atk-s0501a:226_3": "piṭṭhikaṇṭakaṭṭhīni kaṭiṭṭhīsu patiṭṭhitāni,",
  "atk-s0501a:226_4": "kaṭiṭṭhīni ūruṭṭhikesu patiṭṭhitāni,",
  "atk-s0501a:226_5": "uruṭṭhīni jaṇṇukaṭṭhikesu,",
  "atk-s0501a:226_6": "jaṇṇukaṭṭhīni jaṅghaṭṭhikesu,",
  "atk-s0501a:226_7": "jaṅghaṭṭhīni gopphakaṭṭhikesu,",
  "atk-s0501a:226_8": "gopphakaṭṭhīni piṭṭhipādaṭṭhikesu patiṭṭhitāni,",
  "atk-s0501a:226_9": "piṭṭhipādaṭṭhikāni ca gopphakaṭṭhīni ukkhipitvā ṭhitāni,",
  "atk-s0501a:226_10": "gopphakaṭṭhīni jaṅghaṭṭhīni…pe…",
  "atk-s0501a:226_11": "gīvaṭṭhīni sīsaṭṭhīni ukkhipitvā ṭhitānīti etenānusārena avasesānipi aṭṭhīni veditabbāni.",
  "atk-s0501a:227_0": "Tattha yathā iṭṭhakagopānasicayādīsu na uparimā iṭṭhakādayo jānanti “mayaṃ heṭṭhimesu patiṭṭhitā”ti,",
  "atk-s0501a:227_1": "napi heṭṭhimā jānanti “mayaṃ uparimāni ukkhipitvā ṭhitā”ti;",
  "atk-s0501a:227_2": "evameva na sīsaṭṭhikāni jānanti “mayaṃ gīvaṭṭhikesu patiṭṭhitānī”ti…pe…",
  "atk-s0501a:227_3": "na gopphakaṭṭhikāni jānanti “mayaṃ piṭṭhipādaṭṭhikesu patiṭṭhitānī”ti,",
  "atk-s0501a:227_4": "napi piṭṭhipādaṭṭhikāni jānanti “mayaṃ gopphakaṭṭhīni ukkhipitvā ṭhitānī”ti.",
  "atk-s0501a:227_5": "Ābhogapaccavekkhaṇavirahitā hi ete dhammā…pe…",
  "atk-s0501a:227_6": "na puggaloti.",
  "atk-s0501a:227_7": "Kevalaṃ tu imāni sādhikāni tīṇi aṭṭhisatāni navahi nhārusatehi navahi ca maṃsapesisatehi ābaddhānulittāni,",
  "atk-s0501a:227_8": "ekaghanacammapariyonaddhāni,",
  "atk-s0501a:227_9": "sattarasaharaṇīsahassānugatasinehasinehitāni,",
  "atk-s0501a:227_10": "navanavutilomakūpasahassaparissavamānasedajallikāni asītikimikulāni,",
  "atk-s0501a:227_11": "kāyotveva saṅkhyaṃ gatāni,",
  "atk-s0501a:227_12": "yaṃ sabhāvato upaparikkhanto yogāvacaro na kiñci gayhūpagaṃ passati,",
  "atk-s0501a:227_13": "kevalaṃ tu nhārusambandhaṃ nānākuṇapasaṅkiṇṇaṃ aṭṭhisaṅghāṭameva passati.",
  "atk-s0501a:227_14": "Yaṃ disvā dasabalassa puttabhāvaṃ upeti. Yathāha –",
  "atk-s0501a:228_0": "“Paṭipāṭiyaṭṭhīni ṭhitāni koṭiyā,",
  "atk-s0501a:229_0": "Anekasandhiyamito na kehici;",
  "atk-s0501a:230_0": "Baddho nahārūhi jarāya codito,",
  "atk-s0501a:231_0": "Acetano kaṭṭhakaliṅgarūpamo.",
  "atk-s0501a:232_0": "“Kuṇapaṃ kuṇape jātaṃ, asucimhi ca pūtini;",
  "atk-s0501a:233_0": "Duggandhe cāpi duggandhaṃ, bhedanamhi ca vayadhammaṃ.",
  "atk-s0501a:234_0": "“Aṭṭhipuṭe aṭṭhipuṭo, nibbatto pūtini pūtikāyamhi;",
  "atk-s0501a:235_0": "Tamhi ca vinetha chandaṃ, hessatha puttā dasabalassā”ti ca.",
  "atk-s0501a:236_0": "Paricchedato anto aṭṭhimiñjena uparito maṃsena agge mūle ca aññamaññena paricchinnānīti vavatthapeti.",
  "atk-s0501a:236_1": "Ayametesaṃ sabhāgaparicchedo,",
  "atk-s0501a:236_2": "visabhāgaparicchedo pana kesasadiso evāti evaṃ aṭṭhīni vaṇṇādito vavatthapeti.",
  "atk-s0501a:237_0": "Tato paraṃ sarīre yathāvuttappabhedānaṃ aṭṭhīnaṃ abbhantaragataṃ aṭṭhimiñjaṃ vaṇṇato setanti vavatthapeti.",
  "atk-s0501a:237_1": "Saṇṭhānato attano okāsasaṇṭhānanti.",
  "atk-s0501a:237_2": "Seyyathidaṃ –",
  "atk-s0501a:237_3": "mahantamahantānaṃ aṭṭhīnaṃ abbhantaragataṃ sedetvā vaṭṭetvā mahantesu vaṃsanaḷakapabbesu pakkhittamahāvettaṅkurasaṇṭhānaṃ,",
  "atk-s0501a:237_4": "khuddānukhuddakānaṃ abbhantaragataṃ sedetvā vaṭṭetvā khuddānukhuddakesu vaṃsanaḷakapabbesu pakkhittatanuvettaṅkurasaṇṭhānanti.",
  "atk-s0501a:237_5": "Disato dvīsu disāsu jātaṃ.",
  "atk-s0501a:237_6": "Okāsato aṭṭhīnaṃ abbhantare patiṭṭhitanti.",
  "atk-s0501a:238_0": "Tattha yathā veḷunaḷakādīnaṃ antogatāni dadhiphāṇitāni na jānanti “mayaṃ veḷunaḷakādīnaṃ antogatānī”ti,",
  "atk-s0501a:238_1": "napi veḷunaḷakādayo jānanti “dadhiphāṇitāni amhākaṃ antogatānī”ti;",
  "atk-s0501a:238_2": "evameva na aṭṭhimiñjaṃ jānāti “ahaṃ aṭṭhīnaṃ antogata”nti,",
  "atk-s0501a:238_3": "napi aṭṭhīni jānanti “aṭṭhimiñjaṃ amhākaṃ antogata”nti.",
  "atk-s0501a:238_4": "Ābhogapaccavekkhaṇavirahitā hi ete dhammā…pe…",
  "atk-s0501a:238_5": "na puggaloti.",
  "atk-s0501a:238_6": "Paricchedato aṭṭhīnaṃ abbhantaratalehi aṭṭhimiñjabhāgena ca paricchinnanti vavatthapeti.",
  "atk-s0501a:238_7": "Ayametassa sabhāgaparicchedo,",
  "atk-s0501a:238_8": "visabhāgaparicchedo pana kesasadiso evāti evaṃ aṭṭhimiñjaṃ vaṇṇādito vavatthapeti.",
  "atk-s0501a:239_0": "Tato paraṃ sarīrassa abbhantare dvigoḷakappabhedaṃ vakkaṃ vaṇṇato mandarattaṃ pāḷibhaddakaṭṭhivaṇṇanti vavatthapeti.",
  "atk-s0501a:239_1": "Saṇṭhānato gāmadārakānaṃ suttāvutakīḷāgoḷakasaṇṭhānaṃ,",
  "atk-s0501a:239_2": "ekavaṇṭasahakāradvayasaṇṭhānantipi eke.",
  "atk-s0501a:239_3": "Disato uparimāya disāya jātaṃ.",
  "atk-s0501a:239_4": "Okāsato galavāṭakā vinikkhantena ekamūlena thokaṃ gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā ṭhitanti.",
  "atk-s0501a:240_0": "Tattha yathā vaṇṭūpanibaddhaṃ sahakāradvayaṃ na jānāti “ahaṃ vaṇṭena upanibaddha”nti,",
  "atk-s0501a:240_1": "napi vaṇṭaṃ jānāti “mayā sahakāradvayaṃ upanibaddha”nti;",
  "atk-s0501a:240_2": "evameva na vakkaṃ jānāti “ahaṃ thūlanhārunā upanibaddha”nti,",
  "atk-s0501a:240_3": "napi thūlanhāru jānāti “mayā vakkaṃ upanibaddha”nti.",
  "atk-s0501a:240_4": "Ābhogapaccavekkhaṇavirahitā hi ete dhammā…pe…",
  "atk-s0501a:240_5": "na puggaloti.",
  "atk-s0501a:240_6": "Paricchedato vakkaṃ vakkabhāgena paricchinnanti vavatthapeti.",
  "atk-s0501a:240_7": "Ayametassa sabhāgaparicchedo,",
  "atk-s0501a:240_8": "visabhāgaparicchedo pana kesasadiso evāti evaṃ vakkaṃ vaṇṇādito vavatthapeti.",
  "atk-s0501a:241_0": "Tato paraṃ sarīrassa abbhantare hadayaṃ vaṇṇato rattaṃ rattapadumapattapiṭṭhivaṇṇanti vavatthapeti.",
  "atk-s0501a:241_1": "Saṇṭhānato bāhirapattāni apanetvā adhomukhaṭhapitapadumamakuḷasaṇṭhānaṃ,",
  "atk-s0501a:241_2": "tañca aggacchinnapunnāgaphalamiva vivaṭekapassaṃ bahi maṭṭhaṃ anto kosātakīphalassa abbhantarasadisaṃ.",
  "atk-s0501a:241_3": "Paññābahulānaṃ thokaṃ vikasitaṃ,",
  "atk-s0501a:241_4": "mandapaññānaṃ makuḷitameva.",
  "atk-s0501a:241_5": "Yaṃ rūpaṃ nissāya manodhātu ca manoviññāṇadhātu ca pavattanti,",
  "atk-s0501a:241_6": "taṃ apanetvā avasesamaṃsapiṇḍasaṅkhātahadayabbhantare addhapasatamattaṃ lohitaṃ saṇṭhāti,",
  "atk-s0501a:241_7": "taṃ rāgacaritassa rattaṃ,",
  "atk-s0501a:241_8": "dosacaritassa kāḷakaṃ,",
  "atk-s0501a:241_9": "mohacaritassa maṃsadhovanodakasadisaṃ,",
  "atk-s0501a:241_10": "vitakkacaritassa kulatthayūsavaṇṇaṃ,",
  "atk-s0501a:241_11": "saddhācaritassa kaṇikārapupphavaṇṇaṃ,",
  "atk-s0501a:241_12": "paññācaritassa acchaṃ vippasannamanāvilaṃ,",
  "atk-s0501a:241_13": "niddhotajātimaṇi viya jutimantaṃ khāyati.",
  "atk-s0501a:241_14": "Disato uparimāya disāya jātaṃ.",
  "atk-s0501a:241_15": "Okāsato sarīrabbhantare dvinnaṃ thanānaṃ majjhe patiṭṭhitanti.",
  "atk-s0501a:242_0": "Tattha yathā dvinnaṃ vātapānakavāṭakānaṃ majjhe ṭhito aggaḷatthambhako na jānāti “ahaṃ dvinnaṃ vātapānakavāṭakānaṃ majjhe ṭhito”ti,",
  "atk-s0501a:242_1": "napi vātapānakavāṭakāni jānanti “amhākaṃ majjhe aggaḷatthambhako ṭhito”ti;",
  "atk-s0501a:242_2": "evamevaṃ na hadayaṃ jānāti “ahaṃ dvinnaṃ thanānaṃ majjhe ṭhita”nti,",
  "atk-s0501a:242_3": "napi thanāni jānanti “hadayaṃ amhākaṃ majjhe ṭhita”nti.",
  "atk-s0501a:242_4": "Ābhogapaccavekkhaṇavirahitā hi ete dhammā…pe…",
  "atk-s0501a:242_5": "na puggaloti.",
  "atk-s0501a:242_6": "Paricchedato hadayaṃ hadayabhāgena paricchinnanti vavatthapeti.",
  "atk-s0501a:242_7": "Ayametassa sabhāgaparicchedo,",
  "atk-s0501a:242_8": "visabhāgaparicchedo pana kesasadiso evāti evaṃ hadayaṃ vaṇṇādito vavatthapeti.",
  "atk-s0501a:243_0": "Tato paraṃ sarīrassa abbhantare yakanasaññitaṃ yamakamaṃsapiṇḍaṃ vaṇṇato rattaṃ rattakumudabāhirapattapiṭṭhivaṇṇanti vavatthapeti.",
  "atk-s0501a:243_1": "Saṇṭhānato ekamūlaṃ hutvā agge yamakaṃ koviḷārapattasaṇṭhānaṃ,",
  "atk-s0501a:243_2": "tañca dandhānaṃ ekaṃyeva hoti mahantaṃ,",
  "atk-s0501a:243_3": "paññavantānaṃ dve vā tīṇi vā khuddakānīti.",
  "atk-s0501a:243_4": "Disato uparimāya disāya jātaṃ.",
  "atk-s0501a:243_5": "Okāsato dvinnaṃ thanānaṃ abbhantare dakkhiṇapassaṃ nissāya ṭhitanti.",
  "atk-s0501a:244_0": "Tattha yathā piṭharakapasse laggā maṃsapesi na jānāti “ahaṃ piṭharakapasse laggā”ti,",
  "atk-s0501a:244_1": "napi piṭharakapassaṃ jānāti “mayi maṃsapesi laggā”ti;",
  "atk-s0501a:244_2": "evameva na yakanaṃ jānāti “ahaṃ dvinnaṃ thanānaṃ abbhantare dakkhiṇapassaṃ nissāya ṭhita”nti,",
  "atk-s0501a:244_3": "napi thanānaṃ abbhantare dakkhiṇapassaṃ jānāti “maṃ nissāya yakanaṃ ṭhita”nti.",
  "atk-s0501a:244_4": "Ābhogapaccavekkhaṇavirahitā hi ete dhammā…pe…",
  "atk-s0501a:244_5": "na puggaloti.",
  "atk-s0501a:244_6": "Paricchedato pana yakanaṃ yakanabhāgena paricchinnanti vavatthapeti.",
  "atk-s0501a:244_7": "Ayametassa sabhāgaparicchedo,",
  "atk-s0501a:244_8": "visabhāgaparicchedo pana kesasadiso evāti evaṃ yakanaṃ vaṇṇādito vavatthapeti.",
  "atk-s0501a:245_0": "Tato paraṃ sarīre paṭicchannāpaṭicchannabhedato duvidhaṃ kilomakaṃ vaṇṇato setaṃ dukūlapilotikavaṇṇanti vavatthapeti.",
  "atk-s0501a:245_1": "Saṇṭhānato attano okāsasaṇṭhānaṃ.",
  "atk-s0501a:245_2": "Disato dvīsu disāsu jātaṃ.",
  "atk-s0501a:245_3": "Okāsato paṭicchannakilomakaṃ hadayañca vakkañca parivāretvā,",
  "atk-s0501a:245_4": "appaṭicchannakilomakaṃ sakalasarīre cammassa heṭṭhato maṃsaṃ pariyonandhitvā ṭhitanti.",
  "atk-s0501a:246_0": "Tattha yathā pilotikāya paliveṭhite maṃse na pilotikā jānāti “mayā maṃsaṃ paliveṭhita”nti,",
  "atk-s0501a:246_1": "napi maṃsaṃ jānāti “ahaṃ pilotikāya paliveṭhita”nti;",
  "atk-s0501a:246_2": "evameva na kilomakaṃ jānāti “mayā hadayavakkāni sakalasarīre ca cammassa heṭṭhato maṃsaṃ paliveṭhita”nti.",
  "atk-s0501a:246_3": "Napi hadayavakkāni sakalasarīre ca maṃsaṃ jānāti “ahaṃ kilomakena paliveṭhita”nti.",
  "atk-s0501a:246_4": "Ābhogapaccavekkhaṇavirahitā hi ete dhammā…pe…",
  "atk-s0501a:246_5": "na puggaloti.",
  "atk-s0501a:246_6": "Paricchedato heṭṭhā maṃsena upari cammena tiriyaṃ kilomakabhāgena paricchinnanti vavatthapeti.",
  "atk-s0501a:246_7": "Ayametassa sabhāgaparicchedo,",
  "atk-s0501a:246_8": "visabhāgaparicchedo pana kesasadiso evāti evaṃ kilomakaṃ vaṇṇādito vavatthapeti.",
  "atk-s0501a:247_0": "Tato paraṃ sarīrassa abbhantare pihakaṃ vaṇṇato nīlaṃ mīlātanigguṇḍīpupphavaṇṇanti vavatthapeti.",
  "atk-s0501a:247_1": "Saṇṭhānato yebhuyyena sattaṅgulappamāṇaṃ abandhanaṃ kāḷavacchakajivhāsaṇṭhānaṃ.",
  "atk-s0501a:247_2": "Disato uparimāya disāya jātaṃ.",
  "atk-s0501a:247_3": "Okāsato hadayassa vāmapasse udarapaṭalassa matthakapassaṃ nissāya ṭhitaṃ,",
  "atk-s0501a:247_4": "yamhi paharaṇapahārena bahi nikkhante sattānaṃ jīvitakkhayo hotīti.",
  "atk-s0501a:248_0": "Tattha yathā koṭṭhakamatthakapassaṃ nissāya ṭhitā na gomayapiṇḍi jānāti “ahaṃ koṭṭhakamatthakapassaṃ nissāya ṭhitā”ti,",
  "atk-s0501a:248_1": "napi koṭṭhakamatthakapassaṃ jānāti “gomayapiṇḍi maṃ nissāya ṭhitā”ti;",
  "atk-s0501a:248_2": "evameva na pihakaṃ jānāti “ahaṃ udarapaṭalassa matthakapassaṃ nissāya ṭhita”nti,",
  "atk-s0501a:248_3": "napi udarapaṭalassa matthakapassaṃ jānāti “pihakaṃ maṃ nissāya ṭhita”nti.",
  "atk-s0501a:248_4": "Ābhogapaccavekkhaṇavirahitā hi ete dhammā…pe…",
  "atk-s0501a:248_5": "na puggaloti.",
  "atk-s0501a:248_6": "Paricchedato pihakaṃ pihakabhāgena paricchinnanti vavatthapeti.",
  "atk-s0501a:248_7": "Ayametassa sabhāgaparicchedo,",
  "atk-s0501a:248_8": "visabhāgaparicchedo pana kesasadiso evāti evaṃ pihakaṃ vaṇṇādito vavatthapeti.",
  "atk-s0501a:249_0": "Tato paraṃ sarīrassa abbhantare dvattiṃsamaṃsakhaṇḍappabhedaṃ papphāsaṃ vaṇṇato rattaṃ nātiparipakkaudumbaravaṇṇanti vavatthapeti.",
  "atk-s0501a:249_1": "Saṇṭhānato visamacchinnapūvasaṇṭhānaṃ,",
  "atk-s0501a:249_2": "chadaniṭṭhakakhaṇḍapuñjasaṇṭhānantipi eke.",
  "atk-s0501a:249_3": "Tadetaṃ abbhantare asitapītādīnaṃ abhāve uggatena kammajatejusmanā abbhāhatattā saṅkhāditapalālapiṇḍamiva nirasaṃ nirojaṃ hoti.",
  "atk-s0501a:249_4": "Disato uparimāya disāya jātaṃ.",
  "atk-s0501a:249_5": "Okāsato sarīrabbhantare dvinnaṃ thanānaṃ abbhantare hadayañca yakanañca upari chādetvā olambantaṃ ṭhitanti.",
  "atk-s0501a:250_0": "Tattha yathā jiṇṇakoṭṭhabbhantare lambamāno sakuṇakulāvako na jānāti “ahaṃ jiṇṇakoṭṭhabbhantare lambamāno ṭhito”ti,",
  "atk-s0501a:250_1": "napi jiṇṇakoṭṭhabbhantaraṃ jānāti “sakuṇakulāvako mayi lambamāno ṭhito”ti;",
  "atk-s0501a:250_2": "evameva na papphāsaṃ jānāti “ahaṃ sarīrabbhantare dvinnaṃ thanānaṃ antare lambamānaṃ ṭhita”nti,",
  "atk-s0501a:250_3": "napi sarīrabbhantare dvinnaṃ thanānaṃ antaraṃ jānāti “mayi papphāsaṃ lambamānaṃ ṭhita”nti.",
  "atk-s0501a:250_4": "Ābhogapaccavekkhaṇavirahitā hi ete dhammā…pe…",
  "atk-s0501a:250_5": "na puggaloti.",
  "atk-s0501a:250_6": "Paricchedato papphāsaṃ papphāsabhāgena paricchinnanti vavatthapeti.",
  "atk-s0501a:250_7": "Ayametassa sabhāgaparicchedo,",
  "atk-s0501a:250_8": "visabhāgaparicchedo pana kesasadiso evāti evaṃ papphāsaṃ vaṇṇādito vavatthapeti.",
  "atk-s0501a:251_0": "Tato paraṃ antosarīre purisassa dvattiṃsahatthaṃ,",
  "atk-s0501a:251_1": "itthiyā aṭṭhavīsatihatthaṃ,",
  "atk-s0501a:251_2": "ekavīsatiyā ṭhānesu obhaggaṃ antaṃ vaṇṇato setaṃ sakkharasudhāvaṇṇanti vavatthapeti.",
  "atk-s0501a:251_3": "Saṇṭhānato sīsaṃ chinditvā lohitadoṇiyaṃ saṃvelletvā ṭhapitadhammanisaṇṭhānaṃ.",
  "atk-s0501a:251_4": "Disato dvīsu disāsu jātaṃ.",
  "atk-s0501a:251_5": "Okāsato upari galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare ṭhitanti.",
  "atk-s0501a:252_0": "Tattha yathā lohitadoṇiyaṃ ṭhapitaṃ chinnasīsaṃ dhammanikaḷevaraṃ na jānāti “ahaṃ lohitadoṇiyaṃ ṭhita”nti,",
  "atk-s0501a:252_1": "napi lohitadoṇi jānāti “mayi chinnasīsaṃ dhammanikaḷevaraṃ ṭhita”nti;",
  "atk-s0501a:252_2": "evameva na antaṃ jānāti “ahaṃ sarīrabbhantare ṭhita”nti,",
  "atk-s0501a:252_3": "napi sarīrabbhantaraṃ jānāti “mayi antaṃ ṭhita”nti.",
  "atk-s0501a:252_4": "Ābhogapaccavekkhaṇavirahitā hi ete dhammā…pe…",
  "atk-s0501a:252_5": "na puggaloti.",
  "atk-s0501a:252_6": "Paricchedato antaṃ antabhāgena paricchinnanti vavatthapeti.",
  "atk-s0501a:252_7": "Ayametassa sabhāgaparicchedo,",
  "atk-s0501a:252_8": "visabhāgaparicchedo pana kesasadiso evāti evaṃ antaṃ vaṇṇādito vavatthapeti.",
  "atk-s0501a:253_0": "Tato paraṃ antosarīre antantare antaguṇaṃ vaṇṇato setaṃ dakasītalikamūlavaṇṇanti vavatthapeti.",
  "atk-s0501a:253_1": "Saṇṭhānato dakasītalikamūlasaṇṭhānamevāti,",
  "atk-s0501a:253_2": "gomuttasaṇṭhānantipi eke.",
  "atk-s0501a:253_3": "Disato dvīsu disāsu jātaṃ.",
  "atk-s0501a:253_4": "Okāsato kudālapharasukammādīni karontānaṃ yantākaḍḍhanakāle yantasuttakamiva yantaphalakāni antabhoge",
  "atk-s0501a:253_5": "ekato aggaḷante ābandhitvā pādapuñchanarajjumaṇḍalakassa antarā taṃ sibbitvā ṭhitarajjukā viya ekavīsatiyā",
  "atk-s0501a:253_6": "antabhogānaṃ antarā ṭhitanti.",
  "atk-s0501a:254_0": "Tattha yathā pādapuñchanarajjumaṇḍalakaṃ sibbitvā ṭhitarajjukā na jānāti “mayā pādapuñchanarajjumaṇḍalakaṃ sibbita”nti,",
  "atk-s0501a:254_1": "napi pādapuñchanarajjumaṇḍalakaṃ jānāti “rajjukā maṃ sibbitvā ṭhitā”ti,",
  "atk-s0501a:254_2": "evameva antaguṇaṃ na jānāti “ahaṃ antaṃ ekavīsatibhogabbhantare ābandhitvā ṭhita”nti,",
  "atk-s0501a:254_3": "napi antaṃ jānāti “antaguṇaṃ maṃ ābandhitvā ṭhita”nti.",
  "atk-s0501a:254_4": "Ābhogapaccavekkhaṇavirahitā hi ete dhammā…pe…",
  "atk-s0501a:254_5": "na puggaloti.",
  "atk-s0501a:254_6": "Paricchedato antaguṇaṃ antaguṇabhāgena paricchinnanti vavatthapeti.",
  "atk-s0501a:254_7": "Ayametassa sabhāgaparicchedo,",
  "atk-s0501a:254_8": "visabhāgaparicchedo pana kesasadiso evāti evaṃ antaguṇaṃ vaṇṇādito vavatthapeti.",
  "atk-s0501a:255_0": "Tato paraṃ antosarīre udariyaṃ vaṇṇato ajjhohaṭāhāravaṇṇanti vavatthapeti.",
  "atk-s0501a:255_1": "Saṇṭhānato parissāvane sithilabaddhataṇḍulasaṇṭhānaṃ.",
  "atk-s0501a:255_2": "Disato uparimāya disāya jātaṃ.",
  "atk-s0501a:255_3": "Okāsato udare ṭhitanti.",
  "atk-s0501a:255_4": "Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ antapaṭalaṃ,",
  "atk-s0501a:255_5": "bahi maṭṭhaṃ,",
  "atk-s0501a:255_6": "anto maṃsakasambupaliveṭhitaṃ,",
  "atk-s0501a:255_7": "kiliṭṭhapāvārapupphasadisaṃ,",
  "atk-s0501a:255_8": "kuthitapanasaphalassa abbhantarasadisantipi eke.",
  "atk-s0501a:255_9": "Tattha takkolakā gaṇḍuppādakātālahīrakāsūcimukhakāpaṭatantusuttakāti evamādidvattiṃsakulappabhedā kimayo",
  "atk-s0501a:255_10": "ākulabyākulā saṇḍasaṇḍacārino hutvā nivasanti,",
  "atk-s0501a:255_11": "ye pānabhojanādimhi avijjamāne ullaṅghitvā viravantā hadayamaṃsaṃ abhitudanti pānabhojanādīni ajjhoharaṇavelāyañca",
  "atk-s0501a:255_12": "uddhaṃmukhā hutvā paṭhamajjhohaṭe dve tayo ālope turitaturitā vilumpanti.",
  "atk-s0501a:255_13": "Yaṃ etesaṃ kimīnaṃ pasūtigharaṃ vaccakuṭi gilānasālā susānañca hoti,",
  "atk-s0501a:255_14": "yattha seyyathāpi nāma caṇḍālagāmadvāre candanikāya saradasamaye thūlaphusitake deve vassante udakena",
  "atk-s0501a:255_15": "āvūḷhaṃ muttakarīsacammaṭṭhinhārukhaṇḍakheḷasiṅghāṇikālohitappabhutinānākuṇapajātaṃ nipatitvā kaddamodakāluḷitaṃ",
  "atk-s0501a:255_16": "sañjātakimikulākulaṃ hutvā dvīhatīhaccayena sūriyātapasantāpavegakuthitaṃ upari pheṇapupphuḷake muñcantaṃ",
  "atk-s0501a:255_17": "abhinīlavaṇṇaṃ paramaduggandhajegucchaṃ upagantuṃ vā daṭṭhuṃ vā anaraharūpataṃ āpajjitvā tiṭṭhati,",
  "atk-s0501a:255_18": "pageva ghāyituṃ vā sāyituṃ vā;",
  "atk-s0501a:255_19": "evameva nānappakārapānabhojanādi dantamusalasaṃcuṇṇitaṃ jivhāhatthasamparivattitaṃ kheḷalālāpalibuddhaṃ",
  "atk-s0501a:255_20": "taṅkhaṇavigatavaṇṇagandharasādisampadaṃ koliyakhalisuvānavamathusadisaṃ nipatitvā pittasemhavātapaliveṭhitaṃ",
  "atk-s0501a:255_21": "hutvā udaraggisantāpavegakuthitaṃ kimikulākulaṃ uparūpari pheṇapupphuḷakāni muñcantaṃ paramakasambuduggandhajegucchabhāvamāpajjitvā tiṭṭhati.",
  "atk-s0501a:255_22": "Yaṃ sutvāpi pānabhojanādīsu amanuññatā saṇṭhāti,",
  "atk-s0501a:255_23": "pageva paññācakkhunā oloketvā.",
  "atk-s0501a:255_24": "Yattha ca patitaṃ pānabhojanādi pañcadhā vivekaṃ gacchati,",
  "atk-s0501a:255_25": "ekaṃ bhāgaṃ pāṇakā khādanti,",
  "atk-s0501a:255_26": "ekaṃ bhāgaṃ udaraggi jhāpeti,",
  "atk-s0501a:255_27": "eko bhāgo muttaṃ hoti,",
  "atk-s0501a:255_28": "eko bhāgo karīsaṃ hoti,",
  "atk-s0501a:255_29": "eko bhāgo rasabhāvaṃ āpajjitvā soṇitamaṃsādīni upabrūhayatīti.",
  "atk-s0501a:256_0": "Tattha yathā paramajegucchāya suvānadoṇiyā ṭhito suvānavamathu na jānāti “ahaṃ suvānadoṇiyā ṭhito”ti;",
  "atk-s0501a:256_1": "napi suvānadoṇi jānāti “mayi suvānavamathu ṭhito”ti.",
  "atk-s0501a:256_2": "Evameva na udariyaṃ jānāti “ahaṃ imasmiṃ paramaduggandhajegucche udare ṭhita”nti;",
  "atk-s0501a:256_3": "napi udaraṃ jānāti “mayi udariyaṃ ṭhita”nti.",
  "atk-s0501a:256_4": "Ābhogapaccavekkhaṇavirahitā hi ete dhammā…pe…",
  "atk-s0501a:256_5": "na puggaloti.",
  "atk-s0501a:256_6": "Paricchedato udariyaṃ udariyabhāgena paricchinnanti vavatthapeti.",
  "atk-s0501a:256_7": "Ayametassa sabhāgaparicchedo,",
  "atk-s0501a:256_8": "visabhāgaparicchedo pana kesasadiso evāti evaṃ udariyaṃ vaṇṇādito vavatthapeti.",
  "atk-s0501a:257_0": "Tato paraṃ antosarīre karīsaṃ vaṇṇato yebhuyyena ajjhohaṭāhāravaṇṇanti vavatthapeti.",
  "atk-s0501a:257_1": "Saṇṭhānato okāsasaṇṭhānaṃ,",
  "atk-s0501a:257_2": "disato heṭṭhimāya disāya jātaṃ,",
  "atk-s0501a:257_3": "okāsato pakkāsaye ṭhitanti.",
  "atk-s0501a:257_4": "Pakkāsayo nāma heṭṭhā nābhipiṭṭhikaṇṭakamūlānaṃ antare antāvasāne ubbedhena aṭṭhaṅgulamatto vaṃsanaḷakabbhantarasadiso padeso,",
  "atk-s0501a:257_5": "yattha seyyathāpi nāma uparibhūmibhāge patitaṃ vassodakaṃ ogaḷitvā heṭṭhābhūmibhāgaṃ pūretvā tiṭṭhati,",
  "atk-s0501a:257_6": "evameva yaṃkiñci āmāsaye patitaṃ pānabhojanādikaṃ udaragginā pheṇuddehakaṃ pakkaṃ pakkaṃ saṇhakaraṇiyā",
  "atk-s0501a:257_7": "piṭṭhamiva saṇhabhāvaṃ āpajjitvā antabilena ogaḷitvā omadditvā vaṃsanaḷake pakkhittapaṇḍumattikā viya",
  "atk-s0501a:257_8": "sannicitaṃ hutvā tiṭṭhati.",
  "atk-s0501a:258_0": "Tattha yathā vaṃsanaḷake omadditvā pakkhittapaṇḍumattikā na jānāti “ahaṃ vaṃsanaḷake ṭhitā”ti,",
  "atk-s0501a:258_1": "napi vaṃsanaḷako jānāti “mayi paṇḍumattikā ṭhitā”ti;",
  "atk-s0501a:258_2": "evameva na karīsaṃ jānāti “ahaṃ pakkāsaye ṭhita”nti,",
  "atk-s0501a:258_3": "napi pakkāsayo jānāti “mayi karīsaṃ ṭhita”nti.",
  "atk-s0501a:258_4": "Ābhogapaccavekkhaṇavirahitā hi ete dhammā…pe…",
  "atk-s0501a:258_5": "na puggaloti.",
  "atk-s0501a:258_6": "Paricchedato karīsaṃ karīsabhāgena paricchinnanti vavatthapeti.",
  "atk-s0501a:258_7": "Ayametassa sabhāgaparicchedo,",
  "atk-s0501a:258_8": "visabhāgaparicchedo pana kesasadiso evāti evaṃ karīsaṃ vaṇṇādito vavatthapeti.",
  "atk-s0501a:259_0": "Tato paraṃ sarīre sīsakaṭāhabbhantare matthaluṅgaṃ vaṇṇato setaṃ ahichattakapiṇḍivaṇṇanti vavatthapeti.",
  "atk-s0501a:259_1": "Pakkuthitaduddhavaṇṇantipi eke.",
  "atk-s0501a:259_2": "Saṇṭhānato okāsasaṇṭhānaṃ.",
  "atk-s0501a:259_3": "Disato uparimāya disāya jātaṃ.",
  "atk-s0501a:259_4": "Okāsato sīsakaṭāhassa abbhantare cattāro sibbinimagge nissāya samodhāya ṭhapitā cattāro piṭṭhapiṇḍikā",
  "atk-s0501a:259_5": "viya samohitaṃ catumatthaluṅgapiṇḍappabhedaṃ hutvā ṭhitanti.",
  "atk-s0501a:260_0": "Tattha yathā purāṇalābukaṭāhe pakkhittapiṭṭhapiṇḍi pakkuthitaduddhaṃ vā na jānāti “ahaṃ purāṇalābukaṭāhe ṭhita”nti,",
  "atk-s0501a:260_1": "napi purāṇalābukaṭāhaṃ jānāti “mayi piṭṭhapiṇḍi pakkuthitaduddhaṃ vā ṭhita”nti;",
  "atk-s0501a:260_2": "evameva na matthaluṅgaṃ jānāti “ahaṃ sīsakaṭāhabbhantare ṭhita”nti,",
  "atk-s0501a:260_3": "napi sīsakaṭāhabbhantaraṃ jānāti “mayi matthaluṅgaṃ ṭhita”nti.",
  "atk-s0501a:260_4": "Ābhogapaccavekkhaṇavirahitā hi ete dhammā…pe…",
  "atk-s0501a:260_5": "na puggaloti.",
  "atk-s0501a:260_6": "Paricchedato matthaluṅgaṃ matthaluṅgabhāgena paricchinnanti vavatthapeti.",
  "atk-s0501a:260_7": "Ayametassa sabhāgaparicchedo,",
  "atk-s0501a:260_8": "visabhāgaparicchedo pana kesasadiso evāti evaṃ matthaluṅgaṃ vaṇṇādito vavatthapeti.",
  "atk-s0501a:261_0": "Tato paraṃ sarīre baddhābaddhabhedato duvidhampi pittaṃ vaṇṇato bahalamadhukatelavaṇṇanti vavatthapeti.",
  "atk-s0501a:261_1": "Abaddhapittaṃ milātabakulapupphavaṇṇantipi eke.",
  "atk-s0501a:261_2": "Saṇṭhānato okāsasaṇṭhānaṃ.",
  "atk-s0501a:261_3": "Disato dvīsu disāsu jātaṃ.",
  "atk-s0501a:261_4": "Okāsato abaddhapittaṃ kesalomanakhadantānaṃ maṃsavinimuttaṭṭhānaṃ thaddhasukkhacammañca vajjetvā udakamiva telabindu avasesasarīraṃ byāpetvā ṭhitaṃ,",
  "atk-s0501a:261_5": "yamhi kupite akkhīni pītakāni honti bhamanti,",
  "atk-s0501a:261_6": "gattaṃ kampati kaṇḍūyati.",
  "atk-s0501a:261_7": "Baddhapittaṃ hadayapapphāsānamantare yakanamaṃsaṃ nissāya patiṭṭhite mahākosātakikosakasadise pittakosake ṭhitaṃ,",
  "atk-s0501a:261_8": "yamhi kupite sattā ummattakā honti,",
  "atk-s0501a:261_9": "vipallatthacittā hirottappaṃ chaḍḍetvā akattabbaṃ karonti,",
  "atk-s0501a:261_10": "abhāsitabbaṃ bhāsanti,",
  "atk-s0501a:261_11": "acintitabbaṃ cintenti.",
  "atk-s0501a:262_0": "Tattha yathā udakaṃ byāpetvā ṭhitaṃ telaṃ na jānāti “ahaṃ udakaṃ byāpetvā ṭhita”nti,",
  "atk-s0501a:262_1": "napi udakaṃ jānāti “telaṃ maṃ byāpetvā ṭhita”nti;",
  "atk-s0501a:262_2": "evameva na abaddhapittaṃ jānāti “ahaṃ sarīraṃ byāpetvā ṭhita”nti,",
  "atk-s0501a:262_3": "napi sarīraṃ jānāti “abaddhapittaṃ maṃ byāpetvā ṭhita”nti.",
  "atk-s0501a:262_4": "Yathā ca kosātakikosake ṭhitaṃ vassodakaṃ na jānāti “ahaṃ kosātakikosake ṭhita”nti,",
  "atk-s0501a:262_5": "napi kosātakikosako jānāti “mayi vassodakaṃ ṭhita”nti;",
  "atk-s0501a:262_6": "evameva na baddhapittaṃ jānāti “ahaṃ pittakosake ṭhita”nti,",
  "atk-s0501a:262_7": "napi pittakosako jānāti “mayi baddhapittaṃ ṭhita”nti.",
  "atk-s0501a:262_8": "Ābhogapaccavekkhaṇavirahitā hi ete dhammā…pe…",
  "atk-s0501a:262_9": "na puggaloti.",
  "atk-s0501a:262_10": "Paricchedato pittaṃ pittabhāgena paricchinnanti vavatthapeti.",
  "atk-s0501a:262_11": "Ayametassa sabhāgaparicchedo,",
  "atk-s0501a:262_12": "visabhāgaparicchedo pana kesasadiso evāti evaṃ pittaṃ vaṇṇādito vavatthapeti.",
  "atk-s0501a:263_0": "Tato paraṃ sarīrabbhantare ekapattapūrappamāṇaṃ semhaṃ vaṇṇato setaṃ kacchakapaṇṇarasavaṇṇanti vavatthapeti.",
  "atk-s0501a:263_1": "Saṇṭhānato okāsasaṇṭhānaṃ.",
  "atk-s0501a:263_2": "Disato uparimāya disāya jātaṃ.",
  "atk-s0501a:263_3": "Okāsato udarapaṭale ṭhitanti.",
  "atk-s0501a:263_4": "Yaṃ pānabhojanādiajjhoharaṇakāle seyyathāpi nāma udake sevālapaṇakaṃ kaṭṭhe vā kathale vā patante chijjitvā",
  "atk-s0501a:263_5": "dvidhā hutvā puna ajjhottharitvā tiṭṭhati,",
  "atk-s0501a:263_6": "evameva pānabhojanādimhi nipatante chijjitvā dvidhā hutvā puna ajjhottharitvā tiṭṭhati,",
  "atk-s0501a:263_7": "yamhi ca mandībhūte pakkamiva gaṇḍaṃ pūtikamiva kukkuṭaṇḍaṃ udarapaṭalaṃ paramajegucchakuṇapagandhaṃ hoti.",
  "atk-s0501a:263_8": "Tato uggatena ca gandhena uggāropi mukhampi duggandhaṃ pūtikuṇapasadisaṃ hoti,",
  "atk-s0501a:263_9": "so ca puriso “apehi duggandhaṃ vāyasī”ti vattabbataṃ āpajjati,",
  "atk-s0501a:263_10": "yañca abhivaḍḍhitaṃ bahalattamāpannaṃ paṭikujjanaphalakamiva vaccakuṭiyā udarapaṭalabbhantare eva kuṇapagandhaṃ sannirumbhitvā tiṭṭhati.",
  "atk-s0501a:264_0": "Tattha yathā candanikāya uparipheṇapaṭalaṃ na jānāti “ahaṃ candanikāya ṭhita”nti,",
  "atk-s0501a:264_1": "napi candanikā jānāti “mayi pheṇapaṭalaṃ ṭhita”nti;",
  "atk-s0501a:264_2": "evameva na semhaṃ jānāti “ahaṃ udarapaṭale ṭhita”nti,",
  "atk-s0501a:264_3": "napi udarapaṭalaṃ jānāti “mayi semhaṃ ṭhitanti.",
  "atk-s0501a:264_4": "Ābhogapaccavekkhaṇavirahitā hi ete dhammā…pe…",
  "atk-s0501a:264_5": "na puggaloti.",
  "atk-s0501a:264_6": "Paricchedato semhaṃ semhabhāgena paricchinnanti vavatthapeti.",
  "atk-s0501a:264_7": "Ayametassa sabhāgaparicchedo,",
  "atk-s0501a:264_8": "visabhāgaparicchedo pana kesasadiso evāti evaṃ semhaṃ vaṇṇādito vavatthapeti.",
  "atk-s0501a:265_0": "Tato paraṃ sarīre pubbo vaṇṇato paṇḍupalāsavaṇṇoti vavatthapeti.",
  "atk-s0501a:265_1": "Saṇṭhānato okāsasaṇṭhāno.",
  "atk-s0501a:265_2": "Disato dvīsu disāsu jāto.",
  "atk-s0501a:265_3": "Okāsato pubbassa okāso nāma nibaddho natthi.",
  "atk-s0501a:265_4": "Yattha pubbo sannicito tiṭṭheyya,",
  "atk-s0501a:265_5": "yatra yatra khāṇukaṇṭakappaharaṇaggijālādīhi abhihate sarīrappadese lohitaṃ saṇṭhahitvā paccati,",
  "atk-s0501a:265_6": "gaṇḍapiḷakādayo vā uppajjanti,",
  "atk-s0501a:265_7": "tatra tatra tiṭṭhati.",
  "atk-s0501a:266_0": "Tattha yathā rukkhassa tattha tattha pharasudhārādīhi pahatappadese avagaḷitvā ṭhito niyyāso na jānāti “ahaṃ rukkhassa pahatappadese ṭhito”ti,",
  "atk-s0501a:266_1": "napi rukkhassa pahatappadeso jānāti “mayi niyyāso ṭhito”ti;",
  "atk-s0501a:266_2": "evameva na pubbo jānāti “ahaṃ sarīrassa tattha tattha khāṇukaṇṭakādīhi abhihatappadese gaṇḍapiḷakādīnaṃ uṭṭhitappadese vā ṭhito”ti,",
  "atk-s0501a:266_3": "napi sarīrappadeso jānāti “mayi pubbo ṭhito”ti.",
  "atk-s0501a:266_4": "Ābhogapaccavekkhaṇavirahitā hi ete dhammā…pe…",
  "atk-s0501a:266_5": "na puggaloti.",
  "atk-s0501a:266_6": "Paricchedato pubbo pubbabhāgena paricchinnoti vavatthapeti.",
  "atk-s0501a:266_7": "Ayametassa sabhāgaparicchedo,",
  "atk-s0501a:266_8": "visabhāgaparicchedo pana kesasadiso evāti evaṃ pubbaṃ vaṇṇādito vavatthapeti.",
  "atk-s0501a:267_0": "Tato paraṃ sarīre sannicitalohitaṃ saṃsaraṇalohitanti evaṃ duvidhe lohite sannicitalohitaṃ tāva vaṇṇato bahalakuthitalākhārasavaṇṇanti vavatthapeti,",
  "atk-s0501a:267_1": "saṃsaraṇalohitaṃ acchalākhārasavaṇṇanti.",
  "atk-s0501a:267_2": "Saṇṭhānato sabbampi attano okāsasaṇṭhānaṃ.",
  "atk-s0501a:267_3": "Disato sannicitalohitaṃ uparimāya disāya jātaṃ,",
  "atk-s0501a:267_4": "saṃsaraṇalohitaṃ dvīsupīti.",
  "atk-s0501a:267_5": "Okāsato saṃsaraṇalohitaṃ kesalomanakhadantānaṃ maṃsavinimuttaṭṭhānañceva thaddhasukkhacammañca vajjetvā",
  "atk-s0501a:267_6": "dhamanijālānusārena sabbaṃ upādinnakasarīraṃ pharitvā ṭhitaṃ.",
  "atk-s0501a:267_7": "Sannicitalohitaṃ yakanassa heṭṭhābhāgaṃ pūretvā ekapattapūraṇamattaṃ vakkahadayapapphāsānaṃ upari thokaṃ",
  "atk-s0501a:267_8": "thokaṃ binduṃ pātentaṃ vakkahadayayakanapapphāse tementaṃ ṭhitaṃ,",
  "atk-s0501a:267_9": "yamhi vakkahadayādīni atemente sattā pipāsitā honti.",
  "atk-s0501a:268_0": "Tattha yathā jajjarakapāle ṭhitaṃ udakaṃ heṭṭhā leḍḍukhaṇḍādīni tementaṃ na jānāti “ahaṃ jajjarakapāle ṭhitaṃ heṭṭhā leḍḍukhaṇḍādīni tememī”ti,",
  "atk-s0501a:268_1": "napi jajjarakapālaṃ heṭṭhā leḍḍukhaṇḍādīni vā jānanti “mayi udakaṃ ṭhitaṃ,",
  "atk-s0501a:268_2": "amhe vā tementaṃ ṭhita”nti;",
  "atk-s0501a:268_3": "evameva na lohitaṃ jānāti “ahaṃ yakanassa heṭṭhābhāge vakkahadayādīni tementaṃ ṭhita”nti,",
  "atk-s0501a:268_4": "napi yakanassa heṭṭhābhāgaṭṭhānaṃ vakkahadayādīni vā jānanti “mayi lohitaṃ ṭhitaṃ,",
  "atk-s0501a:268_5": "amhe vā tementaṃ ṭhita”nti.",
  "atk-s0501a:268_6": "Ābhogapaccavekkhaṇavirahitā hi ete dhammā…pe…",
  "atk-s0501a:268_7": "na puggaloti.",
  "atk-s0501a:268_8": "Paricchedato lohitaṃ lohitabhāgena paricchinnanti vavatthapeti.",
  "atk-s0501a:268_9": "Ayametassa sabhāgaparicchedo,",
  "atk-s0501a:268_10": "visabhāgaparicchedo pana kesasadiso evāti evaṃ lohitaṃ vaṇṇādito vavatthapeti.",
  "atk-s0501a:269_0": "Tato paraṃ sarīre sedo vaṇṇato pasannatilatelavaṇṇoti vavatthapeti.",
  "atk-s0501a:269_1": "Saṇṭhānato okāsasaṇṭhāno.",
  "atk-s0501a:269_2": "Disato dvīsu disāsu jāto.",
  "atk-s0501a:269_3": "Okāsato sedassa okāso nāma nibaddho natthi,",
  "atk-s0501a:269_4": "yattha sedo lohitaṃ viya sadā tiṭṭheyya.",
  "atk-s0501a:269_5": "Yasmā vā yadā aggisantāpasūriyasantāpautuvikārādīhi sarīraṃ santapati,",
  "atk-s0501a:269_6": "atha udakato abbūḷhamattavisamacchinnabhisamuḷālakumudanālakalāpaudakamiva sabbakesalomakūpavivarehi paggharati.",
  "atk-s0501a:269_7": "Tasmā tesaṃ kesalomakūpavivarānaṃ vasena taṃ saṇṭhānato vavatthapeti.",
  "atk-s0501a:269_8": "“Sedapariggaṇhakena ca yogāvacarena kesalomakūpavivare pūretvā ṭhitavaseneva sedo manasikātabbo”ti vuttaṃ pubbācariyehi.",
  "atk-s0501a:270_0": "Tattha yathā bhisamuḷālakumudanālakalāpavivarehi paggharantaṃ udakaṃ na jānāti “ahaṃ bhisamuḷālakumudanālakalāpavivarehi paggharāmī”ti,",
  "atk-s0501a:270_1": "napi bhisamuḷālakumudanālakalāpavivarā jānanti “amhehi udakaṃ paggharatī”ti;",
  "atk-s0501a:270_2": "evameva na sedo jānāti “ahaṃ kesalomakūpavivarehi paggharāmī”ti,",
  "atk-s0501a:270_3": "napi kesalomakūpavivarā jānanti “amhehi sedo paggharatī”ti.",
  "atk-s0501a:270_4": "Ābhogapaccavekkhaṇavirahitā hi ete dhammā…pe…",
  "atk-s0501a:270_5": "na puggaloti.",
  "atk-s0501a:270_6": "Paricchedato sedo sedabhāgena paricchinnoti vavatthapeti.",
  "atk-s0501a:270_7": "Ayametassa sabhāgaparicchedo,",
  "atk-s0501a:270_8": "visabhāgaparicchedo pana kesasadiso evāti evaṃ sedaṃ vaṇṇādito vavatthapeti.",
  "atk-s0501a:271_0": "Tato paraṃ sarīre cammamaṃsantare medo vaṇṇato phālitahaliddivaṇṇoti vavatthapeti.",
  "atk-s0501a:271_1": "Saṇṭhānato okāsasaṇṭhāno.",
  "atk-s0501a:271_2": "Tathā hi sukhino thūlasarīrassa cammamaṃsantare pharitvā ṭhito haliddirattadukūlapilotikasaṇṭhāno,",
  "atk-s0501a:271_3": "kisasarīrassa jaṅghamaṃsaūrumaṃsapiṭṭhikaṇṭakanissitapiṭṭhimaṃsaudarapaṭalamaṃsāni nissāya saṃvellitvā",
  "atk-s0501a:271_4": "ṭhapitahaliddirattadukūlapilotikakhaṇḍasaṇṭhāno.",
  "atk-s0501a:271_5": "Disato dvīsu disāsu jāto.",
  "atk-s0501a:271_6": "Okāsato thūlasarīrassa sakalasarīraṃ pharitvā kisassa jaṅghāmaṃsādīni nissāya ṭhito,",
  "atk-s0501a:271_7": "yo sinehasaṅkhātopi hutvā paramajegucchattā na matthakatelatthaṃ na gaṇḍūsatelatthaṃ na dīpajālanatthaṃ saṅgayhati.",
  "atk-s0501a:272_0": "Tattha yathā maṃsapuñjaṃ nissāya ṭhitā haliddirattadukūlapilotikā na jānāti “ahaṃ maṃsapuñjaṃ nissāya ṭhitā”ti,",
  "atk-s0501a:272_1": "napi maṃsapuñjo jānāti “haliddirattadukūlapilotikā maṃ nissāya ṭhitā”ti;",
  "atk-s0501a:272_2": "evameva na medo jānāti “ahaṃ sakalasarīraṃ jaṅghādīsu vā maṃsaṃ nissāya ṭhito”ti,",
  "atk-s0501a:272_3": "napi sakalasarīraṃ jānāti jaṅghādīsu vā maṃsaṃ “medo maṃ nissāya ṭhito”ti.",
  "atk-s0501a:272_4": "Ābhogapaccavekkhaṇavirahitā hi ete dhammā…pe…",
  "atk-s0501a:272_5": "na puggaloti.",
  "atk-s0501a:272_6": "Paricchedato medo heṭṭhā maṃsena,",
  "atk-s0501a:272_7": "upari cammena,",
  "atk-s0501a:272_8": "samantato medabhāgena paricchinnoti vavatthapeti.",
  "atk-s0501a:272_9": "Ayametassa sabhāgaparicchedo,",
  "atk-s0501a:272_10": "visabhāgaparicchedo pana kesasadiso evāti evaṃ medaṃ vaṇṇādito vavatthapeti.",
  "atk-s0501a:273_0": "Tato paraṃ sarīre assu vaṇṇato pasannatilatelavaṇṇanti vavatthapeti.",
  "atk-s0501a:273_1": "Saṇṭhānato okāsasaṇṭhānaṃ.",
  "atk-s0501a:273_2": "Disato uparimāya disāya jātaṃ.",
  "atk-s0501a:273_3": "Okāsato akkhikūpakesu ṭhitanti.",
  "atk-s0501a:273_4": "Na cetaṃ pittakosake pittamiva akkhikūpakesu sadā sannicitaṃ hutvā tiṭṭhati,",
  "atk-s0501a:273_5": "kintu yadā somanassajātā sattā mahāhasitaṃ hasanti,",
  "atk-s0501a:273_6": "domanassajātā rodanti paridevanti,",
  "atk-s0501a:273_7": "tathārūpaṃ visamāhāraṃ vā haranti,",
  "atk-s0501a:273_8": "yadā ca tesaṃ akkhīni dhūmarajapaṃsukādīhi abhihaññanti,",
  "atk-s0501a:273_9": "tadā etehi somanassadomanassavisamāhārādīhi samuṭṭhahitvā assu akkhikūpakesu pūretvā tiṭṭhati paggharati ca.",
  "atk-s0501a:273_10": "“Assupariggaṇhakena ca yogāvacarena akkhikūpake pūretvā ṭhitavaseneva taṃ manasikātabba”nti pubbācariyā vaṇṇayanti.",
  "atk-s0501a:274_0": "Tattha yathā matthakacchinnataruṇatālaṭṭhikūpakesu ṭhitaṃ udakaṃ na jānāti “ahaṃ matthakacchinnataruṇatālaṭṭhikūpakesu ṭhita”nti,",
  "atk-s0501a:274_1": "napi matthakacchinnataruṇatālaṭṭhikūpakā jānanti “amhesu udakaṃ ṭhita”nti;",
  "atk-s0501a:274_2": "evameva na assu jānāti “ahaṃ akkhikūpakesu ṭhita”nti,",
  "atk-s0501a:274_3": "napi akkhikūpakā jānanti “amhesu assu ṭhita”nti.",
  "atk-s0501a:274_4": "Ābhogapaccavekkhaṇavirahitā hi ete dhammā…pe…",
  "atk-s0501a:274_5": "na puggaloti.",
  "atk-s0501a:274_6": "Paricchedato assu assubhāgena paricchinnanti vavatthapeti.",
  "atk-s0501a:274_7": "Ayametassa sabhāgaparicchedo,",
  "atk-s0501a:274_8": "visabhāgaparicchedo pana kesasadiso evāti evaṃ assuṃ vaṇṇādito vavatthapeti.",
  "atk-s0501a:275_0": "Tato paraṃ sarīre vilīnasinehasaṅkhātā vasā vaṇṇato ācāme āsittatelavaṇṇāti vavatthapeti.",
  "atk-s0501a:275_1": "Saṇṭhānato okāsasaṇṭhānā.",
  "atk-s0501a:275_2": "Disato dvīsu disāsu jātā.",
  "atk-s0501a:275_3": "Okāsato hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu ṭhitāti.",
  "atk-s0501a:275_4": "Na cesā etesu okāsesu sadā vilīnā eva hutvā tiṭṭhati,",
  "atk-s0501a:275_5": "kintu yadā aggisantāpasūriyasantāpautuvisabhāgadhātuvisabhāgehi te padesā usmājātā honti,",
  "atk-s0501a:275_6": "tadā tattha vilīnāva hutvā pasannasalilāsu udakasoṇḍikāsu nīhāro viya sarati.",
  "atk-s0501a:276_0": "Tattha yathā udakasoṇḍiyo ajjhottharitvā ṭhito nīhāro na jānāti “ahaṃ udakasoṇḍiyo ajjhottharitvā ṭhito”ti,",
  "atk-s0501a:276_1": "napi udakasoṇḍiyo jānanti “nīhāro amhe ajjhottharitvā ṭhito”ti;",
  "atk-s0501a:276_2": "evameva na vasā jānāti “ahaṃ hatthatalādīni ajjhottharitvā ṭhitā”ti,",
  "atk-s0501a:276_3": "napi hatthatalādīni jānanti “vasā amhe ajjhottharitvā ṭhitā”ti.",
  "atk-s0501a:276_4": "Ābhogapaccavekkhaṇavirahitā hi ete dhammā…pe…",
  "atk-s0501a:276_5": "na puggaloti.",
  "atk-s0501a:276_6": "Paricchedato vasā vasābhāgena paricchinnāti vavatthapeti.",
  "atk-s0501a:276_7": "Ayametissā sabhāgaparicchedo,",
  "atk-s0501a:276_8": "visabhāgaparicchedo pana kesasadiso evāti evaṃ vasaṃ vaṇṇādito vavatthapeti.",
  "atk-s0501a:277_0": "Tato paraṃ sarīre mukhassabbhantare kheḷo vaṇṇato seto pheṇavaṇṇoti vavatthapeti.",
  "atk-s0501a:277_1": "Saṇṭhānato okāsasaṇṭhānoti,",
  "atk-s0501a:277_2": "samuddapheṇasaṇṭhānotipi eke.",
  "atk-s0501a:277_3": "Disato uparimāya disāya jāto.",
  "atk-s0501a:277_4": "Okāsato ubhohi kapolapassehi orohitvā jivhāya ṭhitoti.",
  "atk-s0501a:277_5": "Na ceso ettha sadā sannicito hutvā tiṭṭhati,",
  "atk-s0501a:277_6": "kintu yadā sattā tathārūpaṃ āhāraṃ passanti vā saranti vā,",
  "atk-s0501a:277_7": "uṇhatittakaṭukaloṇambilānaṃ vā kiñci mukhe ṭhapenti.",
  "atk-s0501a:277_8": "Yadā ca tesaṃ hadayaṃ āgilāyati,",
  "atk-s0501a:277_9": "kismiñcideva vā jigucchā uppajjati,",
  "atk-s0501a:277_10": "tadā kheḷo uppajjitvā ubhohi kapolapassehi orohitvā jivhāya saṇṭhāti.",
  "atk-s0501a:277_11": "Aggajivhāya cesa kheḷo tanuko hoti,",
  "atk-s0501a:277_12": "mūlajivhāya bahalo,",
  "atk-s0501a:277_13": "mukhe pakkhittañca puthukaṃ vā taṇḍulaṃ vā aññaṃ vā kiñci khādanīyaṃ nadipuline khatakūpasalilamiva parikkhayamagacchantova sadā temanasamattho hoti.",
  "atk-s0501a:278_0": "Tattha yathā nadipuline khatakūpatale saṇṭhitaṃ udakaṃ na jānāti “ahaṃ kūpatale saṇṭhita”nti,",
  "atk-s0501a:278_1": "napi kūpatalaṃ jānāti “mayi udakaṃ ṭhita”nti;",
  "atk-s0501a:278_2": "evameva na kheḷo jānāti “ahaṃ ubhohi kapolapassehi orohitvā jivhātale saṇṭhito”ti,",
  "atk-s0501a:278_3": "napi jivhātalaṃ jānāti “mayi ubhohi kapolapassehi orohitvā kheḷo saṇṭhito”ti.",
  "atk-s0501a:278_4": "Ābhogapaccavekkhaṇavirahitā hi ete dhammā…pe…",
  "atk-s0501a:278_5": "na puggaloti.",
  "atk-s0501a:278_6": "Paricchedato kheḷo kheḷabhāgena paricchinnoti vavatthapeti.",
  "atk-s0501a:278_7": "Ayametassa sabhāgaparicchedo,",
  "atk-s0501a:278_8": "visabhāgaparicchedo pana kesasadiso evāti evaṃ kheḷaṃ vaṇṇādito vavatthapeti.",
  "atk-s0501a:279_0": "Tato paraṃ sarīre siṅghāṇikā vaṇṇato setā taruṇatālamiñjavaṇṇāti vavatthapeti.",
  "atk-s0501a:279_1": "Saṇṭhānato okāsasaṇṭhānā,",
  "atk-s0501a:279_2": "sedetvā sedetvā nāsāpuṭe nirantaraṃ pakkhittavettaṅkurasaṇṭhānātipi eke.",
  "atk-s0501a:279_3": "Disato uparimāya disāya jātā.",
  "atk-s0501a:279_4": "Okāsato nāsāpuṭe pūretvā ṭhitāti.",
  "atk-s0501a:279_5": "Na cesā ettha sadā sannicitā hutvā tiṭṭhati,",
  "atk-s0501a:279_6": "kintu seyyathāpi nāma puriso paduminipatte dadhiṃ bandhitvā heṭṭhā paduminipattaṃ kaṇṭakena vijjheyya,",
  "atk-s0501a:279_7": "atha tena chiddena dadhipiṇḍaṃ gaḷitvā bahi papateyya;",
  "atk-s0501a:279_8": "evameva yadā sattā rodanti,",
  "atk-s0501a:279_9": "visabhāgāhārautuvasena vā sañjātadhātukkhobhā honti,",
  "atk-s0501a:279_10": "tadā antosīsato pūtisemhabhāvaṃ āpannaṃ matthaluṅgaṃ gaḷitvā tālumatthakavivarena otaritvā nāsāpuṭe pūretvā tiṭṭhati.",
  "atk-s0501a:280_0": "Tattha yathā sippikāya pakkhittaṃ pūtidadhi na jānāti “ahaṃ sippikāya ṭhita”nti,",
  "atk-s0501a:280_1": "napi sippikā jānāti “mayi pūtikaṃ dadhi ṭhita”nti;",
  "atk-s0501a:280_2": "evameva na siṅghāṇikā jānāti “ahaṃ nāsāpuṭesu ṭhitā”ti,",
  "atk-s0501a:280_3": "napi nāsāpuṭā jānanti “amhesu siṅghāṇikā ṭhitā”ti.",
  "atk-s0501a:280_4": "Ābhogapaccavekkhaṇavirahitā hi ete dhammā…pe…",
  "atk-s0501a:280_5": "na puggaloti.",
  "atk-s0501a:280_6": "Paricchedato siṅghāṇikā siṅghāṇikabhāgena paricchinnāti vavatthapeti.",
  "atk-s0501a:280_7": "Ayametissā sabhāgaparicchedo,",
  "atk-s0501a:280_8": "visabhāgaparicchedo pana kesasadiso evāti evaṃ siṅghāṇikaṃ vaṇṇādito vavatthapeti.",
  "atk-s0501a:281_0": "Tato paraṃ antosarīre lasikāti sarīrasandhīnaṃ abbhantare picchilakuṇapaṃ.",
  "atk-s0501a:281_1": "Sā vaṇṇato kaṇikāraniyyāsavaṇṇāti vavatthapeti.",
  "atk-s0501a:281_2": "Saṇṭhānato okāsasaṇṭhānā.",
  "atk-s0501a:281_3": "Disato dvīsu disāsu jātā.",
  "atk-s0501a:281_4": "Okāsato aṭṭhisandhīnaṃ abbhañjanakiccaṃ sādhayamānā asītisatasandhīnaṃ abbhantare ṭhitāti.",
  "atk-s0501a:281_5": "Yassa cesā mandā hoti,",
  "atk-s0501a:281_6": "tassa uṭṭhahantassa nisīdantassa abhikkamantassa paṭikkamantassa samiñjantassa pasārentassa aṭṭhikāni kaṭakaṭāyanti,",
  "atk-s0501a:281_7": "accharikāsaddaṃ karonto viya vicarati,",
  "atk-s0501a:281_8": "ekayojanadviyojanamattampi addhānaṃ gatassa vāyodhātu kuppati,",
  "atk-s0501a:281_9": "gattāni dukkhanti yassa pana cesā bahukā hoti,",
  "atk-s0501a:281_10": "tassa uṭṭhānanisajjādīsu na aṭṭhīni kaṭakaṭāyanti,",
  "atk-s0501a:281_11": "dīghampi addhānaṃ gatassa na vāyodhātu kuppati,",
  "atk-s0501a:281_12": "na gattāni dukkhanti.",
  "atk-s0501a:282_0": "Tattha yathā abbhañjanatelaṃ na jānāti “ahaṃ akkhaṃ abbhañjitvā ṭhita”nti,",
  "atk-s0501a:282_1": "napi akkho jānāti “maṃ telaṃ abbhañjitvā ṭhita”nti;",
  "atk-s0501a:282_2": "evameva na lasikā jānāti “ahaṃ asītisatasandhiyo abbhañjitvā ṭhitā”ti,",
  "atk-s0501a:282_3": "napi asītisatasandhiyo jānanti “lasikā amhe abbhañjitvā ṭhitā”ti.",
  "atk-s0501a:282_4": "Ābhogapaccavekkhaṇavirahitā hi ete dhammā…pe…",
  "atk-s0501a:282_5": "na puggaloti.",
  "atk-s0501a:282_6": "Paricchedato lasikā lasikabhāgena paricchinnāti vavatthapeti.",
  "atk-s0501a:282_7": "Ayametissā sabhāgaparicchedo,",
  "atk-s0501a:282_8": "visabhāgaparicchedo pana kesasadiso evāti evaṃ lasikaṃ vaṇṇādito vavatthapeti.",
  "atk-s0501a:283_0": "Tato paraṃ antosarīre muttaṃ vaṇṇato māsakhārodakavaṇṇanti vavatthapeti.",
  "atk-s0501a:283_1": "Saṇṭhānato udakaṃ pūretvā adhomukhaṭhapitaudakakumbhaantaragataudakasaṇṭhānaṃ.",
  "atk-s0501a:283_2": "Disato heṭṭhimāya disāya jātaṃ.",
  "atk-s0501a:283_3": "Okāsato vatthissabbhantare ṭhitanti.",
  "atk-s0501a:283_4": "Vatthi nāma vatthipuṭo vuccati,",
  "atk-s0501a:283_5": "yattha seyyathāpi nāma candanikāya pakkhitte amukhe peḷāghaṭe candanikāraso pavisati,",
  "atk-s0501a:283_6": "na cassa pavisanamaggo paññāyati;",
  "atk-s0501a:283_7": "evameva sarīrato muttaṃ pavisati,",
  "atk-s0501a:283_8": "na cassa pavisanamaggo paññāyati nikkhamanamaggo eva tu pākaṭo hoti,",
  "atk-s0501a:283_9": "yamhi ca muttassa bharite “passāvaṃ karomā”ti sattānaṃ āyūhanaṃ hoti.",
  "atk-s0501a:283_10": "Tattha yathā candanikāya pakkhitte amukhe peḷāghaṭe ṭhito candanikāraso na jānāti “ahaṃ amukhe peḷāghaṭe ṭhito”ti,",
  "atk-s0501a:283_11": "napi peḷāghaṭo jānāti “mayi candanikāraso ṭhito”ti;",
  "atk-s0501a:283_12": "evameva muttaṃ na jānāti “ahaṃ vatthimhi ṭhita”nti,",
  "atk-s0501a:283_13": "napi vatthi jānāti “mayi muttaṃ ṭhita”nti.",
  "atk-s0501a:283_14": "Ābhogapaccavekkhaṇavirahitā hi ete dhammā…pe…",
  "atk-s0501a:283_15": "na puggaloti.",
  "atk-s0501a:283_16": "Paricchedato vatthiabbhantarena ceva muttabhāgena ca paricchinnanti vavatthapeti.",
  "atk-s0501a:283_17": "Ayametassa sabhāgaparicchedo,",
  "atk-s0501a:283_18": "visabhāgaparicchedo pana kesasadiso evāti evaṃ muttaṃ vaṇṇādito vavatthapeti.",
  "atk-s0501a:283_19": "Evamayaṃ imaṃ dvattiṃsākāraṃ vaṇṇādito vavatthapeti.",
  "atk-s0501a:284_0": "Tassevaṃ imaṃ dvattiṃsākāraṃ vaṇṇādivasena vavatthapentassa taṃ taṃ bhāvanānuyogaṃ āgamma kesādayo paguṇā honti,",
  "atk-s0501a:284_1": "koṭṭhāsabhāvena upaṭṭhahanti.",
  "atk-s0501a:284_2": "Tato pabhuti seyyathāpi nāma cakkhumato purisassa dvattiṃsavaṇṇānaṃ pupphānaṃ ekasuttaganthitaṃ mālaṃ",
  "atk-s0501a:284_3": "olokentassa sabbapupphāni apubbāpariyamiva pākaṭāni honti;",
  "atk-s0501a:284_4": "evameva “atthi imasmiṃ kāye kesā”ti imaṃ kāyaṃ satiyā olokentassa sabbe te dhammā apubbāpariyamiva pākaṭā honti.",
  "atk-s0501a:284_5": "Kesesu āvajjitesu asaṇṭhahamānāva sati yāva muttaṃ,",
  "atk-s0501a:284_6": "tāva pavattati.",
  "atk-s0501a:284_7": "Tato pabhuti tassa āhiṇḍantā manussatiracchānādayo ca sattākāraṃ vijahitvā koṭṭhāsarāsivaseneva upaṭṭhahanti,",
  "atk-s0501a:284_8": "tehi ca ajjhohariyamānaṃ pānabhojanādi koṭṭhāsarāsimhi pakkhippamānamiva upaṭṭhātīti.",
  "atk-s0501a:285_0": "Etthāha “athānena tato paraṃ kiṃ kātabba”nti? Vuccate –",
  "atk-s0501a:285_1": "tadeva nimittaṃ āsevitabbaṃ bhāvetabbaṃ bahulīkātabbaṃ suvavatthitaṃ vavatthapetabbaṃ.",
  "atk-s0501a:285_2": "Kathaṃ panāyaṃ taṃ nimittaṃ āsevati bhāveti bahulīkaroti suvavatthitaṃ vavatthapetīti?",
  "atk-s0501a:285_3": "Ayañhi taṃ kesādīnaṃ koṭṭhāsabhāvena upaṭṭhānanimittaṃ āsevati,",
  "atk-s0501a:285_4": "satiyā alliyati bhajati upagacchati,",
  "atk-s0501a:285_5": "satigabbhaṃ gaṇhāpeti.",
  "atk-s0501a:285_6": "Tattha laddhaṃ vā satiṃ vaḍḍhento taṃ bhāvetīti vuccati.",
  "atk-s0501a:285_7": "Bahulīkarotīti punappunaṃ satisampayuttaṃ vitakkavicārabbhāhataṃ karoti.",
  "atk-s0501a:285_8": "Suvavatthitaṃ vavatthapetīti yathā suṭṭhu vavatthitaṃ hoti,",
  "atk-s0501a:285_9": "na puna antaradhānaṃ gacchati,",
  "atk-s0501a:285_10": "tathā taṃ satiyā vavatthapeti,",
  "atk-s0501a:285_11": "upadhāreti upanibandhati.",
  "atk-s0501a:286_0": "Atha vā yaṃ pubbe anupubbato,",
  "atk-s0501a:286_1": "nātisīghato,",
  "atk-s0501a:286_2": "nātisaṇikato,",
  "atk-s0501a:286_3": "vikkhepappahānato,",
  "atk-s0501a:286_4": "paṇṇattisamatikkamanato,",
  "atk-s0501a:286_5": "anupubbamuñcanato,",
  "atk-s0501a:286_6": "lakkhaṇato,",
  "atk-s0501a:286_7": "tayo ca suttantāti evaṃ dasavidhaṃ manasikārakosallaṃ vuttaṃ.",
  "atk-s0501a:286_8": "Tattha anupubbato manasikaronto āsevati,",
  "atk-s0501a:286_9": "nātisīghato nātisaṇikato ca manasikaronto bhāveti,",
  "atk-s0501a:286_10": "vikkhepappahānato manasikaronto bahulī karoti,",
  "atk-s0501a:286_11": "paṇṇattisamatikkamanādito manasikaronto suvavatthitaṃ vavatthapetīti veditabbo.",
  "atk-s0501a:287_0": "Etthāha “kathaṃ panāyaṃ anupubbādivasena ete dhamme manasi karotī”ti? Vuccate –",
  "atk-s0501a:287_1": "ayañhi kese manasi karitvā tadanantaraṃ lome manasi karoti, na nakhe.",
  "atk-s0501a:287_2": "Tathā lome manasi karitvā tadanantaraṃ nakhe manasi karoti, na dante.",
  "atk-s0501a:287_3": "Esa nayo sabbattha. Kasmā?",
  "atk-s0501a:287_4": "Uppaṭipāṭiyā hi manasikaronto seyyathāpi nāma akusalo puriso dvattiṃsapadaṃ nisseṇiṃ uppaṭipāṭiyā ārohanto kilantakāyo tato nisseṇito papatati,",
  "atk-s0501a:287_5": "na ārohanaṃ sampādeti;",
  "atk-s0501a:287_6": "evameva bhāvanāsampattivasena adhigantabbassa assādassa anadhigamanato kilantacitto dvattiṃsākārabhāvanāto papatati,",
  "atk-s0501a:287_7": "na bhāvanaṃ sampādetīti.",
  "atk-s0501a:288_0": "Anupubbato manasikarontopi ca kesā lomāti nātisīghatopi manasi karoti.",
  "atk-s0501a:288_1": "Atisīghato hi manasikaronto seyyathāpi nāma addhānaṃ gacchanto puriso samavisamarukkhathalaninnadvedhāpathādīni",
  "atk-s0501a:288_2": "magganimittāni upalakkhetuṃ na sakkoti,",
  "atk-s0501a:288_3": "tato na maggakusalo hoti,",
  "atk-s0501a:288_4": "addhānañca parikkhayaṃ neti;",
  "atk-s0501a:288_5": "evameva vaṇṇasaṇṭhānādīni dvattiṃsākāranimittāni upalakkhetuṃ na sakkoti,",
  "atk-s0501a:288_6": "tato na dvattiṃsākāre kusalo hoti,",
  "atk-s0501a:288_7": "kammaṭṭhānañca parikkhayaṃ neti.",
  "atk-s0501a:289_0": "Yathā ca nātisīghato,",
  "atk-s0501a:289_1": "evaṃ nātisaṇikatopi manasi karoti.",
  "atk-s0501a:289_2": "Atisaṇikato hi manasikaronto seyyathāpi nāma puriso addhānamaggaṃ paṭipanno antarāmagge rukkhapabbatataḷākādīsu",
  "atk-s0501a:289_3": "vilambamāno icchitappadesaṃ apāpuṇanto antarāmaggeyeva sīhabyagghādīhi anayabyasanaṃ pāpuṇāti;",
  "atk-s0501a:289_4": "evameva dvattiṃsākārabhāvanāsampadaṃ apāpuṇanto bhāvanāvicchedena antarāyeva kāmavitakkādīhi anayabyasanaṃ pāpuṇāti.",
  "atk-s0501a:290_0": "Nātisaṇikato manasikarontopi ca vikkhepappahānatopi manasi karoti.",
  "atk-s0501a:290_1": "Vikkhepappahānato nāma yathā aññesu navakammādīsu cittaṃ na vikkhipati,",
  "atk-s0501a:290_2": "tathā manasi karoti.",
  "atk-s0501a:290_3": "Bahiddhā vikkhepamānacitto hi kesādīsveva asamāhitacetovitakko bhāvanāsampadaṃ apāpuṇitvā antarāva anayabyasanaṃ",
  "atk-s0501a:290_4": "āpajjati takkasilāgamane bodhisattassa sahāyakā viya.",
  "atk-s0501a:290_5": "Avikkhipamānacitto pana kesādīsveva samāhitacetovitakko bhāvanāsampadaṃ pāpuṇāti bodhisatto viya takkasilarajjasampadanti.",
  "atk-s0501a:290_6": "Tassevaṃ vikkhepappahānato manasikaroto adhikāracariyādhimuttīnaṃ vasena te dhammā asubhato vā vaṇṇato vā suññato vā upaṭṭhahanti.",
  "atk-s0501a:291_0": "Atha paṇṇattisamatikkamanato te dhamme manasi karoti.",
  "atk-s0501a:291_1": "Paṇṇattisamatikkamanatoti kesā lomāti evamādivohāraṃ samatikkamitvā vissajjetvā yathūpaṭṭhitānaṃ asubhādīnaṃyeva vasena manasi karoti. Kathaṃ?",
  "atk-s0501a:291_2": "Yathā araññanivāsūpagatā manussā aparicitabhūmibhāgattā udakaṭṭhānasañjānanatthaṃ sākhābhaṅgādinimittaṃ",
  "atk-s0501a:291_3": "katvā tadanusārena gantvā udakaṃ paribhuñjanti,",
  "atk-s0501a:291_4": "yadā pana paricitabhūmibhāgā honti,",
  "atk-s0501a:291_5": "atha taṃ nimittaṃ vissajjetvā amanasikatvāva udakaṭṭhānaṃ upasaṅkamitvā udakaṃ paribhuñjanti,",
  "atk-s0501a:291_6": "evamevāyaṃ kesā lomātiādinā taṃtaṃvohārassa vasena paṭhamaṃ te dhamme manasākāsi,",
  "atk-s0501a:291_7": "tesu dhammesu asubhādīnaṃ aññataravasena upaṭṭhahantesu taṃ vohāraṃ samatikkamitvā vissajjetvā asubhāditova manasi karoti.",
  "atk-s0501a:292_0": "Etthāha “kathaṃ panassa ete dhammā asubhādito upaṭṭhahanti,",
  "atk-s0501a:292_1": "kathaṃ vaṇṇato,",
  "atk-s0501a:292_2": "kathaṃ suññato vā,",
  "atk-s0501a:292_3": "kathañcāyamete asubhato manasi karoti,",
  "atk-s0501a:292_4": "kathaṃ vaṇṇato,",
  "atk-s0501a:292_5": "kathaṃ suññato vā”ti?",
  "atk-s0501a:292_6": "Kesā tāvassa vaṇṇasaṇṭhānagandhāsayokāsavasena pañcadhā asubhato upaṭṭhahanti,",
  "atk-s0501a:292_7": "pañcadhā eva ayamete asubhato manasi karoti.",
  "atk-s0501a:292_8": "Seyyathidaṃ –",
  "atk-s0501a:292_9": "kesā nāmete vaṇṇato asubhā paramappaṭikūlajegucchā.",
  "atk-s0501a:292_10": "Tathā hi manussā divā pānabhojane patitaṃ kesavaṇṇaṃ vākaṃ vā suttaṃ vā disvā kesasaññāya manoramampi pānabhojanaṃ chaḍḍenti vā jigucchanti vā.",
  "atk-s0501a:292_11": "Saṇṭhānatopi asubhā.",
  "atk-s0501a:292_12": "Tathā hi rattiṃ pānabhojane patitaṃ kesasaṇṭhānaṃ vākaṃ vā suttaṃ vā phusitvā kesasaññāya manoramampi pānabhojanaṃ chaḍḍenti vā jigucchanti vā.",
  "atk-s0501a:292_13": "Gandhatopi asubhā.",
  "atk-s0501a:292_14": "Tathā hi telamakkhanapupphadhūmādisaṅkhārehi virahitānaṃ kesānaṃ gandho paramajeguccho hoti,",
  "atk-s0501a:292_15": "aggīsu pakkhittassa kesassa gandhaṃ ghāyitvā sattā nāsikaṃ pidhenti,",
  "atk-s0501a:292_16": "mukhampi vikujjenti.",
  "atk-s0501a:292_17": "Āsayatopi asubhā.",
  "atk-s0501a:292_18": "Tathā hi nānāvidhena manussāsucinissandena saṅkāraṭṭhāne taṇḍuleyyakādīni viya pittasemhapubbalohitanissandena",
  "atk-s0501a:292_19": "te ācitā vuddhiṃ virūḷhiṃ vepullaṃ gamitāti.",
  "atk-s0501a:292_20": "Okāsatopi asubhā.",
  "atk-s0501a:292_21": "Tathā hi saṅkāraṭṭhāne viya taṇḍuleyyakādīni paramajegucche lomādiekatiṃsakuṇaparāsimatthake manussānaṃ sīsapaliveṭhake allacamme jātāti.",
  "atk-s0501a:292_22": "Esa nayo lomādīsu.",
  "atk-s0501a:292_23": "Evaṃ tāva ayamete dhamme asubhato upaṭṭhahante asubhato manasi karoti.",
  "atk-s0501a:293_0": "Yadi panassa vaṇṇato upaṭṭhahanti,",
  "atk-s0501a:293_1": "atha kesā nīlakasiṇavasena upaṭṭhahanti.",
  "atk-s0501a:293_2": "Tathā lomā dantā odātakasiṇavasenāti.",
  "atk-s0501a:293_3": "Esa nayo sabbattha.",
  "atk-s0501a:293_4": "Taṃtaṃkasiṇavaseneva ayamete manasi karoti,",
  "atk-s0501a:293_5": "evaṃ vaṇṇato upaṭṭhahante vaṇṇato manasi karoti.",
  "atk-s0501a:293_6": "Yadi panassa suññato upaṭṭhahanti,",
  "atk-s0501a:293_7": "atha kesā ghanavinibbhogavavatthānena ojaṭṭhamakasamūhavasena upaṭṭhahanti.",
  "atk-s0501a:293_8": "Tathā lomādayo,",
  "atk-s0501a:293_9": "yathā upaṭṭhahanti.",
  "atk-s0501a:293_10": "Ayamete tatheva manasi karoti.",
  "atk-s0501a:293_11": "Evaṃ suññato upaṭṭhahante suññato manasi karoti.",
  "atk-s0501a:294_0": "Evaṃ manasikaronto ayamete dhamme anupubbamuñcanato manasi karoti.",
  "atk-s0501a:294_1": "Anupubbamuñcanatoti asubhādīnaṃ aññataravasena upaṭṭhite kese muñcitvā lome manasikaronto seyyathāpi",
  "atk-s0501a:294_2": "nāma jalūkā naṅguṭṭhena gahitappadese sāpekkhāva hutvā tuṇḍena aññaṃ padesaṃ gaṇhāti,",
  "atk-s0501a:294_3": "gahite ca tasmiṃ itaraṃ muñcati,",
  "atk-s0501a:294_4": "evameva kesesu sāpekkhova hutvā lome manasi karoti,",
  "atk-s0501a:294_5": "lomesu ca patiṭṭhite manasikāre kese muñcati.",
  "atk-s0501a:294_6": "Esa nayo sabbattha.",
  "atk-s0501a:294_7": "Evaṃ hissa anupubbamuñcanato manasikaroto asubhādīsu aññataravasena te dhammā upaṭṭhahantā anavasesato upaṭṭhahanti,",
  "atk-s0501a:294_8": "pākaṭatarūpaṭṭhānā ca honti.",
  "atk-s0501a:295_0": "Atha yassa te dhammā asubhato upaṭṭhahanti,",
  "atk-s0501a:295_1": "pākaṭatarūpaṭṭhānā ca honti,",
  "atk-s0501a:295_2": "tassa seyyathāpi nāma makkaṭo dvattiṃsatālake tālavane byādhena paripātiyamāno ekarukkhepi asaṇṭhahanto paridhāvitvā yadā nivatto hoti kilanto,",
  "atk-s0501a:295_3": "atha ekameva ghanatālapaṇṇapariveṭhitaṃ tālasuciṃ nissāya tiṭṭhati;",
  "atk-s0501a:295_4": "evameva cittamakkaṭo dvattiṃsakoṭṭhāsake imasmiṃ kāye teneva yoginā paripātiyamāno ekakoṭṭhāsakepi asaṇṭhahanto",
  "atk-s0501a:295_5": "paridhāvitvā yadā anekārammaṇavidhāvane abhilāsābhāvena nivatto hoti kilanto.",
  "atk-s0501a:295_6": "Atha yvāssa kesādīsu dhammo paguṇataro caritānurūpataro vā,",
  "atk-s0501a:295_7": "yattha vā pubbe katādhikāro hoti,",
  "atk-s0501a:295_8": "taṃ nissāya upacāravasena tiṭṭhati.",
  "atk-s0501a:295_9": "Atha tameva nimittaṃ punappunaṃ takkāhataṃ vitakkāhataṃ karitvā yathākkamaṃ paṭhamaṃ jhānaṃ uppādeti,",
  "atk-s0501a:295_10": "tattha patiṭṭhāya vipassanamārabhitvā ariyabhūmiṃ pāpuṇāti.",
  "atk-s0501a:296_0": "Yassa pana te dhammā vaṇṇato upaṭṭhahanti,",
  "atk-s0501a:296_1": "tassāpi seyyathāpi nāma makkaṭo…pe…",
  "atk-s0501a:296_2": "atha yvāssa kesādīsu dhammo paguṇataro caritānurūpataro vā,",
  "atk-s0501a:296_3": "yattha vā pubbe katādhikāro hoti,",
  "atk-s0501a:296_4": "taṃ nissāya upacāravasena tiṭṭhati.",
  "atk-s0501a:296_5": "Atha tameva nimittaṃ punappunaṃ takkāhataṃ vitakkāhataṃ karitvā yathākkamaṃ nīlakasiṇavasena pītakasiṇavasena vā pañcapi rūpāvacarajjhānāni uppādeti,",
  "atk-s0501a:296_6": "tesañca yattha katthaci patiṭṭhāya vipassanaṃ ārabhitvā ariyabhūmiṃ pāpuṇāti.",
  "atk-s0501a:297_0": "Yassa pana te dhammā suññato upaṭṭhahanti,",
  "atk-s0501a:297_1": "so lakkhaṇato manasi karoti,",
  "atk-s0501a:297_2": "lakkhaṇato manasikaronto tattha catudhātuvavatthānavasena upacārajjhānaṃ pāpuṇāti.",
  "atk-s0501a:297_3": "Atha manasikaronto te dhamme aniccadukkhānattasuttattayavasena manasi karoti.",
  "atk-s0501a:297_4": "Ayamassa vipassanānayo.",
  "atk-s0501a:297_5": "So imaṃ vipassanaṃ ārabhitvā yathākkamañca paṭipajjitvā ariyabhūmiṃ pāpuṇātīti.",
  "atk-s0501a:298_0": "Ettāvatā ca yaṃ vuttaṃ –",
  "atk-s0501a:298_1": "“kathaṃ panāyaṃ anupubbādivasena ete dhamme manasi karotī”ti,",
  "atk-s0501a:298_2": "taṃ byākataṃ hoti.",
  "atk-s0501a:298_3": "Yañcāpi vuttaṃ –",
  "atk-s0501a:298_4": "“bhāvanāvasena panassa evaṃ vaṇṇanā veditabbā”ti,",
  "atk-s0501a:298_5": "tassattho pakāsito hotīti.",
  "atk-s0501a:299_0": "Pakiṇṇakanayo",
  "atk-s0501a:300_0": "Idāni imasmiṃyeva dvattiṃsākāre vaṇṇanāparicayapāṭavatthaṃ ayaṃ pakiṇṇakanayo veditabbo –",
  "atk-s0501a:301_0": "“Nimittato lakkhaṇato, dhātuto suññatopi ca;",
  "atk-s0501a:302_0": "Khandhādito ca viññeyyo, dvattiṃsākāranicchayo”ti.",
  "atk-s0501a:303_0": "Tattha nimittatoti evaṃ vuttappakāre imasmiṃ dvattiṃsākāre saṭṭhisataṃ nimittāni honti,",
  "atk-s0501a:303_1": "yesaṃ vasena yogāvacaro dvattiṃsākāraṃ koṭṭhāsato pariggaṇhāti.",
  "atk-s0501a:303_2": "Seyyathidaṃ –",
  "atk-s0501a:303_3": "kesassa vaṇṇanimittaṃ,",
  "atk-s0501a:303_4": "saṇṭhānanimittaṃ,",
  "atk-s0501a:303_5": "disānimittaṃ,",
  "atk-s0501a:303_6": "okāsanimittaṃ,",
  "atk-s0501a:303_7": "paricchedanimittanti pañca nimittāni honti.",
  "atk-s0501a:303_8": "Evaṃ lomādīsu.",
  "atk-s0501a:304_0": "Lakkhaṇatoti dvattiṃsākāre aṭṭhavīsatisataṃ lakkhaṇāni honti,",
  "atk-s0501a:304_1": "yesaṃ vasena yogāvacaro dvattiṃsākāraṃ lakkhaṇato manasi karoti.",
  "atk-s0501a:304_2": "Seyyathidaṃ –",
  "atk-s0501a:304_3": "kesassa thaddhalakkhaṇaṃ,",
  "atk-s0501a:304_4": "ābandhanalakkhaṇaṃ,",
  "atk-s0501a:304_5": "uṇhattalakkhaṇaṃ,",
  "atk-s0501a:304_6": "samudīraṇalakkhaṇanti cattāri lakkhaṇāni honti.",
  "atk-s0501a:304_7": "Evaṃ lomādīsu.",
  "atk-s0501a:305_0": "Dhātutoti dvattiṃsākāre “chadhāturo,",
  "atk-s0501a:305_1": "bhikkhave,",
  "atk-s0501a:305_2": "ayaṃ purisapuggalo”ti ettha vuttāsu dhātūsu aṭṭhavīsatisataṃ dhātuyo honti,",
  "atk-s0501a:305_3": "yāsaṃ vasena yogāvacaro dvattiṃsākāraṃ dhātuto pariggaṇhāti.",
  "atk-s0501a:305_4": "Seyyathidaṃ –",
  "atk-s0501a:305_5": "yā kese thaddhatā,",
  "atk-s0501a:305_6": "sā pathavīdhātu;",
  "atk-s0501a:305_7": "yā ābandhanatā,",
  "atk-s0501a:305_8": "sā āpodhātu;",
  "atk-s0501a:305_9": "yā paripācanatā,",
  "atk-s0501a:305_10": "sā tejodhātu;",
  "atk-s0501a:305_11": "yā vitthambhanatā,",
  "atk-s0501a:305_12": "sā vāyodhātūti catasso dhātuyo honti.",
  "atk-s0501a:305_13": "Evaṃ lomādīsu.",
  "atk-s0501a:306_0": "Suññatoti dvattiṃsākāre aṭṭhavīsatisataṃ suññatā honti,",
  "atk-s0501a:306_1": "yāsaṃ vasena yogāvacaro dvattiṃsākāraṃ suññato vipassati.",
  "atk-s0501a:306_2": "Seyyathidaṃ –",
  "atk-s0501a:306_3": "kese tāva pathavīdhātu āpodhātvādīhi suññā,",
  "atk-s0501a:306_4": "tathā āpodhātvādayo pathavīdhātvādīhīti catasso suññatā honti.",
  "atk-s0501a:306_5": "Evaṃ lomādīsu.",
  "atk-s0501a:307_0": "Khandhāditoti dvattiṃsākāre kesādīsu khandhādivasena saṅgayhamānesu “kesā kati khandhā honti,",
  "atk-s0501a:307_1": "kati āyatanāni,",
  "atk-s0501a:307_2": "kati dhātuyo,",
  "atk-s0501a:307_3": "kati saccāni,",
  "atk-s0501a:307_4": "kati satipaṭṭhānānī”ti evamādinā nayena vinicchayo veditabbo.",
  "atk-s0501a:307_5": "Evañcassa vijānato tiṇakaṭṭhasamūho viya kāyo khāyati. Yathāha –",
  "atk-s0501a:308_0": "“Natthi satto naro poso, puggalo nūpalabbhati;",
  "atk-s0501a:309_0": "Suññabhūto ayaṃ kāyo, tiṇakaṭṭhasamūpamo”ti.",
  "atk-s0501a:310_0": "Athassa yā sā –",
  "atk-s0501a:311_0": "“Suññāgāraṃ paviṭṭhassa, santacittassa tādino;",
  "atk-s0501a:312_0": "Amānusī rati hoti, sammā dhammaṃ vipassato”ti. –",
  "atk-s0501a:313_0": "Evaṃ amānusī rati vuttā, sā adūratarā hoti. Tato yaṃ taṃ –",
  "atk-s0501a:314_0": "“Yato yato sammasati, khandhānaṃ udayabbayaṃ;",
  "atk-s0501a:315_0": "Labhatī pītipāmojjaṃ, amataṃ taṃ vijānata”nti. –",
  "atk-s0501a:316_0": "Evaṃ vipassanāmayaṃ pītipāmojjāmataṃ vuttaṃ.",
  "atk-s0501a:316_1": "Taṃ anubhavanto na cireneva ariyajanasevitaṃ ajarāmaraṃ nibbānāmataṃ sacchikarotīti.",
  "atk-s0501a:317_0": "Paramatthajotikāya khuddakapāṭha-aṭṭhakathāya",
  "atk-s0501a:318_0": "Dvattiṃsākāravaṇṇanā niṭṭhitā.",
  "atk-s0501a:319_0": "4. Kumārapañhavaṇṇanā",
  "atk-s0501a:320_0": "Aṭṭhuppatti",
  "atk-s0501a:321_0": "Idāni ekaṃ nāma kinti evamādīnaṃ kumārapañhānaṃ atthavaṇṇanākkamo anuppatto.",
  "atk-s0501a:321_1": "Tesaṃ aṭṭhuppattiṃ idha nikkhepappayojanañca vatvā vaṇṇanaṃ karissāma –",
  "atk-s0501a:322_0": "Aṭṭhuppatti tāva nesaṃ sopāko nāma bhagavato mahāsāvako ahosi.",
  "atk-s0501a:322_1": "Tenāyasmatā jātiyā sattavasseneva aññā ārādhitā,",
  "atk-s0501a:322_2": "tassa bhagavā pañhabyākaraṇena upasampadaṃ anuññātukāmo attanā adhippetatthānaṃ pañhānaṃ byākaraṇasamatthataṃ",
  "atk-s0501a:322_3": "passanto “ekaṃ nāma ki”nti evamādinā pañhe pucchi.",
  "atk-s0501a:322_4": "So byākāsi.",
  "atk-s0501a:322_5": "Tena ca byākaraṇena bhagavato cittaṃ ārādhesi.",
  "atk-s0501a:322_6": "Sāva tassāyasmato upasampadā ahosi.",
  "atk-s0501a:323_0": "Ayaṃ tesaṃ aṭṭhuppatti.",
  "atk-s0501a:324_0": "Nikkhepappayojanaṃ",
  "atk-s0501a:325_0": "Yasmā pana saraṇagamanehi buddhadhammasaṅghānussativasena cittabhāvanā,",
  "atk-s0501a:325_1": "sikkhāpadehi sīlabhāvanā,",
  "atk-s0501a:325_2": "dvattiṃsākārena ca kāyabhāvanā pakāsitā,",
  "atk-s0501a:325_3": "tasmā idāni nānappakārato paññābhāvanāmukhadassanatthaṃ ime pañhabyākaraṇā idha nikkhittā.",
  "atk-s0501a:325_4": "Yasmā vā sīlapadaṭṭhāno samādhi,",
  "atk-s0501a:325_5": "samādhipadaṭṭhānā ca paññā; yathāha –",
  "atk-s0501a:325_6": "“sīle patiṭṭhāya naro sapañño,",
  "atk-s0501a:325_7": "cittaṃ paññañca bhāvaya”nti,",
  "atk-s0501a:325_8": "tasmā sikkhāpadehi sīlaṃ dvattiṃsākārena taṃgocaraṃ samādhiñca dassetvā samāhitacittassa nānādhammaparikkhārāya",
  "atk-s0501a:325_9": "paññāya pabhedadassanatthaṃ idha nikkhittātipi viññātabbā.",
  "atk-s0501a:326_0": "Idaṃ tesaṃ idha nikkhepappayojanaṃ.",
  "atk-s0501a:327_0": "Pañhavaṇṇanā",
  "atk-s0501a:328_0": "Ekaṃ nāma kintipañhavaṇṇanā",
  "atk-s0501a:329_0": "Idāni tesaṃ atthavaṇṇanā hoti –",
  "atk-s0501a:329_1": "ekaṃ nāma kinti bhagavā yasmiṃ ekadhammasmiṃ bhikkhu sammā nibbindamāno anupubbena dukkhassantakaro hoti,",
  "atk-s0501a:329_2": "yasmiṃ cāyamāyasmā nibbindamāno anupubbena dukkhassantamakāsi,",
  "atk-s0501a:329_3": "taṃ dhammaṃ sandhāya pañhaṃ pucchati.",
  "atk-s0501a:329_4": "“Sabbe sattā āhāraṭṭhitikā”ti thero puggalādhiṭṭhānāya desanāya vissajjeti.",
  "atk-s0501a:329_5": "“Katamā ca,",
  "atk-s0501a:329_6": "bhikkhave,",
  "atk-s0501a:329_7": "sammāsati? Idha,",
  "atk-s0501a:329_8": "bhikkhave,",
  "atk-s0501a:329_9": "bhikkhu kāye kāyānupassī viharatī”ti evamādīni cettha suttāni evaṃ vissajjanayuttisambhave sādhakāni.",
  "atk-s0501a:329_10": "Ettha yenāhārena sabbe sattā “āhāraṭṭhitikā”ti vuccanti,",
  "atk-s0501a:329_11": "so āhāro taṃ vā nesaṃ āhāraṭṭhitikattaṃ “ekaṃ nāma ki”nti puṭṭhena therena niddiṭṭhanti veditabbaṃ.",
  "atk-s0501a:329_12": "Tañhi bhagavatā idha ekanti adhippetaṃ,",
  "atk-s0501a:329_13": "na tu sāsane loke vā aññaṃ ekaṃ nāma natthīti ñāpetuṃ vuttaṃ.",
  "atk-s0501a:329_14": "Vuttañhetaṃ bhagavatā –",
  "atk-s0501a:330_0": "“Ekadhamme,",
  "atk-s0501a:330_1": "bhikkhave,",
  "atk-s0501a:330_2": "bhikkhu sammā nibbindamāno sammā virajjamāno sammā vimuccamāno sammā pariyantadassāvī sammattaṃ abhisamecca diṭṭheva dhamme dukkhassantakaro hoti.",
  "atk-s0501a:330_3": "Katamasmiṃ ekadhamme?",
  "atk-s0501a:330_4": "Sabbe sattā āhāraṭṭhitikā.",
  "atk-s0501a:330_5": "Imasmiṃ kho,",
  "atk-s0501a:330_6": "bhikkhave,",
  "atk-s0501a:330_7": "ekadhamme bhikkhu sammā nibbindamāno…pe…",
  "atk-s0501a:330_8": "dukkhassantakaro hoti.",
  "atk-s0501a:330_9": "‘Eko pañho eko uddeso ekaṃ veyyākaraṇa’nti iti yaṃ taṃ vuttaṃ,",
  "atk-s0501a:330_10": "idametaṃ paṭicca vutta”nti.",
  "atk-s0501a:331_0": "Āhāraṭṭhitikāti cettha yathā “atthi,",
  "atk-s0501a:331_1": "bhikkhave,",
  "atk-s0501a:331_2": "subhanimittaṃ.",
  "atk-s0501a:331_3": "Tattha ayoniso manasikārabahulīkāro,",
  "atk-s0501a:331_4": "ayamāhāro anuppannassa vā kāmacchandassa uppādāyā”ti evamādīsu paccayo āhāroti vuccati,",
  "atk-s0501a:331_5": "evaṃ paccayaṃ āhārasaddena gahetvā paccayaṭṭhitikā “āhāraṭṭhitikā”ti vuttā.",
  "atk-s0501a:331_6": "Cattāro pana āhāre sandhāya –",
  "atk-s0501a:331_7": "“āhāraṭṭhitikā”ti vuccamāne “asaññasattā devā ahetukā anāhārā aphassakā avedanakā”ti vacanato “sabbe”ti vacanamayuttaṃ bhaveyya.",
  "atk-s0501a:332_0": "Tattha siyā –",
  "atk-s0501a:332_1": "evampi vuccamāne “katame dhammā sapaccayā?",
  "atk-s0501a:332_2": "Pañcakkhandhā –",
  "atk-s0501a:332_3": "rūpakkhandho…pe…",
  "atk-s0501a:332_4": "viññāṇakkhandho”ti vacanato khandhānaṃyeva paccayaṭṭhitikattaṃ yuttaṃ,",
  "atk-s0501a:332_5": "sattānantu ayuttamevetaṃ vacanaṃ bhaveyyāti.",
  "atk-s0501a:332_6": "Na kho panetaṃ evaṃ daṭṭhabbaṃ. Kasmā?",
  "atk-s0501a:332_7": "Sattesu khandhopacārasiddhito.",
  "atk-s0501a:332_8": "Sattesu hi khandhopacāro siddho. Kasmā?",
  "atk-s0501a:332_9": "Khandhe upādāya paññāpetabbato. Kathaṃ?",
  "atk-s0501a:332_10": "Gehe gāmopacāro viya.",
  "atk-s0501a:332_11": "Seyyathāpi hi gehāni upādāya paññāpetabbattā gāmassa ekasmimpi dvīsu tīsupi vā gehesu daḍḍhesu “gāmo daḍḍho”ti evaṃ gehe gāmopacāro siddho,",
  "atk-s0501a:332_12": "evameva khandhesu paccayaṭṭhena āhāraṭṭhitikesu “sattā āhāraṭṭhitikā”ti ayaṃ upacāro siddhoti veditabbo.",
  "atk-s0501a:332_13": "Paramatthato ca khandhesu jāyamānesu jīyamānesu mīyamānesu ca “khaṇe khaṇe tvaṃ bhikkhu jāyase ca jīyase",
  "atk-s0501a:332_14": "ca mīyase cā”ti vadatā bhagavatā tesu sattesu khandhopacāro siddhoti dassito evāti veditabbo.",
  "atk-s0501a:332_15": "Yato yena paccayākhyena āhārena sabbe sattā tiṭṭhanti,",
  "atk-s0501a:332_16": "so āhāro taṃ vā nesaṃ āhāraṭṭhitikattaṃ ekanti veditabbaṃ.",
  "atk-s0501a:332_17": "Āhāro hi āhāraṭṭhitikattaṃ vā aniccatākāraṇato nibbidāṭṭhānaṃ hoti.",
  "atk-s0501a:332_18": "Atha tesu sabbasattasaññitesu saṅkhāresu aniccatādassanena nibbindamāno anupubbena dukkhassantakaro hoti,",
  "atk-s0501a:332_19": "paramatthavisuddhiṃ pāpuṇāti. Yathāha –",
  "atk-s0501a:333_0": "“Sabbe saṅkhārā aniccāti, yadā paññāya passati;",
  "atk-s0501a:334_0": "Atha nibbindati dukkhe, esa maggo visuddhiyā”ti. ;",
  "atk-s0501a:335_0": "Ettha ca “ekaṃ nāma ki”nti ca “kihā”ti ca duvidho pāṭho,",
  "atk-s0501a:335_1": "tattha sīhaḷānaṃ kihāti pāṭho.",
  "atk-s0501a:335_2": "Te hi “ki”nti vattabbe “kihā”ti vadanti.",
  "atk-s0501a:335_3": "Keci bhaṇanti “ha-",
  "atk-s0501a:335_4": "iti nipāto,",
  "atk-s0501a:335_5": "theriyānampi ayameva pāṭho”ti ubhayathāpi pana ekova attho.",
  "atk-s0501a:335_6": "Yathā ruccati,",
  "atk-s0501a:335_7": "tathā paṭhitabbaṃ.",
  "atk-s0501a:335_8": "Yathā pana “sukhena phuṭṭho atha vā dukhena,",
  "atk-s0501a:335_9": "dukkhaṃ domanassaṃ paṭisaṃvedetī”ti evamādīsu katthaci dukhanti ca katthaci dukkhanti ca vuccati,",
  "atk-s0501a:335_10": "evaṃ katthaci ekanti,",
  "atk-s0501a:335_11": "katthaci ekkanti vuccati.",
  "atk-s0501a:335_12": "Idha pana ekaṃ nāmāti ayameva pāṭho.",
  "atk-s0501a:336_0": "Dve nāma kintipañhavaṇṇanā",
  "atk-s0501a:337_0": "Evaṃ iminā pañhabyākaraṇena āraddhacitto satthā purimanayeneva uttariṃ pañhaṃ pucchati dve nāma kinti?",
  "atk-s0501a:337_1": "Thero dveti paccanubhāsitvā “nāmañca rūpañcā”ti dhammādhiṭṭhānāya desanāya vissajjeti.",
  "atk-s0501a:337_2": "Tattha ārammaṇābhimukhaṃ namanato,",
  "atk-s0501a:337_3": "cittassa ca natihetuto sabbampi arūpaṃ “nāma”nti vuccati.",
  "atk-s0501a:337_4": "Idha pana nibbidāhetuttā sāsavadhammameva adhippetaṃ ruppanaṭṭhena cattāro ca mahābhūtā,",
  "atk-s0501a:337_5": "sabbañca tadupādāya pavattamānaṃ rūpaṃ “rūpa”nti vuccati,",
  "atk-s0501a:337_6": "taṃ sabbampi idhādhippetaṃ.",
  "atk-s0501a:337_7": "Adhippāyavaseneva cettha “dve nāma nāmañca rūpañcā”ti vuttaṃ,",
  "atk-s0501a:337_8": "na aññesaṃ dvinnamabhāvato. Yathāha –",
  "atk-s0501a:338_0": "“Dvīsu,",
  "atk-s0501a:338_1": "bhikkhave,",
  "atk-s0501a:338_2": "dhammesu bhikkhu sammā nibbindamāno…pe…",
  "atk-s0501a:338_3": "dukkhassantakaro hoti.",
  "atk-s0501a:338_4": "Katamesu dvīsu?",
  "atk-s0501a:338_5": "Nāme ca rūpe ca.",
  "atk-s0501a:338_6": "Imesu kho,",
  "atk-s0501a:338_7": "bhikkhave,",
  "atk-s0501a:338_8": "dvīsu dhammesu bhikkhu sammā nibbindamāno…pe…",
  "atk-s0501a:338_9": "dukkhassantakaro hoti.",
  "atk-s0501a:338_10": "‘Dve pañhā,",
  "atk-s0501a:338_11": "dve uddesā,",
  "atk-s0501a:338_12": "dve veyyākaraṇānī’ti iti yaṃ taṃ vuttaṃ,",
  "atk-s0501a:338_13": "idametaṃ paṭicca vutta”nti.",
  "atk-s0501a:339_0": "Ettha ca nāmarūpamattadassanena attadiṭṭhiṃ pahāya anattānupassanāmukheneva nibbindamāno anupubbena dukkhassantakaro hoti,",
  "atk-s0501a:339_1": "paramatthavisuddhiṃ pāpuṇātīti veditabbo. Yathāha –",
  "atk-s0501a:340_0": "“Sabbe dhammā anattāti, yadā paññāya passati;",
  "atk-s0501a:341_0": "Atha nibbindati dukkhe, esa maggo visuddhiyā”ti. ;",
  "atk-s0501a:342_0": "Tīṇi nāma kintipañhavaṇṇanā",
  "atk-s0501a:343_0": "Idāni imināpi pañhabyākaraṇena āraddhacitto satthā purimanayeneva uttariṃ pañhaṃ pucchati tīṇi nāma kinti?",
  "atk-s0501a:343_1": "Thero tīṇīti paccanubhāsitvā puna byākaritabbassa atthassa liṅgānurūpaṃ saṅkhyaṃ dassento “tisso vedanā”ti vissajjeti.",
  "atk-s0501a:343_2": "Atha vā “yā bhagavatā ‘tisso vedanā’ti vuttā,",
  "atk-s0501a:343_3": "imāsamatthamahaṃ tīṇīti paccemī”ti dassento āhāti evampettha attho veditabbo.",
  "atk-s0501a:343_4": "Anekamukhā hi desanā paṭisambhidāpabhedena desanāvilāsappattānaṃ.",
  "atk-s0501a:343_5": "Keci panāhu “tīṇīti adhikapadamida”nti.",
  "atk-s0501a:343_6": "Purimanayeneva cettha “tisso vedanā”ti vuttaṃ,",
  "atk-s0501a:343_7": "na aññesaṃ tiṇṇamabhāvato. Yathāha –",
  "atk-s0501a:344_0": "“Tīsu,",
  "atk-s0501a:344_1": "bhikkhave,",
  "atk-s0501a:344_2": "dhammesu bhikkhu sammā nibbindamāno…pe…",
  "atk-s0501a:344_3": "dukkhassantakaro hoti.",
  "atk-s0501a:344_4": "Katamesu tīsu?",
  "atk-s0501a:344_5": "Tīsu vedanāsu.",
  "atk-s0501a:344_6": "Imesu kho,",
  "atk-s0501a:344_7": "bhikkhave,",
  "atk-s0501a:344_8": "tīsu dhammesu bhikkhu sammā nibbindamāno…pe…",
  "atk-s0501a:344_9": "dukkhassantakaro hoti.",
  "atk-s0501a:344_10": "‘Tayo pañhā,",
  "atk-s0501a:344_11": "tayo uddesā,",
  "atk-s0501a:344_12": "tīṇi veyyākaraṇānī’ti iti yaṃ taṃ vuttaṃ,",
  "atk-s0501a:344_13": "idametaṃ paṭicca vutta”nti.",
  "atk-s0501a:345_0": "Ettha ca “yaṃkiñci vedayitaṃ, sabbaṃ taṃ dukkhasminti vadāmī”ti vuttasuttānusārena vā. –",
  "atk-s0501a:346_0": "“Yo sukhaṃ dukkhato adda, dukkhamaddakkhi sallato;",
  "atk-s0501a:347_0": "Adukkhamasukhaṃ santaṃ, addakkhi naṃ aniccato”ti. –",
  "atk-s0501a:348_0": "Evaṃ dukkhadukkhatāvipariṇāmadukkhatāsaṅkhāradukkhatānusārena vā tissannaṃ vedanānaṃ dukkhabhāvadassanena",
  "atk-s0501a:348_1": "sukhasaññaṃ pahāya dukkhānupassanāmukhena nibbindamāno anupubbena dukkhassantakaro hoti,",
  "atk-s0501a:348_2": "paramatthavisuddhiṃ pāpuṇātīti veditabbo. Yathāha –",
  "atk-s0501a:349_0": "“Sabbe saṅkhārā dukkhāti, yadā paññāya passati;",
  "atk-s0501a:350_0": "Atha nibbindati dukkhe, esa maggo visuddhiyā”ti. ;",
  "atk-s0501a:351_0": "Cattāri nāma kintipañhavaṇṇanā",
  "atk-s0501a:352_0": "Evaṃ imināpi pañhabyākaraṇena āraddhacitto satthā purimanayeneva uttariṃ pañhaṃ pucchati cattāri nāma kinti?",
  "atk-s0501a:352_1": "Tattha imassa pañhassa byākaraṇapakkhe katthaci purimanayeneva cattāro āhārā adhippetā. Yathāha –",
  "atk-s0501a:353_0": "“Catūsu,",
  "atk-s0501a:353_1": "bhikkhave,",
  "atk-s0501a:353_2": "dhammesu bhikkhu sammā nibbindamāno…pe…",
  "atk-s0501a:353_3": "dukkhassantakaro hoti.",
  "atk-s0501a:353_4": "Katamesu catūsu?",
  "atk-s0501a:353_5": "Catūsu āhāresu.",
  "atk-s0501a:353_6": "Imesu kho,",
  "atk-s0501a:353_7": "bhikkhave,",
  "atk-s0501a:353_8": "catūsu dhammesu bhikkhu sammā nibbindamāno…pe…",
  "atk-s0501a:353_9": "dukkhassantakaro hoti.",
  "atk-s0501a:353_10": "‘Cattāro pañhā cattāro uddesā cattāri veyyākaraṇānī’ti iti yaṃ taṃ vuttaṃ,",
  "atk-s0501a:353_11": "idametaṃ paṭicca vutta”nti.",
  "atk-s0501a:354_0": "Katthaci yesu subhāvitacitto anupubbena dukkhassantakaro hoti,",
  "atk-s0501a:354_1": "tāni cattāri satipaṭṭhānāni.",
  "atk-s0501a:354_2": "Yathāha kajaṅgalā bhikkhunī –",
  "atk-s0501a:355_0": "“Catūsu, āvuso,",
  "atk-s0501a:355_1": "dhammesu bhikkhu sammā subhāvitacitto sammā pariyantadassāvī sammattaṃ abhisamecca diṭṭheva dhamme dukkhassantakaro hoti.",
  "atk-s0501a:355_2": "Katamesu catūsu?",
  "atk-s0501a:355_3": "Catūsu satipaṭṭhānesu.",
  "atk-s0501a:355_4": "Imesu kho, āvuso,",
  "atk-s0501a:355_5": "catūsu dhammesu bhikkhu sammā subhāvitacitto…pe…",
  "atk-s0501a:355_6": "dukkhassantakaro hoti.",
  "atk-s0501a:355_7": "‘Cattāro pañhā cattāro uddesā cattāri veyyākaraṇānī’ti iti yaṃ taṃ vuttaṃ bhagavatā,",
  "atk-s0501a:355_8": "idametaṃ paṭicca vutta”nti.",
  "atk-s0501a:356_0": "Idha pana yesaṃ catunnaṃ anubodhappaṭivedhato bhavataṇhāchedo hoti,",
  "atk-s0501a:356_1": "yasmā tāni cattāri ariyasaccāni adhippetāni.",
  "atk-s0501a:356_2": "Yasmā vā iminā pariyāyena byākataṃ subyākatameva hoti,",
  "atk-s0501a:356_3": "tasmā thero cattārīti paccanubhāsitvā “ariyasaccānī”ti vissajjeti.",
  "atk-s0501a:356_4": "Tattha cattārīti gaṇanaparicchedo.",
  "atk-s0501a:356_5": "Ariyasaccānīti ariyāni saccāni,",
  "atk-s0501a:356_6": "avitathāni avisaṃvādakānīti attho. Yathāha –",
  "atk-s0501a:357_0": "“Imāni kho,",
  "atk-s0501a:357_1": "bhikkhave,",
  "atk-s0501a:357_2": "cattāri ariyasaccāni tathāni avitathāni anaññathāni,",
  "atk-s0501a:357_3": "tasmā ariyasaccānīti vuccantī”ti.",
  "atk-s0501a:358_0": "Yasmā vā sadevakena lokena araṇīyato abhigamanīyatoti vuttaṃ hoti,",
  "atk-s0501a:358_1": "vāyamitabbaṭṭhānasaññite aye vā iriyanato,",
  "atk-s0501a:358_2": "anaye vā na iriyanato,",
  "atk-s0501a:358_3": "sattatiṃsabodhipakkhiyaariyadhammasamāyogato vā ariyasammatā buddhapaccekabuddhabuddhasāvakā etāni paṭivijjhanti,",
  "atk-s0501a:358_4": "tasmāpi “ariyasaccānī”ti vuccanti. Yathāha –",
  "atk-s0501a:359_0": "“Cattārimāni,",
  "atk-s0501a:359_1": "bhikkhave,",
  "atk-s0501a:359_2": "ariyasaccāni…pe…",
  "atk-s0501a:359_3": "imāni kho,",
  "atk-s0501a:359_4": "bhikkhave,",
  "atk-s0501a:359_5": "cattāri ariyasaccāni,",
  "atk-s0501a:359_6": "ariyā imāni paṭivijjhanti,",
  "atk-s0501a:359_7": "tasmā ariyasaccānīti vuccantī”ti.",
  "atk-s0501a:360_0": "Apica ariyassa bhagavato saccānītipi ariyasaccāni. Yathāha –",
  "atk-s0501a:361_0": "“Sadevake, bhikkhave…pe… sadevamanussāya tathāgato ariyo, tasmā ariyasaccānīti vuccantī”ti.",
  "atk-s0501a:362_0": "Atha vā etesaṃ abhisambuddhattā ariyabhāvasiddhitopi ariyasaccāni. Yathāha –",
  "atk-s0501a:363_0": "“Imesaṃ kho,",
  "atk-s0501a:363_1": "bhikkhave,",
  "atk-s0501a:363_2": "catunnaṃ ariyasaccānaṃ yathābhūtaṃ abhisambuddhattā tathāgato arahaṃ sammāsambuddhoti vuccatī”ti.",
  "atk-s0501a:364_0": "Ayametesaṃ padattho. Etesaṃ pana ariyasaccānaṃ anubodhappaṭivedhato bhavataṇhāchedo hoti. Yathāha –",
  "atk-s0501a:365_0": "“Tayidaṃ,",
  "atk-s0501a:365_1": "bhikkhave,",
  "atk-s0501a:365_2": "dukkhaṃ ariyasaccaṃ anubuddhaṃ paṭividdhaṃ…pe…",
  "atk-s0501a:365_3": "dukkhanirodhagāminipaṭipadā ariyasaccaṃ anubuddhaṃ paṭividdhaṃ,",
  "atk-s0501a:365_4": "ucchinnā bhavataṇhā,",
  "atk-s0501a:365_5": "khīṇā bhavanetti,",
  "atk-s0501a:365_6": "natthi dāni punabbhavo”ti.",
  "atk-s0501a:366_0": "Pañca nāma kintipañhavaṇṇanā",
  "atk-s0501a:367_0": "Imināpi pañhabyākaraṇena āraddhacitto satthā purimanayeneva uttariṃ pañhaṃ pucchati pañca nāma kinti?",
  "atk-s0501a:367_1": "Thero pañcāti paccanubhāsitvā “upādānakkhandhā”ti vissajjeti.",
  "atk-s0501a:367_2": "Tattha pañcāti gaṇanaparicchedo.",
  "atk-s0501a:367_3": "Upādānajanitā upādānajanakā vā khandhā upādānakkhandhā.",
  "atk-s0501a:367_4": "Yaṃkiñci rūpaṃ, vedanā, saññā, saṅkhārā,",
  "atk-s0501a:367_5": "viññāṇañca sāsavā upādāniyā,",
  "atk-s0501a:367_6": "etesametaṃ adhivacanaṃ.",
  "atk-s0501a:367_7": "Pubbanayeneva cettha “pañcupādānakkhandhā”ti vuttaṃ,",
  "atk-s0501a:367_8": "na aññesaṃ pañcannamabhāvato. Yathāha –",
  "atk-s0501a:368_0": "“Pañcasu,",
  "atk-s0501a:368_1": "bhikkhave,",
  "atk-s0501a:368_2": "dhammesu bhikkhu sammā nibbindamāno…pe…",
  "atk-s0501a:368_3": "dukkhassantakaro hoti.",
  "atk-s0501a:368_4": "Katamesu pañcasu?",
  "atk-s0501a:368_5": "Pañcasu upādānakkhandhesu.",
  "atk-s0501a:368_6": "Imesu kho,",
  "atk-s0501a:368_7": "bhikkhave,",
  "atk-s0501a:368_8": "pañcasu dhammesu bhikkhu sammā nibbindamāno…pe…",
  "atk-s0501a:368_9": "dukkhassantakaro hoti.",
  "atk-s0501a:368_10": "‘Pañca pañhā,",
  "atk-s0501a:368_11": "pañca uddesā,",
  "atk-s0501a:368_12": "pañca veyyākaraṇānī’ti iti yaṃ taṃ vuttaṃ,",
  "atk-s0501a:368_13": "idametaṃ paṭicca vutta”nti.",
  "atk-s0501a:369_0": "Ettha ca pañcakkhandhe udayabbayavasena sammasanto vipassanāmataṃ laddhā anupubbena nibbānāmataṃ sacchikaroti. Yathāha –",
  "atk-s0501a:370_0": "“Yato yato sammasati, khandhānaṃ udayabbayaṃ;",
  "atk-s0501a:371_0": "Labhatī pītipāmojjaṃ, amataṃ taṃ vijānata”nti. ;",
  "atk-s0501a:372_0": "Cha nāma kintipañhavaṇṇanā",
  "atk-s0501a:373_0": "Evaṃ imināpi pañhabyākaraṇena āraddhacitto satthā purimanayeneva uttariṃ pañhaṃ pucchati “cha nāma ki”nti?",
  "atk-s0501a:373_1": "Thero chaiti paccanubhāsitvā ‘ajjhattikāni āyatanānī’ti vissajjeti.",
  "atk-s0501a:373_2": "Tattha chaiti gaṇanaparicchedo,",
  "atk-s0501a:373_3": "ajjhatte niyuttāni,",
  "atk-s0501a:373_4": "attānaṃ vā adhikatvā pavattāni ajjhattikāni.",
  "atk-s0501a:373_5": "Āyatanato,",
  "atk-s0501a:373_6": "āyassa vā tananato,",
  "atk-s0501a:373_7": "āyatassa vā saṃsāradukkhassa nayanato āyatanāni,",
  "atk-s0501a:373_8": "cakkhusotaghānajivhākāyamanānametaṃ adhivacanaṃ.",
  "atk-s0501a:373_9": "Pubbanayena cettha “cha ajjhattikāni āyatanānī”ti vuttaṃ,",
  "atk-s0501a:373_10": "na aññesaṃ channamabhāvato. Yathāha –",
  "atk-s0501a:374_0": "“Chasu,",
  "atk-s0501a:374_1": "bhikkhave,",
  "atk-s0501a:374_2": "dhammesu bhikkhu sammā nibbindamāno…pe…",
  "atk-s0501a:374_3": "dukkhassantakaro hoti.",
  "atk-s0501a:374_4": "Katamesu chasu?",
  "atk-s0501a:374_5": "Chasu ajjhattikesu āyatanesu.",
  "atk-s0501a:374_6": "Imesu kho,",
  "atk-s0501a:374_7": "bhikkhave,",
  "atk-s0501a:374_8": "chasu dhammesu bhikkhu sammā nibbindamāno…pe…",
  "atk-s0501a:374_9": "dukkhassantakaro hoti.",
  "atk-s0501a:374_10": "‘Cha pañhā cha uddesā cha veyyākaraṇānī’ti iti yaṃ taṃ vuttaṃ,",
  "atk-s0501a:374_11": "idametaṃ paṭicca vutta”nti.",
  "atk-s0501a:375_0": "Ettha ca cha ajjhattikāni āyatanāni,",
  "atk-s0501a:375_1": "“suñño gāmoti kho,",
  "atk-s0501a:375_2": "bhikkhave,",
  "atk-s0501a:375_3": "channetaṃ ajjhattikānaṃ āyatanānaṃ adhivacana”nti vacanato suññato pubbuḷakamarīcikādīni viya aciraṭṭhitikato",
  "atk-s0501a:375_4": "tucchato vañcanato ca samanupassaṃ nibbindamāno anupubbena dukkhassantaṃ katvā maccurājassa adassanaṃ upeti. Yathāha –",
  "atk-s0501a:376_0": "“Yathā pubbuḷakaṃ passe, yathā passe marīcikaṃ;",
  "atk-s0501a:377_0": "Evaṃ lokaṃ avekkhantaṃ, maccurājā na passatī”ti. ;",
  "atk-s0501a:378_0": "Satta nāma kintipañhavaṇṇanā",
  "atk-s0501a:379_0": "Imināpi pañhabyākaraṇena āraddhacitto satthā uttariṃ pañhaṃ pucchati satta nāma kinti?",
  "atk-s0501a:379_1": "Thero kiñcāpi mahāpañhabyākaraṇe satta viññāṇaṭṭhitiyo vuttā,",
  "atk-s0501a:379_2": "apica kho pana yesu dhammesu subhāvitacitto bhikkhu dukkhassantakaro hoti,",
  "atk-s0501a:379_3": "te dassento “satta bojjhaṅgā”ti vissajjeti.",
  "atk-s0501a:379_4": "Ayampi cattho bhagavatā anumato eva. Yathāha –",
  "atk-s0501a:380_0": "“Paṇḍitā gahapatayo kajaṅgalikā bhikkhunī,",
  "atk-s0501a:380_1": "mahāpaññā gahapatayo kajaṅgalikā bhikkhunī,",
  "atk-s0501a:380_2": "mañcepi tumhe gahapatayo upasaṅkamitvā etamatthaṃ paṭipuccheyyātha,",
  "atk-s0501a:380_3": "ahampi cetaṃ evameva byākareyyaṃ,",
  "atk-s0501a:380_4": "yathā taṃ kajaṅgalikāya bhikkhuniyā byākata”nti.",
  "atk-s0501a:381_0": "Tāya ca evaṃ byākataṃ –",
  "atk-s0501a:382_0": "“Sattasu, āvuso,",
  "atk-s0501a:382_1": "dhammesu bhikkhu sammā subhāvitacitto…pe…",
  "atk-s0501a:382_2": "dukkhassantakaro hoti.",
  "atk-s0501a:382_3": "Katamesu sattasu?",
  "atk-s0501a:382_4": "Sattasu bojjhaṅgesu.",
  "atk-s0501a:382_5": "Imesu kho, āvuso,",
  "atk-s0501a:382_6": "sattasu dhammesu bhikkhu sammā subhāvitacitto…pe…",
  "atk-s0501a:382_7": "dukkhassantakaro hoti.",
  "atk-s0501a:382_8": "‘Satta pañhā satta uddesā satta veyyākaraṇānī’ti iti yaṃ taṃ vuttaṃ bhagavatā,",
  "atk-s0501a:382_9": "idametaṃ paṭicca vutta”nti.",
  "atk-s0501a:383_0": "Evamayamattho bhagavatā anumato evāti veditabbo.",
  "atk-s0501a:384_0": "Tattha sattāti ūnādhikanivāraṇagaṇanaparicchedo.",
  "atk-s0501a:384_1": "Bojjhaṅgāti satiādīnaṃ dhammānametaṃ adhivacanaṃ.",
  "atk-s0501a:384_2": "Tatrāyaṃ padattho –",
  "atk-s0501a:384_3": "etāya lokiyalokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādi-",
  "atk-s0501a:384_4": "anekupaddavappaṭipakkhabhūtāya satidhammavicayavīriyapītippassaddhisamādhupekkhāsaṅkhātāya dhammasāmaggiyā ariyasāvako bujjhatīti katvā bodhi,",
  "atk-s0501a:384_5": "kilesasantānaniddāya uṭṭhahati,",
  "atk-s0501a:384_6": "cattāri vā ariyasaccāni paṭivijjhati,",
  "atk-s0501a:384_7": "nibbānameva vā sacchikarotīti vuttaṃ hoti. Yathāha –",
  "atk-s0501a:384_8": "“satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0501a:384_9": "Yathāvuttappakārāya vā etāya dhammasāmaggiyā bujjhatīti katvā ariyasāvakopi bodhi.",
  "atk-s0501a:384_10": "Iti tassā dhammasāmaggisaṅkhātāya bodhiyā aṅgabhūtattā bojjhaṅgā jhānaṅgamaggaṅgāni viya,",
  "atk-s0501a:384_11": "tassa vā bodhīti laddhavohārassa ariyasāvakassa aṅgabhūtattāpi bojjhaṅgā senaṅgarathaṅgādayo viya.",
  "atk-s0501a:385_0": "Apica “bojjhaṅgāti kenaṭṭhena bojjhaṅgā?",
  "atk-s0501a:385_1": "Bodhāya saṃvattantīti bojjhaṅgā,",
  "atk-s0501a:385_2": "bujjhantīti bojjhaṅgā,",
  "atk-s0501a:385_3": "anubujjhantīti bojjhaṅgā,",
  "atk-s0501a:385_4": "paṭibujjhantīti bojjhaṅgā,",
  "atk-s0501a:385_5": "sambujjhantīti bojjhaṅgā”ti imināpi paṭisambhidāyaṃ vuttena vidhinā bojjhaṅgānaṃ bojjhaṅgaṭṭho veditabbo.",
  "atk-s0501a:385_6": "Evamime satta bojjhaṅge bhāvento bahulīkaronto na cirasseva ekantanibbidādiguṇapaṭilābhī hoti,",
  "atk-s0501a:385_7": "tena diṭṭheva dhamme dukkhassantakaro hotīti vuccati.",
  "atk-s0501a:385_8": "Vuttañcetaṃ bhagavatā –",
  "atk-s0501a:386_0": "“Sattime,",
  "atk-s0501a:386_1": "bhikkhave,",
  "atk-s0501a:386_2": "bojjhaṅgā bhāvitā bahulīkatā ekantanibbidāya virāgāya nirodhāya upasamāya abhiññāya sambodhāya nibbānāya saṃvattantī”ti.",
  "atk-s0501a:387_0": "Aṭṭha nāma kintipañhavaṇṇanā",
  "atk-s0501a:388_0": "Evaṃ imināpi pañhabyākaraṇena āraddhacitto satthā uttariṃ pañhaṃ pucchati aṭṭha nāma kinti?",
  "atk-s0501a:388_1": "Thero kiñcāpi mahāpañhabyākaraṇe aṭṭha lokadhammā vuttā,",
  "atk-s0501a:388_2": "apica kho pana yesu dhammesu subhāvitacitto bhikkhu dukkhassantakaro hoti,",
  "atk-s0501a:388_3": "te dassento “ariyāni aṭṭha maggaṅgānī”ti avatvā yasmā aṭṭhaṅgavinimutto maggo nāma natthi,",
  "atk-s0501a:388_4": "aṭṭhaṅgamattameva tu maggo,",
  "atk-s0501a:388_5": "tasmā tamatthaṃ sādhento desanāvilāsena ariyo aṭṭhaṅgiko maggoti vissajjeti.",
  "atk-s0501a:388_6": "Bhagavatāpi cāyamattho desanānayo ca anumato eva. Yathāha –",
  "atk-s0501a:389_0": "“Paṇḍitā gahapatayo kajaṅgalikā bhikkhunī…pe…",
  "atk-s0501a:389_1": "ahampi evameva byākareyyaṃ,",
  "atk-s0501a:389_2": "yathā taṃ kajaṅgalikāya bhikkhuniyā byākata”nti.",
  "atk-s0501a:390_0": "Tāya ca evaṃ byākataṃ –",
  "atk-s0501a:391_0": "“Aṭṭhasu, āvuso,",
  "atk-s0501a:391_1": "dhammesu bhikkhu sammā subhāvitacitto…pe…",
  "atk-s0501a:391_2": "dukkhassantakaro hoti.",
  "atk-s0501a:391_3": "‘Aṭṭha pañhā,",
  "atk-s0501a:391_4": "aṭṭha uddesā,",
  "atk-s0501a:391_5": "aṭṭha veyyākaraṇānī’ti iti yaṃ taṃ vuttaṃ bhagavatā,",
  "atk-s0501a:391_6": "idametaṃ paṭicca vutta”nti.",
  "atk-s0501a:392_0": "Evamayaṃ attho ca desanānayo ca bhagavatā anumato evāti veditabbo.",
  "atk-s0501a:393_0": "Tattha ariyoti nibbānatthikehi abhigantabbo,",
  "atk-s0501a:393_1": "apica ārakā kilesehi vattanato,",
  "atk-s0501a:393_2": "ariyabhāvakaraṇato,",
  "atk-s0501a:393_3": "ariyaphalapaṭilābhato cāpi ariyoti veditabbo.",
  "atk-s0501a:393_4": "Aṭṭha aṅgāni assāti aṭṭhaṅgiko.",
  "atk-s0501a:393_5": "Svāyaṃ caturaṅgikā viya senā,",
  "atk-s0501a:393_6": "pañcaṅgikaṃ viya ca tūriyaṃ aṅgavinibbhogena anupalabbhasabhāvato aṅgamattamevāti veditabbo.",
  "atk-s0501a:393_7": "Maggati iminā nibbānaṃ,",
  "atk-s0501a:393_8": "sayaṃ vā maggati,",
  "atk-s0501a:393_9": "kilese mārento vā gacchatīti maggo.",
  "atk-s0501a:394_0": "Evamaṭṭhappabhedañcimaṃ aṭṭhaṅgikaṃ maggaṃ bhāvento bhikkhu avijjaṃ bhindati,",
  "atk-s0501a:394_1": "vijjaṃ uppādeti,",
  "atk-s0501a:394_2": "nibbānaṃ sacchikaroti,",
  "atk-s0501a:394_3": "tena diṭṭheva dhamme dukkhassantakaro hotīti vuccati.",
  "atk-s0501a:394_4": "Vuttañhetaṃ –",
  "atk-s0501a:395_0": "“Seyyathāpi,",
  "atk-s0501a:395_1": "bhikkhave,",
  "atk-s0501a:395_2": "sālisūkaṃ vā yavasūkaṃ vā sammā paṇihitaṃ hatthena vā pādena vā akkantaṃ hatthaṃ vā pādaṃ vā bhecchati,",
  "atk-s0501a:395_3": "lohitaṃ vā uppādessatīti ṭhānametaṃ vijjati.",
  "atk-s0501a:395_4": "Taṃ kissa hetu?",
  "atk-s0501a:395_5": "Sammā paṇihitattā,",
  "atk-s0501a:395_6": "bhikkhave, sūkassa,",
  "atk-s0501a:395_7": "evameva kho,",
  "atk-s0501a:395_8": "bhikkhave,",
  "atk-s0501a:395_9": "so vata bhikkhu sammā paṇihitāya diṭṭhiyā sammā paṇihitāya maggabhāvanāya avijjaṃ bhecchati,",
  "atk-s0501a:395_10": "vijjaṃ uppādessati,",
  "atk-s0501a:395_11": "nibbānaṃ sacchikarissatīti ṭhānametaṃ vijjatī”ti.",
  "atk-s0501a:396_0": "Nava nāma kintipañhavaṇṇanā",
  "atk-s0501a:397_0": "Imināpi pañhabyākaraṇena āraddhacitto satthā uttariṃ pañhaṃ pucchati nava nāma kinti?",
  "atk-s0501a:397_1": "Thero navaiti paccanubhāsitvā “sattāvāsā”ti vissajjeti.",
  "atk-s0501a:397_2": "Tattha navāti gaṇanaparicchedo.",
  "atk-s0501a:397_3": "Sattāti jīvitindriyappaṭibaddhe khandhe upādāya paññattā pāṇino paṇṇatti vā.",
  "atk-s0501a:397_4": "Āvāsāti āvasanti etesūti āvāsā,",
  "atk-s0501a:397_5": "sattānaṃ āvāsā sattāvāsā.",
  "atk-s0501a:397_6": "Esa desanāmaggo,",
  "atk-s0501a:397_7": "atthato pana navavidhānaṃ sattānametaṃ adhivacanaṃ. Yathāha –",
  "atk-s0501a:398_0": "“Santāvuso,",
  "atk-s0501a:398_1": "sattā nānattakāyā nānattasaññino,",
  "atk-s0501a:398_2": "seyyathāpi manussā ekacce ca devā ekacce ca vinipātikā,",
  "atk-s0501a:398_3": "ayaṃ paṭhamo sattāvāso.",
  "atk-s0501a:398_4": "Santāvuso,",
  "atk-s0501a:398_5": "sattā nānattakāyā ekattasaññino,",
  "atk-s0501a:398_6": "seyyathāpi,",
  "atk-s0501a:398_7": "devā brahmakāyikā,",
  "atk-s0501a:398_8": "paṭhamābhinibbattā,",
  "atk-s0501a:398_9": "ayaṃ dutiyo sattāvāso.",
  "atk-s0501a:398_10": "Santāvuso,",
  "atk-s0501a:398_11": "sattā ekattakāyā nānattasaññino,",
  "atk-s0501a:398_12": "seyyathāpi,",
  "atk-s0501a:398_13": "devā ābhassarā,",
  "atk-s0501a:398_14": "ayaṃ tatiyo sattāvāso.",
  "atk-s0501a:398_15": "Santāvuso,",
  "atk-s0501a:398_16": "sattā ekattakāyā ekattasaññino,",
  "atk-s0501a:398_17": "seyyathāpi,",
  "atk-s0501a:398_18": "devā subhakiṇhā,",
  "atk-s0501a:398_19": "ayaṃ catuttho sattāvāso.",
  "atk-s0501a:398_20": "Santāvuso,",
  "atk-s0501a:398_21": "sattā asaññino appaṭisaṃvedino,",
  "atk-s0501a:398_22": "seyyathāpi,",
  "atk-s0501a:398_23": "devā asaññasattā,",
  "atk-s0501a:398_24": "ayaṃ pañcamo sattāvāso.",
  "atk-s0501a:398_25": "Santāvuso,",
  "atk-s0501a:398_26": "sattā sabbaso rūpasaññānaṃ…pe…",
  "atk-s0501a:398_27": "ākāsānañcāyatanūpagā,",
  "atk-s0501a:398_28": "ayaṃ chaṭṭho sattāvāso.",
  "atk-s0501a:398_29": "Santāvuso, sattā…pe…",
  "atk-s0501a:398_30": "viññāṇañcāyatanūpagā,",
  "atk-s0501a:398_31": "ayaṃ sattamo sattāvāso.",
  "atk-s0501a:398_32": "Santāvuso, sattā…pe…",
  "atk-s0501a:398_33": "ākiñcaññāyatanūpagā,",
  "atk-s0501a:398_34": "ayaṃ aṭṭhamo sattāvāso.",
  "atk-s0501a:398_35": "Santāvuso, sattā…pe…",
  "atk-s0501a:398_36": "nevasaññānāsaññāyatanūpagā,",
  "atk-s0501a:398_37": "ayaṃ navamo sattāvāso”ti.",
  "atk-s0501a:399_0": "Purimanayeneva cettha “nava sattāvāsā”ti vuttaṃ, na aññesaṃ navannamabhāvato. Yathāha –",
  "atk-s0501a:400_0": "“Navasu,",
  "atk-s0501a:400_1": "bhikkhave,",
  "atk-s0501a:400_2": "dhammesu bhikkhu sammā nibbindamāno…pe…",
  "atk-s0501a:400_3": "dukkhassantakaro hoti.",
  "atk-s0501a:400_4": "Katamesu navasu?",
  "atk-s0501a:400_5": "Navasu sattāvāsesu.",
  "atk-s0501a:400_6": "Imesu kho,",
  "atk-s0501a:400_7": "bhikkhave,",
  "atk-s0501a:400_8": "navasu dhammesu bhikkhu sammā nibbindamāno…pe…",
  "atk-s0501a:400_9": "dukkhassantakaro hoti.",
  "atk-s0501a:400_10": "‘Nava pañhā,",
  "atk-s0501a:400_11": "nava uddesā,",
  "atk-s0501a:400_12": "nava veyyākaraṇānī’ti iti yaṃ taṃ vuttaṃ,",
  "atk-s0501a:400_13": "idametaṃ paṭicca vutta”nti.",
  "atk-s0501a:401_0": "Ettha ca “nava dhammā pariññeyyā.",
  "atk-s0501a:401_1": "Katame nava?",
  "atk-s0501a:401_2": "Nava sattāvāsā”ti vacanato navasu sattāvāsesu ñātapariññāya dhuvasubhasukhattabhāvadassanaṃ pahāya suddhasaṅkhārapuñjamattadassanena",
  "atk-s0501a:401_3": "nibbindamāno tīraṇapariññāya aniccānupassanena virajjamāno dukkhānupassanena vimuccamāno anattānupassanena",
  "atk-s0501a:401_4": "sammā pariyantadassāvī pahānapariññāya sammattamabhisamecca diṭṭheva dhamme dukkhassantakaro hoti.",
  "atk-s0501a:401_5": "Tenetaṃ vuttaṃ –",
  "atk-s0501a:402_0": "“Navasu,",
  "atk-s0501a:402_1": "bhikkhave,",
  "atk-s0501a:402_2": "dhammesu bhikkhu sammā nibbindamāno…pe…",
  "atk-s0501a:402_3": "diṭṭheva dhamme dukkhassantakaro hoti.",
  "atk-s0501a:402_4": "Katamesu navasu?",
  "atk-s0501a:402_5": "Navasu sattāvāsesū”ti.",
  "atk-s0501a:403_0": "Dasa nāma kintipañhavaṇṇanā",
  "atk-s0501a:404_0": "Evaṃ imināpi pañhabyākaraṇena āraddhacitto satthā uttariṃ pañhaṃ pucchati dasa nāma kinti?",
  "atk-s0501a:404_1": "Tattha kiñcāpi imassa pañhassa ito aññatra veyyākaraṇesu dasa akusalakammapathā vuttā. Yathāha –",
  "atk-s0501a:405_0": "“Dasasu,",
  "atk-s0501a:405_1": "bhikkhave,",
  "atk-s0501a:405_2": "dhammesu bhikkhu sammā nibbindamāno…pe…",
  "atk-s0501a:405_3": "dukkhassantakaro hoti.",
  "atk-s0501a:405_4": "Katamesu dasasu?",
  "atk-s0501a:405_5": "Dasasu akusalakammapathesu.",
  "atk-s0501a:405_6": "Imesu kho,",
  "atk-s0501a:405_7": "bhikkhave,",
  "atk-s0501a:405_8": "dasasu dhammesu bhikkhu sammā nibbindamāno…pe. …",
  "atk-s0501a:405_9": "dukkhassantakaro hoti.",
  "atk-s0501a:405_10": "‘Dasa pañhā dasa uddesā dasa veyyākaraṇānī’ti iti yaṃ taṃ vuttaṃ,",
  "atk-s0501a:405_11": "idametaṃ paṭicca vutta”nti.",
  "atk-s0501a:406_0": "Idha pana yasmā ayamāyasmā attānaṃ anupanetvā aññaṃ byākātukāmo,",
  "atk-s0501a:406_1": "yasmā vā iminā pariyāyena byākataṃ subyākatameva hoti,",
  "atk-s0501a:406_2": "tasmā yehi dasahi aṅgehi samannāgato arahāti pavuccati,",
  "atk-s0501a:406_3": "tesaṃ adhigamaṃ dīpento dasahaṅgehi samannāgato arahāti pavuccatīti puggalādhiṭṭhānāya desanāya vissajjeti.",
  "atk-s0501a:406_4": "Yato ettha yehi dasahi aṅgehi samannāgato arahāti pavuccati,",
  "atk-s0501a:406_5": "tāni dasaṅgāni “dasa nāma ki”nti puṭṭhena therena niddiṭṭhānīti veditabbāni.",
  "atk-s0501a:406_6": "Tāni ca dasa –",
  "atk-s0501a:407_0": "“Asekho asekhoti, bhante, vuccati,",
  "atk-s0501a:407_1": "kittāvatā nu kho, bhante,",
  "atk-s0501a:407_2": "bhikkhu asekho hotīti? Idha,",
  "atk-s0501a:407_3": "bhikkhave,",
  "atk-s0501a:407_4": "bhikkhu asekhāya sammādiṭṭhiyā samannāgato hoti,",
  "atk-s0501a:407_5": "asekhena sammāsaṅkappena samannāgato hoti,",
  "atk-s0501a:407_6": "asekhāya sammāvācāya samannāgato hoti,",
  "atk-s0501a:407_7": "asekhena sammākammantena samannāgato hoti,",
  "atk-s0501a:407_8": "asekhena sammāājīvena samannāgato hoti,",
  "atk-s0501a:407_9": "asekhena sammāvāyāmena samannāgato hoti,",
  "atk-s0501a:407_10": "asekhāya sammāsatiyā samannāgato hoti,",
  "atk-s0501a:407_11": "asekhena sammāsamādhinā samannāgato hoti,",
  "atk-s0501a:407_12": "asekhena sammāñāṇena samannāgato hoti,",
  "atk-s0501a:407_13": "asekhāya sammāvimuttiyā samannāgato hoti. Evaṃ kho,",
  "atk-s0501a:407_14": "bhikkhave,",
  "atk-s0501a:407_15": "bhikkhu asekho hotī”ti. –",
  "atk-s0501a:408_0": "Evamādīsu suttesu vuttanayeneva veditabbānīti.",
  "atk-s0501a:409_0": "Paramatthajotikāya khuddakapāṭha-aṭṭhakathāya",
  "atk-s0501a:410_0": "Kumārapañhavaṇṇanā niṭṭhitā.",
  "atk-s0501a:411_0": "5. Maṅgalasuttavaṇṇanā",
  "atk-s0501a:412_0": "Nikkhepappayojanaṃ",
  "atk-s0501a:413_0": "Idāni kumārapañhānantaraṃ nikkhittassa maṅgalasuttassa atthavaṇṇanākkamo anuppatto,",
  "atk-s0501a:413_1": "tassa idha nikkhepappayojanaṃ vatvā atthavaṇṇanaṃ karissāma.",
  "atk-s0501a:413_2": "Seyyathidaṃ –",
  "atk-s0501a:413_3": "idañhi suttaṃ iminā anukkamena bhagavatā avuttampi yvāyaṃ saraṇagamanehi sāsanotāro,",
  "atk-s0501a:413_4": "sikkhāpadadvattiṃsākārakumārapañhehi ca sīlasamādhipaññāppabhedanayo dassito,",
  "atk-s0501a:413_5": "sabbopesa paramamaṅgalabhūto,",
  "atk-s0501a:413_6": "yato maṅgalatthikena ettheva abhiyogo kātabbo,",
  "atk-s0501a:413_7": "so cassa maṅgalabhāvo iminā suttānusārena veditabboti dassanatthaṃ vuttaṃ.",
  "atk-s0501a:414_0": "Idamassa idha nikkhepappayojanaṃ.",
  "atk-s0501a:415_0": "Paṭhamamahāsaṅgītikathā",
  "atk-s0501a:416_0": "Evaṃ nikkhittassa panassa atthavaṇṇanatthaṃ ayaṃ mātikā –",
  "atk-s0501a:417_0": "“Vuttaṃ yena yadā yasmā, cetaṃ vatvā imaṃ vidhiṃ;",
  "atk-s0501a:418_0": "Evamiccādipāṭhassa, atthaṃ nānappakārato.",
  "atk-s0501a:419_0": "“Vaṇṇayanto samuṭṭhānaṃ, vatvā yaṃ yattha maṅgalaṃ;",
  "atk-s0501a:420_0": "Vavatthapetvā taṃ tassa, maṅgalattaṃ vibhāvaye”ti.",
  "atk-s0501a:421_0": "Tattha “vuttaṃ yena yadā yasmā,",
  "atk-s0501a:421_1": "cetaṃ vatvā imaṃ vidhi”nti ayaṃ tāva addhagāthā yadidaṃ “evaṃ me sutaṃ ekaṃ samayaṃ bhagavā…pe…",
  "atk-s0501a:421_2": "bhagavantaṃ gāthāya ajjhabhāsī”ti,",
  "atk-s0501a:421_3": "idaṃ vacanaṃ sandhāya vuttā.",
  "atk-s0501a:421_4": "Idañhi anussavavasena vuttaṃ,",
  "atk-s0501a:421_5": "so ca bhagavā sayambhū anācariyako,",
  "atk-s0501a:421_6": "tasmā nedaṃ tassa bhagavato vacanaṃ arahato sammāsambuddhassa.",
  "atk-s0501a:421_7": "Yato vattabbametaṃ “idaṃ vacanaṃ kena vuttaṃ, kadā,",
  "atk-s0501a:421_8": "kasmā ca vutta”nti. Vuccate –",
  "atk-s0501a:421_9": "āyasmatā ānandena vuttaṃ,",
  "atk-s0501a:421_10": "tañca paṭhamamahāsaṅgītikāle.",
  "atk-s0501a:422_0": "Paṭhamamahāsaṅgīti cesā sabbasuttanidānakosallatthamādito pabhuti evaṃ veditabbā.",
  "atk-s0501a:422_1": "Dhammacakkappavattanañhi ādiṃ katvā yāva subhaddaparibbājakavinayanā,",
  "atk-s0501a:422_2": "katabuddhakicce kusinārāyaṃ upavattane mallānaṃ sālavane yamakasālānamantare visākhapuṇṇamadivase paccūsasamaye",
  "atk-s0501a:422_3": "anupādisesāya nibbānadhātuyā parinibbute,",
  "atk-s0501a:422_4": "bhagavati lokanāthe bhagavato parinibbāne sannipatitānaṃ sattannaṃ bhikkhusatasahassānaṃ saṅghatthero",
  "atk-s0501a:422_5": "āyasmā mahākassapo sattāhaparinibbute bhagavati subhaddena vuḍḍhapabbajitena “alaṃ, āvuso,",
  "atk-s0501a:422_6": "mā socittha,",
  "atk-s0501a:422_7": "mā paridevittha,",
  "atk-s0501a:422_8": "sumuttā mayaṃ tena mahāsamaṇena,",
  "atk-s0501a:422_9": "upaddutā ca homa ‘idaṃ vo kappati idaṃ vo na kappatī’ti,",
  "atk-s0501a:422_10": "idāni pana mayaṃ yaṃ icchissāma taṃ karissāma,",
  "atk-s0501a:422_11": "yaṃ na icchissāma na taṃ karissāmā”ti vuttavacanamanussaranto “ṭhānaṃ kho panetaṃ vijjati yaṃ pāpabhikkhū",
  "atk-s0501a:422_12": "‘atītasatthukaṃ pāvacana’nti maññamānā pakkhaṃ labhitvā na cirasseva saddhammaṃ antaradhāpeyyuṃ.",
  "atk-s0501a:422_13": "Yāva ca dhammavinayo tiṭṭhati,",
  "atk-s0501a:422_14": "tāva anatītasatthukameva pāvacanaṃ hoti.",
  "atk-s0501a:422_15": "Yathāha bhagavā –",
  "atk-s0501a:423_0": "“Yo vo, ānanda, mayā dhammo ca vinayo ca desito paññatto, so vo mamaccayena satthā”ti.",
  "atk-s0501a:424_0": "“Yaṃnūnāhaṃ dhammañca vinayañca saṅgāyeyyaṃ, yathayidaṃ sāsanaṃ addhaniyaṃ assa ciraṭṭhitikaṃ”.",
  "atk-s0501a:425_0": "Yañcāhaṃ bhagavatā –",
  "atk-s0501a:426_0": "“Dhāressasi pana me tvaṃ, kassapa,",
  "atk-s0501a:426_1": "sāṇāni paṃsukūlāni nibbasanānī”ti vatvā cīvare sādhāraṇaparibhogena ceva –",
  "atk-s0501a:427_0": "“Ahaṃ,",
  "atk-s0501a:427_1": "bhikkhave,",
  "atk-s0501a:427_2": "yāvade ākaṅkhāmi vivicceva kāmehi…pe…",
  "atk-s0501a:427_3": "paṭhamaṃ jhānaṃ upasampajja viharāmi,",
  "atk-s0501a:427_4": "kassapopi,",
  "atk-s0501a:427_5": "bhikkhave,",
  "atk-s0501a:427_6": "yāvadeva ākaṅkhati vivicceva kāmehi…pe…",
  "atk-s0501a:427_7": "paṭhamaṃ jhānaṃ upasampajja viharatī”ti –",
  "atk-s0501a:428_0": "Evamādinā nayena navānupubbavihārachaḷabhiññāppabhede uttarimanussadhamme attanā samasamaṭṭhapanena ca anuggahito,",
  "atk-s0501a:428_1": "tassa me kimaññaṃ āṇaṇyaṃ bhavissati?",
  "atk-s0501a:428_2": "“Nanu maṃ bhagavā rājā viya sakakavacaissariyānuppadānena attano kulavaṃsappatiṭṭhāpakaṃ puttaṃ ‘saddhammavaṃsappatiṭṭhāpako",
  "atk-s0501a:428_3": "me ayaṃ bhavissatī’ti mantvā iminā asādhāraṇena anuggahena anuggahesī”ti cintayanto dhammavinayasaṅgāyanatthaṃ",
  "atk-s0501a:428_4": "bhikkhūnaṃ ussāhaṃ janesi? Yathāha –",
  "atk-s0501a:429_0": "“Atha kho āyasmā mahākassapo bhikkhū āmantesi –",
  "atk-s0501a:429_1": "ekamidāhaṃ, āvuso,",
  "atk-s0501a:429_2": "samayaṃ pāvāya kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehī”ti sabbaṃ subhaddakaṇḍaṃ vitthāretabbaṃ.",
  "atk-s0501a:430_0": "Tato paraṃ āha –",
  "atk-s0501a:431_0": "“Handa mayaṃ, āvuso,",
  "atk-s0501a:431_1": "dhammañca vinayañca saṅgāyeyyāma,",
  "atk-s0501a:431_2": "pure adhammo dippati,",
  "atk-s0501a:431_3": "dhammo paṭibāhiyyati,",
  "atk-s0501a:431_4": "avinayo dippati,",
  "atk-s0501a:431_5": "vinayo paṭibāhiyyati,",
  "atk-s0501a:431_6": "pure adhammavādino balavanto honti,",
  "atk-s0501a:431_7": "dhammavādino dubbalā honti,",
  "atk-s0501a:431_8": "avinayavādino balavanto honti,",
  "atk-s0501a:431_9": "vinayavādino dubbalā hontī”ti.",
  "atk-s0501a:432_0": "Bhikkhū āhaṃsu “tena hi, bhante,",
  "atk-s0501a:432_1": "thero bhikkhū uccinatū”ti.",
  "atk-s0501a:432_2": "Thero sakalanavaṅgasatthusāsanapariyattidhare puthujjanasotāpannasakadāgāmianāgāmisukkhavipassakakhīṇāsavabhikkhū",
  "atk-s0501a:432_3": "anekasate anekasahasse ca vajjetvā tipiṭakasabbapariyattippabhedadhare paṭisambhidāppatte mahānubhāve",
  "atk-s0501a:432_4": "yebhuyyena bhagavatā etadaggaṃ āropite tevijjādibhede khīṇāsavabhikkhūyeva ekūnapañcasate pariggahesi.",
  "atk-s0501a:432_5": "Ye sandhāya idaṃ vuttaṃ “atha kho āyasmā mahākassapo ekenūnapañcaarahantasatāni uccinī”ti.",
  "atk-s0501a:433_0": "Kissa pana thero ekenūnamakāsīti?",
  "atk-s0501a:433_1": "Āyasmato ānandattherassa okāsakaraṇatthaṃ.",
  "atk-s0501a:433_2": "Tena hāyasmatā sahāpi vināpi na sakkā dhammasaṅgīti kātuṃ.",
  "atk-s0501a:433_3": "So hāyasmā sekho sakaraṇīyo,",
  "atk-s0501a:433_4": "tasmā saha na sakkā,",
  "atk-s0501a:433_5": "yasmā panassa kiñci dasabaladesitaṃ suttageyyādikaṃ bhagavato asammukhā paṭiggahitaṃ nāma natthi,",
  "atk-s0501a:433_6": "tasmā vināpi na sakkā.",
  "atk-s0501a:433_7": "Yadi evaṃ sekhopi samāno dhammasaṅgītiyā bahūkārattā therena uccinitabbo assa,",
  "atk-s0501a:433_8": "atha kasmā na uccinitoti?",
  "atk-s0501a:433_9": "Parūpavādavivajjanato.",
  "atk-s0501a:433_10": "Thero hi āyasmante ānande ativiya vissattho ahosi.",
  "atk-s0501a:433_11": "Tathā hi naṃ sirasmiṃ palitesu jātesupi “na vāyaṃ kumārako mattamaññāsī”ti kumārakavādena ovadati.",
  "atk-s0501a:433_12": "Sakyakulappasuto cāyaṃ āyasmā tathāgatassa bhātā cūḷapitu putto,",
  "atk-s0501a:433_13": "tatra bhikkhū chandāgamanaṃ viya maññamānā “bahū asekhapaṭisambhidāppatte bhikkhū ṭhapetvā ānandaṃ sekhapaṭisambhidāppattaṃ",
  "atk-s0501a:433_14": "thero uccinī”ti upavadeyyuṃ.",
  "atk-s0501a:433_15": "Taṃ parūpavādaṃ parivivajjento “ānandaṃ vinā saṅgīti na sakkā kātuṃ,",
  "atk-s0501a:433_16": "bhikkhūnaṃyeva anumatiyā gahessāmī”ti na uccini.",
  "atk-s0501a:434_0": "Atha sayameva bhikkhū ānandassatthāya theraṃ yāciṃsu. Yathāha –",
  "atk-s0501a:435_0": "“Bhikkhū āyasmantaṃ mahākassapaṃ etadavocuṃ – ‘ayaṃ, bhante,",
  "atk-s0501a:435_1": "āyasmā ānando kiñcāpi sekho,",
  "atk-s0501a:435_2": "abhabbo chandā dosā mohā bhayā agatiṃ gantuṃ,",
  "atk-s0501a:435_3": "bahu cānena bhagavato santike dhammo ca vinayo ca pariyatto, tena hi, bhante,",
  "atk-s0501a:435_4": "thero āyasmantampi ānandaṃ uccinatū’ti.",
  "atk-s0501a:435_5": "Atha kho āyasmā mahākassapo āyasmantampi ānandaṃ uccinī”ti.",
  "atk-s0501a:436_0": "Evaṃ bhikkhūnaṃ anumatiyā uccinitena tenāyasmatā saddhiṃ pañcatherasatāni ahesuṃ.",
  "atk-s0501a:437_0": "Atha kho therānaṃ bhikkhūnaṃ etadahosi –",
  "atk-s0501a:437_1": "“kattha nu kho mayaṃ dhammañca vinayañca saṅgāyeyyāmā”ti.",
  "atk-s0501a:437_2": "Atha kho therānaṃ bhikkhūnaṃ etadahosi “rājagahaṃ kho mahāgocaraṃ pahūtasenāsanaṃ,",
  "atk-s0501a:437_3": "yaṃnūna mayaṃ rājagahe vassaṃ vasantā dhammañca vinayañca saṅgāyeyyāma,",
  "atk-s0501a:437_4": "naññe bhikkhū rājagahe vassaṃ upagaccheyyu”nti.",
  "atk-s0501a:437_5": "Kasmā pana nesaṃ etadahosi?",
  "atk-s0501a:437_6": "Idaṃ amhākaṃ thāvarakammaṃ,",
  "atk-s0501a:437_7": "koci visabhāgapuggalo saṅghamajjhaṃ pavisitvā ukkoṭeyyāti.",
  "atk-s0501a:437_8": "Athāyasmā mahākassapo ñattidutiyena kammena sāvesi.",
  "atk-s0501a:437_9": "Taṃ saṅgītikkhandhake vuttanayeneva ñātabbaṃ.",
  "atk-s0501a:438_0": "Atha tathāgatassa parinibbānato sattasu sādhukīḷanadivasesu sattasu ca dhātupūjādivasesu vītivattesu “aḍḍhamāso atikkanto,",
  "atk-s0501a:438_1": "idāni gimhānaṃ diyaḍḍho māso seso,",
  "atk-s0501a:438_2": "upakaṭṭhā vassūpanāyikā”ti mantvā mahākassapatthero “rājagahaṃ, āvuso,",
  "atk-s0501a:438_3": "gacchāmā”ti upaḍḍhaṃ bhikkhusaṅghaṃ gahetvā ekaṃ maggaṃ gato.",
  "atk-s0501a:438_4": "Anuruddhattheropi upaḍḍhaṃ gahetvā ekaṃ maggaṃ gato,",
  "atk-s0501a:438_5": "ānandatthero pana bhagavato pattacīvaraṃ gahetvā bhikkhusaṅghaparivuto sāvatthiṃ gantvā rājagahaṃ gantukāmo yena sāvatthi,",
  "atk-s0501a:438_6": "tena cārikaṃ pakkāmi.",
  "atk-s0501a:438_7": "Ānandattherena gatagataṭṭhāne mahāparidevo ahosi,",
  "atk-s0501a:438_8": "“bhante ānanda,",
  "atk-s0501a:438_9": "kuhiṃ satthāraṃ ṭhapetvā āgatosī”ti?",
  "atk-s0501a:438_10": "Anupubbena sāvatthiṃ anuppatte there bhagavato parinibbānasamaye viya mahāparidevo ahosi.",
  "atk-s0501a:439_0": "Tatra sudaṃ āyasmā ānando aniccatādipaṭisaṃyuttāya dhammiyā kathāya taṃ mahājanaṃ saññāpetvā jetavanaṃ",
  "atk-s0501a:439_1": "pavisitvā dasabalena vasitagandhakuṭiyā dvāraṃ vivaritvā mañcapīṭhaṃ nīharitvā papphoṭetvā gandhakuṭiṃ",
  "atk-s0501a:439_2": "sammajjitvā milātamālākacavaraṃ chaḍḍetvā mañcapīṭhaṃ atiharitvā puna yathāṭhāne ṭhapetvā bhagavato ṭhitakāle",
  "atk-s0501a:439_3": "karaṇīyaṃ vattaṃ sabbamakāsi.",
  "atk-s0501a:439_4": "Atha thero bhagavato parinibbānato pabhuti ṭhānanisajjabahulattā ussannadhātukaṃ kāyaṃ samassāsetuṃ dutiyadivase",
  "atk-s0501a:439_5": "khīravirecanaṃ pivitvā vihāreyeva nisīdi,",
  "atk-s0501a:439_6": "yaṃ sandhāya subhena māṇavena pahitaṃ māṇavakaṃ etadavoca –",
  "atk-s0501a:440_0": "“Akālo kho, māṇavaka, atthi me ajja bhesajjamattā pītā, appeva nāma svepi upasaṅkameyyāmā”ti.",
  "atk-s0501a:441_0": "Dutiyadivase cetakattherena pacchāsamaṇena gantvā subhena māṇavena puṭṭho dīghanikāye subhasuttaṃ nāma dasamaṃ suttamabhāsi.",
  "atk-s0501a:442_0": "Atha kho thero jetavane vihāre khaṇḍaphullappaṭisaṅkharaṇaṃ kārāpetvā upakaṭṭhāya vassūpanāyikāya rājagahaṃ gato.",
  "atk-s0501a:442_1": "Tathā mahākassapatthero anuruddhatthero ca sabbaṃ bhikkhusaṅghaṃ gahetvā rājagahameva gatā.",
  "atk-s0501a:443_0": "Tena kho pana samayena rājagahe aṭṭhārasa mahāvihārā honti.",
  "atk-s0501a:443_1": "Te sabbepi chaḍḍitapatitauklāpā ahesuṃ.",
  "atk-s0501a:443_2": "Bhagavato hi parinibbāne sabbe bhikkhū attano attano pattacīvaraṃ gahetvā vihāre ca pariveṇe ca chaḍḍetvā agamaṃsu.",
  "atk-s0501a:443_3": "Tattha therā bhagavato vacanapūjanatthaṃ titthiyavādaparimocanatthañca “paṭhamaṃ māsaṃ khaṇḍaphullappaṭisaṅkharaṇaṃ karomā”ti cintesuṃ.",
  "atk-s0501a:443_4": "Titthiyā hi vadeyyuṃ “samaṇassa gotamassa sāvakā satthari ṭhiteyeva vihāre paṭijaggiṃsu,",
  "atk-s0501a:443_5": "parinibbute chaḍḍesu”nti.",
  "atk-s0501a:443_6": "Tesaṃ vādaparimocanatthañca cintesunti vuttaṃ hoti.",
  "atk-s0501a:443_7": "Vuttampi cetaṃ –",
  "atk-s0501a:444_0": "“Atha kho therānaṃ bhikkhūnaṃ etadahosi –",
  "atk-s0501a:444_1": "bhagavatā kho, āvuso,",
  "atk-s0501a:444_2": "khaṇḍaphullappaṭisaṅkharaṇaṃ vaṇṇitaṃ,",
  "atk-s0501a:444_3": "handa mayaṃ, āvuso,",
  "atk-s0501a:444_4": "paṭhamaṃ māsaṃ khaṇḍaphullappaṭisaṅkharaṇaṃ karoma,",
  "atk-s0501a:444_5": "majjhimaṃ māsaṃ sannipatitvā dhammañca vinayañca saṅgāyissāmā”ti.",
  "atk-s0501a:445_0": "Te dutiyadivase gantvā rājadvāre aṭṭhaṃsu.",
  "atk-s0501a:445_1": "Ajātasattu rājā āgantvā vanditvā “ahaṃ, bhante,",
  "atk-s0501a:445_2": "kiṃ karomi,",
  "atk-s0501a:445_3": "kenattho”ti pavāresi.",
  "atk-s0501a:445_4": "Therā aṭṭhārasamahāvihārappaṭisaṅkharaṇatthāya hatthakammaṃ paṭivedesuṃ. “Sādhu,",
  "atk-s0501a:445_5": "bhante”ti rājā hatthakammakārake manusse adāsi.",
  "atk-s0501a:445_6": "Therā paṭhamaṃ māsaṃ sabbavihāre paṭisaṅkharāpesuṃ.",
  "atk-s0501a:446_0": "Atha rañño ārocesuṃ –",
  "atk-s0501a:446_1": "“niṭṭhitaṃ, mahārāja,",
  "atk-s0501a:446_2": "vihārappaṭisaṅkharaṇaṃ,",
  "atk-s0501a:446_3": "idāni dhammavinayasaṅgahaṃ karomā”ti. “Sādhu, bhante,",
  "atk-s0501a:446_4": "vissatthā karotha,",
  "atk-s0501a:446_5": "mayhaṃ āṇācakkaṃ,",
  "atk-s0501a:446_6": "tumhākaṃ dhammacakkaṃ hotu. Āṇāpetha, bhante,",
  "atk-s0501a:446_7": "kiṃ karomī”ti?",
  "atk-s0501a:446_8": "“Dhammasaṅgahaṃ karontānaṃ bhikkhūnaṃ sannisajjaṭṭhānaṃ mahārājā”ti.",
  "atk-s0501a:446_9": "“Kattha karomi,",
  "atk-s0501a:446_10": "bhante”ti?",
  "atk-s0501a:446_11": "“Vebhārapabbatapasse sattapaṇṇiguhādvāre kātuṃ yuttaṃ mahārājā”ti. “Sādhu,",
  "atk-s0501a:446_12": "bhante”ti kho,",
  "atk-s0501a:446_13": "rājā ajātasattu,",
  "atk-s0501a:446_14": "vissakammunā nimmitasadisaṃ suvibhattabhittithambhasopānaṃ nānāvidhamālākammalatākammavicitraṃ mahāmaṇḍapaṃ",
  "atk-s0501a:446_15": "kārāpetvā vividhakusumadāmaolambakaviniggalantacāruvitānaṃ ratanavicitramaṇikoṭṭimatalamiva ca naṃ nānāpupphūpahāravicitraṃ",
  "atk-s0501a:446_16": "supariniṭṭhitabhūmikammaṃ brahmavimānasadisaṃ alaṅkaritvā tasmiṃ mahāmaṇḍape pañcasatānaṃ bhikkhūnaṃ",
  "atk-s0501a:446_17": "anagghāni pañcakappiyapaccattharaṇasatāni paññāpetvā dakkhiṇabhāgaṃ nissāya uttarābhimukhaṃ therāsanaṃ,",
  "atk-s0501a:446_18": "maṇḍapamajjhe puratthābhimukhaṃ buddhassa bhagavato āsanārahaṃ dhammāsanaṃ paññāpetvā dantakhacitaṃ cittabījaniñcettha",
  "atk-s0501a:446_19": "ṭhapetvā bhikkhusaṅghassa ārocāpesi “niṭṭhitaṃ, bhante,",
  "atk-s0501a:446_20": "kicca”nti.",
  "atk-s0501a:447_0": "Bhikkhū āyasmantaṃ ānandaṃ āhaṃsu “sve,",
  "atk-s0501a:447_1": "āvuso ānanda,",
  "atk-s0501a:447_2": "saṅghasannipāto,",
  "atk-s0501a:447_3": "tvañca sekho sakaraṇīyo,",
  "atk-s0501a:447_4": "tena te na yuttaṃ sannipātaṃ gantuṃ,",
  "atk-s0501a:447_5": "appamatto hohī”ti.",
  "atk-s0501a:447_6": "Atha kho āyasmā ānando “sve sannipāto,",
  "atk-s0501a:447_7": "na kho pana metaṃ patirūpaṃ,",
  "atk-s0501a:447_8": "yvāhaṃ sekho samāno sannipātaṃ gaccheyya”nti bahudeva rattiṃ kāyagatāya satiyā vītināmetvā rattiyā paccūsasamaye",
  "atk-s0501a:447_9": "caṅkamā orohitvā vihāraṃ pavisitvā “nipajjissāmī”ti kāyaṃ āvajjesi.",
  "atk-s0501a:447_10": "Dve pādā bhūmito muttā,",
  "atk-s0501a:447_11": "appattañca sīsaṃ bimbohanaṃ,",
  "atk-s0501a:447_12": "etasmiṃ antare anupādāya āsavehi cittaṃ vimucci.",
  "atk-s0501a:447_13": "Ayañhi āyasmā caṅkamena bahi vītināmetvā visesaṃ nibbattetuṃ asakkonto cintesi “nanu maṃ bhagavā etadavoca –",
  "atk-s0501a:447_14": "‘katapuññosi tvaṃ, ānanda,",
  "atk-s0501a:447_15": "padhānamanuyuñja,",
  "atk-s0501a:447_16": "khippaṃ hohisi anāsavo’ti.",
  "atk-s0501a:447_17": "Buddhānañca kathādoso nāma natthi,",
  "atk-s0501a:447_18": "mama pana accāraddhaṃ vīriyaṃ,",
  "atk-s0501a:447_19": "tena me cittaṃ uddhaccāya saṃvattati,",
  "atk-s0501a:447_20": "handāhaṃ vīriyasamataṃ yojemī”ti caṅkamā orohitvā pādadhovanaṭṭhāne ṭhatvā pāde dhovitvā vihāraṃ pavisitvā",
  "atk-s0501a:447_21": "mañcake nisīditvā “thokaṃ vissamissāmī”ti kāyaṃ mañcake upanāmesi.",
  "atk-s0501a:447_22": "Dve pādā bhūmito muttā,",
  "atk-s0501a:447_23": "sīsañca bimbohanamasampattaṃ,",
  "atk-s0501a:447_24": "etasmiṃ antare anupādāya āsavehi cittaṃ vimucci.",
  "atk-s0501a:447_25": "Catuiriyāpathavirahitaṃ therassa arahattaṃ.",
  "atk-s0501a:447_26": "Tena “imasmiṃ sāsane anisinno anipanno aṭṭhito acaṅkamanto ko bhikkhu arahattaṃ patto”ti vutte “ānandatthero”ti vattuṃ vaṭṭati.",
  "atk-s0501a:448_0": "Atha therā bhikkhū dutiyadivase bhattakiccaṃ katvā pattacīvaraṃ paṭisāmetvā dhammasabhāyaṃ sannipatitā.",
  "atk-s0501a:448_1": "Ānandatthero pana attano arahattappattiṃ ñāpetukāmo bhikkhūhi saddhiṃ na gato.",
  "atk-s0501a:448_2": "Bhikkhū yathāvuḍḍhaṃ attano attano pattāsane nisīdantā ānandattherassa āsanaṃ ṭhapetvā nisinnā.",
  "atk-s0501a:448_3": "Tattha kehici “etamāsanaṃ kassā”ti vutte ānandassāti.",
  "atk-s0501a:448_4": "“Ānando pana kuhiṃ gato”ti.",
  "atk-s0501a:448_5": "Tasmiṃ samaye thero cintesi “idāni mayhaṃ gamanakālo”ti.",
  "atk-s0501a:448_6": "Tato attano ānubhāvaṃ dassento pathaviyaṃ nimujjitvā attano āsaneyeva attānaṃ dassesi.",
  "atk-s0501a:448_7": "Ākāsenāgantvā nisīdītipi eke.",
  "atk-s0501a:449_0": "Evaṃ nisinne tasmiṃ āyasmante mahākassapatthero bhikkhū āmantesi, “āvuso,",
  "atk-s0501a:449_1": "kiṃ paṭhamaṃ saṅgāyāma dhammaṃ vā vinayaṃ vā”ti?",
  "atk-s0501a:449_2": "Bhikkhū āhaṃsu,",
  "atk-s0501a:449_3": "“bhante mahākassapa,",
  "atk-s0501a:449_4": "vinayonāmabuddhasāsanassa āyu,",
  "atk-s0501a:449_5": "vinaye ṭhite sāsanaṃ ṭhitaṃ hoti,",
  "atk-s0501a:449_6": "tasmā paṭhamaṃ vinayaṃ saṅgāyāmā”ti.",
  "atk-s0501a:449_7": "“Kaṃ dhuraṃ katvā vinayo saṅgāyitabbo”ti?",
  "atk-s0501a:449_8": "“Āyasmantaṃ upāli”nti.",
  "atk-s0501a:449_9": "“Kiṃ ānando nappahotī”ti?",
  "atk-s0501a:449_10": "“No nappahoti,",
  "atk-s0501a:449_11": "apica kho pana sammāsambuddho dharamānoyeva vinayapariyattiṃ nissāya āyasmantaṃ upāliṃ etadagge ṭhapesi –",
  "atk-s0501a:449_12": "‘etadaggaṃ,",
  "atk-s0501a:449_13": "bhikkhave,",
  "atk-s0501a:449_14": "mama sāvakānaṃ bhikkhūnaṃ vinayadharānaṃ yadidaṃ upālī”’ti.",
  "atk-s0501a:449_15": "Tasmā upālittheraṃ pucchitvā vinayaṃ saṅgāyāmāti.",
  "atk-s0501a:449_16": "Tato thero vinayaṃ pucchanatthāya attanāva attānaṃ sammanni.",
  "atk-s0501a:449_17": "Upālittheropi vissajjanatthāya sammanni.",
  "atk-s0501a:449_18": "Tatrāyaṃ pāḷi –",
  "atk-s0501a:450_0": "Atha kho āyasmā mahākassapo saṅghaṃ ñāpesi –",
  "atk-s0501a:451_0": "“Suṇātu me, āvuso, saṅgho, yadi saṅghassa pattakallaṃ, ahaṃ upāliṃ vinayaṃ puccheyya”nti.",
  "atk-s0501a:452_0": "Āyasmāpi upāli saṅghaṃ ñāpesi –",
  "atk-s0501a:453_0": "“Suṇātu me, bhante, saṅgho,",
  "atk-s0501a:453_1": "yadi saṅghassa pattakallaṃ,",
  "atk-s0501a:453_2": "ahaṃ āyasmatā mahākassapena vinayaṃ puṭṭho vissajjeyya”nti.",
  "atk-s0501a:454_0": "Evaṃ attanāva attānaṃ sammannitvā āyasmā, upāli,",
  "atk-s0501a:454_1": "uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi dantakhacitaṃ bījaniṃ gahetvā.",
  "atk-s0501a:454_2": "Tato mahākassapatthero upālittheraṃ paṭhamapārājikaṃ ādiṃ katvā sabbaṃ vinayaṃ pucchi,",
  "atk-s0501a:454_3": "upālitthero vissajjesi.",
  "atk-s0501a:454_4": "Sabbe pañcasatā bhikkhū paṭhamapārājikasikkhāpadaṃ sanidānaṃ katvā ekato gaṇasajjhāyamakaṃsu.",
  "atk-s0501a:454_5": "Evaṃ sesānipīti sabbaṃ vinayaṭṭhakathāya gahetabbaṃ.",
  "atk-s0501a:454_6": "Etena nayena saubhatovibhaṅgaṃ sakhandhakaparivāraṃ sakalaṃ vinayapiṭakaṃ saṅgāyitvā upālitthero dantakhacitaṃ",
  "atk-s0501a:454_7": "bījaniṃ nikkhipitvā dhammāsanā orohitvā vuḍḍhe bhikkhū vanditvā attano pattāsane nisīdi.",
  "atk-s0501a:455_0": "Vinayaṃ saṅgāyitvā dhammaṃ saṅgāyitukāmo āyasmā mahākassapatthero bhikkhū pucchi –",
  "atk-s0501a:455_1": "“dhammaṃ saṅgāyantehi kaṃ puggalaṃ dhuraṃ katvā dhammo saṅgāyitabbo”ti?",
  "atk-s0501a:455_2": "Bhikkhū “ānandattheraṃ dhuraṃ katvā”ti āhaṃsu.",
  "atk-s0501a:456_0": "Atha kho āyasmā mahākassapo saṅghaṃ ñāpesi –",
  "atk-s0501a:457_0": "“Suṇātu me, āvuso, saṅgho, yadi saṅghassa pattakallaṃ, ahaṃ ānandaṃ dhammaṃ puccheyya”nti.",
  "atk-s0501a:458_0": "Atha kho āyasmā ānando saṅghaṃ ñāpesi –",
  "atk-s0501a:459_0": "“Suṇātu me, bhante, saṅgho,",
  "atk-s0501a:459_1": "yadi saṅghassa pattakallaṃ,",
  "atk-s0501a:459_2": "ahaṃ āyasmatā mahākassapena dhammaṃ puṭṭho vissajjeyya”nti.",
  "atk-s0501a:460_0": "Atha kho āyasmā ānando uṭṭhāyāsanā ekaṃsaṃ cīvaraṃ katvā there bhikkhū vanditvā dhammāsane nisīdi dantakhacitaṃ bījaniṃ gahetvā.",
  "atk-s0501a:460_1": "Atha mahākassapatthero ānandattheraṃ dhammaṃ pucchi –",
  "atk-s0501a:460_2": "“brahmajālaṃ,",
  "atk-s0501a:460_3": "āvuso ānanda,",
  "atk-s0501a:460_4": "kattha bhāsita”nti?",
  "atk-s0501a:460_5": "“Antarā ca, bhante,",
  "atk-s0501a:460_6": "rājagahaṃ antarā ca nāḷandaṃ rājāgārake ambalaṭṭhikāya”nti.",
  "atk-s0501a:460_7": "“Kaṃ ārabbhā”ti?",
  "atk-s0501a:460_8": "“Suppiyañca paribbājakaṃ brahmadattañca māṇavaka”nti.",
  "atk-s0501a:460_9": "Atha kho āyasmā mahākassapo āyasmantaṃ ānandaṃ brahmajālassa nidānampi pucchi,",
  "atk-s0501a:460_10": "puggalampi pucchi.",
  "atk-s0501a:460_11": "“Sāmaññaphalaṃ;",
  "atk-s0501a:460_12": "panāvuso ānanda,",
  "atk-s0501a:460_13": "kattha bhāsita”nti?",
  "atk-s0501a:460_14": "“Rājagahe, bhante,",
  "atk-s0501a:460_15": "jīvakambavane”ti.",
  "atk-s0501a:460_16": "“Kena saddhi”nti?",
  "atk-s0501a:460_17": "“Ajātasattunā vedehiputtena saddhi”nti.",
  "atk-s0501a:460_18": "Atha kho āyasmā mahākassapo āyasmantaṃ ānandaṃ sāmaññaphalassa nidānampi pucchi,",
  "atk-s0501a:460_19": "puggalampi pucchi.",
  "atk-s0501a:460_20": "Eteneva upāyena pañcapi nikāye pucchi,",
  "atk-s0501a:460_21": "puṭṭho puṭṭho āyasmā ānando vissajjesi.",
  "atk-s0501a:460_22": "Ayaṃ paṭhamamahāsaṅgīti pañcahi therasatehi katā –",
  "atk-s0501a:461_0": "“Satehi pañcahi katā, tena pañcasatāti ca;",
  "atk-s0501a:462_0": "Thereheva katattā ca, therikāti pavuccatī”ti.",
  "atk-s0501a:463_0": "Imissā paṭhamamahāsaṅgītiyā vattamānāya sabbaṃ dīghanikāyaṃ majjhimanikāyādiñca pucchitvā anupubbena",
  "atk-s0501a:463_1": "khuddakanikāyaṃ pucchantena āyasmatā mahākassapena “maṅgalasuttaṃ,",
  "atk-s0501a:463_2": "āvuso ānanda,",
  "atk-s0501a:463_3": "kattha bhāsita”nti evamādivacanāvasāne “nidānampi pucchi,",
  "atk-s0501a:463_4": "puggalampi pucchī”ti ettha nidāne pucchite taṃ nidānaṃ vitthāretvā yathā ca bhāsitaṃ,",
  "atk-s0501a:463_5": "yena ca sutaṃ,",
  "atk-s0501a:463_6": "yadā ca sutaṃ,",
  "atk-s0501a:463_7": "yena ca bhāsitaṃ,",
  "atk-s0501a:463_8": "yattha ca bhāsitaṃ,",
  "atk-s0501a:463_9": "yassa ca bhāsitaṃ,",
  "atk-s0501a:463_10": "taṃ sabbaṃ kathetukāmena “evaṃ bhāsitaṃ mayā sutaṃ,",
  "atk-s0501a:463_11": "ekaṃ samayaṃ sutaṃ,",
  "atk-s0501a:463_12": "bhagavatā bhāsitaṃ,",
  "atk-s0501a:463_13": "sāvatthiyaṃ bhāsitaṃ,",
  "atk-s0501a:463_14": "devatāya bhāsita”nti etamatthaṃ dassentena āyasmatā ānandena vuttaṃ “evaṃ me sutaṃ –",
  "atk-s0501a:463_15": "ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme…pe…",
  "atk-s0501a:463_16": "bhagavantaṃ gāthāya ajjhabhāsī”ti.",
  "atk-s0501a:463_17": "Evamidaṃ āyasmatā ānandena vuttaṃ,",
  "atk-s0501a:463_18": "tañca pana paṭhamamahāsaṅgītikāle vuttanti veditabbaṃ.",
  "atk-s0501a:464_0": "Idāni “kasmā vutta”nti ettha vuccate –",
  "atk-s0501a:464_1": "yasmā ayamāyasmā mahākassapattherena nidānaṃ puṭṭho,",
  "atk-s0501a:464_2": "tasmānena taṃ nidānaṃ ādito pabhuti vitthāretuṃ vuttaṃ.",
  "atk-s0501a:464_3": "Yasmā vā ānandaṃ dhammāsane nisinnaṃ vasīgaṇaparivutaṃ disvā ekaccānaṃ devatānaṃ cittamuppannaṃ “ayamāyasmā",
  "atk-s0501a:464_4": "vedehamuni pakatiyāpi sakyakulamanvayo bhagavato dāyādo,",
  "atk-s0501a:464_5": "bhagavatāpi pañcakkhattuṃ etadagge niddiṭṭho,",
  "atk-s0501a:464_6": "catūhi acchariyaabbhutadhammehi samannāgato,",
  "atk-s0501a:464_7": "catunnaṃ parisānaṃ piyo manāpo,",
  "atk-s0501a:464_8": "idāni maññe bhagavato dhammarajjadāyajjaṃ patvā buddho jāto”ti.",
  "atk-s0501a:464_9": "Tasmā āyasmā ānando tāsaṃ devatānaṃ cetasā cetoparivitakkamaññāya taṃ abhūtaguṇasambhāvanaṃ anadhivāsento",
  "atk-s0501a:464_10": "attano sāvakabhāvameva dīpetuṃ āha “evaṃ me sutaṃ ekaṃ samayaṃ bhagavā …pe…",
  "atk-s0501a:464_11": "ajjhabhāsī”ti.",
  "atk-s0501a:464_12": "Etthantare pañca arahantasatāni anekāni ca devatāsahassāni “sādhu sādhū”ti āyasmantaṃ ānandaṃ abhinandiṃsu,",
  "atk-s0501a:464_13": "mahābhūmicālo ahosi,",
  "atk-s0501a:464_14": "nānāvidhakusumavassaṃ antalikkhato papati,",
  "atk-s0501a:464_15": "aññāni ca bahūni acchariyāni pāturahesuṃ,",
  "atk-s0501a:464_16": "bahūnañca devatānaṃ saṃvego uppajji “yaṃ amhehi bhagavato sammukhā sutaṃ,",
  "atk-s0501a:464_17": "idāneva taṃ parokkhā jāta”nti.",
  "atk-s0501a:464_18": "Evamidaṃ āyasmatā ānandena paṭhamamahāsaṅgītikāle vadantenāpi iminā kāraṇena vuttanti veditabbaṃ.",
  "atk-s0501a:464_19": "Ettāvatā ca “vuttaṃ yena yadā yasmā,",
  "atk-s0501a:464_20": "cetaṃ vatvā imaṃ vidhi”nti imissā addhagāthāya attho pakāsito hoti.",
  "atk-s0501a:465_0": "Evamiccādipāṭhavaṇṇanā",
  "atk-s0501a:466_0": "1.",
  "atk-s0501a:466_1": "Idāni “evamiccādipāṭhassa,",
  "atk-s0501a:466_2": "atthaṃ nānappakārato”ti evamādimātikāya saṅgahitatthappakāsanatthaṃ vuccate –",
  "atk-s0501a:466_3": "evanti ayaṃ saddo upamūpadesasampahaṃsanagarahaṇavacanasampaṭiggahākāranidassanāvadhāraṇādīsu atthesu daṭṭhabbo.",
  "atk-s0501a:466_4": "Tathā hesa “evaṃ jātena maccena,",
  "atk-s0501a:466_5": "kattabbaṃ kusalaṃ bahu”nti evamādīsu upamāyaṃ dissati.",
  "atk-s0501a:466_6": "“Evaṃ te abhikkamitabbaṃ,",
  "atk-s0501a:466_7": "evaṃ te paṭikkamitabba”ntiādīsu upadese.",
  "atk-s0501a:466_8": "“Evametaṃ bhagavā,",
  "atk-s0501a:466_9": "evametaṃ sugatā”ti evamādīsu sampahaṃsane.",
  "atk-s0501a:466_10": "“Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”ti evamādīsu garahaṇe. “Evaṃ,",
  "atk-s0501a:466_11": "bhanteti kho te bhikkhū bhagavato paccassosu”nti evamādīsu vacanasampaṭiggahe.",
  "atk-s0501a:466_12": "“Evaṃ byā kho ahaṃ, bhante,",
  "atk-s0501a:466_13": "bhagavatā dhammaṃ desitaṃ ājānāmī”ti evamādīsu ākāre.",
  "atk-s0501a:466_14": "“Ehi tvaṃ, māṇavaka,",
  "atk-s0501a:466_15": "yena samaṇo ānando tenupasaṅkama,",
  "atk-s0501a:466_16": "upasaṅkamitvā mama vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha.",
  "atk-s0501a:466_17": "‘Subho māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti,",
  "atk-s0501a:466_18": "evañca vadehi sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0501a:466_19": "tenupasaṅkamatu anukampaṃ upādāyā”ti evamādīsu nidassane.",
  "atk-s0501a:466_20": "“Taṃ kiṃ maññatha kālāmā,",
  "atk-s0501a:466_21": "ime dhammā kusalā vā akusalā vāti? Akusalā, bhante.",
  "atk-s0501a:466_22": "Sāvajjā vā anavajjā vāti? Sāvajjā, bhante.",
  "atk-s0501a:466_23": "Viññugarahitā vā viññuppasatthā vāti?",
  "atk-s0501a:466_24": "Viññugarahitā, bhante.",
  "atk-s0501a:466_25": "Samattā samādinnā ahitāya dukkhāya saṃvattanti no vā,",
  "atk-s0501a:466_26": "kathaṃ vo ettha hotīti? Samattā, bhante,",
  "atk-s0501a:466_27": "samādinnā ahitāya dukkhāya saṃvattanti,",
  "atk-s0501a:466_28": "evaṃ no ettha hotī”ti evamādīsu avadhāraṇe.",
  "atk-s0501a:466_29": "Idha pana ākāranidassanāvadhāraṇesu daṭṭhabbo.",
  "atk-s0501a:467_0": "Tattha ākāratthena evaṃ-",
  "atk-s0501a:467_1": "saddena etamatthaṃ dīpeti –",
  "atk-s0501a:467_2": "nānānayanipuṇamanekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0501a:467_3": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0501a:467_4": "sabbathāmena pana sotukāmataṃ janetvāpi evaṃ me sutaṃ,",
  "atk-s0501a:467_5": "mayāpi ekenākārena sutanti.",
  "atk-s0501a:468_0": "Nidassanatthena “nāhaṃ sayambhū,",
  "atk-s0501a:468_1": "na mayā idaṃ sacchikata”nti attānaṃ parimocento “evaṃ me sutaṃ,",
  "atk-s0501a:468_2": "mayāpi evaṃ suta”nti idāni vattabbaṃ sakalasuttaṃ nidasseti.",
  "atk-s0501a:469_0": "Avadhāraṇatthena “etadaggaṃ,",
  "atk-s0501a:469_1": "bhikkhave,",
  "atk-s0501a:469_2": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0501a:469_3": "gatimantānaṃ,",
  "atk-s0501a:469_4": "satimantānaṃ,",
  "atk-s0501a:469_5": "dhitimantānaṃ,",
  "atk-s0501a:469_6": "upaṭṭhākānaṃ yadidaṃ ānando”ti evaṃ bhagavatā pasatthabhāvānurūpaṃ attano dhāraṇabalaṃ dassento sattānaṃ sotukamyataṃ janeti “evaṃ me sutaṃ,",
  "atk-s0501a:469_7": "tañca kho atthato vā byañjanato vā anūnamanadhikaṃ, evameva,",
  "atk-s0501a:469_8": "na aññathā daṭṭhabba”nti.",
  "atk-s0501a:470_0": "Me-",
  "atk-s0501a:470_1": "saddo tīsu atthesu dissati.",
  "atk-s0501a:470_2": "Tathā hissa “gāthābhigītaṃ me abhojaneyya”nti evamādīsu mayāti attho.",
  "atk-s0501a:470_3": "“Sādhu me, bhante,",
  "atk-s0501a:470_4": "bhagavā saṃkhittena dhammaṃ desetū”ti evamādīsu mayhanti attho.",
  "atk-s0501a:470_5": "“Dhammadāyādā me,",
  "atk-s0501a:470_6": "bhikkhave,",
  "atk-s0501a:470_7": "bhavathā”ti evamādīsu mamāti attho.",
  "atk-s0501a:470_8": "Idha pana “mayā suta”nti ca “mama suta”nti ca atthadvaye yujjati.",
  "atk-s0501a:471_0": "Sutanti ayaṃ sutasaddo saupasaggo anupasaggo ca gamanakhyātarāgābhibhūtūpacitānuyogasotaviññeyyasotadvāraviññātādianekatthappabhedo.",
  "atk-s0501a:471_1": "Tathā hissa “senāya pasuto”ti evamādīsu gacchantoti attho.",
  "atk-s0501a:471_2": "“Sutadhammassa passato”ti evamādīsu khyātadhammassāti attho.",
  "atk-s0501a:471_3": "“Avassutā avassutassā”ti evamādīsu rāgābhibhūtā rāgābhibhūtassāti attho.",
  "atk-s0501a:471_4": "“Tumhehi puññaṃ pasutaṃ anappaka”nti evamādīsu upacitanti attho.",
  "atk-s0501a:471_5": "“Ye jhānappasutā dhīrā”ti evamādīsu jhānānuyuttāti attho.",
  "atk-s0501a:471_6": "“Diṭṭhaṃ sutaṃ muta”nti evamādīsu sotaviññeyyanti attho.",
  "atk-s0501a:471_7": "“Sutadharo sutasannicayo”ti evamādīsu sotadvārānusāraviññātadharoti attho.",
  "atk-s0501a:471_8": "Idha pana sutanti sotaviññāṇapubbaṅgamāya viññāṇavīthiyā upadhāritanti vā upadhāraṇanti vāti attho.",
  "atk-s0501a:471_9": "Tattha yadā me-",
  "atk-s0501a:471_10": "saddassa mayāti attho,",
  "atk-s0501a:471_11": "tadā “evaṃ mayā sutaṃ,",
  "atk-s0501a:471_12": "sotaviññāṇapubbaṅgamāya viññāṇavīthiyā upadhārita”nti yujjati. Yadā me-",
  "atk-s0501a:471_13": "saddassa mamāti attho,",
  "atk-s0501a:471_14": "tadā “evaṃ mama sutaṃ sotaviññāṇapubbaṅgamāya viññāṇavīthiyā upadhāraṇa”nti yujjati.",
  "atk-s0501a:472_0": "Evametesu tīsu padesu evanti sotaviññāṇakiccanidassanaṃ.",
  "atk-s0501a:472_1": "Meti vuttaviññāṇasamaṅgīpuggalanidassanaṃ.",
  "atk-s0501a:472_2": "Sutanti assavanabhāvappaṭikkhepato anūnānadhikāviparītaggahaṇanidassanaṃ.",
  "atk-s0501a:472_3": "Tathā evanti savanādicittānaṃ nānappakārena ārammaṇe pavattabhāvanidassanaṃ.",
  "atk-s0501a:472_4": "Meti attanidassanaṃ.",
  "atk-s0501a:472_5": "Sutanti dhammanidassanaṃ.",
  "atk-s0501a:473_0": "Tathā evanti niddisitabbadhammanidassanaṃ. Meti puggalanidassanaṃ. Sutanti puggalakiccanidassanaṃ.",
  "atk-s0501a:474_0": "Tathā evanti vīthicittānaṃ ākārapaññattivasena nānappakāraniddeso.",
  "atk-s0501a:474_1": "Meti kattāraniddeso.",
  "atk-s0501a:474_2": "Sutanti visayaniddeso.",
  "atk-s0501a:475_0": "Tathā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.",
  "atk-s0501a:476_0": "Tathā evanti bhāvaniddeso. Meti puggalaniddeso. Sutanti tassa kiccaniddeso.",
  "atk-s0501a:477_0": "Tattha evanti ca meti ca sacchikaṭṭhaparamatthavasena avijjamānapaññatti.",
  "atk-s0501a:477_1": "Sutanti vijjamānapaññatti.",
  "atk-s0501a:477_2": "Tathā evanti ca meti ca taṃ taṃ upādāya vattabbato upādāpaññatti.",
  "atk-s0501a:477_3": "Sutanti diṭṭhādīni upanidhāya vattabbato upanidhāpaññatti.",
  "atk-s0501a:478_0": "Ettha ca evanti vacanena asammohaṃ dīpeti,",
  "atk-s0501a:478_1": "sutanti vacanena sutassa asammosaṃ.",
  "atk-s0501a:478_2": "Tathā evanti vacanena yonisomanasikāraṃ dīpeti ayoniso manasikaroto nānappakārappaṭivedhābhāvato.",
  "atk-s0501a:478_3": "Sutanti vacanena avikkhepaṃ dīpeti vikkhittacittassa savanābhāvato.",
  "atk-s0501a:478_4": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0501a:478_5": "puna bhaṇathā”ti bhaṇati.",
  "atk-s0501a:478_6": "Yonisomanasikārena cettha attasammāpaṇidhiṃ pubbe katapuññatañca sādheti,",
  "atk-s0501a:478_7": "avikkhepena saddhammassavanaṃ sappurisūpanissayañca.",
  "atk-s0501a:478_8": "Evanti ca iminā bhaddakena ākārena pacchimacakkadvayasampattiṃ attano dīpeti,",
  "atk-s0501a:478_9": "sutanti savanayogena purimacakkadvayasampattiṃ.",
  "atk-s0501a:478_10": "Tathā āsayasuddhiṃ payogasuddhiñca,",
  "atk-s0501a:478_11": "tāya ca āsayasuddhiyā adhigamabyattiṃ,",
  "atk-s0501a:478_12": "payogasuddhiyā āgamabyattiṃ.",
  "atk-s0501a:479_0": "Evanti ca iminā nānappakārapaṭivedhadīpakena vacanena attano atthapaṭibhānapaṭisambhidāsampadaṃ dīpeti.",
  "atk-s0501a:479_1": "Sutanti iminā sotabbabhedapaṭivedhadīpakena dhammaniruttipaṭisambhidāsampadaṃ dīpeti.",
  "atk-s0501a:479_2": "Evanti ca idaṃ yonisomanasikāradīpakaṃ vacanaṃ bhaṇanto “ete mayā dhammā manasānupekkhitā diṭṭhiyā suppaṭividdhā”ti ñāpeti.",
  "atk-s0501a:479_3": "Sutanti idaṃ savanayogadīpakavacanaṃ bhaṇanto “bahū mayā dhammā sutā dhātā vacasā paricitā”ti ñāpeti.",
  "atk-s0501a:479_4": "Tadubhayenapi atthabyañjanapāripūriṃ dīpento savane ādaraṃ janeti.",
  "atk-s0501a:480_0": "Evaṃ me sutanti iminā pana sakalenapi vacanena āyasmā ānando tathāgatappaveditaṃ dhammaṃ attano adahanto asappurisabhūmiṃ,",
  "atk-s0501a:480_1": "atikkamati,",
  "atk-s0501a:480_2": "sāvakattaṃ paṭijānanto sappurisabhūmiṃ okkamati.",
  "atk-s0501a:480_3": "Tathā asaddhammā cittaṃ vuṭṭhāpeti,",
  "atk-s0501a:480_4": "saddhamme cittaṃ patiṭṭhāpeti.",
  "atk-s0501a:480_5": "“Kevalaṃ sutamevetaṃ mayā,",
  "atk-s0501a:480_6": "tasseva tu bhagavato vacanaṃ arahato sammāsambuddhassā”ti ca dīpento attānaṃ parimoceti,",
  "atk-s0501a:480_7": "satthāraṃ apadisati,",
  "atk-s0501a:480_8": "jinavacanaṃ appeti,",
  "atk-s0501a:480_9": "dhammanettiṃ patiṭṭhāpeti.",
  "atk-s0501a:481_0": "Apica “evaṃ me suta”nti attanā uppāditabhāvaṃ appaṭijānanto purimassavanaṃ vivaranto “sammukhā paṭiggahitamidaṃ",
  "atk-s0501a:481_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0501a:481_2": "dhammissarassa dhammarājassa dhammādhipatino dhammadīpassa dhammappaṭisaraṇassa saddhammavaracakkavattino",
  "atk-s0501a:481_3": "sammāsambuddhassa.",
  "atk-s0501a:481_4": "Na ettha atthe vā dhamme vā pade vā byañjane vā kaṅkhā vā vimati vā kātabbā”ti sabbadevamanussānaṃ imasmiṃ dhamme assaddhiyaṃ vināseti,",
  "atk-s0501a:481_5": "saddhāsampadaṃ uppādetīti veditabbo.",
  "atk-s0501a:481_6": "Hoti cettha –",
  "atk-s0501a:482_0": "“Vināsayati assaddhaṃ, saddhaṃ vaḍḍheti sāsane;",
  "atk-s0501a:483_0": "Evaṃ me sutamiccevaṃ, vadaṃ gotamasāvako”ti.",
  "atk-s0501a:484_0": "Ekanti gaṇanaparicchedaniddeso.",
  "atk-s0501a:484_1": "Samayanti paricchinnaniddeso.",
  "atk-s0501a:484_2": "Ekaṃ samayanti aniyamitaparidīpanaṃ.",
  "atk-s0501a:484_3": "Tattha samayasaddo –",
  "atk-s0501a:485_0": "Samavāye khaṇe kāle, samūhe hetudiṭṭhisu;",
  "atk-s0501a:486_0": "Paṭilābhe pahāne ca, paṭivedhe ca dissati.",
  "atk-s0501a:487_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-s0501a:487_1": "“Ekova kho,",
  "atk-s0501a:487_2": "bhikkhave,",
  "atk-s0501a:487_3": "khaṇo ca samayo ca brahmacariyavāsāyā”ti evamādīsu khaṇo.",
  "atk-s0501a:487_4": "“Uṇhasamayo pariḷāhasamayo”ti evamādīsu kālo.",
  "atk-s0501a:487_5": "“Mahāsamayo pavanasmi”nti evamādīsu samūho.",
  "atk-s0501a:487_6": "“Samayopi kho te, bhaddāli,",
  "atk-s0501a:487_7": "appaṭividdho ahosi,",
  "atk-s0501a:487_8": "bhagavā kho sāvatthiyaṃ viharati,",
  "atk-s0501a:487_9": "sopi maṃ jānissati,",
  "atk-s0501a:487_10": "‘bhaddāli,",
  "atk-s0501a:487_11": "nāma bhikkhu satthusāsane sikkhāya aparipūrakārī’ti,",
  "atk-s0501a:487_12": "ayampi kho te bhaddāli samayo appaṭividdho ahosī”ti evamādīsu hetu.",
  "atk-s0501a:487_13": "“Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake",
  "atk-s0501a:487_14": "mallikāya ārāme paṭivasatī”ti evamādīsu diṭṭhi.",
  "atk-s0501a:488_0": "“Diṭṭhe dhamme ca yo attho, yo cattho samparāyiko;",
  "atk-s0501a:489_0": "Atthābhisamayā dhīro, paṇḍitoti pavuccatī”ti. –",
  "atk-s0501a:490_0": "Evamādīsu paṭilābho.",
  "atk-s0501a:490_1": "“Sammā mānābhisamayā antamakāsi dukkhassā”ti evamādīsu pahānaṃ.",
  "atk-s0501a:490_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādīsu paṭivedho.",
  "atk-s0501a:490_3": "Idha panassa kālo attho.",
  "atk-s0501a:490_4": "Tena ekaṃ samayanti saṃvaccharautumāsaaḍḍhamāsarattidivapubbaṇhamajjhanhikasāyanhapaṭhamamajjhima-",
  "atk-s0501a:490_5": "pacchimayāmamuhuttādīsu kālakhyesu samayesu ekaṃ samayanti dīpeti.",
  "atk-s0501a:491_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo māravijayasamayo",
  "atk-s0501a:491_1": "abhisambodhisamayo diṭṭhadhammasukhavihārasamayo desanāsamayo parinibbānasamayoti evamādayo bhagavato",
  "atk-s0501a:491_2": "devamanussesu ativiya pakāsā anekakālakhyā eva samayā.",
  "atk-s0501a:491_3": "Tesu samayesu desanāsamayasaṅkhātaṃ ekaṃ samayanti vuttaṃ hoti.",
  "atk-s0501a:491_4": "Yo cāyaṃ ñāṇakaruṇākiccasamayesu karuṇākiccasamayo,",
  "atk-s0501a:491_5": "attahitaparahitappaṭipattisamayesu parahitappaṭipattisamayo,",
  "atk-s0501a:491_6": "sannipatitānaṃ karaṇīyadvayasamayesu dhammīkathāsamayo,",
  "atk-s0501a:491_7": "desanāpaṭipattisamayesu desanāsamayo,",
  "atk-s0501a:491_8": "tesupi samayesu yaṃ kiñci sandhāya “ekaṃ samaya”nti vuttaṃ hoti.",
  "atk-s0501a:492_0": "Etthāha –",
  "atk-s0501a:492_1": "atha kasmā yathā abhidhamme “yasmiṃ samaye kāmāvacara”nti ca ito aññesu suttapadesu “yasmiṃ samaye,",
  "atk-s0501a:492_2": "bhikkhave,",
  "atk-s0501a:492_3": "bhikkhu vivicceva kāmehī”ti ca bhummavacanena niddeso kato,",
  "atk-s0501a:492_4": "vinaye ca “tena samayena buddho bhagavā”ti karaṇavacanena,",
  "atk-s0501a:492_5": "tathā akatvā idha “ekaṃ samaya”nti upayogavacananiddeso katoti.",
  "atk-s0501a:492_6": "Tattha tathā,",
  "atk-s0501a:492_7": "idha ca aññathā atthasambhavato.",
  "atk-s0501a:492_8": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho ca sambhavati.",
  "atk-s0501a:492_9": "Adhikaraṇañhi kālattho samūhattho ca samayo,",
  "atk-s0501a:492_10": "tattha vuttānaṃ phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati,",
  "atk-s0501a:492_11": "tasmā tadatthajotanatthaṃ tattha bhummavacananiddeso kato.",
  "atk-s0501a:493_0": "Vinaye ca hetvattho karaṇattho ca sambhavati.",
  "atk-s0501a:493_1": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-s0501a:493_2": "tena samayena hetubhūtena karaṇabhūtena ca sikkhāpadāni paññapento sikkhāpadapaññattihetuñca apekkhamāno bhagavā tattha tattha vihāsi,",
  "atk-s0501a:493_3": "tasmā tadatthajotanatthaṃ tattha karaṇavacananiddeso kato.",
  "atk-s0501a:494_0": "Idha pana aññasmiñca evaṃjātike suttantapāṭhe accantasaṃyogattho sambhavati.",
  "atk-s0501a:494_1": "Yañhi samayaṃ bhagavā imaṃ aññaṃ vā suttantaṃ desesi,",
  "atk-s0501a:494_2": "accantameva taṃ samayaṃ karuṇāvihārena vihāsi.",
  "atk-s0501a:494_3": "Tasmā tadatthajotanatthaṃ idha upayogavacananiddeso katoti viññeyyo.",
  "atk-s0501a:494_4": "Hoti cettha –",
  "atk-s0501a:495_0": "“Taṃ taṃ atthamapekkhitvā, bhummena karaṇena ca;",
  "atk-s0501a:496_0": "Aññatra samayo vutto, upayogena so idhā”ti.",
  "atk-s0501a:497_0": "Bhagavāti guṇavisiṭṭhasattuttamagarugāravādhivacanametaṃ. Yathāha –",
  "atk-s0501a:498_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0501a:499_0": "Garu gāravayutto so, bhagavā tena vuccatī”ti.",
  "atk-s0501a:500_0": "Catubbidhañhi nāmaṃ āvatthikaṃ, liṅgikaṃ,",
  "atk-s0501a:500_1": "nemittakaṃ,",
  "atk-s0501a:500_2": "adhiccasamuppannanti.",
  "atk-s0501a:500_3": "Adhiccasamuppannaṃ nāma “yadicchaka”nti vuttaṃ hoti.",
  "atk-s0501a:500_4": "Tattha vaccho dammo balibaddhoti evamādi āvatthikaṃ,",
  "atk-s0501a:500_5": "daṇḍī chattī sikhī karīti evamādi liṅgikaṃ,",
  "atk-s0501a:500_6": "tevijjo chaḷabhiññoti evamādi nemittakaṃ,",
  "atk-s0501a:500_7": "sirivaḍḍhako dhanavaḍḍhakoti evamādi vacanatthamanapekkhitvā pavattaṃ adhiccasamuppannaṃ.",
  "atk-s0501a:500_8": "Idaṃ pana bhagavāti nāmaṃ guṇanemittakaṃ,",
  "atk-s0501a:500_9": "na mahāmāyāya,",
  "atk-s0501a:500_10": "na suddhodanamahārājena,",
  "atk-s0501a:500_11": "na asītiyā ñātisahassehi kataṃ,",
  "atk-s0501a:500_12": "na sakkasantusitādīhi devatāvisesehi kataṃ.",
  "atk-s0501a:500_13": "Yathāha āyasmā sāriputtatthero “bhagavāti netaṃ nāmaṃ mātarā kataṃ…pe…",
  "atk-s0501a:500_14": "sacchikā paññatti yadidaṃ bhagavā”ti.",
  "atk-s0501a:501_0": "Yaṃ guṇanemittakañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti –",
  "atk-s0501a:502_0": "“Bhagī bhajī bhāgī vibhattavā iti,",
  "atk-s0501a:503_0": "Akāsi bhagganti garūti bhāgyavā;",
  "atk-s0501a:504_0": "Bahūhi ñāyehi subhāvitattano,",
  "atk-s0501a:505_0": "Bhavantago so bhagavāti vuccatī”ti.",
  "atk-s0501a:506_0": "Niddesādīsu vuttanayeneva cassa attho daṭṭhabbo.",
  "atk-s0501a:507_0": "Ayaṃ pana aparo pariyāyo –",
  "atk-s0501a:508_0": "“Bhāgyavā bhaggavā yutto, bhagehi ca vibhattavā;",
  "atk-s0501a:509_0": "Bhattavā vantagamano, bhavesu bhagavā tato”ti.",
  "atk-s0501a:510_0": "Tattha “vaṇṇāgamo vaṇṇavipariyāyo”ti evaṃ niruttilakkhaṇaṃ gahetvā saddanayena vā pisodarādipakkhepalakkhaṇaṃ",
  "atk-s0501a:510_1": "gahetvā yasmā lokiyalokuttarasukhābhinibbattakaṃ dānasīlādipārappattaṃ bhāgyamassa atthi,",
  "atk-s0501a:510_2": "tasmā bhāgyavāti vattabbe bhagavāti vuccatīti ñātabbaṃ.",
  "atk-s0501a:510_3": "Yasmā pana lobhadosamohaviparītamanasikāraahirikānottappakodhūpanāhamakkhapalā-",
  "atk-s0501a:510_4": "issāmacchariyamāyāsāṭheyyathambhasārambhamānātimānamadapamādataṇhāvijjātividhākusalamūladuccarita-",
  "atk-s0501a:510_5": "saṃkilesamalavisamasaññāvitakkapapañcacatubbidhavipariyesaāsavaganthaoghayogaagatitaṇhupādāna-",
  "atk-s0501a:510_6": "pañcacetokhilavinibandhanīvaraṇābhinandanachavivādamūlataṇhākāyasattānusaya-",
  "atk-s0501a:510_7": "aṭṭhamicchattanavataṇhāmūlakadasākusalakammapathadvāsaṭṭhidiṭṭhigata-",
  "atk-s0501a:510_8": "aṭṭhasatataṇhāvicaritappabhedasabbadarathapariḷāhakilesasatasahassāni,",
  "atk-s0501a:510_9": "saṅkhepato vā pañca kilesakkhandhaabhisaṅkhāramaccudevaputtamāre abhañji,",
  "atk-s0501a:510_10": "tasmā bhaggattā etesaṃ parissayānaṃ bhaggavāti vattabbe bhagavāti vuccati.",
  "atk-s0501a:510_11": "Āha cettha –",
  "atk-s0501a:511_0": "“Bhaggarāgo bhaggadoso, bhaggamoho anāsavo;",
  "atk-s0501a:512_0": "Bhaggāssa pāpakā dhammā, bhagavā tena vuccatī”ti.",
  "atk-s0501a:513_0": "Bhāgyavatāya cassa satapuññalakkhaṇadharassa rūpakāyasampatti dīpitā hoti,",
  "atk-s0501a:513_1": "bhaggadosatāya dhammakāyasampatti.",
  "atk-s0501a:513_2": "Tathā lokiyasarikkhakānaṃ bahumānabhāvo,",
  "atk-s0501a:513_3": "gahaṭṭhapabbajitehi abhigamanīyatā.",
  "atk-s0501a:513_4": "Tathā abhigatānañca nesaṃ kāyacittadukkhāpanayane paṭibalabhāvo,",
  "atk-s0501a:513_5": "āmisadānadhammadānehi upakāritā.",
  "atk-s0501a:513_6": "Lokiyalokuttarasukhehi ca saṃyojanasamatthatā dīpitā hoti.",
  "atk-s0501a:514_0": "Yasmā ca loke issariyadhammayasasirikāmapayattesu chasu dhammesu bhagasaddo vattati,",
  "atk-s0501a:514_1": "paramañcassa sakacitte issariyaṃ,",
  "atk-s0501a:514_2": "aṇimālaghimādikaṃ vā lokiyasammataṃ sabbākāraparipūraṃ atthi,",
  "atk-s0501a:514_3": "tathā lokuttaro dhammo,",
  "atk-s0501a:514_4": "lokattayabyāpako yathābhuccaguṇādhigato ativiya parisuddho yaso,",
  "atk-s0501a:514_5": "rūpakāyadassanabyāvaṭajananayanamanappasādajananasamatthā sabbākāraparipūrā sabbaṅgapaccaṅgasirī,",
  "atk-s0501a:514_6": "yaṃ yaṃ anena icchitaṃ patthitaṃ attahitaṃ parahitaṃ vā,",
  "atk-s0501a:514_7": "tassa tassa tatheva abhinipphannattā icchitatthanipphattisaññito kāmo,",
  "atk-s0501a:514_8": "sabbalokagarubhāvappattihetubhūto sammāvāyāmasaṅkhāto payatto ca atthi,",
  "atk-s0501a:514_9": "tasmā imehi bhagehi yuttattāpi bhagā assa santīti iminā atthena “bhagavā”ti vuccati.",
  "atk-s0501a:515_0": "Yasmā pana kusalādibhedehi sabbadhamme,",
  "atk-s0501a:515_1": "khandhāyatanadhātusaccaindriyapaṭiccasamuppādādīhi vā kusalādidhamme,",
  "atk-s0501a:515_2": "pīḷanasaṅkhatasantāpavipariṇāmaṭṭhena vā dukkhamariyasaccaṃ,",
  "atk-s0501a:515_3": "āyūhananidānasaṃyogapalibodhaṭṭhena samudayaṃ,",
  "atk-s0501a:515_4": "nissaraṇavivekāsaṅkhataamataṭṭhena nirodhaṃ,",
  "atk-s0501a:515_5": "niyyānikahetudassanādhipateyyaṭṭhena maggaṃ vibhattavā,",
  "atk-s0501a:515_6": "vibhajitvā vivaritvā desitavāti vuttaṃ hoti,",
  "atk-s0501a:515_7": "tasmā vibhattavāti vattabbe “bhagavā”ti vuccati.",
  "atk-s0501a:516_0": "Yasmā ca esa dibbabrahmaariyavihāre kāyacittaupadhiviveke suññatāppaṇihitānimittavimokkhe aññe ca lokiyalokuttare",
  "atk-s0501a:516_1": "uttarimanussadhamme bhaji sevi bahulamakāsi,",
  "atk-s0501a:516_2": "tasmā bhattavāti vattabbe “bhagavā”ti vuccati.",
  "atk-s0501a:517_0": "Yasmā pana tīsu bhavesu taṇhāsaṅkhātaṃ gamanaṃ anena vantaṃ,",
  "atk-s0501a:517_1": "tasmā bhavesu vantagamanoti vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ katvā ādāya “bhagavā”ti vuccati,",
  "atk-s0501a:517_2": "yathā loke “mehanassa khassa mālā”ti vattabbe “mekhalā”ti.",
  "atk-s0501a:518_0": "Ettāvatā cettha evaṃ me sutanti vacanena yathāsutaṃ yathāpariyattaṃ dhammaṃ desento paccakkhaṃ katvā bhagavato dhammasarīraṃ pakāseti,",
  "atk-s0501a:518_1": "tena “nayidaṃ atītasatthukaṃ pāvacanaṃ,",
  "atk-s0501a:518_2": "ayaṃ vo satthā”ti bhagavato adassanena ukkaṇṭhitajanaṃ samassāseti.",
  "atk-s0501a:519_0": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ dasseti.",
  "atk-s0501a:519_1": "Tena “evaṃvidhassa imassa ariyadhammassa desetā dasabaladharo vajirasaṅghātakāyo sopi bhagavā parinibbuto,",
  "atk-s0501a:519_2": "tattha kenaññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0501a:519_3": "saddhamme cassa ussāhaṃ janeti.",
  "atk-s0501a:520_0": "Evanti ca bhaṇanto desanāsampattiṃ niddisati,",
  "atk-s0501a:520_1": "me sutanti sāvakasampattiṃ,",
  "atk-s0501a:520_2": "ekaṃ samayanti kālasampattiṃ,",
  "atk-s0501a:520_3": "bhagavāti desakasampattiṃ.",
  "atk-s0501a:521_0": "Sāvatthiyaṃ viharatīti ettha sāvatthīti savatthassa isino nivāsaṭṭhānabhūtaṃ nagaraṃ,",
  "atk-s0501a:521_1": "yathā kākandī mākandīti,",
  "atk-s0501a:521_2": "evaṃ itthiliṅgavasena sāvatthīti vuccati,",
  "atk-s0501a:521_3": "evaṃ akkharacintakā.",
  "atk-s0501a:521_4": "Aṭṭhakathācariyā pana bhaṇanti “yaṃkiñci manussānaṃ upabhogaparibhogaṃ sabbamettha atthī”ti sāvatthī.",
  "atk-s0501a:521_5": "Satthasamāyoge ca “kiṃ bhaṇḍamatthī”ti pucchite “sabbamatthī”ti vacanamupādāya sāvatthī.",
  "atk-s0501a:522_0": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0501a:523_0": "Tasmā sabbamupādāya, sāvatthīti pavuccati.",
  "atk-s0501a:524_0": "“Kosalānaṃ puraṃ rammaṃ, dassaneyyaṃ manoramaṃ;",
  "atk-s0501a:525_0": "Dasahi saddehi avivittaṃ, annapānasamāyutaṃ.",
  "atk-s0501a:526_0": "“Vuḍḍhiṃ vepullataṃ pattaṃ, iddhaṃ phītaṃ manoramaṃ;",
  "atk-s0501a:527_0": "Āḷakamandāva devānaṃ, sāvatthipuramuttama”nti. ;",
  "atk-s0501a:528_0": "Tassaṃ sāvatthiyaṃ. Samīpatthe bhummavacanaṃ.",
  "atk-s0501a:529_0": "Viharatīti avisesena iriyāpathadibbabrahmaariyavihāresu aññataravihārasamaṅgiparidīpanametaṃ.",
  "atk-s0501a:529_1": "Idha pana ṭhānagamanāsanasayanappabhedesu iriyāpathesu aññatarairiyāpathasamāyogaparidīpanaṃ,",
  "atk-s0501a:529_2": "tena ṭhitopi gacchantopi nisinnopi sayānopi bhagavā viharaticceva veditabbo.",
  "atk-s0501a:529_3": "So hi ekaṃ iriyāpathabādhanaṃ aparena iriyāpathena vicchinditvā aparipatantaṃ attabhāvaṃ harati pavatteti.",
  "atk-s0501a:529_4": "Tasmā viharatīti vuccati.",
  "atk-s0501a:530_0": "Jetavaneti ettha attano paccatthikajanaṃ jinātīti jeto,",
  "atk-s0501a:530_1": "raññā vā attano paccatthikajane jite jātoti jeto,",
  "atk-s0501a:530_2": "maṅgalakamyatāya vā tassa evaṃ nāmameva katantipi jeto.",
  "atk-s0501a:530_3": "Vanayatīti vanaṃ,",
  "atk-s0501a:530_4": "attasampadāya sattānaṃ bhattiṃ kāreti,",
  "atk-s0501a:530_5": "attani sinehaṃ uppādetīti attho.",
  "atk-s0501a:530_6": "Vanute iti vā vanaṃ,",
  "atk-s0501a:530_7": "nānāvidhakusumagandhasammodamattakokilādivihaṅgavirutehi mandamālutacalitarukkhasākhāviṭapapupphaphalapallavapalāsehi",
  "atk-s0501a:530_8": "ca “etha maṃ paribhuñjathā”ti pāṇino yācati viyāti attho.",
  "atk-s0501a:530_9": "Jetassa vanaṃ jetavanaṃ.",
  "atk-s0501a:530_10": "Tañhi jetena rājakumārena ropitaṃ saṃvaḍḍhitaṃ paripālitaṃ,",
  "atk-s0501a:530_11": "so ca tassa sāmī ahosi,",
  "atk-s0501a:530_12": "tasmā jetavananti vuccati.",
  "atk-s0501a:530_13": "Tasmiṃ jetavane.",
  "atk-s0501a:531_0": "Anāthapiṇḍikassa ārāmeti ettha sudatto nāma so gahapati mātāpitūhi katanāmavasena,",
  "atk-s0501a:531_1": "sabbakāmasamiddhitāya tu vigatamalamaccheratāya karuṇādiguṇasamaṅgitāya ca niccakālaṃ anāthānaṃ piṇḍaṃ adāsi,",
  "atk-s0501a:531_2": "tena anāthapiṇḍikoti saṅkhyaṃ gato.",
  "atk-s0501a:531_3": "Āramanti ettha pāṇino,",
  "atk-s0501a:531_4": "visesena vā pabbajitāti ārāmo,",
  "atk-s0501a:531_5": "tassa pupphaphalapallavādisobhanatāya nātidūranāccāsannatādipañcavidhasenāsanaṅgasampattiyā ca tato tato",
  "atk-s0501a:531_6": "āgamma ramanti abhiramanti anukkaṇṭhitā hutvā nivasantīti attho.",
  "atk-s0501a:531_7": "Vuttappakārāya vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "atk-s0501a:531_8": "So hi anāthapiṇḍikena gahapatinā jetassa rājakumārassa hatthato aṭṭhārasahiraññakoṭisanthārena kiṇitvā",
  "atk-s0501a:531_9": "aṭṭhārasahiraññakoṭīhi senāsanaṃ kārāpetvā aṭṭhārasahiraññakoṭīhi vihāramahaṃ niṭṭhāpetvā evaṃ catupaññāsāya",
  "atk-s0501a:531_10": "hiraññakoṭipariccāgena buddhappamukhassa bhikkhusaṅghassa niyyātito,",
  "atk-s0501a:531_11": "tasmā “anāthapiṇḍikassa ārāmo”ti vuccati.",
  "atk-s0501a:531_12": "Tasmiṃ anāthapiṇḍikassa ārāme.",
  "atk-s0501a:532_0": "Ettha ca “jetavane”ti vacanaṃ purimasāmiparikittanaṃ,",
  "atk-s0501a:532_1": "“anāthapiṇḍikassa ārāme”ti pacchimasāmiparikittanaṃ.",
  "atk-s0501a:532_2": "Kimetesaṃ parikittane payojananti? Vuccate –",
  "atk-s0501a:532_3": "adhikārato tāva “kattha bhāsita”nti pucchāniyāmakaraṇaṃ aññesaṃ puññakāmānaṃ diṭṭhānugatiāpajjane niyojanañca.",
  "atk-s0501a:532_4": "Tattha hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa pariccāgo,",
  "atk-s0501a:532_5": "catupaññāsa koṭiyo anāthapiṇḍikassa.",
  "atk-s0501a:532_6": "Yato tesaṃ parikittanena “evaṃ puññakāmā puññāni karontī”ti dassento āyasmā ānando aññepi puññakāme tesaṃ diṭṭhānugatiāpajjane niyojeti.",
  "atk-s0501a:532_7": "Evamettha puññakāmānaṃ diṭṭhānugatiāpajjane niyojanaṃ payojananti veditabbaṃ.",
  "atk-s0501a:533_0": "Etthāha –",
  "atk-s0501a:533_1": "“yadi tāva bhagavā sāvatthiyaṃ viharati,",
  "atk-s0501a:533_2": "‘jetavane anāthapiṇḍikassa ārāme’ti na vattabbaṃ.",
  "atk-s0501a:533_3": "Atha tattha viharati,",
  "atk-s0501a:533_4": "‘sāvatthiya’nti na vattabbaṃ.",
  "atk-s0501a:533_5": "Na hi sakkā ubhayattha ekaṃ samayaṃ viharitu”nti. Vuccate –",
  "atk-s0501a:533_6": "nanu vuttametaṃ “samīpatthe bhummavacana”nti,",
  "atk-s0501a:533_7": "yato yathā gaṅgāyamunādīnaṃ samīpe goyūthāni carantāni “gaṅgāya caranti,",
  "atk-s0501a:533_8": "yamunāya carantī”ti vuccanti,",
  "atk-s0501a:533_9": "evamidhāpi yadidaṃ sāvatthiyā samīpe jetavanaṃ anāthapiṇḍikassa ārāmo,",
  "atk-s0501a:533_10": "tattha viharanto vuccati “sāvatthiyaṃ viharati jetavane anāthapiṇḍikassa ārāme”ti veditabbo.",
  "atk-s0501a:533_11": "Gocaragāmanidassanatthaṃ hissa sāvatthivacanaṃ,",
  "atk-s0501a:533_12": "pabbajitānurūpanivāsaṭṭhānanidassanatthaṃ sesavacanaṃ.",
  "atk-s0501a:534_0": "Tattha sāvatthikittanena bhagavato gahaṭṭhānuggahakaraṇaṃ dasseti,",
  "atk-s0501a:534_1": "jetavanādikittanena pabbajitānuggahakaraṇaṃ.",
  "atk-s0501a:534_2": "Tathā purimena paccayaggahaṇato attakilamathānuyogavivajjanaṃ,",
  "atk-s0501a:534_3": "pacchimena vatthukāmappahānato kāmasukhallikānuyogavajjanūpāyadassanaṃ.",
  "atk-s0501a:534_4": "Purimena ca dhammadesanābhiyogaṃ,",
  "atk-s0501a:534_5": "pacchimena vivekādhimuttiṃ.",
  "atk-s0501a:534_6": "Purimena karuṇāya upagamanaṃ,",
  "atk-s0501a:534_7": "pacchimena ca paññāya apagamanaṃ.",
  "atk-s0501a:534_8": "Purimena sattānaṃ hitasukhanipphādanādhimuttitaṃ,",
  "atk-s0501a:534_9": "pacchimena parahitasukhakaraṇe nirupalepataṃ.",
  "atk-s0501a:534_10": "Purimena dhammikasukhāpariccāganimittaṃ phāsuvihāraṃ,",
  "atk-s0501a:534_11": "pacchimena uttarimanussadhammānuyoganimittaṃ.",
  "atk-s0501a:534_12": "Purimena manussānaṃ upakārabahulataṃ,",
  "atk-s0501a:534_13": "pacchimena devānaṃ.",
  "atk-s0501a:534_14": "Purimena loke jātassa loke saṃvaḍḍhabhāvaṃ,",
  "atk-s0501a:534_15": "pacchimena lokena anupalittatanti evamādi.",
  "atk-s0501a:535_0": "Athāti avicchedatthe,",
  "atk-s0501a:535_1": "khoti adhikārantaranidassanatthe nipāto.",
  "atk-s0501a:535_2": "Tena avicchinneyeva tattha bhagavato vihāre idamadhikārantaraṃ udapādīti dasseti.",
  "atk-s0501a:535_3": "Kiṃ tanti?",
  "atk-s0501a:535_4": "Aññatarā devatātiādi.",
  "atk-s0501a:535_5": "Tattha aññatarāti aniyamitaniddeso.",
  "atk-s0501a:535_6": "Sā hi nāmagottato apākaṭā,",
  "atk-s0501a:535_7": "tasmā “aññatarā”ti vuttā.",
  "atk-s0501a:535_8": "Devo eva devatā,",
  "atk-s0501a:535_9": "itthipurisasādhāraṇametaṃ.",
  "atk-s0501a:535_10": "Idha pana puriso eva,",
  "atk-s0501a:535_11": "so devaputto kintu,",
  "atk-s0501a:535_12": "sādhāraṇanāmavasena devatāti vutto.",
  "atk-s0501a:536_0": "Abhikkantāya rattiyāti ettha abhikkantasaddo khayasundarābhirūpaabbhanumodanādīsu dissati.",
  "atk-s0501a:536_1": "Tattha “abhikkantā, bhante, ratti,",
  "atk-s0501a:536_2": "nikkhanto paṭhamo yāmo,",
  "atk-s0501a:536_3": "ciranisinno bhikkhusaṅgho, uddisatu, bhante,",
  "atk-s0501a:536_4": "bhagavā bhikkhūnaṃ pātimokkha”nti evamādīsu khaye dissati.",
  "atk-s0501a:536_5": "“Ayaṃ imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0501a:537_0": "“Ko me vandati pādāni, iddhiyā yasasā jalaṃ;",
  "atk-s0501a:538_0": "Abhikkantena vaṇṇena, sabbā obhāsayaṃ disā”ti. ; –",
  "atk-s0501a:539_0": "Evamādīsu abhirūpe.",
  "atk-s0501a:539_1": "“Abhikkantaṃ,",
  "atk-s0501a:539_2": "bho gotama,",
  "atk-s0501a:539_3": "abhikkantaṃ,",
  "atk-s0501a:539_4": "bho gotamā”ti evamādīsu abbhanumodane.",
  "atk-s0501a:539_5": "Idha pana khaye.",
  "atk-s0501a:539_6": "Tena abhikkantāya rattiyāti parikkhīṇāya rattiyāti vuttaṃ hoti.",
  "atk-s0501a:540_0": "Abhikkantavaṇṇāti ettha abhikkantasaddo abhirūpe,",
  "atk-s0501a:540_1": "vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu dissati.",
  "atk-s0501a:540_2": "Tattha “suvaṇṇavaṇṇosi bhagavā”ti evamādīsu chaviyaṃ.",
  "atk-s0501a:540_3": "“Kadā saññūḷhā pana te gahapati ime samaṇassa gotamassa vaṇṇā”ti evamādīsu thutiyaṃ.",
  "atk-s0501a:540_4": "“Cattārome,",
  "atk-s0501a:540_5": "bho gotama,",
  "atk-s0501a:540_6": "vaṇṇā”ti evamādīsu kulavagge.",
  "atk-s0501a:540_7": "“Atha kena nu vaṇṇena,",
  "atk-s0501a:540_8": "gandhathenoti vuccatī”ti evamādīsu kāraṇe.",
  "atk-s0501a:540_9": "“Mahantaṃ hatthirājavaṇṇaṃ abhinimminitvā”ti evamādīsu saṇṭhāne.",
  "atk-s0501a:540_10": "“Tayo pattassa vaṇṇā”ti evamādīsu pamāṇe.",
  "atk-s0501a:540_11": "“Vaṇṇo gandho raso ojā”ti evamādīsu rūpāyatane.",
  "atk-s0501a:540_12": "So idha chaviyaṃ daṭṭhabbo.",
  "atk-s0501a:540_13": "Tena abhikkantavaṇṇāti abhirūpacchavīti vuttaṃ hoti.",
  "atk-s0501a:541_0": "Kevalakappanti ettha kevalasaddo anavasesayebhuyyaabyāmissānatirekadaḷhatthavisaṃyogādianekattho.",
  "atk-s0501a:541_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā attho.",
  "atk-s0501a:541_2": "“Kevalakappā ca aṅgamāgadhā pahūtaṃ khādanīyaṃ bhojanīyaṃ ādāya upasaṅkamissantī”ti evamādīsu yebhuyyatā.",
  "atk-s0501a:541_3": "“Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0501a:541_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā.",
  "atk-s0501a:541_5": "“Āyasmato, bhante,",
  "atk-s0501a:541_6": "anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0501a:541_7": "“Kevalī vusitavā uttamapurisoti vuccatī”ti evamādīsu visaṃyogo.",
  "atk-s0501a:541_8": "Idha panassa anavasesattamattho adhippeto.",
  "atk-s0501a:542_0": "Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.",
  "atk-s0501a:542_1": "Tathā hissa “okappanīyametaṃ bhoto gotamassa,",
  "atk-s0501a:542_2": "yathā taṃ arahato sammāsambuddhassā”ti evamādīsu abhisaddahanamattho.",
  "atk-s0501a:542_3": "“Anujānāmi,",
  "atk-s0501a:542_4": "bhikkhave,",
  "atk-s0501a:542_5": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0501a:542_6": "“Yena sudaṃ niccakappaṃ viharāmī”ti evamādīsu kālo.",
  "atk-s0501a:542_7": "“Iccāyasmā kappo”ti evamādīsu paññatti.",
  "atk-s0501a:542_8": "“Alaṅkato kappitakesamassū”ti evamādīsu chedanaṃ.",
  "atk-s0501a:542_9": "“Kappati dvaṅgulakappo”ti evamādīsu vikappo.",
  "atk-s0501a:542_10": "“Atthi kappo nipajjitu”nti evamādīsu leso.",
  "atk-s0501a:542_11": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0501a:542_12": "Idha panassa samantabhāvo attho adhippeto.",
  "atk-s0501a:542_13": "Yato kevalakappaṃ jetavananti ettha anavasesaṃ samantato jetavananti evamattho daṭṭhabbo.",
  "atk-s0501a:543_0": "Obhāsetvāti ābhāya pharitvā, candimā viya sūriyo viya ca ekobhāsaṃ ekapajjotaṃ karitvāti attho.",
  "atk-s0501a:544_0": "Yena bhagavā tenupasaṅkamīti bhummatthe karaṇavacanaṃ.",
  "atk-s0501a:544_1": "Yato yattha bhagavā,",
  "atk-s0501a:544_2": "tattha upasaṅkamīti evamettha attho daṭṭhabbo.",
  "atk-s0501a:544_3": "Yena vā kāraṇena bhagavā devamanussehi upasaṅkamitabbo,",
  "atk-s0501a:544_4": "teneva kāraṇena upasaṅkamīti evampettha attho daṭṭhabbo.",
  "atk-s0501a:544_5": "Kena ca kāraṇena bhagavā upasaṅkamitabbo?",
  "atk-s0501a:544_6": "Nānappakāraguṇavisesādhigamādhippāyena,",
  "atk-s0501a:544_7": "sādurasaphalūpabhogādhippāyena dijagaṇehi niccaphalitamahārukkho viya.",
  "atk-s0501a:544_8": "Upasaṅkamīti ca gatāti vuttaṃ hoti.",
  "atk-s0501a:544_9": "Upasaṅkamitvāti upasaṅkamanapariyosānadīpanaṃ.",
  "atk-s0501a:544_10": "Atha vā evaṃ gatā tato āsannataraṃ ṭhānaṃ bhagavato samīpasaṅkhātaṃ gantvāti vuttaṃ hoti.",
  "atk-s0501a:544_11": "Bhagavantaṃ abhivādetvāti bhagavantaṃ vanditvā paṇamitvā namassitvā.",
  "atk-s0501a:545_0": "Ekamantanti bhāvanapuṃsakaniddeso ekokāsaṃ ekapassanti vuttaṃ hoti.",
  "atk-s0501a:545_1": "Bhummatthe vā upayogavacanaṃ.",
  "atk-s0501a:545_2": "Aṭṭhāsīti nisajjādipaṭikkhepo,",
  "atk-s0501a:545_3": "ṭhānaṃ kappesi,",
  "atk-s0501a:545_4": "ṭhitā ahosīti attho.",
  "atk-s0501a:546_0": "Kathaṃ ṭhitā pana sā ekamantaṃ ṭhitā ahūti?",
  "atk-s0501a:547_0": "“Na pacchato na purato, nāpi āsannadūrato;",
  "atk-s0501a:548_0": "Na kacche nopi paṭivāte, na cāpi oṇatuṇṇate;",
  "atk-s0501a:549_0": "Ime dose vivajjetvā, ekamantaṃ ṭhitā ahū”ti.",
  "atk-s0501a:550_0": "Kasmā panāyaṃ aṭṭhāsi eva,",
  "atk-s0501a:550_1": "na nisīdīti?",
  "atk-s0501a:550_2": "Lahuṃ nivattitukāmatāya.",
  "atk-s0501a:550_3": "Devatāyo hi kañcideva atthavasaṃ paṭicca sucipuriso viya vaccaṭṭhānaṃ manussalokaṃ āgacchanti.",
  "atk-s0501a:550_4": "Pakatiyā pana tāsaṃ yojanasatato pabhuti manussaloko duggandhatāya paṭikūlo hoti,",
  "atk-s0501a:550_5": "na ettha abhiramanti,",
  "atk-s0501a:550_6": "tena sā āgatakiccaṃ katvā lahuṃ nivattitukāmatāya na nisīdi.",
  "atk-s0501a:550_7": "Yassa ca gamanādiiriyāpathaparissamassa vinodanatthaṃ nisīdanti,",
  "atk-s0501a:550_8": "so devānaṃ parissamo natthi,",
  "atk-s0501a:550_9": "tasmāpi na nisīdi.",
  "atk-s0501a:550_10": "Ye ca mahāsāvakā bhagavantaṃ parivāretvā ṭhitā,",
  "atk-s0501a:550_11": "te patimāneti,",
  "atk-s0501a:550_12": "tasmāpi na nisīdi.",
  "atk-s0501a:550_13": "Apica bhagavati gāraveneva na nisīdi.",
  "atk-s0501a:550_14": "Devatānañhi nisīditukāmānaṃ āsanaṃ nibbattati,",
  "atk-s0501a:550_15": "taṃ anicchamānā nisajjāya cittampi akatvā ekamantaṃ aṭṭhāsi.",
  "atk-s0501a:551_0": "Ekamantaṃ ṭhitā kho sā devatāti evaṃ imehi kāraṇehi ekamantaṃ ṭhitā kho sā devatā.",
  "atk-s0501a:551_1": "Bhagavantaṃ gāthāya ajjhabhāsīti bhagavantaṃ akkharapadaniyamitaganthitena vacanena abhāsīti attho. Kathaṃ?",
  "atk-s0501a:551_2": "Bahū devā manussā ca…pe…",
  "atk-s0501a:551_3": "brūhi maṅgalamuttamanti.",
  "atk-s0501a:552_0": "Maṅgalapañhasamuṭṭhānakathā",
  "atk-s0501a:553_0": "Tattha yasmā “evamiccādipāṭhassa,",
  "atk-s0501a:553_1": "atthaṃ nānappakārato.",
  "atk-s0501a:553_2": "Vaṇṇayanto samuṭṭhānaṃ,",
  "atk-s0501a:553_3": "vatvā”ti mātikā ṭhapitā,",
  "atk-s0501a:553_4": "tassa ca samuṭṭhānassa ayaṃ vattabbatāya okāso,",
  "atk-s0501a:553_5": "tasmā maṅgalapañhasamuṭṭhānaṃ tāva vatvā pacchā imesaṃ gāthāpadānamatthaṃ vaṇṇayissāmi.",
  "atk-s0501a:553_6": "Kiñca maṅgalapañhasamuṭṭhānaṃ?",
  "atk-s0501a:553_7": "Jambudīpe kira tattha tattha nagaradvārasanthāgārasabhādīsu mahājano sannipatitvā hiraññasuvaṇṇaṃ datvā nānappakāraṃ sītāharaṇādikathaṃ kathāpeti,",
  "atk-s0501a:553_8": "ekekā kathā catumāsaccayena niṭṭhāti.",
  "atk-s0501a:553_9": "Tattha ekadivasaṃ maṅgalakathā samuṭṭhāsi “kiṃ nu kho maṅgalaṃ,",
  "atk-s0501a:553_10": "kiṃ diṭṭhaṃ maṅgalaṃ,",
  "atk-s0501a:553_11": "sutaṃ maṅgalaṃ,",
  "atk-s0501a:553_12": "mutaṃ maṅgalaṃ,",
  "atk-s0501a:553_13": "ko maṅgalaṃ jānātī”ti.",
  "atk-s0501a:554_0": "Atha diṭṭhamaṅgaliko nāmeko puriso āha “ahaṃ maṅgalaṃ jānāmi,",
  "atk-s0501a:554_1": "diṭṭhaṃ loke maṅgalaṃ diṭṭhaṃ nāma abhimaṅgalasammataṃ rūpaṃ.",
  "atk-s0501a:554_2": "Seyyathidaṃ –",
  "atk-s0501a:554_3": "idhekacco kālasseva vuṭṭhāya cātakasakuṇaṃ vā passati,",
  "atk-s0501a:554_4": "beluvalaṭṭhiṃ vā gabbhiniṃ vā kumārake vā alaṅkatapaṭiyatte puṇṇaghaṭe vā allarohitamacchaṃ vā ājaññaṃ",
  "atk-s0501a:554_5": "vā ājaññarathaṃ vā usabhaṃ vā gāviṃ vā kapilaṃ vā,",
  "atk-s0501a:554_6": "yaṃ vā panaññampi kiñci evarūpaṃ abhimaṅgalasammataṃ rūpaṃ passati,",
  "atk-s0501a:554_7": "idaṃ vuccati diṭṭhamaṅgala”nti.",
  "atk-s0501a:554_8": "Tassa vacanaṃ ekacce aggahesuṃ,",
  "atk-s0501a:554_9": "ekacce na aggahesuṃ.",
  "atk-s0501a:554_10": "Ye na aggahesuṃ,",
  "atk-s0501a:554_11": "te tena saha vivadiṃsu.",
  "atk-s0501a:555_0": "Atha sutamaṅgaliko nāma eko puriso āha –",
  "atk-s0501a:555_1": "“cakkhunāmetaṃ, bho,",
  "atk-s0501a:555_2": "sucimpi passati asucimpi,",
  "atk-s0501a:555_3": "tathā sundarampi,",
  "atk-s0501a:555_4": "asundarampi,",
  "atk-s0501a:555_5": "manāpampi,",
  "atk-s0501a:555_6": "amanāpampi.",
  "atk-s0501a:555_7": "Yadi tena diṭṭhaṃ maṅgalaṃ siyā,",
  "atk-s0501a:555_8": "sabbampi maṅgalaṃ siyā.",
  "atk-s0501a:555_9": "Tasmā na diṭṭhaṃ maṅgalaṃ,",
  "atk-s0501a:555_10": "apica kho pana sutaṃ maṅgalaṃ.",
  "atk-s0501a:555_11": "Sutaṃ nāma abhimaṅgalasammato saddo.",
  "atk-s0501a:555_12": "Seyyathidaṃ?",
  "atk-s0501a:555_13": "Idhekacco kālasseva vuṭṭhāya vaḍḍhāti vā vaḍḍhamānāti vā puṇṇāti vā phussāti vā sumanāti vā sirīti vā",
  "atk-s0501a:555_14": "sirivaḍḍhāti vā ajja sunakkhattaṃ sumuhuttaṃ sudivasaṃ sumaṅgalanti evarūpaṃ vā yaṃkiñci abhimaṅgalasammataṃ",
  "atk-s0501a:555_15": "saddaṃ suṇāti,",
  "atk-s0501a:555_16": "idaṃ vuccati sutamaṅgala”nti.",
  "atk-s0501a:555_17": "Tassāpi vacanaṃ ekacce aggahesuṃ,",
  "atk-s0501a:555_18": "ekacce na aggahesuṃ.",
  "atk-s0501a:555_19": "Ye na aggahesuṃ,",
  "atk-s0501a:555_20": "te tena saha vivadiṃsu.",
  "atk-s0501a:556_0": "Atha mutamaṅgaliko nāmeko puriso āha “sotampi hi nāmetaṃ, bho,",
  "atk-s0501a:556_1": "sādhumpi asādhumpi manāpampi amanāpampi saddaṃ suṇāti.",
  "atk-s0501a:556_2": "Yadi tena sutaṃ maṅgalaṃ siyā,",
  "atk-s0501a:556_3": "sabbampi maṅgalaṃ siyā.",
  "atk-s0501a:556_4": "Tasmā na sutaṃ maṅgalaṃ,",
  "atk-s0501a:556_5": "apica kho pana mutaṃ maṅgalaṃ.",
  "atk-s0501a:556_6": "Mutaṃ nāma abhimaṅgalasammataṃ gandharasaphoṭṭhabbaṃ.",
  "atk-s0501a:556_7": "Seyyathidaṃ –",
  "atk-s0501a:556_8": "idhekacco kālasseva vuṭṭhāya padumagandhādipupphagandhaṃ vā ghāyati,",
  "atk-s0501a:556_9": "phussadantakaṭṭhaṃ vā khādati,",
  "atk-s0501a:556_10": "pathaviṃ vā āmasati,",
  "atk-s0501a:556_11": "haritasassaṃ vā allagomayaṃ vā kacchapaṃ vā tilaṃ vā pupphaṃ vā phalaṃ vā āmasati,",
  "atk-s0501a:556_12": "phussamattikāya vā sammā limpati,",
  "atk-s0501a:556_13": "phussasāṭakaṃ vā nivāseti,",
  "atk-s0501a:556_14": "phussaveṭhanaṃ vā dhāreti.",
  "atk-s0501a:556_15": "Yaṃ vā panaññampi kiñci evarūpaṃ abhimaṅgalasammataṃ gandhaṃ vā ghāyati,",
  "atk-s0501a:556_16": "rasaṃ vā sāyati,",
  "atk-s0501a:556_17": "phoṭṭhabbaṃ vā phusati,",
  "atk-s0501a:556_18": "idaṃ vuccati mutamaṅgala”nti.",
  "atk-s0501a:556_19": "Tassāpi vacanaṃ ekacce aggahesuṃ,",
  "atk-s0501a:556_20": "ekacce na aggahesuṃ.",
  "atk-s0501a:557_0": "Tattha na diṭṭhamaṅgaliko sutamutamaṅgalike asakkhi ñāpetuṃ,",
  "atk-s0501a:557_1": "na tesaṃ aññataro itare dve.",
  "atk-s0501a:557_2": "Tesu ca manussesu ye diṭṭhamaṅgalikassa vacanaṃ gaṇhiṃsu,",
  "atk-s0501a:557_3": "te “diṭṭhaṃyeva maṅgala”nti gatā.",
  "atk-s0501a:557_4": "Ye sutamutamaṅgalikānaṃ,",
  "atk-s0501a:557_5": "te “sutaṃyeva mutaṃyeva maṅgala”nti gatā.",
  "atk-s0501a:557_6": "Evamayaṃ maṅgalakathā sakalajambudīpe pākaṭā jātā.",
  "atk-s0501a:558_0": "Atha sakalajambudīpe manussā gumbagumbā hutvā “kiṃ nu kho maṅgala”nti maṅgalāni cintayiṃsu.",
  "atk-s0501a:558_1": "Tesaṃ manussānaṃ ārakkhadevatā taṃ kathaṃ sutvā tatheva maṅgalāni cintayiṃsu.",
  "atk-s0501a:558_2": "Tāsaṃ devatānaṃ bhummadevatā mittā honti,",
  "atk-s0501a:558_3": "atha tato sutvā bhummadevatāpi tatheva maṅgalāni cintayiṃsu,",
  "atk-s0501a:558_4": "tāsaṃ devatānaṃ ākāsaṭṭhadevatā mittā honti,",
  "atk-s0501a:558_5": "ākāsaṭṭhadevatānaṃ catumahārājikā devatā mittā honti,",
  "atk-s0501a:558_6": "etenupāyena yāva sudassīdevatānaṃ akaniṭṭhadevatā mittā honti,",
  "atk-s0501a:558_7": "atha tato sutvā akaniṭṭhadevatāpi tatheva gumbagumbā hutvā maṅgalāni cintayiṃsu.",
  "atk-s0501a:558_8": "Evaṃ yāva dasasahassacakkavāḷesu sabbattha maṅgalacintā udapādi.",
  "atk-s0501a:558_9": "Uppannā ca “idaṃ maṅgalaṃ idaṃ maṅgala”nti vinicchayamānāpi appattā eva vinicchayaṃ dvādasa vassāni aṭṭhāsi.",
  "atk-s0501a:558_10": "Sabbe manussā ca devā ca brahmāno ca ṭhapetvā ariyasāvake diṭṭhasutamutavasena tidhā bhinnā.",
  "atk-s0501a:558_11": "Ekopi “idameva maṅgala”nti yathābhuccato niṭṭhaṅgato nāhosi,",
  "atk-s0501a:558_12": "maṅgalakolāhalaṃ loke uppajji.",
  "atk-s0501a:559_0": "Kolāhalaṃ nāma pañcavidhaṃ kappakolāhalaṃ,",
  "atk-s0501a:559_1": "cakkavattikolāhalaṃ,",
  "atk-s0501a:559_2": "buddhakolāhalaṃ,",
  "atk-s0501a:559_3": "maṅgalakolāhalaṃ,",
  "atk-s0501a:559_4": "moneyyakolāhalanti.",
  "atk-s0501a:559_5": "Tattha kāmāvacaradevā muttasirā vikiṇṇakesā rudammukhā assūni hatthehi puñchamānā rattavatthanivatthā",
  "atk-s0501a:559_6": "ativiya virūpavesadhārino hutvā “vassasatasahassaccayena kappuṭṭhānaṃ hohiti,",
  "atk-s0501a:559_7": "ayaṃ loko vinassissati,",
  "atk-s0501a:559_8": "mahāsamuddo sussissati,",
  "atk-s0501a:559_9": "ayañca mahāpathavī sineru ca pabbatarājā uḍḍhayhissati vinassissati,",
  "atk-s0501a:559_10": "yāva brahmalokā lokavināso bhavissati,",
  "atk-s0501a:559_11": "mettaṃ mārisā bhāvetha,",
  "atk-s0501a:559_12": "karuṇaṃ muditaṃ upekkhaṃ mārisā bhāvetha,",
  "atk-s0501a:559_13": "mātaraṃ upaṭṭhahatha,",
  "atk-s0501a:559_14": "pitaraṃ upaṭṭhahatha,",
  "atk-s0501a:559_15": "kule jeṭṭhāpacāyino hotha,",
  "atk-s0501a:559_16": "jāgaratha mā pamādatthā”ti manussapathe vicaritvā ārocenti.",
  "atk-s0501a:559_17": "Idaṃ kappakolāhalaṃ nāma.",
  "atk-s0501a:560_0": "Kāmāvacaradevāyeva “vassasatassaccayena cakkavattirājā loke uppajjissatī”ti manussapathe vicaritvā ārocenti.",
  "atk-s0501a:560_1": "Idaṃ cakkavattikolāhalaṃ nāma.",
  "atk-s0501a:560_2": "Suddhāvāsā pana devā brahmābharaṇena alaṅkaritvā brahmaveṭhanaṃ sīse katvā pītisomanassajātā buddhaguṇavādino",
  "atk-s0501a:560_3": "“vassasahassaccayena buddho loke uppajjissatī”ti manussapathe vicaritvā ārocenti.",
  "atk-s0501a:560_4": "Idaṃ buddhakolāhalaṃ nāma.",
  "atk-s0501a:560_5": "Suddhāvāsā eva devā devamanussānaṃ cittaṃ ñatvā “dvādasannaṃ vassānaṃ accayena sammāsambuddho maṅgalaṃ kathessatī”ti manussapathe vicaritvā ārocenti.",
  "atk-s0501a:560_6": "Idaṃ maṅgalakolāhalaṃ nāma.",
  "atk-s0501a:560_7": "Suddhāvāsā eva devā “sattannaṃ vassānaṃ accayena aññataro bhikkhu bhagavatā saddhiṃ samāgamma moneyyappaṭipadaṃ",
  "atk-s0501a:560_8": "pucchissatī”ti manussapathe vicaritvā ārocenti.",
  "atk-s0501a:560_9": "Idaṃ moneyyakolāhalaṃ nāma.",
  "atk-s0501a:560_10": "Imesu pañcasu kolāhalesu devamanussānaṃ idaṃ maṅgalakolāhalaṃ loke uppajji.",
  "atk-s0501a:561_0": "Atha devesu ca manussesu ca vicinitvā vicinitvā maṅgalāni alabhamānesu dvādasannaṃ vassānaṃ accayena",
  "atk-s0501a:561_1": "tāvatiṃsakāyikā devatā saṅgamma samāgamma evaṃ samacintesuṃ “seyyathāpi nāma gharasāmiko antogharajanānaṃ,",
  "atk-s0501a:561_2": "gāmasāmiko gāmavāsīnaṃ,",
  "atk-s0501a:561_3": "rājā sabbamanussānaṃ,",
  "atk-s0501a:561_4": "evameva ayaṃ sakko devānamindo amhākaṃ aggo ca seṭṭho ca yadidaṃ puññena tejena issariyena paññāya dvinnaṃ devalokānaṃ adhipati,",
  "atk-s0501a:561_5": "yaṃnūna mayaṃ sakkaṃ devānamindaṃ etamatthaṃ puccheyyāmā”ti.",
  "atk-s0501a:561_6": "Tā sakkassa santikaṃ gantvā sakkaṃ devānamindaṃ taṅkhaṇānurūpanivāsanābharaṇasassirikasarīraṃ aḍḍhateyyakoṭiaccharāgaṇaparivutaṃ",
  "atk-s0501a:561_7": "pāricchattakamūle paṇḍukambalavarāsane nisinnaṃ abhivādetvā ekamantaṃ ṭhatvā etadavocuṃ “yagghe, mārisa,",
  "atk-s0501a:561_8": "jāneyyāsi,",
  "atk-s0501a:561_9": "etarahi maṅgalapañhā samuṭṭhitā,",
  "atk-s0501a:561_10": "eke ‘diṭṭhaṃ maṅgala’nti vadanti,",
  "atk-s0501a:561_11": "eke ‘sutaṃ maṅgala’nti,",
  "atk-s0501a:561_12": "eke ‘mutaṃ maṅgala’nti,",
  "atk-s0501a:561_13": "tattha mayañca aññe ca aniṭṭhaṅgatā,",
  "atk-s0501a:561_14": "sādhu vata no tvaṃ yāthāvato byākarohī”ti.",
  "atk-s0501a:561_15": "Devarājā pakatiyāpi paññavā “ayaṃ maṅgalakathā kattha paṭhamaṃ samuṭṭhitā”ti āha. “Mayaṃ, deva,",
  "atk-s0501a:561_16": "cātumahārājikānaṃ assumhā”ti āhaṃsu.",
  "atk-s0501a:561_17": "Tato cātumahārājikā ākāsaṭṭhadevatānaṃ,",
  "atk-s0501a:561_18": "ākāsaṭṭhadevatā bhummadevatānaṃ,",
  "atk-s0501a:561_19": "bhummadevatā manussārakkhadevatānaṃ,",
  "atk-s0501a:561_20": "manussārakkhadevatā “manussaloke samuṭṭhitā”ti āhaṃsu.",
  "atk-s0501a:562_0": "Atha devānamindo “sammāsambuddho kattha vasatī”ti pucchi.",
  "atk-s0501a:562_1": "“Manussaloke devā”ti āhaṃsu.",
  "atk-s0501a:562_2": "Taṃ bhagavantaṃ koci pucchīti,",
  "atk-s0501a:562_3": "na koci devāti.",
  "atk-s0501a:562_4": "Kinnu nāma tumhe mārisā aggiṃ chaḍḍetvā khajjopanakaṃ ujjāletha,",
  "atk-s0501a:562_5": "yena tumhe anavasesamaṅgaladesakaṃ taṃ bhagavantaṃ atikkamitvā maṃ pucchitabbaṃ maññatha,",
  "atk-s0501a:562_6": "āgacchatha mārisā,",
  "atk-s0501a:562_7": "taṃ bhagavantaṃ pucchāma,",
  "atk-s0501a:562_8": "addhā sassirikaṃ pañhaveyyākaraṇaṃ labhissāmāti ekaṃ devaputtaṃ āṇāpesi “taṃ bhagavantaṃ pucchā”ti.",
  "atk-s0501a:562_9": "So devaputto taṅkhaṇānurūpena alaṅkārena attānaṃ alaṅkaritvā vijjuriva vijjotamāno devagaṇaparivuto jetavanamahāvihāraṃ",
  "atk-s0501a:562_10": "gantvā bhagavantaṃ abhivādetvā ekamantaṃ ṭhatvā maṅgalapañhaṃ pucchanto gāthāya ajjhabhāsi “bahū devā",
  "atk-s0501a:562_11": "manussā cā”ti.",
  "atk-s0501a:563_0": "Idaṃ maṅgalapañhasamuṭṭhānaṃ.",
  "atk-s0501a:564_0": "Bahūdevātigāthāvaṇṇanā",
  "atk-s0501a:565_0": "2.",
  "atk-s0501a:565_1": "Idāni gāthāpadānaṃ atthavaṇṇanā hoti.",
  "atk-s0501a:565_2": "Bahūti aniyamitasaṅkhyāniddeso,",
  "atk-s0501a:565_3": "tena anekasatā anekasahassā anekasatasahassāti vuttaṃ hoti.",
  "atk-s0501a:565_4": "Dibbantīti devā,",
  "atk-s0501a:565_5": "pañcahi kāmaguṇehi kīḷanti,",
  "atk-s0501a:565_6": "attano vā siriyā jotentīti attho.",
  "atk-s0501a:565_7": "Apica devāti tividhā devā sammutiupapattivisuddhivasena. Yathāha –",
  "atk-s0501a:566_0": "“Devāti tayo devā –",
  "atk-s0501a:566_1": "sammutidevā,",
  "atk-s0501a:566_2": "upapattidevā,",
  "atk-s0501a:566_3": "visuddhidevā.",
  "atk-s0501a:566_4": "Tattha sammutidevā nāma rājāno deviyo rājakumārā.",
  "atk-s0501a:566_5": "Upapattidevā nāma cātumahārājike deve upādāya taduttaridevā.",
  "atk-s0501a:566_6": "Visuddhidevā nāma arahanto vuccantī”ti.",
  "atk-s0501a:567_0": "Tesu idha upapattidevā adhippetā.",
  "atk-s0501a:567_1": "Manuno apaccāti manussā.",
  "atk-s0501a:567_2": "Porāṇā pana bhaṇanti –",
  "atk-s0501a:567_3": "manaso ussannatāya manussā.",
  "atk-s0501a:567_4": "Te jambudīpakā,",
  "atk-s0501a:567_5": "aparagoyānakā,",
  "atk-s0501a:567_6": "uttarakurukā,",
  "atk-s0501a:567_7": "pubbavidehakāti catubbidhā,",
  "atk-s0501a:567_8": "idha jambudīpakā adhippetā.",
  "atk-s0501a:567_9": "Maṅgalanti mahanti imehi sattāti maṅgalāni,",
  "atk-s0501a:567_10": "iddhiṃ vuddhiñca pāpuṇantīti attho.",
  "atk-s0501a:567_11": "Acintayunti cintesuṃ ākaṅkhamānāti icchamānā patthayamānā pihayamānā.",
  "atk-s0501a:567_12": "Sotthānanti sotthibhāvaṃ,",
  "atk-s0501a:567_13": "sabbesaṃ diṭṭhadhammikasamparāyikānaṃ sobhanānaṃ sundarānaṃ kalyāṇānaṃ dhammānamatthitanti vuttaṃ hoti.",
  "atk-s0501a:567_14": "Brūhīti desehi pakāsehi,",
  "atk-s0501a:567_15": "ācikkha vivara vibhaja uttānīkarohi.",
  "atk-s0501a:567_16": "Maṅgalanti iddhikāraṇaṃ vuddhikāraṇaṃ sabbasampattikāraṇaṃ.",
  "atk-s0501a:567_17": "Uttamanti visiṭṭhaṃ pavaraṃ sabbalokahitasukhāvahanti ayaṃ gāthāya anupubbapadavaṇṇanā.",
  "atk-s0501a:568_0": "Ayaṃ pana piṇḍattho –",
  "atk-s0501a:568_1": "so devaputto dasasahassacakkavāḷesu devatā maṅgalapañhaṃ sotukāmatāya imasmiṃ cakkavāḷe sannipatitvā",
  "atk-s0501a:568_2": "ekavālaggakoṭiokāsamatte dasapi vīsampi tiṃsampi cattālīsampi paññāsampi saṭṭhipi sattatipi asītipi sukhumattabhāve",
  "atk-s0501a:568_3": "nimminitvā sabbadevamārabrahmāno siriyā ca tejasā ca adhiggayha virocamānaṃ paññattavarabuddhāsane nisinnaṃ",
  "atk-s0501a:568_4": "bhagavantaṃ parivāretvā ṭhitā disvā tasmiñca samaye anāgatānampi sakalajambudīpakānaṃ manussānaṃ cetasā",
  "atk-s0501a:568_5": "cetoparivitakkamaññāya sabbadevamanussānaṃ vicikicchāsallasamuddharaṇatthaṃ āha –",
  "atk-s0501a:569_0": "“Bahū devā manussā ca, maṅgalāni acintayuṃ;",
  "atk-s0501a:570_0": "Ākaṅkhamānā sotthānaṃ, brūhi maṅgalamuttama”nti.",
  "atk-s0501a:571_0": "Tāsaṃ devatānaṃ anumatiyā manussānañca anuggahena mayā puṭṭho samāno yaṃ sabbesameva amhākaṃ ekantahitasukhāvahato uttamaṃ maṅgalaṃ,",
  "atk-s0501a:571_1": "taṃ no anukampaṃ upādāya brūhi bhagavāti.",
  "atk-s0501a:572_0": "Asevanācātigāthāvaṇṇanā",
  "atk-s0501a:573_0": "3.",
  "atk-s0501a:573_1": "Evametaṃ devaputtassa vacanaṃ sutvā bhagavā “asevanā ca bālāna”nti gāthamāha.",
  "atk-s0501a:573_2": "Tattha asevanāti abhajanā apayirupāsanā.",
  "atk-s0501a:573_3": "Bālānanti balanti assasantīti bālā,",
  "atk-s0501a:573_4": "assasitapassasitamattena jīvanti,",
  "atk-s0501a:573_5": "na paññājīvitenāti adhippāyo.",
  "atk-s0501a:573_6": "Tesaṃ bālānaṃ.",
  "atk-s0501a:573_7": "Paṇḍitānanti paṇḍantīti paṇḍitā,",
  "atk-s0501a:573_8": "sandiṭṭhikasamparāyikesu atthesu ñāṇagatiyā gacchantīti adhippāyo.",
  "atk-s0501a:573_9": "Tesaṃ paṇḍitānaṃ.",
  "atk-s0501a:573_10": "Sevanāti bhajanā payirupāsanā taṃsahāyatā taṃsampavaṅkatā taṃsamaṅgitā pūjāti sakkāragarukāramānanavandanā.",
  "atk-s0501a:573_11": "Pūjaneyyānanti pūjārahānaṃ.",
  "atk-s0501a:573_12": "Etaṃ maṅgalamuttamanti yā ca bālānaṃ asevanā,",
  "atk-s0501a:573_13": "yā ca paṇḍitānaṃ sevanā,",
  "atk-s0501a:573_14": "yā ca pūjaneyyānaṃ pūjā,",
  "atk-s0501a:573_15": "taṃ sabbaṃ sampiṇḍetvā āha “etaṃ maṅgalamuttama”nti.",
  "atk-s0501a:573_16": "Yaṃ tayā puṭṭhaṃ “brūhi maṅgalamuttama”nti,",
  "atk-s0501a:573_17": "ettha tāva etaṃ maṅgalamuttamanti gaṇhāhīti vuttaṃ hoti.",
  "atk-s0501a:573_18": "Ayametissā gāthāya padavaṇṇanā.",
  "atk-s0501a:574_0": "Atthavaṇṇanā panassā evaṃ veditabbā –",
  "atk-s0501a:574_1": "evametaṃ devaputtassa vacanaṃ sutvā bhagavā “asevanā ca bālāna”nti imaṃ gāthamāha.",
  "atk-s0501a:574_2": "Tattha yasmā catubbidhā gāthā pucchitagāthā,",
  "atk-s0501a:574_3": "apucchitagāthā,",
  "atk-s0501a:574_4": "sānusandhikagāthā,",
  "atk-s0501a:574_5": "ananusandhikagāthāti.",
  "atk-s0501a:574_6": "Tattha “pucchāmi taṃ, gotama,",
  "atk-s0501a:574_7": "bhūripañña,",
  "atk-s0501a:574_8": "kathaṅkaro sāvako sādhu hotī”ti ca “kathaṃ nu tvaṃ, mārisa,",
  "atk-s0501a:574_9": "oghamatarī”ti ca evamādīsu pucchitena kathitā pucchitagāthā.",
  "atk-s0501a:574_10": "“Yaṃ pare sukhato āhu,",
  "atk-s0501a:574_11": "tadariyā āhu dukkhato”ti evamādīsu apucchitena attajjhāsayavasena kathitā apucchitagāthā.",
  "atk-s0501a:574_12": "Sabbāpi buddhānaṃ gāthā “sanidānāhaṃ,",
  "atk-s0501a:574_13": "bhikkhave,",
  "atk-s0501a:574_14": "dhammaṃ desessāmī”ti vacanato sānusandhikagāthā.",
  "atk-s0501a:574_15": "Ananusandhikagāthā imasmiṃ sāsane natthi.",
  "atk-s0501a:574_16": "Evametāsu gāthāsu ayaṃ devaputtena pucchitena bhagavatā kathitattā pucchitagāthā.",
  "atk-s0501a:574_17": "Ayañca yathā cheko puriso kusalo maggassa kusalo amaggassa maggaṃ puṭṭho paṭhamaṃ vijahitabbaṃ ācikkhitvā",
  "atk-s0501a:574_18": "pacchā gahetabbaṃ ācikkhati “asukasmiṃ nāma ṭhāne dvedhāpatho hoti,",
  "atk-s0501a:574_19": "tattha vāmaṃ muñcitvā dakkhiṇaṃ gaṇhathā”ti,",
  "atk-s0501a:574_20": "evaṃ sevitabbāsevitabbesu asevitabbaṃ ācikkhitvā sevitabbaṃ ācikkhati.",
  "atk-s0501a:574_21": "Bhagavā ca maggakusalapurisasadiso. Yathāha –",
  "atk-s0501a:575_0": "“Puriso maggakusaloti kho, tissa,",
  "atk-s0501a:575_1": "tathāgatassetaṃ adhivacanaṃ arahato sammāsambuddhassa.",
  "atk-s0501a:575_2": "So hi kusalo imassa lokassa,",
  "atk-s0501a:575_3": "kusalo parassa lokassa,",
  "atk-s0501a:575_4": "kusalo maccudheyyassa,",
  "atk-s0501a:575_5": "kusalo amaccudheyyassa,",
  "atk-s0501a:575_6": "kusalo māradheyyassa,",
  "atk-s0501a:575_7": "kusalo amāradheyyassā”ti.",
  "atk-s0501a:576_0": "Tasmā paṭhamaṃ asevitabbaṃ ācikkhanto āha –",
  "atk-s0501a:576_1": "“asevanā ca bālānaṃ,",
  "atk-s0501a:576_2": "paṇḍitānañca sevanā”ti.",
  "atk-s0501a:576_3": "Vijahitabbamaggo viya hi paṭhamaṃ bālā na sevitabbā na payirupāsitabbā,",
  "atk-s0501a:576_4": "tato gahetabbamaggo viya paṇḍitā sevitabbā payirupāsitabbāti.",
  "atk-s0501a:576_5": "Kasmā pana bhagavatā maṅgalaṃ kathentena paṭhamaṃ bālānamasevanā paṇḍitānañca sevanā kathitāti? Vuccate –",
  "atk-s0501a:576_6": "yasmā imaṃ diṭṭhādīsu maṅgaladiṭṭhiṃ bālasevanāya devamanussā gaṇhiṃsu,",
  "atk-s0501a:576_7": "sā ca amaṅgalaṃ,",
  "atk-s0501a:576_8": "tasmā tesaṃ taṃ idhalokaparalokatthabhañjakaṃ akalyāṇamittasaṃsaggaṃ garahantena ubhayalokatthasādhakañca",
  "atk-s0501a:576_9": "kalyāṇamittasaṃsaggaṃ pasaṃsantena bhagavatā paṭhamaṃ bālānamasevanā paṇḍitānañca sevanā kathitāti.",
  "atk-s0501a:577_0": "Tattha bālā nāma ye keci pāṇātipātādiakusalakammapathasamannāgatā sattā,",
  "atk-s0501a:577_1": "te tīhākārehi jānitabbā.",
  "atk-s0501a:577_2": "Yathāha “tīṇimāni,",
  "atk-s0501a:577_3": "bhikkhave,",
  "atk-s0501a:577_4": "bālassa bālalakkhaṇānī”ti suttaṃ.",
  "atk-s0501a:577_5": "Apica pūraṇakassapādayo cha satthāro,",
  "atk-s0501a:577_6": "devadattakokālikakaṭamodakatissakhaṇḍadeviyāputtasamuddadattaciñcamāṇavikādayo atītakāle ca dīghavidassa",
  "atk-s0501a:577_7": "bhātāti ime aññe ca evarūpā sattā bālāti veditabbā.",
  "atk-s0501a:578_0": "Te aggipadittamiva agāraṃ attanā duggahitena attānañceva attano vacanakārake ca vināsenti.",
  "atk-s0501a:578_1": "Yathā dīghavidassa bhātā catubuddhantaraṃ saṭṭhiyojanamattena attabhāvena uttāno patito mahāniraye paccati,",
  "atk-s0501a:578_2": "yathā ca tassa diṭṭhiṃ abhirucanakāni pañca kulasatāni tasseva sahabyataṃ upapannāni mahāniraye paccanti.",
  "atk-s0501a:578_3": "Vuttañcetaṃ bhagavatā –",
  "atk-s0501a:579_0": "“Seyyathāpi,",
  "atk-s0501a:579_1": "bhikkhave,",
  "atk-s0501a:579_2": "naḷāgārā vā tiṇāgārā vā aggi mutto kūṭāgārānipi ḍahati ullittāvalittāni nivātāni phusitaggaḷāni pihitavātapānāni,",
  "atk-s0501a:579_3": "evameva kho,",
  "atk-s0501a:579_4": "bhikkhave,",
  "atk-s0501a:579_5": "yāni kānici bhayāni uppajjanti,",
  "atk-s0501a:579_6": "sabbāni tāni bālato uppajjanti,",
  "atk-s0501a:579_7": "no paṇḍitato.",
  "atk-s0501a:579_8": "Ye keci upaddavā uppajjanti…pe…",
  "atk-s0501a:579_9": "ye keci upasaggā…pe…",
  "atk-s0501a:579_10": "no paṇḍitato. Iti kho,",
  "atk-s0501a:579_11": "bhikkhave,",
  "atk-s0501a:579_12": "sappaṭibhayo bālo,",
  "atk-s0501a:579_13": "appaṭibhayo paṇḍito.",
  "atk-s0501a:579_14": "Saupaddavo bālo,",
  "atk-s0501a:579_15": "anupaddavo paṇḍito,",
  "atk-s0501a:579_16": "saupasaggo bālo,",
  "atk-s0501a:579_17": "anupasaggo paṇḍito”ti.",
  "atk-s0501a:580_0": "Apica pūtimacchasadiso bālo,",
  "atk-s0501a:580_1": "pūtimacchabandhapattapuṭasadiso hoti tadupasevī,",
  "atk-s0501a:580_2": "chaḍḍanīyataṃ jigucchanīyatañca pāpuṇāti viññūnaṃ.",
  "atk-s0501a:580_3": "Vuttañcetaṃ –",
  "atk-s0501a:581_0": "“Pūtimacchaṃ kusaggena, yo naro upanayhati;",
  "atk-s0501a:582_0": "Kusāpi pūtī vāyanti, evaṃ bālūpasevanā”ti. ;",
  "atk-s0501a:583_0": "Akittipaṇḍito cāpi sakkena devānamindena vare diyyamāne evamāha –",
  "atk-s0501a:584_0": "“Bālaṃ na passe na suṇe, na ca bālena saṃvase;",
  "atk-s0501a:585_0": "Bālenallāpasallāpaṃ, na kare na ca rocaye.",
  "atk-s0501a:586_0": "“Kinnu te akaraṃ bālo, vada kassapa kāraṇaṃ;",
  "atk-s0501a:587_0": "Kena kassapa bālassa, dassanaṃ nābhikaṅkhasi.",
  "atk-s0501a:588_0": "“Anayaṃ nayati dummedho, adhurāyaṃ niyuñjati;",
  "atk-s0501a:589_0": "Dunnayo seyyaso hoti, sammā vutto pakuppati;",
  "atk-s0501a:590_0": "Vinayaṃ so na jānāti, sādhu tassa adassana”nti. ;",
  "atk-s0501a:591_0": "Evaṃ bhagavā sabbākārena bālūpasevanaṃ garahanto “bālānamasevanā maṅgala”nti vatvā idāni paṇḍitasevanaṃ",
  "atk-s0501a:591_1": "pasaṃsanto “paṇḍitānañca sevanā maṅgala”nti āha.",
  "atk-s0501a:591_2": "Tattha paṇḍitā nāma ye keci pāṇātipātāveramaṇiādidasakusalakammapathasamannāgatā sattā,",
  "atk-s0501a:591_3": "te tīhākārehi jānitabbā.",
  "atk-s0501a:591_4": "Yathāha “tīṇimāni,",
  "atk-s0501a:591_5": "bhikkhave,",
  "atk-s0501a:591_6": "paṇḍitassa paṇḍitalakkhaṇānī”ti suttaṃ.",
  "atk-s0501a:591_7": "Apica buddhapaccekabuddhaasītimahāsāvakā aññe ca tathāgatassa sāvakā sunettamahāgovindavidhurasarabhaṅgamahosadhasutasomanimirāja-",
  "atk-s0501a:591_8": "ayogharakumāraakittipaṇḍitādayo ca paṇḍitāti veditabbā.",
  "atk-s0501a:592_0": "Te bhaye viya rakkhā andhakāre viya padīpo khuppipāsādidukkhābhibhave viya annapānādippaṭilābho attano",
  "atk-s0501a:592_1": "vacanakarānaṃ sabbabhayupaddavūpasaggaviddhaṃsanasamatthā honti.",
  "atk-s0501a:592_2": "Tathā hi tathāgataṃ āgamma asaṅkhyeyyā aparimāṇā devamanussā āsavakkhayaṃ pattā,",
  "atk-s0501a:592_3": "brahmaloke patiṭṭhitā,",
  "atk-s0501a:592_4": "devaloke patiṭṭhitā,",
  "atk-s0501a:592_5": "sugatiloke uppannā,",
  "atk-s0501a:592_6": "sāriputtatthere cittaṃ pasādetvā catūhi ca paccayehi theraṃ upaṭṭhahitvā asīti kulasahassāni sagge nibbattāni.",
  "atk-s0501a:592_7": "Tathā mahāmoggallānamahākassapappabhutīsu sabbamahāsāvakesu,",
  "atk-s0501a:592_8": "sunettassa satthuno sāvakā appekacce brahmaloke uppajjiṃsu,",
  "atk-s0501a:592_9": "appekacce paranimmitavasavattīnaṃ devānaṃ sahabyataṃ…pe…",
  "atk-s0501a:592_10": "appekacce gahapatimahāsālānaṃ sahabyataṃ upapajjiṃsu.",
  "atk-s0501a:592_11": "Vuttampi cetaṃ –",
  "atk-s0501a:593_0": "“Natthi, bhikkhave, paṇḍitato bhayaṃ, natthi paṇḍitato upaddavo, natthi paṇḍitato upasaggo”ti.",
  "atk-s0501a:594_0": "Apica tagaramālādigandhasadiso paṇḍito,",
  "atk-s0501a:594_1": "tagaramālādigandhabandhapaliveṭhanapattasadiso hoti tadupasevī,",
  "atk-s0501a:594_2": "bhāvanīyataṃ manuññatañca āpajjati viññūnaṃ.",
  "atk-s0501a:594_3": "Vuttampi cetaṃ –",
  "atk-s0501a:595_0": "“Tagarañca palāsena, yo naro upanayhati;",
  "atk-s0501a:596_0": "Pattāpi surabhī vāyanti, evaṃ dhīrūpasevanā”ti. ;",
  "atk-s0501a:597_0": "Akittipaṇḍito cāpi sakkena devānamindena vare diyyamāne evamāha –",
  "atk-s0501a:598_0": "“Dhīraṃ passe suṇe dhīraṃ, dhīrena saha saṃvase;",
  "atk-s0501a:599_0": "Dhīrenallāpasallāpaṃ, taṃ kare tañca rocaye.",
  "atk-s0501a:600_0": "“Kinnu te akaraṃ dhīro, vada kassapa kāraṇaṃ;",
  "atk-s0501a:601_0": "Kena kassapa dhīrassa, dassanaṃ abhikaṅkhasi.",
  "atk-s0501a:602_0": "“Nayaṃ nayati medhāvī, adhurāyaṃ na yuñjati;",
  "atk-s0501a:603_0": "Sunayo seyyaso hoti, sammā vutto na kuppati;",
  "atk-s0501a:604_0": "Vinayaṃ so pajānāti, sādhu tena samāgamo”ti. ;",
  "atk-s0501a:605_0": "Evaṃ bhagavā sabbākārena paṇḍitasevanaṃ pasaṃsanto “paṇḍitānaṃ sevanā maṅgala”nti vatvā idāni tāya bālānaṃ",
  "atk-s0501a:605_1": "asevanāya paṇḍitānaṃ sevanāya ca anupubbena pūjaneyyabhāvaṃ upagatānaṃ pūjaṃ pasaṃsanto “pūjā ca pūjaneyyānaṃ",
  "atk-s0501a:605_2": "maṅgala”nti āha.",
  "atk-s0501a:605_3": "Tattha pūjaneyyā nāma sabbadosavirahitattā sabbaguṇasamannāgatattā ca buddhā bhagavanto,",
  "atk-s0501a:605_4": "tato pacchā paccekabuddhā,",
  "atk-s0501a:605_5": "ariyasāvakā ca.",
  "atk-s0501a:605_6": "Tesañhi pūjā appakāpi dīgharattaṃ hitāya sukhāya hoti,",
  "atk-s0501a:605_7": "sumanamālākāramallikādayo cettha nidassanaṃ.",
  "atk-s0501a:606_0": "Tatthekaṃ nidassanamattaṃ bhaṇāma –",
  "atk-s0501a:606_1": "bhagavā hi ekadivasaṃ pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi.",
  "atk-s0501a:606_2": "Atha kho sumanamālākāro rañño māgadhassa seniyassa bimbisārassa pupphāni gahetvā gacchanto addasa bhagavantaṃ",
  "atk-s0501a:606_3": "nagaradvāramanuppattaṃ pāsādikaṃ pasādanīyaṃ dvattiṃsamahāpurisalakkhaṇāsītānubyañjanappaṭimaṇḍitaṃ buddhasiriyā jalantaṃ,",
  "atk-s0501a:606_4": "disvānassa etadahosi “rājā pupphāni gahetvā sataṃ vā sahassaṃ vā dadeyya,",
  "atk-s0501a:606_5": "tañca idhalokamattameva sukhaṃ bhaveyya,",
  "atk-s0501a:606_6": "bhagavato pana pūjā appameyyaasaṅkhyeyyaphalā dīgharattaṃ hitasukhāvahā hoti,",
  "atk-s0501a:606_7": "handāhaṃ imehi pupphehi bhagavantaṃ pūjemī”ti pasannacitto ekaṃ pupphamuṭṭhiṃ gahetvā bhagavato paṭimukhaṃ khipi,",
  "atk-s0501a:606_8": "pupphāni ākāsena gantvā bhagavato upari mālāvitānaṃ hutvā aṭṭhaṃsu.",
  "atk-s0501a:606_9": "Mālākāro tamānubhāvaṃ disvā pasannataracitto puna ekaṃ pupphamuṭṭhiṃ khipi,",
  "atk-s0501a:606_10": "tānipi gantvā mālākañcuko hutvā aṭṭhaṃsu.",
  "atk-s0501a:606_11": "Evaṃ aṭṭha pupphamuṭṭhiyo khipi,",
  "atk-s0501a:606_12": "tāni gantvā pupphakūṭāgāraṃ hutvā aṭṭhaṃsu.",
  "atk-s0501a:607_0": "Bhagavā antokūṭāgāre ahosi,",
  "atk-s0501a:607_1": "mahājanakāyo sannipati.",
  "atk-s0501a:607_2": "Bhagavā mālākāraṃ passanto sitaṃ pātvākāsi.",
  "atk-s0501a:607_3": "Ānandatthero “na buddhā ahetū apaccayā sitaṃ pātukarontī”ti sitakāraṇaṃ pucchi.",
  "atk-s0501a:607_4": "Bhagavā āha “eso, ānanda,",
  "atk-s0501a:607_5": "mālākāro imissā pūjāya ānubhāvena satasahassakappe devesu ca manussesu ca saṃsaritvā pariyosāne sumanissaro nāma paccekabuddho bhavissatī”ti.",
  "atk-s0501a:607_6": "Vacanapariyosāne dhammadesanatthaṃ imaṃ gāthaṃ abhāsi –",
  "atk-s0501a:608_0": "“Tañca kammaṃ kataṃ sādhu, yaṃ katvā nānutappati;",
  "atk-s0501a:609_0": "Yassa patīto sumano, vipākaṃ paṭisevatī”ti. ;",
  "atk-s0501a:610_0": "Gāthāvasāne caturāsītiyā pāṇasahassānaṃ dhammābhisamayo ahosi.",
  "atk-s0501a:610_1": "Evaṃ appakāpi tesaṃ pūjā dīgharattaṃ hitāya sukhāya hotīti veditabbā.",
  "atk-s0501a:610_2": "Sā ca āmisapūjāva,",
  "atk-s0501a:610_3": "ko pana vādo paṭipattipūjāya?",
  "atk-s0501a:610_4": "Yato ye kulaputtā saraṇagamanasikkhāpadappaṭiggahaṇena uposathaṅgasamādānena catupārisuddhisīlādīhi ca attano guṇehi bhagavantaṃ pūjenti,",
  "atk-s0501a:610_5": "ko tesaṃ pūjāphalaṃ vaṇṇayissati?",
  "atk-s0501a:610_6": "Te hi tathāgataṃ paramāya pūjāya pūjentīti vuttā. Yathāha –",
  "atk-s0501a:611_0": "“Yo kho, ānanda,",
  "atk-s0501a:611_1": "bhikkhu vā bhikkhunī vā upāsako vā upāsikā vā dhammānudhammappaṭipanno viharati sāmīcippaṭipanno anudhammacārī,",
  "atk-s0501a:611_2": "so tathāgataṃ sakkaroti garuṃ karoti māneti pūjeti apaciyati paramāya pūjāyā”ti.",
  "atk-s0501a:612_0": "Etenānusārena paccekabuddhaariyasāvakānampi pūjāya hitasukhāvahatā veditabbā.",
  "atk-s0501a:613_0": "Apica gahaṭṭhānaṃ kaniṭṭhassa jeṭṭho bhātāpi bhaginīpi pūjaneyyā,",
  "atk-s0501a:613_1": "puttassa mātāpitaro,",
  "atk-s0501a:613_2": "kulavadhūnaṃ sāmikasassusasurāti evamettha pūjaneyyā veditabbā.",
  "atk-s0501a:613_3": "Etesampi hi pūjā kusaladhammasaṅkhātattā āyuādivuḍḍhihetuttā ca maṅgalameva.",
  "atk-s0501a:613_4": "Vuttañhetaṃ –",
  "atk-s0501a:614_0": "“Te matteyyā bhavissanti petteyyā sāmaññā brahmaññā kule jeṭṭhāpacāyino,",
  "atk-s0501a:614_1": "idaṃ kusalaṃ dhammaṃ samādāya vattissanti,",
  "atk-s0501a:614_2": "te tesaṃ kusalānaṃ dhammānaṃ samādānahetu āyunāpi vaḍḍhissanti,",
  "atk-s0501a:614_3": "vaṇṇenapi vaḍḍhissantī”tiādi.",
  "atk-s0501a:615_0": "Idāni yasmā “yaṃ yattha maṅgalaṃ.",
  "atk-s0501a:615_1": "Vavatthapetvā taṃ tassa,",
  "atk-s0501a:615_2": "maṅgalattaṃ vibhāvaye”ti iti mātikā nikkhittā,",
  "atk-s0501a:615_3": "tasmā idaṃ vuccati –",
  "atk-s0501a:615_4": "evametissā gāthāya bālānaṃ asevanā,",
  "atk-s0501a:615_5": "paṇḍitānaṃ sevanā,",
  "atk-s0501a:615_6": "pūjaneyyānañca pūjāti tīṇi maṅgalāni vuttāni.",
  "atk-s0501a:615_7": "Tattha bālānaṃ asevanā bālasevanapaccayabhayādiparittāṇena ubhayalokatthahetuttā,",
  "atk-s0501a:615_8": "paṇḍitānaṃ sevanā pūjaneyyānaṃ pūjā ca tāsaṃ phalavibhūtivaṇṇanāyaṃ vuttanayeneva nibbānasugatihetuttā maṅgalanti veditabbā.",
  "atk-s0501a:615_9": "Ito paraṃ tu mātikaṃ adassetvā eva yaṃ yattha maṅgalaṃ,",
  "atk-s0501a:615_10": "taṃ vavatthapetvā tassa maṅgalattaṃ vibhāvayissāmāti.",
  "atk-s0501a:616_0": "Niṭṭhitā asevanā ca bālānanti imissā gāthāya atthavaṇṇanā.",
  "atk-s0501a:617_0": "Patirūpadesavāsocātigāthāvaṇṇanā",
  "atk-s0501a:618_0": "4.",
  "atk-s0501a:618_1": "Evaṃ bhagavā “brūhi maṅgalamuttama”nti ekaṃ ajjhesitopi appaṃ yācito bahudāyako uḷārapuriso viya ekāya",
  "atk-s0501a:618_2": "gāthāya tīṇi maṅgalāni vatvā tato uttaripi devatānaṃ sotukāmatāya maṅgalānamatthitāya yesaṃ yesaṃ yaṃ",
  "atk-s0501a:618_3": "yaṃ anukulaṃ,",
  "atk-s0501a:618_4": "te te satte tattha tattha maṅgale niyojetukāmatāya ca “patirūpadesavāso cā”tiādīhi gāthāhi punapi anekāni maṅgalāni vattumāraddho.",
  "atk-s0501a:618_5": "Tattha paṭhamagāthāya tāva patirūpoti anucchaviko.",
  "atk-s0501a:618_6": "Desoti gāmopi nigamopi nagarampi janapadopi yo koci sattānaṃ nivāso okāso.",
  "atk-s0501a:618_7": "Vāsoti tattha nivāso.",
  "atk-s0501a:618_8": "Pubbeti purā atītāsu jātīsu.",
  "atk-s0501a:618_9": "Katapuññatāti upacitakusalatā.",
  "atk-s0501a:618_10": "Attāti cittaṃ vuccati sakalo vā attabhāvo,",
  "atk-s0501a:618_11": "sammāpaṇidhīti tassa attano sammā paṇidhānaṃ niyuñjanaṃ,",
  "atk-s0501a:618_12": "ṭhapananti vuttaṃ hoti.",
  "atk-s0501a:618_13": "Sesaṃ vuttanayamevāti.",
  "atk-s0501a:618_14": "Ayamettha padavaṇṇanā.",
  "atk-s0501a:619_0": "Atthavaṇṇanā pana evaṃ veditabbā –",
  "atk-s0501a:619_1": "patirūpadesavāso nāma yattha catasso parisā vicaranti,",
  "atk-s0501a:619_2": "dānādīni puññakiriyavatthūni vattanti,",
  "atk-s0501a:619_3": "navaṅgaṃ satthu sāsanaṃ dibbati,",
  "atk-s0501a:619_4": "tattha nivāso sattānaṃ puññakiriyāya paccayattā maṅgalanti vuccati.",
  "atk-s0501a:619_5": "Sīhaḷadīpapaviṭṭhakevaṭṭādayo cettha nidassanaṃ.",
  "atk-s0501a:620_0": "Aparo nayo –",
  "atk-s0501a:620_1": "patirūpadesavāso nāma bhagavato bodhimaṇḍappadeso dhammacakkavattitappadeso dvādasayojanāya parisāya",
  "atk-s0501a:620_2": "majjhe sabbatitthiyamataṃ bhinditvā yamakapāṭihāriyadassitakaṇḍamba rukkhamūlappadeso devorohaṇappadeso,",
  "atk-s0501a:620_3": "yo vā panaññopi sāvatthirājagahādi buddhādhivāsappadeso,",
  "atk-s0501a:620_4": "tattha nivāso sattānaṃ chaanuttariyappaṭilābhapaccayato maṅgalanti vuccati.",
  "atk-s0501a:621_0": "Aparo nayo –",
  "atk-s0501a:621_1": "puratthimāya disāya gajaṅgalaṃ nāma nigamo,",
  "atk-s0501a:621_2": "tassa parena mahāsālā,",
  "atk-s0501a:621_3": "tato paraṃ paccantimā janapadā,",
  "atk-s0501a:621_4": "orato majjhe.",
  "atk-s0501a:621_5": "Dakkhiṇapuratthimāya disāya sallavatī nāma nadī,",
  "atk-s0501a:621_6": "tato paraṃ paccantimā janapadā,",
  "atk-s0501a:621_7": "orato majjhe.",
  "atk-s0501a:621_8": "Dakkhiṇāya disāya setakaṇṇikaṃ nāma nigamo,",
  "atk-s0501a:621_9": "tato paraṃ paccantimā janapadā,",
  "atk-s0501a:621_10": "orato majjhe.",
  "atk-s0501a:621_11": "Pacchimāya disāya thūṇaṃ nāma brāhmaṇagāmo,",
  "atk-s0501a:621_12": "tato paraṃ paccantimā janapadā,",
  "atk-s0501a:621_13": "orato majjhe.",
  "atk-s0501a:621_14": "Uttarāya disāya usīraddhajo nāma pabbato,",
  "atk-s0501a:621_15": "tato paraṃ paccantimā janapadā,",
  "atk-s0501a:621_16": "orato majjhe.",
  "atk-s0501a:621_17": "Ayaṃ majjhimadeso āyāmena tīṇi yojanasatāni,",
  "atk-s0501a:621_18": "vitthārena aḍḍhateyyāni,",
  "atk-s0501a:621_19": "parikkhepena nava yojanasatāni honti.",
  "atk-s0501a:621_20": "Eso patirūpadeso nāma.",
  "atk-s0501a:622_0": "Ettha catunnaṃ mahādīpānaṃ dvisahassānaṃ parittadīpānañca issariyādhipaccakārakā cakkavattī uppajjanti,",
  "atk-s0501a:622_1": "ekaṃ asaṅkhyeyyaṃ kappasatasahassañca pāramiyo pūretvā sāriputtamoggallānādayo mahāsāvakā uppajjanti,",
  "atk-s0501a:622_2": "dve asaṅkhyeyyāni kappasatasahassañca pāramiyo pūretvā paccekabuddhā,",
  "atk-s0501a:622_3": "cattāri aṭṭha soḷasa vā asaṅkhyeyyāni kappasatasahassañca pāramiyo pūretvā sammāsambuddhā uppajjanti.",
  "atk-s0501a:622_4": "Tattha sattā cakkavattirañño ovādaṃ gahetvā pañcasu sīlesu patiṭṭhāya saggaparāyaṇā honti.",
  "atk-s0501a:622_5": "Tathā paccekabuddhānaṃ ovāde patiṭṭhāya,",
  "atk-s0501a:622_6": "sammāsambuddhānaṃ pana buddhasāvakānaṃ ovāde patiṭṭhāya saggaparāyaṇā nibbānaparāyaṇā ca honti.",
  "atk-s0501a:622_7": "Tasmā tattha vāso imāsaṃ sampattīnaṃ paccayato maṅgalanti vuccati.",
  "atk-s0501a:623_0": "Pubbe katapuññatā nāma atītajātiyaṃ buddhapaccekabuddhakhīṇāsave ārabbha upacitakusalatā,",
  "atk-s0501a:623_1": "sāpi maṅgalaṃ. Kasmā?",
  "atk-s0501a:623_2": "Buddhapaccekabuddhasammukhato dassetvā buddhānaṃ buddhasāvakānaṃ vā sammukhā sutāya catuppadikāyapi gāthāya pariyosāne arahattaṃ pāpetīti katvā.",
  "atk-s0501a:623_3": "Yo ca manusso pubbe katādhikāro ussannakusalamūlo hoti,",
  "atk-s0501a:623_4": "so teneva kusalamūlena vipassanaṃ uppādetvā āsavakkhayaṃ pāpuṇāti yathā rājā mahākappino aggamahesī ca.",
  "atk-s0501a:623_5": "Tena vuttaṃ “pubbe ca katapuññatā maṅgala”nti.",
  "atk-s0501a:624_0": "Attasammāpaṇidhi nāma idhekacco attānaṃ dussīlaṃ sīle patiṭṭhāpeti,",
  "atk-s0501a:624_1": "assaddhaṃ saddhāsampadāya patiṭṭhāpeti,",
  "atk-s0501a:624_2": "macchariṃ cāgasampadāya patiṭṭhāpeti.",
  "atk-s0501a:624_3": "Ayaṃ vuccati “attasammāpaṇidhī”ti,",
  "atk-s0501a:624_4": "eso ca maṅgalaṃ. Kasmā?",
  "atk-s0501a:624_5": "Diṭṭhadhammikasamparāyikaverappahānavividhānisaṃsādhigamahetutoti.",
  "atk-s0501a:625_0": "Evaṃ imissāpi gāthāya patirūpadesavāso ca,",
  "atk-s0501a:625_1": "pubbe ca katapuññatā,",
  "atk-s0501a:625_2": "attasammāpaṇidhī cāti tīṇiyeva maṅgalāni vuttāni.",
  "atk-s0501a:625_3": "Maṅgalattañca nesaṃ tattha tattha vibhāvitamevāti.",
  "atk-s0501a:626_0": "Niṭṭhitā patirūpadesavāso cāti imissā gāthāya atthavaṇṇanā.",
  "atk-s0501a:627_0": "Bāhusaccañcātigāthāvaṇṇanā",
  "atk-s0501a:628_0": "5.",
  "atk-s0501a:628_1": "Idāni bāhusaccañcāti ettha bāhusaccanti bahussutabhāvo.",
  "atk-s0501a:628_2": "Sippanti yaṃ kiñci hatthakosallaṃ.",
  "atk-s0501a:628_3": "Vinayoti kāyavācācittavinayanaṃ.",
  "atk-s0501a:628_4": "Susikkhitoti suṭṭhu sikkhito.",
  "atk-s0501a:628_5": "Subhāsitāti suṭṭhu bhāsitā.",
  "atk-s0501a:628_6": "Yāti aniyataniddeso.",
  "atk-s0501a:628_7": "Vācāti girā byappatho.",
  "atk-s0501a:628_8": "Sesaṃ vuttanayamevāti.",
  "atk-s0501a:628_9": "Ayamettha padavaṇṇanā.",
  "atk-s0501a:629_0": "Atthavaṇṇanā pana evaṃ veditabbā –",
  "atk-s0501a:629_1": "bāhusaccaṃ nāma yaṃ taṃ “sutadharo hoti sutasannicayo”ti ca “idhekaccassa bahukaṃ sutaṃ hoti,",
  "atk-s0501a:629_2": "suttaṃ geyyaṃ veyyākaraṇa”nti ca evamādinā nayena satthusāsanadharattaṃ vaṇṇitaṃ,",
  "atk-s0501a:629_3": "taṃ akusalappahānakusalādhigamahetuto anupubbena paramatthasaccasacchikiriyāhetuto ca maṅgalanti vuccati.",
  "atk-s0501a:629_4": "Vuttañhetaṃ bhagavatā –",
  "atk-s0501a:630_0": "“Sutavā ca kho,",
  "atk-s0501a:630_1": "bhikkhave,",
  "atk-s0501a:630_2": "ariyasāvako akusalaṃ pajahati,",
  "atk-s0501a:630_3": "kusalaṃ bhāveti,",
  "atk-s0501a:630_4": "sāvajjaṃ pajahati,",
  "atk-s0501a:630_5": "anavajjaṃ bhāveti,",
  "atk-s0501a:630_6": "suddhamattānaṃ pariharatī”ti.",
  "atk-s0501a:631_0": "Aparampi vuttaṃ –",
  "atk-s0501a:632_0": "“Dhatānaṃ dhammānaṃ atthamupaparikkhati,",
  "atk-s0501a:632_1": "atthaṃ upaparikkhato dhammā nijjhānaṃ khamanti,",
  "atk-s0501a:632_2": "dhammanijjhānakkhantiyā sati chando jāyati,",
  "atk-s0501a:632_3": "chandajāto ussahati,",
  "atk-s0501a:632_4": "ussahanto tulayati,",
  "atk-s0501a:632_5": "tulayanto padahati padahanto kāyena ceva paramatthasaccaṃ sacchikaroti,",
  "atk-s0501a:632_6": "paññāya ca ativijjha passatī”ti.",
  "atk-s0501a:633_0": "Apica agārikabāhusaccampi yaṃ anavajjaṃ, taṃ ubhayalokahitasukhāvahanato maṅgalanti veditabbaṃ.",
  "atk-s0501a:634_0": "Sippaṃ nāma agārikasippañca anagārikasippañca.",
  "atk-s0501a:634_1": "Tattha agārikasippaṃ nāma yaṃ parūparodhavirahitaṃ akusalavivajjitaṃ maṇikārasuvaṇṇakārakammādikaṃ,",
  "atk-s0501a:634_2": "taṃ idhalokatthāvahanato maṅgalaṃ.",
  "atk-s0501a:634_3": "Anagārikasippaṃ nāma cīvaravicāraṇasibbanādisamaṇaparikkhārābhisaṅkharaṇaṃ,",
  "atk-s0501a:634_4": "yaṃ taṃ “idha,",
  "atk-s0501a:634_5": "bhikkhave,",
  "atk-s0501a:634_6": "bhikkhu yāni tāni sabrahmacārīnaṃ uccāvacāni kiṃ karaṇīyāni,",
  "atk-s0501a:634_7": "tattha dakkho hotī”tiādinā nayena tattha tattha saṃvaṇṇitaṃ,",
  "atk-s0501a:634_8": "yaṃ “nāthakaro dhammo”ti ca vuttaṃ,",
  "atk-s0501a:634_9": "taṃ attano ca paresañca ubhayalokahitasukhāvahanato maṅgalanti veditabbaṃ.",
  "atk-s0501a:635_0": "Vinayo nāma agārikavinayo ca anagārikavinayo ca.",
  "atk-s0501a:635_1": "Tattha agārikavinayo nāma dasaakusalakammapathaviramaṇaṃ,",
  "atk-s0501a:635_2": "so tattha susikkhito asaṃkilesāpajjanena ācāraguṇavavatthānena ca ubhayalokahitasukhāvahanato maṅgalaṃ.",
  "atk-s0501a:635_3": "Anagārikavinayo nāma sattāpattikkhandhaanāpajjanaṃ,",
  "atk-s0501a:635_4": "sopi vuttanayeneva susikkhito,",
  "atk-s0501a:635_5": "catupārisuddhisīlaṃ vā anagārikavinayo,",
  "atk-s0501a:635_6": "so yathā tattha patiṭṭhāya arahattaṃ pāpuṇāti,",
  "atk-s0501a:635_7": "evaṃ sikkhanena susikkhito lokiyalokuttarasukhādhigamahetuto maṅgalanti veditabbo.",
  "atk-s0501a:636_0": "Subhāsitā vācā nāma musāvādādidosavirahitā.",
  "atk-s0501a:636_1": "Yathāha “catūhi,",
  "atk-s0501a:636_2": "bhikkhave,",
  "atk-s0501a:636_3": "aṅgehi samannāgato vācā subhāsitā hotī”ti.",
  "atk-s0501a:636_4": "Asamphappalāpā vācā eva vā subhāsitā. Yathāha –",
  "atk-s0501a:637_0": "“Subhāsitaṃ uttamamāhu santo,",
  "atk-s0501a:638_0": "Dhammaṃ bhaṇe nādhammaṃ taṃ dutiyaṃ;",
  "atk-s0501a:639_0": "Piyaṃ bhaṇe nāppiyaṃ taṃ tatiyaṃ,",
  "atk-s0501a:640_0": "Saccaṃ bhaṇe nālikaṃ taṃ catuttha”nti. ;",
  "atk-s0501a:641_0": "Ayampi ubhayalokahitasukhāvahanato maṅgalanti veditabbā.",
  "atk-s0501a:641_1": "Yasmā ca ayaṃ vinayapariyāpannā eva,",
  "atk-s0501a:641_2": "tasmā vinayaggahaṇena etaṃ asaṅgaṇhitvā vinayo saṅgahetabbo.",
  "atk-s0501a:641_3": "Atha vā kiṃ iminā parissamena paresaṃ dhammadesanādivācā idha subhāsitā vācāti veditabbā.",
  "atk-s0501a:641_4": "Sā hi yathā patirūpadesavāso,",
  "atk-s0501a:641_5": "evaṃ sattānaṃ ubhayalokahitasukhanibbānādhigamapaccayato maṅgalanti vuccati. Āha ca –",
  "atk-s0501a:642_0": "“Yaṃ buddho bhāsati vācaṃ, khemaṃ nibbānapattiyā;",
  "atk-s0501a:643_0": "Dukkhassantakiriyāya, sā ve vācānamuttamā”ti. ;",
  "atk-s0501a:644_0": "Evaṃ imissā gāthāya bāhusaccaṃ, sippaṃ,",
  "atk-s0501a:644_1": "vinayo susikkhito,",
  "atk-s0501a:644_2": "subhāsitā vācāti cattāri maṅgalāni vuttāni.",
  "atk-s0501a:644_3": "Maṅgalattañca nesaṃ tattha tattha vibhāvitamevāti.",
  "atk-s0501a:645_0": "Niṭṭhitā bāhusaccañcāti imissā gāthāya atthavaṇṇanā.",
  "atk-s0501a:646_0": "Mātāpituupaṭṭhānantigāthāvaṇṇanā",
  "atk-s0501a:647_0": "6.",
  "atk-s0501a:647_1": "Idāni mātāpituupaṭṭhānanti ettha mātu ca pitu cāti mātāpitu.",
  "atk-s0501a:647_2": "Upaṭṭhānanti upaṭṭhahanaṃ.",
  "atk-s0501a:647_3": "Puttānañca dārānañcāti puttadārassa saṅgaṇhanaṃ saṅgaho.",
  "atk-s0501a:647_4": "Na ākulā anākulā.",
  "atk-s0501a:647_5": "Kammāni eva kammantā.",
  "atk-s0501a:647_6": "Sesaṃ vuttanayamevāti ayaṃ padavaṇṇanā.",
  "atk-s0501a:648_0": "Atthavaṇṇanā pana evaṃ veditabbā –",
  "atk-s0501a:648_1": "mātā nāma janikā vuccati,",
  "atk-s0501a:648_2": "tathā pitā.",
  "atk-s0501a:648_3": "Upaṭṭhānaṃ nāma pādadhovanasambāhanucchādananhāpanehi catupaccayasampadānena ca upakārakaraṇaṃ.",
  "atk-s0501a:648_4": "Tattha yasmā mātāpitaro bahūpakārā puttānaṃ atthakāmā anukampakā,",
  "atk-s0501a:648_5": "ye puttake bahi kīḷitvā paṃsumakkhitasarīrake āgate disvā paṃsuṃ puñchitvā matthakaṃ upasiṅghāyantā paricumbantā ca sinehaṃ uppādenti,",
  "atk-s0501a:648_6": "vassasatampi mātāpitaro sīsena pariharantā puttā tesaṃ patikāraṃ kātuṃ asamatthā.",
  "atk-s0501a:648_7": "Yasmā ca te āpādakā posakā imassa lokassa dassetāro,",
  "atk-s0501a:648_8": "brahmasammatā pubbācariyasammatā,",
  "atk-s0501a:648_9": "tasmā tesaṃ upaṭṭhānaṃ idha pasaṃsaṃ,",
  "atk-s0501a:648_10": "pecca saggasukhañca āvahati.",
  "atk-s0501a:648_11": "Tena maṅgalanti vuccati.",
  "atk-s0501a:648_12": "Vuttañhetaṃ bhagavatā –",
  "atk-s0501a:649_0": "“Brahmāti mātāpitaro, pubbācariyāti vuccare;",
  "atk-s0501a:650_0": "Āhuneyyā ca puttānaṃ, pajāya anukampakā.",
  "atk-s0501a:651_0": "“Tasmā hi ne namasseyya, sakkareyya ca paṇḍito;",
  "atk-s0501a:652_0": "Annena atha pānena, vatthena sayanena ca;",
  "atk-s0501a:653_0": "Ucchādanena nhāpanena, pādānaṃ dhovanena ca.",
  "atk-s0501a:654_0": "“Tāya naṃ pāricariyāya, mātāpitūsu paṇḍitā;",
  "atk-s0501a:655_0": "Idheva naṃ pasaṃsanti, pecca sagge pamodatī”ti. ;",
  "atk-s0501a:656_0": "Aparo nayo –",
  "atk-s0501a:656_1": "upaṭṭhānaṃ nāma bharaṇakiccakaraṇakulavaṃsaṭṭhapanādipañcavidhaṃ,",
  "atk-s0501a:656_2": "taṃ pāpanivāraṇādipañcavidhadiṭṭhadhammikahitasukhahetuto maṅgalanti veditabbaṃ.",
  "atk-s0501a:656_3": "Vuttañhetaṃ bhagavatā –",
  "atk-s0501a:657_0": "“‘Pañcahi kho,",
  "atk-s0501a:657_1": "gahapatiputta,",
  "atk-s0501a:657_2": "ṭhānehi puttena puratthimā disā mātāpitaro paccupaṭṭhātabbā bhato ne bharissāmi,",
  "atk-s0501a:657_3": "kiccaṃ nesaṃ karissāmi,",
  "atk-s0501a:657_4": "kulavaṃsaṃ ṭhapessāmi,",
  "atk-s0501a:657_5": "dāyajjaṃ paṭipajjissāmi,",
  "atk-s0501a:657_6": "atha vā pana petānaṃ kālakatānaṃ dakkhiṇaṃ anuppadassāmī’ti.",
  "atk-s0501a:657_7": "Imehi kho,",
  "atk-s0501a:657_8": "gahapatiputta,",
  "atk-s0501a:657_9": "pañcahi ṭhānehi puttena puratthimā disā mātāpitaro paccupaṭṭhitā pañcahi ṭhānehi puttaṃ anukampanti,",
  "atk-s0501a:657_10": "pāpā nivārenti,",
  "atk-s0501a:657_11": "kalyāṇe nivesenti,",
  "atk-s0501a:657_12": "sippaṃ sikkhāpenti,",
  "atk-s0501a:657_13": "patirūpena dārena saṃyojenti,",
  "atk-s0501a:657_14": "samaye dāyajjaṃ niyyādentī”ti.",
  "atk-s0501a:658_0": "Apica yo mātāpitaro tīsu vatthūsu pasāduppādanena,",
  "atk-s0501a:658_1": "sīlasamādāpanena,",
  "atk-s0501a:658_2": "pabbajjāya vā upaṭṭhahati,",
  "atk-s0501a:658_3": "ayaṃ mātāpituupaṭṭhākānaṃ aggo.",
  "atk-s0501a:658_4": "Tassa taṃ mātāpituupaṭṭhānaṃ mātāpitūhi katassa upakārassa paccupakārabhūtaṃ anekesaṃ diṭṭhadhammikānaṃ",
  "atk-s0501a:658_5": "samparāyikānañca atthānaṃ padaṭṭhānato maṅgalanti vuccati.",
  "atk-s0501a:659_0": "Puttadārassāti ettha attato jātā puttāpi dhītaropi puttāicceva saṅkhyaṃ gacchanti.",
  "atk-s0501a:659_1": "Dārāti vīsatiyā bhariyānaṃ yā kāci bhariyā.",
  "atk-s0501a:659_2": "Puttā ca dārā ca puttadāraṃ,",
  "atk-s0501a:659_3": "tassa puttadārassa.",
  "atk-s0501a:659_4": "Saṅgahoti sammānanādīhi upakārakaraṇaṃ.",
  "atk-s0501a:659_5": "Taṃ susaṃvihitakammantatādidiṭṭhadhammikahitasukhahetuto maṅgalanti veditabbaṃ.",
  "atk-s0501a:659_6": "Vuttañhetaṃ bhagavatā –",
  "atk-s0501a:659_7": "“pacchimā disā puttadārā veditabbā”ti ettha uddiṭṭhaṃ puttadāraṃ bhariyāsaddena saṅgaṇhitvā “pañcahi kho,",
  "atk-s0501a:659_8": "gahapatiputta,",
  "atk-s0501a:659_9": "ṭhānehi sāmikena pacchimā disā bhariyā paccupaṭṭhātabbā sammānanāya,",
  "atk-s0501a:659_10": "anavamānanāya,",
  "atk-s0501a:659_11": "anati cariyāya,",
  "atk-s0501a:659_12": "issariyavossaggena,",
  "atk-s0501a:659_13": "alaṅkārānuppadānena.",
  "atk-s0501a:659_14": "Imehi kho,",
  "atk-s0501a:659_15": "gahapatiputta,",
  "atk-s0501a:659_16": "pañcahi ṭhānehi sāmikena pacchimā disā bhariyā paccupaṭṭhitā pañcahi ṭhānehi sāmikaṃ anukampati,",
  "atk-s0501a:659_17": "susaṃvihitakammantā ca hoti,",
  "atk-s0501a:659_18": "saṅgahitaparijanā ca,",
  "atk-s0501a:659_19": "anaticārinī ca,",
  "atk-s0501a:659_20": "sambhatañca anurakkhati dakkhā ca hoti analasā sabbakiccesū”ti.",
  "atk-s0501a:660_0": "Ayaṃ vā aparo nayo –",
  "atk-s0501a:660_1": "saṅgahoti dhammikāhi dānapiyavācātthacariyāhi saṅgaṇhanaṃ.",
  "atk-s0501a:660_2": "Seyyathidaṃ –",
  "atk-s0501a:660_3": "uposathadivasesu paribbayadānaṃ,",
  "atk-s0501a:660_4": "nakkhattadivasesu nakkhattadassāpanaṃ,",
  "atk-s0501a:660_5": "maṅgaladivasesu maṅgalakaraṇaṃ,",
  "atk-s0501a:660_6": "diṭṭhadhammikasamparāyikesu atthesu ovādānusāsananti.",
  "atk-s0501a:660_7": "Taṃ vuttanayeneva diṭṭhadhammikahitahetuto samparāyikahitahetuto devatāhipi namassanīyabhāvahetuto ca maṅgalanti veditabbaṃ.",
  "atk-s0501a:660_8": "Yathāha sakko devānamindo –",
  "atk-s0501a:661_0": "“Ye gahaṭṭhā puññakarā, sīlavanto upāsakā;",
  "atk-s0501a:662_0": "Dhammena dāraṃ posenti, te namassāmi mātalī”ti. (saṃ.ni.1.1.264);",
  "atk-s0501a:663_0": "Anākulā kammantā nāma kālaññutāya patirūpakāritāya analasatāya uṭṭhānavīriyasampadāya,",
  "atk-s0501a:663_1": "abyasanīyatāya ca kālātikkamanaappatirūpakaraṇasithilakaraṇādiākulabhāvavirahitā kasigorakkhavāṇijjādayo kammantā.",
  "atk-s0501a:663_2": "Ete attano vā puttadārassa vā dāsakammakarānaṃ vā byattatāya evaṃ payojitā diṭṭheva dhamme dhanadhaññavuddhipaṭilābhahetuto maṅgalanti vuccanti.",
  "atk-s0501a:663_3": "Vuttañhetaṃ bhagavatā –",
  "atk-s0501a:664_0": "“Patirūpakārī dhuravā, uṭṭhātā vindate dhana”nti ca.",
  "atk-s0501a:665_0": "“Na divā soppasīlena, rattimuṭṭhānadessinā;",
  "atk-s0501a:666_0": "Niccaṃ mattena soṇḍena, sakkā āvasituṃ gharaṃ.",
  "atk-s0501a:667_0": "“Atisītaṃ atiuṇhaṃ, atisāyamidaṃ ahu;",
  "atk-s0501a:668_0": "Iti vissaṭṭhakammante, atthā accenti māṇave.",
  "atk-s0501a:669_0": "“Yodha sītañca uṇhañca, tiṇā bhiyyo na maññati;",
  "atk-s0501a:670_0": "Karaṃ purisakiccāni, so sukhaṃ na vihāyatī”ti. ;",
  "atk-s0501a:671_0": "“Bhoge saṃharamānassa, bhamarasseva irīyato;",
  "atk-s0501a:672_0": "Bhogā sannicayaṃ yanti, vammikovūpacīyatī”ti. ca evamādi ;",
  "atk-s0501a:673_0": "Evaṃ imissā gāthāya mātuupaṭṭhānaṃ,",
  "atk-s0501a:673_1": "pituupaṭṭhānaṃ,",
  "atk-s0501a:673_2": "puttadārassa saṅgaho,",
  "atk-s0501a:673_3": "anākulā ca kammantāti cattāri maṅgalāni vuttāni,",
  "atk-s0501a:673_4": "puttadārassa saṅgahaṃ vā dvidhā katvā pañca,",
  "atk-s0501a:673_5": "mātāpituupaṭṭhānaṃ vā ekameva katvā tīṇi.",
  "atk-s0501a:673_6": "Maṅgalattañca nesaṃ tattha tattha vibhāvitamevāti.",
  "atk-s0501a:674_0": "Niṭṭhitā mātāpituupaṭṭhānanti imissā gāthāya atthavaṇṇanā.",
  "atk-s0501a:675_0": "Dānañcātigāthāvaṇṇanā",
  "atk-s0501a:676_0": "7.",
  "atk-s0501a:676_1": "Idāni dānañcāti ettha dīyate imināti dānaṃ,",
  "atk-s0501a:676_2": "attano santakaṃ parassa paṭipādīyatīti vuttaṃ hoti.",
  "atk-s0501a:676_3": "Dhammassa cariyā,",
  "atk-s0501a:676_4": "dhammā vā anapetā cariyā dhammacariyā.",
  "atk-s0501a:676_5": "Ñāyante “amhākaṃ ime”ti ñātakā.",
  "atk-s0501a:676_6": "Na avajjāni anavajjāni,",
  "atk-s0501a:676_7": "aninditāni agarahitānīti vuttaṃ hoti.",
  "atk-s0501a:676_8": "Sesaṃ vuttanayamevāti ayaṃ padavaṇṇanā.",
  "atk-s0501a:677_0": "Atthavaṇṇanā pana evaṃ veditabbā –",
  "atk-s0501a:677_1": "dānaṃ nāma paraṃ uddissa subuddhipubbikā annādidasadānavatthupariccāgacetanā,",
  "atk-s0501a:677_2": "taṃsampayutto vā alobho.",
  "atk-s0501a:677_3": "Alobhena hi taṃ vatthuṃ parassa paṭipādeti,",
  "atk-s0501a:677_4": "tena vuttaṃ “dīyate imināti dāna”nti.",
  "atk-s0501a:677_5": "Taṃ bahujanapiyamanāpatādīnaṃ diṭṭhadhammikasamparāyikānaṃ phalavisesānaṃ adhigamahetuto maṅgalanti vuccati. “Dāyako,",
  "atk-s0501a:677_6": "sīha dānapati,",
  "atk-s0501a:677_7": "bahuno janassa piyo hoti manāpo”ti evamādīni cettha suttāni anussaritabbāni.",
  "atk-s0501a:678_0": "Aparo nayo –",
  "atk-s0501a:678_1": "dānaṃ nāma duvidhaṃ āmisadānaṃ,",
  "atk-s0501a:678_2": "dhammadānañca,",
  "atk-s0501a:678_3": "tattha āmisadānaṃ vuttappakārameva.",
  "atk-s0501a:678_4": "Idhalokaparalokadukkhakkhayasukhāvahassa pana sammāsambuddhappaveditassa dhammassa paresaṃ hitakāmatāya desanā dhammadānaṃ,",
  "atk-s0501a:678_5": "imesañca dvinnaṃ dānānaṃ etadeva aggaṃ. Yathāha –",
  "atk-s0501a:679_0": "“Sabbadānaṃ dhammadānaṃ jināti,",
  "atk-s0501a:680_0": "Sabbarasaṃ dhammaraso jināti;",
  "atk-s0501a:681_0": "Sabbaratiṃ dhammarati jināti,",
  "atk-s0501a:682_0": "Taṇhakkhayo sabbadukkhaṃ jinātī”ti. ;",
  "atk-s0501a:683_0": "Tattha āmisadānassa maṅgalattaṃ vuttameva.",
  "atk-s0501a:683_1": "Dhammadānaṃ pana yasmā atthapaṭisaṃveditādīnaṃ guṇānaṃ padaṭṭhānaṃ,",
  "atk-s0501a:683_2": "tasmā maṅgalanti vuccati.",
  "atk-s0501a:683_3": "Vuttañhetaṃ bhagavatā –",
  "atk-s0501a:684_0": "“Yathā yathā,",
  "atk-s0501a:684_1": "bhikkhave,",
  "atk-s0501a:684_2": "bhikkhu yathāsutaṃ yathāpariyattaṃ dhammaṃ vitthārena paresaṃ deseti,",
  "atk-s0501a:684_3": "tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī cā”ti evamādi.",
  "atk-s0501a:685_0": "Dhammacariyā nāma dasakusalakammapathacariyā. Yathāha –",
  "atk-s0501a:685_1": "“tividhā kho gahapatayo kāyena dhammacariyā samacariyā hotī”ti evamādi.",
  "atk-s0501a:685_2": "Sā panesā dhammacariyā saggalokūpapattihetuto maṅgalanti veditabbā.",
  "atk-s0501a:685_3": "Vuttañhetaṃ bhagavatā –",
  "atk-s0501a:685_4": "“dhammacariyāsamacariyāhetu kho gahapatayo evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti.",
  "atk-s0501a:686_0": "Ñātakā nāma mātito vā pitito vā yāva sattamā pitāmahayugā sambandhā.",
  "atk-s0501a:686_1": "Tesaṃ bhogapārijuññena vā byādhipārijuññena vā abhihatānaṃ attano samīpaṃ āgatānaṃ yathābalaṃ ghāsacchādanadhanadhaññādīhi",
  "atk-s0501a:686_2": "saṅgaho pasaṃsādīnaṃ diṭṭhadhammikānaṃ sugatigamanādīnañca samparāyikānaṃ visesādhigamānaṃ hetuto maṅgalanti vuccati.",
  "atk-s0501a:687_0": "Anavajjāni kammāni nāma uposathaṅgasamādānaveyyāvaccakaraṇaārāmavanaropanasetukaraṇādīni kāyavacīmanosucaritakammāni.",
  "atk-s0501a:687_1": "Tāni hi nānappakārahitasukhādhigamahetuto maṅgalanti vuccanti.",
  "atk-s0501a:687_2": "“Ṭhānaṃ kho panetaṃ, visākhe,",
  "atk-s0501a:687_3": "vijjati yaṃ idhekacco itthī vā puriso vā aṭṭhaṅgasamannāgataṃ uposathaṃ upavasitvā kāyassa bhedā paraṃ",
  "atk-s0501a:687_4": "maraṇā cātumahārājikānaṃ devānaṃ sahabyataṃ upapajjeyyā”ti evamādīni cettha suttāni anussaritabbāni.",
  "atk-s0501a:688_0": "Evaṃ imissā gāthāya dānañca,",
  "atk-s0501a:688_1": "dhammacariyā ca,",
  "atk-s0501a:688_2": "ñātakānañca saṅgaho,",
  "atk-s0501a:688_3": "anavajjāni kammānīti cattāri maṅgalāni vuttāni.",
  "atk-s0501a:688_4": "Maṅgalattañca nesaṃ tattha tattha vibhāvitamevāti.",
  "atk-s0501a:689_0": "Niṭṭhitā dānañcāti imissā gāthāya atthavaṇṇanā.",
  "atk-s0501a:690_0": "Āratītigāthāvaṇṇanā",
  "atk-s0501a:691_0": "8.",
  "atk-s0501a:691_1": "Idāni āratī viratīti ettha āratīti āramaṇaṃ,",
  "atk-s0501a:691_2": "viratīti viramaṇaṃ,",
  "atk-s0501a:691_3": "viramanti vā etāya sattāti virati.",
  "atk-s0501a:691_4": "Pāpāti akusalā.",
  "atk-s0501a:691_5": "Madanīyaṭṭhena majjaṃ,",
  "atk-s0501a:691_6": "majjassa pānaṃ majjapānaṃ,",
  "atk-s0501a:691_7": "tato majjapānā.",
  "atk-s0501a:691_8": "Saṃyamanaṃ saṃyamo appamajjanaṃ appamādo.",
  "atk-s0501a:691_9": "Dhammesūti kusalesu.",
  "atk-s0501a:691_10": "Sesaṃ vuttanayamevāti ayaṃ padavaṇṇanā.",
  "atk-s0501a:692_0": "Atthavaṇṇanā pana evaṃ veditabbā –",
  "atk-s0501a:692_1": "ārati nāma pāpe ādīnavadassāvino manasā eva anabhirati.",
  "atk-s0501a:692_2": "Virati nāma kammadvāravasena kāyavācāhi viramaṇaṃ,",
  "atk-s0501a:692_3": "sā cesā virati nāma sampattavirati,",
  "atk-s0501a:692_4": "samādānavirati,",
  "atk-s0501a:692_5": "samucchedaviratīti tividhā hoti,",
  "atk-s0501a:692_6": "tattha yā kulaputtassa attano jātiṃ vā kulaṃ vā gottaṃ vā paṭicca “na me etaṃ patirūpaṃ,",
  "atk-s0501a:692_7": "yvāhaṃ imaṃ pāṇaṃ haneyyaṃ,",
  "atk-s0501a:692_8": "adinnaṃ ādiyeyya”ntiādinā nayena sampattavatthuto virati,",
  "atk-s0501a:692_9": "ayaṃ sampattavirati nāma.",
  "atk-s0501a:692_10": "Sikkhāpadasamādānavasena pavattā samādānavirati nāma,",
  "atk-s0501a:692_11": "yassā pavattito pabhuti kulaputto pāṇātipātādīni na karoti.",
  "atk-s0501a:692_12": "Ariyamaggasampayuttā samucchedavirati nāma,",
  "atk-s0501a:692_13": "yassā pavattito pabhuti ariyasāvakassa pañca bhayāni verāni vūpasantāni honti.",
  "atk-s0501a:692_14": "Pāpaṃ nāma yaṃ taṃ “pāṇātipāto kho,",
  "atk-s0501a:692_15": "gahapatiputta,",
  "atk-s0501a:692_16": "kammakileso,",
  "atk-s0501a:692_17": "adinnādānaṃ…pe…",
  "atk-s0501a:692_18": "kāmesumicchācāro…pe…",
  "atk-s0501a:692_19": "musāvādo”ti evaṃ vitthāretvā –",
  "atk-s0501a:693_0": "“Pāṇātipāto adinnādānaṃ, musāvādo ca vuccati;",
  "atk-s0501a:694_0": "Paradāragamanañceva, nappasaṃsanti paṇḍitā”ti. –",
  "atk-s0501a:695_0": "Evaṃ gāthāya saṅgahitaṃ kammakilesasaṅkhātaṃ catubbidhaṃ akusalaṃ,",
  "atk-s0501a:695_1": "tato pāpā.",
  "atk-s0501a:695_2": "Sabbāpesā ārati ca virati ca diṭṭhadhammikasamparāyikabhayaverappahānādinānappakāravisesādhigamahetuto maṅgalanti vuccati.",
  "atk-s0501a:695_3": "“Pāṇātipātā paṭivirato kho,",
  "atk-s0501a:695_4": "gahapatiputta,",
  "atk-s0501a:695_5": "ariyasāvako”tiādīni cettha suttāni anussaritabbāni.",
  "atk-s0501a:696_0": "Majjapānā saṃyamo nāma pubbe vuttasurāmerayamajjappamādaṭṭhānā veramaṇiyā evetaṃ adhivacanaṃ.",
  "atk-s0501a:696_1": "Yasmā pana majjapāyī atthaṃ na jānāti,",
  "atk-s0501a:696_2": "dhammaṃ na jānāti,",
  "atk-s0501a:696_3": "mātu antarāyaṃ karoti,",
  "atk-s0501a:696_4": "pitu buddhapaccekabuddhatathāgatasāvakānampi antarāyaṃ karoti,",
  "atk-s0501a:696_5": "diṭṭheva dhamme garahaṃ samparāye duggatiṃ aparāpariye ummādañca pāpuṇāti.",
  "atk-s0501a:696_6": "Majjapānā pana saṃyamo tesaṃ dosānaṃ vūpasamaṃ tabbiparītaguṇasampadañca pāpuṇāti.",
  "atk-s0501a:696_7": "Tasmā ayaṃ majjapānā saṃyamo maṅgalanti veditabbo.",
  "atk-s0501a:697_0": "Kusalesu dhammesu appamādo nāma “kusalānaṃ vā dhammānaṃ bhāvanāya asakkaccakiriyatā,",
  "atk-s0501a:697_1": "asātaccakiriyatā,",
  "atk-s0501a:697_2": "anaṭṭhitakiriyatā,",
  "atk-s0501a:697_3": "olīnavuttitā,",
  "atk-s0501a:697_4": "nikkhittachandatā,",
  "atk-s0501a:697_5": "nikkhittadhuratā,",
  "atk-s0501a:697_6": "anāsevanā, abhāvanā,",
  "atk-s0501a:697_7": "abahulīkammaṃ,",
  "atk-s0501a:697_8": "anadhiṭṭhānaṃ,",
  "atk-s0501a:697_9": "ananuyogo, pamādo.",
  "atk-s0501a:697_10": "Yo evarūpo pamādo pamajjanā pamajjitattaṃ,",
  "atk-s0501a:697_11": "ayaṃ vuccati pamādo”ti.",
  "atk-s0501a:697_12": "Ettha vuttassa pamādassa paṭipakkhavasena atthato kusalesu dhammesu satiyā avippavāso veditabbo.",
  "atk-s0501a:697_13": "So nānappakārakusalādhigamahetuto amatādhigamahetuto ca maṅgalanti vuccati.",
  "atk-s0501a:697_14": "Tattha “appamattassa ātāpino”ti ca,",
  "atk-s0501a:697_15": "“appamādo amataṃ pada”nti ca,",
  "atk-s0501a:697_16": "evamādi satthu sāsanaṃ anussaritabbaṃ.",
  "atk-s0501a:698_0": "Evaṃ imissā gāthāya pāpā virati,",
  "atk-s0501a:698_1": "majjapānā saṃyamo,",
  "atk-s0501a:698_2": "kusalesu dhammesu appamādoti tīṇi maṅgalāni vuttāni.",
  "atk-s0501a:698_3": "Maṅgalattañca nesaṃ tattha tattha vibhāvitamevāti.",
  "atk-s0501a:699_0": "Niṭṭhitā āratīti imissā gāthāya atthavaṇṇanā.",
  "atk-s0501a:700_0": "Gāravocātigāthāvaṇṇanā",
  "atk-s0501a:701_0": "9.",
  "atk-s0501a:701_1": "Idāni gāravo cāti ettha gāravoti garubhāvo.",
  "atk-s0501a:701_2": "Nivātoti nīcavuttitā.",
  "atk-s0501a:701_3": "Santuṭṭhīti santoso.",
  "atk-s0501a:701_4": "Katassa jānanatā kataññutā.",
  "atk-s0501a:701_5": "Kālenāti khaṇena samayena.",
  "atk-s0501a:701_6": "Dhammassa savanaṃ dhammassavanaṃ.",
  "atk-s0501a:701_7": "Sesaṃ vuttanayamevāti ayaṃ padavaṇṇanā.",
  "atk-s0501a:702_0": "Atthavaṇṇanā pana evaṃ veditabbā –",
  "atk-s0501a:702_1": "gāravo nāma garukārappayogārahesu buddhapaccekabuddhatathāgatasāvakaācariyupajjhāyamātāpitujeṭṭhakabhātikabhaginīādīsu",
  "atk-s0501a:702_2": "yathānurūpaṃ garukāro garukaraṇaṃ sagāravatā.",
  "atk-s0501a:702_3": "Sa cāyaṃ gāravo yasmā sugatigamanādīnaṃ hetu. Yathāha –",
  "atk-s0501a:703_0": "“Garukātabbaṃ garuṃ karoti,",
  "atk-s0501a:703_1": "mānetabbaṃ māneti,",
  "atk-s0501a:703_2": "pūjetabbaṃ pūjeti.",
  "atk-s0501a:703_3": "So tena kammena evaṃ samattena evaṃ samādinnena kāyassa bhedā paraṃ maraṇā sugatiṃ saggaṃ lokaṃ upapajjati.",
  "atk-s0501a:703_4": "No ce kāyassa…pe…",
  "atk-s0501a:703_5": "upapajjati,",
  "atk-s0501a:703_6": "sace manussattaṃ āgacchati,",
  "atk-s0501a:703_7": "yattha yattha paccājāyati,",
  "atk-s0501a:703_8": "uccākulīno hotī”ti.",
  "atk-s0501a:704_0": "Yathā cāha – “sattime,",
  "atk-s0501a:704_1": "bhikkhave,",
  "atk-s0501a:704_2": "aparihāniyā dhammā.",
  "atk-s0501a:704_3": "Katame satta?",
  "atk-s0501a:704_4": "Satthugāravatā”tiādi,",
  "atk-s0501a:704_5": "tasmā maṅgalanti vuccati.",
  "atk-s0501a:705_0": "Nivāto nāma nīcamanatā nivātavuttitā,",
  "atk-s0501a:705_1": "yāya samannāgato puggalo nihatamāno nihatadappo pādapuñchanakacoḷasadiso chinnavisāṇausabhasamo uddhaṭadāṭhasappasamo",
  "atk-s0501a:705_2": "ca hutvā saṇho sakhilo sukhasambhāso hoti,",
  "atk-s0501a:705_3": "ayaṃ nivāto.",
  "atk-s0501a:705_4": "Svāyaṃ yasādiguṇappaṭilābhahetuto maṅgalanti vuccati.",
  "atk-s0501a:705_5": "Āha ca “nivātavutti atthaddho,",
  "atk-s0501a:705_6": "tādiso labhate yasa”nti evamādi.",
  "atk-s0501a:706_0": "Santuṭṭhi nāma itarītarapaccayasantoso,",
  "atk-s0501a:706_1": "so dvādasavidho hoti.",
  "atk-s0501a:706_2": "Seyyathidaṃ –",
  "atk-s0501a:706_3": "cīvare yathālābhasantoso,",
  "atk-s0501a:706_4": "yathābalasantoso,",
  "atk-s0501a:706_5": "yathāsāruppasantosoti tividho.",
  "atk-s0501a:706_6": "Evaṃ piṇḍapātādīsu.",
  "atk-s0501a:707_0": "Tassāyaṃ pabhedavaṇṇanā –",
  "atk-s0501a:707_1": "idha bhikkhu cīvaraṃ labhati sundaraṃ vā asundaraṃ vā.",
  "atk-s0501a:707_2": "So teneva yāpeti,",
  "atk-s0501a:707_3": "aññaṃ na pattheti,",
  "atk-s0501a:707_4": "labhantopi na gaṇhāti,",
  "atk-s0501a:707_5": "ayamassa cīvare yathālābhasantoso.",
  "atk-s0501a:707_6": "Atha pana bhikkhu ābādhiko hoti,",
  "atk-s0501a:707_7": "garuṃ cīvaraṃ pārupanto oṇamati vā kilamati vā,",
  "atk-s0501a:707_8": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,",
  "atk-s0501a:707_9": "ayamassa cīvare yathābalasantoso.",
  "atk-s0501a:707_10": "Aparo bhikkhu paṇītapaccayalābhī hoti,",
  "atk-s0501a:707_11": "so paṭṭacīvarādīnaṃ aññataraṃ mahagghaṃ cīvaraṃ labhitvā “idaṃ therānaṃ cirapabbajitānaṃ bahussutānañca",
  "atk-s0501a:707_12": "anurūpa”nti tesaṃ datvā attanā saṅkārakūṭā vā aññato vā kutoci nantakāni uccinitvā saṅghāṭiṃ karitvā",
  "atk-s0501a:707_13": "dhārentopi santuṭṭhova hoti,",
  "atk-s0501a:707_14": "ayamassa cīvare yathāsāruppasantoso.",
  "atk-s0501a:708_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0501a:708_1": "so teneva yāpeti,",
  "atk-s0501a:708_2": "aññaṃ na pattheti,",
  "atk-s0501a:708_3": "labhantopi na gaṇhāti,",
  "atk-s0501a:708_4": "ayamassa piṇḍapāte yathālābhasantoso.",
  "atk-s0501a:708_5": "Atha pana bhikkhu ābādhiko hoti,",
  "atk-s0501a:708_6": "lūkhaṃ piṇḍapātaṃ bhuñjitvā gāḷhaṃ rogātaṅkaṃ pāpuṇāti,",
  "atk-s0501a:708_7": "so taṃ sabhāgassa bhikkhuno datvā tassa hatthato sappimadhukhīrādīni bhuñjitvā samaṇadhammaṃ karontopi santuṭṭhova hoti,",
  "atk-s0501a:708_8": "ayamassa piṇḍapāte yathābalasantoso.",
  "atk-s0501a:708_9": "Aparo bhikkhu paṇītaṃ piṇḍapātaṃ labhati,",
  "atk-s0501a:708_10": "so “ayaṃ piṇḍapāto therānaṃ cirapabbajitānaṃ aññesañca paṇītapiṇḍapātaṃ vinā ayāpentānaṃ sabrahmacārīnaṃ",
  "atk-s0501a:708_11": "anurūpo”ti tesaṃ datvā attanā piṇḍāya caritvā missakāhāraṃ bhuñjantopi santuṭṭhova hoti,",
  "atk-s0501a:708_12": "ayamassa piṇḍapāte yathāsāruppasantoso.",
  "atk-s0501a:709_0": "Idha pana bhikkhuno senāsanaṃ pāpuṇāti.",
  "atk-s0501a:709_1": "So teneva santussati,",
  "atk-s0501a:709_2": "puna aññaṃ sundaratarampi pāpuṇantaṃ na gaṇhāti,",
  "atk-s0501a:709_3": "ayamassa senāsane yathālābhasantoso.",
  "atk-s0501a:709_4": "Atha pana bhikkhu ābādhiko hoti,",
  "atk-s0501a:709_5": "nivātasenāsane vasanto ativiya pittarogādīhi āturīyati.",
  "atk-s0501a:709_6": "So taṃ sabhāgassa bhikkhuno datvā tassa pāpuṇane savāte sītalasenāsane vasitvā samaṇadhammaṃ karontopi santuṭṭhova hoti,",
  "atk-s0501a:709_7": "ayamassa senāsane yathābalasantoso.",
  "atk-s0501a:709_8": "Aparo bhikkhu sundaraṃ senāsanaṃ pattampi na sampaṭicchati “sundarasenāsanaṃ pamādaṭṭhānaṃ,",
  "atk-s0501a:709_9": "tatra nisinnassa thinamiddhaṃ okkamati,",
  "atk-s0501a:709_10": "niddābhibhūtassa ca puna paṭibujjhato kāmavitakko samudācaratī”ti.",
  "atk-s0501a:709_11": "So taṃ paṭikkhipitvā ajjhokāsarukkhamūlapaṇṇakuṭīsu yattha katthaci nivasantopi santuṭṭhova hoti,",
  "atk-s0501a:709_12": "ayamassa senāsane yathāsāruppasantoso.",
  "atk-s0501a:710_0": "Idha pana bhikkhu bhesajjaṃ labhati harītakaṃ vā āmalakaṃ vā.",
  "atk-s0501a:710_1": "So teneva yāpeti,",
  "atk-s0501a:710_2": "aññehi laddhasappimadhuphāṇitādimpi na pattheti,",
  "atk-s0501a:710_3": "labhantopi na gaṇhāti,",
  "atk-s0501a:710_4": "ayamassa gilānapaccaye yathālābhasantoso.",
  "atk-s0501a:710_5": "Atha pana bhikkhu ābādhiko hoti,",
  "atk-s0501a:710_6": "telenatthiko phāṇitaṃ labhati,",
  "atk-s0501a:710_7": "so taṃ sabhāgassa bhikkhuno datvā tassa hatthato telena bhesajjaṃ katvā samaṇadhammaṃ karontopi santuṭṭhova hoti,",
  "atk-s0501a:710_8": "ayamassa gilānapaccaye yathābalasantoso.",
  "atk-s0501a:710_9": "Aparo bhikkhu ekasmiṃ bhājane pūtimuttaharītakaṃ ṭhapetvā ekasmiṃ catumadhuraṃ “gaṇhatha, bhante,",
  "atk-s0501a:710_10": "yadicchasī”ti vuccamāno sacassa tesaṃ dvinnamaññatarenapi byādhi vūpasammati,",
  "atk-s0501a:710_11": "atha “pūtimuttaharītakaṃ nāma buddhādīhi vaṇṇita”nti ca “pūtimuttabhesajjaṃ nissāya pabbajjā,",
  "atk-s0501a:710_12": "tattha te yāvajīvaṃ ussāho karaṇīyoti vutta”nti ca cintento catumadhurabhesajjaṃ paṭikkhipitvā pūtimuttaharītakena",
  "atk-s0501a:710_13": "bhesajjaṃ karontopi paramasantuṭṭhova hoti.",
  "atk-s0501a:710_14": "Ayamassa gilānapaccaye yathāsāruppasantoso.",
  "atk-s0501a:711_0": "Evaṃpabhedo sabbopeso santoso santuṭṭhīti vuccati.",
  "atk-s0501a:711_1": "Sā atricchatāmahicchatāpāpicchatādīnaṃ pāpadhammānaṃ pahānādhigamahetuto,",
  "atk-s0501a:711_2": "sugatihetuto,",
  "atk-s0501a:711_3": "ariyamaggasambhārabhāvato,",
  "atk-s0501a:711_4": "cātuddisādibhāvahetuto ca maṅgalanti veditabbā. Āha ca –",
  "atk-s0501a:712_0": "“Cātuddiso appaṭigho ca hoti,",
  "atk-s0501a:713_0": "Santussamāno itarītarenā”ti. evamādi ;",
  "atk-s0501a:714_0": "Kataññutā nāma appassa vā bahussa vā yena kenaci katassa upakārassa punappunaṃ anussaraṇabhāvena jānanatā.",
  "atk-s0501a:714_1": "Apica nerayikādidukkhaparittāṇato puññāni eva pāṇīnaṃ bahūpakārāni,",
  "atk-s0501a:714_2": "tato tesampi upakārānussaraṇatā kataññutāti veditabbā.",
  "atk-s0501a:714_3": "Sā sappurisehi pasaṃsanīyādinānappakāravisesādhigamahetuto maṅgalanti vuccati.",
  "atk-s0501a:714_4": "Āha ca “dveme,",
  "atk-s0501a:714_5": "bhikkhave,",
  "atk-s0501a:714_6": "puggalā dullabhā lokasmiṃ.",
  "atk-s0501a:714_7": "Katame dve?",
  "atk-s0501a:714_8": "Yo ca pubbakārī yo ca kataññū katavedī”ti.",
  "atk-s0501a:715_0": "Kālena dhammassavanaṃ nāma yasmiṃ kāle uddhaccasahagataṃ cittaṃ hoti,",
  "atk-s0501a:715_1": "kāmavitakkādīnaṃ vā aññatarena abhibhūtaṃ,",
  "atk-s0501a:715_2": "tasmiṃ kāle tesaṃ vinodanatthaṃ dhammassavanaṃ.",
  "atk-s0501a:715_3": "Apare āhu “pañcame pañcame divase dhammassavanaṃ kālena dhammassavanaṃ nāma.",
  "atk-s0501a:715_4": "Yathāha āyasmā anuruddho ‘pañcāhikaṃ kho pana mayaṃ, bhante,",
  "atk-s0501a:715_5": "sabbarattiṃ dhammiyā kathāya sannisīdāmā”’ti.",
  "atk-s0501a:716_0": "Apica yasmiṃ kāle kalyāṇamitte upasaṅkamitvā sakkā hoti attano kaṅkhāvinodakaṃ dhammaṃ sotuṃ,",
  "atk-s0501a:716_1": "tasmiṃ kālepi dhammassavanaṃ kālena dhammassavananti veditabbaṃ.",
  "atk-s0501a:716_2": "Yathāha “te kālena kālaṃ upasaṅkamitvā paripucchati paripañhatī”tiādi.",
  "atk-s0501a:716_3": "Tadetaṃ kālena dhammassavanaṃ nīvaraṇappahānacaturānisaṃsaāsavakkhayādinānappakāravisesādhigamahetuto maṅgalanti veditabbaṃ.",
  "atk-s0501a:716_4": "Vuttañhetaṃ –",
  "atk-s0501a:717_0": "“Yasmiṃ,",
  "atk-s0501a:717_1": "bhikkhave,",
  "atk-s0501a:717_2": "samaye ariyasāvako aṭṭhiṃ katvā manasi katvā sabbaṃ cetasā samannāharitvā ohitasoto dhammaṃ suṇāti,",
  "atk-s0501a:717_3": "pañcassa nīvaraṇā tasmiṃ samaye na hontī”ti ca.",
  "atk-s0501a:718_0": "“Sotānugatānaṃ, bhikkhave, dhammānaṃ…pe… suppaṭividdhānaṃ cattāro ānisaṃsā pāṭikaṅkhā”ti ca.",
  "atk-s0501a:719_0": "“Cattārome,",
  "atk-s0501a:719_1": "bhikkhave,",
  "atk-s0501a:719_2": "dhammā kālena kālaṃ sammā bhāviyamānā sammā anuparivattiyamānā anupubbena āsavānaṃ khayaṃ pāpenti.",
  "atk-s0501a:719_3": "Katame cattāro?",
  "atk-s0501a:719_4": "Kālena dhammassavana”nti ca evamādi.",
  "atk-s0501a:720_0": "Evaṃ imissā gāthāya gāravo, nivāto,",
  "atk-s0501a:720_1": "santuṭṭhi,",
  "atk-s0501a:720_2": "kataññutā,",
  "atk-s0501a:720_3": "kālena dhammassavananti pañca maṅgalāni vuttāni.",
  "atk-s0501a:720_4": "Maṅgalattañca nesaṃ tattha tattha vibhāvitamevāti.",
  "atk-s0501a:721_0": "Niṭṭhitā gāravo cāti imissā gāthāya atthavaṇṇanā.",
  "atk-s0501a:722_0": "Khantīcātigāthāvaṇṇanā",
  "atk-s0501a:723_0": "10.",
  "atk-s0501a:723_1": "Idāni khantī cāti ettha khamanaṃ khanti.",
  "atk-s0501a:723_2": "Padakkhiṇaggāhitāya sukhaṃ vaco asminti suvaco,",
  "atk-s0501a:723_3": "suvacassa kammaṃ sovacassaṃ,",
  "atk-s0501a:723_4": "sovacassassa bhāvo sovacassatā.",
  "atk-s0501a:723_5": "Kilesānaṃ samitattā samaṇā.",
  "atk-s0501a:723_6": "Dassananti pekkhanaṃ.",
  "atk-s0501a:723_7": "Dhammassa sākacchā dhammasākacchā.",
  "atk-s0501a:723_8": "Sesaṃ vuttanayamevāti.",
  "atk-s0501a:723_9": "Ayaṃ padavaṇṇanā.",
  "atk-s0501a:724_0": "Atthavaṇṇanā pana evaṃ veditabbā –",
  "atk-s0501a:724_1": "khanti nāma adhivāsanakkhanti,",
  "atk-s0501a:724_2": "tāya samannāgato bhikkhu dasahi akkosavatthūhi akkosante vadhabandhādīhi vā vihesante puggale asuṇanto",
  "atk-s0501a:724_3": "viya apassanto viya ca nibbikāro hoti khantivādī viya. Yathāha –",
  "atk-s0501a:725_0": "“Ahu atītamaddhānaṃ, samaṇo khantidīpano;",
  "atk-s0501a:726_0": "Taṃ khantiyāyeva ṭhitaṃ, kāsirājā achedayī”ti. ;",
  "atk-s0501a:727_0": "Bhadrakato vā manasi karoti tato uttari aparādhābhāvena āyasmā puṇṇatthero viya. Yathāha so –",
  "atk-s0501a:728_0": "“Sace maṃ, bhante,",
  "atk-s0501a:728_1": "sunāparantakā manussā akkosissanti paribhāsissanti,",
  "atk-s0501a:728_2": "tattha me evaṃ bhavissati ‘bhaddakā vatime sunāparantakā manussā,",
  "atk-s0501a:728_3": "subhaddakā vatime sunāparantakā manussā,",
  "atk-s0501a:728_4": "yaṃ me nayime pāṇinā pahāraṃ dentī”’tiādi.",
  "atk-s0501a:729_0": "Yāya ca samannāgato isīnampi pasaṃsanīyo hoti. Yathāha sarabhaṅgo isi –",
  "atk-s0501a:730_0": "“Kodhaṃ vadhitvā na kadāci socati,",
  "atk-s0501a:731_0": "Makkhappahānaṃ isayo vaṇṇayanti;",
  "atk-s0501a:732_0": "Sabbesaṃ vuttaṃ pharusaṃ khametha,",
  "atk-s0501a:733_0": "Etaṃ khantiṃ uttamamāhu santo”ti. ;",
  "atk-s0501a:734_0": "Devatānampi pasaṃsanīyo hoti. Yathāha sakko devānamindo –",
  "atk-s0501a:735_0": "“Yo have balavā santo, dubbalassa titikkhati;",
  "atk-s0501a:736_0": "Tamāhu paramaṃ khantiṃ, niccaṃ khamati dubbalo”ti. ;",
  "atk-s0501a:737_0": "Buddhānampi pasaṃsanīyo hoti. Yathāha bhagavā –",
  "atk-s0501a:738_0": "“Akkosaṃ vadhabandhañca, aduṭṭho yo titikkhati;",
  "atk-s0501a:739_0": "Khantībalaṃ balāṇīkaṃ, tamahaṃ brūmi brāhmaṇa”nti. ;",
  "atk-s0501a:740_0": "Sā panesā khanti etesañca idha vaṇṇitānaṃ aññesañca guṇānaṃ adhigamahetuto maṅgalanti veditabbā.",
  "atk-s0501a:741_0": "Sovacassatā nāma sahadhammikaṃ vuccamāne vikkhepaṃ vā tuṇhībhāvaṃ vā guṇadosacintanaṃ vā anāpajjitvā",
  "atk-s0501a:741_1": "ativiya ādarañca gāravañca nīcamanatañca purakkhatvā sādhūti vacanakaraṇatā.",
  "atk-s0501a:741_2": "Sā sabrahmacārīnaṃ santikā ovādānusāsanippaṭilābhahetuto dosappahānaguṇādhigamahetuto ca maṅgalanti vuccati.",
  "atk-s0501a:742_0": "Samaṇānaṃ dassanaṃ nāma upasamitakilesānaṃ bhāvitakāyavacīcittapaññānaṃ uttamadamathasamathasamannāgatānaṃ",
  "atk-s0501a:742_1": "pabbajitānaṃ upasaṅkamanupaṭṭhānānussaraṇassavanadassanaṃ,",
  "atk-s0501a:742_2": "sabbampi omakadesanāya dassananti vuttaṃ,",
  "atk-s0501a:742_3": "taṃ maṅgalanti veditabbaṃ. Kasmā?",
  "atk-s0501a:742_4": "Bahūpakārattā.",
  "atk-s0501a:742_5": "Āha ca “dassanampahaṃ,",
  "atk-s0501a:742_6": "bhikkhave,",
  "atk-s0501a:742_7": "tesaṃ bhikkhūnaṃ bahūpakāraṃ vadāmī”tiādi.",
  "atk-s0501a:742_8": "Yato hitakāmena kulaputtena sīlavante bhikkhū gharadvāraṃ sampatte disvā yadi deyyadhammo atthi,",
  "atk-s0501a:742_9": "yathābalaṃ deyyadhammena patimānetabbā.",
  "atk-s0501a:742_10": "Yadi natthi,",
  "atk-s0501a:742_11": "pañcapatiṭṭhitaṃ katvā vanditabbā.",
  "atk-s0501a:742_12": "Tasmimpi asampajjamāne añjaliṃ paggahetvā namassitabbā,",
  "atk-s0501a:742_13": "tasmimpi asampajjamāne pasannacittena piyacakkhūhi sampassitabbā.",
  "atk-s0501a:742_14": "Evaṃ dassanamūlakenapi hi puññena anekāni jātisahassāni cakkhumhi rogo vā dāho vā ussadā vā piḷakā vā na honti,",
  "atk-s0501a:742_15": "vippasannapañcavaṇṇasassirikāni honti cakkhūni ratanavimāne ugghāṭitamaṇikavāṭasadisāni,",
  "atk-s0501a:742_16": "satasahassakappamattaṃ devesu ca manussesu ca sampattīnaṃ lābhī hoti.",
  "atk-s0501a:742_17": "Anacchariyañcetaṃ,",
  "atk-s0501a:742_18": "yaṃ manussabhūto sappaññajātiko sammā pavattitena samaṇadassanamayena puññena evarūpaṃ vipākasampattiṃ anubhaveyya,",
  "atk-s0501a:742_19": "yattha tiracchānagatānampi kevalaṃ saddhāmattakena katassa samaṇadassanassa evaṃ vipākasampattiṃ vaṇṇayanti.",
  "atk-s0501a:743_0": "“Ulūko maṇḍalakkhiko, vediyake ciradīghavāsiko;",
  "atk-s0501a:744_0": "Sukhito vata kosiyo ayaṃ, kāluṭṭhitaṃ passati buddhavaraṃ.",
  "atk-s0501a:745_0": "“Mayi cittaṃ pasādetvā, bhikkhusaṅghe anuttare;",
  "atk-s0501a:746_0": "Kappānaṃ satasahassāni, duggateso na gacchati.",
  "atk-s0501a:747_0": "“Sa devalokā cavitvā, kusalakammena codito;",
  "atk-s0501a:748_0": "Bhavissati anantañāṇo, somanassoti vissuto”ti. ;",
  "atk-s0501a:749_0": "Kālena dhammasākacchā nāma padose vā paccūse vā dve suttantikā bhikkhū aññamaññaṃ suttantaṃ sākacchanti,",
  "atk-s0501a:749_1": "vinayadharā vinayaṃ,",
  "atk-s0501a:749_2": "ābhidhammikā abhidhammaṃ,",
  "atk-s0501a:749_3": "jātakabhāṇakā jātakaṃ,",
  "atk-s0501a:749_4": "aṭṭhakathikā aṭṭhakathaṃ,",
  "atk-s0501a:749_5": "līnuddhatavicikicchāparetacittavisodhanatthaṃ vā tamhi tamhi kāle sākacchanti,",
  "atk-s0501a:749_6": "ayaṃ kālena dhammasākacchā.",
  "atk-s0501a:749_7": "Sā āgamabyattiādīnaṃ guṇānaṃ hetuto maṅgalanti vuccatīti.",
  "atk-s0501a:750_0": "Evaṃ imissā gāthāya khanti,",
  "atk-s0501a:750_1": "sovacassatā,",
  "atk-s0501a:750_2": "samaṇadassanaṃ,",
  "atk-s0501a:750_3": "kālena dhammasākacchāti cattāri maṅgalāni vuttāni.",
  "atk-s0501a:750_4": "Maṅgalattañca nesaṃ tattha tattha vibhāvitamevāti.",
  "atk-s0501a:751_0": "Niṭṭhitā khantī cāti imissā gāthāya atthavaṇṇanā.",
  "atk-s0501a:752_0": "Tapocātigāthāvaṇṇanā",
  "atk-s0501a:753_0": "11.",
  "atk-s0501a:753_1": "Idāni tapo cāti ettha pāpake dhamme tapatīti tapo.",
  "atk-s0501a:753_2": "Brahmaṃ cariyaṃ,",
  "atk-s0501a:753_3": "brahmānaṃ vā cariyaṃ brahmacariyaṃ,",
  "atk-s0501a:753_4": "seṭṭhacariyanti vuttaṃ hoti.",
  "atk-s0501a:753_5": "Ariyasaccānaṃ dassanaṃ ariyasaccānadassanaṃ,",
  "atk-s0501a:753_6": "ariyasaccāni dassanantipi eke,",
  "atk-s0501a:753_7": "taṃ na sundaraṃ.",
  "atk-s0501a:753_8": "Nikkhantaṃ vānatoti nibbānaṃ,",
  "atk-s0501a:753_9": "sacchikaraṇaṃ sacchikiriyā,",
  "atk-s0501a:753_10": "nibbānassa sacchikiriyā nibbānasacchikiriyā.",
  "atk-s0501a:753_11": "Sesaṃ vuttanayamevāti ayaṃ padavaṇṇanā.",
  "atk-s0501a:754_0": "Atthavaṇṇanā pana evaṃ veditabbā –",
  "atk-s0501a:754_1": "tapo nāma abhijjhādomanassādīnaṃ tapanato indriyasaṃvaro,",
  "atk-s0501a:754_2": "kosajjassa vā tapanato vīriyaṃ,",
  "atk-s0501a:754_3": "tehi samannāgato puggalo ātāpīti vuccati.",
  "atk-s0501a:754_4": "Svāyaṃ abhijjhādippahānajhānādippaṭilābhahetuto maṅgalanti veditabbo.",
  "atk-s0501a:755_0": "Brahmacariyaṃ nāma methunaviratisamaṇadhammasāsanamaggānamadhivacanaṃ.",
  "atk-s0501a:755_1": "Tathā hi “abrahmacariyaṃ pahāya brahmacārī hotī”ti evamādīsu methunavirati brahmacariyanti vuccati.",
  "atk-s0501a:755_2": "“Bhagavati no, āvuso,",
  "atk-s0501a:755_3": "brahmacariyaṃ vussatīti?",
  "atk-s0501a:755_4": "Evamāvuso”ti evamādīsu samaṇadhammo.",
  "atk-s0501a:755_5": "“Na tāvāhaṃ, pāpima,",
  "atk-s0501a:755_6": "parinibbāyissāmi,",
  "atk-s0501a:755_7": "yāva me idaṃ brahmacariyaṃ na iddhañceva bhavissati phītañca vitthārikaṃ bāhujañña”nti evamādīsu sāsanaṃ.",
  "atk-s0501a:755_8": "“Ayameva kho, bhikkhu,",
  "atk-s0501a:755_9": "ariyo aṭṭhaṅgiko maggo brahmacariyaṃ.",
  "atk-s0501a:755_10": "Seyyathidaṃ,",
  "atk-s0501a:755_11": "sammādiṭṭhī”ti evamādīsu maggo.",
  "atk-s0501a:755_12": "Idha pana ariyasaccadassanena parato maggassa saṅgahitattā avasesaṃ sabbampi vaṭṭati.",
  "atk-s0501a:755_13": "Tañcetaṃ uparūpari nānappakāravisesādhigamahetuto maṅgalanti veditabbaṃ.",
  "atk-s0501a:756_0": "Ariyasaccāna dassanaṃ nāma kumārapañhe vuttānaṃ catunnaṃ ariyasaccānaṃ abhisamayavasena maggadassanaṃ,",
  "atk-s0501a:756_1": "taṃ saṃsāradukkhavītikkamahetuto maṅgalanti vuccati.",
  "atk-s0501a:757_0": "Nibbānasacchikiriyā nāma idha arahattaphalaṃ nibbānanti adhippetaṃ.",
  "atk-s0501a:757_1": "Tampi hi pañcagativānanena vānasaññitāya taṇhāya nikkhantattā nibbānanti vuccati.",
  "atk-s0501a:757_2": "Tassa patti vā paccavekkhaṇā vā sacchikiriyāti vuccati.",
  "atk-s0501a:757_3": "Itarassa pana nibbānassa ariyasaccānaṃ dassaneneva sacchikiriyā siddhā,",
  "atk-s0501a:757_4": "tenetaṃ idha nādhippetaṃ.",
  "atk-s0501a:757_5": "Evamesā nibbānasacchikiriyā diṭṭhadhammikasukhavihārādihetuto maṅgalanti veditabbā.",
  "atk-s0501a:758_0": "Evaṃ imissā gāthāya tapo brahmacariyaṃ,",
  "atk-s0501a:758_1": "ariyasaccānaṃ dassanaṃ,",
  "atk-s0501a:758_2": "nibbānasacchikiriyāti cattāri maṅgalāni vuttāni.",
  "atk-s0501a:758_3": "Maṅgalattañca nesaṃ tattha tattha vibhāvitamevāti.",
  "atk-s0501a:759_0": "Niṭṭhitā tapo cāti imissā gāthāya atthavaṇṇanā.",
  "atk-s0501a:760_0": "Phuṭṭhassalokadhammehītigāthāvaṇṇanā",
  "atk-s0501a:761_0": "12.",
  "atk-s0501a:761_1": "Idāni phuṭṭhassa lokadhammehīti ettha phuṭṭhassāti phusitassa chupitassa sampattassa.",
  "atk-s0501a:761_2": "Loke dhammā lokadhammā,",
  "atk-s0501a:761_3": "yāva lokappavatti,",
  "atk-s0501a:761_4": "tāva anivattakā dhammāti vuttaṃ hoti.",
  "atk-s0501a:761_5": "Cittanti mano mānasaṃ.",
  "atk-s0501a:761_6": "Yassāti navassa vā majjhimassa vā therassa vā.",
  "atk-s0501a:761_7": "Na kampatīti na calati na vedhati.",
  "atk-s0501a:761_8": "Asokanti nissokaṃ abbūḷhasokasallaṃ.",
  "atk-s0501a:761_9": "Virajanti vigatarajaṃ viddhaṃsitarajaṃ.",
  "atk-s0501a:761_10": "Khemanti abhayaṃ nirupaddavaṃ.",
  "atk-s0501a:761_11": "Sesaṃ vuttanayamevāti ayaṃ padavaṇṇanā.",
  "atk-s0501a:762_0": "Atthavaṇṇanā pana evaṃ veditabbā –",
  "atk-s0501a:762_1": "phuṭṭhassa lokadhammehi cittaṃ yassa na kampati nāma yassa lābhālābhādīhi aṭṭhahi lokadhammehi phuṭṭhassa",
  "atk-s0501a:762_2": "ajjhotthaṭassa cittaṃ na kampati na calati na vedhati,",
  "atk-s0501a:762_3": "tassa taṃ cittaṃ kenaci akampanīyalokuttamabhāvāvahanato maṅgalanti veditabbaṃ.",
  "atk-s0501a:763_0": "Kassa ca etehi phuṭṭhassa cittaṃ na kampatīti?",
  "atk-s0501a:763_1": "Arahato khīṇāsavassa,",
  "atk-s0501a:763_2": "na aññassa kassaci.",
  "atk-s0501a:763_3": "Vuttañhetaṃ –",
  "atk-s0501a:764_0": "“Selo yathā ekagghano, vātena na samīrati;",
  "atk-s0501a:765_0": "Evaṃ rūpā rasā saddā, gandhā phassā ca kevalā.",
  "atk-s0501a:766_0": "“Iṭṭhā dhammā aniṭṭhā ca, na pavedhenti tādino;",
  "atk-s0501a:767_0": "Ṭhitaṃ cittaṃ vippamuttaṃ, vayañcassānupassatī”ti. ;",
  "atk-s0501a:768_0": "Asokaṃ nāma khīṇāsavasseva cittaṃ.",
  "atk-s0501a:768_1": "Tañhi yvāyaṃ “soko socanā socitattaṃ antosoko antoparisoko cetaso parinijjhāyitatta”ntiādinā nayena vuccati soko,",
  "atk-s0501a:768_2": "tassa abhāvato asokaṃ.",
  "atk-s0501a:768_3": "Keci nibbānaṃ vadanti,",
  "atk-s0501a:768_4": "taṃ purimapadena nānusandhiyati.",
  "atk-s0501a:768_5": "Yathā ca asokaṃ,",
  "atk-s0501a:768_6": "evaṃ virajaṃ khemantipi khīṇāsavasseva cittaṃ.",
  "atk-s0501a:768_7": "Tañhi rāgadosamoharajānaṃ vigatattā virajaṃ,",
  "atk-s0501a:768_8": "catūhi ca yogehi khemattā khemaṃ,",
  "atk-s0501a:768_9": "yato etaṃ tena tenākārena tamhi tamhi pavattikkhaṇe gahetvā niddiṭṭhavasena tividhampi appavattakkhandhatādilokuttamabhāvāvahanato",
  "atk-s0501a:768_10": "āhuneyyādibhāvāvahanato ca maṅgalanti veditabbaṃ.",
  "atk-s0501a:769_0": "Evaṃ imissā gāthāya aṭṭhalokadhammehi akampitacittaṃ,",
  "atk-s0501a:769_1": "asokacittaṃ,",
  "atk-s0501a:769_2": "virajacittaṃ,",
  "atk-s0501a:769_3": "khemacittanti cattāri maṅgalāni vuttāni.",
  "atk-s0501a:769_4": "Maṅgalattañca nesaṃ tattha tattha vibhāvitamevāti.",
  "atk-s0501a:770_0": "Niṭṭhitā phuṭṭhassa lokadhammehīti imissā gāthāya atthavaṇṇanā.",
  "atk-s0501a:771_0": "Etādisānītigāthāvaṇṇanā",
  "atk-s0501a:772_0": "13.",
  "atk-s0501a:772_1": "Evaṃ bhagavā asevanā ca bālānantiādīhi dasahi gāthāhi aṭṭhatiṃsa mahāmaṅgalāni kathetvā idāni etāneva",
  "atk-s0501a:772_2": "attanā vuttamaṅgalāni thunanto “etādisāni katvānā”ti avasānagāthamabhāsi.",
  "atk-s0501a:773_0": "Tassāyamatthavaṇṇanā –",
  "atk-s0501a:773_1": "etādisānīti etāni īdisāni mayā vuttappakārāni bālānaṃ asevanādīni.",
  "atk-s0501a:773_2": "Katvānāti katvā.",
  "atk-s0501a:773_3": "Katvāna katvā karitvāti hi atthato anaññaṃ.",
  "atk-s0501a:773_4": "Sabbatthamaparājitāti sabbattha khandhakilesābhisaṅkhāradevaputtamārappabhedesu catūsu paccatthikesu ekenāpi aparājitā hutvā,",
  "atk-s0501a:773_5": "sayameva te cattāro māre parājetvāti vuttaṃ hoti.",
  "atk-s0501a:773_6": "Makāro cettha padasandhikaramattoti viññātabbo.",
  "atk-s0501a:774_0": "Sabbattha sotthiṃ gacchantīti etādisāni maṅgalāni katvā catūhi mārehi aparājitā hutvā sabbattha idhalokaparalokesu",
  "atk-s0501a:774_1": "ṭhānacaṅkamanādīsu ca sotthiṃ gacchanti,",
  "atk-s0501a:774_2": "bālasevanādīhi ye uppajjeyyuṃ āsavā vighātapariḷāhā,",
  "atk-s0501a:774_3": "tesaṃ abhāvā sotthiṃ gacchanti,",
  "atk-s0501a:774_4": "anupaddutā anupasaṭṭhā khemino appaṭibhayā gacchantīti vuttaṃ hoti.",
  "atk-s0501a:774_5": "Anunāsiko cettha gāthābandhasukhatthaṃ vuttoti veditabbo.",
  "atk-s0501a:775_0": "Taṃ tesaṃ maṅgalamuttamanti iminā gāthāpadena bhagavā desanaṃ niṭṭhāpesi. Kathaṃ? Evaṃ,",
  "atk-s0501a:775_1": "devaputta,",
  "atk-s0501a:775_2": "ye etādisāni karonti,",
  "atk-s0501a:775_3": "te yasmā sabbattha sotthiṃ gacchanti,",
  "atk-s0501a:775_4": "tasmā taṃ bālānaṃ asevanādiaṭṭhatiṃsavidhampi tesaṃ etādisakārakānaṃ maṅgalamuttamaṃ seṭṭhaṃ pavaranti gaṇhāhīti.",
  "atk-s0501a:776_0": "Evañca bhagavatā niṭṭhāpitāya desanāya pariyosāne koṭisatasahassadevatāyo arahattaṃ pāpuṇiṃsu,",
  "atk-s0501a:776_1": "sotāpattisakadāgāmianāgāmiphalasampattānaṃ gaṇanā asaṅkhyeyyā ahosi.",
  "atk-s0501a:776_2": "Atha bhagavā dutiyadivase ānandattheraṃ āmantesi –",
  "atk-s0501a:776_3": "“imaṃ pana, ānanda,",
  "atk-s0501a:776_4": "rattiṃ aññatarā devatā maṃ upasaṅkamitvā maṅgalapañhaṃ pucchi,",
  "atk-s0501a:776_5": "athassāhaṃ aṭṭhatiṃsa maṅgalāni abhāsiṃ,",
  "atk-s0501a:776_6": "uggaṇhāhi, ānanda,",
  "atk-s0501a:776_7": "imaṃ maṅgalapariyāyaṃ,",
  "atk-s0501a:776_8": "uggahetvā bhikkhū vācehī”ti.",
  "atk-s0501a:776_9": "Thero uggahetvā bhikkhū vācesi.",
  "atk-s0501a:776_10": "Tayidaṃ ācariyaparamparāya ābhataṃ yāvajjatanā pavattati,",
  "atk-s0501a:776_11": "“evamidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāva devamanussehi suppakāsita”nti veditabbaṃ.",
  "atk-s0501a:777_0": "Idāni etesveva maṅgalesu ñāṇaparicayapāṭavatthaṃ ayamādito pabhuti yojanā –",
  "atk-s0501a:777_1": "evamime idhalokaparalokalokuttarasukhakāmā sattā bālajanasevanaṃ pahāya,",
  "atk-s0501a:777_2": "paṇḍite nissāya,",
  "atk-s0501a:777_3": "pūjaneyye pūjetvā,",
  "atk-s0501a:777_4": "patirūpadesavāsena pubbe ca katapuññatāya kusalappavattiyaṃ codiyamānā attānaṃ sammā paṇidhāya,",
  "atk-s0501a:777_5": "bāhusaccasippavinayehi alaṅkatattabhāvā,",
  "atk-s0501a:777_6": "vinayānurūpaṃ subhāsitaṃ bhāsamānā,",
  "atk-s0501a:777_7": "yāva gihibhāvaṃ na vijahanti,",
  "atk-s0501a:777_8": "tāva mātāpitūpaṭṭhānena porāṇaṃ iṇamūlaṃ visodhayamānā,",
  "atk-s0501a:777_9": "puttadārasaṅgahena navaṃ iṇamūlaṃ payojayamānā,",
  "atk-s0501a:777_10": "anākulakammantatāya dhanadhaññādisamiddhiṃ pāpuṇantā,",
  "atk-s0501a:777_11": "dānena bhogasāraṃ dhammacariyāya jīvitasārañca gahetvā,",
  "atk-s0501a:777_12": "ñātisaṅgahena sakajanahitaṃ anavajjakammantatāya parajanahitañca karontā,",
  "atk-s0501a:777_13": "pāpaviratiyā parūpaghātaṃ majjapānasaṃyamena attūpaghātañca vivajjetvā,",
  "atk-s0501a:777_14": "dhammesu appamādena kusalapakkhaṃ vaḍḍhetvā,",
  "atk-s0501a:777_15": "vaḍḍhitakusalatāya gihibyañjanaṃ ohāya pabbajitabhāve ṭhitāpi buddhabuddhasāvakūpajjhāyācariyādīsu gāravena nivātena ca vattasampadaṃ ārādhetvā,",
  "atk-s0501a:777_16": "santuṭṭhiyā paccayagedhaṃ pahāya,",
  "atk-s0501a:777_17": "kataññutāya sappurisabhūmiyaṃ ṭhatvā,",
  "atk-s0501a:777_18": "dhammassavanena cittalīnataṃ pahāya,",
  "atk-s0501a:777_19": "khantiyā sabbaparissaye abhibhavitvā,",
  "atk-s0501a:777_20": "sovacassatāya sanāthaṃ attānaṃ katvā,",
  "atk-s0501a:777_21": "samaṇadassanena paṭipattipayogaṃ passantā,",
  "atk-s0501a:777_22": "dhammasākacchāya kaṅkhāṭṭhāniyesu dhammesu kaṅkhaṃ vinodetvā,",
  "atk-s0501a:777_23": "indriyasaṃvaratapena sīlavisuddhiṃ samaṇadhammabrahmacariyena cittavisuddhiṃ tato parā ca catasso visuddhiyo sampādentā,",
  "atk-s0501a:777_24": "imāya paṭipadāya ariyasaccadassanapariyāyaṃ ñāṇadassanavisuddhiṃ patvā arahattaphalasaṅkhyaṃ nibbānaṃ sacchikaronti,",
  "atk-s0501a:777_25": "yaṃ sacchikaritvā sinerupabbato viya vātavuṭṭhīhi aṭṭhahi lokadhammehi avikampamānacittā asokā virajā khemino honti.",
  "atk-s0501a:777_26": "Ye ca khemino honti,",
  "atk-s0501a:777_27": "te sabbattha ekenapi aparājitā honti,",
  "atk-s0501a:777_28": "sabbattha sotthiṃ gacchanti.",
  "atk-s0501a:777_29": "Tenāha bhagavā –",
  "atk-s0501a:778_0": "“Etādisāni katvāna, sabbatthamaparājitā;",
  "atk-s0501a:779_0": "Sabbattha sotthiṃ gacchanti, taṃ tesaṃ maṅgalamuttama”nti.",
  "atk-s0501a:780_0": "Paramatthajotikāya khuddakapāṭha-aṭṭhakathāya",
  "atk-s0501a:781_0": "Maṅgalasuttavaṇṇanā niṭṭhitā.",
  "atk-s0501a:782_0": "6. Ratanasuttavaṇṇanā",
  "atk-s0501a:783_0": "Nikkhepappayojanaṃ",
  "atk-s0501a:784_0": "Idāni yānīdha bhūtānītievamādinā maṅgalasuttānantaraṃ nikkhittassa ratanasuttassa atthavaṇṇanākkamo anuppatto.",
  "atk-s0501a:784_1": "Tassa idha nikkhepappayojanaṃ vatvā tato paraṃ suparisuddhena titthena naditaḷākādīsu salilajjhogāhaṇamiva",
  "atk-s0501a:784_2": "suparisuddhena nidānena imassa suttassa atthajjhogāhaṇaṃ dassetuṃ –",
  "atk-s0501a:785_0": "“Yena vuttaṃ yadā yattha, yasmā cetaṃ imaṃ nayaṃ;",
  "atk-s0501a:786_0": "Pakāsetvāna etassa, karissāmatthavaṇṇanaṃ”.",
  "atk-s0501a:787_0": "Tattha yasmā maṅgalasuttena attarakkhā akalyāṇakaraṇakalyāṇākaraṇapaccayānañca āsavānaṃ paṭighāto dassito,",
  "atk-s0501a:787_1": "imañca suttaṃ parārakkhaṃ amanussādipaccayānañca āsavānaṃ paṭighātaṃ sādheti,",
  "atk-s0501a:787_2": "tasmā tadanantaraṃ nikkhittaṃ siyāti.",
  "atk-s0501a:788_0": "Idaṃ tāvassa idha nikkhepappayojanaṃ.",
  "atk-s0501a:789_0": "Vesālivatthu",
  "atk-s0501a:790_0": "Idāni “yena vuttaṃ yadā yattha,",
  "atk-s0501a:790_1": "yasmā ceta”nti etthāha “kena panetaṃ suttaṃ vuttaṃ,",
  "atk-s0501a:790_2": "kadā kattha,",
  "atk-s0501a:790_3": "kasmā ca vutta”nti. Vuccate –",
  "atk-s0501a:790_4": "idañhi bhagavatā eva vuttaṃ,",
  "atk-s0501a:790_5": "na sāvakādīhi.",
  "atk-s0501a:790_6": "Tañca yadā dubbhikkhādīhi upaddavehi upaddutāya vesāliyā licchavīhi rājagahato yācitvā bhagavā vesāliṃ ānīto,",
  "atk-s0501a:790_7": "tadā vesāliyaṃ tesaṃ upaddavānaṃ paṭighātatthāya vuttanti.",
  "atk-s0501a:790_8": "Ayaṃ tesaṃ pañhānaṃ saṅkhepavissajjanā.",
  "atk-s0501a:790_9": "Vitthārato pana vesālivatthuto pabhuti porāṇehi vaṇṇīyati.",
  "atk-s0501a:791_0": "Tatrāyaṃ vaṇṇanā –",
  "atk-s0501a:791_1": "bārāṇasirañño kira aggamahesiyā kucchimhi gabbho saṇṭhāsi,",
  "atk-s0501a:791_2": "sā taṃ ñatvā rañño nivedesi,",
  "atk-s0501a:791_3": "rājā gabbhaparihāraṃ adāsi.",
  "atk-s0501a:791_4": "Sā sammā parihariyamānagabbhā gabbhaparipākakāle vijāyanagharaṃ pāvisi.",
  "atk-s0501a:791_5": "Puññavatīnaṃ paccūsasamaye gabbhavuṭṭhānaṃ hoti.",
  "atk-s0501a:791_6": "Sā ca tāsaṃ aññatarā,",
  "atk-s0501a:791_7": "tena paccūsasamaye alattakapaṭalabandhujīvakapupphasadisaṃ maṃsapesiṃ vijāyi.",
  "atk-s0501a:791_8": "Tato “aññā deviyo suvaṇṇabimbasadise putte vijāyanti,",
  "atk-s0501a:791_9": "aggamahesī maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ maṃsapesiṃ",
  "atk-s0501a:791_10": "ekasmiṃ bhājane pakkhipitvā aññatarena paṭikujjitvā rājamuddikāya lañchitvā gaṅgāya sote pakkhipāpesi.",
  "atk-s0501a:791_11": "Manussehi chaḍḍitamatte devatā ārakkhaṃ saṃvidahiṃsu.",
  "atk-s0501a:791_12": "Suvaṇṇapaṭṭakañcettha jātihiṅgulakena “bārāṇasirañño aggamahesiyā pajā”ti likhitvā bandhiṃsu.",
  "atk-s0501a:791_13": "Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.",
  "atk-s0501a:792_0": "Tena ca samayena aññataro tāpaso gopālakulaṃ nissāya gaṅgātīre viharati.",
  "atk-s0501a:792_1": "So pātova gaṅgaṃ otaranto bhājanaṃ āgacchantaṃ disvā paṃsukūlasaññāya aggahesi.",
  "atk-s0501a:792_2": "Tato tattha taṃ akkharapaṭṭakaṃ rājamuddikālañchanañca disvā muñcitvā taṃ maṃsapesiṃ addasa,",
  "atk-s0501a:792_3": "disvānassa etadahosi “siyā gabbho,",
  "atk-s0501a:792_4": "tathā hissa duggandhapūtibhāvo natthī”ti.",
  "atk-s0501a:792_5": "Taṃ assamaṃ netvā suddhe okāse ṭhapesi.",
  "atk-s0501a:792_6": "Atha aḍḍhamāsaccayena dve maṃsapesiyo ahesuṃ.",
  "atk-s0501a:792_7": "Tāpaso disvā sādhutaraṃ ṭhapesi,",
  "atk-s0501a:792_8": "tato puna aḍḍhamāsaccayena ekamekissā pesiyā hatthapādasīsānamatthāya pañca pañca piḷakā uṭṭhahiṃsu.",
  "atk-s0501a:792_9": "Tāpaso disvā puna sādhutaraṃ ṭhapesi.",
  "atk-s0501a:792_10": "Atha aḍḍhamāsaccayena ekā maṃsapesi suvaṇṇabimbasadiso dārako,",
  "atk-s0501a:792_11": "ekā dārikā ahosi.",
  "atk-s0501a:792_12": "Tesu tāpasassa puttasineho uppajji.",
  "atk-s0501a:792_13": "Aṅguṭṭhakato cassa khīraṃ nibbatti.",
  "atk-s0501a:792_14": "Tato pabhuti ca khīrabhattaṃ labhati,",
  "atk-s0501a:792_15": "so bhattaṃ bhuñjitvā khīraṃ dārakānaṃ mukhe āsiñcati.",
  "atk-s0501a:792_16": "Tesaṃ yaṃ yaṃ udaraṃ paviṭṭhaṃ,",
  "atk-s0501a:792_17": "taṃ sabbaṃ maṇibhājanagataṃ viya dissati.",
  "atk-s0501a:792_18": "Evaṃ licchavī ahesuṃ.",
  "atk-s0501a:792_19": "Apare panāhu “sibbetvā ṭhapitā viya nesaṃ aññamaññaṃ līnā chavi ahosī”ti.",
  "atk-s0501a:792_20": "Evaṃ te nicchavitāya vā līnacchavitāya vā licchavīti paññāyiṃsu.",
  "atk-s0501a:793_0": "Tāpaso dārake posento ussūre gāmaṃ piṇḍāya pavisati,",
  "atk-s0501a:793_1": "atidivā paṭikkamati.",
  "atk-s0501a:793_2": "Tassa taṃ byāpāraṃ ñatvā gopālakā āhaṃsu, “bhante,",
  "atk-s0501a:793_3": "pabbajitānaṃ dārakaposanaṃ palibodho,",
  "atk-s0501a:793_4": "amhākaṃ dārake detha,",
  "atk-s0501a:793_5": "mayaṃ posessāma,",
  "atk-s0501a:793_6": "tumhe attano kammaṃ karothā”ti.",
  "atk-s0501a:793_7": "Tāpaso “sādhū”ti paṭissuṇi.",
  "atk-s0501a:793_8": "Gopālakā dutiyadivase maggaṃ samaṃ katvā pupphehi okiritvā dhajapaṭākaṃ ussāpetvā tūriyehi vajjamānehi assamaṃ āgatā.",
  "atk-s0501a:793_9": "Tāpaso “mahāpuññā dārakā,",
  "atk-s0501a:793_10": "appamādena vaḍḍhetha,",
  "atk-s0501a:793_11": "vaḍḍhetvā ca aññamaññaṃ āvāhavivāhaṃ karotha,",
  "atk-s0501a:793_12": "pañcagorasena rājānaṃ tosetvā bhūmibhāgaṃ gahetvā nagaraṃ māpetha,",
  "atk-s0501a:793_13": "tattha kumāraṃ abhisiñcathā”ti vatvā dārake adāsi.",
  "atk-s0501a:793_14": "Te “sādhū”ti paṭissuṇitvā dārake netvā posesuṃ.",
  "atk-s0501a:794_0": "Dārakā vuḍḍhimanvāya kīḷantā vivādaṭṭhānesu aññe gopāladārake hatthenapi pādenapi paharanti,",
  "atk-s0501a:794_1": "te rodanti.",
  "atk-s0501a:794_2": "“Kissa rodathā”ti ca mātāpitūhi vuttā “ime nimmātāpitikā tāpasapositā amhe atīva paharantī”ti vadanti.",
  "atk-s0501a:794_3": "Tato tesaṃ mātāpitaro “ime dārakā aññe dārake viheṭhenti dukkhāpenti,",
  "atk-s0501a:794_4": "na ime saṅgahetabbā,",
  "atk-s0501a:794_5": "vajjitabbā ime”ti āhaṃsu.",
  "atk-s0501a:794_6": "Tato pabhuti kira so padeso “vajjī”ti vuccati,",
  "atk-s0501a:794_7": "tiyojanasataṃ parimāṇena.",
  "atk-s0501a:794_8": "Atha taṃ padesaṃ gopālakā rājānaṃ tosetvā aggahesuṃ.",
  "atk-s0501a:794_9": "Tattheva nagaraṃ māpetvā soḷasavassuddesikaṃ kumāraṃ abhisiñcitvā rājānaṃ akaṃsu.",
  "atk-s0501a:794_10": "Tāya cassa dārikāya saddhiṃ vāreyyaṃ katvā katikaṃ akaṃsu “na bāhirato dārikā ānetabbā,",
  "atk-s0501a:794_11": "ito dārikā na kassaci dātabbā”ti.",
  "atk-s0501a:794_12": "Tesaṃ paṭhamasaṃvāsena dve dārakā jātā dhītā ca putto ca,",
  "atk-s0501a:794_13": "evaṃ soḷasakkhattuṃ dve dve jātā.",
  "atk-s0501a:794_14": "Tato tesaṃ dārakānaṃ yathākkamaṃ vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontaṃ",
  "atk-s0501a:794_15": "taṃ nagaraṃ tikkhattuṃ gāvutantarena gāvutantarena pākārena parikkhipiṃsu,",
  "atk-s0501a:794_16": "tassa punappunaṃ visālīkatattā vesālītveva nāmaṃ jātaṃ.",
  "atk-s0501a:794_17": "Idaṃ vesālivatthu.",
  "atk-s0501a:795_0": "Bhagavato nimantanaṃ",
  "atk-s0501a:796_0": "Ayaṃ pana vesālī bhagavato uppannakāle iddhā vepullappattā ahosi.",
  "atk-s0501a:796_1": "Tattha hi rājūnaṃyeva satta sahassāni satta satāni satta ca rājāno ahesuṃ.",
  "atk-s0501a:796_2": "Tathā yuvarājasenāpatibhaṇḍāgārikappabhutīnaṃ. Yathāha –",
  "atk-s0501a:797_0": "“Tena kho pana samayena vesālī iddhā ceva hoti phītā ca bahujanā ākiṇṇamanussā subhikkhā ca,",
  "atk-s0501a:797_1": "satta ca pāsādasahassāni satta ca pāsādasatāni satta ca pāsādā,",
  "atk-s0501a:797_2": "satta ca kūṭāgārasahassāni satta ca kūṭāgārasatāni satta ca kūṭāgārāni,",
  "atk-s0501a:797_3": "satta ca ārāmasahassāni satta ca ārāmasatāni satta ca ārāmā,",
  "atk-s0501a:797_4": "satta ca pokkharaṇisahassāni satta ca pokkharaṇisatāni satta ca pokkharaṇiyo”ti.",
  "atk-s0501a:798_0": "Sā aparena samayena dubbhikkhā ahosi dubbuṭṭhikā dussassā.",
  "atk-s0501a:798_1": "Paṭhamaṃ duggatamanussā maranti,",
  "atk-s0501a:798_2": "te bahiddhā chaḍḍenti.",
  "atk-s0501a:798_3": "Matamanussānaṃ kuṇapagandhena amanussā nagaraṃ pavisiṃsu,",
  "atk-s0501a:798_4": "tato bahutarā maranti.",
  "atk-s0501a:798_5": "Tāya paṭikūlatāya sattānaṃ ahivātarogo uppajji.",
  "atk-s0501a:798_6": "Iti tīhi dubbhikkhaamanussarogabhayehi upaddutā vesālinagaravāsino upasaṅkamitvā rājānaṃ āhaṃsu,",
  "atk-s0501a:798_7": "“mahārāja,",
  "atk-s0501a:798_8": "imasmiṃ nagare tividhaṃ bhayamuppannaṃ,",
  "atk-s0501a:798_9": "ito pubbe yāva sattamā rājakulaparivaṭṭā evarūpaṃ anuppannapubbaṃ,",
  "atk-s0501a:798_10": "tumhākaṃ maññe adhammikattena taṃ etarahi uppanna”nti.",
  "atk-s0501a:798_11": "Rājā sabbe santhāgāre sannipātāpetvā “mayhaṃ adhammikabhāvaṃ vicinathā”ti āha.",
  "atk-s0501a:798_12": "Te sabbaṃ paveṇiṃ vicinantā na kiñci addasaṃsu.",
  "atk-s0501a:799_0": "Tato rañño dosamadisvā “idaṃ bhayaṃ amhākaṃ kathaṃ vūpasameyyā”ti cintesuṃ.",
  "atk-s0501a:799_1": "Tattha ekacce cha satthāre apadisiṃsu “etehi okkantamatte vūpasamessatī”ti.",
  "atk-s0501a:799_2": "Ekacce āhaṃsu –",
  "atk-s0501a:799_3": "“buddho kira loke uppanno,",
  "atk-s0501a:799_4": "so bhagavā sabbasattahitāya dhammaṃ deseti mahiddhiko mahānubhāvo,",
  "atk-s0501a:799_5": "tena okkantamatte sabbabhayāni vūpasameyyu”nti.",
  "atk-s0501a:799_6": "Tena te attamanā hutvā “kahaṃ pana so bhagavā etarahi viharati,",
  "atk-s0501a:799_7": "amhehi pesito na āgaccheyyā”ti āhaṃsu.",
  "atk-s0501a:799_8": "Athāpare āhaṃsu –",
  "atk-s0501a:799_9": "“buddhā nāma anukampakā,",
  "atk-s0501a:799_10": "kissa nāgaccheyyuṃ,",
  "atk-s0501a:799_11": "so pana bhagavā etarahi rājagahe viharati,",
  "atk-s0501a:799_12": "rājā bimbisāro taṃ upaṭṭhahati,",
  "atk-s0501a:799_13": "so āgantuṃ na dadeyyā”ti.",
  "atk-s0501a:799_14": "“Tena hi rājānaṃ saññāpetvā āneyyāmā”ti dve licchavirājāno mahatā balakāyena pahūtaṃ paṇṇākāraṃ datvā",
  "atk-s0501a:799_15": "rañño santikaṃ pesiṃsu “bimbisāraṃ saññāpetvā bhagavantaṃ ānethā”ti.",
  "atk-s0501a:799_16": "Te gantvā rañño paṇṇākāraṃ datvā taṃ pavattiṃ nivedetvā,",
  "atk-s0501a:799_17": "“mahārāja,",
  "atk-s0501a:799_18": "bhagavantaṃ amhākaṃ nagaraṃ pesehī”ti āhaṃsu.",
  "atk-s0501a:799_19": "Rājā na sampaṭicchi,",
  "atk-s0501a:799_20": "“tumheyeva jānāthā”ti āha.",
  "atk-s0501a:799_21": "Te bhagavantaṃ upasaṅkamitvā vanditvā evamāhaṃsu – “bhante,",
  "atk-s0501a:799_22": "amhākaṃ nagare tīṇi bhayāni uppannāni,",
  "atk-s0501a:799_23": "sace bhagavā āgaccheyya,",
  "atk-s0501a:799_24": "sotthi no bhaveyyā”ti.",
  "atk-s0501a:799_25": "Bhagavā āvajjetvā “vesāliyaṃ ratanasutte vutte sā rakkhā koṭisatasahassaṃ cakkavāḷānaṃ pharissati,",
  "atk-s0501a:799_26": "suttapariyosāne caturāsītiyā pāṇasahassānaṃ dhammābhisamayo bhavissatī”ti adhivāsesi.",
  "atk-s0501a:799_27": "Atha rājā bimbisāro bhagavato adhivāsanaṃ sutvā “bhagavatā vesāligamanaṃ adhivāsita”nti nagare ghosanaṃ kārāpetvā bhagavantaṃ upasaṅkamitvā āha – “kiṃ, bhante,",
  "atk-s0501a:799_28": "sampaṭicchatha vesāligamana”nti? Āma,",
  "atk-s0501a:799_29": "mahārājāti. Tena hi, bhante,",
  "atk-s0501a:799_30": "tāva āgametha,",
  "atk-s0501a:799_31": "yāva maggaṃ paṭiyādemīti.",
  "atk-s0501a:800_0": "Atha kho rājā bimbisāro rājagahassa ca gaṅgāya ca antarā pañcayojanabhūmiṃ samaṃ katvā yojane yojane vihāraṃ māpetvā bhagavato gamanakālaṃ paṭivedesi.",
  "atk-s0501a:800_1": "Bhagavā pañcahi bhikkhusatehi parivuto pāyāsi.",
  "atk-s0501a:800_2": "Rājā pañcayojanaṃ maggaṃ pañcavaṇṇehi pupphehi jāṇumattaṃ okirāpetvā dhajapaṭākapuṇṇaghaṭakadaliādīni",
  "atk-s0501a:800_3": "ussāpetvā bhagavato dve setacchattāni ekamekassa ca bhikkhussa ekamekaṃ ukkhipāpetvā saddhiṃ attano parivārena",
  "atk-s0501a:800_4": "pupphagandhādīhi pūjaṃ karonto ekekasmiṃ vihāre bhagavantaṃ vasāpetvā mahādānāni datvā pañcahi divasehi",
  "atk-s0501a:800_5": "gaṅgātīraṃ nesi.",
  "atk-s0501a:800_6": "Tattha sabbālaṅkārehi nāvaṃ alaṅkaronto vesālikānaṃ sāsanaṃ pesesi “āgato bhagavā,",
  "atk-s0501a:800_7": "maggaṃ paṭiyādetvā sabbe bhagavato paccuggamanaṃ karothā”ti.",
  "atk-s0501a:800_8": "Te “diguṇaṃ pūjaṃ karissāmā”ti vesāliyā ca gaṅgāya ca antarā tiyojanabhūmiṃ samaṃ katvā bhagavato cattāri",
  "atk-s0501a:800_9": "ekamekassa ca bhikkhussa dve dve setacchattāni sajjetvā pūjaṃ kurumānā gaṅgātīraṃ āgantvā aṭṭhaṃsu.",
  "atk-s0501a:801_0": "Atha bimbisāro dve nāvāyo saṅghaṭetvā maṇḍapaṃ katvā pupphadāmādīhi alaṅkaritvā tattha sabbaratanamayaṃ buddhāsanaṃ paññapesi,",
  "atk-s0501a:801_1": "bhagavā tattha nisīdi.",
  "atk-s0501a:801_2": "Pañca satā bhikkhūpi nāvaṃ āruhitvā yathānurūpaṃ nisīdiṃsu.",
  "atk-s0501a:801_3": "Rājā bhagavantaṃ anugacchanto galappamāṇaṃ udakaṃ ogāhetvā “yāva, bhante,",
  "atk-s0501a:801_4": "bhagavā āgacchati,",
  "atk-s0501a:801_5": "tāvāhaṃ idheva gaṅgātīre vasissāmī”ti vatvā nivatto.",
  "atk-s0501a:801_6": "Upari devatā yāva akaniṭṭhabhavanā pūjaṃ akaṃsu.",
  "atk-s0501a:801_7": "Heṭṭhāgaṅgānivāsino kambalassatarādayo nāgarājāno pūjaṃ akaṃsu.",
  "atk-s0501a:801_8": "Evaṃ mahatiyā pūjāya bhagavā yojanamattaṃ addhānaṃ gaṅgāya gantvā vesālikānaṃ sīmantaraṃ paviṭṭho.",
  "atk-s0501a:802_0": "Tato licchavirājāno bimbisārena katapūjāya diguṇaṃ karontā galappamāṇe udake bhagavantaṃ paccuggacchiṃsu.",
  "atk-s0501a:802_1": "Teneva khaṇena tena muhuttena vijjuppabhāvinaddhandhakāravisaṭakūṭo gaḷagaḷāyanto catūsu disāsu mahāmegho vuṭṭhāsi.",
  "atk-s0501a:802_2": "Atha bhagavatā paṭhamapāde gaṅgātīre nikkhittamatte pokkharavassaṃ vassi.",
  "atk-s0501a:802_3": "Ye temetukāmā,",
  "atk-s0501a:802_4": "te eva tementi,",
  "atk-s0501a:802_5": "atemetukāmā na tementi.",
  "atk-s0501a:802_6": "Sabbattha jāṇumattaṃ ūrumattaṃ kaṭimattaṃ galappamāṇaṃ udakaṃ vahati,",
  "atk-s0501a:802_7": "sabbakuṇapāni udakena gaṅgaṃ pavesitāni,",
  "atk-s0501a:802_8": "parisuddho bhūmibhāgo ahosi.",
  "atk-s0501a:803_0": "Licchavirājāno bhagavantaṃ antarā yojane yojane vāsāpetvā mahādānāni datvā tīhi divasehi diguṇaṃ pūjaṃ karontā vesāliṃ nayiṃsu.",
  "atk-s0501a:803_1": "Vesāliṃ sampatte bhagavati sakko devānamindo devasaṅghapurakkhato āgacchi.",
  "atk-s0501a:803_2": "Mahesakkhānaṃ devatānaṃ sannipātena amanussā yebhuyyena palāyiṃsu.",
  "atk-s0501a:803_3": "Bhagavā nagaradvāre ṭhatvā ānandattheraṃ āmantesi – “imaṃ, ānanda,",
  "atk-s0501a:803_4": "ratanasuttaṃ uggahetvā balikammūpakaraṇāni gahetvā licchavirājakumārehi saddhiṃ vesāliyā tipākārantare",
  "atk-s0501a:803_5": "vicaranto parittaṃ karohī”ti ratanasuttaṃ abhāsi.",
  "atk-s0501a:803_6": "“Evaṃ kena panetaṃ suttaṃ vuttaṃ, kadā, kattha,",
  "atk-s0501a:803_7": "kasmā ca vutta”nti etesaṃ pañhānaṃ vissajjanā vitthārena vesālivatthuto pabhuti porāṇehi vaṇṇīyati.",
  "atk-s0501a:804_0": "Evaṃ bhagavato vesāliṃ anuppattadivaseyeva vesālinagaradvāre tesaṃ upaddavānaṃ paṭighātatthāya vuttamidaṃ",
  "atk-s0501a:804_1": "ratanasuttaṃ uggahetvā āyasmā ānando parittatthāya bhāsamāno bhagavato pattena udakamādāya sabbanagaraṃ",
  "atk-s0501a:804_2": "abbhukkiranto anuvicari.",
  "atk-s0501a:804_3": "Yaṃ kiñcīti vuttamatte eva therena ye pubbe apalātā saṅkārakūṭabhittippadesādinissitā amanussā,",
  "atk-s0501a:804_4": "te catūhi dvārehi palāyiṃsu,",
  "atk-s0501a:804_5": "dvārāni anokāsāni ahesuṃ.",
  "atk-s0501a:804_6": "Tato ekacce dvāresu okāsaṃ alabhamānā pākāraṃ bhinditvā palātā.",
  "atk-s0501a:804_7": "Amanussesu gatamattesu manussānaṃ gattesu rogo vūpasanto.",
  "atk-s0501a:804_8": "Te nikkhamitvā sabbapupphagandhādīhi theraṃ pūjesuṃ.",
  "atk-s0501a:804_9": "Mahājano nagaramajjhe santhāgāraṃ sabbagandhehi limpitvā vitānaṃ katvā sabbālaṅkārehi alaṅkaritvā tattha buddhāsanaṃ paññapetvā bhagavantaṃ ānesi.",
  "atk-s0501a:805_0": "Bhagavā santhāgāraṃ pavisitvā paññatte āsane nisīdi.",
  "atk-s0501a:805_1": "Bhikkhusaṅghopi kho rājāno manussā ca patirūpe patirūpe āsane nisīdiṃsu.",
  "atk-s0501a:805_2": "Sakkopi devānamindo dvīsu devalokesu devaparisāya saddhiṃ upanisīdi aññe ca devā,",
  "atk-s0501a:805_3": "ānandattheropi sabbaṃ vesāliṃ anuvicaranto rakkhaṃ katvā vesālinagaravāsīhi saddhiṃ āgantvā ekamantaṃ nisīdi.",
  "atk-s0501a:805_4": "Tattha bhagavā sabbesaṃ tadeva ratanasuttaṃ abhāsīti.",
  "atk-s0501a:806_0": "Ettāvatā ca yā “yena vuttaṃ yadā yattha,",
  "atk-s0501a:806_1": "yasmā cetaṃ imaṃ nayaṃ.",
  "atk-s0501a:806_2": "Pakāsetvānā”ti mātikā nikkhittā,",
  "atk-s0501a:806_3": "sā sabbappakārena vitthāritā hoti.",
  "atk-s0501a:807_0": "Yānīdhātigāthāvaṇṇanā",
  "atk-s0501a:808_0": "1.",
  "atk-s0501a:808_1": "Idāni “etassa karissāmatthavaṇṇana”nti vuttattā atthavaṇṇanā ārabbhate.",
  "atk-s0501a:808_2": "Apare pana vadanti “ādito pañceva gāthā bhagavatā vuttā,",
  "atk-s0501a:808_3": "sesā parittakaraṇasamaye ānandattherenā”ti.",
  "atk-s0501a:808_4": "Yathā vā tathā vā hotu,",
  "atk-s0501a:808_5": "kiṃ no imāya parikkhāya,",
  "atk-s0501a:808_6": "sabbathāpi etassa ratanasuttassa karissāmatthavaṇṇanaṃ.",
  "atk-s0501a:809_0": "Yānīdha bhūtānīti paṭhamagāthā.",
  "atk-s0501a:809_1": "Tattha yānīti yādisāni appesakkhāni vā mahesakkhāni vā.",
  "atk-s0501a:809_2": "Idhāti imasmiṃ padese,",
  "atk-s0501a:809_3": "tasmiṃ khaṇe sannipātaṭṭhānaṃ sandhāyāha.",
  "atk-s0501a:809_4": "Bhūtānīti kiñcāpi bhūtasaddo “bhūtasmiṃ pācittiya”nti evamādīsu vijjamāne.",
  "atk-s0501a:809_5": "“Bhūtamidanti,",
  "atk-s0501a:809_6": "bhikkhave,",
  "atk-s0501a:809_7": "samanupassathā”ti evamādīsu khandhapañcake.",
  "atk-s0501a:809_8": "“Cattāro kho, bhikkhu,",
  "atk-s0501a:809_9": "mahābhūtā hetū”ti evamādīsu catubbidhe pathavīdhātvādirūpe.",
  "atk-s0501a:809_10": "“Yo ca kālaghaso bhūto”ti evamādīsu khīṇāsave.",
  "atk-s0501a:809_11": "“Sabbeva nikkhipissanti,",
  "atk-s0501a:809_12": "bhūtā loke samussaya”nti evamādīsu sabbasatte.",
  "atk-s0501a:809_13": "“Bhūtagāmapātabyatāyā”ti evamādīsu rukkhādike.",
  "atk-s0501a:809_14": "“Bhūtaṃ bhūtato sañjānātī”ti evamādīsu cātumahārājikānaṃ heṭṭhā sattanikāyaṃ upādāya vattati.",
  "atk-s0501a:809_15": "Idha pana avisesato amanussesu daṭṭhabbo.",
  "atk-s0501a:810_0": "Samāgatānīti sannipatitāni.",
  "atk-s0501a:810_1": "Bhummānīti bhūmiyaṃ nibbattāni. Vā-",
  "atk-s0501a:810_2": "iti vikappane.",
  "atk-s0501a:810_3": "Tena yānīdha bhummāni vā bhūtāni samāgatānīti imamekaṃ vikappaṃ katvā puna dutiyavikappaṃ kātuṃ “yāni va antalikkhe”ti āha.",
  "atk-s0501a:810_4": "Antalikkhe vā yāni bhūtāni nibbattāni,",
  "atk-s0501a:810_5": "tāni sabbāni idha samāgatānīti attho.",
  "atk-s0501a:810_6": "Ettha ca yāmato yāva akaniṭṭhaṃ,",
  "atk-s0501a:810_7": "tāva nibbattāni bhūtāni ākāse pātubhūtavimānesu nibbattattā “antalikkhe bhūtānī”ti veditabbāni.",
  "atk-s0501a:810_8": "Tato heṭṭhā sineruto pabhuti yāva bhūmiyaṃ rukkhalatādīsu adhivatthāni pathaviyañca nibbattāni bhūtāni,",
  "atk-s0501a:810_9": "tāni sabbāni bhūmiyaṃ bhūmipaṭibaddhesu ca rukkhalatāpabbatādīsu nibbattattā “bhummāni bhūtānī”ti veditabbāni.",
  "atk-s0501a:811_0": "Evaṃ bhagavā sabbāneva amanussabhūtāni “bhummāni vā yāni va antalikkhe”ti dvīhi padehi vikappetvā puna",
  "atk-s0501a:811_1": "ekena padena pariggahetvā dassetuṃ “sabbeva bhūtā sumanā bhavantū”ti āha.",
  "atk-s0501a:811_2": "Sabbeti anavasesā.",
  "atk-s0501a:811_3": "Evāti avadhāraṇe,",
  "atk-s0501a:811_4": "ekampi anapanetvāti adhippāyo.",
  "atk-s0501a:811_5": "Bhūtāti amanussā.",
  "atk-s0501a:811_6": "Sumanā bhavantūti sukhitamanā pītisomanassajātā bhavantu.",
  "atk-s0501a:811_7": "Athopīti kiccantarasanniyojanatthaṃ vākyopādāne nipātadvayaṃ.",
  "atk-s0501a:811_8": "Sakkacca suṇantu bhāsitanti aṭṭhiṃ katvā manasikatvā sabbaṃ cetasā samannāharitvā dibbasampattilokuttarasukhāvahaṃ mama desanaṃ suṇantu.",
  "atk-s0501a:812_0": "Evamettha bhagavā “yānīdha bhūtāni samāgatānī”ti aniyamitavacanena bhūtāni pariggahetvā puna “bhummāni",
  "atk-s0501a:812_1": "vā yāni va antalikkhe”ti dvidhā vikappetvā tato “sabbeva bhūtā”ti puna ekajjhaṃ katvā “sumanā bhavantū”ti",
  "atk-s0501a:812_2": "iminā vacanena āsayasampattiyaṃ niyojento “sakkacca suṇantu bhāsita”nti payogasampattiyaṃ,",
  "atk-s0501a:812_3": "tathā yonisomanasikārasampattiyaṃ paratoghosasampattiyañca,",
  "atk-s0501a:812_4": "tathā attasammāpaṇidhisappurisūpanissayasampattīsu samādhipaññāhetusampattīsu ca niyojento gāthaṃ samāpesi.",
  "atk-s0501a:813_0": "Tasmā hītigāthāvaṇṇanā",
  "atk-s0501a:814_0": "2.",
  "atk-s0501a:814_1": "Tasmā hi bhūtāti dutiyagāthā.",
  "atk-s0501a:814_2": "Tattha tasmāti kāraṇavacanaṃ.",
  "atk-s0501a:814_3": "Bhūtāti āmantanavacanaṃ.",
  "atk-s0501a:814_4": "Nisāmethāti suṇātha.",
  "atk-s0501a:814_5": "Sabbeti anavasesā.",
  "atk-s0501a:814_6": "Kiṃ vuttaṃ hoti?",
  "atk-s0501a:814_7": "Yasmā tumhe dibbaṭṭhānāni tattha upabhogaparibhogasampadañca pahāya dhammassavanatthaṃ idha samāgatā,",
  "atk-s0501a:814_8": "na naṭanaccanādidassanatthaṃ,",
  "atk-s0501a:814_9": "tasmā hi bhūtā nisāmetha sabbeti.",
  "atk-s0501a:814_10": "Atha vā “sumanā bhavantu,",
  "atk-s0501a:814_11": "sakkacca suṇantū”ti vacanena tesaṃ sumanabhāvaṃ sakkaccaṃ sotukamyatañca disvā āha “yasmā tumhe sumanabhāvena",
  "atk-s0501a:814_12": "attasammāpaṇidhiyonisomanasikārāsayasuddhīhi sakkaccaṃ sotukamyatāya sappurisūpanissayaparatoghosapadaṭṭhānato",
  "atk-s0501a:814_13": "payogasuddhīhi ca yuttā,",
  "atk-s0501a:814_14": "tasmā hi bhūtā nisāmetha sabbe”ti.",
  "atk-s0501a:814_15": "Atha vā yaṃ purimagāthāya ante “bhāsita”nti vuttaṃ,",
  "atk-s0501a:814_16": "taṃ kāraṇabhāvena apadisanto āha “yasmā mama bhāsitaṃ nāma atidullabhaṃ aṭṭhakkhaṇaparivajjitassa khaṇassa dullabhattā,",
  "atk-s0501a:814_17": "anekānisaṃsañca paññākaruṇāguṇena pavattattā,",
  "atk-s0501a:814_18": "tañcāhaṃ vattukāmo ‘suṇantu bhāsita’nti avocaṃ,",
  "atk-s0501a:814_19": "tasmā hi bhūtā nisāmetha sabbe”ti.",
  "atk-s0501a:814_20": "Idaṃ iminā gāthāpadena vuttaṃ hoti.",
  "atk-s0501a:815_0": "Evametaṃ kāraṇaṃ niropento attano bhāsitanisāmane niyojetvā nisāmetabbaṃ vattumāraddho “mettaṃ karotha mānusiyā pajāyā”ti.",
  "atk-s0501a:815_1": "Tassattho –",
  "atk-s0501a:815_2": "yāyaṃ tīhi upaddavehi upaddutā mānusī pajā,",
  "atk-s0501a:815_3": "tassā mānusiyā pajāya mettaṃ mittabhāvaṃ hitajjhāsayataṃ paccupaṭṭhapethāti.",
  "atk-s0501a:815_4": "Keci pana “mānusikaṃ paja”nti paṭhanti,",
  "atk-s0501a:815_5": "taṃ bhummatthāsambhavā na yujjati.",
  "atk-s0501a:815_6": "Yampi aññe atthaṃ vaṇṇayanti,",
  "atk-s0501a:815_7": "sopi na yujjati.",
  "atk-s0501a:815_8": "Adhippāyo panettha –",
  "atk-s0501a:815_9": "nāhaṃ buddhoti issariyabalena vadāmi,",
  "atk-s0501a:815_10": "api tu yaṃ tumhākañca imissā ca mānusiyā pajāya hitatthaṃ vadāmi “mettaṃ karotha mānusiyā pajāyā”ti.",
  "atk-s0501a:815_11": "Ettha ca –",
  "atk-s0501a:816_0": "“Ye sattasaṇḍaṃ pathaviṃ vijetvā,",
  "atk-s0501a:817_0": "Rājisayo yajamānānupariyagā;",
  "atk-s0501a:818_0": "Assamedhaṃ purisamedhaṃ,",
  "atk-s0501a:819_0": "Sammāpāsaṃ vājapeyyaṃ niraggaḷaṃ.",
  "atk-s0501a:820_0": "“Mettassa cittassa subhāvitassa,",
  "atk-s0501a:821_0": "Kalampi te nānubhavanti soḷasiṃ;",
  "atk-s0501a:822_0": "Ekampi ce pāṇamaduṭṭhacitto,",
  "atk-s0501a:823_0": "Mettāyati kusalo tena hoti.",
  "atk-s0501a:824_0": "“Sabbe ca pāṇe manasānukampī, pahūtamariyo pakaroti puñña”nti. –",
  "atk-s0501a:825_0": "Evamādīnaṃ suttānaṃ ekādasānisaṃsānañca vasena ye mettaṃ karonti, etesaṃ mettā hitāti veditabbā.",
  "atk-s0501a:826_0": "“Devatānukampito poso, sadā bhadrāni passatī”ti. –",
  "atk-s0501a:827_0": "Evamādīnaṃ suttānaṃ vasena yesu kayirati, tesampi hitāti veditabbā.",
  "atk-s0501a:828_0": "Evaṃ ubhayesampi hitabhāvaṃ dassento “mettaṃ karotha mānusiyā”ti vatvā idāni upakārampi dassento āha “divā ca ratto ca haranti ye baliṃ,",
  "atk-s0501a:828_1": "tasmā hi ne rakkhatha appamattā”ti.",
  "atk-s0501a:828_2": "Tassattho –",
  "atk-s0501a:828_3": "ye manussā cittakammakaṭṭhakammādīhipi devatā katvā cetiyarukkhādīni ca upasaṅkamitvā devatā uddissa divā baliṃ karonti,",
  "atk-s0501a:828_4": "kālapakkhādīsu ca rattiṃ baliṃ karonti,",
  "atk-s0501a:828_5": "salākabhattādīni vā datvā ārakkhadevatā upādāya yāva brahmadevatānaṃ pattidānaniyyātanena divā baliṃ karonti,",
  "atk-s0501a:828_6": "chattāropanadīpamālāya sabbarattikadhammassavanādīni kārāpetvā pattidānaniyyātanena ca rattiṃ baliṃ karonti,",
  "atk-s0501a:828_7": "te kathaṃ na rakkhitabbā?",
  "atk-s0501a:828_8": "Yato evaṃ divā ca ratto ca tumhe uddissa karonti ye baliṃ,",
  "atk-s0501a:828_9": "tasmā hi ne rakkhatha;",
  "atk-s0501a:828_10": "tasmā balikammakaraṇāpi te manusse rakkhatha gopayatha,",
  "atk-s0501a:828_11": "ahitaṃ nesaṃ apanetha,",
  "atk-s0501a:828_12": "hitaṃ upanetha appamattā hutvā taṃ kataññubhāvaṃ hadaye katvā niccamanussarantāti.",
  "atk-s0501a:829_0": "Yaṃkiñcītigāthāvaṇṇanā",
  "atk-s0501a:830_0": "3.",
  "atk-s0501a:830_1": "Evaṃ devatāsu manussānaṃ upakārakabhāvaṃ dassetvā tesaṃ upaddavavūpasamanatthaṃ buddhādiguṇappakāsanena",
  "atk-s0501a:830_2": "ca devamanussānaṃ dhammassavanatthaṃ “yaṃkiñci vitta”ntiādinā nayena saccavacanaṃ payuñjitumāraddho.",
  "atk-s0501a:830_3": "Tattha yaṃkiñcīti aniyamitavasena anavasesaṃ pariyādiyati yaṃkiñci tattha tattha vohārūpagaṃ.",
  "atk-s0501a:830_4": "Vittanti dhanaṃ.",
  "atk-s0501a:830_5": "Tañhi vittiṃ janetīti vittaṃ.",
  "atk-s0501a:830_6": "Idha vāti manussalokaṃ niddisati.",
  "atk-s0501a:830_7": "Huraṃ vāti tato paraṃ avasesalokaṃ,",
  "atk-s0501a:830_8": "tena ca ṭhapetvā manusse sabbalokaggahaṇe patte “saggesu vā”ti parato vuttattā ṭhapetvā manusse ca sagge",
  "atk-s0501a:830_9": "ca avasesānaṃ nāgasupaṇṇādīnaṃ gahaṇaṃ veditabbaṃ.",
  "atk-s0501a:831_0": "Evaṃ imehi dvīhi padehi yaṃ manussānaṃ vohārūpagaṃ alaṅkāraparibhogūpagañca jātarūparajatamuttāmaṇiveḷuriyapavāḷalohitaṅkamasāragallādikaṃ,",
  "atk-s0501a:831_1": "yañca muttāmaṇivālukatthatāya bhūmiyā ratanamayavimānesu anekayojanasatavitthatesu bhavanesu uppannānaṃ nāgasupaṇṇādīnaṃ vittaṃ,",
  "atk-s0501a:831_2": "taṃ niddiṭṭhaṃ hoti.",
  "atk-s0501a:831_3": "Saggesu vāti kāmāvacararūpāvacaradevalokesu.",
  "atk-s0501a:831_4": "Te hi sobhanena kammena ajīyantīti saggā.",
  "atk-s0501a:831_5": "Suṭṭhu aggātipi saggā.",
  "atk-s0501a:831_6": "Yanti yaṃ sasāmikaṃ vā asāmikaṃ vā.",
  "atk-s0501a:831_7": "Ratananti ratiṃ nayati vahati janayati vaḍḍhetīti ratanaṃ.",
  "atk-s0501a:831_8": "Yaṃkiñci cittīkataṃ mahagghaṃ atulaṃ dullabhadassanaṃ anomasattaparibhogañca,",
  "atk-s0501a:831_9": "tassetaṃ adhivacanaṃ. Yathāha –",
  "atk-s0501a:832_0": "“Cittīkataṃ mahagghañca, atulaṃ dullabhadassanaṃ;",
  "atk-s0501a:833_0": "Anomasattaparibhogaṃ, ratanaṃ tena vuccatī”ti.",
  "atk-s0501a:834_0": "Paṇītanti uttamaṃ seṭṭhaṃ atappakaṃ.",
  "atk-s0501a:834_1": "Evaṃ iminā gāthāpadena yaṃ saggesu anekayojanasatappamāṇasabbaratanamayavimānasudhammavejayantappabhutīsu sasāmikaṃ,",
  "atk-s0501a:834_2": "yañca buddhuppādavirahena apāyameva paripūrentesu sattesu suññavimānappaṭibaddhaṃ asāmikaṃ,",
  "atk-s0501a:834_3": "yaṃ vā panaññampi pathavimahāsamuddahimavantādinissitamasāmikaṃ ratanaṃ,",
  "atk-s0501a:834_4": "taṃ niddiṭṭhaṃ hoti.",
  "atk-s0501a:835_0": "Na no samaṃ atthi tathāgatenāti na-",
  "atk-s0501a:835_1": "iti paṭisedhe. No-",
  "atk-s0501a:835_2": "iti avadhāraṇe.",
  "atk-s0501a:835_3": "Samanti tulyaṃ.",
  "atk-s0501a:835_4": "Atthīti vijjati.",
  "atk-s0501a:835_5": "Tathāgatenāti buddhena.",
  "atk-s0501a:835_6": "Kiṃ vuttaṃ hoti?",
  "atk-s0501a:835_7": "Yaṃ etaṃ vittañca ratanañca pakāsitaṃ,",
  "atk-s0501a:835_8": "ettha ekampi buddharatanena sadisaṃ ratanaṃ nevatthi.",
  "atk-s0501a:835_9": "Yampi hi taṃ cittīkataṭṭhena ratanaṃ,",
  "atk-s0501a:835_10": "seyyathidaṃ –",
  "atk-s0501a:835_11": "rañño cakkavattissa cakkaratanaṃ maṇiratanañca,",
  "atk-s0501a:835_12": "yamhi uppanne mahājano na aññattha cittīkāraṃ karoti,",
  "atk-s0501a:835_13": "na koci pupphagandhādīni gahetvā yakkhaṭṭhānaṃ vā bhūtaṭṭhānaṃ vā gacchati,",
  "atk-s0501a:835_14": "sabbopi jano cakkaratanamaṇiratanameva cittīkāraṃ karoti pūjeti,",
  "atk-s0501a:835_15": "taṃ taṃ varaṃ pattheti,",
  "atk-s0501a:835_16": "patthitapatthitañcassa ekaccaṃ samijjhati,",
  "atk-s0501a:835_17": "tampi ratanaṃ buddharatanena samaṃ natthi.",
  "atk-s0501a:835_18": "Yadi hi cittīkataṭṭhena ratanaṃ,",
  "atk-s0501a:835_19": "tathāgatova ratanaṃ.",
  "atk-s0501a:835_20": "Tathāgate hi uppanne ye keci mahesakkhā devamanussā na te aññatra cittīkāraṃ karonti,",
  "atk-s0501a:835_21": "na kañci aññaṃ pūjenti.",
  "atk-s0501a:835_22": "Tathā hi brahmā sahampati sinerumattena ratanadāmena tathāgataṃ pūjesi,",
  "atk-s0501a:835_23": "yathābalañca aññe devā manussā ca bimbisārakosalarājaanāthapiṇḍikādayo.",
  "atk-s0501a:835_24": "Parinibbutampi bhagavantaṃ uddissa channavutikoṭidhanaṃ vissajjetvā asokamahārājā sakalajambudīpe caturāsīti vihārasahassāni patiṭṭhāpesi,",
  "atk-s0501a:835_25": "ko pana vādo aññesaṃ cittīkārānaṃ.",
  "atk-s0501a:835_26": "Apica kassaññassa parinibbutassāpi jātibodhidhammacakkappavattanaparinibbānaṭṭhānāni paṭimācetiyādīni",
  "atk-s0501a:835_27": "vā uddissa evaṃ cittīkāragarukāro pavattati yathā bhagavato.",
  "atk-s0501a:835_28": "Evaṃcittīkataṭṭhenāpi tathāgatasamaṃ ratanaṃ natthi.",
  "atk-s0501a:836_0": "Tathā yampi taṃ mahagghaṭṭhena ratanaṃ.",
  "atk-s0501a:836_1": "Seyyathidaṃ –",
  "atk-s0501a:836_2": "kāsikaṃ vatthaṃ. Yathāha –",
  "atk-s0501a:836_3": "“jiṇṇampi,",
  "atk-s0501a:836_4": "bhikkhave,",
  "atk-s0501a:836_5": "kāsikaṃ vatthaṃ vaṇṇavantañceva hoti sukhasamphassañca mahagghañcā”ti,",
  "atk-s0501a:836_6": "tampi buddharatanena samaṃ natthi.",
  "atk-s0501a:836_7": "Yadi hi mahagghaṭṭhena ratanaṃ,",
  "atk-s0501a:836_8": "tathāgatova ratanaṃ.",
  "atk-s0501a:836_9": "Tathāgato hi yesaṃ paṃsukampi paṭiggaṇhāti,",
  "atk-s0501a:836_10": "tesaṃ taṃ mahapphalaṃ hoti mahānisaṃsaṃ seyyathāpi asokarañño,",
  "atk-s0501a:836_11": "idamassa mahagghatāya.",
  "atk-s0501a:836_12": "Evaṃ mahagghatāvacanena cettha dosābhāvasādhakaṃ idaṃ suttapadaṃ veditabbaṃ –",
  "atk-s0501a:837_0": "“Yesaṃ kho pana so paṭiggaṇhāti cīvarapiṇḍapātasenāsanagilānapaccayabhesajjaparikkhāraṃ,",
  "atk-s0501a:837_1": "tesaṃ taṃ mahapphalaṃ hoti mahānisaṃsaṃ.",
  "atk-s0501a:837_2": "Idamassa mahagghatāya vadāmi.",
  "atk-s0501a:837_3": "Seyyathāpi taṃ,",
  "atk-s0501a:837_4": "bhikkhave,",
  "atk-s0501a:837_5": "kāsikaṃ vatthaṃ mahagghaṃ,",
  "atk-s0501a:837_6": "tathūpamāhaṃ,",
  "atk-s0501a:837_7": "bhikkhave,",
  "atk-s0501a:837_8": "imaṃ puggalaṃ vadāmī”ti.",
  "atk-s0501a:838_0": "Evaṃ mahagghaṭṭhenapi tathāgatasamaṃ ratanaṃ natthi.",
  "atk-s0501a:839_0": "Tathā yampi taṃ atulaṭṭhena ratanaṃ.",
  "atk-s0501a:839_1": "Seyyathidaṃ –",
  "atk-s0501a:839_2": "rañño cakkavattissa cakkaratanaṃ uppajjati indanīlamaṇimayanābhi sattaratanamayasahassāraṃ pavāḷamayanemi rattasuvaṇṇamayasandhi,",
  "atk-s0501a:839_3": "yassa dasannaṃ dasannaṃ arānamupari ekaṃ muṇḍāraṃ hoti vātaṃ gahetvā saddakaraṇatthaṃ,",
  "atk-s0501a:839_4": "yena kato saddo sukusalappatāḷitapañcaṅgikatūriyasaddo viya hoti,",
  "atk-s0501a:839_5": "yassa nābhiyā ubhosu passesu dve sīhamukhāni honti,",
  "atk-s0501a:839_6": "abbhantaraṃ sakaṭacakkasseva susiraṃ.",
  "atk-s0501a:839_7": "Tassa kattā vā kāretā vā natthi,",
  "atk-s0501a:839_8": "kammapaccayena ututo samuṭṭhāti.",
  "atk-s0501a:839_9": "Yaṃ rājā dasavidhaṃ cakkavattivattaṃ pūretvā tadahuposathe puṇṇamadivase sīsaṃnhāto uposathiko uparipāsādavaragato",
  "atk-s0501a:839_10": "sīlāni sodhento nisinno puṇṇacandaṃ viya sūriyaṃ viya ca uṭṭhentaṃ passati,",
  "atk-s0501a:839_11": "yassa dvādasayojanato saddo suyyati,",
  "atk-s0501a:839_12": "yojanato vaṇṇo dissati,",
  "atk-s0501a:839_13": "yaṃ mahājanena “dutiyo maññe cando sūriyo vā uṭṭhito”ti ativiya kotūhalajātena dissamānaṃ nagarassa upari",
  "atk-s0501a:839_14": "āgantvā rañño antepurassa pācīnapasse nātiuccaṃ nātinīcaṃ hutvā mahājanassa gandhapupphādīhi pūjetuṃ,",
  "atk-s0501a:839_15": "yuttaṭṭhāne akkhāhataṃ viya tiṭṭhati.",
  "atk-s0501a:840_0": "Tadeva anubandhamānaṃ hatthiratanaṃ uppajjati,",
  "atk-s0501a:840_1": "sabbaseto rattapādo sattappatiṭṭho iddhimā vehāsaṅgamo uposathakulā vā chaddantakulā vā āgacchati,",
  "atk-s0501a:840_2": "uposathakulā ca āgacchanto sabbajeṭṭho āgacchati,",
  "atk-s0501a:840_3": "chaddantakulā sabbakaniṭṭho sikkhitasikkho damathūpeto,",
  "atk-s0501a:840_4": "so dvādasayojanaṃ parisaṃ gahetvā sakalajambudīpaṃ anusaṃyāyitvā purepātarāsameva sakaṃ rājadhāniṃ āgacchati.",
  "atk-s0501a:841_0": "Tampi anubandhamānaṃ assaratanaṃ uppajjati,",
  "atk-s0501a:841_1": "sabbaseto rattapādo kāḷasīso muñjakeso valāhakassarājakulā āgacchati.",
  "atk-s0501a:841_2": "Sesamettha hatthiratanasadisameva.",
  "atk-s0501a:842_0": "Tampi anubandhamānaṃ maṇiratanaṃ uppajjati.",
  "atk-s0501a:842_1": "So hoti maṇi veḷuriyo subho jātimā aṭṭhaṃso suparikammakato āyāmato cakkanābhisadiso,",
  "atk-s0501a:842_2": "vepullapabbatā āgacchati.",
  "atk-s0501a:842_3": "So caturaṅgasamannāgatepi andhakāre rañño dhajaggaṃ gato yojanaṃ obhāseti,",
  "atk-s0501a:842_4": "yassobhāsena manussā “divā”ti maññamānā kammante payojenti,",
  "atk-s0501a:842_5": "antamaso kunthakipillikaṃ upādāya passanti.",
  "atk-s0501a:843_0": "Tampi anubandhamānaṃ itthiratanaṃ uppajjati,",
  "atk-s0501a:843_1": "pakatiaggamahesī vā hoti,",
  "atk-s0501a:843_2": "uttarakuruto vā āgacchati maddarājakulato vā,",
  "atk-s0501a:843_3": "atidīghatādichadosavivajjitā atikkantā mānusavaṇṇaṃ appattā dibbavaṇṇaṃ,",
  "atk-s0501a:843_4": "yassā rañño sītakāle uṇhāni gattāni honti,",
  "atk-s0501a:843_5": "uṇhakāle sītāni,",
  "atk-s0501a:843_6": "satadhā phoṭita tūlapicuno viya samphasso hoti,",
  "atk-s0501a:843_7": "kāyato candanagandho vāyati,",
  "atk-s0501a:843_8": "mukhato uppalagandho,",
  "atk-s0501a:843_9": "pubbuṭṭhāyinitādianekaguṇasamannāgatā ca hoti.",
  "atk-s0501a:844_0": "Tampi anubandhamānaṃ gahapatiratanaṃ uppajjati rañño pakatikammakāro seṭṭhi,",
  "atk-s0501a:844_1": "yassa cakkaratane uppannamatte dibbaṃ cakkhu pātubhavati,",
  "atk-s0501a:844_2": "yena samantato yojanamatte nidhiṃ passati asāmikampi sasāmikampi,",
  "atk-s0501a:844_3": "so rājānaṃ upasaṅkamitvā pavāreti “appossukko tvaṃ, deva, hohi,",
  "atk-s0501a:844_4": "ahaṃ te dhanena dhanakaraṇīyaṃ karissāmī”ti.",
  "atk-s0501a:845_0": "Tampi anubandhamānaṃ pariṇāyakaratanaṃ uppajjati rañño pakatijeṭṭhaputto.",
  "atk-s0501a:845_1": "Cakkaratane uppannamatte atirekapaññāveyyattiyena samannāgato hoti,",
  "atk-s0501a:845_2": "dvādasayojanāya parisāya cetasā cittaṃ parijānitvā niggahapaggahasamattho hoti,",
  "atk-s0501a:845_3": "so rājānaṃ upasaṅkamitvā pavāreti “appossukko tvaṃ, deva, hohi,",
  "atk-s0501a:845_4": "ahaṃ te rajjaṃ anusāsissāmī”ti.",
  "atk-s0501a:845_5": "Yaṃ vā panaññampi evarūpaṃ atulaṭṭhena ratanaṃ,",
  "atk-s0501a:845_6": "yassa na sakkā tulayitvā tīrayitvā aggho kātuṃ “sataṃ vā sahassaṃ vā agghati koṭiṃ vā”ti.",
  "atk-s0501a:845_7": "Tattha ekaratanampi buddharatanena samaṃ natthi.",
  "atk-s0501a:845_8": "Yadi hi atulaṭṭhena ratanaṃ,",
  "atk-s0501a:845_9": "tathāgatova ratanaṃ.",
  "atk-s0501a:845_10": "Tathāgato hi na sakkā sīlato vā samādhito vā paññādīnaṃ vā aññatarato kenaci tulayitvā tīrayitvā “ettakaguṇo",
  "atk-s0501a:845_11": "vā iminā samo vā sappaṭibhāgo vā”ti paricchindituṃ.",
  "atk-s0501a:845_12": "Evaṃ atulaṭṭhenapi tathāgatasamaṃ ratanaṃ natthi.",
  "atk-s0501a:846_0": "Tathā yampi taṃ dullabhadassanaṭṭhena ratanaṃ,",
  "atk-s0501a:846_1": "seyyathidaṃ dullabhapātubhāvo rājā cakkavatti,",
  "atk-s0501a:846_2": "cakkādīni ca tassa ratanāni,",
  "atk-s0501a:846_3": "tampi buddharatanena samaṃ natthi.",
  "atk-s0501a:846_4": "Yadi hi dullabhadassanaṭṭhena ratanaṃ,",
  "atk-s0501a:846_5": "tathāgatova ratanaṃ,",
  "atk-s0501a:846_6": "kuto cakkavattiādīnaṃ ratanattaṃ.",
  "atk-s0501a:846_7": "Tāni hi ekasmiṃyeva kappe anekāni uppajjanti.",
  "atk-s0501a:846_8": "Yasmā pana asaṅkhyeyyepi kappe tathāgatasuñño loko hoti,",
  "atk-s0501a:846_9": "tasmā tathāgatova kadāci karahaci uppajjanato dullabhadassano.",
  "atk-s0501a:846_10": "Vuttampi cetaṃ bhagavatā parinibbānasamaye –",
  "atk-s0501a:847_0": "“Devatā, ānanda,",
  "atk-s0501a:847_1": "ujjhāyanti ‘dūrā ca vatamha āgatā tathāgataṃ dassanāya,",
  "atk-s0501a:847_2": "kadāci karahaci tathāgatā loke uppajjanti arahanto sammāsambuddhā,",
  "atk-s0501a:847_3": "ajjeva rattiyā pacchime yāme tathāgatassa parinibbānaṃ bhavissati,",
  "atk-s0501a:847_4": "ayañca mahesakkho bhikkhu bhagavato purato ṭhito ovārento,",
  "atk-s0501a:847_5": "na mayaṃ labhāma pacchime kāle tathāgataṃ dassanāyā”’ti.",
  "atk-s0501a:848_0": "Evaṃ dullabhadassanaṭṭhenāpi tathāgatasamaṃ ratanaṃ natthi.",
  "atk-s0501a:849_0": "Tathā yampi taṃ anomasattaparibhogaṭṭhena ratanaṃ.",
  "atk-s0501a:849_1": "Seyyathidaṃ –",
  "atk-s0501a:849_2": "rañño cakkavattissa cakkaratanādi tañhi koṭisatasahassadhanānampi sattabhūmikapāsādavaratale vasantānampi",
  "atk-s0501a:849_3": "caṇḍālavenanesādarathakārapukkusādīnaṃ nīcakulikānaṃ omakapurisānaṃ supinantepi paribhogatthāya na nibbattati.",
  "atk-s0501a:849_4": "Ubhato sujātassa pana rañño khattiyasseva paripūritadasavidhacakkavattivattassa paribhogatthāya nibbattanato anomasattaparibhogaṃyeva hoti,",
  "atk-s0501a:849_5": "tampi buddharatanasamaṃ natthi.",
  "atk-s0501a:849_6": "Yadi hi anomasattaparibhogaṭṭhena ratanaṃ,",
  "atk-s0501a:849_7": "tathāgatova ratanaṃ.",
  "atk-s0501a:849_8": "Tathāgato hi loke omakasattasammatānaṃ anupanissayasampannānaṃ viparītadassanānaṃ pūraṇakassapādīnaṃ",
  "atk-s0501a:849_9": "channaṃ satthārānaṃ aññesañca evarūpānaṃ supinantepi aparibhogo.",
  "atk-s0501a:849_10": "Upanissayasampannānaṃ pana catuppadāyapi gāthāya pariyosāne arahattamadhigantuṃ samatthānaṃ nibbedhikañāṇadassanānaṃ",
  "atk-s0501a:849_11": "bāhiyadārucīriyappabhutīnaṃ aññesañca mahākulappasutānaṃ mahāsāvakānaṃ paribhogo,",
  "atk-s0501a:849_12": "te hi taṃ dassanānuttariyasavanānuttariyapāricariyānuttariyādīni sādhentā tathāgataṃ paribhuñjanti.",
  "atk-s0501a:849_13": "Evaṃ anomasattaparibhogaṭṭhenāpi tathāgatasamaṃ ratanaṃ natthi.",
  "atk-s0501a:850_0": "Yampi taṃ avisesato ratijananaṭṭhena ratanaṃ.",
  "atk-s0501a:850_1": "Seyyathidaṃ –",
  "atk-s0501a:850_2": "rañño cakkavattissa cakkaratanaṃ.",
  "atk-s0501a:850_3": "Tañhi disvāva rājā cakkavatti attamano hoti,",
  "atk-s0501a:850_4": "evampi taṃ rañño ratiṃ janeti.",
  "atk-s0501a:850_5": "Puna caparaṃ rājā cakkavatti vāmena hatthena suvaṇṇabhiṅkāraṃ gahetvā dakkhiṇena hatthena cakkaratanaṃ abbhukkirati “pavattatu bhavaṃ cakkaratanaṃ,",
  "atk-s0501a:850_6": "abhivijinātu bhavaṃ cakkaratana”nti.",
  "atk-s0501a:850_7": "Tato cakkaratanaṃ pañcaṅgikaṃ viya tūriyaṃ madhurassaraṃ niccharantaṃ ākāsena puratthimaṃ disaṃ gacchati,",
  "atk-s0501a:850_8": "anvadeva rājā,",
  "atk-s0501a:850_9": "cakkavatti cakkānubhāvena dvādasayojanavitthiṇṇāya caturaṅginiyā senāya nātiuccaṃ nātinīcaṃ uccarukkhānaṃ heṭṭhābhāgena,",
  "atk-s0501a:850_10": "nīcarukkhānaṃ uparibhāgena,",
  "atk-s0501a:850_11": "rukkhesu pupphaphalapallavādipaṇṇākāraṃ gahetvā āgatānaṃ hatthato paṇṇākārañca gaṇhanto “ehi kho,",
  "atk-s0501a:850_12": "mahārājā”ti evamādinā paramanipaccakārena āgate paṭirājāno “pāṇo na hantabbo”tiādinā nayena anusāsanto gacchati.",
  "atk-s0501a:850_13": "Yattha pana rājā bhuñjitukāmo vā divāseyyaṃ vā kappetukāmo hoti,",
  "atk-s0501a:850_14": "tattha cakkaratanaṃ ākāsā orohitvā udakādisabbakiccakkhame same bhūmibhāge akkhāhataṃ viya tiṭṭhati.",
  "atk-s0501a:850_15": "Puna rañño gamanacitte uppanne purimanayeneva saddaṃ karontaṃ gacchati,",
  "atk-s0501a:850_16": "taṃ sutvā dvādasayojanikāpi parisā ākāsena gacchati.",
  "atk-s0501a:850_17": "Cakkaratanaṃ anupubbena puratthimaṃ samuddaṃ ajjhogāhati,",
  "atk-s0501a:850_18": "tasmiṃ ajjhogāhante udakaṃ yojanappamāṇaṃ apagantvā bhittīkataṃ viya tiṭṭhati.",
  "atk-s0501a:850_19": "Mahājano yathākāmaṃ satta ratanāni gaṇhāti.",
  "atk-s0501a:850_20": "Puna rājā suvaṇṇabhiṅkāraṃ gahetvā “ito paṭṭhāya mama rajja”nti udakena abbhukkiritvā nivattati.",
  "atk-s0501a:850_21": "Senā purato hoti,",
  "atk-s0501a:850_22": "cakkaratanaṃ pacchato,",
  "atk-s0501a:850_23": "rājā majjhe.",
  "atk-s0501a:850_24": "Cakkaratanena osakkitosakkitaṭṭhānaṃ udakaṃ paripūrati.",
  "atk-s0501a:850_25": "Eteneva upāyena dakkhiṇapacchimuttarepi samudde gacchati.",
  "atk-s0501a:851_0": "Evaṃ catuddisaṃ anusaṃyāyitvā cakkaratanaṃ tiyojanappamāṇaṃ ākāsaṃ ārohati.",
  "atk-s0501a:851_1": "Tattha ṭhito rājā cakkaratanānubhāvena vijitavijayo pañcasataparittadīpapaṭimaṇḍitaṃ sattayojanasahassaparimaṇḍalaṃ pubbavidehaṃ,",
  "atk-s0501a:851_2": "tathā aṭṭhayojanasahassaparimaṇḍalaṃ uttarakuruṃ,",
  "atk-s0501a:851_3": "sattayojanasahassaparimaṇḍalaṃyeva aparagoyānaṃ,",
  "atk-s0501a:851_4": "dasayojanasahassaparimaṇḍalaṃ jambudīpañcāti evaṃ catumahādīpadvisahassaparittadīpapaṭimaṇḍitaṃ ekaṃ cakkavāḷaṃ suphullapuṇḍarīkavanaṃ viya oloketi.",
  "atk-s0501a:851_5": "Evaṃ olokayato cassa anappakā rati uppajjati.",
  "atk-s0501a:851_6": "Evampi taṃ cakkaratanaṃ rañño ratiṃ janeti,",
  "atk-s0501a:851_7": "tampi buddharatanasamaṃ natthi.",
  "atk-s0501a:851_8": "Yadi hi ratijananaṭṭhena ratanaṃ,",
  "atk-s0501a:851_9": "tathāgatova ratanaṃ,",
  "atk-s0501a:851_10": "kiṃ karissati etaṃ cakkaratanaṃ?",
  "atk-s0501a:851_11": "Tathāgato hi yassā dibbāya ratiyā cakkaratanādīhi sabbehipi janitā cakkavattirati saṅkhampi kalampi kalabhāgampi na upeti,",
  "atk-s0501a:851_12": "tatopi ratito uttaritarañca paṇītatarañca attano ovādappaṭikarānaṃ asaṅkhyeyyānampi devamanussānaṃ paṭhamajjhānaratiṃ",
  "atk-s0501a:851_13": "dutiyatatiyacatutthapañcamajjhānaratiṃ,",
  "atk-s0501a:851_14": "ākāsānañcāyatanaratiṃ,",
  "atk-s0501a:851_15": "viññāṇañcāyatanaākiñcaññāyatananevasaññānāsaññāyatanaratiṃ,",
  "atk-s0501a:851_16": "sotāpattimaggaratiṃ,",
  "atk-s0501a:851_17": "sotāpattiphalaratiṃ,",
  "atk-s0501a:851_18": "sakadāgāmianāgāmiarahattamaggaphalaratiñca janeti.",
  "atk-s0501a:851_19": "Evaṃ ratijananaṭṭhenāpi tathāgatasamaṃ ratanaṃ natthīti.",
  "atk-s0501a:852_0": "Apica ratanaṃ nāmetaṃ duvidhaṃ hoti saviññāṇakamaviññāṇakañca.",
  "atk-s0501a:852_1": "Tattha aviññāṇakaṃ cakkaratanaṃ maṇiratanañca,",
  "atk-s0501a:852_2": "yaṃ vā panaññampi anindriyabaddhasuvaṇṇarajatādi,",
  "atk-s0501a:852_3": "saviññāṇakaṃ hatthiratanādipariṇāyakaratanapariyosānaṃ,",
  "atk-s0501a:852_4": "yaṃ vā panaññampi evarūpaṃ indriyabaddhaṃ.",
  "atk-s0501a:852_5": "Evaṃ duvidhe cettha saviññāṇakaratanaṃ aggamakkhāyati. Kasmā?",
  "atk-s0501a:852_6": "Yasmā aviññāṇakaṃ suvaṇṇarajatamaṇimuttādiratanaṃ saviññāṇakānaṃ hatthiratanādīnaṃ alaṅkāratthāya upanīyati.",
  "atk-s0501a:853_0": "Saviññāṇakaratanampi duvidhaṃ tiracchānagataratanaṃ,",
  "atk-s0501a:853_1": "manussaratanañca.",
  "atk-s0501a:853_2": "Tattha manussaratanaṃ aggamakkhāyati. Kasmā?",
  "atk-s0501a:853_3": "Yasmā tiracchānagataratanaṃ manussaratanassa opavayhaṃ hoti.",
  "atk-s0501a:853_4": "Manussaratanampi duvidhaṃ itthiratanaṃ,",
  "atk-s0501a:853_5": "purisaratanañca.",
  "atk-s0501a:853_6": "Tattha purisaratanaṃ aggamakkhāyati. Kasmā?",
  "atk-s0501a:853_7": "Yasmā itthiratanaṃ purisaratanassa paricārikattaṃ āpajjati.",
  "atk-s0501a:853_8": "Purisaratanampi duvidhaṃ agārikaratanaṃ,",
  "atk-s0501a:853_9": "anagārikaratanañca.",
  "atk-s0501a:853_10": "Tattha anagārikaratanaṃ aggamakkhāyati. Kasmā?",
  "atk-s0501a:853_11": "Yasmā agārikaratanesu aggo cakkavattipi sīlādiguṇayuttaṃ anagārikaratanaṃ pañcapatiṭṭhitena vanditvā",
  "atk-s0501a:853_12": "upaṭṭhahitvā payirupāsitvā dibbamānusikā sampattiyo pāpuṇitvā ante nibbānasampattiṃ pāpuṇāti.",
  "atk-s0501a:854_0": "Evaṃ anagārikaratanampi duvidhaṃ ariyaputhujjanavasena.",
  "atk-s0501a:854_1": "Ariyaratanampi duvidhaṃ sekhāsekhavasena.",
  "atk-s0501a:854_2": "Asekharatanampi duvidhaṃ sukkhavipassakasamathayānikavasena.",
  "atk-s0501a:854_3": "Samathayānikaratanampi duvidhaṃ sāvakapāramippattamappattañca.",
  "atk-s0501a:854_4": "Tattha sāvakapāramippattaṃ aggamakkhāyati. Kasmā?",
  "atk-s0501a:854_5": "Guṇamahantatāya.",
  "atk-s0501a:854_6": "Sāvakapāramippattaratanatopi paccekabuddharatanaṃ aggamakkhāyati. Kasmā?",
  "atk-s0501a:854_7": "Guṇamahantatāya.",
  "atk-s0501a:854_8": "Sāriputtamoggallānasadisāpi hi anekasatā sāvakā ekassa paccekabuddhassa guṇānaṃ satabhāgampi na upenti.",
  "atk-s0501a:854_9": "Paccekabuddharatanatopi sammāsambuddharatanaṃ aggamakkhāyati. Kasmā?",
  "atk-s0501a:854_10": "Guṇamahantatāya.",
  "atk-s0501a:854_11": "Sakalampi hi jambudīpaṃ pūretvā pallaṅkena pallaṅkaṃ ghaṭentā nisinnā paccekabuddhā ekassa sammāsambuddhassa",
  "atk-s0501a:854_12": "guṇānaṃ neva saṅkhaṃ na kalaṃ na kalabhāgaṃ upenti.",
  "atk-s0501a:854_13": "Vuttañhetaṃ bhagavatā – “yāvatā,",
  "atk-s0501a:854_14": "bhikkhave,",
  "atk-s0501a:854_15": "sattā apadā vā…pe…",
  "atk-s0501a:854_16": "tathāgato tesaṃ aggamakkhāyatī”tiādi.",
  "atk-s0501a:854_17": "Evaṃ kenaci pariyāyena tathāgatasamaṃ ratanaṃ natthi.",
  "atk-s0501a:854_18": "Tenāha bhagavā –",
  "atk-s0501a:854_19": "“na no samaṃ atthi tathāgatenā”ti.",
  "atk-s0501a:855_0": "Evaṃ bhagavā buddharatanassa aññehi ratanehi asamataṃ vatvā idāni tesaṃ sattānaṃ uppannaupaddavavūpasamatthaṃ",
  "atk-s0501a:855_1": "neva jātiṃ na gottaṃ na kolaputtiyaṃ na vaṇṇapokkharatādiṃ nissāya,",
  "atk-s0501a:855_2": "apica kho avīcimupādāya bhavaggapariyante loke sīlasamādhikkhandhādīhi guṇehi buddharatanassa asadisabhāvaṃ",
  "atk-s0501a:855_3": "nissāya saccavacanaṃ payuñjati “idampi buddhe ratanaṃ paṇītaṃ,",
  "atk-s0501a:855_4": "etena saccena suvatthi hotū”ti.",
  "atk-s0501a:856_0": "Tassattho –",
  "atk-s0501a:856_1": "idampi idha vā huraṃ vā saggesu vā yaṃkiñci atthi vittaṃ vā ratanaṃ vā,",
  "atk-s0501a:856_2": "tena saddhiṃ tehi tehi guṇehi asamattā buddhe ratanaṃ paṇītaṃ.",
  "atk-s0501a:856_3": "Yadi hi etaṃ saccaṃ,",
  "atk-s0501a:856_4": "atha etena saccena imesaṃ pāṇīnaṃ suvatthi hotu,",
  "atk-s0501a:856_5": "sobhanānaṃ atthitā hotu arogatā nirupaddavatāti.",
  "atk-s0501a:856_6": "Ettha ca yathā “cakkhu kho, ānanda,",
  "atk-s0501a:856_7": "suññaṃ attena vā attaniyena vā”ti evamādīsu attabhāvena vā attaniyabhāvena vāti attho.",
  "atk-s0501a:856_8": "Itarathā hi cakkhu attā vā attaniyaṃ vāti appaṭisiddhameva siyā.",
  "atk-s0501a:856_9": "Evaṃ ratanaṃ paṇītanti ratanattaṃ paṇītaṃ,",
  "atk-s0501a:856_10": "ratanabhāvo paṇītoti ayamattho veditabbo.",
  "atk-s0501a:856_11": "Itarathā hi buddho neva ratananti sijjheyya.",
  "atk-s0501a:856_12": "Na hi yattha ratanaṃ atthi,",
  "atk-s0501a:856_13": "taṃ ratananti na sijjhati.",
  "atk-s0501a:856_14": "Yattha pana cittīkatādiatthasaṅkhātaṃ yena vā tena vā vidhinā sambandhagataṃ ratanaṃ atthi,",
  "atk-s0501a:856_15": "yasmā taṃ ratanattamupādāya ratananti paññāpīyati,",
  "atk-s0501a:856_16": "tasmā tassa ratanassa atthitāya ratananti sijjhati.",
  "atk-s0501a:856_17": "Atha vā idampi buddhe ratananti imināpi pakārena buddhova ratananti evamattho veditabbo.",
  "atk-s0501a:856_18": "Vuttamattāya ca bhagavatā imāya gāthāya rājakulassa sotthi jātā,",
  "atk-s0501a:856_19": "bhayaṃ vūpasantaṃ.",
  "atk-s0501a:856_20": "Imissā gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:857_0": "Khayaṃ virāgantigāthāvaṇṇanā",
  "atk-s0501a:858_0": "4.",
  "atk-s0501a:858_1": "Evaṃ buddhaguṇena saccaṃ vatvā idāni nibbānadhammaguṇena vattumāraddho “khayaṃ virāga”nti.",
  "atk-s0501a:858_2": "Tattha yasmā nibbānasacchikiriyāya rāgādayo khīṇā honti parikkhīṇā,",
  "atk-s0501a:858_3": "yasmā vā taṃ tesaṃ anuppādanirodhakkhayamattaṃ,",
  "atk-s0501a:858_4": "yasmā ca taṃ rāgādivippayuttaṃ sampayogato ca ārammaṇato ca,",
  "atk-s0501a:858_5": "yasmā vā tamhi sacchikate rāgādayo accantaṃ virattā honti vigatā viddhastā,",
  "atk-s0501a:858_6": "tasmā khayanti ca virāganti ca vuccati.",
  "atk-s0501a:858_7": "Yasmā panassa na uppādo paññāyati, na vayo,",
  "atk-s0501a:858_8": "na ṭhitassa aññathattaṃ tasmā taṃ na jāyati na jīyati na mīyatīti katvā amatanti vuccati.",
  "atk-s0501a:858_9": "Uttamatthena pana atappakaṭṭhena ca paṇītanti.",
  "atk-s0501a:858_10": "Yadajjhagāti yaṃ ajjhagā vindi paṭilabhi,",
  "atk-s0501a:858_11": "attano ñāṇabalena sacchākāsi.",
  "atk-s0501a:858_12": "Sakyamunīti sakyakulappasutattā sakyo,",
  "atk-s0501a:858_13": "moneyyadhammasamannāgatattā muni,",
  "atk-s0501a:858_14": "sakyo eva muni sakyamuni.",
  "atk-s0501a:858_15": "Samāhitoti ariyamaggasamādhinā samāhitacitto.",
  "atk-s0501a:858_16": "Na tena dhammena samatthi kiñcīti tena khayādināmakena sakyamuninā adhigatena dhammena samaṃ kiñci dhammajātaṃ natthi.",
  "atk-s0501a:858_17": "Tasmā suttantarepi vuttaṃ – “yāvatā,",
  "atk-s0501a:858_18": "bhikkhave,",
  "atk-s0501a:858_19": "dhammā saṅkhatā vā asaṅkhatā vā,",
  "atk-s0501a:858_20": "virāgo tesaṃ aggamakkhāyatī”tiādi.",
  "atk-s0501a:859_0": "Evaṃ bhagavā nibbānadhammassa aññehi dhammehi asamataṃ vatvā idāni tesaṃ sattānaṃ uppannaupaddavavūpasamatthaṃ",
  "atk-s0501a:859_1": "khayavirāgāmatapaṇītatāguṇehi nibbānadhammaratanassa asadisabhāvaṃ nissāya saccavacanaṃ payuñjati “idampi",
  "atk-s0501a:859_2": "dhamme ratanaṃ paṇītaṃ,",
  "atk-s0501a:859_3": "etena saccena suvatthi hotū”ti.",
  "atk-s0501a:859_4": "Tassattho purimagāthāya vuttanayeneva veditabbo.",
  "atk-s0501a:859_5": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:860_0": "Yaṃ buddhaseṭṭhotigāthāvaṇṇanā",
  "atk-s0501a:861_0": "5.",
  "atk-s0501a:861_1": "Evaṃ nibbānadhammaguṇena saccaṃ vatvā idāni maggadhammaguṇena vattumāraddho “yaṃ buddhaseṭṭho”ti.",
  "atk-s0501a:861_2": "Tattha “bujjhitā saccānī”tiādinā nayena buddho,",
  "atk-s0501a:861_3": "uttamo pasaṃsanīyo cāti seṭṭho,",
  "atk-s0501a:861_4": "buddho ca so seṭṭho cāti buddhaseṭṭho,",
  "atk-s0501a:861_5": "anubuddhapaccekabuddhasutabuddhakhyesu vā buddhesu seṭṭhoti buddhaseṭṭho.",
  "atk-s0501a:861_6": "So buddhaseṭṭho yaṃ parivaṇṇayī “aṭṭhaṅgikova maggānaṃ,",
  "atk-s0501a:861_7": "khemaṃ nibbānapattiyā”ti ca “ariyaṃ vo,",
  "atk-s0501a:861_8": "bhikkhave,",
  "atk-s0501a:861_9": "sammāsamādhiṃ desissāmi saupanisaṃ saparikkhāra”nti ca evamādinā nayena tattha tattha pasaṃsi pakāsayi.",
  "atk-s0501a:861_10": "Sucinti kilesamalasamucchedakaraṇato accantavodānaṃ.",
  "atk-s0501a:861_11": "Samādhimānantarikaññamāhūti yañca attano pavattisamanantaraṃ niyameneva phalapadānato “ānantarikasamādhī”ti āhu.",
  "atk-s0501a:861_12": "Na hi maggasamādhimhi uppanne tassa phaluppattinisedhako koci antarāyo atthi. Yathāha –",
  "atk-s0501a:862_0": "“Ayañca puggalo sotāpattiphalasacchikiriyāya paṭipanno assa,",
  "atk-s0501a:862_1": "kappassa ca uḍḍayhanavelā assa,",
  "atk-s0501a:862_2": "neva tāva kappo uḍḍayheyya,",
  "atk-s0501a:862_3": "yāvāyaṃ puggalo na sotāpattiphalaṃ sacchikaroti,",
  "atk-s0501a:862_4": "ayaṃ vuccati puggalo ṭhitakappī.",
  "atk-s0501a:862_5": "Sabbepi maggasamaṅgino puggalā ṭhitakappino”ti.",
  "atk-s0501a:863_0": "Samādhinā tena samo na vijjatīti tena buddhaseṭṭhaparivaṇṇitena sucinā ānantarikasamādhinā samo rūpāvacarasamādhi",
  "atk-s0501a:863_1": "vā arūpāvacarasamādhi vā koci na vijjati. Kasmā?",
  "atk-s0501a:863_2": "Tesaṃ bhāvitattā tattha tattha brahmaloke upapannassāpi puna nirayādīsupi upapattisambhavato,",
  "atk-s0501a:863_3": "imassa ca arahattasamādhissa bhāvitattā ariyapuggalassa sabbūpapattisamugghātasambhavato.",
  "atk-s0501a:863_4": "Tasmā suttantarepi vuttaṃ – “yāvatā,",
  "atk-s0501a:863_5": "bhikkhave,",
  "atk-s0501a:863_6": "dhammā saṅkhatā…pe…",
  "atk-s0501a:863_7": "ariyo aṭṭhaṅgiko maggo,",
  "atk-s0501a:863_8": "tesaṃ aggamakkhāyatī”tiādi.",
  "atk-s0501a:864_0": "Evaṃ bhagavā ānantarikasamādhissa aññehi samādhīhi asamataṃ vatvā idāni purimanayeneva maggadhammaratanassa",
  "atk-s0501a:864_1": "asadisabhāvaṃ nissāya saccavacanaṃ payuñjati “idampi dhamme…pe… hotū”ti.",
  "atk-s0501a:864_2": "Tassattho pubbe vuttanayeneva veditabbo.",
  "atk-s0501a:864_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:865_0": "Ye puggalātigāthāvaṇṇanā",
  "atk-s0501a:866_0": "6.",
  "atk-s0501a:866_1": "Evaṃ maggadhammaguṇenāpi saccaṃ vatvā idāni saṅghaguṇenāpi vattumāraddho “ye puggalā”ti.",
  "atk-s0501a:866_2": "Tattha yeti aniyametvā uddeso.",
  "atk-s0501a:866_3": "Puggalāti sattā.",
  "atk-s0501a:866_4": "Aṭṭhāti tesaṃ gaṇanaparicchedo.",
  "atk-s0501a:866_5": "Te hi cattāro ca paṭipannā cattāro ca phale ṭhitāti aṭṭha honti.",
  "atk-s0501a:866_6": "Sataṃ pasatthāti sappurisehi buddhapaccekabuddhabuddhasāvakehi aññehi ca devamanussehi pasatthā. Kasmā?",
  "atk-s0501a:866_7": "Sahajātasīlādiguṇayogā.",
  "atk-s0501a:866_8": "Tesañhi campakavakulakusumādīnaṃ sahajātavaṇṇagandhādayo viya sahajātā sīlasamādhiādayo guṇā,",
  "atk-s0501a:866_9": "tena te vaṇṇagandhādisampannāni viya pupphāni devamanussānaṃ sataṃ piyā manāpā pasaṃsanīyā ca honti.",
  "atk-s0501a:866_10": "Tena vuttaṃ “ye puggalā aṭṭhasataṃ pasatthā”ti.",
  "atk-s0501a:867_0": "Atha vā yeti aniyametvā uddeso.",
  "atk-s0501a:867_1": "Puggalāti sattā.",
  "atk-s0501a:867_2": "Aṭṭhasatanti tesaṃ gaṇanaparicchedo.",
  "atk-s0501a:867_3": "Te hi ekabījī kolaṃkolo sattakkhattuparamoti tayo sotāpannā.",
  "atk-s0501a:867_4": "Kāmarūpārūpabhavesu adhigataphalā tayo sakadāgāmino.",
  "atk-s0501a:867_5": "Te sabbepi catunnaṃ paṭipadānaṃ vasena catuvīsati.",
  "atk-s0501a:867_6": "Antarāparinibbāyī,",
  "atk-s0501a:867_7": "upahaccaparinibbāyī,",
  "atk-s0501a:867_8": "sasaṅkhāraparinibbāyī,",
  "atk-s0501a:867_9": "asaṅkhāraparinibbāyī,",
  "atk-s0501a:867_10": "uddhaṃsoto,",
  "atk-s0501a:867_11": "akaniṭṭhagāmīti avihesu pañca.",
  "atk-s0501a:867_12": "Tathā atappasudassasudassīsu.",
  "atk-s0501a:867_13": "Akaniṭṭhesu pana uddhaṃsotavajjā cattāroti catuvīsati anāgāmino.",
  "atk-s0501a:867_14": "Sukkhavipassako samathayānikoti dve arahanto.",
  "atk-s0501a:867_15": "Cattāro maggaṭṭhāti catupaññāsa.",
  "atk-s0501a:867_16": "Te sabbepi saddhādhurapaññādhurānaṃ vasena diguṇā hutvā aṭṭhasataṃ honti.",
  "atk-s0501a:867_17": "Sesaṃ vuttanayameva.",
  "atk-s0501a:868_0": "Cattāri etāni yugāni hontīti te sabbepi aṭṭha vā aṭṭhasataṃ vāti vitthāravasena uddiṭṭhapuggalā saṅkhepavasena",
  "atk-s0501a:868_1": "sotāpattimaggaṭṭho phalaṭṭhoti ekaṃ yugaṃ,",
  "atk-s0501a:868_2": "evaṃ yāva arahattamaggaṭṭho phalaṭṭhoti ekaṃ yuganti cattāri yugāni honti.",
  "atk-s0501a:868_3": "Te dakkhiṇeyyāti ettha teti pubbe aniyametvā uddiṭṭhānaṃ niyametvā niddeso.",
  "atk-s0501a:868_4": "Ye puggalā vitthāravasena aṭṭha vā,",
  "atk-s0501a:868_5": "aṭṭhasataṃ vā,",
  "atk-s0501a:868_6": "saṅkhepavasena cattāri yugāni hontīti vuttā,",
  "atk-s0501a:868_7": "sabbepi te dakkhiṇaṃ arahantīti dakkhiṇeyyā.",
  "atk-s0501a:868_8": "Dakkhiṇā nāma kammañca kammavipākañca saddahitvā “esa me idaṃ vejjakammaṃ vā jaṅghapesanikaṃ vā karissatī”ti",
  "atk-s0501a:868_9": "evamādīni anapekkhitvā diyyamāno deyyadhammo,",
  "atk-s0501a:868_10": "taṃ arahanti nāma sīlādiguṇayuttā puggalā,",
  "atk-s0501a:868_11": "ime ca tādisā,",
  "atk-s0501a:868_12": "tena vuccanti “te dakkhiṇeyyā”ti.",
  "atk-s0501a:869_0": "Sugatassa sāvakāti bhagavā sobhanena gamanena yuttattā,",
  "atk-s0501a:869_1": "sobhanañca ṭhānaṃ gatattā,",
  "atk-s0501a:869_2": "suṭṭhu ca gatattā,",
  "atk-s0501a:869_3": "suṭṭhu eva ca gadattā sugato,",
  "atk-s0501a:869_4": "tassa sugatassa.",
  "atk-s0501a:869_5": "Sabbepi te vacanaṃ suṇantīti sāvakā.",
  "atk-s0501a:869_6": "Kāmañca aññepi suṇanti,",
  "atk-s0501a:869_7": "na pana sutvā kattabbakiccaṃ karonti,",
  "atk-s0501a:869_8": "ime pana sutvā kattabbaṃ dhammānudhammappaṭipattiṃ katvā maggaphalāni pattā,",
  "atk-s0501a:869_9": "tasmā “sāvakā”ti vuccanti.",
  "atk-s0501a:869_10": "Etesu dinnāni mahapphalānīti etesu sugatasāvakesu appakānipi dānāni dinnāni paṭiggāhakato dakkhiṇāvisuddhibhāvaṃ upagatattā mahapphalāni honti.",
  "atk-s0501a:869_11": "Tasmā suttantarepi vuttaṃ –",
  "atk-s0501a:870_0": "“Yāvatā,",
  "atk-s0501a:870_1": "bhikkhave,",
  "atk-s0501a:870_2": "saṅghā vā gaṇā vā tathāgatasāvakasaṅgho,",
  "atk-s0501a:870_3": "tesaṃ aggamakkhāyati,",
  "atk-s0501a:870_4": "yadidaṃ cattāri purisayugāni aṭṭha purisapuggalā,",
  "atk-s0501a:870_5": "esa bhagavato sāvakasaṅgho…pe…",
  "atk-s0501a:870_6": "aggo vipāko hotī”ti.",
  "atk-s0501a:871_0": "Evaṃ bhagavā sabbesampi maggaṭṭhaphalaṭṭhānaṃ vasena saṅgharatanassa guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0501a:871_1": "Tassattho pubbe vuttanayeneva veditabbo.",
  "atk-s0501a:871_2": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:872_0": "Ye suppayuttātigāthāvaṇṇanā",
  "atk-s0501a:873_0": "7.",
  "atk-s0501a:873_1": "Evaṃ maggaṭṭhaphalaṭṭhānaṃ vasena saṅghaguṇena saccaṃ vatvā idāni tato ekaccānaṃ phalasamāpattisukhamanubhavantānaṃ",
  "atk-s0501a:873_2": "khīṇāsavapuggalānaṃyeva guṇena vattumāraddho “ye suppayuttā”ti.",
  "atk-s0501a:873_3": "Tattha yeti aniyamituddesavacanaṃ.",
  "atk-s0501a:873_4": "Suppayuttāti suṭṭhu payuttā,",
  "atk-s0501a:873_5": "anekavihitaṃ anesanaṃ pahāya suddhājīvitaṃ nissāya vipassanāya attānaṃ payuñjitumāraddhāti attho.",
  "atk-s0501a:873_6": "Atha vā suppayuttāti suvisuddhakāyavacīpayogasamannāgatā,",
  "atk-s0501a:873_7": "tena tesaṃ sīlakkhandhaṃ dasseti.",
  "atk-s0501a:873_8": "Manasā daḷhenāti daḷhena manasā,",
  "atk-s0501a:873_9": "thirasamādhiyuttena cetasāti attho.",
  "atk-s0501a:873_10": "Tena tesaṃ samādhikkhandhaṃ dasseti.",
  "atk-s0501a:873_11": "Nikkāminoti kāye ca jīvite ca anapekkhā hutvā paññādhurena vīriyena sabbakilesehi katanikkamanā.",
  "atk-s0501a:873_12": "Tena tesaṃ vīriyasampannaṃ paññakkhandhaṃ dasseti.",
  "atk-s0501a:874_0": "Gotamasāsanamhīti gottato gotamassa tathāgatasseva sāsanamhi.",
  "atk-s0501a:874_1": "Tena ito bahiddhā nānappakārampi amaratapaṃ karontānaṃ suppayogādiguṇābhāvato kilesehi nikkamanābhāvaṃ dasseti.",
  "atk-s0501a:874_2": "Teti pubbe uddiṭṭhānaṃ niddesavacanaṃ.",
  "atk-s0501a:874_3": "Pattipattāti ettha pattabbāti patti,",
  "atk-s0501a:874_4": "pattabbā nāma pattuṃ arahā,",
  "atk-s0501a:874_5": "yaṃ patvā accantayogakkhemino honti,",
  "atk-s0501a:874_6": "arahattaphalassetaṃ adhivacanaṃ,",
  "atk-s0501a:874_7": "taṃ pattiṃ pattāti pattipattā.",
  "atk-s0501a:874_8": "Amatanti nibbānaṃ.",
  "atk-s0501a:874_9": "Vigayhāti ārammaṇavasena vigāhitvā.",
  "atk-s0501a:874_10": "Laddhāti labhitvā.",
  "atk-s0501a:874_11": "Mudhāti abyayena kākaṇikamattampi byayaṃ akatvā.",
  "atk-s0501a:874_12": "Nibbutinti paṭippassaddhakilesadarathaṃ phalasamāpattiṃ.",
  "atk-s0501a:874_13": "Bhuñjamānāti anubhavamānā.",
  "atk-s0501a:874_14": "Kiṃ vuttaṃ hoti?",
  "atk-s0501a:874_15": "Ye imasmiṃ gotamasāsanamhi sīlasampannattā suppayuttā,",
  "atk-s0501a:874_16": "samādhisampannattā manasā daḷhena,",
  "atk-s0501a:874_17": "paññāsampannattā nikkāmino,",
  "atk-s0501a:874_18": "te imāya sammāpaṭipadāya amataṃ vigayha mudhā laddhā phalasamāpattisaññitaṃ nibbutiṃ bhuñjamānā pattipattā nāma hontīti.",
  "atk-s0501a:875_0": "Evaṃ bhagavā phalasamāpattisukhamanubhavantānaṃ khīṇāsavapuggalānameva vasena saṅgharatanassa guṇaṃ vatvā",
  "atk-s0501a:875_1": "idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0501a:875_2": "Tassattho pubbe vuttanayeneva veditabbo.",
  "atk-s0501a:875_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:876_0": "Yathindakhīlotigāthāvaṇṇanā",
  "atk-s0501a:877_0": "8.",
  "atk-s0501a:877_1": "Evaṃ khīṇāsavapuggalānaṃ guṇena saṅghādhiṭṭhānaṃ saccaṃ vatvā idāni bahujanapaccakkhena sotāpannasseva guṇena vattumāraddho “yathindakhīlo”ti.",
  "atk-s0501a:877_2": "Tattha yathāti upamāvacanaṃ.",
  "atk-s0501a:877_3": "Indakhīloti nagaradvāravinivāraṇatthaṃ ummārabbhantare aṭṭha vā dasa vā hatthe pathaviṃ khaṇitvā ākoṭitassa sāradārumayathambhassetaṃ adhivacanaṃ.",
  "atk-s0501a:877_4": "Pathavinti bhūmiṃ.",
  "atk-s0501a:877_5": "Sitoti anto pavisitvā nissito.",
  "atk-s0501a:877_6": "Siyāti bhaveyya.",
  "atk-s0501a:877_7": "Catubbhi vātehīti catūhi disāhi āgatehi vātehi.",
  "atk-s0501a:877_8": "Asampakampiyoti kampetuṃ vā cāletuṃ vā asakkuṇeyyo.",
  "atk-s0501a:877_9": "Tathūpamanti tathāvidhaṃ.",
  "atk-s0501a:877_10": "Sappurisanti uttamapurisaṃ.",
  "atk-s0501a:877_11": "Vadāmīti bhaṇāmi.",
  "atk-s0501a:877_12": "Yo ariyasaccāni avecca passatīti yo cattāri ariyasaccāni paññāya ajjhogāhetvā passati.",
  "atk-s0501a:877_13": "Tattha ariyasaccāni kumārapañhe vuttanayeneva veditabbāni.",
  "atk-s0501a:878_0": "Ayaṃ panettha saṅkhepattho –",
  "atk-s0501a:878_1": "yathā hi indakhīlo gambhīranematāya pathavissito catubbhi vātehi asampakampiyo siyā,",
  "atk-s0501a:878_2": "imampi sappurisaṃ tathūpamameva vadāmi,",
  "atk-s0501a:878_3": "yo ariyasaccāni avecca passati. Kasmā?",
  "atk-s0501a:878_4": "Yasmā sopi indakhīlo viya catūhi vātehi sabbatitthiyavādavātehi asampakampiyo hoti,",
  "atk-s0501a:878_5": "tamhā dassanā kenaci kampetuṃ vā cāletuṃ vā asakkuṇeyyo.",
  "atk-s0501a:878_6": "Tasmā suttantarepi vuttaṃ –",
  "atk-s0501a:879_0": "“Seyyathāpi,",
  "atk-s0501a:879_1": "bhikkhave,",
  "atk-s0501a:879_2": "ayokhīlo vā indakhīlo vā gambhīranemo sunikhāto acalo asampakampī,",
  "atk-s0501a:879_3": "puratthimāya cepi disāya āgaccheyya bhusā vātavuṭṭhi,",
  "atk-s0501a:879_4": "neva naṃ saṅkampeyya na sampakampeyya na sampacāleyya.",
  "atk-s0501a:879_5": "Pacchimāya…pe…",
  "atk-s0501a:879_6": "dakkhiṇāya,",
  "atk-s0501a:879_7": "uttarāyapi ce…pe…",
  "atk-s0501a:879_8": "na sampacāleyya.",
  "atk-s0501a:879_9": "Taṃ kissa hetu?",
  "atk-s0501a:879_10": "Gambhīrattā,",
  "atk-s0501a:879_11": "bhikkhave, nemassa,",
  "atk-s0501a:879_12": "sunikhātattā indakhīlassa.",
  "atk-s0501a:879_13": "Evameva kho,",
  "atk-s0501a:879_14": "bhikkhave,",
  "atk-s0501a:879_15": "ye ca kho keci samaṇā vā brāhmaṇā vā ‘idaṃ dukkhanti…pe…",
  "atk-s0501a:879_16": "paṭipadā’ti yathābhūtaṃ pajānanti,",
  "atk-s0501a:879_17": "te na aññassa samaṇassa vā brāhmaṇassa vā mukhaṃ olokenti ‘ayaṃ nūna bhavaṃ jānaṃ jānāti,",
  "atk-s0501a:879_18": "passaṃ passatī’ti.",
  "atk-s0501a:879_19": "Taṃ kissa hetu?",
  "atk-s0501a:879_20": "Sudiṭṭhattā,",
  "atk-s0501a:879_21": "bhikkhave,",
  "atk-s0501a:879_22": "catunnaṃ ariyasaccāna”nti.",
  "atk-s0501a:880_0": "Evaṃ bhagavā bahujanapaccakkhassa sotāpannasseva vasena saṅgharatanassa guṇaṃ vatvā idāni tameva guṇaṃ",
  "atk-s0501a:880_1": "nissāya saccavacanaṃ payuñjati “idampi saṅghe”ti.",
  "atk-s0501a:880_2": "Tassattho pubbe vuttanayeneva veditabbo.",
  "atk-s0501a:880_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:881_0": "Ye ariyasaccānītigāthāvaṇṇanā",
  "atk-s0501a:882_0": "9.",
  "atk-s0501a:882_1": "Evaṃ avisesato sotāpannassa guṇena saṅghādhiṭṭhānaṃ saccaṃ vatvā idāni ye te tayo sotāpannā ekabījī kolaṃkolo sattakkhattuparamoti. Yathāha –",
  "atk-s0501a:883_0": "“Idhekacco puggalo tiṇṇaṃ saṃyojanānaṃ parikkhayā sotāpanno hoti…pe…",
  "atk-s0501a:883_1": "so ekaṃyeva bhavaṃ nibbattitvā dukkhassantaṃ karoti,",
  "atk-s0501a:883_2": "ayaṃ ekabījī.",
  "atk-s0501a:883_3": "Tathā dve vā tīṇi vā kulāni sandhāvitvā saṃsaritvā dukkhassantaṃ karoti,",
  "atk-s0501a:883_4": "ayaṃ kolaṃkolo.",
  "atk-s0501a:883_5": "Tathā sattakkhattuṃ devesu ca manussesu ca sandhāvitvā saṃsaritvā dukkhassantaṃ karoti,",
  "atk-s0501a:883_6": "ayaṃ sattakkhattuparamo”ti.",
  "atk-s0501a:884_0": "Tesaṃ sabbakaniṭṭhassa sattakkhattuparamassa guṇena vattumāraddho “ye ariyasaccānī”ti.",
  "atk-s0501a:884_1": "Tattha ye ariyasaccānīti etaṃ vuttanayameva.",
  "atk-s0501a:884_2": "Vibhāvayantīti paññāobhāsena saccappaṭicchādakaṃ kilesandhakāraṃ vidhamitvā attano pakāsāni pākaṭāni karonti.",
  "atk-s0501a:884_3": "Gambhīrapaññenāti appameyyapaññatāya sadevakassa lokassa ñāṇena alabbhaneyyappatiṭṭhapaññena,",
  "atk-s0501a:884_4": "sabbaññunāti vuttaṃ hoti.",
  "atk-s0501a:884_5": "Sudesitānīti samāsabyāsasākalyavekalyādīhi tehi tehi nayehi suṭṭhu desitāni.",
  "atk-s0501a:884_6": "Kiñcāpi te honti bhusaṃ pamattāti te vibhāvitaariyasaccā puggalā kiñcāpi devarajjacakkavattirajjādippamādaṭṭhānaṃ āgamma bhusaṃ pamattā honti,",
  "atk-s0501a:884_7": "tathāpi sotāpattimaggañāṇena abhisaṅkhāraviññāṇassa nirodhena ṭhapetvā satta bhave anamatagge saṃsāre ye uppajjeyyuṃ nāmañca rūpañca,",
  "atk-s0501a:884_8": "tesaṃ niruddhattā atthaṅgatattā na aṭṭhamaṃ bhavaṃ ādiyanti,",
  "atk-s0501a:884_9": "sattamabhave eva pana vipassanaṃ ārabhitvā arahattaṃ pāpuṇanti.",
  "atk-s0501a:885_0": "Evaṃ bhagavā sattakkhattuparamavasena saṅgharatanassa guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0501a:885_1": "Tassattho pubbe vuttanayeneva veditabbo.",
  "atk-s0501a:885_2": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:886_0": "Sahāvassātigāthāvaṇṇanā",
  "atk-s0501a:887_0": "10.",
  "atk-s0501a:887_1": "Evaṃ sattakkhattuparamassa aṭṭhamaṃ bhavaṃ anādiyanaguṇena saṅghādhiṭṭhānaṃ saccaṃ vatvā idāni tasseva",
  "atk-s0501a:887_2": "satta bhave ādiyatopi aññehi appahīnabhavādānehi puggalehi visiṭṭhena guṇena vattumāraddho “sahāvassā”ti.",
  "atk-s0501a:887_3": "Tattha sahāvāti saddhiṃyeva.",
  "atk-s0501a:887_4": "Assāti “na te bhavaṃ aṭṭhamamādiyantī”ti vuttesu aññatarassa.",
  "atk-s0501a:887_5": "Dassanasampadāyāti sotāpattimaggasampattiyā.",
  "atk-s0501a:887_6": "Sotāpattimaggo hi nibbānaṃ disvā kattabbakiccasampadāya sabbapaṭhamaṃ nibbānadassanato “dassana”nti vuccati,",
  "atk-s0501a:887_7": "tassa attani pātubhāvo dassanasampadā,",
  "atk-s0501a:887_8": "tāya dassanasampadāya saha eva.",
  "atk-s0501a:887_9": "Tayassu dhammā jahitā bhavantīti ettha assu-",
  "atk-s0501a:887_10": "iti padapūraṇamatte nipāto “idaṃ su me,",
  "atk-s0501a:887_11": "sāriputta,",
  "atk-s0501a:887_12": "mahāvikaṭabhojanasmiṃ hotī”tiādīsu viya.",
  "atk-s0501a:887_13": "Yato sahāvassa dassanasampadāya tayo dhammā jahitā bhavanti pahīnā hontīti ayamettha attho.",
  "atk-s0501a:888_0": "Idāni jahitadhammadassanatthamāha “sakkāyadiṭṭhī vicikicchitañca,",
  "atk-s0501a:888_1": "sīlabbataṃ vāpi yadatthi kiñcī”ti.",
  "atk-s0501a:888_2": "Tattha sati kāye vijjamāne upādānakkhandhapañcakākhye kāye vīsativatthukā diṭṭhi sakkāyadiṭṭhi,",
  "atk-s0501a:888_3": "satī vā tattha kāye diṭṭhītipi sakkāyadiṭṭhi,",
  "atk-s0501a:888_4": "yathāvuttappakāre kāye vijjamānā diṭṭhīti attho.",
  "atk-s0501a:888_5": "Satiyeva vā kāye diṭṭhītipi sakkāyadiṭṭhi,",
  "atk-s0501a:888_6": "yathāvuttappakāre kāye vijjamāne rūpādisaṅkhāto attāti evaṃ pavattā diṭṭhīti attho.",
  "atk-s0501a:888_7": "Tassā ca pahīnattā sabbadiṭṭhigatāni pahīnāneva honti.",
  "atk-s0501a:888_8": "Sā hi nesaṃ mūlaṃ.",
  "atk-s0501a:888_9": "Sabbakilesabyādhivūpasamanato paññā“cikicchita”nti vuccati,",
  "atk-s0501a:888_10": "taṃ paññācikicchitaṃ ito vigataṃ,",
  "atk-s0501a:888_11": "tato vā paññācikicchitā idaṃ vigatanti vicikicchitaṃ.",
  "atk-s0501a:888_12": "“Satthari kaṅkhatī”tiādinā nayena vuttāya aṭṭhavatthukāya vimatiyā etaṃ adhivacanaṃ.",
  "atk-s0501a:888_13": "Tassā pahīnattā sabbānipi vicikicchitāni pahīnāni honti.",
  "atk-s0501a:888_14": "Tañhi nesaṃ mūlaṃ.",
  "atk-s0501a:888_15": "“Ito bahiddhā samaṇabrāhmaṇānaṃ sīlena suddhi vatena suddhī”ti evamādīsu āgataṃ gosīlakukkurasīlādikaṃ",
  "atk-s0501a:888_16": "sīlaṃ govatakukkuravatādikañca vataṃ sīlabbatanti vuccati,",
  "atk-s0501a:888_17": "tassa pahīnattā sabbampi naggiyamuṇḍikādiamaratapaṃ pahīnaṃ hoti.",
  "atk-s0501a:888_18": "Tañhi tassa mūlaṃ,",
  "atk-s0501a:888_19": "teneva sabbāvasāne vuttaṃ “yadatthi kiñcī”ti.",
  "atk-s0501a:888_20": "Dukkhadassanasampadāya cettha sakkāyadiṭṭhi samudayadassanasampadāya vicikicchitaṃ,",
  "atk-s0501a:888_21": "maggadassananibbānadassanasampadāya sīlabbataṃ pahīyatīti viññātabbaṃ.",
  "atk-s0501a:889_0": "Catūhapāyehītigāthāvaṇṇanā",
  "atk-s0501a:890_0": "11.",
  "atk-s0501a:890_1": "Evamassa kilesavaṭṭappahānaṃ dassetvā idāni tasmiṃ kilesavaṭṭe sati yena vipākavaṭṭena bhavitabbaṃ,",
  "atk-s0501a:890_2": "tappahānā tassāpi pahānaṃ dīpento āha “catūhapāyehi ca vippamutto”ti.",
  "atk-s0501a:890_3": "Tattha cattāro apāyā nāma nirayatiracchānapettivisayaasurakāyā.",
  "atk-s0501a:890_4": "Tehi esa satta bhave ādiyantopi vippamuttoti attho.",
  "atk-s0501a:891_0": "Evamassa vipākavaṭṭappahānaṃ dassetvā idāni yamassa vipākavaṭṭassa mūlabhūtaṃ kammavaṭṭaṃ,",
  "atk-s0501a:891_1": "tassāpi pahānaṃ dassento āha “chaccābhiṭhānāni abhabba kātu”nti.",
  "atk-s0501a:891_2": "Tattha abhiṭhānānīti oḷārikaṭṭhānāni,",
  "atk-s0501a:891_3": "tāni esa cha abhabbo kātuṃ.",
  "atk-s0501a:891_4": "Tāni ca “aṭṭhānametaṃ,",
  "atk-s0501a:891_5": "bhikkhave,",
  "atk-s0501a:891_6": "anavakāso,",
  "atk-s0501a:891_7": "yaṃ diṭṭhisampanno puggalo mātaraṃ jīvitā voropeyyā”tiādinā nayena ekakanipāte vuttāni mātughātapitughātaarahantaghātalohituppādasaṅghabhedaaññasatthāruddesakammānīti",
  "atk-s0501a:891_8": "veditabbāni.",
  "atk-s0501a:891_9": "Tāni hi kiñcāpi diṭṭhisampanno ariyasāvako kunthakipillikampi jīvitā na voropeti,",
  "atk-s0501a:891_10": "apica kho pana puthujjanabhāvassa vigarahaṇatthaṃ vuttāni.",
  "atk-s0501a:891_11": "Puthujjano hi adiṭṭhisampannattā evaṃmahāsāvajjāni abhiṭhānānipi karoti,",
  "atk-s0501a:891_12": "dassanasampanno pana abhabbo tāni kātunti.",
  "atk-s0501a:891_13": "Abhabbaggahaṇañcettha bhavantarepi akaraṇadassanatthaṃ.",
  "atk-s0501a:891_14": "Bhavantarepi hi esa attano ariyasāvakabhāvaṃ ajānantopi dhammatāya eva etāni vā cha pakatipāṇātipātādīni",
  "atk-s0501a:891_15": "vā pañca verāni aññasatthāruddesena saha cha ṭhānāni na karoti,",
  "atk-s0501a:891_16": "yāni sandhāya ekacce “cha chābhiṭhānānī”tipi paṭhanti.",
  "atk-s0501a:891_17": "Matamacchaggāhādayo cettha ariyasāvakagāmadārakānaṃ nidassanaṃ.",
  "atk-s0501a:892_0": "Evaṃ bhagavā satta bhave ādiyatopi ariyasāvakassa aññehi appahīnabhavādānehi puggalehi visiṭṭhaguṇavasena",
  "atk-s0501a:892_1": "saṅgharatanassa guṇaṃ vatvā idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0501a:892_2": "Tassattho pubbe vuttanayeneva veditabbo.",
  "atk-s0501a:892_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:893_0": "Kiñcāpi sotigāthāvaṇṇanā",
  "atk-s0501a:894_0": "12.",
  "atk-s0501a:894_1": "Evaṃ satta bhave ādiyatopi aññehi appahīnabhavādānehi puggalehi visiṭṭhaguṇena saṅghādhiṭṭhānaṃ saccaṃ",
  "atk-s0501a:894_2": "vatvā idāni na kevalaṃ dassanasampanno cha abhiṭhānāni abhabbo kātuṃ,",
  "atk-s0501a:894_3": "kintu appamattakampi pāpakammaṃ katvā tassa paṭicchādanāyapi abhabboti pamādavihārinopi dassanasampannassa",
  "atk-s0501a:894_4": "katappaṭicchādanābhāvaguṇena vattumāraddho “kiñcāpi so kamma karoti pāpaka”nti.",
  "atk-s0501a:895_0": "Tassattho –",
  "atk-s0501a:895_1": "so dassanasampanno kiñcāpi satisammosena pamādavihāraṃ āgamma yaṃ taṃ bhagavatā lokavajjaṃ sañciccātikkamanaṃ",
  "atk-s0501a:895_2": "sandhāya vuttaṃ “yaṃ mayā sāvakānaṃ sikkhāpadaṃ paññattaṃ,",
  "atk-s0501a:895_3": "taṃ mama sāvakā jīvitahetupi nātikkamantī”ti taṃ ṭhapetvā aññaṃ kuṭikārasahaseyyādiṃ paṇṇattivajjavītikkamasaṅkhātaṃ",
  "atk-s0501a:895_4": "buddhappatikuṭṭhaṃ kāyena pāpakammaṃ karoti,",
  "atk-s0501a:895_5": "padasodhammauttarichappañcavācādhammadesanasamphappalāpapharusavacanādiṃ vā vācāya,",
  "atk-s0501a:895_6": "uda cetasā vā katthaci lobhadosuppādanaṃ jātarūpādisādiyanaṃ cīvarādiparibhogesu apaccavekkhaṇādiṃ vā pāpakammaṃ karoti.",
  "atk-s0501a:895_7": "Abhabbo so tassa paṭicchadāya na so taṃ “idaṃ akappiyamakaraṇīya”nti jānitvā muhuttampi paṭicchādeti,",
  "atk-s0501a:895_8": "taṃkhaṇaṃ eva pana satthari vā viññūsu vā sabrahmacārīsu āvi katvā yathādhammaṃ paṭikaroti,",
  "atk-s0501a:895_9": "“na puna karissāmī”ti evaṃ saṃvaritabbaṃ vā saṃvarati. Kasmā?",
  "atk-s0501a:895_10": "Yasmā abhabbatā diṭṭhapadassa vuttā,",
  "atk-s0501a:895_11": "evarūpampi pāpakammaṃ katvā tassa paṭicchādāya diṭṭhanibbānapadassa dassanasampannassa puggalassa abhabbatā vuttāti attho.",
  "atk-s0501a:896_0": "Kathaṃ?",
  "atk-s0501a:897_0": "“Seyyathāpi,",
  "atk-s0501a:897_1": "bhikkhave,",
  "atk-s0501a:897_2": "daharo kumāro mando uttānaseyyako hatthena vā pādena vā aṅgāraṃ akkamitvā khippameva paṭisaṃharati,",
  "atk-s0501a:897_3": "evameva kho,",
  "atk-s0501a:897_4": "bhikkhave,",
  "atk-s0501a:897_5": "dhammatā esā diṭṭhisampannassa puggalassa,",
  "atk-s0501a:897_6": "kiñcāpi tathārūpiṃ āpattiṃ āpajjati,",
  "atk-s0501a:897_7": "yathārūpāya āpattiyā vuṭṭhānaṃ paññāyati.",
  "atk-s0501a:897_8": "Atha kho naṃ khippameva satthari vā viññūsu vā sabrahmacārīsu deseti vivarati uttānīkaroti,",
  "atk-s0501a:897_9": "desetvā vivaritvā uttānīkatvā āyatiṃ saṃvaraṃ āpajjatī”ti.",
  "atk-s0501a:898_0": "Evaṃ bhagavā pamādavihārinopi dassanasampannassa katappaṭicchādanābhāvaguṇena saṅgharatanassa guṇaṃ vatvā",
  "atk-s0501a:898_1": "idāni tameva guṇaṃ nissāya saccavacanaṃ payuñjati “idampi saṅghe”ti.",
  "atk-s0501a:898_2": "Tassattho pubbe vuttanayeneva veditabbo.",
  "atk-s0501a:898_3": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:899_0": "Vanappagumbetigāthāvaṇṇanā",
  "atk-s0501a:900_0": "13.",
  "atk-s0501a:900_1": "Evaṃ saṅghapariyāpannānaṃ puggalānaṃ tena tena guṇappakārena saṅghādhiṭṭhānaṃ saccaṃ vatvā idāni yvāyaṃ",
  "atk-s0501a:900_2": "bhagavatā ratanattayaguṇaṃ dīpentena idha saṅkhepena aññatra ca vitthārena pariyattidhammo desito,",
  "atk-s0501a:900_3": "tampi nissāya puna buddhādhiṭṭhānaṃ saccaṃ vattumāraddho “vanappagumbe yathā phussitagge”ti.",
  "atk-s0501a:900_4": "Tattha āsannasannivesavavatthitānaṃ rukkhānaṃ samūho vanaṃ,",
  "atk-s0501a:900_5": "mūlasārapheggutacasākhāpalāsehi pavuddho gumbo pagumbo, vanassa,",
  "atk-s0501a:900_6": "vane vā pagumbo vanappagumbo.",
  "atk-s0501a:900_7": "Svāyaṃ “vanappagumbe”ti vutto,",
  "atk-s0501a:900_8": "evampi hi vattuṃ labbhati “atthi savitakkasavicāre,",
  "atk-s0501a:900_9": "atthi avitakkavicāramatte,",
  "atk-s0501a:900_10": "sukhe dukkhe jīve”tiādīsu viya.",
  "atk-s0501a:900_11": "Yathāti upamāvacanaṃ.",
  "atk-s0501a:900_12": "Phussitāni aggāni assāti phussitaggo,",
  "atk-s0501a:900_13": "sabbasākhāpasākhāsu sañjātapupphoti attho.",
  "atk-s0501a:900_14": "So pubbe vuttanayeneva “phussitagge”ti vutto.",
  "atk-s0501a:900_15": "Gimhānamāse paṭhamasmiṃ gimheti ye cattāro gimhānaṃ māsā,",
  "atk-s0501a:900_16": "tesaṃ catunnaṃ gimhamāsānaṃ ekasmiṃ māse.",
  "atk-s0501a:900_17": "Katarasmiṃ māse iti ce?",
  "atk-s0501a:900_18": "Paṭhamasmiṃ gimhe,",
  "atk-s0501a:900_19": "citramāseti attho.",
  "atk-s0501a:900_20": "So hi “paṭhamagimho”ti ca “bālavasanto”ti ca vuccati.",
  "atk-s0501a:900_21": "Tato paraṃ padatthato pākaṭameva.",
  "atk-s0501a:901_0": "Ayaṃ panettha piṇḍattho –",
  "atk-s0501a:901_1": "yathā paṭhamagimhanāmake bālavasante nānāvidharukkhagahane vane supupphitaggasākho taruṇarukkhagacchapariyāyanāmo pagumbo ativiya sassiriko hoti,",
  "atk-s0501a:901_2": "evameva khandhāyatanādīhi satipaṭṭhānasammappadhānādīhi sīlasamādhikkhandhādīhi vā nānappakārehi atthappabhedapupphehi",
  "atk-s0501a:901_3": "ativiya sassirikattā tathūpamaṃ nibbānagāmimaggadīpanato nibbānagāmiṃ pariyattidhammavaraṃ neva lābhahetu",
  "atk-s0501a:901_4": "na sakkārādihetu,",
  "atk-s0501a:901_5": "kevalantu mahākaruṇāya abbhussāhitahadayo sattānaṃ paramahitāya adesayīti.",
  "atk-s0501a:901_6": "Paramaṃ hitāyāti ettha ca gāthābandhasukhatthaṃ anunāsiko.",
  "atk-s0501a:901_7": "Ayaṃ panattho –",
  "atk-s0501a:901_8": "paramahitāya nibbānāya adesayīti.",
  "atk-s0501a:902_0": "Evaṃ bhagavā imaṃ supupphitaggavanappagumbasadisaṃ pariyattidhammaṃ vatvā idāni tameva nissāya buddhādhiṭṭhānaṃ",
  "atk-s0501a:902_1": "saccavacanaṃ payuñjati “idampi buddhe”ti.",
  "atk-s0501a:902_2": "Tassattho pubbe vuttanayeneva veditabbo.",
  "atk-s0501a:902_3": "Kevalaṃ pana idampi yathāvuttapakārapariyattidhammasaṅkhātaṃ buddhe ratanaṃ paṇītanti evaṃ yojetabbaṃ.",
  "atk-s0501a:902_4": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:903_0": "Varo varaññūtigāthāvaṇṇanā",
  "atk-s0501a:904_0": "14.",
  "atk-s0501a:904_1": "Evaṃ bhagavā pariyattidhammena buddhādhiṭṭhānaṃ saccaṃ vatvā idāni lokuttaradhammena vattumāraddho “varo varaññū”ti.",
  "atk-s0501a:904_2": "Tattha varoti paṇītādhimuttikehi icchito “aho vata mayampi evarūpā assāmā”ti,",
  "atk-s0501a:904_3": "varaguṇayogato vā varo uttamo seṭṭhoti attho.",
  "atk-s0501a:904_4": "Varaññūti nibbānaññū.",
  "atk-s0501a:904_5": "Nibbānañhi sabbadhammānaṃ uttamaṭṭhena varaṃ,",
  "atk-s0501a:904_6": "tañcesa bodhimūle sayaṃ paṭivijjhitvā aññāsi.",
  "atk-s0501a:904_7": "Varadoti pañcavaggiyabhaddavaggiyajaṭilādīnaṃ aññesañca devamanussānaṃ nibbedhabhāgiyavāsanābhāgiyavaradhammadāyīti attho.",
  "atk-s0501a:904_8": "Varāharoti varassa maggassa āhaṭattā varāharoti vuccati.",
  "atk-s0501a:904_9": "So hi bhagavā dīpaṅkarato pabhuti samatiṃsa pāramiyo pūrento pubbakehi sammāsambuddhehi anuyātaṃ purāṇamaggavaramāhari,",
  "atk-s0501a:904_10": "tena “varāharo”ti vuccati.",
  "atk-s0501a:905_0": "Apica sabbaññutaññāṇappaṭilābhena varo,",
  "atk-s0501a:905_1": "nibbānasacchikiriyāya varaññū,",
  "atk-s0501a:905_2": "sattānaṃ vimuttisukhadānena varado,",
  "atk-s0501a:905_3": "uttamapaṭipadāharaṇena varāharo.",
  "atk-s0501a:905_4": "Etehi lokuttaraguṇehi adhikassa kassaci guṇassa abhāvato anuttaro.",
  "atk-s0501a:906_0": "Aparo nayo –",
  "atk-s0501a:906_1": "varo upasamādhiṭṭhānaparipūraṇena,",
  "atk-s0501a:906_2": "varaññū paññādhiṭṭhānaparipūraṇena,",
  "atk-s0501a:906_3": "varado cāgādhiṭṭhānaparipūraṇena,",
  "atk-s0501a:906_4": "varāharo saccādhiṭṭhānaparipūraṇena,",
  "atk-s0501a:906_5": "varaṃ maggasaccamāharīti.",
  "atk-s0501a:906_6": "Tathā varo puññussayena,",
  "atk-s0501a:906_7": "varaññū paññussayena,",
  "atk-s0501a:906_8": "varado buddhabhāvatthikānaṃ tadupāyasampadānena,",
  "atk-s0501a:906_9": "varāharo paccekabuddhabhāvatthikānaṃ tadupāyāharaṇena,",
  "atk-s0501a:906_10": "anuttaro tattha tattha asadisatāya,",
  "atk-s0501a:906_11": "attanā vā anācariyako hutvā paresaṃ ācariyabhāvena,",
  "atk-s0501a:906_12": "dhammavaraṃ adesayi sāvakabhāvatthikānaṃ tadatthāya svākkhātatādiguṇayuttassa dhammavarassa desanato.",
  "atk-s0501a:906_13": "Sesaṃ vuttanayamevāti.",
  "atk-s0501a:907_0": "Evaṃ bhagavā navavidhena lokuttaradhammena attano guṇaṃ vatvā idāni tameva guṇaṃ nissāya buddhādhiṭṭhānaṃ saccavacanaṃ payuñjati “idampi buddhe”ti.",
  "atk-s0501a:907_1": "Tassattho pubbe vuttanayeneva veditabbo.",
  "atk-s0501a:907_2": "Kevalaṃ pana yaṃ varaṃ lokuttaradhammaṃ esa aññāsi,",
  "atk-s0501a:907_3": "yañca adāsi,",
  "atk-s0501a:907_4": "yañca āhari,",
  "atk-s0501a:907_5": "yañca desesi,",
  "atk-s0501a:907_6": "idampi buddhe ratanaṃ paṇītanti evaṃ yojetabbaṃ.",
  "atk-s0501a:907_7": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:908_0": "Khīṇantigāthāvaṇṇanā",
  "atk-s0501a:909_0": "15.",
  "atk-s0501a:909_1": "Evaṃ bhagavā pariyattidhammañca navalokuttaradhammañca nissāya dvīhi gāthāhi buddhādhiṭṭhānaṃ saccaṃ vatvā idāni ye taṃ pariyattidhammaṃ assosuṃ,",
  "atk-s0501a:909_2": "sutānusārena ca paṭipajjitvā navappakārampi lokuttaradhammaṃ adhigamiṃsu,",
  "atk-s0501a:909_3": "tesaṃ anupādisesanibbānapattiguṇaṃ nissāya puna saṅghādhiṭṭhānaṃ saccaṃ vattumāraddho “khīṇaṃ purāṇa”nti.",
  "atk-s0501a:909_4": "Tattha khīṇanti samucchinnaṃ.",
  "atk-s0501a:909_5": "Purāṇanti purātanaṃ.",
  "atk-s0501a:909_6": "Navanti sampati vattamānaṃ.",
  "atk-s0501a:909_7": "Natthi sambhavanti avijjamānapātubhāvaṃ.",
  "atk-s0501a:909_8": "Virattacittāti vītarāgacittā.",
  "atk-s0501a:909_9": "Āyatike bhavasminti anāgatamaddhānaṃ punabbhave.",
  "atk-s0501a:909_10": "Teti yesaṃ khīṇaṃ purāṇaṃ navaṃ natthi sambhavaṃ,",
  "atk-s0501a:909_11": "ye ca āyatike bhavasmiṃ virattacittā,",
  "atk-s0501a:909_12": "te khīṇāsavā bhikkhū.",
  "atk-s0501a:909_13": "Khīṇabījāti ucchinnabījā.",
  "atk-s0501a:909_14": "Avirūḷhichandāti virūḷhichandavirahitā.",
  "atk-s0501a:909_15": "Nibbantīti vijjhāyanti.",
  "atk-s0501a:909_16": "Dhīrāti dhitisampannā.",
  "atk-s0501a:909_17": "Yathāyaṃ padīpoti ayaṃ padīpo viya.",
  "atk-s0501a:910_0": "Kiṃ vuttaṃ hoti?",
  "atk-s0501a:910_1": "Yaṃ taṃ sattānaṃ uppajjitvā niruddhampi purāṇaṃ atītakālikaṃ kammaṃ taṇhāsinehassa appahīnattā paṭisandhiāharaṇasamatthatāya akhīṇaṃyeva hoti,",
  "atk-s0501a:910_2": "taṃ purāṇaṃ kammaṃ yesaṃ arahattamaggena taṇhāsinehassa sositattā agginā daḍḍhabījamiva āyatiṃ vipākadānāsamatthatāya khīṇaṃ.",
  "atk-s0501a:910_3": "Yañca nesaṃ buddhapūjādivasena idāni pavattamānaṃ kammaṃ navanti vuccati,",
  "atk-s0501a:910_4": "tañca taṇhāpahāneneva chinnamūlapādapapupphamiva āyatiṃ phaladānāsamatthatāya yesaṃ natthi sambhavaṃ,",
  "atk-s0501a:910_5": "ye ca taṇhāpahāneneva āyatike bhavasmiṃ virattacittā,",
  "atk-s0501a:910_6": "te khīṇāsavā bhikkhū “kammaṃ khettaṃ viññāṇaṃ bīja”nti ettha vuttassa paṭisandhiviññāṇassa kammakkhayeneva khīṇattā khīṇabījā.",
  "atk-s0501a:910_7": "Yopi pubbe punabbhavasaṅkhātāya virūḷhiyā chando ahosi.",
  "atk-s0501a:910_8": "Tassapi samudayappahāneneva pahīnattā pubbe viya cutikāle asambhavena avirūḷhichandā dhitisampannattā",
  "atk-s0501a:910_9": "dhīrā carimaviññāṇanirodhena yathāyaṃ padīpo nibbuto,",
  "atk-s0501a:910_10": "evaṃ nibbanti,",
  "atk-s0501a:910_11": "puna “rūpino vā arūpino vā”ti evamādiṃ paññattipathaṃ accentīti.",
  "atk-s0501a:910_12": "Tasmiṃ kira samaye nagaradevatānaṃ pūjanatthāya jālitesu padīpesu eko padīpo vijjhāyi,",
  "atk-s0501a:910_13": "taṃ dassento āha “yathāyaṃ padīpo”ti.",
  "atk-s0501a:911_0": "Evaṃ bhagavā ye taṃ purimāhi dvīhi gāthāhi vuttaṃ pariyattidhammaṃ assosuṃ,",
  "atk-s0501a:911_1": "sutānusārena ca paṭipajjitvā navappakārampi lokuttaradhammaṃ adhigamiṃsu,",
  "atk-s0501a:911_2": "tesaṃ anupādisesanibbānapattiguṇaṃ vatvā idāni tameva guṇaṃ nissāya saṅghādhiṭṭhānaṃ saccavacanaṃ payuñjanto desanaṃ samāpesi “idampi saṅghe”ti.",
  "atk-s0501a:911_3": "Tassattho pubbe vuttanayeneva veditabbo.",
  "atk-s0501a:911_4": "Kevalaṃ pana idampi yathāvuttena pakārena khīṇāsavabhikkhūnaṃ nibbānasaṅkhātaṃ saṅghe ratanaṃ paṇītanti evaṃ yojetabbaṃ.",
  "atk-s0501a:911_5": "Imissāpi gāthāya āṇā koṭisatasahassacakkavāḷesu amanussehi paṭiggahitāti.",
  "atk-s0501a:912_0": "Desanāpariyosāne rājakulassa sotthi ahosi,",
  "atk-s0501a:912_1": "sabbūpaddavā vūpasamiṃsu,",
  "atk-s0501a:912_2": "caturāsītiyā pāṇasahassānaṃ dhammābhisamayo ahosi.",
  "atk-s0501a:913_0": "Yānīdhātigāthāttayavaṇṇanā",
  "atk-s0501a:914_0": "16.",
  "atk-s0501a:914_1": "Atha sakko devānamindo “bhagavatā ratanattayaguṇaṃ nissāya saccavacanaṃ payuñjamānena nāgarassa sotthi katā,",
  "atk-s0501a:914_2": "mayāpi nāgarassa sotthitthaṃ ratanattayaguṇaṃ nissāya kiñci vattabba”nti cintetvā avasāne gāthāttayaṃ",
  "atk-s0501a:914_3": "abhāsi “yānīdha bhūtānī”ti tattha yasmā buddho yathā lokahitatthāya ussukkaṃ āpannehi āgantabbaṃ,",
  "atk-s0501a:914_4": "tathā āgatato yathā ca tehi gantabbaṃ,",
  "atk-s0501a:914_5": "tathā gatato yathā ca tehi ājānitabbaṃ,",
  "atk-s0501a:914_6": "tathā ājānanato,",
  "atk-s0501a:914_7": "yathā ca jānitabbaṃ,",
  "atk-s0501a:914_8": "tathā jānanato,",
  "atk-s0501a:914_9": "yañca tatheva hoti,",
  "atk-s0501a:914_10": "tassa gadanato ca “tathāgato”ti vuccati.",
  "atk-s0501a:914_11": "Yasmā ca so devamanussehi pupphagandhādinā bahi nibbattena upakārakena,",
  "atk-s0501a:914_12": "dhammānudhammapaṭipattādinā ca attani nibbattena ativiya pūjito,",
  "atk-s0501a:914_13": "tasmā sakko devānamindo sabbaṃ devaparisaṃ attanā saddhiṃ sampiṇḍetvā āha “tathāgataṃ devamanussapūjitaṃ,",
  "atk-s0501a:914_14": "buddhaṃ namassāma suvatthi hotū”ti.",
  "atk-s0501a:915_0": "17.",
  "atk-s0501a:915_1": "Yasmā pana dhamme maggadhammo yathā yuganaddhasamathavipassanābalena gantabbaṃ kilesapakkhaṃ samucchindantena,",
  "atk-s0501a:915_2": "tathā gatoti tathāgato.",
  "atk-s0501a:915_3": "Nibbānadhammopi yathā gato paññāya paṭividdho sabbadukkhappaṭivighātāya sampajjati,",
  "atk-s0501a:915_4": "buddhādīhi tathā avagato,",
  "atk-s0501a:915_5": "tasmā “tathāgato”tveva vuccati.",
  "atk-s0501a:915_6": "Yasmā ca saṅghopi yathā attahitāya paṭipannehi gantabbaṃ tena tena maggena,",
  "atk-s0501a:915_7": "tathā gatoti “tathāgato”tveva vuccati.",
  "atk-s0501a:915_8": "Tasmā avasesagāthādvayepi tathāgataṃ dhammaṃ namassāma suvatthi hotu,",
  "atk-s0501a:915_9": "tathāgataṃ saṅghaṃ namassāma suvatthi hotūti vuttaṃ.",
  "atk-s0501a:915_10": "Sesaṃ vuttanayamevāti.",
  "atk-s0501a:916_0": "Evaṃ sakko devānamindo imaṃ gāthāttayaṃ bhāsitvā bhagavantaṃ padakkhiṇaṃ katvā devapurameva gato saddhiṃ devaparisāya.",
  "atk-s0501a:916_1": "Bhagavā pana tadeva ratanasuttaṃ dutiyadivasepi desesi,",
  "atk-s0501a:916_2": "puna caturāsītiyā pāṇasahassānaṃ dhammābhisamayo ahosi,",
  "atk-s0501a:916_3": "evaṃ yāva sattamadivasaṃ desesi,",
  "atk-s0501a:916_4": "divase divase tatheva dhammābhisamayo ahosi.",
  "atk-s0501a:916_5": "Bhagavā aḍḍhamāsameva vesāliyaṃ viharitvā rājūnaṃ “gacchāmā”ti paṭivedesi.",
  "atk-s0501a:916_6": "Tato rājāno diguṇena sakkārena puna tīhi divasehi bhagavantaṃ gaṅgātīraṃ nayiṃsu.",
  "atk-s0501a:916_7": "Gaṅgāya nibbattā nāgarājāno cintesuṃ “manussā tathāgatassa sakkāraṃ karonti,",
  "atk-s0501a:916_8": "mayaṃ kiṃ na karissāmā”ti suvaṇṇarajatamaṇimayā nāvāyo māpetvā suvaṇṇarajatamaṇimaye eva pallaṅke paññapetvā",
  "atk-s0501a:916_9": "pañcavaṇṇapadumasañchannaṃ udakaṃ karitvā “amhākaṃ anuggahaṃ karothā”ti bhagavantaṃ yāciṃsu.",
  "atk-s0501a:916_10": "Bhagavā adhivāsetvā ratananāvamārūḷho,",
  "atk-s0501a:916_11": "pañca ca bhikkhusatāni pañcasataṃ nāvāyo abhirūḷhā.",
  "atk-s0501a:916_12": "Nāgarājāno bhagavantaṃ saddhiṃ bhikkhusaṅghena nāgabhavanaṃ pavesesuṃ.",
  "atk-s0501a:916_13": "Tatra sudaṃ bhagavā sabbarattiṃ nāgaparisāya dhammaṃ desesi.",
  "atk-s0501a:916_14": "Dutiyadivase dibbehi khādanīyabhojanīyehi mahādānaṃ akaṃsu,",
  "atk-s0501a:916_15": "bhagavā anumoditvā nāgabhavanā nikkhami.",
  "atk-s0501a:917_0": "Bhūmaṭṭhā devā “manussā ca nāgā ca tathāgatassa sakkāraṃ karonti,",
  "atk-s0501a:917_1": "mayaṃ kiṃ na karissāmā”ti cintetvā vanappagumbarukkhapabbatādīsu chattātichattāni ukkhipiṃsu.",
  "atk-s0501a:917_2": "Eteneva upāyena yāva akaniṭṭhabrahmabhavanaṃ,",
  "atk-s0501a:917_3": "tāva mahāsakkāraviseso nibbatti.",
  "atk-s0501a:917_4": "Bimbisāropi licchavīhi āgatakāle katasakkārato diguṇamakāsi.",
  "atk-s0501a:917_5": "Pubbe vuttanayeneva pañcahi divasehi bhagavantaṃ rājagahaṃ ānesi.",
  "atk-s0501a:918_0": "Rājagahamanuppatte bhagavati pacchābhattaṃ maṇḍalamāḷe sannipatitānaṃ bhikkhūnaṃ ayamantarakathā udapādi “aho buddhassa bhagavato ānubhāvo,",
  "atk-s0501a:918_1": "yaṃ uddissa gaṅgāya orato ca pārato ca aṭṭhayojano bhūmibhāgo ninnañca thalañca samaṃ katvā vālukāya okiritvā pupphehi sañchanno,",
  "atk-s0501a:918_2": "yojanappamāṇaṃ gaṅgāya udakaṃ nānāvaṇṇehi padumehi sañchannaṃ,",
  "atk-s0501a:918_3": "yāva akaniṭṭhabhavanaṃ,",
  "atk-s0501a:918_4": "tāva chattātichattāni ussitānī”ti.",
  "atk-s0501a:918_5": "Bhagavā taṃ pavattiṃ ñatvā gandhakuṭito nikkhamitvā taṅkhaṇānurūpena pāṭihāriyena gantvā maṇḍalamāḷe paññattavarabuddhāsane nisīdi.",
  "atk-s0501a:918_6": "Nisajja kho bhagavā bhikkhū āmantesi –",
  "atk-s0501a:918_7": "“kāya nuttha,",
  "atk-s0501a:918_8": "bhikkhave,",
  "atk-s0501a:918_9": "etarahi kathāya sannisinnā”ti.",
  "atk-s0501a:918_10": "Bhikkhū sabbaṃ ārocesuṃ bhagavā etadavoca – “na,",
  "atk-s0501a:918_11": "bhikkhave,",
  "atk-s0501a:918_12": "ayaṃ pūjāviseso mayhaṃ buddhānubhāvena nibbatto,",
  "atk-s0501a:918_13": "na nāgadevabrahmānubhāvena,",
  "atk-s0501a:918_14": "apica kho pubbe appamattakapariccāgānubhāvena nibbatto”ti.",
  "atk-s0501a:918_15": "Bhikkhū āhaṃsu “na mayaṃ, bhante,",
  "atk-s0501a:918_16": "taṃ appamattakaṃ pariccāgaṃ jānāma,",
  "atk-s0501a:918_17": "sādhu no bhagavā tathā kathetu,",
  "atk-s0501a:918_18": "yathā mayaṃ taṃ jāneyyāmā”ti.",
  "atk-s0501a:919_0": "Bhagavā āha –",
  "atk-s0501a:919_1": "bhūtapubbaṃ,",
  "atk-s0501a:919_2": "bhikkhave,",
  "atk-s0501a:919_3": "takkasilāyaṃ saṅkho nāma brāhmaṇo ahosi.",
  "atk-s0501a:919_4": "Tassa putto susīmo nāma māṇavo soḷasavassuddesiko vayena.",
  "atk-s0501a:919_5": "So ekadivasaṃ pitaraṃ upasaṅkamitvā abhivādetvā ekamantaṃ aṭṭhāsi.",
  "atk-s0501a:919_6": "Atha taṃ pitā āha “kiṃ, tāta,",
  "atk-s0501a:919_7": "susīmā”ti?",
  "atk-s0501a:919_8": "So āha “icchāmahaṃ, tāta,",
  "atk-s0501a:919_9": "bārāṇasiṃ gantvā sippaṃ uggahetu”nti. “Tena hi, tāta, susīma,",
  "atk-s0501a:919_10": "asuko nāma brāhmaṇo mama sahāyako,",
  "atk-s0501a:919_11": "tassa santikaṃ gantvā uggaṇhāhī”ti kahāpaṇasahassaṃ adāsi.",
  "atk-s0501a:919_12": "So taṃ gahetvā mātāpitaro abhivādetvā anupubbena bārāṇasiṃ gantvā upacārayuttena vidhinā ācariyaṃ upasaṅkamitvā abhivādetvā attānaṃ nivedesi.",
  "atk-s0501a:919_13": "Ācariyo “mama sahāyakassa putto”ti māṇavaṃ sampaṭicchitvā sabbaṃ pāhuneyyavattamakāsi.",
  "atk-s0501a:919_14": "So addhānakilamathaṃ vinodetvā taṃ kahāpaṇasahassaṃ ācariyassa pādamūle ṭhapetvā sippaṃ uggahetuṃ okāsaṃ yāci.",
  "atk-s0501a:919_15": "Ācariyo okāsaṃ katvā uggaṇhāpesi.",
  "atk-s0501a:920_0": "So lahuñca gaṇhanto,",
  "atk-s0501a:920_1": "bahuñca gaṇhanto,",
  "atk-s0501a:920_2": "gahitagahitañca suvaṇṇabhājane pakkhittatelamiva avinassamānaṃ dhārento,",
  "atk-s0501a:920_3": "dvādasavassikaṃ sippaṃ katipayamāseneva pariyosāpesi.",
  "atk-s0501a:920_4": "So sajjhāyaṃ karonto ādimajjhaṃyeva passati,",
  "atk-s0501a:920_5": "no pariyosānaṃ.",
  "atk-s0501a:920_6": "Atha ācariyaṃ upasaṅkamitvā āha “imassa sippassa ādimajjhameva passāmi,",
  "atk-s0501a:920_7": "no pariyosāna”nti.",
  "atk-s0501a:920_8": "Ācariyo āha “ahampi, tāta,",
  "atk-s0501a:920_9": "evamevā”ti. Atha ko, ācariya,",
  "atk-s0501a:920_10": "imassa sippassa pariyosānaṃ jānātīti?",
  "atk-s0501a:920_11": "Isipatane, tāta,",
  "atk-s0501a:920_12": "isayo atthi,",
  "atk-s0501a:920_13": "te jāneyyunti.",
  "atk-s0501a:920_14": "Te upasaṅkamitvā pucchāmi,",
  "atk-s0501a:920_15": "ācariyāti? Puccha, tāta,",
  "atk-s0501a:920_16": "yathāsukhanti.",
  "atk-s0501a:920_17": "So isipatanaṃ gantvā paccekabuddhe upasaṅkamitvā pucchi “api, bhante,",
  "atk-s0501a:920_18": "pariyosānaṃ jānāthā”ti? Āma, āvuso, jānāmāti.",
  "atk-s0501a:920_19": "Taṃ mampi sikkhāpethāti.",
  "atk-s0501a:920_20": "Tena hāvuso,",
  "atk-s0501a:920_21": "pabbajāhi,",
  "atk-s0501a:920_22": "na sakkā apabbajitena sikkhāpetunti. Sādhu, bhante,",
  "atk-s0501a:920_23": "pabbājetha vā maṃ,",
  "atk-s0501a:920_24": "yaṃ vā icchatha,",
  "atk-s0501a:920_25": "taṃ katvā pariyosānaṃ jānāpethāti.",
  "atk-s0501a:920_26": "Te taṃ pabbājetvā kammaṭṭhāne niyojetuṃ asamatthā “evaṃ te nivāsetabbaṃ,",
  "atk-s0501a:920_27": "evaṃ pārupitabba”ntiādinā nayena ābhisamācārikaṃ sikkhāpesuṃ.",
  "atk-s0501a:920_28": "So tattha sikkhanto upanissayasampannattā na cireneva paccekabodhiṃ abhisambujjhi.",
  "atk-s0501a:920_29": "Sakalabārāṇasiyaṃ “susīmapaccekabuddho”ti pākaṭo ahosi lābhaggayasaggappatto sampannaparivāro.",
  "atk-s0501a:920_30": "So appāyukasaṃvattanikassa kammassa katattā na cireneva parinibbāyi.",
  "atk-s0501a:920_31": "Tassa paccekabuddhā ca mahājanakāyo ca sarīrakiccaṃ katvā dhātuyo gahetvā nagaradvāre thūpaṃ patiṭṭhāpesuṃ.",
  "atk-s0501a:921_0": "Atha kho saṅkho brāhmaṇo “putto me ciragato,",
  "atk-s0501a:921_1": "na cassa pavattiṃ jānāmī”ti puttaṃ daṭṭhukāmo takkasilāya nikkhamitvā anupubbena bārāṇasiṃ gantvā mahājanakāyaṃ",
  "atk-s0501a:921_2": "sannipatitaṃ disvā “addhā bahūsu ekopi me puttassa pavattiṃ jānissatī”ti cintento upasaṅkamitvā pucchi",
  "atk-s0501a:921_3": "“susīmo nāma māṇavo idha āgato atthi,",
  "atk-s0501a:921_4": "api nu tassa pavattiṃ jānāthā”ti? Te “āma, brāhmaṇa, jānāma,",
  "atk-s0501a:921_5": "imasmiṃ nagare brāhmaṇassa santike tiṇṇaṃ vedānaṃ pāragū hutvā paccekabuddhānaṃ santike pabbajitvā paccekabuddho",
  "atk-s0501a:921_6": "hutvā anupādisesāya nibbānadhātuyā parinibbāyi,",
  "atk-s0501a:921_7": "ayamassa thūpo patiṭṭhāpito”ti āhaṃsu.",
  "atk-s0501a:921_8": "So bhūmiṃ hatthena paharitvā roditvā ca paridevitvā ca taṃ cetiyaṅgaṇaṃ gantvā tiṇāni uddharitvā uttarasāṭakena",
  "atk-s0501a:921_9": "vālukaṃ ānetvā paccekabuddhacetiyaṅgaṇe okiritvā kamaṇḍaluto udakena samantato bhūmiṃ paripphositvā vanapupphehi",
  "atk-s0501a:921_10": "pūjaṃ katvā uttarasāṭakena paṭākaṃ āropetvā thūpassa upari attano chattaṃ bandhitvā pakkāmīti.",
  "atk-s0501a:922_0": "Evaṃ atītaṃ desetvā jātakaṃ paccuppannena anusandhento bhikkhūnaṃ dhammakathaṃ kathesi.",
  "atk-s0501a:922_1": "“Siyā kho pana vo,",
  "atk-s0501a:922_2": "bhikkhave,",
  "atk-s0501a:922_3": "evamassa ‘añño nūna tena samayena saṅkho brāhmaṇo ahosī’ti,",
  "atk-s0501a:922_4": "na kho panetaṃ evaṃ daṭṭhabbaṃ,",
  "atk-s0501a:922_5": "ahaṃ tena samayena saṅkho brāhmaṇo ahosiṃ,",
  "atk-s0501a:922_6": "mayā susīmassa paccekabuddhassa cetiyaṅgaṇe tiṇāni uddhaṭāni,",
  "atk-s0501a:922_7": "tassa me kammassa nissandena aṭṭhayojanamaggaṃ vigatakhāṇukaṇṭakaṃ katvā samaṃ suddhamakaṃsu.",
  "atk-s0501a:922_8": "Mayā tattha vālukā okiṇṇā,",
  "atk-s0501a:922_9": "tassa me nissandena aṭṭhayojanamagge vālukaṃ okiriṃsu.",
  "atk-s0501a:922_10": "Mayā tattha vanakusumehi pūjā katā,",
  "atk-s0501a:922_11": "tassa me nissandena navayojane magge thale ca udake ca nānāpupphehi pupphasantharamakaṃsu.",
  "atk-s0501a:922_12": "Mayā tattha kamaṇḍaludakena bhūmi paripphositā,",
  "atk-s0501a:922_13": "tassa me nissandena vesāliyaṃ pokkharavassaṃ vassi.",
  "atk-s0501a:922_14": "Mayā tasmiṃ cetiye paṭākā āropitā,",
  "atk-s0501a:922_15": "chattañca baddhaṃ,",
  "atk-s0501a:922_16": "tassa me nissandena yāva akaniṭṭhabhavanā paṭākā ca āropitā,",
  "atk-s0501a:922_17": "chattātichattāni ca ussitāni. Iti kho,",
  "atk-s0501a:922_18": "bhikkhave,",
  "atk-s0501a:922_19": "ayaṃ mayhaṃ pūjāviseso neva buddhānubhāvena nibbatto,",
  "atk-s0501a:922_20": "na nāgadevabrahmānubhāvena,",
  "atk-s0501a:922_21": "apica kho appamattakapariccāgānubhāvena nibbatto”ti.",
  "atk-s0501a:922_22": "Dhammakathāpariyosāne imaṃ gāthamabhāsi –",
  "atk-s0501a:923_0": "“Mattāsukhapariccāgā, passe ce vipulaṃ sukhaṃ;",
  "atk-s0501a:924_0": "Caje mattāsukhaṃ dhīro, sampassaṃ vipulaṃ sukha”nti. ;",
  "atk-s0501a:925_0": "Paramatthajotikāya khuddakapāṭha-aṭṭhakathāya",
  "atk-s0501a:926_0": "Ratanasuttavaṇṇanā niṭṭhitā.",
  "atk-s0501a:927_0": "7. Tirokuṭṭasuttavaṇṇanā",
  "atk-s0501a:928_0": "Nikkhepappayojanaṃ",
  "atk-s0501a:929_0": "Idāni “tirokuṭṭesu tiṭṭhantī”tiādinā ratanasuttānantaraṃ nikkhittassa tirokuṭṭasuttassa atthavaṇṇanākkamo anuppatto,",
  "atk-s0501a:929_1": "tassa idha nikkhepappayojanaṃ vatvā atthavaṇṇanaṃ karissāma.",
  "atk-s0501a:930_0": "Tattha idañhi tirokuṭṭaṃ iminā anukkamena bhagavatā avuttampi yāyaṃ ito pubbe nānappakārena kusalakammapaṭipatti dassitā,",
  "atk-s0501a:930_1": "tattha pamādaṃ āpajjamāno nirayatiracchānayonīhi visiṭṭhatarepi ṭhāne uppajjamāno yasmā evarūpesu petesu uppajjati,",
  "atk-s0501a:930_2": "tasmā na ettha pamādo karaṇīyoti dassanatthaṃ,",
  "atk-s0501a:930_3": "yehi ca bhūtehi upaddutāya vesāliyā upaddavavūpasamanatthaṃ ratanasuttaṃ vuttaṃ,",
  "atk-s0501a:930_4": "tesu ekaccāni evarūpānīti dassanatthaṃ vā vuttanti.",
  "atk-s0501a:931_0": "Idamassa idha nikkhepappayojanaṃ veditabbaṃ.",
  "atk-s0501a:932_0": "Anumodanākathā",
  "atk-s0501a:933_0": "Yasmā panassa atthavaṇṇanā –",
  "atk-s0501a:934_0": "“Yena yattha yadā yasmā, tirokuṭṭaṃ pakāsitaṃ;",
  "atk-s0501a:935_0": "Pakāsetvāna taṃ sabbaṃ, kayiramānā yathākkamaṃ;",
  "atk-s0501a:936_0": "Sukatā hoti tasmāhaṃ, karissāmi tatheva taṃ”.",
  "atk-s0501a:937_0": "Kena panetaṃ pakāsitaṃ,",
  "atk-s0501a:937_1": "kattha kadā kasmā cāti? Vuccate –",
  "atk-s0501a:937_2": "bhagavatā pakāsitaṃ,",
  "atk-s0501a:937_3": "taṃ kho pana rājagahe dutiyadivase rañño māgadhassa anumodanatthaṃ.",
  "atk-s0501a:937_4": "Imassa catthassa vibhāvanatthaṃ ayamettha vitthārakathā kathetabbā –",
  "atk-s0501a:938_0": "Ito dvānavutikappe kāsi nāma nagaraṃ ahosi.",
  "atk-s0501a:938_1": "Tattha jayaseno nāma rājā.",
  "atk-s0501a:938_2": "Tassa sirimā nāma devī,",
  "atk-s0501a:938_3": "tassā kucchiyaṃ phusso nāma bodhisatto nibbattitvā anupubbena sammāsambodhiṃ abhisambujjhi.",
  "atk-s0501a:938_4": "Jayaseno rājā “mama putto abhinikkhamitvā buddho jāto,",
  "atk-s0501a:938_5": "mayhameva buddho,",
  "atk-s0501a:938_6": "mayhaṃ dhammo,",
  "atk-s0501a:938_7": "mayhaṃ saṅgho”ti mamattaṃ uppādetvā sabbakālaṃ sayameva upaṭṭhahati,",
  "atk-s0501a:938_8": "na aññesaṃ okāsaṃ deti.",
  "atk-s0501a:939_0": "Bhagavato kaniṭṭhabhātaro vemātikā tayo bhātaro cintesuṃ –",
  "atk-s0501a:939_1": "“buddhā nāma sabbalokahitāya uppajjanti,",
  "atk-s0501a:939_2": "na cekassevatthāya,",
  "atk-s0501a:939_3": "amhākañca pitā aññesaṃ okāsaṃ na deti,",
  "atk-s0501a:939_4": "kathaṃ nu mayaṃ labheyyāma bhagavantaṃ upaṭṭhātu”nti.",
  "atk-s0501a:939_5": "Tesaṃ etadahosi –",
  "atk-s0501a:939_6": "“handa mayaṃ kiñci upāyaṃ karomā”ti.",
  "atk-s0501a:939_7": "Te paccantaṃ kupitaṃ viya kārāpesuṃ.",
  "atk-s0501a:939_8": "Tato rājā “paccanto kupito”ti sutvā tayopi putte paccantavūpasamanatthaṃ pesesi.",
  "atk-s0501a:939_9": "Te vūpasametvā āgatā,",
  "atk-s0501a:939_10": "rājā tuṭṭho varaṃ adāsi “yaṃ icchatha,",
  "atk-s0501a:939_11": "taṃ gaṇhathā”ti.",
  "atk-s0501a:939_12": "Te “mayaṃ bhagavantaṃ upaṭṭhātuṃ icchāmā”ti āhaṃsu.",
  "atk-s0501a:939_13": "Rājā “etaṃ ṭhapetvā aññaṃ gaṇhathā”ti āha.",
  "atk-s0501a:939_14": "Te “mayaṃ aññena anatthikā”ti āhaṃsu.",
  "atk-s0501a:939_15": "Tena hi paricchedaṃ katvā gaṇhathāti.",
  "atk-s0501a:939_16": "Te satta vassāni yāciṃsu,",
  "atk-s0501a:939_17": "rājā na adāsi. Evaṃ cha, pañca, cattāri, tīṇi, dve, ekaṃ,",
  "atk-s0501a:939_18": "satta māsāni, cha, pañca,",
  "atk-s0501a:939_19": "cattārīti yāva temāsaṃ yāciṃsu.",
  "atk-s0501a:939_20": "Rājā “gaṇhathā”ti adāsi.",
  "atk-s0501a:940_0": "Te varaṃ labhitvā paramatuṭṭhā bhagavantaṃ upasaṅkamitvā vanditvā āhaṃsu –",
  "atk-s0501a:940_1": "“icchāma mayaṃ, bhante,",
  "atk-s0501a:940_2": "bhagavantaṃ temāsaṃ upaṭṭhātuṃ,",
  "atk-s0501a:940_3": "adhivāsetu no, bhante,",
  "atk-s0501a:940_4": "bhagavā imaṃ temāsaṃ vassāvāsa”nti.",
  "atk-s0501a:940_5": "Adhivāsesi bhagavā tuṇhībhāvena.",
  "atk-s0501a:940_6": "Tato te attano janapade niyuttakapurisassa lekhaṃ pesesuṃ “imaṃ temāsaṃ amhehi bhagavā upaṭṭhātabbo,",
  "atk-s0501a:940_7": "vihāraṃ ādiṃ katvā sabbaṃ bhagavato upaṭṭhānasambhāraṃ karohī”ti.",
  "atk-s0501a:940_8": "So taṃ sabbaṃ sampādetvā paṭinivedesi.",
  "atk-s0501a:940_9": "Te kāsāyavatthanivatthā hutvā aḍḍhateyyehi purisasahassehi veyyāvaccakarehi bhagavantaṃ sakkaccaṃ upaṭṭhahamānā",
  "atk-s0501a:940_10": "janapadaṃ netvā vihāraṃ niyyātetvā vasāpesuṃ.",
  "atk-s0501a:941_0": "Tesaṃ bhaṇḍāgāriko eko gahapatiputto sapajāpatiko saddho ahosi pasanno.",
  "atk-s0501a:941_1": "So buddhappamukhassa saṅghassa dānavattaṃ sakkaccaṃ adāsi.",
  "atk-s0501a:941_2": "Janapade niyuttakapuriso taṃ gahetvā jānapadehi ekādasamattehi purisasahassehi saddhiṃ sakkaccameva dānaṃ pavattāpesi.",
  "atk-s0501a:941_3": "Tattha keci jānapadā paṭihatacittā ahesuṃ.",
  "atk-s0501a:941_4": "Te dānassa antarāyaṃ katvā deyyadhamme attanā khādiṃsu,",
  "atk-s0501a:941_5": "bhattasālañca agginā dahiṃsu.",
  "atk-s0501a:941_6": "Pavārite rājaputtā bhagavato mahantaṃ sakkāraṃ katvā bhagavantaṃ purakkhatvā pituno sakāsameva agamaṃsu.",
  "atk-s0501a:941_7": "Tattha gantvā eva bhagavā parinibbāyi.",
  "atk-s0501a:941_8": "Rājā ca rājaputtā ca janapade niyuttakapuriso ca bhaṇḍāgāriko ca anupubbena kālaṃ katvā saddhiṃ parisāya sagge uppajjiṃsu,",
  "atk-s0501a:941_9": "paṭihatacittajanā nirayesu nibbattiṃsu.",
  "atk-s0501a:941_10": "Evaṃ tesaṃ dvinnaṃ gaṇānaṃ saggato saggaṃ,",
  "atk-s0501a:941_11": "nirayato nirayaṃ upapajjantānaṃ dvānavutikappā vītivattā.",
  "atk-s0501a:942_0": "Atha imasmiṃ bhaddakappe kassapabuddhassa kāle te paṭihatacittajanā petesu uppannā.",
  "atk-s0501a:942_1": "Tadā manussā attano ñātakānaṃ petānaṃ atthāya dānaṃ datvā uddisanti “idaṃ amhākaṃ ñātīnaṃ hotū”ti.",
  "atk-s0501a:942_2": "Te sampattiṃ labhanti.",
  "atk-s0501a:942_3": "Atha imepi petā taṃ disvā bhagavantaṃ kassapaṃ upasaṅkamitvā pucchiṃsu –",
  "atk-s0501a:942_4": "“kiṃ nu kho, bhante,",
  "atk-s0501a:942_5": "mayampi evarūpaṃ sampattiṃ labheyyāmā”ti?",
  "atk-s0501a:942_6": "Bhagavā āha –",
  "atk-s0501a:942_7": "“idāni na labhatha,",
  "atk-s0501a:942_8": "apica anāgate gotamo nāma buddho bhavissati,",
  "atk-s0501a:942_9": "tassa bhagavato kāle bimbisāro nāma rājā bhavissati,",
  "atk-s0501a:942_10": "so tumhākaṃ ito dvānavutikappe ñāti ahosi,",
  "atk-s0501a:942_11": "so buddhassa dānaṃ datvā tumhākaṃ uddisissati,",
  "atk-s0501a:942_12": "tadā labhissathā”ti.",
  "atk-s0501a:942_13": "Evaṃ vutte kira tesaṃ petānaṃ taṃ vacanaṃ “sve labhissathā”ti vuttaṃ viya ahosi.",
  "atk-s0501a:943_0": "Atha ekasmiṃ buddhantare vītivatte amhākaṃ bhagavā loke uppajji.",
  "atk-s0501a:943_1": "Tepi tayo rājaputtā tehi aḍḍhateyyehi purisasahassehi saddhiṃ devalokā cavitvā magadharaṭṭhe brāhmaṇakule",
  "atk-s0501a:943_2": "uppajjitvā anupubbena isipabbajjaṃ pabbajitvā gayāsīse tayo jaṭilā ahesuṃ,",
  "atk-s0501a:943_3": "janapade niyuttakapuriso,",
  "atk-s0501a:943_4": "rājā ahosi bimbisāro,",
  "atk-s0501a:943_5": "bhaṇḍāgāriko,",
  "atk-s0501a:943_6": "gahapati visākho nāma mahāseṭṭhi ahosi,",
  "atk-s0501a:943_7": "tassa pajāpati dhammadinnā nāma seṭṭhidhītā ahosi.",
  "atk-s0501a:943_8": "Evaṃ sabbāpi avasesā parisā rañño eva parivārā hutvā nibbattā.",
  "atk-s0501a:944_0": "Amhākaṃ bhagavā loke uppajjitvā sattasattāhaṃ atikkamitvā anupubbena bārāṇasiṃ āgamma dhammacakkaṃ pavattetvā",
  "atk-s0501a:944_1": "pañcavaggiye ādiṃ katvā yāva aḍḍhateyyasahassaparivāre tayo jaṭile vinetvā rājagahaṃ agamāsi.",
  "atk-s0501a:944_2": "Tattha ca tadahupasaṅkamantaṃyeva rājānaṃ bimbisāraṃ sotāpattiphale patiṭṭhāpesi ekādasanavutehi māgadhakehi brāhmaṇagahapatikehi saddhiṃ.",
  "atk-s0501a:944_3": "Atha raññā svātanāya bhattena nimantito bhagavā adhivāsetvā dutiyadivase sakkena devānamindena purato purato gacchantena –",
  "atk-s0501a:945_0": "“Danto dantehi saha purāṇajaṭilehi, vippamutto vippamuttehi;",
  "atk-s0501a:946_0": "Siṅgīnikkhasavaṇṇo, rājagahaṃ pāvisi bhagavā”ti. –",
  "atk-s0501a:947_0": "Evamādīhi gāthāhi abhitthaviyamāno rājagahaṃ pavisitvā rañño nivesane mahādānaṃ sampaṭicchi.",
  "atk-s0501a:947_1": "Te petā “idāni rājā amhākaṃ dānaṃ uddisissati,",
  "atk-s0501a:947_2": "idāni uddisissatī”ti āsāya parivāretvā aṭṭhaṃsu.",
  "atk-s0501a:948_0": "Rājā dānaṃ datvā “kattha nu kho bhagavā vihareyyā”ti bhagavato vihāraṭṭhānameva cintesi,",
  "atk-s0501a:948_1": "na taṃ dānaṃ kassaci uddisi.",
  "atk-s0501a:948_2": "Petā chinnāsā hutvā rattiṃ rañño nivesane ativiya bhiṃsanakaṃ vissaramakaṃsu.",
  "atk-s0501a:948_3": "Rājā bhayasaṃvegasantāsamāpajji,",
  "atk-s0501a:948_4": "tato pabhātāya rattiyā bhagavato ārocesi –",
  "atk-s0501a:948_5": "“evarūpaṃ saddamassosiṃ,",
  "atk-s0501a:948_6": "kiṃ nu kho me, bhante,",
  "atk-s0501a:948_7": "bhavissatī”ti.",
  "atk-s0501a:948_8": "Bhagavā āha –",
  "atk-s0501a:948_9": "“mā bhāyi, mahārāja,",
  "atk-s0501a:948_10": "na te kiñci pāpakaṃ bhavissati,",
  "atk-s0501a:948_11": "apica kho te purāṇañātakā petesu uppannā santi,",
  "atk-s0501a:948_12": "te ekaṃ buddhantaraṃ tameva paccāsīsamānā vicaranti ‘buddhassa dānaṃ datvā amhākaṃ uddisissatī’ti,",
  "atk-s0501a:948_13": "na tesaṃ tvaṃ hiyyo uddisi,",
  "atk-s0501a:948_14": "te chinnāsā tathārūpaṃ vissaramakaṃsū”ti.",
  "atk-s0501a:949_0": "So āha “idāni pana, bhante,",
  "atk-s0501a:949_1": "dinne labheyyu”nti? “Āma,",
  "atk-s0501a:949_2": "mahārājā”ti.",
  "atk-s0501a:949_3": "“Tena hi me, bhante,",
  "atk-s0501a:949_4": "adhivāsetu bhagavā ajjatanāya dānaṃ,",
  "atk-s0501a:949_5": "tesaṃ uddisissāmī”ti?",
  "atk-s0501a:949_6": "Bhagavā adhivāsesi.",
  "atk-s0501a:949_7": "Rājā nivesanaṃ gantvā mahādānaṃ paṭiyādetvā bhagavato kālaṃ ārocāpesi.",
  "atk-s0501a:949_8": "Bhagavā rājantepuraṃ gantvā paññatte āsane nisīdi saddhiṃ bhikkhusaṅghena.",
  "atk-s0501a:949_9": "Tepi kho petā “api nāma ajja labheyyāmā”ti gantvā tirokuṭṭādīsu aṭṭhaṃsu.",
  "atk-s0501a:949_10": "Bhagavā tathā akāsi,",
  "atk-s0501a:949_11": "yathā te sabbeva rañño pākaṭā ahesuṃ.",
  "atk-s0501a:949_12": "Rājā dakkhiṇodakaṃ dento “idaṃ me ñātīnaṃ hotū”ti uddisi,",
  "atk-s0501a:949_13": "taṅkhaṇaññeva tesaṃ petānaṃ padumasañchannā pokkharaṇiyo nibbattiṃsu.",
  "atk-s0501a:949_14": "Te tattha nhatvā ca pivitvā ca paṭippassaddhadarathakilamathapipāsā suvaṇṇavaṇṇā ahesuṃ.",
  "atk-s0501a:949_15": "Rājā yāgukhajjakabhojanāni datvā uddisi,",
  "atk-s0501a:949_16": "taṅkhaṇaññeva tesaṃ dibbayāgukhajjakabhojanāni nibbattiṃsu.",
  "atk-s0501a:949_17": "Te tāni paribhuñjitvā pīṇindriyā ahesuṃ.",
  "atk-s0501a:949_18": "Atha vatthasenāsanāni datvā uddisi.",
  "atk-s0501a:949_19": "Tesaṃ dibbavatthadibbayānadibbapāsādadibbapaccattharaṇadibbaseyyādialaṅkāravidhayo nibbattiṃsu.",
  "atk-s0501a:949_20": "Sāpi tesaṃ sampatti yathā sabbāva pākaṭā hoti,",
  "atk-s0501a:949_21": "tathā bhagavā adhiṭṭhāsi.",
  "atk-s0501a:949_22": "Rājā ativiya attamano ahosi.",
  "atk-s0501a:949_23": "Tato bhagavā bhuttāvī pavārito rañño māgadhassa anumodanatthaṃ “tirokuṭṭesu tiṭṭhantī”ti imā gāthā abhāsi.",
  "atk-s0501a:950_0": "Ettāvatā ca “yena yattha yadā yasmā,",
  "atk-s0501a:950_1": "tirokuṭṭaṃ pakāsitaṃ,",
  "atk-s0501a:950_2": "pakāsetvāna taṃ sabba”nti ayaṃ mātikā saṅkhepato vitthārato ca vibhattā hoti.",
  "atk-s0501a:951_0": "Paṭhamagāthāvaṇṇanā",
  "atk-s0501a:952_0": "1.",
  "atk-s0501a:952_1": "Idāni imassa tirokuṭṭassa yathākkamaṃ atthavaṇṇanaṃ karissāma.",
  "atk-s0501a:952_2": "Seyyathidaṃ –",
  "atk-s0501a:952_3": "paṭhamagāthāya tāva tirokuṭṭāti kuṭṭānaṃ parabhāgā vuccanti.",
  "atk-s0501a:952_4": "Tiṭṭhantīti nisajjādippaṭikkhepato ṭhānakappanavacanametaṃ.",
  "atk-s0501a:952_5": "Tena yathā pākāraparabhāgaṃ pabbataparabhāgañca gacchantaṃ “tiropākāraṃ tiropabbataṃ asajjamāno gacchatī”ti vadanti,",
  "atk-s0501a:952_6": "evamidhāpi kuṭṭassa parabhāgesu tiṭṭhante “tirokuṭṭesu tiṭṭhantī”ti āha.",
  "atk-s0501a:952_7": "Sandhisiṅghāṭakesu cāti ettha sandhiyoti catukkoṇaracchā vuccanti gharasandhibhittisandhiālokasandhiyo cāpi.",
  "atk-s0501a:952_8": "Siṅghāṭakāti tikoṇaracchā vuccanti,",
  "atk-s0501a:952_9": "tadekajjhaṃ katvā purimena saddhiṃ saṅghaṭento “sandhisiṅghāṭakesu cā”ti āha.",
  "atk-s0501a:952_10": "Dvārabāhāsu tiṭṭhantīti nagaradvāragharadvārānaṃ bāhā nissāya tiṭṭhanti.",
  "atk-s0501a:952_11": "Āgantvāna sakaṃ gharanti ettha sakaṃ gharaṃ nāma pubbañātigharampi attanā sāmikabhāvena ajjhāvutthapubbagharampi.",
  "atk-s0501a:952_12": "Tadubhayampi yasmā te sakagharasaññāya āgacchanti,",
  "atk-s0501a:952_13": "tasmā “āgantvāna sakaṃ ghara”nti āha.",
  "atk-s0501a:953_0": "Dutiyagāthāvaṇṇanā",
  "atk-s0501a:954_0": "2.",
  "atk-s0501a:954_1": "Evaṃ bhagavā pubbe anajjhāvutthapubbampi pubbañātigharaṃ bimbisāranivesanaṃ sakagharasaññāya āgantvā",
  "atk-s0501a:954_2": "tirokuṭṭasandhisiṅghāṭakadvārabāhāsu ṭhite issāmacchariyaphalaṃ anubhavante,",
  "atk-s0501a:954_3": "appekacce dīghamassukesavikāradhare andhakāramukhe sithilabandhanavilambamānakisapharusakāḷakaṅgapaccaṅge",
  "atk-s0501a:954_4": "tattha tattha ṭhitavanadāhadaḍḍhatālarukkhasadise,",
  "atk-s0501a:954_5": "appekacce jighacchāpipāsāraṇinimmathanena udarato uṭṭhāya mukhato viniccharantāya aggijālāya pariḍayhamānasarīre,",
  "atk-s0501a:954_6": "appekacce sūcichiddāṇumattakaṇṭhabilatāya pabbatākārakucchitāya ca laddhampi pānabhojanaṃ yāvadatthaṃ",
  "atk-s0501a:954_7": "bhuñjituṃ asamatthatāya khuppipāsāparete aññaṃ rasamavindamāne,",
  "atk-s0501a:954_8": "appekacce aññamaññassa aññesaṃ vā sattānaṃ pabhinnagaṇḍapiḷakamukhā paggharitarudhirapubbalasikādiṃ laddhā",
  "atk-s0501a:954_9": "amatamiva sāyamāne ativiya duddasikavirūpabhayānakasarīre bahū pete rañño nidassento –",
  "atk-s0501a:955_0": "“Tirokuṭṭesu tiṭṭhanti, sandhisiṅghāṭakesu ca;",
  "atk-s0501a:956_0": "Dvārabāhāsu tiṭṭhanti, āgantvāna sakaṃ ghara”nti. –",
  "atk-s0501a:957_0": "Vatvā puna tehi katassa kammassa dāruṇabhāvaṃ dassento “pahūte annapānamhī”ti dutiyagāthamāha.",
  "atk-s0501a:958_0": "Tattha pahūteti anappake bahumhi,",
  "atk-s0501a:958_1": "yāvadatthiketi vuttaṃ hoti. Bha-",
  "atk-s0501a:958_2": "kārassa hi ha-",
  "atk-s0501a:958_3": "kāro labbhati “pahu santo na bharatī”tiādīsu viya.",
  "atk-s0501a:958_4": "Keci pana “bahūte” iti ca “bahūke” iti ca paṭhanti.",
  "atk-s0501a:958_5": "Pamādapāṭhā ete.",
  "atk-s0501a:958_6": "Anne ca pānamhi ca annapānamhi.",
  "atk-s0501a:958_7": "Khajje ca bhojje ca khajjabhojje,",
  "atk-s0501a:958_8": "etena asitapītakhāyitasāyitavasena catubbidhaṃ āhāraṃ dasseti.",
  "atk-s0501a:958_9": "Upaṭṭhiteti upagamma ṭhite,",
  "atk-s0501a:958_10": "sajjite paṭiyatte samohiteti vuttaṃ hoti.",
  "atk-s0501a:958_11": "Na tesaṃ koci sarati,",
  "atk-s0501a:958_12": "sattānanti tesaṃ pettivisaye uppannānaṃ sattānaṃ koci mātā vā pitā vā putto vā na sarati.",
  "atk-s0501a:958_13": "Kiṃ kāraṇā?",
  "atk-s0501a:958_14": "Kammapaccayā,",
  "atk-s0501a:958_15": "attanā katassa adānadānappaṭisedhanādibhedassa kadariyakammassa paccayā.",
  "atk-s0501a:958_16": "Tañhi tesaṃ kammaṃ ñātīnaṃ sarituṃ na deti.",
  "atk-s0501a:959_0": "Tatiyagāthāvaṇṇanā",
  "atk-s0501a:960_0": "3.",
  "atk-s0501a:960_1": "Evaṃ bhagavā anappakepi annapānādimhi paccupaṭṭhite “api nāma amhe uddissa kiñci dadeyyu”nti ñātī paccāsīsantānaṃ",
  "atk-s0501a:960_2": "vicarataṃ tesaṃ petānaṃ tehi katassa atikaṭukavipākakarassa kammassa paccayena kassaci ñātino anussaraṇamattābhāvaṃ",
  "atk-s0501a:960_3": "dassento –",
  "atk-s0501a:961_0": "“Pahūte annapānamhi, khajjabhojje upaṭṭhite;",
  "atk-s0501a:962_0": "Na tesaṃ koci sarati, sattānaṃ kammapaccayā”ti. –",
  "atk-s0501a:963_0": "Vatvā puna rañño pettivisayūpapanne ñātake uddissa dinnaṃ dānaṃ pasaṃsanto “evaṃ dadanti ñātīna”nti tatiyagāthamāha.",
  "atk-s0501a:964_0": "Tattha evanti upamāvacanaṃ.",
  "atk-s0501a:964_1": "Tassa dvidhā sambandho –",
  "atk-s0501a:964_2": "tesaṃ sattānaṃ kammapaccayā asarantepi kismiñci dadanti, ñātīnaṃ,",
  "atk-s0501a:964_3": "ye evaṃ anukampakā hontīti ca yathā tayā, mahārāja, dinnaṃ,",
  "atk-s0501a:964_4": "evaṃ suciṃ paṇītaṃ kālena kappiyaṃ pānabhojanaṃ dadanti ñātīnaṃ,",
  "atk-s0501a:964_5": "ye honti anukampakāti ca.",
  "atk-s0501a:964_6": "Dadantīti denti uddisanti niyyātenti.",
  "atk-s0501a:964_7": "Ñātīnanti mātito ca pitito ca sambandhānaṃ.",
  "atk-s0501a:964_8": "Yeti ye keci puttā vā dhītaro vā bhātaro vā hontīti bhavanti.",
  "atk-s0501a:964_9": "Anukampakāti atthakāmā hitesino.",
  "atk-s0501a:964_10": "Sucinti vimalaṃ dassaneyyaṃ manoramaṃ dhammikaṃ dhammaladdhaṃ.",
  "atk-s0501a:964_11": "Paṇītanti uttamaṃ seṭṭhaṃ.",
  "atk-s0501a:964_12": "Kālenāti ñātipetānaṃ tirokuṭṭādīsu āgantvā ṭhitakālena.",
  "atk-s0501a:964_13": "Kappiyanti anucchavikaṃ patirūpaṃ ariyānaṃ paribhogārahaṃ.",
  "atk-s0501a:964_14": "Pānabhojananti pānañca bhojanañca.",
  "atk-s0501a:964_15": "Idha pānabhojanamukhena sabbopi deyyadhammo adhippeto.",
  "atk-s0501a:965_0": "Catutthagāthāpubbaddhavaṇṇanā",
  "atk-s0501a:966_0": "4. Evaṃ bhagavā raññā māgadhena petabhūtānaṃ ñātīnaṃ anukampāya dinnaṃ pānabhojanaṃ pasaṃsanto –",
  "atk-s0501a:967_0": "“Evaṃ dadanti ñātīnaṃ, ye honti anukampakā;",
  "atk-s0501a:968_0": "Suciṃ paṇītaṃ kālena, kappiyaṃ pānabhojana”nti. –",
  "atk-s0501a:969_0": "Vatvā puna yena pakārena dinnaṃ tesaṃ hoti,",
  "atk-s0501a:969_1": "taṃ dassento “idaṃ vo ñātīnaṃ hotū”ti catutthagāthāya pubbaddhamāha taṃ tatiyagāthāya pubbaddhena sambandhitabbaṃ –",
  "atk-s0501a:970_0": "“Evaṃ dadanti ñātīnaṃ, ye honti anukampakā;",
  "atk-s0501a:971_0": "Idaṃ vo ñātīnaṃ hotu, sukhitā hontu ñātayo”ti.",
  "atk-s0501a:972_0": "Tena “idaṃ vo ñātīnaṃ hotūti evaṃ dadanti,",
  "atk-s0501a:972_1": "no aññathā”ti ettha ākāratthena evaṃsaddena dātabbākāranidassanaṃ kataṃ hoti.",
  "atk-s0501a:973_0": "Tattha idanti deyyadhammanidassanaṃ.",
  "atk-s0501a:973_1": "Voti “kacci pana vo anuruddhā samaggā sammodamānā”ti ca,",
  "atk-s0501a:973_2": "“yehi vo ariyā”ti ca evamādīsu viya kevalaṃ nipātamattaṃ,",
  "atk-s0501a:973_3": "na sāmivacanaṃ.",
  "atk-s0501a:973_4": "Ñātīnaṃ hotūti pettivisaye uppannānaṃ ñātakānaṃ hotu.",
  "atk-s0501a:973_5": "Sukhitā hontu ñātayoti te pettivisayūpapannā ñātayo idaṃ paccanubhavantā sukhitā hontūti.",
  "atk-s0501a:974_0": "Catutthagāthāparaddhapañcamagāthāpubbaddhavaṇṇanā",
  "atk-s0501a:975_0": "4- 5.",
  "atk-s0501a:975_1": "Evaṃ bhagavā yena pakārena pettivisayūpapannānaṃ ñātīnaṃ dātabbaṃ,",
  "atk-s0501a:975_2": "taṃ dassento “idaṃ vo ñātīnaṃ hotu,",
  "atk-s0501a:975_3": "sukhitā hontu ñātayo”ti vatvā puna yasmā “idaṃ vo ñātīnaṃ hotū”ti vuttepi na aññena kataṃ kammaṃ aññassa phaladaṃ hoti,",
  "atk-s0501a:975_4": "kevalantu tathā uddissa diyyamānaṃ taṃ vatthu ñātīnaṃ kusalakammassa paccayo hoti.",
  "atk-s0501a:975_5": "Tasmā yathā tesaṃ tasmiṃyeva vatthusmiṃ taṅkhaṇe phalanibbattakaṃ kusalakammaṃ hoti,",
  "atk-s0501a:975_6": "taṃ dassento “te ca tatthā”ti catutthagāthāya pacchimaddhaṃ “pahūte annapānamhī”ti pañcamagāthāya pubbaddhañca āha.",
  "atk-s0501a:976_0": "Tesaṃ attho –",
  "atk-s0501a:976_1": "te ñātipetā yattha taṃ dānaṃ dīyati,",
  "atk-s0501a:976_2": "tattha samantato āgantvā samāgantvā,",
  "atk-s0501a:976_3": "samodhāya vā ekajjhaṃ hutvāti vuttaṃ hoti,",
  "atk-s0501a:976_4": "sammā āgatā samāgatā “ime no ñātayo amhākaṃ atthāya dānaṃ uddisissantī”ti etadatthaṃ sammā āgatā hutvāti vuttaṃ hoti.",
  "atk-s0501a:976_5": "Pahūte annapānamhīti tasmiṃ attano uddissamāne pahūte annapānamhi.",
  "atk-s0501a:976_6": "Sakkaccaṃ anumodareti abhisaddahantā kammaphalaṃ avijahantā cittīkāraṃ avikkhittacittā hutvā “idaṃ no",
  "atk-s0501a:976_7": "dānaṃ hitāya sukhāya hotū”ti modanti anumodanti,",
  "atk-s0501a:976_8": "pītisomanassajātā hontīti.",
  "atk-s0501a:977_0": "Pañcamagāthāparaddhachaṭṭhagāthāpubbaddhavaṇṇanā",
  "atk-s0501a:978_0": "5- 6.",
  "atk-s0501a:978_1": "Evaṃ bhagavā yathā pettivisayūpapannānaṃ taṅkhaṇe phalanibbattakaṃ kusalaṃ kammaṃ hoti,",
  "atk-s0501a:978_2": "taṃ dassento –",
  "atk-s0501a:979_0": "“Te ca tattha samāgantvā, ñātipetā samāgatā;",
  "atk-s0501a:980_0": "Pahūte annapānamhi, sakkaccaṃ anumodare”ti. –",
  "atk-s0501a:981_0": "Vatvā puna ñātake nissāya nibbattakusalakammaphalaṃ paccanubhontānaṃ tesaṃ ñātī ārabbha thomanākāraṃ",
  "atk-s0501a:981_1": "dassento “ciraṃ jīvantū”ti pañcamagāthāya pacchimaddhaṃ “amhākañca katā pūjā”ti chaṭṭhagāthāya pubbaddhañca āha.",
  "atk-s0501a:982_0": "Tesaṃ attho –",
  "atk-s0501a:982_1": "ciraṃ jīvantūti cirajīvino dīghāyukā hontu.",
  "atk-s0501a:982_2": "No ñātīti amhākaṃ ñātakā.",
  "atk-s0501a:982_3": "Yesaṃ hetūti ye nissāya yesaṃ kāraṇā.",
  "atk-s0501a:982_4": "Labhāmaseti labhāma.",
  "atk-s0501a:982_5": "Attanā taṅkhaṇaṃ paṭiladdhasampattiṃ apadisantā bhaṇanti.",
  "atk-s0501a:982_6": "Petānañhi attano anumodanena,",
  "atk-s0501a:982_7": "dāyakānaṃ uddesena,",
  "atk-s0501a:982_8": "dakkhiṇeyyasampadāya cāti tīhi aṅgehi dakkhiṇā samijjhati,",
  "atk-s0501a:982_9": "taṅkhaṇe phalanibbattikā hoti.",
  "atk-s0501a:982_10": "Tattha dāyakā visesahetu.",
  "atk-s0501a:982_11": "Tenāhaṃsu “yesaṃ hetu labhāmase”ti.",
  "atk-s0501a:982_12": "Amhākañca katā pūjāti “idaṃ vo ñātīnaṃ hotū”ti evaṃ imaṃ dānaṃ uddisantehi amhākañca pūjā katā.",
  "atk-s0501a:982_13": "Dāyakā ca anipphalāti yamhi santāne pariccāgamayaṃ kammaṃ kataṃ,",
  "atk-s0501a:982_14": "tassa tattheva phaladānato dāyakā ca anipphalāti.",
  "atk-s0501a:983_0": "Etthāha –",
  "atk-s0501a:983_1": "“kiṃ pana pettivisayūpapannā eva ñātayo labhanti,",
  "atk-s0501a:983_2": "udāhu aññepi labhantī”ti? Vuccate –",
  "atk-s0501a:983_3": "bhagavatā evetaṃ byākataṃ jāṇussoṇinā brāhmaṇena puṭṭhena,",
  "atk-s0501a:983_4": "kimettha amhehi vattabbaṃ atthi.",
  "atk-s0501a:983_5": "Vuttaṃ hetaṃ –",
  "atk-s0501a:984_0": "“Mayamassu,",
  "atk-s0501a:984_1": "bho gotama,",
  "atk-s0501a:984_2": "brāhmaṇā nāma dānāni dema,",
  "atk-s0501a:984_3": "saddhāni karoma ‘idaṃ dānaṃ petānaṃ ñātisālohitānaṃ upakappatu,",
  "atk-s0501a:984_4": "idaṃ dānaṃ petā ñātisālohitā paribhuñjantū’ti,",
  "atk-s0501a:984_5": "kacci taṃ,",
  "atk-s0501a:984_6": "bho gotama,",
  "atk-s0501a:984_7": "dānaṃ petānaṃ ñātisālohitānaṃ upakappati,",
  "atk-s0501a:984_8": "kacci te petā ñātisālohitā taṃ dānaṃ paribhuñjantīti.",
  "atk-s0501a:984_9": "Ṭhāne kho, brāhmaṇa,",
  "atk-s0501a:984_10": "upakappati,",
  "atk-s0501a:984_11": "no aṭṭhāneti.",
  "atk-s0501a:985_0": "“Katamaṃ pana taṃ,",
  "atk-s0501a:985_1": "bho gotama, ṭhānaṃ,",
  "atk-s0501a:985_2": "katamaṃ aṭṭhānanti? Idha, brāhmaṇa,",
  "atk-s0501a:985_3": "ekacco pāṇātipātī hoti…pe…",
  "atk-s0501a:985_4": "micchādiṭṭhiko hoti,",
  "atk-s0501a:985_5": "so kāyassa bhedā paraṃ maraṇā nirayaṃ upapajjati.",
  "atk-s0501a:985_6": "Yo nerayikānaṃ sattānaṃ āhāro,",
  "atk-s0501a:985_7": "tena so tattha yāpeti,",
  "atk-s0501a:985_8": "tena so tattha tiṭṭhati. Idaṃ kho, brāhmaṇa, aṭṭhānaṃ,",
  "atk-s0501a:985_9": "yattha ṭhitassa taṃ dānaṃ na upakappati.",
  "atk-s0501a:986_0": "“Idha pana, brāhmaṇa,",
  "atk-s0501a:986_1": "ekacco pāṇātipātī hoti…pe…",
  "atk-s0501a:986_2": "micchādiṭṭhiko hoti,",
  "atk-s0501a:986_3": "so kāyassa bhedā paraṃ maraṇā tiracchānayoniṃ upapajjati.",
  "atk-s0501a:986_4": "Yo tiracchānayonikānaṃ sattānaṃ āhāro,",
  "atk-s0501a:986_5": "tena so tattha yāpeti,",
  "atk-s0501a:986_6": "tena so tattha tiṭṭhati.",
  "atk-s0501a:986_7": "Idampi kho, brāhmaṇa, aṭṭhānaṃ,",
  "atk-s0501a:986_8": "yattha ṭhitassa taṃ dānaṃ na upakappati.",
  "atk-s0501a:987_0": "“Idha pana, brāhmaṇa,",
  "atk-s0501a:987_1": "ekacco pāṇātipātā paṭivirato hoti…pe…",
  "atk-s0501a:987_2": "sammādiṭṭhiko hoti,",
  "atk-s0501a:987_3": "so kāyassa bhedā paraṃ maraṇā manussānaṃ sahabyataṃ upapajjati…pe…",
  "atk-s0501a:987_4": "devānaṃ sahabyataṃ upapajjati.",
  "atk-s0501a:987_5": "Yo devānaṃ āhāro,",
  "atk-s0501a:987_6": "tena so tattha yāpeti,",
  "atk-s0501a:987_7": "tena so tattha tiṭṭhati.",
  "atk-s0501a:987_8": "Idampi kho, brāhmaṇa, aṭṭhānaṃ,",
  "atk-s0501a:987_9": "yattha ṭhitassa taṃ dānaṃ na upakappati.",
  "atk-s0501a:988_0": "“Idha pana, brāhmaṇa,",
  "atk-s0501a:988_1": "ekacco pāṇātipātī hoti…pe…",
  "atk-s0501a:988_2": "micchādiṭṭhiko hoti,",
  "atk-s0501a:988_3": "so kāyassa bhedā paraṃ maraṇā pettivisayaṃ upapajjati.",
  "atk-s0501a:988_4": "Yo pettivesayikānaṃ sattānaṃ āhāro,",
  "atk-s0501a:988_5": "tena so tattha yāpeti,",
  "atk-s0501a:988_6": "tena so tattha tiṭṭhati.",
  "atk-s0501a:988_7": "Yaṃ vā panassa ito anupavecchanti mittāmaccā vā ñātisālohitā vā,",
  "atk-s0501a:988_8": "tena so tattha yāpeti,",
  "atk-s0501a:988_9": "tena so tattha tiṭṭhati. Idaṃ kho, brāhmaṇa, ṭhānaṃ,",
  "atk-s0501a:988_10": "yattha ṭhitassa taṃ dānaṃ upakappatīti.",
  "atk-s0501a:989_0": "“Sace pana,",
  "atk-s0501a:989_1": "bho gotama,",
  "atk-s0501a:989_2": "so peto ñātisālohito taṃ ṭhānaṃ anupapanno hoti,",
  "atk-s0501a:989_3": "ko taṃ dānaṃ paribhuñjatīti?",
  "atk-s0501a:989_4": "Aññepissa, brāhmaṇa,",
  "atk-s0501a:989_5": "petā ñātisālohitā taṃ ṭhānaṃ upapannā honti,",
  "atk-s0501a:989_6": "te taṃ dānaṃ paribhuñjantīti.",
  "atk-s0501a:990_0": "“Sace pana,",
  "atk-s0501a:990_1": "bho gotama,",
  "atk-s0501a:990_2": "so ceva peto ñātisālohito taṃ ṭhānaṃ anupapanno hoti,",
  "atk-s0501a:990_3": "aññepissa petā ñātisālohitā taṃ ṭhānaṃ anupapannā honti,",
  "atk-s0501a:990_4": "ko taṃ dānaṃ paribhuñjatīti?",
  "atk-s0501a:990_5": "Aṭṭhānaṃ kho etaṃ brāhmaṇa anavakāso,",
  "atk-s0501a:990_6": "yaṃ taṃ ṭhānaṃ vivittaṃ assa iminā dīghena addhunā yadidaṃ petehi ñātisālohitehi.",
  "atk-s0501a:990_7": "Apica brāhmaṇa dāyakopi anipphalo”ti.",
  "atk-s0501a:991_0": "Chaṭṭhagāthāparaddhasattamagāthāvaṇṇanā",
  "atk-s0501a:992_0": "6- 7.",
  "atk-s0501a:992_1": "Evaṃ bhagavā rañño māgadhassa pettivisayūpapannānaṃ pubbañātīnaṃ sampattiṃ nissāya thomento “ete te, mahārāja,",
  "atk-s0501a:992_2": "ñātī imāya dānasampadāya attamanā evaṃ thomentī”ti dassento –",
  "atk-s0501a:993_0": "“Ciraṃ jīvantu no ñātī, yesaṃ hetu labhāmase;",
  "atk-s0501a:994_0": "Amhākañca katā pūjā, dāyakā ca anipphalā”ti. –",
  "atk-s0501a:995_0": "Vatvā puna tesaṃ pettivisayūpapannānaṃ aññassa kasigorakkhādino sampattipaṭilābhakāraṇassa abhāvaṃ ito",
  "atk-s0501a:995_1": "dinnena yāpanabhāvañca dassento “na hi tattha kasī atthī”ti chaṭṭhagāthāya pacchimaddhaṃ “vaṇijjā tādisī”ti",
  "atk-s0501a:995_2": "imaṃ sattamagāthañca āha.",
  "atk-s0501a:996_0": "Tatrāyaṃ atthavaṇṇanā – na hi, mahārāja,",
  "atk-s0501a:996_1": "tattha pettivisaye kasi atthi,",
  "atk-s0501a:996_2": "yaṃ nissāya te petā sampattiṃ paṭilabheyyuṃ.",
  "atk-s0501a:996_3": "Gorakkhettha na vijjatīti na kevalaṃ kasi eva,",
  "atk-s0501a:996_4": "gorakkhāpi ettha pettivisaye na vijjati,",
  "atk-s0501a:996_5": "yaṃ nissāya te sampattiṃ paṭilabheyyuṃ.",
  "atk-s0501a:996_6": "Vaṇijjā tādisī natthīti vāṇijjāpi tādisī natthi,",
  "atk-s0501a:996_7": "yā tesaṃ sampattipaṭilābhahetu bhaveyya.",
  "atk-s0501a:996_8": "Hiraññena kayākayanti hiraññena kayavikkayampi tattha tādisaṃ natthi,",
  "atk-s0501a:996_9": "yaṃ tesaṃ sampattipaṭilābhahetu bhaveyya.",
  "atk-s0501a:996_10": "Ito dinnena yāpenti,",
  "atk-s0501a:996_11": "petā kālagatā tahinti kevalaṃ pana ito ñātīhi vā mittāmaccehi vā dinnena yāpenti,",
  "atk-s0501a:996_12": "attabhāvaṃ gamenti.",
  "atk-s0501a:996_13": "Petāti pettivisayūpapannā sattā.",
  "atk-s0501a:996_14": "Kālagatāti attano maraṇakālena gatā,",
  "atk-s0501a:996_15": "“kālakatā”ti vā pāṭho,",
  "atk-s0501a:996_16": "katakālā katamaraṇāti attho.",
  "atk-s0501a:996_17": "Tahinti tasmiṃ pettivisaye.",
  "atk-s0501a:997_0": "Aṭṭhamanavamagāthādvayavaṇṇanā",
  "atk-s0501a:998_0": "8- 9.",
  "atk-s0501a:998_1": "Evaṃ “ito dinnena yāpenti,",
  "atk-s0501a:998_2": "petā kālagatā tahi”nti vatvā idāni upamāhi tamatthaṃ pakāsento “unname udakaṃ vuṭṭha”nti idaṃ gāthādvayamāha.",
  "atk-s0501a:999_0": "Tassattho –",
  "atk-s0501a:999_1": "yathā unnate thale ussāde bhūmibhāge meghehi abhivuṭṭhaṃ udakaṃ ninnaṃ pavattati,",
  "atk-s0501a:999_2": "yo yo bhūmibhāgo ninno oṇato,",
  "atk-s0501a:999_3": "taṃ taṃ pavattati gacchati pāpuṇāti,",
  "atk-s0501a:999_4": "evameva ito dinnaṃ dānaṃ petānaṃ upakappati nibbattati,",
  "atk-s0501a:999_5": "pātubhavatīti attho.",
  "atk-s0501a:999_6": "Ninnamiva hi udakappavattiyā ṭhānaṃ petaloko dānupakappanāya. Yathāha –",
  "atk-s0501a:999_7": "“idaṃ kho, brāhmaṇa, ṭhānaṃ,",
  "atk-s0501a:999_8": "yattha ṭhitassa taṃ dānaṃ upakappatī”ti.",
  "atk-s0501a:999_9": "Yathā ca kandarapadarasākhāpasākhakusobbhamahāsobbhasannipātehi vārivahā mahānajjo pūrā hutvā sāgaraṃ paripūrenti,",
  "atk-s0501a:999_10": "evampi ito dinnadānaṃ pubbe vuttanayeneva petānaṃ upakappatīti.",
  "atk-s0501a:1000_0": "Dasamagāthāvaṇṇanā",
  "atk-s0501a:1001_0": "10.",
  "atk-s0501a:1001_1": "Evaṃ bhagavā “ito dinnena yāpenti,",
  "atk-s0501a:1001_2": "petā kālagatā tahi”nti imaṃ atthaṃ upamāhi pakāsetvā puna yasmā te petā “ito kiñci lacchāmā”ti āsābhibhūtā",
  "atk-s0501a:1001_3": "ñātigharaṃ āgantvāpi “idaṃ nāma no dethā”ti yācituṃ asamatthā,",
  "atk-s0501a:1001_4": "tasmā tesaṃ imāni anussaraṇavatthūni anussaranto kulaputto dakkhiṇaṃ dajjāti dassento “adāsi me”ti imaṃ gāthamāha.",
  "atk-s0501a:1002_0": "Tassattho –",
  "atk-s0501a:1002_1": "“idaṃ nāma me dhanaṃ vā dhaññaṃ vā adāsī”ti ca,",
  "atk-s0501a:1002_2": "“idaṃ nāma me kiccaṃ attanā uyyogamāpajjanto akāsī”ti ca,",
  "atk-s0501a:1002_3": "“amu me mātito vā pitito vā sambandhattā ñātī”ti ca sinehavasena tāṇasamatthatāya “mittā”ti ca,",
  "atk-s0501a:1002_4": "“asuko me saha paṃsukīḷako sakhā”ti ca evaṃ sabbamanussaranto petānaṃ dakkhiṇaṃ dajjā,",
  "atk-s0501a:1002_5": "dānaṃ niyyāteyyāti.",
  "atk-s0501a:1002_6": "Aparo pāṭho “petānaṃ dakkhiṇā dajjā”ti.",
  "atk-s0501a:1002_7": "Tassattho –",
  "atk-s0501a:1002_8": "dātabbāti dajjā. Kā sā?",
  "atk-s0501a:1002_9": "Petānaṃ dakkhiṇā,",
  "atk-s0501a:1002_10": "teneva “adāsi me”tiādinā nayena pubbe katamanussaraṃ anussaratāti vuttaṃ hoti.",
  "atk-s0501a:1002_11": "Karaṇavacanappasaṅge paccattavacanaṃ veditabbaṃ.",
  "atk-s0501a:1003_0": "Ekādasamagāthāvaṇṇanā",
  "atk-s0501a:1004_0": "11. Evaṃ bhagavā petānaṃ dakkhiṇāniyyātane kāraṇabhūtāni anussaraṇavatthūni dassento –",
  "atk-s0501a:1005_0": "“Adāsi me akāsi me, ñātimittā sakhā ca me;",
  "atk-s0501a:1006_0": "Petānaṃ dakkhiṇaṃ dajjā, pubbe katamanussara”nti. –",
  "atk-s0501a:1007_0": "Vatvā puna ye ñātimaraṇena ruṇṇasokādiparā eva hutvā tiṭṭhanti,",
  "atk-s0501a:1007_1": "na tesaṃ atthāya kiñci denti,",
  "atk-s0501a:1007_2": "tesaṃ taṃ ruṇṇasokādi kevalaṃ attaparitāpanameva hoti,",
  "atk-s0501a:1007_3": "na petānaṃ kiñci atthaṃ nipphādetīti dassento “na hi ruṇṇaṃ vā”ti imaṃ gāthamāha.",
  "atk-s0501a:1008_0": "Tattha ruṇṇanti rodanā roditattaṃ assupātanaṃ,",
  "atk-s0501a:1008_1": "etena kāyaparissamaṃ dasseti.",
  "atk-s0501a:1008_2": "Sokoti socanā socitattaṃ,",
  "atk-s0501a:1008_3": "etena cittaparissamaṃ dasseti.",
  "atk-s0501a:1008_4": "Yā caññāti yā ca ruṇṇasokehi aññā.",
  "atk-s0501a:1008_5": "Paridevanāti ñātibyasanena phuṭṭhassa lālappanā,",
  "atk-s0501a:1008_6": "“kahaṃ ekaputtaka piya manāpā”ti evamādinā nayena guṇasaṃvaṇṇanā,",
  "atk-s0501a:1008_7": "etena vacīparissamaṃ dasseti.",
  "atk-s0501a:1009_0": "Dvādasamagāthāvaṇṇanā",
  "atk-s0501a:1010_0": "12.",
  "atk-s0501a:1010_1": "Evaṃ bhagavā “ruṇṇaṃ vā soko vā yā caññā paridevanā,",
  "atk-s0501a:1010_2": "sabbampi taṃ petānaṃ atthāya na hoti,",
  "atk-s0501a:1010_3": "kevalantu attānaṃ paritāpanamattameva,",
  "atk-s0501a:1010_4": "evaṃ tiṭṭhanti ñātayo”ti ruṇṇādīnaṃ niratthakabhāvaṃ dassetvā puna māgadharājena yā dakkhiṇā dinnā,",
  "atk-s0501a:1010_5": "tassā sātthakabhāvaṃ dassento “ayañca kho dakkhiṇā”ti imaṃ gāthamāha.",
  "atk-s0501a:1011_0": "Tassattho –",
  "atk-s0501a:1011_1": "ayañca kho, mahārāja,",
  "atk-s0501a:1011_2": "dakkhiṇā tayā ajja attano ñātigaṇaṃ uddissa dinnā,",
  "atk-s0501a:1011_3": "sā yasmā saṅgho anuttaraṃ puññakkhettaṃ lokassa,",
  "atk-s0501a:1011_4": "tasmā saṅghamhi suppatiṭṭhitā assa petajanassa dīgharattaṃ hitāya upakappati sampajjati phalatīti vuttaṃ hoti.",
  "atk-s0501a:1011_5": "Upakappatīti ca ṭhānaso upakappati,",
  "atk-s0501a:1011_6": "taṃkhaṇaṃyeva upakappati,",
  "atk-s0501a:1011_7": "na cirena.",
  "atk-s0501a:1011_8": "Yathā hi taṃkhaṇaññeva paṭibhantaṃ “ṭhānasovetaṃ tathāgataṃ paṭibhātī”ti vuccati,",
  "atk-s0501a:1011_9": "evamidhāpi taṃkhaṇaṃyeva upakappantā “ṭhānaso upakappatī”ti vuttā.",
  "atk-s0501a:1011_10": "Yaṃ vā taṃ “idaṃ kho, brāhmaṇa, ṭhānaṃ,",
  "atk-s0501a:1011_11": "yattha ṭhitassa taṃ dānaṃ upakappatī”ti vuttaṃ,",
  "atk-s0501a:1011_12": "tattha khuppipāsikavantāsaparadattūpajīvinijjhāmataṇhikādibhedabhinne ṭhāne upakappatīti vuttaṃ yathā",
  "atk-s0501a:1011_13": "kahāpaṇaṃ dento “kahāpaṇaso detī”ti loke vuccati.",
  "atk-s0501a:1011_14": "Imasmiñca atthavikappe upakappatīti pātubhavati,",
  "atk-s0501a:1011_15": "nibbattatīti vuttaṃ hoti.",
  "atk-s0501a:1012_0": "Terasamagāthāvaṇṇanā",
  "atk-s0501a:1013_0": "13. Evaṃ bhagavā raññā dinnāya dakkhiṇāya sātthakabhāvaṃ dassento –",
  "atk-s0501a:1014_0": "“Ayañca kho dakkhiṇā dinnā, saṅghamhi suppatiṭṭhitā;",
  "atk-s0501a:1015_0": "Dīgharattaṃ hitāyassa, ṭhānaso upakappatī”ti. –",
  "atk-s0501a:1016_0": "Vatvā puna yasmā imaṃ dakkhiṇaṃ dentena ñātīnaṃ ñātīhi kattabbakiccakaraṇavasena ñātidhammo nidassito,",
  "atk-s0501a:1016_1": "bahujanassa pākaṭīkato,",
  "atk-s0501a:1016_2": "nidassanaṃ vā kato,",
  "atk-s0501a:1016_3": "tumhehipi ñātīnaṃ evameva ñātīhi kattabbakiccakaraṇavasena ñātidhammo paripūretabbo,",
  "atk-s0501a:1016_4": "na niratthakehi ruṇṇādīhi attā paritāpetabboti ca pete dibbasampattiṃ adhigamentena petānaṃ pūjā katā uḷārā,",
  "atk-s0501a:1016_5": "buddhappamukhañca bhikkhusaṅghaṃ annapānādīhi santappentena bhikkhūnaṃ balaṃ anupadinnaṃ,",
  "atk-s0501a:1016_6": "anukampādiguṇaparivārañca cāgacetanaṃ nibbattentena anappakaṃ puññaṃ pasutaṃ,",
  "atk-s0501a:1016_7": "tasmā bhagavā imehi yathābhuccaguṇehi rājānaṃ sampahaṃsento –",
  "atk-s0501a:1017_0": "“So ñātidhammo ca ayaṃ nidassito,",
  "atk-s0501a:1018_0": "Petāna pūjā ca katā uḷārā;",
  "atk-s0501a:1019_0": "Balañca bhikkhūnamanuppadinnaṃ,",
  "atk-s0501a:1020_0": "Tumhehi puññaṃ pasutaṃ anappaka”nti. –",
  "atk-s0501a:1021_0": "Imāya gāthāya desanaṃ pariyosāpeti.",
  "atk-s0501a:1022_0": "Atha vā “so ñātidhammo ca ayaṃ nidassito”ti iminā gāthāpadena bhagavā rājānaṃ dhammiyā kathāya sandasseti.",
  "atk-s0501a:1022_1": "Ñātidhammanidassanameva hi ettha sandassanaṃ petāna pūjā ca katā uḷārāti iminā samādapeti.",
  "atk-s0501a:1022_2": "Uḷārāti pasaṃsanameva hi ettha punappunaṃ pūjākaraṇe samādapanaṃ.",
  "atk-s0501a:1022_3": "Balañca bhikkhūnamanuppadinnanti iminā samuttejeti.",
  "atk-s0501a:1022_4": "Balānuppadānameva hi ettha evaṃ dānaṃ,",
  "atk-s0501a:1022_5": "balānuppadānatāti tassa ussāhavaḍḍhanena samuttejanaṃ.",
  "atk-s0501a:1022_6": "Tumhehi puññaṃ pasutaṃ anappakanti iminā sampahaṃseti.",
  "atk-s0501a:1022_7": "Puññappasutakittanameva hi ettha tassa yathābhuccaguṇasaṃvaṇṇanabhāvena sampahaṃsanajananato sampahaṃsananti veditabbaṃ.",
  "atk-s0501a:1023_0": "Desanāpariyosāne ca pettivisayūpapattiādīnavasaṃvaṇṇanena saṃviggānaṃ yoniso padahataṃ caturāsītiyā pāṇasahassānaṃ dhammābhisamayo ahosi.",
  "atk-s0501a:1023_1": "Dutiyadivasepi bhagavā devamanussānaṃ idameva tirokuṭṭaṃ desesi,",
  "atk-s0501a:1023_2": "evaṃ yāva sattamadivasā tādiso eva dhammābhisamayo ahosīti.",
  "atk-s0501a:1024_0": "Paramatthajotikāya khuddakapāṭha-aṭṭhakathāya",
  "atk-s0501a:1025_0": "Tirokuṭṭasuttavaṇṇanā niṭṭhitā.",
  "atk-s0501a:1026_0": "8. Nidhikaṇḍasuttavaṇṇanā",
  "atk-s0501a:1027_0": "Nikkhepakāraṇaṃ",
  "atk-s0501a:1028_0": "Idāni yadidaṃ tirokuṭṭānantaraṃ “nidhiṃ nidheti puriso”tiādinā nidhikaṇḍaṃ nikkhittaṃ, tassa –",
  "atk-s0501a:1029_0": "“Bhāsitvā nidhikaṇḍassa, idha nikkhepakāraṇaṃ;",
  "atk-s0501a:1030_0": "Aṭṭhuppattiñca dīpetvā, karissāmatthavaṇṇanaṃ”.",
  "atk-s0501a:1031_0": "Tattha idha nikkhepakāraṇaṃ tāvassa evaṃ veditabbaṃ.",
  "atk-s0501a:1031_1": "Idañhi nidhikaṇḍaṃ bhagavatā iminā anukkamena avuttampi yasmā anumodanavasena vuttassa tirokuṭṭassa mithunabhūtaṃ,",
  "atk-s0501a:1031_2": "tasmā idha nikkhittaṃ.",
  "atk-s0501a:1031_3": "Tirokuṭṭena vā puññavirahitānaṃ vipattiṃ dassetvā iminā katapuññānaṃ sampattidassanatthampi idaṃ idha nikkhittanti veditabbaṃ.",
  "atk-s0501a:1031_4": "Idamassa idha nikkhepakāraṇaṃ.",
  "atk-s0501a:1032_0": "Suttaṭṭhuppatti",
  "atk-s0501a:1033_0": "Aṭṭhuppatti panassa –",
  "atk-s0501a:1033_1": "sāvatthiyaṃ kira aññataro kuṭumbiko aḍḍho mahaddhano mahābhogo.",
  "atk-s0501a:1033_2": "So ca saddho hoti pasanno,",
  "atk-s0501a:1033_3": "vigatamalamaccherena cetasā agāraṃ ajjhāvasati.",
  "atk-s0501a:1033_4": "So ekasmiṃ divase buddhappamukhassa bhikkhusaṅghassa dānaṃ deti.",
  "atk-s0501a:1033_5": "Tena ca samayena rājā dhanatthiko hoti,",
  "atk-s0501a:1033_6": "so tassa santike purisaṃ pesesi “gaccha, bhaṇe,",
  "atk-s0501a:1033_7": "itthannāmaṃ kuṭumbikaṃ ānehī”ti.",
  "atk-s0501a:1033_8": "So gantvā taṃ kuṭumbikaṃ āha “rājā taṃ gahapati āmantetī”ti.",
  "atk-s0501a:1033_9": "Kuṭumbiko saddhādiguṇasamannāgatena cetasā buddhappamukhaṃ bhikkhusaṅghaṃ parivisanto āha “gaccha,",
  "atk-s0501a:1033_10": "bho purisa,",
  "atk-s0501a:1033_11": "pacchā āgamissāmi,",
  "atk-s0501a:1033_12": "idāni tāvamhi nidhiṃ nidhento ṭhito”ti.",
  "atk-s0501a:1033_13": "Atha bhagavā bhuttāvī pavārito tameva puññasampadaṃ paramatthato nidhīti dassetuṃ tassa kuṭumbikassa",
  "atk-s0501a:1033_14": "anumodanatthaṃ “nidhiṃ nidheti puriso”ti imā gāthāyo abhāsi.",
  "atk-s0501a:1033_15": "Ayamassa aṭṭhuppatti.",
  "atk-s0501a:1034_0": "Evamassa –",
  "atk-s0501a:1035_0": "“Bhāsitvā nidhikaṇḍassa, idha nikkhepakāraṇaṃ;",
  "atk-s0501a:1036_0": "Aṭṭhuppattiñca dīpetvā, karissāmatthavaṇṇanaṃ”.",
  "atk-s0501a:1037_0": "Paṭhamagāthāvaṇṇanā",
  "atk-s0501a:1038_0": "1.",
  "atk-s0501a:1038_1": "Tattha nidhiṃ nidheti purisoti nidhīyatīti nidhi,",
  "atk-s0501a:1038_2": "ṭhapīyati rakkhīyati gopīyatīti attho.",
  "atk-s0501a:1038_3": "So catubbidho thāvaro, jaṅgamo, aṅgasamo,",
  "atk-s0501a:1038_4": "anugāmikoti.",
  "atk-s0501a:1038_5": "Tattha thāvaro nāma bhūmigataṃ vā vehāsaṭṭhaṃ vā hiraññaṃ vā suvaṇṇaṃ vā khettaṃ vā vatthu vā,",
  "atk-s0501a:1038_6": "yaṃ vā panaññampi evarūpaṃ iriyāpathavirahitaṃ,",
  "atk-s0501a:1038_7": "ayaṃ thāvaro nidhi.",
  "atk-s0501a:1038_8": "Jaṅgamo nāma dāsidāsaṃ hatthigavassavaḷavaṃ ajeḷakaṃ kukkuṭasūkaraṃ yaṃ vā panaññampi evarūpaṃ iriyāpathapaṭisaṃyuttaṃ.",
  "atk-s0501a:1038_9": "Ayaṃ jaṅgamo nidhi aṅgasamo nāma kammāyatanaṃ,",
  "atk-s0501a:1038_10": "sippāyatanaṃ,",
  "atk-s0501a:1038_11": "vijjāṭṭhānaṃ,",
  "atk-s0501a:1038_12": "bāhusaccaṃ,",
  "atk-s0501a:1038_13": "yaṃ vā panaññampi evarūpaṃ sikkhitvā gahitaṃ aṅgapaccaṅgamiva attabhāvappaṭibaddhaṃ,",
  "atk-s0501a:1038_14": "ayaṃ aṅgasamo nidhi.",
  "atk-s0501a:1038_15": "Anugāmiko nāma dānamayaṃ puññaṃ sīlamayaṃ bhāvanāmayaṃ dhammassavanamayaṃ dhammadesanāmayaṃ,",
  "atk-s0501a:1038_16": "yaṃ vā panaññampi evarūpaṃ puññaṃ tattha tattha anugantvā viya iṭṭhaphalamanuppadeti,",
  "atk-s0501a:1038_17": "ayaṃ anugāmiko nidhi.",
  "atk-s0501a:1038_18": "Imasmiṃ pana ṭhāne thāvaro adhippeto.",
  "atk-s0501a:1039_0": "Nidhetīti ṭhapeti paṭisāmeti gopeti.",
  "atk-s0501a:1039_1": "Purisoti manusso.",
  "atk-s0501a:1039_2": "Kāmañca purisopi itthīpi paṇḍakopi nidhiṃ nidheti,",
  "atk-s0501a:1039_3": "idha pana purisasīsena desanā katā,",
  "atk-s0501a:1039_4": "atthato pana tesampi idha samodhānaṃ daṭṭhabbaṃ.",
  "atk-s0501a:1039_5": "Gambhīre odakantiketi ogāhetabbaṭṭhena gambhīraṃ,",
  "atk-s0501a:1039_6": "udakassa antikabhāvena odakantikaṃ.",
  "atk-s0501a:1039_7": "Atthi gambhīraṃ na odakantikaṃ jaṅgale bhūmibhāge satikaporiso āvāṭo viya,",
  "atk-s0501a:1039_8": "atthi odakantikaṃ na gambhīraṃ ninne pallale ekadvividatthiko āvāṭo viya,",
  "atk-s0501a:1039_9": "atthi gambhīrañceva odakantikañca jaṅgale bhūmibhāge yāva idāni udakaṃ āgamissatīti,",
  "atk-s0501a:1039_10": "tāva khato āvāṭo viya.",
  "atk-s0501a:1039_11": "Taṃ sandhāya idaṃ vuttaṃ “gambhīre odakantike”ti.",
  "atk-s0501a:1039_12": "Atthe kicce samuppanneti atthā anapetanti atthaṃ,",
  "atk-s0501a:1039_13": "atthāvahaṃ hitāvahanti vuttaṃ hoti.",
  "atk-s0501a:1039_14": "Kātabbanti kiccaṃ,",
  "atk-s0501a:1039_15": "kiñcideva karaṇīyanti vuttaṃ hoti.",
  "atk-s0501a:1039_16": "Uppannaṃ eva samuppannaṃ,",
  "atk-s0501a:1039_17": "kattabbabhāvena upaṭṭhitanti vuttaṃ hoti.",
  "atk-s0501a:1039_18": "Tasmiṃ atthe kicce samuppanne.",
  "atk-s0501a:1039_19": "Atthāya me bhavissatīti nidhānappayojananidassanametaṃ.",
  "atk-s0501a:1039_20": "Etadatthañhi so nidheti “atthāvahe kismiñcideva karaṇīye samuppanne atthāya me bhavissati,",
  "atk-s0501a:1039_21": "tassa me kiccassa nipphattiyā bhavissatī”ti.",
  "atk-s0501a:1039_22": "Kiccanipphattiyeva hi tassa kicce samuppanne atthoti veditabbo.",
  "atk-s0501a:1040_0": "Dutiyagāthāvaṇṇanā",
  "atk-s0501a:1041_0": "Evaṃ nidhānappayojanaṃ dassento atthādhigamādhippāyaṃ dassetvā idāni anatthāpagamādhippāyaṃ dassetumāha –",
  "atk-s0501a:1042_0": "2. “Rājato vā duruttassa, corato pīḷitassa vā.",
  "atk-s0501a:1043_0": "Iṇassa vā pamokkhāya, dubbhikkhe āpadāsu vā”ti.",
  "atk-s0501a:1044_0": "Tassattho “atthāya me bhavissatī”ti ca “iṇassa vā pamokkhāyā”ti ca ettha vuttehi dvīhi bhavissatipamokkhāya-",
  "atk-s0501a:1044_1": "padehi saddhiṃ yathāsambhavaṃ yojetvā veditabbo.",
  "atk-s0501a:1045_0": "Tatthāyaṃ yojanā –",
  "atk-s0501a:1045_1": "na kevalaṃ atthāya me bhavissatīti eva puriso nidhiṃ nidheti,",
  "atk-s0501a:1045_2": "kintu “ayaṃ coro”ti vā “pāradāriko”ti vā “suṅkaghātako”ti vā evamādinā nayena paccatthikehi paccāmittehi",
  "atk-s0501a:1045_3": "duruttassa me sato rājato vā pamokkhāya bhavissati,",
  "atk-s0501a:1045_4": "sandhicchedādīhi dhanaharaṇena vā,",
  "atk-s0501a:1045_5": "“ettakaṃ hiraññasuvaṇṇaṃ dehī”ti jīvaggāhena vā corehi me pīḷitassa sato corato vā pamokkhāya bhavissati.",
  "atk-s0501a:1045_6": "Santi me iṇāyikā,",
  "atk-s0501a:1045_7": "te maṃ “iṇaṃ dehī”ti codessanti,",
  "atk-s0501a:1045_8": "tehi me codiyamānassa iṇassa vā pamokkhāya bhavissati.",
  "atk-s0501a:1045_9": "Hoti so samayo,",
  "atk-s0501a:1045_10": "yaṃ dubbhikkhaṃ hoti dussassaṃ dullabhapiṇḍaṃ,",
  "atk-s0501a:1045_11": "tattha na sukaraṃ appadhanena yāpetuṃ,",
  "atk-s0501a:1045_12": "tathāvidhe āgate dubbhikkhe vā me bhavissati.",
  "atk-s0501a:1045_13": "Yathārūpā āpadā uppajjanti aggito vā udakato vā appiyadāyādato vā,",
  "atk-s0501a:1045_14": "tathārūpāsu vā uppannāsu āpadāsu me bhavissatītipi puriso nidhiṃ nidhetīti.",
  "atk-s0501a:1046_0": "Evaṃ atthādhigamādhippāyaṃ anatthāpagamādhippāyañcāti dvīhi gāthāhi duvidhaṃ nidhānappayojanaṃ dassetvā",
  "atk-s0501a:1046_1": "idāni tameva duvidhaṃ payojanaṃ nigamento āha –",
  "atk-s0501a:1047_0": "“Etadatthāya lokasmiṃ, nidhi nāma nidhīyatī”ti.",
  "atk-s0501a:1048_0": "Tassattho –",
  "atk-s0501a:1048_1": "yvāyaṃ “atthāya me bhavissatī”ti ca “rājato vā duruttassā”ti evamādīhi ca atthādhigamo anatthāpagamo ca dassito.",
  "atk-s0501a:1048_2": "Etadatthāya etesaṃ nipphādanatthāya imasmiṃ okāsaloke yo koci hiraññasuvaṇṇādibhedo nidhi nāma nidhīyati ṭhapīyati paṭisāmīyatīti.",
  "atk-s0501a:1049_0": "Tatiyagāthāvaṇṇanā",
  "atk-s0501a:1050_0": "Idāni yasmā evaṃ nihitopi so nidhi puññavataṃyeva adhippetatthasādhako hoti,",
  "atk-s0501a:1050_1": "na aññesaṃ,",
  "atk-s0501a:1050_2": "tasmā tamatthaṃ dīpento āha –",
  "atk-s0501a:1051_0": "3. “Tāvassunihito santo, gambhīre odakantike.",
  "atk-s0501a:1052_0": "Na sabbo sabbadā eva, tassa taṃ upakappatī”ti.",
  "atk-s0501a:1053_0": "Tassattho –",
  "atk-s0501a:1053_1": "so nidhi tāva sunihito santo,",
  "atk-s0501a:1053_2": "tāva suṭṭhu nikhaṇitvā ṭhapito samānoti vuttaṃ hoti.",
  "atk-s0501a:1053_3": "Kīva suṭṭhūti?",
  "atk-s0501a:1053_4": "Gambhīre odakantike,",
  "atk-s0501a:1053_5": "yāva gambhīre odakantike nihitoti saṅkhaṃ gacchati,",
  "atk-s0501a:1053_6": "tāva suṭṭhūti vuttaṃ hoti.",
  "atk-s0501a:1053_7": "Na sabbo sabbadā eva,",
  "atk-s0501a:1053_8": "tassa taṃ upakappatīti yena purisena nihito,",
  "atk-s0501a:1053_9": "tassa sabbopi sabbakālaṃ na upakappati na sampajjati,",
  "atk-s0501a:1053_10": "yathāvuttakiccakaraṇasamattho na hotīti vuttaṃ hoti.",
  "atk-s0501a:1053_11": "Kintu kocideva kadācideva upakappati,",
  "atk-s0501a:1053_12": "neva vā upakappatīti.",
  "atk-s0501a:1053_13": "Ettha ca nti padapūraṇamatte nipāto daṭṭhabbo “yathā taṃ appamattassa ātāpino”ti evamādīsu viya.",
  "atk-s0501a:1053_14": "Liṅgabhedaṃ vā katvā “so”ti vattabbe “ta”nti vuttaṃ.",
  "atk-s0501a:1053_15": "Evaṃ hi vuccamāne so attho sukhaṃ bujjhatīti.",
  "atk-s0501a:1054_0": "Catutthapañcamagāthāvaṇṇanā",
  "atk-s0501a:1055_0": "Evaṃ “na sabbo sabbadā eva,",
  "atk-s0501a:1055_1": "tassa taṃ upakappatī”ti vatvā idāni yehi kāraṇehi na upakappati,",
  "atk-s0501a:1055_2": "tāni dassento āha –",
  "atk-s0501a:1056_0": "4. “Nidhi vā ṭhānā cavati, saññā vāssa vimuyhati.",
  "atk-s0501a:1057_0": "Nāgā vā apanāmenti, yasmā vāpi haranti naṃ.",
  "atk-s0501a:1058_0": "5. “Appiyā vāpi dāyādā, uddharanti apassato”ti.",
  "atk-s0501a:1059_0": "Tassattho –",
  "atk-s0501a:1059_1": "yasmiṃ ṭhāne sunihito hoti nidhi,",
  "atk-s0501a:1059_2": "so vā nidhi tamhā ṭhānā cavati apeti vigacchati,",
  "atk-s0501a:1059_3": "acetanopi samāno puññakkhayavasena aññaṃ ṭhānaṃ gacchati.",
  "atk-s0501a:1059_4": "Saññā vā assa vimuyhati,",
  "atk-s0501a:1059_5": "yasmiṃ ṭhāne nihito nidhi,",
  "atk-s0501a:1059_6": "taṃ na jānāti,",
  "atk-s0501a:1059_7": "assa puññakkhayacoditā nāgā vā taṃ nidhiṃ apanāmenti aññaṃ ṭhānaṃ gamenti.",
  "atk-s0501a:1059_8": "Yakkhā vāpi haranti yenicchakaṃ ādāya gacchanti.",
  "atk-s0501a:1059_9": "Apassato vā assa appiyā vā dāyādā bhūmiṃ khaṇitvā taṃ nidhiṃ uddharanti.",
  "atk-s0501a:1059_10": "Evamassa etehi ṭhānā cavanādīhi kāraṇehi so nidhi na upakappatīti.",
  "atk-s0501a:1060_0": "Evaṃ ṭhānā cavanādīni lokasammatāni anupakappanakāraṇāni vatvā idāni yaṃ taṃ etesampi kāraṇānaṃ mūlabhūtaṃ ekaññeva puññakkhayasaññitaṃ kāraṇaṃ,",
  "atk-s0501a:1060_1": "taṃ dassento āha –",
  "atk-s0501a:1061_0": "“Yadā puññakkhayo hoti, sabbametaṃ vinassatī”ti.",
  "atk-s0501a:1062_0": "Tassattho –",
  "atk-s0501a:1062_1": "yasmiṃ samaye bhogasampattinipphādakassa puññassa khayo hoti,",
  "atk-s0501a:1062_2": "bhogapārijuññasaṃvattanikamapuññamokāsaṃ katvā ṭhitaṃ hoti,",
  "atk-s0501a:1062_3": "atha yaṃ nidhiṃ nidhentena nihitaṃ hiraññasuvaṇṇādidhanajātaṃ,",
  "atk-s0501a:1062_4": "sabbametaṃ vinassatīti.",
  "atk-s0501a:1063_0": "Chaṭṭhagāthāvaṇṇanā",
  "atk-s0501a:1064_0": "Evaṃ bhagavā tena tena adhippāyena nihitampi yathādhippāyaṃ anupakappantaṃ nānappakārehi nassanadhammaṃ",
  "atk-s0501a:1064_1": "lokasammataṃ nidhiṃ vatvā idāni yaṃ puññasampadaṃ paramatthato nidhīti dassetuṃ tassa kuṭumbikassa anumodanatthamidaṃ",
  "atk-s0501a:1064_2": "nidhikaṇḍamāraddhaṃ,",
  "atk-s0501a:1064_3": "taṃ dassento āha –",
  "atk-s0501a:1065_0": "6. “Yassa dānena sīlena, saṃyamena damena ca.",
  "atk-s0501a:1066_0": "Nidhī sunihito hoti, itthiyā purisassa vā”ti.",
  "atk-s0501a:1067_0": "Tattha dānanti “dānañca dhammacariyā cā”ti ettha vuttanayeneva gahetabbaṃ.",
  "atk-s0501a:1067_1": "Sīlanti kāyikavācasiko avītikkamo.",
  "atk-s0501a:1067_2": "Pañcaṅgadasaṅgapātimokkhasaṃvarādi vā sabbampi sīlaṃ idha sīlanti adhippetaṃ.",
  "atk-s0501a:1067_3": "Saṃyamoti saṃyamanaṃ saṃyamo,",
  "atk-s0501a:1067_4": "cetaso nānārammaṇagatinivāraṇanti vuttaṃ hoti,",
  "atk-s0501a:1067_5": "samādhissetaṃ adhivacanaṃ.",
  "atk-s0501a:1067_6": "Yena saṃyamena samannāgato “hatthasaṃyato,",
  "atk-s0501a:1067_7": "pādasaṃyato,",
  "atk-s0501a:1067_8": "vācāsaṃyato,",
  "atk-s0501a:1067_9": "saṃyatuttamo”ti ettha saṃyatuttamoti vutto.",
  "atk-s0501a:1067_10": "Apare āhu “saṃyamanaṃ saṃyamo,",
  "atk-s0501a:1067_11": "saṃvaraṇanti vuttaṃ hoti,",
  "atk-s0501a:1067_12": "indriyasaṃvarassetaṃ adhivacana”nti.",
  "atk-s0501a:1067_13": "Damoti damanaṃ,",
  "atk-s0501a:1067_14": "kilesūpasamananti vuttaṃ hoti,",
  "atk-s0501a:1067_15": "paññāyetaṃ adhivacanaṃ.",
  "atk-s0501a:1067_16": "Paññā hi katthaci paññātveva vuccati “sussūsā labhate pañña”nti evamādīsu.",
  "atk-s0501a:1067_17": "Katthaci dhammoti “saccaṃ dhammo dhiti cāgo”ti evamādīsu.",
  "atk-s0501a:1067_18": "Katthaci damoti “yadi saccā damā cāgā,",
  "atk-s0501a:1067_19": "khantyā bhiyyo na vijjatī”tiādīsu.",
  "atk-s0501a:1068_0": "Evaṃ dānādīni ñatvā idāni evaṃ imissā gāthāya sampiṇḍetvā attho veditabbo –",
  "atk-s0501a:1068_1": "yassa itthiyā vā purisassa vā dānena sīlena saṃyamena damena cāti imehi catūhi dhammehi yathā hiraññena",
  "atk-s0501a:1068_2": "suvaṇṇena muttāya maṇinā vā dhanamayo nidhi tesaṃ suvaṇṇādīnaṃ ekattha pakkhipanena nidhīyati,",
  "atk-s0501a:1068_3": "evaṃ puññamayo nidhi tesaṃ dānādīnaṃ ekacittasantāne cetiyādimhi vā vatthumhi suṭṭhu karaṇena sunihito hotīti.",
  "atk-s0501a:1069_0": "Sattamagāthāvaṇṇanā",
  "atk-s0501a:1070_0": "Evaṃ bhagavā “yassa dānenā”ti imāya gāthāya puññasampadāya paramatthato nidhibhāvaṃ dassetvā idāni yattha nihito,",
  "atk-s0501a:1070_1": "so nidhi sunihito hoti,",
  "atk-s0501a:1070_2": "taṃ vatthuṃ dassento āha –",
  "atk-s0501a:1071_0": "7. “Cetiyamhi ca saṅghe vā, puggale atithīsu vā.",
  "atk-s0501a:1072_0": "Mātari pitari cāpi, atho jeṭṭhamhi bhātarī”ti.",
  "atk-s0501a:1073_0": "Tattha cayitabbanti cetiyaṃ,",
  "atk-s0501a:1073_1": "pūjetabbanti vuttaṃ hoti,",
  "atk-s0501a:1073_2": "citattā vā cetiyaṃ.",
  "atk-s0501a:1073_3": "Taṃ panetaṃ cetiyaṃ tividhaṃ hoti paribhogacetiyaṃ,",
  "atk-s0501a:1073_4": "uddissakacetiyaṃ,",
  "atk-s0501a:1073_5": "dhātukacetiyanti.",
  "atk-s0501a:1073_6": "Tattha bodhirukkho paribhogacetiyaṃ,",
  "atk-s0501a:1073_7": "buddhapaṭimā uddissakacetiyaṃ,",
  "atk-s0501a:1073_8": "dhātugabbhathūpā sadhātukā dhātukacetiyaṃ.",
  "atk-s0501a:1073_9": "Saṅghoti buddhappamukhādīsu yo koci.",
  "atk-s0501a:1073_10": "Puggaloti gahaṭṭhapabbajitesu yo koci.",
  "atk-s0501a:1073_11": "Natthi assa tithi,",
  "atk-s0501a:1073_12": "yamhi vā tamhi divase āgacchatīti atithi.",
  "atk-s0501a:1073_13": "Taṅkhaṇe āgatapāhunakassetaṃ adhivacanaṃ.",
  "atk-s0501a:1073_14": "Sesaṃ vuttanayameva.",
  "atk-s0501a:1074_0": "Evaṃ cetiyādīni ñatvā idāni evaṃ imissā gāthāya sampiṇḍetvā attho veditabbo –",
  "atk-s0501a:1074_1": "yo so nidhi “sunihito hotī”ti vutto,",
  "atk-s0501a:1074_2": "so imesu vatthūsu sunihito hoti. Kasmā?",
  "atk-s0501a:1074_3": "Dīgharattaṃ iṭṭhaphalānuppadānasamatthatāya.",
  "atk-s0501a:1074_4": "Tathā hi appakampi cetiyamhi datvā dīgharattaṃ iṭṭhaphalalābhino honti. Yathāha –",
  "atk-s0501a:1075_0": "“Ekapupphaṃ yajitvāna, asītikappakoṭiyo;",
  "atk-s0501a:1076_0": "Duggatiṃ nābhijānāmi, pupphadānassidaṃ phala”nti ca.",
  "atk-s0501a:1077_0": "“Mattāsukhapariccāgā, passe ce vipulaṃ sukha”nti ca. ;",
  "atk-s0501a:1078_0": "Evaṃ dakkhiṇāvisuddhivelāmasuttādīsu vuttanayena saṅghādivatthūsupi dānaphalavibhāgo veditabbo.",
  "atk-s0501a:1078_1": "Yathā ca cetiyādīsu dānassa pavatti phalavibhūti ca dassitā,",
  "atk-s0501a:1078_2": "evaṃ yathāyogaṃ sabbattha taṃ taṃ ārabhitvā cārittavārittavasena sīlassa,",
  "atk-s0501a:1078_3": "buddhānussativasena saṃyamassa,",
  "atk-s0501a:1078_4": "tabbatthukavipassanāmanasikārapaccavekkhaṇavasena damassa ca pavatti tassa tassa phalavibhūti ca veditabbā.",
  "atk-s0501a:1079_0": "Aṭṭhamagāthāvaṇṇanā",
  "atk-s0501a:1080_0": "Evaṃ bhagavā dānādīhi nidhīyamānassa puññamayanidhino cetiyādibhedaṃ vatthuṃ dassetvā idāni etesu vatthūsu",
  "atk-s0501a:1080_1": "sunihitassa tassa nidhino gambhīre odakantike nihitanidhito visesaṃ dassento āha –",
  "atk-s0501a:1081_0": "8. “Eso nidhi sunihito, ajeyyo anugāmiko.",
  "atk-s0501a:1082_0": "Pahāya gamanīyesu, etaṃ ādāya gacchatī”ti.",
  "atk-s0501a:1083_0": "Tattha pubbapadena taṃ dānādīhi sunihitanidhiṃ niddisati “eso nidhi sunihito”ti.",
  "atk-s0501a:1083_1": "Ajeyyoti parehi jetvā gahetuṃ na sakkā,",
  "atk-s0501a:1083_2": "acceyyotipi pāṭho,",
  "atk-s0501a:1083_3": "tassa accitabbo accanāraho hitasukhatthikena upacitabboti attho.",
  "atk-s0501a:1083_4": "Etasmiñca pāṭhe eso nidhi acceyyoti sambandhitvā puna “kasmā”ti anuyogaṃ dassetvā “yasmā sunihito anugāmiko”ti sambandhitabbaṃ.",
  "atk-s0501a:1083_5": "Itarathā hi sunihitassa acceyyattaṃ vuttaṃ bhaveyya,",
  "atk-s0501a:1083_6": "na ca sunihito accanīyo.",
  "atk-s0501a:1083_7": "Accito eva hi soti.",
  "atk-s0501a:1083_8": "Anugacchatīti anugāmiko,",
  "atk-s0501a:1083_9": "paralokaṃ gacchantampi tattha tattha phaladānena na vijahatīti attho.",
  "atk-s0501a:1084_0": "Pahāya gamanīyesu etaṃ ādāya gacchatīti maraṇakāle paccupaṭṭhite sabbabhogesu pahāya gamanīyesu etaṃ",
  "atk-s0501a:1084_1": "nidhiṃ ādāya paralokaṃ gacchatīti ayaṃ kira etassa attho.",
  "atk-s0501a:1084_2": "So pana na yujjati. Kasmā?",
  "atk-s0501a:1084_3": "Bhogānaṃ agamanīyato.",
  "atk-s0501a:1084_4": "Pahātabbā eva hi te te bhogā,",
  "atk-s0501a:1084_5": "na gamanīyā,",
  "atk-s0501a:1084_6": "gamanīyā pana te te gativisesā.",
  "atk-s0501a:1084_7": "Yato yadi esa attho siyā,",
  "atk-s0501a:1084_8": "pahāya bhoge gamanīyesu gativisesesu iti vadeyya.",
  "atk-s0501a:1084_9": "Tasmā evamettha attho veditabbo –",
  "atk-s0501a:1084_10": "“nidhi vā ṭhānā cavatī”ti evamādinā pakārena pahāya maccaṃ bhogesu gacchantesu etaṃ ādāya gacchatīti.",
  "atk-s0501a:1084_11": "Eso hi anugāmikattā taṃ nappajahatīti.",
  "atk-s0501a:1085_0": "Tattha siyā “gamanīyesūti ettha gantabbesūti attho,",
  "atk-s0501a:1085_1": "na gacchantesū”ti.",
  "atk-s0501a:1085_2": "Taṃ na ekaṃsato gahetabbaṃ.",
  "atk-s0501a:1085_3": "Yathā hi “ariyā niyyānikā”ti ettha niyyantāti attho,",
  "atk-s0501a:1085_4": "na niyyātabbāti,",
  "atk-s0501a:1085_5": "evamidhāpi gacchantesūti attho,",
  "atk-s0501a:1085_6": "na gantabbesūti.",
  "atk-s0501a:1086_0": "Atha vā yasmā esa maraṇakāle kassaci dātukāmo bhoge āmasitumpi na labhati,",
  "atk-s0501a:1086_1": "tasmā tena te bhogā pubbaṃ kāyena pahātabbā,",
  "atk-s0501a:1086_2": "pacchā vihatāsena cetasā gantabbā,",
  "atk-s0501a:1086_3": "atikkamitabbāti vuttaṃ hoti.",
  "atk-s0501a:1086_4": "Tasmā pubbaṃ kāyena pahāya pacchā cetasā gamanīyesu bhogesūti evamettha attho daṭṭhabbo.",
  "atk-s0501a:1086_5": "Purimasmiṃ atthe niddhāraṇe bhummavacanaṃ,",
  "atk-s0501a:1086_6": "pahāya gamanīyesu bhogesu ekamevetaṃ puññanidhivibhavaṃ tato nīharitvā ādāya gacchatīti.",
  "atk-s0501a:1086_7": "Pacchime atthe bhāvenabhāvalakkhaṇe bhummavacanaṃ.",
  "atk-s0501a:1086_8": "Bhogānañhi gamanīyabhāvena etassa nidhissa ādāya gamanīyabhāvo lakkhīyatīti.",
  "atk-s0501a:1087_0": "Navamagāthāvaṇṇanā",
  "atk-s0501a:1088_0": "Evaṃ bhagavā imassa puññanidhino gambhīre odakantike nihitanidhito visesaṃ dassetvā puna attano bhaṇḍaguṇasaṃvaṇṇanena",
  "atk-s0501a:1088_1": "kayajanassa ussāhaṃ janento uḷārabhaṇḍavāṇijo viya attanā desitapuññanidhiguṇasaṃvaṇṇanena tasmiṃ puññanidhimhi",
  "atk-s0501a:1088_2": "devamanussānaṃ ussāhaṃ janento āha –",
  "atk-s0501a:1089_0": "9. “Asādhāraṇamaññesaṃ, acorāharaṇo nidhi.",
  "atk-s0501a:1090_0": "Kayirātha dhīro puññāni, yo nidhi anugāmiko”ti.",
  "atk-s0501a:1091_0": "Tattha asādhāraṇamaññesanti asādhāraṇo aññesaṃ,",
  "atk-s0501a:1091_1": "makāro padasandhikaro “adukkhamasukhāya vedanāya sampayuttā”tiādīsu viya.",
  "atk-s0501a:1091_2": "Na corehi āharaṇo acorāharaṇo,",
  "atk-s0501a:1091_3": "corehi ādātabbo na hotīti attho.",
  "atk-s0501a:1091_4": "Nidhātabboti nidhi.",
  "atk-s0501a:1091_5": "Evaṃ dvīhi padehi puññanidhiguṇaṃ saṃvaṇṇetvā tato dvīhi tattha ussāhaṃ janeti “kayirātha dhīro puññāni,",
  "atk-s0501a:1091_6": "yo nidhi anugāmiko”ti.",
  "atk-s0501a:1091_7": "Tassattho –",
  "atk-s0501a:1091_8": "yasmā puññāni nāma asādhāraṇo aññesaṃ,",
  "atk-s0501a:1091_9": "acorāharaṇo ca nidhi hoti.",
  "atk-s0501a:1091_10": "Na kevalañca asādhāraṇo acorāharaṇo ca nidhi,",
  "atk-s0501a:1091_11": "atha kho pana “eso nidhi sunihito,",
  "atk-s0501a:1091_12": "ajeyyo anugāmiko”ti ettha vutto yo nidhi anugāmiko.",
  "atk-s0501a:1091_13": "So ca yasmā puññāniyeva,",
  "atk-s0501a:1091_14": "tasmā kayirātha kareyya dhīro buddhisampanno dhitisampanno ca puggalo puññānīti.",
  "atk-s0501a:1092_0": "Dasamagāthāvaṇṇanā",
  "atk-s0501a:1093_0": "Evaṃ bhagavā guṇasaṃvaṇṇanena puññanidhimhi devamanussānaṃ ussāhaṃ janetvā idāni ye ussahitvā puññanidhikiriyāya sampādenti,",
  "atk-s0501a:1093_1": "tesaṃ so yaṃ phalaṃ deti,",
  "atk-s0501a:1093_2": "taṃ saṅkhepato dassento āha –",
  "atk-s0501a:1094_0": "10.",
  "atk-s0501a:1095_0": "“Esa devamanussānaṃ, sabbakāmadado nidhī”ti.",
  "atk-s0501a:1096_0": "Idāni yasmā patthanāya paṭibandhitassa sabbakāmadadattaṃ, na vinā patthanaṃ hoti. Yathāha –",
  "atk-s0501a:1097_0": "“Ākaṅkheyya ce gahapatayo dhammacārī samacārī ‘aho vatāhaṃ kāyassa bhedā paraṃ maraṇā khattiyamahāsālānaṃ sahabyataṃ upapajjeyya’nti,",
  "atk-s0501a:1097_1": "ṭhānaṃ kho panetaṃ vijjati yaṃ so kāyassa bhedā paraṃ maraṇā khattiyamahāsālānaṃ sahabyataṃ upapajjeyya.",
  "atk-s0501a:1097_2": "Taṃ kissa hetu?",
  "atk-s0501a:1097_3": "Tathā hi so dhammacārī samacārī”.",
  "atk-s0501a:1098_0": "Evaṃ “anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja vihareyya.",
  "atk-s0501a:1098_1": "Taṃ kissa hetu?",
  "atk-s0501a:1098_2": "Tathā hi so dhammacārī samacārī”ti.",
  "atk-s0501a:1099_0": "Tathā cāha –",
  "atk-s0501a:1100_0": "“Idha,",
  "atk-s0501a:1100_1": "bhikkhave,",
  "atk-s0501a:1100_2": "bhikkhu saddhāya samannāgato hoti, sīlena, sutena, cāgena,",
  "atk-s0501a:1100_3": "paññāya samannāgato hoti,",
  "atk-s0501a:1100_4": "tassa evaṃ hoti ‘aho vatāhaṃ kāyassa bhedā paraṃ maraṇā khattiyamahāsālānaṃ sahabyataṃ upapajjeyya’nti.",
  "atk-s0501a:1100_5": "So taṃ cittaṃ padahati,",
  "atk-s0501a:1100_6": "taṃ cittaṃ adhiṭṭhāti,",
  "atk-s0501a:1100_7": "taṃ cittaṃ bhāveti.",
  "atk-s0501a:1100_8": "Tassa te saṅkhārā ca vihārā ca evaṃ bhāvitā evaṃ bahulīkatā tatrūpapattiyā saṃvattantī”ti evamādi.",
  "atk-s0501a:1101_0": "Tasmā taṃ tathā tathā ākaṅkhapariyāyaṃ cittapadahanādhiṭṭhānabhāvanāparikkhāraṃ patthanaṃ tassa sabbakāmadadatte hetuṃ dassento āha –",
  "atk-s0501a:1102_0": "“Yaṃ yadevābhipatthenti, sabbametena labbhatī”ti.",
  "atk-s0501a:1103_0": "Ekādasamagāthāvaṇṇanā",
  "atk-s0501a:1104_0": "11.",
  "atk-s0501a:1104_1": "Idāni yaṃ taṃ sabbaṃ etena labbhati,",
  "atk-s0501a:1104_2": "taṃ odhiso odhiso dassento “suvaṇṇatā susaratā”ti evamādigāthāyo āha.",
  "atk-s0501a:1105_0": "Tattha paṭhamagāthāya tāva suvaṇṇatā nāma sundaracchavivaṇṇatā kañcanasannibhattacatā,",
  "atk-s0501a:1105_1": "sāpi etena puññanidhinā labbhati. Yathāha –",
  "atk-s0501a:1106_0": "“Yampi,",
  "atk-s0501a:1106_1": "bhikkhave,",
  "atk-s0501a:1106_2": "tathāgato purimaṃ jātiṃ…pe…",
  "atk-s0501a:1106_3": "pubbe manussabhūto samāno akkodhano ahosi anupāyāsabahulo,",
  "atk-s0501a:1106_4": "bahumpi vutto samāno nābhisajji na kuppi na byāpajji na patitthīyi,",
  "atk-s0501a:1106_5": "na kopañca dosañca appaccayañca pātvākāsi,",
  "atk-s0501a:1106_6": "dātā ca ahosi sukhumānaṃ mudukānaṃ attharaṇānaṃ pāvuraṇānaṃ khomasukhumānaṃ kappāsika…pe…",
  "atk-s0501a:1106_7": "koseyya…pe…",
  "atk-s0501a:1106_8": "kambalasukhumānaṃ.",
  "atk-s0501a:1106_9": "So tassa kammassa katattā upacitattā…pe…",
  "atk-s0501a:1106_10": "itthattaṃ āgato samāno imaṃ mahāpurisalakkhaṇaṃ paṭilabhati.",
  "atk-s0501a:1106_11": "Suvaṇṇavaṇṇo hoti kañcanasannibhattaco”ti.",
  "atk-s0501a:1107_0": "Susaratā nāma brahmassaratā karavīkabhāṇitā, sāpi etena labbhati. Yathāha –",
  "atk-s0501a:1108_0": "“Yampi,",
  "atk-s0501a:1108_1": "bhikkhave,",
  "atk-s0501a:1108_2": "tathāgato purimaṃ jātiṃ…pe…",
  "atk-s0501a:1108_3": "pharusaṃ vācaṃ pahāya pharusāya vācāya paṭivirato ahosi,",
  "atk-s0501a:1108_4": "yā sā vācā nelā kaṇṇasukhā…pe…",
  "atk-s0501a:1108_5": "tathārūpiṃ vācaṃ bhāsitā ahosi.",
  "atk-s0501a:1108_6": "So tassa kammassa katattā upacitattā…pe…",
  "atk-s0501a:1108_7": "itthattaṃ āgato samāno imāni dve mahāpurisalakkhaṇāni paṭilabhati.",
  "atk-s0501a:1108_8": "Pahutajivho ca hoti brahmassaro ca karavīkabhāṇī”ti.",
  "atk-s0501a:1109_0": "Susaṇṭhānāti suṭṭhu saṇṭhānatā,",
  "atk-s0501a:1109_1": "samacitavaṭṭitayuttaṭṭhānesu aṅgapaccaṅgānaṃ samacitavaṭṭitabhāvena sannivesoti vuttaṃ hoti.",
  "atk-s0501a:1109_2": "Sāpi etena labbhati. Yathāha –",
  "atk-s0501a:1110_0": "“Yampi,",
  "atk-s0501a:1110_1": "bhikkhave,",
  "atk-s0501a:1110_2": "tathāgato purimaṃ jātiṃ…pe…",
  "atk-s0501a:1110_3": "pubbe manussabhūto samāno bahujanassa atthakāmo ahosi hitakāmo phāsukāmo yogakkhemakāmo ‘kinti me saddhāya vaḍḍheyyuṃ,",
  "atk-s0501a:1110_4": "sīlena sutena cāgena paññāya dhanadhaññena khettavatthunā dvipadacatuppadehi puttadārehi dāsakammakaraporisehi",
  "atk-s0501a:1110_5": "ñātīhi mittehi bandhavehi vaḍḍheyyu’nti,",
  "atk-s0501a:1110_6": "so tassa kammassa…pe…",
  "atk-s0501a:1110_7": "samāno imāni tīṇi mahāpurisalakkhaṇāni paṭilabhati,",
  "atk-s0501a:1110_8": "sīhapubbaḍḍhakāyo ca hoti citantaraṃso ca samavaṭṭakkhandho cā”ti evamādi.",
  "atk-s0501a:1111_0": "Iminā nayena ito paresampi iminā puññanidhinā paṭilābhasādhakāni suttapadāni tato tato ānetvā vattabbāni.",
  "atk-s0501a:1111_1": "Ativitthārabhayena tu saṃkhittaṃ,",
  "atk-s0501a:1111_2": "idāni avasesapadānaṃ vaṇṇanaṃ karissāmi.",
  "atk-s0501a:1112_0": "Surūpatāti ettha sakalasarīraṃ rūpanti veditabbaṃ “ākāso parivārito rūpaṃtveva saṅkhaṃ gacchatī”tiādīsu viya,",
  "atk-s0501a:1112_1": "tassa rūpassa sundaratā surūpatā nātidīghatā nātirassatā nātikisatā nātithūlatā nātikāḷatā naccodātatāti vuttaṃ hoti.",
  "atk-s0501a:1112_2": "Ādhipaccanti adhipatibhāvo,",
  "atk-s0501a:1112_3": "khattiyamahāsālādibhāvena sāmikabhāvoti attho.",
  "atk-s0501a:1112_4": "Parivāroti agārikānaṃ sajanaparijanasampatti,",
  "atk-s0501a:1112_5": "anagārikānaṃ parisasampatti,",
  "atk-s0501a:1112_6": "ādhipaccañca parivāro ca ādhipaccaparivāro.",
  "atk-s0501a:1112_7": "Ettha ca suvaṇṇatādīhi sarīrasampatti,",
  "atk-s0501a:1112_8": "ādhipaccena bhogasampatti,",
  "atk-s0501a:1112_9": "parivārena sajanaparijanasampatti vuttāti veditabbā.",
  "atk-s0501a:1112_10": "Sabbametena labbhatīti yaṃ taṃ “yaṃ yadevābhipatthenti,",
  "atk-s0501a:1112_11": "sabbametena labbhatī”ti vuttaṃ,",
  "atk-s0501a:1112_12": "tattha idampi tāva paṭhamaṃ odhiso vuttasuvaṇṇatādi sabbametena labbhatīti veditabbanti dasseti.",
  "atk-s0501a:1113_0": "Dvādasamagāthāvaṇṇanā",
  "atk-s0501a:1114_0": "12.",
  "atk-s0501a:1114_1": "Evamimāya gāthāya puññānubhāvena labhitabbaṃ rajjasampattito oraṃ devamanussasampattiṃ dassetvā idāni",
  "atk-s0501a:1114_2": "tadubhayarajjasampattiṃ dassento “padesarajja”nti imaṃ gāthamāha.",
  "atk-s0501a:1115_0": "Tattha padesarajjanti ekadīpampi sakalaṃ apāpuṇitvā pathaviyā ekamekasmiṃ padese rajjaṃ.",
  "atk-s0501a:1115_1": "Issarabhāvo issariyaṃ,",
  "atk-s0501a:1115_2": "iminā dīpacakkavattirajjaṃ dasseti.",
  "atk-s0501a:1115_3": "Cakkavattisukhaṃ piyanti iṭṭhaṃ kantaṃ manāpaṃ cakkavattisukhaṃ.",
  "atk-s0501a:1115_4": "Iminā cāturantacakkavattirajjaṃ dasseti.",
  "atk-s0501a:1115_5": "Devesu rajjaṃ devarajjaṃ,",
  "atk-s0501a:1115_6": "etena mandhātādīnampi manussānaṃ devarajjaṃ dassitaṃ hoti.",
  "atk-s0501a:1115_7": "Api dibbesūti iminā ye te divi bhavattā “dibbā”ti vuccanti,",
  "atk-s0501a:1115_8": "tesu dibbesu kāyesu uppannānampi devarajjaṃ dasseti.",
  "atk-s0501a:1115_9": "Sabbametena labbhatīti yaṃ taṃ “yaṃ yadevābhipatthenti,",
  "atk-s0501a:1115_10": "sabbametena labbhatī”ti vuttaṃ,",
  "atk-s0501a:1115_11": "tattha idampi dutiyaṃ odhiso padesarajjādi sabbametena labbhatīti veditabbanti dasseti.",
  "atk-s0501a:1116_0": "Terasamagāthāvaṇṇanā",
  "atk-s0501a:1117_0": "13.",
  "atk-s0501a:1117_1": "Evamimāya gāthāya puññānubhāvena labhitabbaṃ devamanussarajjasampattiṃ dassetvā idāni dvīhi gāthāhi vuttaṃ",
  "atk-s0501a:1117_2": "sampattiṃ samāsato purakkhatvā nibbānasampattiṃ dassento “mānussikā ca sampattī”ti imaṃ gāthamāha.",
  "atk-s0501a:1118_0": "Tassāyaṃ padavaṇṇanā –",
  "atk-s0501a:1118_1": "manussānaṃ ayanti mānussī,",
  "atk-s0501a:1118_2": "mānussī eva mānussikā.",
  "atk-s0501a:1118_3": "Sampajjanaṃ sampatti.",
  "atk-s0501a:1118_4": "Devānaṃ loko devaloko.",
  "atk-s0501a:1118_5": "Tasmiṃ devaloke.",
  "atk-s0501a:1118_6": "Yāti anavasesapariyādānaṃ,",
  "atk-s0501a:1118_7": "ramanti etāya ajjhattaṃ uppannāya bahiddhā vā upakaraṇabhūtāyāti rati,",
  "atk-s0501a:1118_8": "sukhassa sukhavatthuno cetaṃ adhivacanaṃ.",
  "atk-s0501a:1118_9": "Yāti aniyatavacanaṃ casaddo pubbasampattiyā saha sampiṇḍanattho.",
  "atk-s0501a:1118_10": "Nibbānaṃyeva nibbānasampatti.",
  "atk-s0501a:1119_0": "Ayaṃ pana atthavaṇṇanā –",
  "atk-s0501a:1119_1": "yā esā “suvaṇṇatā”tiādīhi padehi mānussikā ca sampatti devaloke ca yā rati vuttā,",
  "atk-s0501a:1119_2": "sā ca sabbā,",
  "atk-s0501a:1119_3": "yā cāyamaparā saddhānusāribhāvādivasena pattabbā nibbānasampatti,",
  "atk-s0501a:1119_4": "sā cāti idaṃ tatiyampi odhiso sabbametena labbhatīti.",
  "atk-s0501a:1120_0": "Atha vā yā pubbe suvaṇṇatādīhi avuttā “sūrā satimanto idha brahmacariyavāso”ti evamādinā nayena niddiṭṭhā",
  "atk-s0501a:1120_1": "paññāveyyattiyādibhedā ca mānussikā sampatti,",
  "atk-s0501a:1120_2": "aparā devaloke ca yā jhānādirati,",
  "atk-s0501a:1120_3": "yā ca yathāvuttappakārā nibbānasampatti cāti idampi tatiyaṃ odhiso sabbametena labbhatīti.",
  "atk-s0501a:1120_4": "Evampettha atthavaṇṇanā veditabbā.",
  "atk-s0501a:1121_0": "Cuddasamagāthāvaṇṇanā",
  "atk-s0501a:1122_0": "14.",
  "atk-s0501a:1122_1": "Evamimāya gāthāya puññānubhāvena labhitabbaṃ saddhānusārībhāvādivasena pattabbaṃ nibbānasampattimpi dassetvā",
  "atk-s0501a:1122_2": "idāni tevijjaubhatobhāgavimuttabhāvavasenapi pattabbaṃ tameva tassa upāyañca dassento “mittasampadamāgammā”ti",
  "atk-s0501a:1122_3": "imaṃ gāthamāha.",
  "atk-s0501a:1123_0": "Tassāyaṃ padavaṇṇanā –",
  "atk-s0501a:1123_1": "sampajjati etāya guṇavibhūtiṃ pāpuṇātīti sampadā,",
  "atk-s0501a:1123_2": "mitto eva sampadā mittasampadā,",
  "atk-s0501a:1123_3": "taṃ mittasampadaṃ.",
  "atk-s0501a:1123_4": "Āgammāti nissāya.",
  "atk-s0501a:1123_5": "Yonisoti upāyena.",
  "atk-s0501a:1123_6": "Payuñjatoti yogānuṭṭhānaṃ karoto.",
  "atk-s0501a:1123_7": "Vijānāti etāyāti vijjā,",
  "atk-s0501a:1123_8": "vimuccati etāya,",
  "atk-s0501a:1123_9": "sayaṃ vā vimuccatīti vimutti,",
  "atk-s0501a:1123_10": "vijjā ca vimutti ca vijjāvimuttiyo,",
  "atk-s0501a:1123_11": "vijjāvimuttīsu vasībhāvo vijjāvimuttivasībhāvo.",
  "atk-s0501a:1124_0": "Ayaṃ pana atthavaṇṇanā –",
  "atk-s0501a:1124_1": "yvāyaṃ mittasampadamāgamma satthāraṃ vā aññataraṃ vā garuṭṭhāniyaṃ sabrahmacāriṃ nissāya tato ovādañca",
  "atk-s0501a:1124_2": "anusāsaniñca gahetvā yathānusiṭṭhaṃ paṭipattiyā yoniso payuñjato pubbenivāsādīsu tīsu vijjāsu “tattha",
  "atk-s0501a:1124_3": "katamā vimutti?",
  "atk-s0501a:1124_4": "Cittassa ca adhimutti nibbānañcā”ti evaṃ āgatāya aṭṭhasamāpattinibbānabhedāya vimuttiyā ca tathā tathā adandhāyitattena vasībhāvo,",
  "atk-s0501a:1124_5": "idampi catutthaṃ odhiso sabbametena labbhatīti.",
  "atk-s0501a:1125_0": "Pannarasamagāthāvaṇṇanā",
  "atk-s0501a:1126_0": "15.",
  "atk-s0501a:1126_1": "Evamimāya gāthāya pubbe kathitavijjāvimuttivasībhāvabhāgiyapuññānubhāvena labhitabbaṃ tevijjaubhatobhāgavimuttabhāvavasenapi",
  "atk-s0501a:1126_2": "pattabbaṃ nibbānasampattiṃ dassetvā idāni yasmā vijjāvimuttivasībhāvappattā tevijjā ubhatobhāgavimuttāpi",
  "atk-s0501a:1126_3": "sabbe paṭisambhidādiguṇavibhūtiṃ labhanti,",
  "atk-s0501a:1126_4": "imāya puññasampadāya ca tassā guṇavibhūtiyā padaṭṭhānavasena tathā tathā sāpi labbhati,",
  "atk-s0501a:1126_5": "tasmā tampi dassento “paṭisambhidā vimokkhā cā”ti imaṃ gāthamāha.",
  "atk-s0501a:1127_0": "“Yato sammā katena yā cāyaṃ dhammatthaniruttipaṭibhānesu pabhedagatā paññā paṭisambhidā”ti vuccati,",
  "atk-s0501a:1127_1": "ye cime “rūpī rūpāni passatī”tiādinā nayena aṭṭha vimokkhā,",
  "atk-s0501a:1127_2": "yā cāyaṃ bhagavato sāvakehi pattabbā sāvakasampattisādhikā sāvakapāramī,",
  "atk-s0501a:1127_3": "yā ca sayambhubhāvasādhikā paccekabodhi,",
  "atk-s0501a:1127_4": "yā ca sabbasattuttamabhāvasādhikā buddhabhūmi,",
  "atk-s0501a:1127_5": "idampi pañcamaṃ odhiso sabbametena labbhatīti veditabbaṃ.",
  "atk-s0501a:1128_0": "Soḷasamagāthāvaṇṇanā",
  "atk-s0501a:1129_0": "16.",
  "atk-s0501a:1129_1": "Evaṃ bhagavā yaṃ taṃ “yaṃ yadevābhipatthenti,",
  "atk-s0501a:1129_2": "sabbametena labbhatī”ti vuttaṃ,",
  "atk-s0501a:1129_3": "taṃ imāhi pañcahi gāthāhi odhiso odhiso dassetvā idāni sabbamevidaṃ sabbakāmadadanidhisaññitaṃ puññasampadaṃ",
  "atk-s0501a:1129_4": "pasaṃsanto “evaṃ mahatthikā esā”ti imāya gāthāya desanaṃ niṭṭhapesi.",
  "atk-s0501a:1130_0": "Tassāyaṃ padavaṇṇanā –",
  "atk-s0501a:1130_1": "evanti atītatthanidassanaṃ.",
  "atk-s0501a:1130_2": "Mahanto attho assāti mahatthikā,",
  "atk-s0501a:1130_3": "mahato atthāya saṃvattatīti vuttaṃ hoti,",
  "atk-s0501a:1130_4": "mahiddhikātipi pāṭho.",
  "atk-s0501a:1130_5": "Esāti uddesavacanaṃ,",
  "atk-s0501a:1130_6": "tena “yassa dānena sīlenā”ti ito pabhuti yāva “kayirātha dhīro puññānī”ti vuttaṃ puññasampadaṃ uddisati.",
  "atk-s0501a:1130_7": "Yadidanti abhimukhakaraṇatthe nipāto,",
  "atk-s0501a:1130_8": "tena esāti uddiṭṭhaṃ niddisituṃ yā esāti abhimukhaṃ karoti.",
  "atk-s0501a:1130_9": "Puññānaṃ sampadā puññasampadā.",
  "atk-s0501a:1130_10": "Tasmāti kāraṇavacanaṃ.",
  "atk-s0501a:1130_11": "Dhīrāti dhitimanto.",
  "atk-s0501a:1130_12": "Pasaṃsantīti vaṇṇayanti.",
  "atk-s0501a:1130_13": "Paṇḍitāti paññāsampannā.",
  "atk-s0501a:1130_14": "Katapuññatanti katapuññabhāvaṃ.",
  "atk-s0501a:1131_0": "Ayaṃ pana atthavaṇṇanā –",
  "atk-s0501a:1131_1": "iti bhagavā suvaṇṇatādiṃ buddhabhūmipariyosānaṃ puññasampadānubhāvena adhigantabbamatthaṃ vaṇṇayitvā",
  "atk-s0501a:1131_2": "idāni tamevatthaṃ sampiṇḍetvā dassento tenevatthena yathāvuttappakārāya puññasampadāya mahatthikattaṃ",
  "atk-s0501a:1131_3": "thunanto āha –",
  "atk-s0501a:1131_4": "evaṃ mahato atthassa āvahanena mahatthikā esā,",
  "atk-s0501a:1131_5": "yadidaṃ mayā “yassa dānena sīlenā”tiādinā nayena desitā puññasampadā,",
  "atk-s0501a:1131_6": "tasmā mādisā sattānaṃ hitasukhāvahāya dhammadesanāya akilāsutāya yathābhūtaguṇena ca dhīrā paṇḍitā “asādhāraṇamaññesaṃ,",
  "atk-s0501a:1131_7": "acorāharaṇo nidhī”tiādīhi idha vuttehi ca,",
  "atk-s0501a:1131_8": "avuttehi ca “mā,",
  "atk-s0501a:1131_9": "bhikkhave,",
  "atk-s0501a:1131_10": "puññānaṃ bhāyittha,",
  "atk-s0501a:1131_11": "sukhassetaṃ,",
  "atk-s0501a:1131_12": "bhikkhave,",
  "atk-s0501a:1131_13": "adhivacanaṃ,",
  "atk-s0501a:1131_14": "yadidaṃ puññānī”tiādīhi vacanehi anekākāravokāraṃ katapuññataṃ pasaṃsanti,",
  "atk-s0501a:1131_15": "na pakkhapātenāti.",
  "atk-s0501a:1132_0": "Desanāpariyosāne so upāsako bahujanena saddhiṃ sotāpattiphale patiṭṭhāsi,",
  "atk-s0501a:1132_1": "rañño ca pasenadikosalassa santikaṃ gantvā etamatthaṃ ārocesi,",
  "atk-s0501a:1132_2": "rājā ativiya tuṭṭho hutvā “sādhu, gahapati,",
  "atk-s0501a:1132_3": "sādhu kho tvaṃ, gahapati,",
  "atk-s0501a:1132_4": "mādisehipi anāharaṇīyaṃ nidhiṃ nidhesī”ti saṃrādhetvā mahatiṃ pūjamakāsīti.",
  "atk-s0501a:1133_0": "Paramatthajotikāya khuddakapāṭha-aṭṭhakathāya",
  "atk-s0501a:1134_0": "Nidhikaṇḍasuttavaṇṇanā niṭṭhitā.",
  "atk-s0501a:1135_0": "9. Mettasuttavaṇṇanā",
  "atk-s0501a:1136_0": "Nikkhepappayojanaṃ",
  "atk-s0501a:1137_0": "Idāni nidhikaṇḍānantaraṃ nikkhittassa mettasuttassa vaṇṇanākkamo anuppatto.",
  "atk-s0501a:1137_1": "Tassa idha nikkhepappayojanaṃ vatvā tato paraṃ –",
  "atk-s0501a:1138_0": "“Yena vuttaṃ yadā yattha, yasmā cetesa dīpanā;",
  "atk-s0501a:1139_0": "Nidānaṃ sodhayitvāssa, karissāmatthavaṇṇanaṃ”.",
  "atk-s0501a:1140_0": "Tattha yasmā nidhikaṇḍena dānasīlādipuññasampadā vuttā,",
  "atk-s0501a:1140_1": "sā ca sattesu mettāya katāya mahapphalā hoti yāva buddhabhūmiṃ pāpetuṃ samatthā,",
  "atk-s0501a:1140_2": "tasmā tassā puññasampadāya upakāradassanatthaṃ,",
  "atk-s0501a:1140_3": "yasmā vā saraṇehi sāsane otaritvā sikkhāpadehi sīle patiṭṭhitānaṃ dvattiṃsākārena rāgappahānasamatthaṃ,",
  "atk-s0501a:1140_4": "kumārapañhena mohappahānasamatthañca kammaṭṭhānaṃ dassetvā,",
  "atk-s0501a:1140_5": "maṅgalasuttena tassa pavattiyā maṅgalabhāvo attarakkhā ca,",
  "atk-s0501a:1140_6": "ratanasuttena tassānurūpā pararakkhā,",
  "atk-s0501a:1140_7": "tirokuṭṭena rattanasutte vuttabhūtesu ekaccabhūtadassanaṃ vuttappakārāya puññasampattiyā pamajjantānaṃ vipatti ca,",
  "atk-s0501a:1140_8": "nidhikaṇḍena tirokuṭṭe vuttavipattipaṭipakkhabhūtā sampatti ca dassitā,",
  "atk-s0501a:1140_9": "dosappahānasamatthaṃ pana kammaṭṭhānaṃ adassitameva,",
  "atk-s0501a:1140_10": "tasmā taṃ dosappahānasamatthaṃ kammaṭṭhānaṃ dassetuṃ idaṃ mettasuttaṃ idha nikkhittaṃ.",
  "atk-s0501a:1140_11": "Evañhi suparipūro hoti khuddakapāṭhoti idamassa idha nikkhepappayojanaṃ.",
  "atk-s0501a:1141_0": "Nidānasodhanaṃ",
  "atk-s0501a:1142_0": "Idāni yāyaṃ –",
  "atk-s0501a:1143_0": "“Yena vuttaṃ yadā yattha, yasmā cetesa dīpanā;",
  "atk-s0501a:1144_0": "Nidānaṃ sodhayitvāssa, karissāmatthavaṇṇana”nti. –",
  "atk-s0501a:1145_0": "Mātikā nikkhittā,",
  "atk-s0501a:1145_1": "tattha idaṃ mettasuttaṃ bhagavatāva vuttaṃ,",
  "atk-s0501a:1145_2": "na sāvakādīhi,",
  "atk-s0501a:1145_3": "tañca pana yadā himavantapassato devatāhi ubbāḷhā bhikkhū bhagavato santikaṃ āgatā,",
  "atk-s0501a:1145_4": "tadā sāvatthiyaṃ tesaṃ bhikkhūnaṃ parittatthāya kammaṭṭhānatthāya ca vuttanti evaṃ tāva saṅkhepato etesaṃ padānaṃ dīpanā nidānasodhanā veditabbā.",
  "atk-s0501a:1146_0": "Vitthārato pana evaṃ veditabbā –",
  "atk-s0501a:1146_1": "ekaṃ samayaṃ bhagavā sāvatthiyaṃ viharati upakaṭṭhāya vassūpanāyikāya,",
  "atk-s0501a:1146_2": "tena kho pana samayena sambahulā nānāverajjakā bhikkhū bhagavato santike kammaṭṭhānaṃ gahetvā tattha",
  "atk-s0501a:1146_3": "tattha vassaṃ upagantukāmā bhagavantaṃ upasaṅkamanti.",
  "atk-s0501a:1146_4": "Tatra sudaṃ bhagavā rāgacaritānaṃ saviññāṇakaaviññāṇakavasena ekādasavidhaṃ asubhakammaṭṭhānaṃ,",
  "atk-s0501a:1146_5": "dosacaritānaṃ catubbidhaṃ mettādikammaṭṭhānaṃ,",
  "atk-s0501a:1146_6": "mohacaritānaṃ maraṇassatikammaṭṭhānādīni,",
  "atk-s0501a:1146_7": "vitakkacaritānaṃ ānāpānassatipathavīkasiṇādīni,",
  "atk-s0501a:1146_8": "saddhācaritānaṃ buddhānussatikammaṭṭhānādīni,",
  "atk-s0501a:1146_9": "buddhicaritānaṃ catudhātuvavatthānādīnīti iminā nayena caturāsītisahassappabhedacaritānukūlāni kammaṭṭhānāni katheti.",
  "atk-s0501a:1147_0": "Atha kho pañcamattāni bhikkhusatāni bhagavato santike kammaṭṭhānaṃ uggahetvā sappāyasenāsanañca gocaragāmañca",
  "atk-s0501a:1147_1": "pariyesamānāni anupubbena gantvā paccante himavantena saddhiṃ ekābaddhaṃ nīlakācamaṇisannibhasilātalaṃ",
  "atk-s0501a:1147_2": "sītalaghanacchāyanīlavanasaṇḍamaṇḍitaṃ muttājālarajatapaṭṭasadisavālukākiṇṇabhūmibhāgaṃ sucisātasītalajalāsayaparivāritaṃ",
  "atk-s0501a:1147_3": "pabbatamaddasaṃsu.",
  "atk-s0501a:1147_4": "Atha te bhikkhū tatthekarattiṃ vasitvā pabhātāya rattiyā sarīraparikammaṃ katvā tassa avidūre aññataraṃ gāmaṃ piṇḍāya pavisiṃsu.",
  "atk-s0501a:1147_5": "Gāmo ghananivesanasanniviṭṭhakulasahassayutto,",
  "atk-s0501a:1147_6": "manussā cettha saddhā pasannā te paccante pabbajitadassanassa dullabhatāya bhikkhū disvā eva pītisomanassajātā hutvā te bhikkhū bhojetvā “idheva, bhante,",
  "atk-s0501a:1147_7": "temāsaṃ vasathā”ti yācitvā pañca padhānakuṭisatāni kāretvā tattha mañcapīṭhapānīyaparibhojanīyaghaṭādīni sabbūpakaraṇāni paṭiyādesuṃ.",
  "atk-s0501a:1148_0": "Bhikkhū dutiyadivase aññaṃ gāmaṃ piṇḍāya pavisiṃsu.",
  "atk-s0501a:1148_1": "Tatthapi manussā tatheva upaṭṭhahitvā vassāvāsaṃ yāciṃsu.",
  "atk-s0501a:1148_2": "Bhikkhū “asati antarāye”ti adhivāsetvā taṃ vanasaṇḍaṃ pavisitvā sabbarattindivaṃ āraddhavīriyā yāmaghaṇḍikaṃ",
  "atk-s0501a:1148_3": "koṭṭetvā yonisomanasikārabahulā viharantā rukkhamūlāni upagantvā nisīdiṃsu.",
  "atk-s0501a:1148_4": "Sīlavantānaṃ bhikkhūnaṃ tejena vihatatejā rukkhadevatā attano attano vimānā oruyha dārake gahetvā ito cito vicaranti.",
  "atk-s0501a:1148_5": "Seyyathāpi nāma rājūhi vā rājamahāmattehi vā gāmakāvāsaṃ gatehi gāmavāsīnaṃ gharesu okāse gahite gharamanussakā",
  "atk-s0501a:1148_6": "gharā nikkhamitvā aññatra vasantā “kadā nu gamissantī”ti dūratova olokenti,",
  "atk-s0501a:1148_7": "evameva devatā attano attano vimānāni chaḍḍetvā ito cito ca vicarantiyo dūratova olokenti “kadā nu bhadantā gamissantī”ti.",
  "atk-s0501a:1148_8": "Tato evaṃ samacintesuṃ “paṭhamavassūpagatā bhikkhū avassaṃ temāsaṃ vasissanti,",
  "atk-s0501a:1148_9": "mayaṃ pana tāva ciraṃ dārake gahetvā okkamma vasituṃ na sakkoma,",
  "atk-s0501a:1148_10": "handa mayaṃ bhikkhūnaṃ bhayānakaṃ ārammaṇaṃ dassemā”ti.",
  "atk-s0501a:1148_11": "Tā rattiṃ bhikkhūnaṃ samaṇadhammakaraṇavelāya bhiṃsanakāni yakkharūpāni nimminitvā purato purato tiṭṭhanti,",
  "atk-s0501a:1148_12": "bheravasaddañca karonti.",
  "atk-s0501a:1148_13": "Bhikkhūnaṃ tāni rūpāni disvā tañca saddaṃ sutvā hadayaṃ phandi,",
  "atk-s0501a:1148_14": "dubbaṇṇā ca ahesuṃ uppaṇḍuppaṇḍukajātā.",
  "atk-s0501a:1148_15": "Tena te bhikkhū cittaṃ ekaggaṃ kātuṃ nāsakkhiṃsu,",
  "atk-s0501a:1148_16": "tesaṃ anekaggacittānaṃ bhayena ca punappunaṃ saṃviggānaṃ sati sammussi,",
  "atk-s0501a:1148_17": "tato tesaṃ muṭṭhasatīnaṃ duggandhāni ārammaṇāni payojesuṃ,",
  "atk-s0501a:1148_18": "tesaṃ tena duggandhena nimmathiyamānamiva matthaluṅgaṃ ahosi,",
  "atk-s0501a:1148_19": "gāḷhā sīsavedanā uppajjiṃsu,",
  "atk-s0501a:1148_20": "na ca taṃ pavattiṃ aññamaññassa ārocesuṃ.",
  "atk-s0501a:1149_0": "Athekadivasaṃ saṅghattherassa upaṭṭhānakāle sabbesu sannipatitesu saṅghatthero pucchi “tumhākaṃ, āvuso,",
  "atk-s0501a:1149_1": "imaṃ vanasaṇḍaṃ paviṭṭhānaṃ katipāhaṃ ativiya parisuddho chavivaṇṇo ahosi pariyodāto,",
  "atk-s0501a:1149_2": "vippasannāni ca indriyāni,",
  "atk-s0501a:1149_3": "etarahi panattha kisā dubbaṇṇā uppaṇḍuppaṇḍukajātā,",
  "atk-s0501a:1149_4": "kiṃ vo idha asappāya”nti.",
  "atk-s0501a:1149_5": "Tato eko bhikkhu āha – “ahaṃ, bhante,",
  "atk-s0501a:1149_6": "rattiṃ īdisañca īdisañca bheravārammaṇaṃ passāmi ca suṇāmi ca,",
  "atk-s0501a:1149_7": "īdisañca gandhaṃ ghāyāmi,",
  "atk-s0501a:1149_8": "tena me cittaṃ na samādhiyatī”ti,",
  "atk-s0501a:1149_9": "eteneva upāyena sabbeva te taṃ pavattiṃ ārocesuṃ.",
  "atk-s0501a:1149_10": "Saṅghatthero āha –",
  "atk-s0501a:1149_11": "“bhagavatā, āvuso,",
  "atk-s0501a:1149_12": "dve vassūpanāyikā paññattā,",
  "atk-s0501a:1149_13": "amhākañca idaṃ senāsanaṃ asappāyaṃ,",
  "atk-s0501a:1149_14": "āyāmāvuso,",
  "atk-s0501a:1149_15": "bhagavato santikaṃ gantvā aññaṃ sappāyasenāsanaṃ pucchāmā”ti. “Sādhu,",
  "atk-s0501a:1149_16": "bhante”ti te bhikkhū therassa paṭissuṇitvā sabbeva senāsanaṃ saṃsāmetvā pattacīvaramādāya anupalittattā",
  "atk-s0501a:1149_17": "kulesu kañci anāmantetvā eva yena sāvatthi tena cārikaṃ pakkamiṃsu.",
  "atk-s0501a:1149_18": "Anupubbena sāvatthiṃ gantvā bhagavato santikaṃ āgamiṃsu.",
  "atk-s0501a:1150_0": "Bhagavā te bhikkhū disvā etadavoca – “na,",
  "atk-s0501a:1150_1": "bhikkhave,",
  "atk-s0501a:1150_2": "antovassaṃ cārikā caritabbāti mayā sikkhāpadaṃ paññattaṃ,",
  "atk-s0501a:1150_3": "kissa tumhe cārikaṃ carathā”ti.",
  "atk-s0501a:1150_4": "Te bhagavato sabbamārocesuṃ.",
  "atk-s0501a:1150_5": "Bhagavā āvajjento sakalajambudīpe antamaso catupādapīṭhakaṭṭhānamattampi tesaṃ sappāyasenāsanaṃ nāddasa.",
  "atk-s0501a:1150_6": "Atha te bhikkhū āha – “na,",
  "atk-s0501a:1150_7": "bhikkhave,",
  "atk-s0501a:1150_8": "tumhākaṃ aññaṃ sappāyasenāsanaṃ atthi,",
  "atk-s0501a:1150_9": "tattheva tumhe viharantā āsavakkhayaṃ pāpuṇissatha,",
  "atk-s0501a:1150_10": "gacchatha,",
  "atk-s0501a:1150_11": "bhikkhave,",
  "atk-s0501a:1150_12": "tameva senāsanaṃ upanissāya viharatha,",
  "atk-s0501a:1150_13": "sace pana devatāhi abhayaṃ icchatha,",
  "atk-s0501a:1150_14": "imaṃ parittaṃ uggaṇhatha.",
  "atk-s0501a:1150_15": "Etañhi vo parittañca kammaṭṭhānañca bhavissatī”ti idaṃ suttamabhāsi.",
  "atk-s0501a:1151_0": "Apare panāhu –",
  "atk-s0501a:1151_1": "“gacchatha,",
  "atk-s0501a:1151_2": "bhikkhave,",
  "atk-s0501a:1151_3": "tameva senāsanaṃ upanissāya viharathā”ti idañca vatvā bhagavā āha –",
  "atk-s0501a:1151_4": "“apica kho āraññakena pariharaṇaṃ ñātabbaṃ.",
  "atk-s0501a:1151_5": "Seyyathidaṃ –",
  "atk-s0501a:1151_6": "sāyaṃ pātaṃ karaṇavasena dve mettā dve parittā dve asubhā dve maraṇassatī aṭṭhamahāsaṃvegavatthusamāvajjanañca,",
  "atk-s0501a:1151_7": "aṭṭha mahāsaṃvegavatthūni nāma jātijarābyādhimaraṇaṃ cattāri apāyadukkhānīti,",
  "atk-s0501a:1151_8": "atha vā jātijarābyādhimaraṇāni cattāri,",
  "atk-s0501a:1151_9": "apāyadukkhaṃ pañcamaṃ,",
  "atk-s0501a:1151_10": "atīte vaṭṭamūlakaṃ dukkhaṃ,",
  "atk-s0501a:1151_11": "anāgate vaṭṭamūlakaṃ dukkhaṃ,",
  "atk-s0501a:1151_12": "paccuppanne āhārapariyeṭṭhimūlakaṃ dukkha”nti.",
  "atk-s0501a:1151_13": "Evaṃ bhagavā pariharaṇaṃ ācikkhitvā tesaṃ bhikkhūnaṃ mettatthañca parittatthañca vipassanāpādakajjhānatthañca idaṃ suttamabhāsīti.",
  "atk-s0501a:1151_14": "Evaṃ vitthāratopi “yena vuttaṃ yadā yattha,",
  "atk-s0501a:1151_15": "yasmā ce”ti etesaṃ padānaṃ dīpanā nidānasodhanā veditabbā.",
  "atk-s0501a:1152_0": "Ettāvatā ca yā sā “yena vuttaṃ yadā yattha,",
  "atk-s0501a:1152_1": "yasmā cetesa dīpanā.",
  "atk-s0501a:1152_2": "Nidānaṃ sodhayitvā”ti mātikā ṭhapitā,",
  "atk-s0501a:1152_3": "sā sabbākārena vitthāritā hoti.",
  "atk-s0501a:1153_0": "Paṭhamagāthāvaṇṇanā",
  "atk-s0501a:1154_0": "1.",
  "atk-s0501a:1154_1": "Idāni “assa karissāmatthavaṇṇana”nti vuttattā evaṃ katanidānasodhanassa assa suttassa atthavaṇṇanā ārabbhate.",
  "atk-s0501a:1154_2": "Tattha karaṇīyamatthakusalenāti imissā paṭhamagāthāya tāva ayaṃ padavaṇṇanā –",
  "atk-s0501a:1154_3": "karaṇīyanti kātabbaṃ,",
  "atk-s0501a:1154_4": "karaṇārahanti attho.",
  "atk-s0501a:1154_5": "Atthoti paṭipadā,",
  "atk-s0501a:1154_6": "yaṃ vā kiñci attano hitaṃ,",
  "atk-s0501a:1154_7": "taṃ sabbaṃ araṇīyato atthoti vuccati,",
  "atk-s0501a:1154_8": "araṇīyato nāma upagantabbato.",
  "atk-s0501a:1154_9": "Atthe kusalena atthakusalena atthachekenāti vuttaṃ hoti.",
  "atk-s0501a:1154_10": "Yanti aniyamitapaccattaṃ.",
  "atk-s0501a:1154_11": "Nti niyamitaupayogaṃ,",
  "atk-s0501a:1154_12": "ubhayampi vā yaṃ tanti paccattavacanaṃ.",
  "atk-s0501a:1154_13": "Santaṃ padanti upayogavacanaṃ,",
  "atk-s0501a:1154_14": "tattha lakkhaṇato santaṃ,",
  "atk-s0501a:1154_15": "pattabbato padaṃ,",
  "atk-s0501a:1154_16": "nibbānassetaṃ adhivacanaṃ.",
  "atk-s0501a:1154_17": "Abhisameccāti abhisamāgantvā.",
  "atk-s0501a:1154_18": "Sakkotīti sakko,",
  "atk-s0501a:1154_19": "samattho paṭibaloti vuttaṃ hoti.",
  "atk-s0501a:1154_20": "Ujūti ajjavayutto.",
  "atk-s0501a:1154_21": "Suṭṭhu ujūti suhuju.",
  "atk-s0501a:1154_22": "Sukhaṃ vaco tasminti suvaco.",
  "atk-s0501a:1154_23": "Assāti bhaveyya.",
  "atk-s0501a:1154_24": "Mudūti maddavayutto.",
  "atk-s0501a:1154_25": "Na atimānīti anatimāni.",
  "atk-s0501a:1155_0": "Ayaṃ panettha atthavaṇṇanā –",
  "atk-s0501a:1155_1": "karaṇīyamatthakusalena,",
  "atk-s0501a:1155_2": "yantaṃ santaṃ padaṃ abhisameccāti ettha tāva atthi karaṇīyaṃ,",
  "atk-s0501a:1155_3": "atthi akaraṇīyaṃ.",
  "atk-s0501a:1155_4": "Tattha saṅkhepato sikkhattayaṃ karaṇīyaṃ.",
  "atk-s0501a:1155_5": "Sīlavipatti,",
  "atk-s0501a:1155_6": "diṭṭhivipatti,",
  "atk-s0501a:1155_7": "ācāravipatti,",
  "atk-s0501a:1155_8": "ājīvavipattīti evamādi akaraṇīyaṃ.",
  "atk-s0501a:1155_9": "Tathā atthi atthakusalo,",
  "atk-s0501a:1155_10": "atthi anatthakusalo.",
  "atk-s0501a:1155_11": "Tattha yo imasmiṃ sāsane pabbajitvā na attānaṃ sammā payojeti,",
  "atk-s0501a:1155_12": "khaṇḍasīlo hoti,",
  "atk-s0501a:1155_13": "ekavīsatividhaṃ anesanaṃ nissāya jīvikaṃ kappeti.",
  "atk-s0501a:1155_14": "Seyyathidaṃ –",
  "atk-s0501a:1155_15": "veḷudānaṃ pattadānaṃ pupphadānaṃ phaladānaṃ dantakaṭṭhadānaṃ mukhodakadānaṃ sinānadānaṃ cuṇṇadānaṃ mattikādānaṃ",
  "atk-s0501a:1155_16": "cāṭukamyataṃ muggasūpyataṃ pāribhaṭayataṃ jaṅghapesanikaṃ vejjakammaṃ dūtakammaṃ pahiṇagamanaṃ piṇḍapaṭipiṇḍaṃ",
  "atk-s0501a:1155_17": "dānānuppadānaṃ vatthuvijjaṃ nakkhattavijjaṃ aṅgavijjanti.",
  "atk-s0501a:1155_18": "Chabbidhe ca agocare carati.",
  "atk-s0501a:1155_19": "Seyyathidaṃ –",
  "atk-s0501a:1155_20": "vesiyāgocare vidhavathullakumārikapaṇḍakabhikkhunīpānāgāragocareti.",
  "atk-s0501a:1155_21": "Saṃsaṭṭho ca viharati rājūhi rājamahāmattehi titthiyehi titthiyasāvakehi ananulomikena gihisaṃsaggena,",
  "atk-s0501a:1155_22": "yāni vā pana tāni kulāni assaddhāni appasannāni anopānabhūtāni akkosakaparibhāsakāni anatthakāmāni ahitaaphāsukayogakkhemakāmāni bhikkhūnaṃ…pe…",
  "atk-s0501a:1155_23": "upāsikānaṃ,",
  "atk-s0501a:1155_24": "tathārūpāni kulāni sevati bhajati payirupāsati.",
  "atk-s0501a:1155_25": "Ayaṃ anatthakusalo.",
  "atk-s0501a:1156_0": "Yo pana imasmiṃ sāsane pabbajitvā attānaṃ sammā payojeti,",
  "atk-s0501a:1156_1": "anesanaṃ pahāya catupārisuddhisīle patiṭṭhātukāmo saddhāsīsena pātimokkhasaṃvaraṃ satisīsena indriyasaṃvaraṃ vīriyasīsena ājīvapārisuddhiṃ,",
  "atk-s0501a:1156_2": "paññāsīsena paccayapaṭisevanaṃ pūreti.",
  "atk-s0501a:1156_3": "Ayaṃ atthakusalo.",
  "atk-s0501a:1157_0": "Yo vā sattāpattikkhandhasodhanavasena pātimokkhasaṃvaraṃ,",
  "atk-s0501a:1157_1": "chadvāre ghaṭṭitārammaṇesu abhijjhādīnaṃ anuppattivasena indrisaṃvaraṃ,",
  "atk-s0501a:1157_2": "anesanaparivajjanavasena viññuppasatthabuddhabuddhasāvakavaṇṇitapaccayapaṭisevanena ca ājīvapārisuddhiṃ,",
  "atk-s0501a:1157_3": "yathāvuttapaccavekkhaṇavasena paccayapaṭisevanaṃ,",
  "atk-s0501a:1157_4": "catuiriyāpathaparivattane sātthakatādipaccavekkhaṇavasena sampajaññañca sodheti.",
  "atk-s0501a:1157_5": "Ayampi atthakusalo.",
  "atk-s0501a:1158_0": "Yo vā yathā ūsodakaṃ paṭicca saṃkiliṭṭhaṃ vatthaṃ pariyodāpayati,",
  "atk-s0501a:1158_1": "chārikaṃ paṭicca ādāso,",
  "atk-s0501a:1158_2": "ukkāmukhaṃ paṭicca jātarūpaṃ,",
  "atk-s0501a:1158_3": "tathā ñāṇaṃ paṭicca sīlaṃ vodāyatīti ñatvā ñāṇodakena dhovanto sīlaṃ pariyodāpeti.",
  "atk-s0501a:1158_4": "Yathā ca kikī sakuṇikā aṇḍaṃ,",
  "atk-s0501a:1158_5": "camarī migo vāladhiṃ,",
  "atk-s0501a:1158_6": "ekaputtikā nārī piyaṃ ekaputtakaṃ,",
  "atk-s0501a:1158_7": "ekanayano puriso taṃ ekanayanañca rakkhati,",
  "atk-s0501a:1158_8": "tathā ativiya appamatto attano sīlakkhandhaṃ rakkhati,",
  "atk-s0501a:1158_9": "sāyaṃ pātaṃ paccavekkhamāno aṇumattampi vajjaṃ na passati.",
  "atk-s0501a:1158_10": "Ayampi atthakusalo.",
  "atk-s0501a:1159_0": "Yo vā pana avippaṭisārakare sīle patiṭṭhāya kilesavikkhambhanapaṭipadaṃ paggaṇhāti,",
  "atk-s0501a:1159_1": "taṃ paggaṇhitvā kasiṇaparikammaṃ karoti,",
  "atk-s0501a:1159_2": "kasiṇaparikammaṃ katvā samāpattiyo nibbatteti.",
  "atk-s0501a:1159_3": "Ayampi atthakusalo.",
  "atk-s0501a:1160_0": "Yo vā pana samāpattito vuṭṭhāya saṅkhāre sammasitvā arahattaṃ pāpuṇāti,",
  "atk-s0501a:1160_1": "ayaṃ atthakusalānaṃ aggo.",
  "atk-s0501a:1160_2": "Tattha ye ime yāva avippaṭisārakare sīle patiṭṭhānena yāva vā kilesavikkhambhanapaṭipadāyapaggahaṇena vaṇṇitā atthakusalā,",
  "atk-s0501a:1160_3": "te imasmiṃ atthe atthakusalāti adhippetā.",
  "atk-s0501a:1160_4": "Tathā vidhā ca te bhikkhū.",
  "atk-s0501a:1160_5": "Tena bhagavā te bhikkhū sandhāya ekapuggalādhiṭṭhānāya desanāya “karaṇīyamatthakusalenā”ti āha.",
  "atk-s0501a:1161_0": "Tato “kiṃ karaṇīya”nti tesaṃ sañjātakaṅkhānaṃ āha “yantaṃ santaṃ padaṃ abhisameccā”ti.",
  "atk-s0501a:1161_1": "Ayamettha adhippāyo –",
  "atk-s0501a:1161_2": "taṃ buddhānubuddhehi vaṇṇitaṃ santaṃ nibbānapadaṃ paṭivedhavasena abhisamecca viharitukāmena yaṃ karaṇīyanti.",
  "atk-s0501a:1161_3": "Ettha ca yanti imassa gāthāpadassa ādito vuttameva karaṇīyanti adhikārato anuvattati,",
  "atk-s0501a:1161_4": "taṃ santaṃ padaṃ abhisameccāti.",
  "atk-s0501a:1161_5": "Ayaṃ pana yasmā sāvasesapāṭho attho,",
  "atk-s0501a:1161_6": "tasmā viharitukāmenāti vuttanti veditabbaṃ.",
  "atk-s0501a:1162_0": "Atha vā santaṃ padaṃ abhisameccāti anussavādivasena lokiyapaññāya nibbānapadaṃ “santa”nti ñatvā taṃ adhigantukāmena",
  "atk-s0501a:1162_1": "yantaṃ karaṇīyanti adhikārato anuvattati,",
  "atk-s0501a:1162_2": "taṃ karaṇīyamatthakusalenāti evampettha adhippāyo veditabbo.",
  "atk-s0501a:1162_3": "Atha vā “karaṇīyamatthakusalenā”ti vutte “ki”nti cintentānaṃ āha “yantaṃ santaṃ padaṃ abhisameccā”ti.",
  "atk-s0501a:1162_4": "Tassevaṃ adhippāyo veditabbo –",
  "atk-s0501a:1162_5": "lokiyapaññāya santaṃ padaṃ abhisamecca yaṃ karaṇīyaṃ kātabbaṃ,",
  "atk-s0501a:1162_6": "taṃ karaṇīyaṃ,",
  "atk-s0501a:1162_7": "karaṇārahameva tanti vuttaṃ hoti.",
  "atk-s0501a:1163_0": "Kiṃ pana tanti?",
  "atk-s0501a:1163_1": "Kimaññaṃ siyā aññatra tadadhigamupāyato,",
  "atk-s0501a:1163_2": "kāmañcetaṃ karaṇārahaṭṭhena sikkhattayadīpakena ādipadeneva vuttaṃ.",
  "atk-s0501a:1163_3": "Tathā hi tassa atthavaṇṇanāyaṃ avocumhā “atthi karaṇīyaṃ,",
  "atk-s0501a:1163_4": "atthi akaraṇīyaṃ.",
  "atk-s0501a:1163_5": "Tattha saṅkhepato sikkhattayaṃ karaṇīya”nti.",
  "atk-s0501a:1163_6": "Atisaṅkhepena desitattā pana tesaṃ bhikkhūnaṃ kehici viññātaṃ,",
  "atk-s0501a:1163_7": "kehici na viññātaṃ.",
  "atk-s0501a:1163_8": "Tato yehi na viññātaṃ,",
  "atk-s0501a:1163_9": "tesaṃ viññāpanatthaṃ yaṃ visesato āraññakena bhikkhunā kātabbaṃ,",
  "atk-s0501a:1163_10": "taṃ vitthārento “sakko ujū ca suhujū ca,",
  "atk-s0501a:1163_11": "suvaco cassa mudu anatimānī”ti imaṃ tāva upaḍḍhagāthamāha.",
  "atk-s0501a:1164_0": "Kiṃ vuttaṃ hoti?",
  "atk-s0501a:1164_1": "Santaṃ padaṃ abhisamecca viharitukāmo,",
  "atk-s0501a:1164_2": "lokiyapaññāya vā taṃ abhisamecca tadadhigamāya paṭipajjamāno āraññako bhikkhu dutiyacatutthapadhāniyaṅgasamannāgamena",
  "atk-s0501a:1164_3": "kāye ca jīvite ca anapekkho hutvā saccappaṭivedhāya paṭipajjituṃ sakko assa,",
  "atk-s0501a:1164_4": "tathā kasiṇaparikammavattasamādānādīsu attano pattacīvarappaṭisaṅkharaṇādīsu ca yāni tāni sabrahmacārīnaṃ uccāvacāni kiṃ karaṇīyāni,",
  "atk-s0501a:1164_5": "tesu aññesu ca evarūpesu sakko assa dakkho analaso samattho.",
  "atk-s0501a:1164_6": "Sakko hontopi ca tatiyapadhāniyaṅgasamannāgamena uju assa.",
  "atk-s0501a:1164_7": "Uju hontopi ca sakiṃ ujubhāvena daharakāle vā ujubhāvena santosaṃ anāpajjitvā yāvajīvaṃ punappunaṃ asithilakaraṇena suṭṭhutaraṃ uju assa.",
  "atk-s0501a:1164_8": "Asaṭhatāya vā uju,",
  "atk-s0501a:1164_9": "amāyāvitāya suhuju.",
  "atk-s0501a:1164_10": "Kāyavacīvaṅkappahānena vā uju,",
  "atk-s0501a:1164_11": "manovaṅkappahānena suhuju.",
  "atk-s0501a:1164_12": "Asantaguṇassa vā anāvikaraṇena uju,",
  "atk-s0501a:1164_13": "asantaguṇena uppannassa lābhassa anadhivāsanena suhuju.",
  "atk-s0501a:1164_14": "Evaṃ ārammaṇalakkhaṇūpanijjhānehi purimadvayatatiyasikkhāhi payogāsayasuddhīhi ca uju ca suhuju ca assa.",
  "atk-s0501a:1165_0": "Na kevalañca uju ca suhuju ca,",
  "atk-s0501a:1165_1": "apica pana suvaco ca assa.",
  "atk-s0501a:1165_2": "Yo hi puggalo “idaṃ na kattabba”nti vutto “kiṃ te diṭṭhaṃ,",
  "atk-s0501a:1165_3": "kiṃ te sutaṃ,",
  "atk-s0501a:1165_4": "ko me sutvā vadasi,",
  "atk-s0501a:1165_5": "kiṃ upajjhāyo ācariyo sandiṭṭho sambhatto vā”ti vadeti,",
  "atk-s0501a:1165_6": "tuṇhībhāvena vā taṃ viheseti,",
  "atk-s0501a:1165_7": "sampaṭicchitvā vā na tathā karoti,",
  "atk-s0501a:1165_8": "so visesādhigamassa dūre hoti.",
  "atk-s0501a:1165_9": "Yo pana ovadiyamāno “sādhu,",
  "atk-s0501a:1165_10": "bhante suṭṭhu vuttaṃ,",
  "atk-s0501a:1165_11": "attano vajjaṃ nāma duddasaṃ hoti,",
  "atk-s0501a:1165_12": "punapi maṃ evarūpaṃ disvā vadeyyātha anukampaṃ upādāya,",
  "atk-s0501a:1165_13": "cirassaṃ me tumhākaṃ santikā ovādo laddho”ti vadati,",
  "atk-s0501a:1165_14": "yathānusiṭṭhañca paṭipajjati,",
  "atk-s0501a:1165_15": "so visesādhigamassa avidūre hoti.",
  "atk-s0501a:1165_16": "Tasmā evaṃ parassa vacanaṃ sampaṭicchitvā karonto suvaco ca assa.",
  "atk-s0501a:1166_0": "Yathā ca suvaco,",
  "atk-s0501a:1166_1": "evaṃ mudu assa.",
  "atk-s0501a:1166_2": "Mudūti gahaṭṭhehi dūtagamanapahiṇagamanādīsu niyujjamāno tattha mudubhāvaṃ akatvā thaddho hutvā vattapaṭipattiyaṃ",
  "atk-s0501a:1166_3": "sakalabrahmacariye ca mudu assa suparikammakatasuvaṇṇaṃ viya tattha tattha viniyogakkhamo.",
  "atk-s0501a:1166_4": "Atha vā mudūti abhākuṭiko uttānamukho sukhasambhāso paṭisanthāravutti sutitthaṃ viya sukhāvagāho assa.",
  "atk-s0501a:1166_5": "Na kevalañca mudu,",
  "atk-s0501a:1166_6": "apica pana anatimānī assa,",
  "atk-s0501a:1166_7": "jātigottādīhi atimānavatthūhi pare nātimaññeyya,",
  "atk-s0501a:1166_8": "sāriputtatthero viya caṇḍālakumārakasamena cetasā vihareyyāti.",
  "atk-s0501a:1167_0": "Dutiyagāthāvaṇṇanā",
  "atk-s0501a:1168_0": "2.",
  "atk-s0501a:1168_1": "Evaṃ bhagavā santaṃ padaṃ abhisamecca viharitukāmassa tadadhigamāya vā paṭipajjamānassa visesato āraññakassa",
  "atk-s0501a:1168_2": "bhikkhuno ekaccaṃ karaṇīyaṃ vatvā puna tatuttaripi vattukāmo “santussako cā”ti dutiyagāthamāha.",
  "atk-s0501a:1169_0": "Tattha “santuṭṭhī ca kataññutā”ti ettha vuttappabhedena dvādasavidhena santosena santussatīti santussako.",
  "atk-s0501a:1169_1": "Atha vā tussatīti tussako,",
  "atk-s0501a:1169_2": "sakena tussako,",
  "atk-s0501a:1169_3": "santena tussako,",
  "atk-s0501a:1169_4": "samena tussakoti santussako.",
  "atk-s0501a:1169_5": "Tattha sakaṃ nāma “piṇḍiyālopabhojanaṃ nissāyā”ti evaṃ upasampadamaṇḍale uddiṭṭhaṃ attanā ca sampaṭicchitaṃ catupaccayajātaṃ,",
  "atk-s0501a:1169_6": "tena sundarena vā asundarena vā sakkaccaṃ vā asakkaccaṃ vā dinnena paṭiggahaṇakāle paribhogakāle ca vikāraṃ",
  "atk-s0501a:1169_7": "adassetvā yāpento “sakena tussako”ti vuccati.",
  "atk-s0501a:1169_8": "Santaṃ nāma yaṃ laddhaṃ hoti attano ‘vijjamānaṃ,",
  "atk-s0501a:1169_9": "tena santeneva tussanto tato paraṃ na patthento atricchataṃ pajahanto “santena tussako”ti vuccati.",
  "atk-s0501a:1169_10": "Samaṃ nāma iṭṭhāniṭṭhesu anunayapaṭighappahānaṃ,",
  "atk-s0501a:1169_11": "tena samena sabbārammaṇesu tussanto “samena tussako”ti vuccati.",
  "atk-s0501a:1170_0": "Sukhena bharīyatīti subharo,",
  "atk-s0501a:1170_1": "suposoti vuttaṃ hoti.",
  "atk-s0501a:1170_2": "Yo hi bhikkhu manussehi sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva ca dasseti,",
  "atk-s0501a:1170_3": "tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnaṃ deti,",
  "atk-s0501a:1170_4": "esa dubbharo.",
  "atk-s0501a:1170_5": "Etaṃ disvā manussā dūratova parivajjenti “dubbharo bhikkhu na sakkā posetu”nti.",
  "atk-s0501a:1170_6": "Yo pana yaṃ kiñci lūkhaṃ vā paṇītaṃ vā appaṃ vā bahuṃ vā labhitvā attamano vippasannamukho hutvā yāpeti,",
  "atk-s0501a:1170_7": "esa subharo.",
  "atk-s0501a:1170_8": "Etaṃ disvā manussā ativiya vissatthā honti,",
  "atk-s0501a:1170_9": "“amhākaṃ bhadanto subharo,",
  "atk-s0501a:1170_10": "thokathokenāpi tussati,",
  "atk-s0501a:1170_11": "mayameva naṃ posessāmā”ti paṭiññaṃ katvā posenti.",
  "atk-s0501a:1170_12": "Evarūpo idha subharoti adhippeto.",
  "atk-s0501a:1171_0": "Appaṃ kiccamassāti appakicco,",
  "atk-s0501a:1171_1": "na kammārāmatābhassārāmatāsaṅgaṇikārāmatādianekakiccabyāvaṭo,",
  "atk-s0501a:1171_2": "atha vā sakalavihāre navakammasaṅghaparibhogasāmaṇeraārāmikavosāsanādikiccavirahito,",
  "atk-s0501a:1171_3": "attano kesanakhacchedanapattacīvarakammādiṃ katvā samaṇadhammakiccaparo hotīti vuttaṃ hoti.",
  "atk-s0501a:1172_0": "Sallahukā vutti assāti sallahukavutti.",
  "atk-s0501a:1172_1": "Yathā ekacco bahubhaṇḍo bhikkhu disāpakkamanakāle bahuṃ pattacīvarapaccattharaṇatelaguḷādiṃ mahājanena sīsabhārakaṭibhārādīhi ubbahāpetvā pakkamati,",
  "atk-s0501a:1172_2": "evaṃ ahutvā yo appaparikkhāro hoti,",
  "atk-s0501a:1172_3": "pattacīvarādiaṭṭhasamaṇaparikkhāramattameva pariharati,",
  "atk-s0501a:1172_4": "disāpakkamanakāle pakkhī sakuṇo viya samādāyeva pakkamati,",
  "atk-s0501a:1172_5": "evarūpo idha sallahukavuttīti adhippeto.",
  "atk-s0501a:1172_6": "Santāni indriyāni assāti santindriyo,",
  "atk-s0501a:1172_7": "iṭṭhārammaṇādīsu rāgādivasena anuddhatindriyoti vuttaṃ hoti.",
  "atk-s0501a:1172_8": "Nipakoti viññū vibhāvī paññavā,",
  "atk-s0501a:1172_9": "sīlānurakkhaṇapaññāya cīvarādivicāraṇapaññāya āvāsādisattasappāyaparijānanapaññāya ca samannāgatoti adhippāyo.",
  "atk-s0501a:1173_0": "Na pagabbhoti appagabbho,",
  "atk-s0501a:1173_1": "aṭṭhaṭṭhānena kāyapāgabbhiyena catuṭṭhānena vacīpāgabbhiyena anekena ṭhānena manopāgabbhiyena ca virahitoti attho.",
  "atk-s0501a:1174_0": "Aṭṭhaṭṭhānaṃ kāyapāgabbhiyaṃ nāma saṅghagaṇapuggalabhojanasālājantāgharanhānatitthabhikkhācāramaggaantaragharappavesanesu kāyena appatirūpakaraṇaṃ.",
  "atk-s0501a:1174_1": "Seyyathidaṃ –",
  "atk-s0501a:1174_2": "idhekacco saṅghamajjhe pallatthikāya vā nisīdati pāde pādamodahitvā vāti evamādi.",
  "atk-s0501a:1174_3": "Tathā gaṇamajjhe catuparisasannipāte,",
  "atk-s0501a:1174_4": "tathā vuḍḍhatare puggale.",
  "atk-s0501a:1174_5": "Bhojanasālāyaṃ pana vuḍḍhānaṃ āsanaṃ na deti,",
  "atk-s0501a:1174_6": "navānaṃ āsanaṃ paṭibāhati.",
  "atk-s0501a:1174_7": "Tathā jantāghare,",
  "atk-s0501a:1174_8": "vuḍḍhe cettha anāpucchā aggijālanādīni karoti.",
  "atk-s0501a:1174_9": "Nhānatitthe ca yadidaṃ “daharo vuḍḍhoti pamāṇaṃ akatvā āgatapaṭipāṭiyā nhāyitabba”nti vuttaṃ,",
  "atk-s0501a:1174_10": "tampi anādiyanto pacchā āgantvā udakaṃ otaritvā vuḍḍhe ca nave ca bādheti.",
  "atk-s0501a:1174_11": "Bhikkhācāramagge pana aggāsanaaggodakaaggapiṇḍatthaṃ vuḍḍhānaṃ purato purato yāti,",
  "atk-s0501a:1174_12": "bāhāya bāhaṃ paharanto.",
  "atk-s0501a:1174_13": "Antaragharappavesane vuḍḍhānaṃ paṭhamataraṃ pavisati,",
  "atk-s0501a:1174_14": "daharehi kāyakīḷanaṃ karotīti evamādi.",
  "atk-s0501a:1175_0": "Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.",
  "atk-s0501a:1175_1": "Seyyathidaṃ –",
  "atk-s0501a:1175_2": "idhekacco saṅghamajjhe anāpucchā dhammaṃ bhāsati,",
  "atk-s0501a:1175_3": "tathā pubbe vuttappakāre gaṇe vuḍḍhatare puggale ca,",
  "atk-s0501a:1175_4": "tattha manussehi pañhaṃ puṭṭho vuḍḍhataraṃ anāpucchā vissajjeti,",
  "atk-s0501a:1175_5": "antaraghare pana “itthannāme kiṃ atthi,",
  "atk-s0501a:1175_6": "kiṃ yāgu udāhu khādanīyaṃ vā bhojanīyaṃ vā,",
  "atk-s0501a:1175_7": "kiṃ me dassasi,",
  "atk-s0501a:1175_8": "kiṃ ajja khādissāmi,",
  "atk-s0501a:1175_9": "kiṃ bhuñjissāmi,",
  "atk-s0501a:1175_10": "kiṃ pivissāmī”ti evamādiṃ bhāsati.",
  "atk-s0501a:1176_0": "Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi manasā eva kāmavitakkādinānappakāraṃ appatirūpavitakkanaṃ.",
  "atk-s0501a:1177_0": "Kulesvananugiddhoti yāni tāni kulāni upasaṅkamati,",
  "atk-s0501a:1177_1": "tesu paccayataṇhāya vā ananulomikagihisaṃsaggavasena vā ananugiddho,",
  "atk-s0501a:1177_2": "na sahasokī,",
  "atk-s0501a:1177_3": "na sahanandī,",
  "atk-s0501a:1177_4": "na sukhitesu sukhito,",
  "atk-s0501a:1177_5": "na dukkhitesu dukkhito,",
  "atk-s0501a:1177_6": "na uppannesu kiccakaraṇīyesu attanā vā uyyogamāpajjitāti vuttaṃ hoti.",
  "atk-s0501a:1177_7": "Imissāya ca gāthāya yaṃ “suvaco cassā”ti ettha vuttaṃ assāti vacanaṃ,",
  "atk-s0501a:1177_8": "taṃ sabbapadehi saddhiṃ santussako ca assa,",
  "atk-s0501a:1177_9": "subharo ca assāti evaṃ yojetabbaṃ.",
  "atk-s0501a:1178_0": "Tatiyagāthāvaṇṇanā",
  "atk-s0501a:1179_0": "3.",
  "atk-s0501a:1179_1": "Evaṃ bhagavā santaṃ padaṃ abhisamecca viharitukāmassa tadadhigamāya vā paṭipajjitukāmassa visesato āraññakassa",
  "atk-s0501a:1179_2": "bhikkhuno taduttaripi karaṇīyaṃ ācikkhitvā idāni akaraṇīyampi ācikkhitukāmo “na ca khuddamācare kiñci,",
  "atk-s0501a:1179_3": "yena viññū pare upavadeyyu”nti imaṃ upaḍḍhagāthamāha.",
  "atk-s0501a:1180_0": "Tassattho –",
  "atk-s0501a:1180_1": "evamimaṃ karaṇīyaṃ karonto yaṃ taṃ kāyavacīmanoduccaritaṃ khuddaṃ lāmakanti vuccati,",
  "atk-s0501a:1180_2": "taṃ na ca khuddaṃ samācare,",
  "atk-s0501a:1180_3": "asamācaranto ca na kevalaṃ oḷārikaṃ,",
  "atk-s0501a:1180_4": "kintu kiñci na samācare,",
  "atk-s0501a:1180_5": "appamattakampi aṇumattakampi na samācareti vuttaṃ hoti.",
  "atk-s0501a:1181_0": "Tato tassa samācāre sandiṭṭhikamevādīnavaṃ dasseti “yena viññū pare upavadeyyu”nti.",
  "atk-s0501a:1181_1": "Ettha ca yasmā aviññū pare appamāṇaṃ.",
  "atk-s0501a:1181_2": "Te hi anavajjaṃ vā sāvajjaṃ karonti,",
  "atk-s0501a:1181_3": "appasāvajjaṃ vā mahāsāvajjaṃ.",
  "atk-s0501a:1181_4": "Viññū eva pana pamāṇaṃ.",
  "atk-s0501a:1181_5": "Te hi anuvicca pariyogāhetvā avaṇṇārahassa avaṇṇaṃ bhāsanti,",
  "atk-s0501a:1181_6": "vaṇṇārahassa vaṇṇaṃ bhāsanti.",
  "atk-s0501a:1181_7": "Tasmā “viññū pare”ti vuttaṃ.",
  "atk-s0501a:1182_0": "Evaṃ bhagavā imāhi aḍḍhateyyāhi gāthāhi santaṃ padaṃ abhisamecca viharitukāmassa tadadhigamāya vā paṭipajjitukāmassa visesato āraññakassa,",
  "atk-s0501a:1182_1": "āraññakasīsena ca sabbesampi kammaṭṭhānaṃ gahetvā viharitukāmānaṃ karaṇīyākaraṇīyabhedaṃ kammaṭṭhānūpacāraṃ",
  "atk-s0501a:1182_2": "vatvā idāni tesaṃ bhikkhūnaṃ tassa devatābhayassa paṭighātāya parittatthaṃ vipassanāpādakajjhānavasena",
  "atk-s0501a:1182_3": "kammaṭṭhānatthañca “sukhinova khemino hontū”tiādinā nayena mettakathaṃ kathetumāraddho.",
  "atk-s0501a:1183_0": "Tattha sukhinoti sukhasampannā.",
  "atk-s0501a:1183_1": "Kheminoti khemavanto,",
  "atk-s0501a:1183_2": "abhayā nirupaddavāti vuttaṃ hoti.",
  "atk-s0501a:1183_3": "Sabbeti anavasesā.",
  "atk-s0501a:1183_4": "Sattāti pāṇino.",
  "atk-s0501a:1183_5": "Sukhitattāti sukhitacittā.",
  "atk-s0501a:1183_6": "Ettha ca kāyikena sukhena sukhino,",
  "atk-s0501a:1183_7": "mānasena sukhitattā,",
  "atk-s0501a:1183_8": "tadubhayenāpi sabbabhayupaddavavigamena vā kheminoti veditabbo.",
  "atk-s0501a:1183_9": "Kasmā pana evaṃ vuttaṃ?",
  "atk-s0501a:1183_10": "Mettābhāvanākāradassanatthaṃ.",
  "atk-s0501a:1183_11": "Evañhi mettā bhāvetabbā “sabbe sattā sukhino hontū”ti vā,",
  "atk-s0501a:1183_12": "“khemino hontū”ti vā,",
  "atk-s0501a:1183_13": "“sukhitattā hontū”ti vā.",
  "atk-s0501a:1184_0": "Catutthagāthāvaṇṇanā",
  "atk-s0501a:1185_0": "4.",
  "atk-s0501a:1185_1": "Evaṃ yāva upacārato appanākoṭi,",
  "atk-s0501a:1185_2": "tāva saṅkhepena mettābhāvanaṃ dassetvā idāni vitthāratopi taṃ dassetuṃ “ye kecī”ti gāthādvayamāha.",
  "atk-s0501a:1185_3": "Atha vā yasmā puthuttārammaṇe paricitaṃ cittaṃ na ādikeneva ekatte saṇṭhāti ārammaṇappabhedaṃ pana anugantvā anugantvā kamena saṇṭhāti,",
  "atk-s0501a:1185_4": "tasmā tassa tasathāvarādidukatikappabhede ārammaṇe anugantvā anugantvā saṇṭhānatthampi “ye kecī”ti gāthādvayamāha.",
  "atk-s0501a:1185_5": "Atha vā yasmā yassa yaṃ ārammaṇaṃ vibhūtaṃ hoti,",
  "atk-s0501a:1185_6": "tassa tattha cittaṃ sukhaṃ tiṭṭhati,",
  "atk-s0501a:1185_7": "tasmā tesaṃ bhikkhūnaṃ yassa yaṃ vibhūtaṃ ārammaṇaṃ,",
  "atk-s0501a:1185_8": "tassa tattha cittaṃ saṇṭhāpetukāmo tasathāvarādidukatikārammaṇabhedadīpakaṃ “ye kecī”ti imaṃ gāthādvayamāha.",
  "atk-s0501a:1186_0": "Ettha hi tasathāvaradukaṃ diṭṭhādiṭṭhadukaṃ dūrasantikadukaṃ bhūtasambhavesidukanti cattāro duke,",
  "atk-s0501a:1186_1": "dīghādīhi ca chahi padehi majjhimapadassa tīsu aṇukapadassa ca dvīsu tikesu atthasambhavato dīgharassamajjhimatikaṃ",
  "atk-s0501a:1186_2": "mahantāṇukamajjhimatikaṃ thūlāṇukamajjhimatikanti tayo tike ca dīpeti.",
  "atk-s0501a:1186_3": "Tattha ye kecīti anavasesavacanaṃ.",
  "atk-s0501a:1186_4": "Pāṇā eva bhūtā pāṇabhūtā.",
  "atk-s0501a:1186_5": "Atha vā pāṇantīti pāṇā,",
  "atk-s0501a:1186_6": "etena assāsapassāsappaṭibaddhe pañcavokārasatte gaṇhāti.",
  "atk-s0501a:1186_7": "Bhavantīti bhūtā,",
  "atk-s0501a:1186_8": "etena ekavokāracatuvokārasatte gaṇhāti.",
  "atk-s0501a:1186_9": "Atthīti santi saṃvijjanti.",
  "atk-s0501a:1187_0": "Evaṃ “ye keci pāṇabhūtatthī”ti iminā vacanena dukatikehi saṅgahetabbe sabbasatte ekato dassetvā idāni",
  "atk-s0501a:1187_1": "sabbepi te tasā vā thāvarā va navasesāti iminā dukena saṅgahetvā dasseti.",
  "atk-s0501a:1188_0": "Tattha tasantīti tasā,",
  "atk-s0501a:1188_1": "sataṇhānaṃ sabhayānañcetaṃ adhivacanaṃ.",
  "atk-s0501a:1188_2": "Tiṭṭhantīti thāvarā,",
  "atk-s0501a:1188_3": "pahīnataṇhābhayānaṃ arahataṃ etaṃ adhivacanaṃ.",
  "atk-s0501a:1188_4": "Natthi tesaṃ avasesanti anavasesā,",
  "atk-s0501a:1188_5": "sabbepīti vuttaṃ hoti.",
  "atk-s0501a:1188_6": "Yañca dutiyagāthāya ante vuttaṃ,",
  "atk-s0501a:1188_7": "taṃ sabbadukatikehi sambandhitabbaṃ “ye keci pāṇabhūtatthi tasā vā thāvarā vā anavasesā,",
  "atk-s0501a:1188_8": "imepi sabbe sattā bhavantu sukhitattā.",
  "atk-s0501a:1188_9": "Evaṃ yāva bhūtā vā sambhavesī vā,",
  "atk-s0501a:1188_10": "imepi sabbe sattā bhavantu sukhitattā”ti.",
  "atk-s0501a:1189_0": "Idāni dīgharassamajjhimāditikattayadīpakesu dīghā vātiādīsu chasu padesu dīghāti dīghattabhāvā nāgamacchagodhādayo.",
  "atk-s0501a:1189_1": "Anekabyāmasatappamāṇāpi hi mahāsamudde nāgānaṃ attabhāvā anekayojanappamāṇā ca macchagodhādīnaṃ attabhāvā honti.",
  "atk-s0501a:1189_2": "Mahantāti mahantattabhāvā jale macchakacchapādayo,",
  "atk-s0501a:1189_3": "thale hatthināgādayo,",
  "atk-s0501a:1189_4": "amanussesu dānavādayo.",
  "atk-s0501a:1189_5": "Āha ca “rāhuggaṃ attabhāvīna”nti.",
  "atk-s0501a:1189_6": "Tassa hi attabhāvo ubbedhena cattāri yojanasahassāni aṭṭha ca yojanasatāni,",
  "atk-s0501a:1189_7": "bāhū dvādasayojanasataparimāṇā,",
  "atk-s0501a:1189_8": "paññāsayojanaṃ bhamukantaraṃ,",
  "atk-s0501a:1189_9": "tathā aṅgulantarikā,",
  "atk-s0501a:1189_10": "hatthatalāni dve yojanasatānīti.",
  "atk-s0501a:1189_11": "Majjhimāti assagoṇamahiṃsasūkarādīnaṃ attabhāvā.",
  "atk-s0501a:1189_12": "Rassakāti tāsu tāsu jātīsu vāmanādayo dīghamajjhimehi omakappamāṇā sattā.",
  "atk-s0501a:1189_13": "Aṇukāti maṃsacakkhussa agocarā dibbacakkhuvisayā udakādīsu nibbattā sukhumattabhāvā sattā ūkādayo vā.",
  "atk-s0501a:1189_14": "Apica ye tāsu tāsu jātīsu mahantamajjhimehi thūlamajjhimehi ca omakappamāṇā sattā,",
  "atk-s0501a:1189_15": "te aṇukāti veditabbā.",
  "atk-s0501a:1189_16": "Thūlāti parimaṇḍalattabhāvā sippikasambukādayo sattā.",
  "atk-s0501a:1190_0": "Pañcamagāthāvaṇṇanā",
  "atk-s0501a:1191_0": "5.",
  "atk-s0501a:1191_1": "Evaṃ tīhi tikehi anavasesato satte dassetvā idāni “diṭṭhā vā ye va adiṭṭhā”tiādīhi tīhi dukehipi te saṅgahetvā dasseti.",
  "atk-s0501a:1192_0": "Tattha diṭṭhāti ye attano cakkhussa āpāthamāgatavasena diṭṭhapubbā.",
  "atk-s0501a:1192_1": "Adiṭṭhāti ye parasamuddaparaselaparacakkavāḷādīsu ṭhitā.",
  "atk-s0501a:1192_2": "“Ye vā dūre vasanti avidūre”ti iminā pana dukena attano attabhāvassa dūre ca avidūre ca vasante satte dasseti,",
  "atk-s0501a:1192_3": "te apadadvipadavasena veditabbā.",
  "atk-s0501a:1192_4": "Attano hi kāye vasantā sattā avidūre,",
  "atk-s0501a:1192_5": "bahikāye vasantā sattā dūre.",
  "atk-s0501a:1192_6": "Tathā antoupacāre vasantā avidūre,",
  "atk-s0501a:1192_7": "bahiupacāre vasantā dūre.",
  "atk-s0501a:1192_8": "Attano vihāre gāme janapade dīpe cakkavāḷe vasantā avidūre,",
  "atk-s0501a:1192_9": "paracakkavāḷe vasantā dūre vasantīti vuccanti.",
  "atk-s0501a:1193_0": "Bhūtāti jātā abhinibbattā.",
  "atk-s0501a:1193_1": "Ye bhūtā eva,",
  "atk-s0501a:1193_2": "na puna bhavissantīti saṅkhyaṃ gacchanti,",
  "atk-s0501a:1193_3": "tesaṃ khīṇāsavānaṃ etaṃ adhivacanaṃ.",
  "atk-s0501a:1193_4": "Sambhavamesantīti sambhavesī.",
  "atk-s0501a:1193_5": "Appahīnabhavasaṃyojanattā āyatimpi sambhavaṃ esantānaṃ sekhaputhujjanānametaṃ adhivacanaṃ.",
  "atk-s0501a:1193_6": "Atha vā catūsu yonīsu aṇḍajajalābujā sattā yāva aṇḍakosaṃ vatthikosañca na bhindanti,",
  "atk-s0501a:1193_7": "tāva sambhavesī nāma,",
  "atk-s0501a:1193_8": "aṇḍakosaṃ vatthikosañca bhinditvā bahi nikkhantā bhūtā nāma.",
  "atk-s0501a:1193_9": "Saṃsedajā opapātikā ca paṭhamacittakkhaṇe sambhavesī nāma,",
  "atk-s0501a:1193_10": "dutiyacittakkhaṇato pabhuti bhūtā nāma.",
  "atk-s0501a:1193_11": "Yena vā iriyāpathena jāyanti,",
  "atk-s0501a:1193_12": "yāva tato aññaṃ na pāpuṇanti,",
  "atk-s0501a:1193_13": "tāva sambhavesī nāma,",
  "atk-s0501a:1193_14": "tato paraṃ bhūtāti.",
  "atk-s0501a:1194_0": "Chaṭṭhagāthāvaṇṇanā",
  "atk-s0501a:1195_0": "6.",
  "atk-s0501a:1195_1": "Evaṃ bhagavā “sukhino vā”tiādīhi aḍḍhateyyāhi gāthāhi nānappakārato tesaṃ bhikkhūnaṃ hitasukhāgamapatthanāvasena",
  "atk-s0501a:1195_2": "sattesu mettābhāvanaṃ dassetvā idāni ahitadukkhānāgamapatthanāvasenāpi taṃ dassento āha “na paro paraṃ",
  "atk-s0501a:1195_3": "nikubbethā”ti.",
  "atk-s0501a:1195_4": "Esa porāṇo pāṭho,",
  "atk-s0501a:1195_5": "idāni pana “paraṃ hī”tipi paṭhanti,",
  "atk-s0501a:1195_6": "ayaṃ na sobhano.",
  "atk-s0501a:1196_0": "Tattha paroti parajano.",
  "atk-s0501a:1196_1": "Paranti parajanaṃ.",
  "atk-s0501a:1196_2": "Na nikubbethāti na vañceyya.",
  "atk-s0501a:1196_3": "Nātimaññethāti na atikkamitvā maññeyya.",
  "atk-s0501a:1196_4": "Katthacīti katthaci okāse,",
  "atk-s0501a:1196_5": "gāme vā gāmakhette vā ñātimajjhe vā pūgamajjhe vātiādi.",
  "atk-s0501a:1196_6": "Nanti etaṃ.",
  "atk-s0501a:1196_7": "Kañcīti yaṃ kañci khattiyaṃ vā brāhmaṇaṃ vā gahaṭṭhaṃ vā pabbajitaṃ vā sukhitaṃ vā dukkhitaṃ vātiādi.",
  "atk-s0501a:1196_8": "Byārosanā paṭighasaññāti kāyavacīvikārehi byārosanāya ca manovikārena paṭighasaññāya ca.",
  "atk-s0501a:1196_9": "“Byārosanāya paṭighasaññāyā”ti hi vattabbe “byārosanā paṭighasaññā”ti vuccati,",
  "atk-s0501a:1196_10": "yathā “sammadaññāya vimuttā”ti vattabbe “sammadaññā vimuttā”ti,",
  "atk-s0501a:1196_11": "yathā ca “anupubbasikkhāya anupubbakiriyāya anupubbapaṭipadāyā”ti vattabbe “anupubbasikkhā anupubbakiriyā anupubbapaṭipadā”ti.",
  "atk-s0501a:1196_12": "Nāññamaññassa dukkhamiccheyyāti aññamaññassa dukkhaṃ na iccheyya.",
  "atk-s0501a:1196_13": "Kiṃ vuttaṃ hoti?",
  "atk-s0501a:1196_14": "Na kevalaṃ “sukhino vā khemino vā hontū”tiādimanasikāravaseneva mettaṃ bhāveyya,",
  "atk-s0501a:1196_15": "kintu “ahovata yo koci parapuggalo yaṃ kañci parapuggalaṃ vañcanādīhi nikatīhi na nikubbetha,",
  "atk-s0501a:1196_16": "jātiādīhi ca navahi mānavatthūhi katthaci padese kañci parapuggalaṃ nātimaññeyya,",
  "atk-s0501a:1196_17": "aññamaññassa ca byārosanāya vā paṭighasaññāya vā dukkhaṃ na iccheyyā”ti evampi manasikaronto bhāveyyāti.",
  "atk-s0501a:1197_0": "Sattamagāthāvaṇṇanā",
  "atk-s0501a:1198_0": "7.",
  "atk-s0501a:1198_1": "Evaṃ ahitadukkhānāgamapatthanāvasena atthato mettābhāvanaṃ dassetvā idāni tameva upamāya dassento āha “mātā yathā niyaṃputta”nti.",
  "atk-s0501a:1199_0": "Tassattho –",
  "atk-s0501a:1199_1": "yathā mātā niyaṃ puttaṃ attani jātaṃ orasaṃ puttaṃ,",
  "atk-s0501a:1199_2": "tañca ekaputtameva āyusā anurakkhe,",
  "atk-s0501a:1199_3": "tassa dukkhāgamappaṭibāhanatthaṃ attano āyumpi cajitvā taṃ anurakkhe,",
  "atk-s0501a:1199_4": "evampi sabbabhūtesu idaṃ mettākhyaṃ mānasaṃ bhāvaye,",
  "atk-s0501a:1199_5": "punappunaṃ janaye vaḍḍhaye,",
  "atk-s0501a:1199_6": "tañca aparimāṇasattārammaṇavasena ekasmiṃ vā satte anavasesapharaṇavasena aparimāṇaṃ bhāvayeti.",
  "atk-s0501a:1200_0": "Aṭṭhamagāthāvaṇṇanā",
  "atk-s0501a:1201_0": "8.",
  "atk-s0501a:1201_1": "Evaṃ sabbākārena mettābhāvanaṃ dassetvā idāni tasseva vaḍḍhanaṃ dassento āha “mettañca sabbalokasmī”ti.",
  "atk-s0501a:1202_0": "Tattha mijjati tāyati cāti mitto,",
  "atk-s0501a:1202_1": "hitajjhāsayatāya siniyhati,",
  "atk-s0501a:1202_2": "ahitāgamato rakkhati cāti attho.",
  "atk-s0501a:1202_3": "Mittassa bhāvo mettaṃ.",
  "atk-s0501a:1202_4": "Sabbalokasmīti anavasese sattaloke.",
  "atk-s0501a:1202_5": "Manasi bhavanti mānasaṃ.",
  "atk-s0501a:1202_6": "Tañhi cittasampayuttattā evaṃ vuttaṃ.",
  "atk-s0501a:1202_7": "Bhāvayeti vaḍḍhaye.",
  "atk-s0501a:1202_8": "Na assa parimāṇanti aparimāṇaṃ,",
  "atk-s0501a:1202_9": "appamāṇasattārammaṇatāya evaṃ vuttaṃ.",
  "atk-s0501a:1202_10": "Uddhanti upari,",
  "atk-s0501a:1202_11": "tena arūpabhavaṃ gaṇhāti.",
  "atk-s0501a:1202_12": "Adhoti heṭṭhā,",
  "atk-s0501a:1202_13": "tena kāmabhavaṃ gaṇhāti.",
  "atk-s0501a:1202_14": "Tiriyanti vemajjhaṃ,",
  "atk-s0501a:1202_15": "tena rūpabhavaṃ gaṇhāti.",
  "atk-s0501a:1202_16": "Asambādhanti sambādhavirahitaṃ,",
  "atk-s0501a:1202_17": "bhinnasīmanti vuttaṃ hoti.",
  "atk-s0501a:1202_18": "Sīmā nāma paccatthiko vuccati,",
  "atk-s0501a:1202_19": "tasmimpi pavattanti attho.",
  "atk-s0501a:1202_20": "Averanti veravirahitaṃ,",
  "atk-s0501a:1202_21": "antarantarāpi veracetanāpātubhāvavirahitanti attho.",
  "atk-s0501a:1202_22": "Asapattanti vigatapaccatthikaṃ.",
  "atk-s0501a:1202_23": "Mettāvihārī hi puggalo manussānaṃ piyo hoti,",
  "atk-s0501a:1202_24": "amanussānaṃ piyo hoti,",
  "atk-s0501a:1202_25": "nāssa koci paccatthiko hoti,",
  "atk-s0501a:1202_26": "tenassa taṃ mānasaṃ vigatapaccatthikattā asapattanti vuccati.",
  "atk-s0501a:1202_27": "Pariyāyavacanañhi etaṃ,",
  "atk-s0501a:1202_28": "yadidaṃ paccatthiko sapattoti.",
  "atk-s0501a:1202_29": "Ayaṃ anupadato atthavaṇṇanā.",
  "atk-s0501a:1203_0": "Ayaṃ panettha adhippetatthadīpanā –",
  "atk-s0501a:1203_1": "yadidaṃ “evampi sabbabhūtesu mānasaṃ bhāvaye aparimāṇa”nti vuttaṃ,",
  "atk-s0501a:1203_2": "tañcetaṃ aparimāṇaṃ mettaṃ mānasaṃ sabbalokasmiṃ bhāvaye vaḍḍhaye,",
  "atk-s0501a:1203_3": "vuḍḍhiṃ virūḷhiṃ vepullaṃ gamaye pāpaye. Kathaṃ?",
  "atk-s0501a:1203_4": "Uddhaṃ adho ca tiriyañca,",
  "atk-s0501a:1203_5": "uddhaṃ yāva bhavaggā,",
  "atk-s0501a:1203_6": "adho yāva avīcito,",
  "atk-s0501a:1203_7": "tiriyaṃ yāva avasesadisā.",
  "atk-s0501a:1203_8": "Uddhaṃ vā āruppaṃ,",
  "atk-s0501a:1203_9": "adho kāmadhātuṃ,",
  "atk-s0501a:1203_10": "tiriyaṃ rūpadhātuṃ anavasesaṃ pharanto.",
  "atk-s0501a:1203_11": "Evaṃ bhāventopi ca taṃ yathā asambādhaṃ averaṃ asapattañca hoti,",
  "atk-s0501a:1203_12": "tathā sambādhaverasapattānaṃ abhāvaṃ karonto bhāvaye.",
  "atk-s0501a:1203_13": "Yaṃ vā taṃ bhāvanāsampadaṃ pattaṃ sabbattha okāsalokavasena asambādhaṃ,",
  "atk-s0501a:1203_14": "attano paresu āghātappaṭivinayanena averaṃ,",
  "atk-s0501a:1203_15": "attani ca paresaṃ āghātavinayanena asapattaṃ hoti.",
  "atk-s0501a:1203_16": "Taṃ asambādhamaveramasapattaṃ aparimāṇaṃ mettaṃ mānasaṃ uddhaṃ adho tiriyañcāti tividhaparicchede sabbalokasmiṃ bhāvaye vaḍḍhayeti.",
  "atk-s0501a:1204_0": "Navamagāthāvaṇṇanā",
  "atk-s0501a:1205_0": "9.",
  "atk-s0501a:1205_1": "Evaṃ mettābhāvanāya vaḍḍhanaṃ dassetvā idāni taṃ bhāvanamanuyuttassa viharato iriyāpathaniyamābhāvaṃ dassento āha “tiṭṭhaṃ caraṃ…pe…",
  "atk-s0501a:1205_2": "adhiṭṭheyyā”ti.",
  "atk-s0501a:1206_0": "Tassattho –",
  "atk-s0501a:1206_1": "evametaṃ mettaṃ mānasaṃ bhāvento so “nisīdati pallaṅkaṃ ābhujitvā ujuṃ kāyaṃ paṇidhāyā”tiādīsu viya iriyāpathaniyamaṃ",
  "atk-s0501a:1206_2": "akatvā yathāsukhaṃ aññataraññatarairiyāpathabādhanavinodanaṃ karonto tiṭṭhaṃ vā caraṃ vā nisinno vā sayāno",
  "atk-s0501a:1206_3": "vā yāvatā vigatamiddho assa,",
  "atk-s0501a:1206_4": "atha etaṃ mettājhānasatiṃ adhiṭṭheyya.",
  "atk-s0501a:1207_0": "Atha vā evaṃ mettābhāvanāya vaḍḍhanaṃ dassetvā idāni vasībhāvaṃ dassento āha “tiṭṭhaṃ cara”nti.",
  "atk-s0501a:1207_1": "Vasippatto hi tiṭṭhaṃ vā caraṃ vā nisinno vā sayāno vā yāvatā iriyāpathena etaṃ mettājhānasatiṃ adhiṭṭhātukāmo hoti,",
  "atk-s0501a:1207_2": "atha vā tiṭṭhaṃ vā caraṃ vā…pe…",
  "atk-s0501a:1207_3": "sayāno vāti na tassa ṭhānādīni antarāyakarāni honti,",
  "atk-s0501a:1207_4": "apica kho yāvatā etaṃ mettājhānasatiṃ adhiṭṭhātukāmo hoti,",
  "atk-s0501a:1207_5": "tāvatā vigatamiddho hutvā adhiṭṭhāti,",
  "atk-s0501a:1207_6": "natthi tassa tattha dandhāyitattaṃ.",
  "atk-s0501a:1207_7": "Tenāha “tiṭṭhaṃ caraṃ nisinno va,",
  "atk-s0501a:1207_8": "sayāno yāvatāssa vitamiddho.",
  "atk-s0501a:1207_9": "Etaṃ satiṃ adhiṭṭheyyā”ti.",
  "atk-s0501a:1208_0": "Tassāyamadhippāyo –",
  "atk-s0501a:1208_1": "yaṃ taṃ “mettañca sabbalokasmi,",
  "atk-s0501a:1208_2": "mānasaṃ bhāvaye”ti vuttaṃ,",
  "atk-s0501a:1208_3": "taṃ yathā bhāveyya,",
  "atk-s0501a:1208_4": "yathā ṭhānādīsu yāvatā iriyāpathena ṭhānādīni vā anādiyitvā yāvatā etaṃ mettājhānasatiṃ adhiṭṭhātukāmo assa,",
  "atk-s0501a:1208_5": "tāvatā vigatamiddhova hutvā etaṃ satiṃ adhiṭṭheyyāti.",
  "atk-s0501a:1209_0": "Evaṃ mettābhāvanāya vasībhāvaṃ dassento “etaṃ satiṃ adhiṭṭheyyā”ti tasmiṃ mettāvihāre niyojetvā idāni",
  "atk-s0501a:1209_1": "taṃ vihāraṃ thunanto āha “brahmametaṃ vihāramidhamāhū”ti.",
  "atk-s0501a:1210_0": "Tassattho –",
  "atk-s0501a:1210_1": "yvāyaṃ “sukhino vā khemino vā hontū”tiādi katvā yāva “etaṃ satiṃ adhiṭṭheyyā”ti vaṇṇito mettāvihāro.",
  "atk-s0501a:1210_2": "Etaṃ catūsu dibbabrahmaariyairiyāpathavihāresu niddosattā attanopi paresampi atthakarattā ca idha ariyassa",
  "atk-s0501a:1210_3": "dhammavinaye brahmavihāramāhu seṭṭhavihāramāhūti,",
  "atk-s0501a:1210_4": "yato satataṃ samitaṃ abbokiṇṇaṃ tiṭṭhaṃ caraṃ nisinno vā sayāno vā yāvatāssa vigatamiddho,",
  "atk-s0501a:1210_5": "etaṃ satiṃ adhiṭṭheyyāti.",
  "atk-s0501a:1211_0": "Dasamagāthāvaṇṇanā",
  "atk-s0501a:1212_0": "10.",
  "atk-s0501a:1212_1": "Evaṃ bhagavā tesaṃ bhikkhūnaṃ nānappakārato mettābhāvanaṃ dassetvā idāni yasmā mettā sattārammaṇattā attadiṭṭhiyā āsannā hoti,",
  "atk-s0501a:1212_2": "tasmā diṭṭhigahananisedhanamukhena tesaṃ bhikkhūnaṃ tadeva mettājhānaṃ pādakaṃ katvā ariyabhūmippattiṃ",
  "atk-s0501a:1212_3": "dassento “diṭṭhiñca anupaggammā”ti imāya gāthāya desanaṃ samāpesi.",
  "atk-s0501a:1213_0": "Tassattho –",
  "atk-s0501a:1213_1": "yvāyaṃ “brahmametaṃ vihāramidhamāhū”ti saṃvaṇṇito mettājhānavihāro,",
  "atk-s0501a:1213_2": "tato vuṭṭhāya ye tattha vitakkavicārādayo dhammā,",
  "atk-s0501a:1213_3": "te tesañca vatthādianusārena rūpadhamme pariggahetvā iminā nāmarūpaparicchedena “suddhasaṅkhārapuñjoyaṃ,",
  "atk-s0501a:1213_4": "nayidha sattūpalabbhatī”ti evaṃ diṭṭhiñca anupaggamma anupubbena lokuttarasīlena sīlavā hutvā lokuttarasīlasampayutteneva",
  "atk-s0501a:1213_5": "sotāpattimaggasammādiṭṭhisaññitena dassanena sampanno,",
  "atk-s0501a:1213_6": "tato paraṃ yopāyaṃ vatthukāmesu gedho kilesakāmo appahīno hoti,",
  "atk-s0501a:1213_7": "tampi sakadāgāmianāgāmimaggehi tanubhāvena anavasesappahānena ca kāmesu gedhaṃ vineyya vinayitvā vūpasametvā",
  "atk-s0501a:1213_8": "na hi jātu gabbhaseyyaṃ puna reti ekaṃseneva puna gabbhaseyyaṃ na eti.",
  "atk-s0501a:1213_9": "Suddhāvāsesu nibbattitvā tattheva arahattaṃ pāpuṇitvā parinibbātīti.",
  "atk-s0501a:1214_0": "Evaṃ bhagavā desanaṃ samāpetvā te bhikkhū āha –",
  "atk-s0501a:1214_1": "“gacchatha,",
  "atk-s0501a:1214_2": "bhikkhave,",
  "atk-s0501a:1214_3": "tasmiṃyeva vanasaṇḍe viharatha,",
  "atk-s0501a:1214_4": "imañca suttaṃ māsassa aṭṭhasu dhammassavanadivasesu ghaṇḍiṃ ākoṭetvā ussāretha,",
  "atk-s0501a:1214_5": "dhammakathaṃ karotha sākacchatha anumodatha,",
  "atk-s0501a:1214_6": "idameva kammaṭṭhānaṃ āsevatha bhāvetha bahulīkarotha,",
  "atk-s0501a:1214_7": "tepi vo amanussā taṃ bheravārammaṇaṃ na dassessanti,",
  "atk-s0501a:1214_8": "aññadatthu atthakāmā hitakāmā bhavissantī”ti.",
  "atk-s0501a:1214_9": "Te “sādhū”ti bhagavato paṭissuṇitvā uṭṭhāyāsanā bhagavantaṃ abhivādetvā padakkhiṇaṃ katvā tattha gantvā tathā akaṃsu.",
  "atk-s0501a:1214_10": "Devatāyo ca “bhadantā amhākaṃ atthakāmā hitakāmā”ti pītisomanassajātā hutvā sayameva senāsanaṃ sammajjanti,",
  "atk-s0501a:1214_11": "uṇhodakaṃ paṭiyādenti,",
  "atk-s0501a:1214_12": "piṭṭhiparikammaṃ pādaparikammaṃ karonti,",
  "atk-s0501a:1214_13": "ārakkhaṃ saṃvidahanti.",
  "atk-s0501a:1214_14": "Tepi bhikkhū tameva mettaṃ bhāvetvā tameva ca pādakaṃ katvā vipassanaṃ ārabhitvā sabbe tasmiṃyeva antotemāse",
  "atk-s0501a:1214_15": "aggaphalaṃ arahattaṃ pāpuṇitvā mahāpavāraṇāya visuddhipavāraṇaṃ pavāresunti.",
  "atk-s0501a:1215_0": "Evampi atthakusalena tathāgatena,",
  "atk-s0501a:1216_0": "Dhammissarena kathitaṃ karaṇīyamatthaṃ;",
  "atk-s0501a:1217_0": "Katvānubhuyya paramaṃ hadayassa santiṃ,",
  "atk-s0501a:1218_0": "Santaṃ padaṃ abhisamenti samattapaññā.",
  "atk-s0501a:1219_0": "Tasmā hi taṃ amatamabbhutamariyakantaṃ,",
  "atk-s0501a:1220_0": "Santaṃ padaṃ abhisamecca viharitukāmo;",
  "atk-s0501a:1221_0": "Viññū jano vimalasīlasamādhipaññā-",
  "atk-s0501a:1222_0": "Bhedaṃ kareyya satataṃ karaṇīyamatthanti.",
  "atk-s0501a:1223_0": "Paramatthajotikāya khuddakapāṭha-aṭṭhakathāya",
  "atk-s0501a:1224_0": "Mettasuttavaṇṇanā niṭṭhitā.",
  "atk-s0501a:1225_0": "Nigamanakathā",
  "atk-s0501a:1226_0": "Ettāvatā ca yaṃ vuttaṃ –",
  "atk-s0501a:1227_0": "“Uttamaṃ vandaneyyānaṃ, vanditvā ratanattayaṃ;",
  "atk-s0501a:1228_0": "Khuddakānaṃ karissāmi, kesañci atthavaṇṇana”nti.",
  "atk-s0501a:1229_0": "Tattha saraṇasikkhāpadadvattiṃsākārakumārapañhamaṅgalasuttaratanasuttatirokuṭṭanidhikaṇḍamettasuttavasena",
  "atk-s0501a:1229_1": "navappabhedassa khuddakapāṭhassa tāva atthavaṇṇanā katā hoti.",
  "atk-s0501a:1229_2": "Tenetaṃ vuccati –",
  "atk-s0501a:1230_0": "“Imaṃ khuddakapāṭhassa, karontenatthavaṇṇanaṃ;",
  "atk-s0501a:1231_0": "Saddhammaṭṭhitikāmena, yaṃ pattaṃ kusalaṃ mayā.",
  "atk-s0501a:1232_0": "Tassānubhāvato khippaṃ, dhamme ariyappavedite;",
  "atk-s0501a:1233_0": "Vuddhiṃ virūḷhiṃ vepullaṃ, pāpuṇātu ayaṃ jano”ti.",
  "atk-s0501a:1234_0": "Paramavisuddhasaddhābuddhivīriyaguṇappaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-s0501a:1234_1": "paññāveyyattiyasamannāgatena tipiṭakapariyattidhammappabhede sāṭṭhakathe satthusāsane appaṭihatañāṇappabhāvena",
  "atk-s0501a:1234_2": "chamahāveyyākaraṇenachamahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena",
  "atk-s0501a:1234_3": "yuttamuttavādinā vādīvarena mahākavinā chaḷabhiññāpaṭisambhidādippabhedaguṇappaṭimaṇḍite uttarimanussadhamme",
  "atk-s0501a:1234_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-s0501a:1234_5": "buddhaghosoti garūhi gahitanāmadheyyena therena katā ayaṃ paramatthajotikā nāma khuddakapāṭhavaṇṇanā –",
  "atk-s0501a:1235_0": "Tāva tiṭṭhatu lokasmiṃ, lokanittharaṇesinaṃ;",
  "atk-s0501a:1236_0": "Dassentī kulaputtānaṃ, nayaṃ sīlādisuddhiyā.",
  "atk-s0501a:1237_0": "Yāva buddhoti nāmampi, suddhacittassa tādino;",
  "atk-s0501a:1238_0": "Lokamhi lokajeṭṭhassa, pavattati mahesinoti.",
  "atk-s0501a:1239_0": "Paramatthajotikāya khuddaka-aṭṭhakathāya",
  "atk-s0501a:1240_0": "Khuddakapāṭhavaṇṇanā niṭṭhitā."
}