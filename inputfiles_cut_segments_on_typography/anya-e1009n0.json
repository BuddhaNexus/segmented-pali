{
  "anya-e1009n0:0_0": "Namo tassa bhagavato arahato sammāsambuddhassa",
  "anya-e1009n0:1_0": "Naradakkhadīpanī",
  "anya-e1009n0:2_0": "Pālito yeva saddhammo,",
  "anya-e1009n0:3_0": "Pālitena varena ca;",
  "anya-e1009n0:4_0": "Pālite suṭṭhu yaṃ sīlaṃ,",
  "anya-e1009n0:5_0": "Pālitaṃ dhamma-sundaraṃ.",
  "anya-e1009n0:6_0": "Sammā āraddhaṃ sabba-sampattīnaṃ,",
  "anya-e1009n0:7_0": "Mūlaṃ hotīti daṭṭhabbaṃ.",
  "anya-e1009n0:8_0": "Vīriyārabbho bhikkhave,",
  "anya-e1009n0:9_0": "Mahato atthāya saṃvattatīti.",
  "anya-e1009n0:10_0": "Tasmā vīriyameva kattabbaṃ,",
  "anya-e1009n0:11_0": "Vīriyavato hi acintitaṃpi hoti.",
  "anya-e1009n0:12_0": "Yathā hi tacchakānaṃ suttaṃ,",
  "anya-e1009n0:13_0": "Pamāṇaṃ hoti;",
  "anya-e1009n0:14_0": "Eva metampi viññūnaṃ.",
  "anya-e1009n0:15_0": "Suvijāno bhavaṃ hoti,",
  "anya-e1009n0:16_0": "Dubbijāno parābhavo;",
  "anya-e1009n0:17_0": "Dhammakāmo bhavaṃ hoti,",
  "anya-e1009n0:18_0": "Dhammadessī parābhavo.",
  "anya-e1009n0:19_0": "Ayaṃ dhammatāti ayaṃ sabhāvo,",
  "anya-e1009n0:20_0": "Ayaṃ niyāmoti vuttaṃ hoti.",
  "anya-e1009n0:21_0": "Ye dhammā hetupabhavā,",
  "anya-e1009n0:22_0": "Tesaṃ hetuṃ tathāgato.",
  "anya-e1009n0:23_0": "Ratanattayaṃ, santataṃ, ahaṃ vandāmi;",
  "anya-e1009n0:24_0": "Ācariyaṃ, so ahaṃ, niccaṃ namāmi;",
  "anya-e1009n0:25_0": "“Hotu sabbaṃ, maṅgalaṃ, mamaṃ sabbadhi”.",
  "anya-e1009n0:26_0": "Naradakkhadīpanī",
  "anya-e1009n0:27_0": "Namo tassa bhagavato arahato sammāsambuddhassa",
  "anya-e1009n0:28_0": "Paṇāma",
  "anya-e1009n0:29_0": "Naradakkhadīpakassa,",
  "anya-e1009n0:30_0": "Namo samantacakkhuno;",
  "anya-e1009n0:31_0": "Saṃsārā vippamuttassa,",
  "anya-e1009n0:32_0": "Saṃsārā vippamuttassa,",
  "anya-e1009n0:33_0": "Sa-saddhammassa saṅghino.",
  "anya-e1009n0:34_0": "Matthanā",
  "anya-e1009n0:35_0": "2.",
  "anya-e1009n0:36_0": "Pālitehi varuttamaṃ,",
  "anya-e1009n0:37_0": "Pālitaṃ sīla-pāramiṃ;",
  "anya-e1009n0:38_0": "Pāletu varasambuddho,",
  "anya-e1009n0:39_0": "Pālitaṃ gantha-kāraṇaṃ.",
  "anya-e1009n0:40_0": "Āsīsa",
  "anya-e1009n0:41_0": "3.",
  "anya-e1009n0:42_0": "Bahussuto ca medhāvī,",
  "anya-e1009n0:43_0": "Sīlesuca samāhito;",
  "anya-e1009n0:44_0": "Cetosamathānuyutto,",
  "anya-e1009n0:45_0": "Api muddhani tiṭṭhatu.",
  "anya-e1009n0:46_0": "Abhiyācaka",
  "anya-e1009n0:47_0": "4.",
  "anya-e1009n0:48_0": "Dhamma-saṅghaṃ vanditvāna,",
  "anya-e1009n0:49_0": "Sabba-lokassa nāyakaṃ;",
  "anya-e1009n0:50_0": "Yācito tikakrapa-therena,",
  "anya-e1009n0:51_0": "Māṇavena ca dhīmatā.",
  "anya-e1009n0:52_0": "5.",
  "anya-e1009n0:53_0": "Uttānameva saṅkhepaṃ,",
  "anya-e1009n0:54_0": "Nānā-sattha-sudhāritaṃ;",
  "anya-e1009n0:55_0": "Nara-dakkhaṃ likhissami,",
  "anya-e1009n0:56_0": "Passantu dhīra-māmakā.",
  "anya-e1009n0:57_0": "6.",
  "anya-e1009n0:58_0": "Kosajjaṃ bhayato disvā,",
  "anya-e1009n0:59_0": "Vīriyañjāpi khemato;",
  "anya-e1009n0:60_0": "Āraddhavīriyā hotha;",
  "anya-e1009n0:61_0": "Esā buddhānusāsanī.",
  "anya-e1009n0:62_0": "7.",
  "anya-e1009n0:63_0": "Vīriyavā kho bhikkhave ariyasāvako,",
  "anya-e1009n0:64_0": "Akusalaṃ pajahati, kusalaṃ bhāveti;",
  "anya-e1009n0:65_0": "Sāvajjaṃ pajahati, anavajjaṃ bhāveti,",
  "anya-e1009n0:66_0": "Suddhamattānaṃ pariharatīti.",
  "anya-e1009n0:67_0": "Vīriyavato kiṃ nāma kammaṃ na sijjhati;",
  "anya-e1009n0:68_0": "Purisakāro nāma na nassati,",
  "anya-e1009n0:69_0": "Sukhe patiṭṭhāpetīti jānāmi.",
  "anya-e1009n0:70_0": "8.",
  "anya-e1009n0:71_0": "Yathā khittaṃ nabhe leḍḍu,",
  "anya-e1009n0:72_0": "Dhuvaṃ patati bhūmiyaṃ;",
  "anya-e1009n0:73_0": "Tatheva buddha-seṭṭhānaṃ,",
  "anya-e1009n0:74_0": "Vacanaṃ dhuva-sassataṃ.",
  "anya-e1009n0:75_0": "9.",
  "anya-e1009n0:76_0": "A-dvejjhavacanā buddhā,",
  "anya-e1009n0:77_0": "A-moghavacanā jinā.",
  "anya-e1009n0:78_0": "10.",
  "anya-e1009n0:79_0": "Sussusā labhate paññaṃ,",
  "anya-e1009n0:80_0": "Uṭṭhātā vindate dhanaṃ;",
  "anya-e1009n0:81_0": "Tasmā pāḷiṃ guruṃ katvā,",
  "anya-e1009n0:82_0": "Imaṃ passāhi sobhaṇaṃ.",
  "anya-e1009n0:83_0": "11.",
  "anya-e1009n0:84_0": "Sussusā suta-buddhinī,",
  "anya-e1009n0:85_0": "Sutaṃ paññāya vaḍḍhanaṃ;",
  "anya-e1009n0:86_0": "Paññāya atthaṃ jānāti,",
  "anya-e1009n0:87_0": "Ñāto attho sukhāvaho.",
  "anya-e1009n0:88_0": "12.",
  "anya-e1009n0:89_0": "Satataṃjjhāyanaṃ vāda,",
  "anya-e1009n0:90_0": "Para-tantavalokanaṃ;",
  "anya-e1009n0:91_0": "Sabbijjācera-sevāca,",
  "anya-e1009n0:92_0": "Buddhi-mati-karo guṇo.",
  "anya-e1009n0:93_0": "13.",
  "anya-e1009n0:94_0": "Ati-dīghova nīgho hi,",
  "anya-e1009n0:95_0": "Kusīto hīna-vīriyo;",
  "anya-e1009n0:96_0": "Tasmā vīriyaṃ katvāna,",
  "anya-e1009n0:97_0": "Vijjaṃ esantu sādhavo.",
  "anya-e1009n0:98_0": "14.",
  "anya-e1009n0:99_0": "Suporiso tāva sippaṃ,",
  "anya-e1009n0:100_0": "Uggaṇheyya paraṃ dhanaṃ;",
  "anya-e1009n0:101_0": "Gaveseyya tato mantaṃ,",
  "anya-e1009n0:102_0": "Katheyya sacca-bhāsitaṃ.",
  "anya-e1009n0:103_0": "15.",
  "anya-e1009n0:104_0": "Pathamaṃ na parājaye sippaṃ,",
  "anya-e1009n0:105_0": "Dutīyaṃ na parājaye dhanaṃ;",
  "anya-e1009n0:106_0": "Tatīyaṃ na parājaye dhanaṃ,",
  "anya-e1009n0:107_0": "Catutthamatthaṃ kiṃ karissati.",
  "anya-e1009n0:108_0": "16.",
  "anya-e1009n0:109_0": "Sobhanti a-milātāni,",
  "anya-e1009n0:110_0": "Pupphāniva pilandhituṃ;",
  "anya-e1009n0:111_0": "Tathā sobhanti dārakā,",
  "anya-e1009n0:112_0": "Yobbaneyeva sikkhituṃ.",
  "anya-e1009n0:113_0": "17.",
  "anya-e1009n0:114_0": "Tasmā have guṇādhāraṃ,",
  "anya-e1009n0:115_0": "Paññā-vaḍḍhanamuttamaṃ;",
  "anya-e1009n0:116_0": "Sikkheyya matimā poso,",
  "anya-e1009n0:117_0": "Patthento hitamattano.",
  "anya-e1009n0:118_0": "18.",
  "anya-e1009n0:119_0": "Alaṃ vāyamituṃ sippe,",
  "anya-e1009n0:120_0": "Attha-kāmena jantunā;",
  "anya-e1009n0:121_0": "Kataṃ vijaññā vijjādi,",
  "anya-e1009n0:122_0": "Vayo te mā upajjhagā.",
  "anya-e1009n0:123_0": "19.",
  "anya-e1009n0:124_0": "Vijjaṃ sikkhe, care sīlaṃ,",
  "anya-e1009n0:125_0": "Dhīrena saha saṃvase;",
  "anya-e1009n0:126_0": "Dhanācaye, kare kammaṃ,",
  "anya-e1009n0:127_0": "Piyaṃ vācañca saṃvade.",
  "anya-e1009n0:128_0": "20.",
  "anya-e1009n0:129_0": "Na tveva supituṃ hoti,",
  "anya-e1009n0:130_0": "Ratti nakkhatta-mālinī;",
  "anya-e1009n0:131_0": "Paṭijaggitumevesā,",
  "anya-e1009n0:132_0": "Ratti hoti vijānataṃ.",
  "anya-e1009n0:133_0": "21.",
  "anya-e1009n0:134_0": "Uṭṭhāhatha nisīdatha,",
  "anya-e1009n0:135_0": "Ko attho supitena vo;",
  "anya-e1009n0:136_0": "Sādhu kho sippa-vijjāhvā,",
  "anya-e1009n0:137_0": "Vijjaṃ sikkhatha santataṃ.",
  "anya-e1009n0:138_0": "22.",
  "anya-e1009n0:139_0": "Ārabbhatha sadā puttā,",
  "anya-e1009n0:140_0": "Bahussutaṃ gavesituṃ;",
  "anya-e1009n0:141_0": "Yasmā loke sippavantā,",
  "anya-e1009n0:142_0": "Sabbā-disāsu pākaṭā.",
  "anya-e1009n0:143_0": "23.",
  "anya-e1009n0:144_0": "Sakyarūpaṃ pure santaṃ,",
  "anya-e1009n0:145_0": "Mayā sippaṃ na sikkhitaṃ;",
  "anya-e1009n0:146_0": "Kicchā vutti a-sippassa,",
  "anya-e1009n0:147_0": "Iti pacchā nutappati.",
  "anya-e1009n0:148_0": "24.",
  "anya-e1009n0:149_0": "Lokatthaṃ loka-kammantaṃ,",
  "anya-e1009n0:150_0": "Icchanto pariyesituṃ;",
  "anya-e1009n0:151_0": "Niccameva vīriyañca,",
  "anya-e1009n0:152_0": "Atthaṃ mantañja cintaye.",
  "anya-e1009n0:153_0": "25.",
  "anya-e1009n0:154_0": "Dhanavā guṇavā loke,",
  "anya-e1009n0:155_0": "Sabbā-disāya pākaṭo;",
  "anya-e1009n0:156_0": "Sīlavā paññavā macco,",
  "anya-e1009n0:157_0": "Sabba-lokehi pūjito.",
  "anya-e1009n0:158_0": "26.",
  "anya-e1009n0:159_0": "Sajīvati yaso yassa,",
  "anya-e1009n0:160_0": "Kitti yassa sajīvati;",
  "anya-e1009n0:161_0": "Yasa-kitti vihīnassa,",
  "anya-e1009n0:162_0": "Jīvantopi matopamā.",
  "anya-e1009n0:163_0": "27.",
  "anya-e1009n0:164_0": "Saddhīdha vittaṃ purisassa seṭṭhaṃ,",
  "anya-e1009n0:165_0": "Dhammo suciṇṇo sukhamāvahāti;",
  "anya-e1009n0:166_0": "Saccaṃ have sādutaraṃ rasānaṃ,",
  "anya-e1009n0:167_0": "Paññājīviṃ jīvitamāhu seṭṭhanti.",
  "anya-e1009n0:168_0": "28.",
  "anya-e1009n0:169_0": "Satimato sadā bhaddaṃ,",
  "anya-e1009n0:170_0": "Satimā sukhamedhati;",
  "anya-e1009n0:171_0": "Satimato suve seyyo,",
  "anya-e1009n0:172_0": "Verā ca parimuccati.",
  "anya-e1009n0:173_0": "29.",
  "anya-e1009n0:174_0": "Mā vo khaṇaṃ virādhetha,",
  "anya-e1009n0:175_0": "Khaṇātītā hi socare;",
  "anya-e1009n0:176_0": "Sadatthe vāyameyyātha,",
  "anya-e1009n0:177_0": "Khaṇo vo paṭipādito.",
  "anya-e1009n0:178_0": "30.",
  "anya-e1009n0:179_0": "Yathicchitaṃ na pappoti,",
  "anya-e1009n0:180_0": "A-phiyo nāvikoṇṇave;",
  "anya-e1009n0:181_0": "Tathevāvīriyopettha,",
  "anya-e1009n0:182_0": "Tasmārabheyya sāsanaṃ.",
  "anya-e1009n0:183_0": "31.",
  "anya-e1009n0:184_0": "Vāyametheva puriso,",
  "anya-e1009n0:185_0": "Yāva atthassa nipphadā;",
  "anya-e1009n0:186_0": "Nipphannasobhaṇo attho,",
  "anya-e1009n0:187_0": "Khantā bhiyyo na vijjati.",
  "anya-e1009n0:188_0": "32.",
  "anya-e1009n0:189_0": "Sameva ñāṇa-vāyāme,",
  "anya-e1009n0:190_0": "Sukhāvaho su-maṅgalo;",
  "anya-e1009n0:191_0": "Ñunedhike tathā no hi,",
  "anya-e1009n0:192_0": "Dvayena sādhu sampadā.",
  "anya-e1009n0:193_0": "33.",
  "anya-e1009n0:194_0": "Kāya-kammāni sijjhanti,",
  "anya-e1009n0:195_0": "Vacī-kammāni vīriyaṃ;",
  "anya-e1009n0:196_0": "Na hi kiccāni cintāhi,",
  "anya-e1009n0:197_0": "Kareyyāthīdha vāyamaṃ.",
  "anya-e1009n0:198_0": "34.",
  "anya-e1009n0:199_0": "Paṭikacceva kareyya,",
  "anya-e1009n0:200_0": "Taṃ jaññā hitamattano;",
  "anya-e1009n0:201_0": "Na sākaṭikacintāya,",
  "anya-e1009n0:202_0": "Mandā dhīro parakkame.",
  "anya-e1009n0:203_0": "35.",
  "anya-e1009n0:204_0": "Thirena saka-kammena,",
  "anya-e1009n0:205_0": "Vaḍḍhatiyeva saṃ phalaṃ;",
  "anya-e1009n0:206_0": "A-thirena alasena,",
  "anya-e1009n0:207_0": "Kara-kammaṃ phalañca no.",
  "anya-e1009n0:208_0": "36.",
  "anya-e1009n0:209_0": "Āsīsetheva puriso,",
  "anya-e1009n0:210_0": "Na nibbindeyya paṇḍito;",
  "anya-e1009n0:211_0": "Passāmi vohaṃ attānaṃ,",
  "anya-e1009n0:212_0": "Yathā icchiṃ tathā ahu.",
  "anya-e1009n0:213_0": "37.",
  "anya-e1009n0:214_0": "Aṇaṇo ñātīnaṃ hoti,",
  "anya-e1009n0:215_0": "Devānaṃ pitunañca so;",
  "anya-e1009n0:216_0": "Karaṃ purisa-kiccāni,",
  "anya-e1009n0:217_0": "Na ca pacchānutappati.",
  "anya-e1009n0:218_0": "38.",
  "anya-e1009n0:219_0": "Hiyyoti hiyyati poso,",
  "anya-e1009n0:220_0": "Karissāmi pareti yo;",
  "anya-e1009n0:221_0": "Ajja kattabba kammaṃ sve,",
  "anya-e1009n0:222_0": "So tato parihāyati.",
  "anya-e1009n0:223_0": "39.",
  "anya-e1009n0:224_0": "So a-ppamatto a-kuddho,",
  "anya-e1009n0:225_0": "Tāta kiccāni kāraya;",
  "anya-e1009n0:226_0": "Vāyāmassu sa-kiccesu,",
  "anya-e1009n0:227_0": "Nālaso vindate sukhaṃ.",
  "anya-e1009n0:228_0": "40.",
  "anya-e1009n0:229_0": "Hīna-jaccopi ce hoti,",
  "anya-e1009n0:230_0": "Uṭṭhātā dhitimā naro;",
  "anya-e1009n0:231_0": "Ācāra-sīla-sampanno,",
  "anya-e1009n0:232_0": "Nise aggīva bhāsati.",
  "anya-e1009n0:233_0": "41.",
  "anya-e1009n0:234_0": "Yo pubbe karaṇīyāni,",
  "anya-e1009n0:235_0": "Pacchā so kātumicchati;",
  "anya-e1009n0:236_0": "Varuṇakaṭṭhabhañjova,",
  "anya-e1009n0:237_0": "Sa pacchā anutappati.",
  "anya-e1009n0:238_0": "42.",
  "anya-e1009n0:239_0": "Uṭṭhānakālamhi anuṭṭhahāno,",
  "anya-e1009n0:240_0": "Yuvā balī ālasiyaṃ upeto;",
  "anya-e1009n0:241_0": "A-puṇṇasaṅkappamano kusīto,",
  "anya-e1009n0:242_0": "Paññāya maggaṃ alaso na vindati.",
  "anya-e1009n0:243_0": "43.",
  "anya-e1009n0:244_0": "Dummedho puriso loke,",
  "anya-e1009n0:245_0": "Kusīto hīna-vīriyo;",
  "anya-e1009n0:246_0": "Appassuto anācāro,",
  "anya-e1009n0:247_0": "Parihāyati vuḍḍhiyā.",
  "anya-e1009n0:248_0": "44.",
  "anya-e1009n0:249_0": "Appassutāyaṃ puriso,",
  "anya-e1009n0:250_0": "Balībaddova jīrati;",
  "anya-e1009n0:251_0": "Maṃsāni tassa vaḍḍhanti,",
  "anya-e1009n0:252_0": "Paññā tassa na vaḍḍhati.",
  "anya-e1009n0:253_0": "45.",
  "anya-e1009n0:254_0": "Yassa manussa-bhūtassa,",
  "anya-e1009n0:255_0": "Natthi bhogā ca sippakaṃ;",
  "anya-e1009n0:256_0": "Kiṃphalaṃ tassa mānussaṃ,",
  "anya-e1009n0:257_0": "Dvipādaṭṭho hi so migo.",
  "anya-e1009n0:258_0": "46.",
  "anya-e1009n0:259_0": "Yo ca vassasataṃ jīve,",
  "anya-e1009n0:260_0": "Kusīto hīna-vīriyo;",
  "anya-e1009n0:261_0": "Ekāhaṃ jīvitaṃ seyyo,",
  "anya-e1009n0:262_0": "Vīriyārabbhato daḷaṃ.",
  "anya-e1009n0:263_0": "47.",
  "anya-e1009n0:264_0": "Yo ca dhamma-vibhaṅgaññū,",
  "anya-e1009n0:265_0": "Kāluṭṭhāyī a-tandito;",
  "anya-e1009n0:266_0": "Anuṭṭhahati kālena,",
  "anya-e1009n0:267_0": "Phalaṃ tassa samijjhati.",
  "anya-e1009n0:268_0": "48.",
  "anya-e1009n0:269_0": "A-caritvā brahmacariyaṃ,",
  "anya-e1009n0:270_0": "A-laddhā yobbane dhanaṃ;",
  "anya-e1009n0:271_0": "Jiṇṇakoñcāva jhāyanti,",
  "anya-e1009n0:272_0": "Khīṇamaccheva pallale.",
  "anya-e1009n0:273_0": "49.",
  "anya-e1009n0:274_0": "A-caritvā brahmacariyaṃ,",
  "anya-e1009n0:275_0": "A-laddhā yobbane dhanaṃ;",
  "anya-e1009n0:276_0": "Sentti cāpātikhīṇāva,",
  "anya-e1009n0:277_0": "Purāṇāni anutthunaṃ.",
  "anya-e1009n0:278_0": "50.",
  "anya-e1009n0:279_0": "Appakenāpi medhāvī,",
  "anya-e1009n0:280_0": "Pābhatena vicakkhaṇo;",
  "anya-e1009n0:281_0": "Samuṭṭhāpeti attānaṃ,",
  "anya-e1009n0:282_0": "Aṇuṃ aggiṃva sandhamaṃ.",
  "anya-e1009n0:283_0": "51.",
  "anya-e1009n0:284_0": "Vāyāmetheva puriso,",
  "anya-e1009n0:285_0": "Na nibbindeyya paṇḍito;",
  "anya-e1009n0:286_0": "Vāyāmassa phalaṃ passa,",
  "anya-e1009n0:287_0": "Bhuttā ambā anītihaṃ.",
  "anya-e1009n0:288_0": "52.",
  "anya-e1009n0:289_0": "Anuṭṭhahaṃ a-vāyāmaṃ,",
  "anya-e1009n0:290_0": "Sukhaṃ yatrādhi gacchati;",
  "anya-e1009n0:291_0": "Suvira tattha gacchāhi,",
  "anya-e1009n0:292_0": "Mañca tattheva pāpaya.",
  "anya-e1009n0:293_0": "53.",
  "anya-e1009n0:294_0": "Yatthālaso anuṭṭhātā,",
  "anya-e1009n0:295_0": "Accantaṃ sukhamedhati;",
  "anya-e1009n0:296_0": "Suvira tattha gacchāhi,",
  "anya-e1009n0:297_0": "Mañca ttattheva pāpaya.",
  "anya-e1009n0:298_0": "54.",
  "anya-e1009n0:299_0": "Adhippāya-phalaṃ loke,",
  "anya-e1009n0:300_0": "Dhītimanttassa sijjhati;",
  "anya-e1009n0:301_0": "Vīriyameva kattabbaṃ,",
  "anya-e1009n0:302_0": "Etaṃ buddhehi vaṇṇitaṃ.",
  "anya-e1009n0:303_0": "Paññā-niddesa",
  "anya-e1009n0:304_0": "55.",
  "anya-e1009n0:305_0": "Paññaṃ pathamamesehi,",
  "anya-e1009n0:306_0": "Paññā-balaṃ bahuttamaṃ;",
  "anya-e1009n0:307_0": "Kula-putta balaṃ paññā,",
  "anya-e1009n0:308_0": "Kiṃhināma na sādhyati.",
  "anya-e1009n0:309_0": "56.",
  "anya-e1009n0:310_0": "Aneka-saṃsayucchedi,",
  "anya-e1009n0:311_0": "Parokkhatthassa dassakaṃ;",
  "anya-e1009n0:312_0": "Sabbassa locanaṃ satthaṃ,",
  "anya-e1009n0:313_0": "Yassa natthyandhameva so.",
  "anya-e1009n0:314_0": "57.",
  "anya-e1009n0:315_0": "Paññā sutaṃ vinicchindi,",
  "anya-e1009n0:316_0": "Kitti-siloka-vaḍḍhanī;",
  "anya-e1009n0:317_0": "Paññāsahito naro idha,",
  "anya-e1009n0:318_0": "Api sukhānivindati.",
  "anya-e1009n0:319_0": "58.",
  "anya-e1009n0:320_0": "Sabbaññubuddha-pacceka,",
  "anya-e1009n0:321_0": "Catusacca-sutā iti;",
  "anya-e1009n0:322_0": "Catu-buddhesu ekova,",
  "anya-e1009n0:323_0": "Bahussuto naro bhave.",
  "anya-e1009n0:324_0": "59.",
  "anya-e1009n0:325_0": "Lekhacheko vācacheko,",
  "anya-e1009n0:326_0": "Ganthacheko suvācako;",
  "anya-e1009n0:327_0": "Vidhāyakacheko sūro,",
  "anya-e1009n0:328_0": "Niddukkhova sakammani.",
  "anya-e1009n0:329_0": "60.",
  "anya-e1009n0:330_0": "Paññā hi seṭṭhā kusalā vadanti,",
  "anya-e1009n0:331_0": "Nakkhatta-rājāriva tārakānaṃ;",
  "anya-e1009n0:332_0": "Sīlaṃ sirīcāpi satañca dhammo,",
  "anya-e1009n0:333_0": "Anvāyikā paññāvato bhavanti.",
  "anya-e1009n0:334_0": "61.",
  "anya-e1009n0:335_0": "Sevetha buddhe nipuṇe bahussutte,",
  "anya-e1009n0:336_0": "Uggāhako ca paripucchako;",
  "anya-e1009n0:337_0": "Suṇeyya sakkaccaṃ subhāsitāni,",
  "anya-e1009n0:338_0": "Evaṃ karo paññavā hoti macco.",
  "anya-e1009n0:339_0": "62.",
  "anya-e1009n0:340_0": "Vayena yasa-pucchāhi,",
  "anya-e1009n0:341_0": "Tiṭṭha-vāsena yoniso;",
  "anya-e1009n0:342_0": "Sākacchā snehasaṃsevā,",
  "anya-e1009n0:343_0": "Patirūpa-vāsenaca.",
  "anya-e1009n0:344_0": "63.",
  "anya-e1009n0:345_0": "Etāni aṭṭhaṭhānāni,",
  "anya-e1009n0:346_0": "Buddhi-visada-kāraṇā;",
  "anya-e1009n0:347_0": "Yesaṃ etāni sambhonti,",
  "anya-e1009n0:348_0": "Tesaṃ buddhi pabhijjati.",
  "anya-e1009n0:349_0": "64.",
  "anya-e1009n0:349_1": "Cattārome bhikkhave dhammā paññāvuddhiyā saṃvattanti.",
  "anya-e1009n0:349_2": "Katame cattāro.",
  "anya-e1009n0:349_3": "Sappurisasaṃsevo saddhammasavanaṃ yoniso manasikāro dhammānudhamma-",
  "anya-e1009n0:349_4": "paṭipatti.",
  "anya-e1009n0:349_5": "Ime kho bhikkhave cattāro dhammā paññā-",
  "anya-e1009n0:349_6": "vuddhiyā saṃvattantītti.",
  "anya-e1009n0:350_0": "65.",
  "anya-e1009n0:351_0": "Cakkhupasāda-sampanno,",
  "anya-e1009n0:352_0": "Acchimantañca passati;",
  "anya-e1009n0:353_0": "Andhaṃ kāṇaṃ su-passantaṃ,",
  "anya-e1009n0:354_0": "Andho sabbaṃ na passati.",
  "anya-e1009n0:355_0": "66.",
  "anya-e1009n0:356_0": "Passatti passo passantaṃ,",
  "anya-e1009n0:357_0": "A-passantañca passati;",
  "anya-e1009n0:358_0": "A-passanto a-passantaṃ,",
  "anya-e1009n0:359_0": "Passantañca na passati.",
  "anya-e1009n0:360_0": "67.",
  "anya-e1009n0:361_0": "Pākaṭaṃ a-paṭicchannaṃ,",
  "anya-e1009n0:362_0": "Rūpaṃ pasāda-cakkhunā;",
  "anya-e1009n0:363_0": "Nāññaṃ passatti sabbaṃpi,",
  "anya-e1009n0:364_0": "Tathato ñāṇa-cakkhunā.",
  "anya-e1009n0:365_0": "68.",
  "anya-e1009n0:366_0": "Sujanāsujanā sabbe,",
  "anya-e1009n0:367_0": "Guṇenāpi vivekino;",
  "anya-e1009n0:368_0": "Vivekaṃ na samāyanti,",
  "anya-e1009n0:369_0": "A-vivekījanantike.",
  "anya-e1009n0:370_0": "69.",
  "anya-e1009n0:371_0": "Yo ca uppatitaṃ atthaṃ,",
  "anya-e1009n0:372_0": "Na khippamanubujjhati;",
  "anya-e1009n0:373_0": "A-mittavasamanveti,",
  "anya-e1009n0:374_0": "Pacchā ca anutappati.",
  "anya-e1009n0:375_0": "70.",
  "anya-e1009n0:376_0": "Evaṃ mahiddhikā paññā,",
  "anya-e1009n0:377_0": "Nipuṇā sādhucintinī;",
  "anya-e1009n0:378_0": "Diṭṭhadhamma-hitatthāya,",
  "anya-e1009n0:379_0": "Samparāya-sukhāya vā.",
  "anya-e1009n0:380_0": "71.",
  "anya-e1009n0:381_0": "Taṃ balānaṃ balaṃ seṭṭha,",
  "anya-e1009n0:382_0": "Agga paññābalaṃ balaṃ;",
  "anya-e1009n0:383_0": "Paññābalenupatthaddho,",
  "anya-e1009n0:384_0": "Etthaṃ vindati paṇḍitto.",
  "anya-e1009n0:385_0": "72.",
  "anya-e1009n0:386_0": "Yena ñāṇena bujjhanti,",
  "anya-e1009n0:387_0": "Ariyā kata-kiccataṃ;",
  "anya-e1009n0:388_0": "Taṃ ñāṇa-ratanaṃ laddhaṃ,",
  "anya-e1009n0:389_0": "Vāyāmetha jinorasā.",
  "anya-e1009n0:390_0": "73.",
  "anya-e1009n0:391_0": "Paññāratanamālassa,",
  "anya-e1009n0:392_0": "Na ciraṃ vattate bhavo;",
  "anya-e1009n0:393_0": "Khippaṃ dasseti amataṃ,",
  "anya-e1009n0:394_0": "Na ca so rocate bhave.",
  "anya-e1009n0:395_0": "74.",
  "anya-e1009n0:396_0": "Pamādamanuyuñjanti,",
  "anya-e1009n0:397_0": "Bālā dummedhino janā;",
  "anya-e1009n0:398_0": "Appamādañca medhāvī,",
  "anya-e1009n0:399_0": "Dhanaṃ seṭṭhaṃva rakkhati.",
  "anya-e1009n0:400_0": "75.",
  "anya-e1009n0:401_0": "Dhana-puñña-dhī-lābhena,",
  "anya-e1009n0:402_0": "Kālaṃ khiyyati paṇḍito;",
  "anya-e1009n0:403_0": "Kīḷanena ca dummedho,",
  "anya-e1009n0:404_0": "Niddāya kalahena vā.",
  "anya-e1009n0:405_0": "76.",
  "anya-e1009n0:406_0": "Pamādaṃ appamādena,",
  "anya-e1009n0:407_0": "Yadā nūdati paṇḍito;",
  "anya-e1009n0:408_0": "Paññāpāsāda-māruyha,",
  "anya-e1009n0:409_0": "A-soko sokiniṃ pajaṃ,",
  "anya-e1009n0:410_0": "Pabbataṭṭhova bhūmaṭṭhe,",
  "anya-e1009n0:411_0": "Dhīro bāle avekkhati.",
  "anya-e1009n0:412_0": "77.",
  "anya-e1009n0:413_0": "Natti attasamaṃ pemaṃ,",
  "anya-e1009n0:414_0": "Natthi dhaññasamaṃ dhanaṃ;",
  "anya-e1009n0:415_0": "Natthi paññāsamā ābhā,",
  "anya-e1009n0:416_0": "Vuṭṭhi ve paramā sarā.",
  "anya-e1009n0:417_0": "78.",
  "anya-e1009n0:418_0": "Diṭṭhe dhamme ca yo attho,",
  "anya-e1009n0:419_0": "Yo cattho samparāyiko;",
  "anya-e1009n0:420_0": "Atthābhisamayā dhīro,",
  "anya-e1009n0:421_0": "Paṇḍitoti pavuccati.",
  "anya-e1009n0:422_0": "79.",
  "anya-e1009n0:423_0": "Na tena paṇḍito hoti,",
  "anya-e1009n0:424_0": "Yāvatā bahu bhāsati;",
  "anya-e1009n0:425_0": "Khemī a-verī a-bhayo,",
  "anya-e1009n0:426_0": "Paṇḍitotti pavuccati.",
  "anya-e1009n0:427_0": "80.",
  "anya-e1009n0:428_0": "Yamhi saccañca dhammo ca,",
  "anya-e1009n0:429_0": "A-hiṃsā saṃyamo damo;",
  "anya-e1009n0:430_0": "Sa ve vantamalo dhīro,",
  "anya-e1009n0:431_0": "Thero iti pavuccatti.",
  "anya-e1009n0:432_0": "81.",
  "anya-e1009n0:433_0": "Saka-guṇaṃ saka-dosaṃ,",
  "anya-e1009n0:434_0": "Yo jānāti sapaṇḍito;",
  "anya-e1009n0:435_0": "Para-guṇaṃ para-dosaṃ,",
  "anya-e1009n0:436_0": "Yo jānāti sapaṇḍito.",
  "anya-e1009n0:437_0": "82.",
  "anya-e1009n0:438_0": "Sati-vīriya-paññāya,",
  "anya-e1009n0:439_0": "Yo karoti iriyāpathe;",
  "anya-e1009n0:440_0": "So paṇḍito have bhave,",
  "anya-e1009n0:441_0": "Ubhayattha-pariggaho.",
  "anya-e1009n0:442_0": "83.",
  "anya-e1009n0:443_0": "Kataññū vijjā-sampanno,",
  "anya-e1009n0:444_0": "Jātimā dhanavā have;",
  "anya-e1009n0:445_0": "So vicāraṇa-sīlo ca,",
  "anya-e1009n0:446_0": "Niddukkho paṇḍito bhave.",
  "anya-e1009n0:447_0": "Sabbe kammassakā sattā,",
  "anya-e1009n0:448_0": "Kammaṃ satte vibhajjati.",
  "anya-e1009n0:449_0": "84.",
  "anya-e1009n0:450_0": "Yo passati paccakkhatthaṃ,",
  "anya-e1009n0:451_0": "Yo ca saṃsāratthaṃ tesu;",
  "anya-e1009n0:452_0": "Pacchimova pūjanīyo,",
  "anya-e1009n0:453_0": "Ubhayattha-sudiṭṭhattā.",
  "anya-e1009n0:454_0": "85.",
  "anya-e1009n0:455_0": "Appena anavajjena,",
  "anya-e1009n0:456_0": "Santuṭṭho sulabhena ca;",
  "anya-e1009n0:457_0": "Mattaññū subharo hutvā,",
  "anya-e1009n0:458_0": "Careyya paṇḍito naro.",
  "anya-e1009n0:459_0": "86.",
  "anya-e1009n0:460_0": "Attānameva pathamaṃ,",
  "anya-e1009n0:461_0": "Patirūpe nivesaye;",
  "anya-e1009n0:462_0": "Athaññamanusāseyya,",
  "anya-e1009n0:463_0": "Na kilisseyya paṇḍito.",
  "anya-e1009n0:464_0": "87.",
  "anya-e1009n0:465_0": "Uttama-parisāya ve,",
  "anya-e1009n0:466_0": "Utttamaṃ vācamuttamo;",
  "anya-e1009n0:467_0": "Bhaṇeyyākhepa-vitthāraṃ,",
  "anya-e1009n0:468_0": "Sā anagghyā lokattaye.",
  "anya-e1009n0:469_0": "88.",
  "anya-e1009n0:470_0": "Paṇḍitassa subhāsittaṃ,",
  "anya-e1009n0:471_0": "Paṇḍitova sujāniyā;",
  "anya-e1009n0:472_0": "Dummedho taṃ na jānāti,",
  "anya-e1009n0:473_0": "Dhīro dhīraṃ mamāyati.",
  "anya-e1009n0:474_0": "89.",
  "anya-e1009n0:475_0": "Yena kenaci vaṇṇena,",
  "anya-e1009n0:476_0": "Paro labhati rūppanaṃ;",
  "anya-e1009n0:477_0": "Attho vācāya ce hoti,",
  "anya-e1009n0:478_0": "Taṃ na bhāseyya paṇḍito.",
  "anya-e1009n0:479_0": "90.",
  "anya-e1009n0:480_0": "Bhuñjanatthaṃ kathanatthaṃ,",
  "anya-e1009n0:481_0": "Mukhaṃ hotītti no vade;",
  "anya-e1009n0:482_0": "Yaṃvā taṃvā mukhāruḷhaṃ,",
  "anya-e1009n0:483_0": "Vacanaṃ paṇḍito naro.",
  "anya-e1009n0:484_0": "91.",
  "anya-e1009n0:485_0": "Para-sattitto sa-sattiṃ,",
  "anya-e1009n0:486_0": "Dujjāno hi naro mite;",
  "anya-e1009n0:487_0": "Ce jāne saka-sattiṃca,",
  "anya-e1009n0:488_0": "Kā kathā para-sattiyā.",
  "anya-e1009n0:489_0": "92.",
  "anya-e1009n0:490_0": "Katta-guṇaṃ paresaṃ yo,",
  "anya-e1009n0:491_0": "Paṭikaroti paṇḍito;",
  "anya-e1009n0:492_0": "Jānāti so ācikkhati,",
  "anya-e1009n0:493_0": "Na bālo guṇa-māmako.",
  "anya-e1009n0:494_0": "93.",
  "anya-e1009n0:495_0": "Pabhūtaṃ neva kātabbaṃ,",
  "anya-e1009n0:496_0": "Bhavissaṃ neva cintaye;",
  "anya-e1009n0:497_0": "Vattamānena kālena,",
  "anya-e1009n0:498_0": "Vicaranti vicakkhaṇā.",
  "anya-e1009n0:499_0": "94.",
  "anya-e1009n0:500_0": "Dhammesu sati icchitā,",
  "anya-e1009n0:501_0": "Rasesu loṇamicchitaṃ;",
  "anya-e1009n0:502_0": "Rāja-kiccesu amaccaṃ,",
  "anya-e1009n0:503_0": "Sabba-ṭhānesu paṇḍitaṃ.",
  "anya-e1009n0:504_0": "95.",
  "anya-e1009n0:505_0": "Khattiyo seṭṭho jane tasmiṃ,",
  "anya-e1009n0:506_0": "Ye gottapaṭisārino;",
  "anya-e1009n0:507_0": "Vijjā-caraṇa-sampanno,",
  "anya-e1009n0:508_0": "So seṭṭho deva-mānuse.",
  "anya-e1009n0:509_0": "96.",
  "anya-e1009n0:510_0": "Sambuddho dvipadaṃ seṭṭho,",
  "anya-e1009n0:511_0": "Ājānīyo catuppadaṃ;",
  "anya-e1009n0:512_0": "Sussusā seṭṭhā bhariyānaṃ,",
  "anya-e1009n0:513_0": "Yo ca puttānamassavo.",
  "anya-e1009n0:514_0": "97.",
  "anya-e1009n0:515_0": "Sātthako ca a-sammoho,",
  "anya-e1009n0:516_0": "Sappāyo gocaro tathā;",
  "anya-e1009n0:517_0": "Cattārimāni sikkheyyuṃ,",
  "anya-e1009n0:518_0": "Sampajaññābhivaḍḍhakā.",
  "anya-e1009n0:519_0": "98.",
  "anya-e1009n0:520_0": "Paññañca kho a-sussusaṃ,",
  "anya-e1009n0:521_0": "Na koci adhigacchati;",
  "anya-e1009n0:522_0": "Bahussutaṃ anāgamma,",
  "anya-e1009n0:523_0": "Dhammaṭṭhaṃ a-vinibbhajaṃ.",
  "anya-e1009n0:524_0": "99.",
  "anya-e1009n0:525_0": "Adhippāyo sudubbodho,",
  "anya-e1009n0:526_0": "Yasmā vijjati pāḷiyaṃ;",
  "anya-e1009n0:527_0": "Tasmā upaṭṭhahaṃ gaṇhe,",
  "anya-e1009n0:528_0": "Garuṃ garumataṃ vidū.",
  "anya-e1009n0:529_0": "Cāritta-niddesa",
  "anya-e1009n0:530_0": "100.",
  "anya-e1009n0:531_0": "Attā hi attano nātho,",
  "anya-e1009n0:532_0": "Ko hi nātho paro siyā;",
  "anya-e1009n0:533_0": "Attanā hi sudantena,",
  "anya-e1009n0:534_0": "Nāthaṃ labhati dullabhaṃ.",
  "anya-e1009n0:535_0": "101.",
  "anya-e1009n0:536_0": "Attānañce piyaṃ jaññā,",
  "anya-e1009n0:537_0": "Rakkheyya naṃ surakkhitaṃ;",
  "anya-e1009n0:538_0": "Tiṇṇamaññataraṃ yāmaṃ,",
  "anya-e1009n0:539_0": "Paṭijaggeyya paṇḍito.",
  "anya-e1009n0:540_0": "102.",
  "anya-e1009n0:541_0": "Attanā kurute lakkhiṃ,",
  "anya-e1009n0:542_0": "A-lakkhiṃ kurutettanā;",
  "anya-e1009n0:543_0": "Na hi lakkhiṃ a-lakkhiṃ vā,",
  "anya-e1009n0:544_0": "Añño aññassa kārako.",
  "anya-e1009n0:545_0": "103.",
  "anya-e1009n0:546_0": "Na pīḷitā atta-dukkhena dhīrā,",
  "anya-e1009n0:547_0": "Sukhapphalaṃ kammaṃ pariccajanti;",
  "anya-e1009n0:548_0": "Sammohitāvāpi sukhena mattā,",
  "anya-e1009n0:549_0": "Na pāpa-kammañca samācaranti.",
  "anya-e1009n0:550_0": "104.",
  "anya-e1009n0:551_0": "Yo neva nindaṃ nappasaṃsaṃ,",
  "anya-e1009n0:552_0": "Ādiyati garahaṃ nopi pūjaṃ;",
  "anya-e1009n0:553_0": "Sirīca lakkhīca apeti tamhā,",
  "anya-e1009n0:554_0": "Āpo suvuṭṭhīva yathā thalamhā.",
  "anya-e1009n0:555_0": "105.",
  "anya-e1009n0:556_0": "Sādhu dhammaruci rājā,",
  "anya-e1009n0:557_0": "Sādhu paññāṇavā naro;",
  "anya-e1009n0:558_0": "Sādhu mittānama-ddubbho,",
  "anya-e1009n0:559_0": "Pāpassa a-karaṃ sukhaṃ.",
  "anya-e1009n0:560_0": "106.",
  "anya-e1009n0:561_0": "Kalyāṇakārī kalyāṇaṃ,",
  "anya-e1009n0:562_0": "Pāpakārī ca pāpakaṃ;",
  "anya-e1009n0:563_0": "Yādisaṃ vapatte bījaṃ,",
  "anya-e1009n0:564_0": "Tādisaṃ vahate phalaṃ.",
  "anya-e1009n0:565_0": "107.",
  "anya-e1009n0:566_0": "Jīvaṃ paññāya rakkheyya,",
  "anya-e1009n0:567_0": "Dhanaṃ kammena rakkhaye;",
  "anya-e1009n0:568_0": "Evaṃ hyarogo sukhito,",
  "anya-e1009n0:569_0": "Porāṇaka-vaco idaṃ.",
  "anya-e1009n0:570_0": "108.",
  "anya-e1009n0:571_0": "Anupubbena medhāvī,",
  "anya-e1009n0:572_0": "Thokaṃ thokaṃ khaṇe khaṇe;",
  "anya-e1009n0:573_0": "Kammāro rajatasseva,",
  "anya-e1009n0:574_0": "Niddame malamattano.",
  "anya-e1009n0:575_0": "109.",
  "anya-e1009n0:576_0": "Vācānurakkhī manasā susaṃvuto,",
  "anya-e1009n0:577_0": "Kāyena ca nākusalaṃ kayirā;",
  "anya-e1009n0:578_0": "Etetayo kammapathevisodhaye,",
  "anya-e1009n0:579_0": "Ārādhaye maggamisi-ppaveditaṃ.",
  "anya-e1009n0:580_0": "110.",
  "anya-e1009n0:581_0": "A-sante nopaseveyya,",
  "anya-e1009n0:582_0": "Sante seveyya paṇḍito;",
  "anya-e1009n0:583_0": "A-santo nirayaṃ yanti,",
  "anya-e1009n0:584_0": "Santo pāpenti suggatiṃ.",
  "anya-e1009n0:585_0": "111.",
  "anya-e1009n0:586_0": "A-karontopi ce pāpaṃ,",
  "anya-e1009n0:587_0": "Karontaṃ mupasevati;",
  "anya-e1009n0:588_0": "Saṅkiyo hoti pāpasmiṃ,",
  "anya-e1009n0:589_0": "A-vaṇṇo cassa rūhati.",
  "anya-e1009n0:590_0": "112.",
  "anya-e1009n0:591_0": "Saṅghāgato aniṭṭhehi,",
  "anya-e1009n0:592_0": "Ambopi madhurapphalo;",
  "anya-e1009n0:593_0": "Tittapubbova pā eva,",
  "anya-e1009n0:594_0": "Manusso tu sa-jīvako.",
  "anya-e1009n0:595_0": "113.",
  "anya-e1009n0:596_0": "Nihīna-sevito poso,",
  "anya-e1009n0:597_0": "Nihīyati ca sabbadā;",
  "anya-e1009n0:598_0": "Kadāci na ca hāyetha,",
  "anya-e1009n0:599_0": "Tulyasevīpi attanā.",
  "anya-e1009n0:600_0": "114.",
  "anya-e1009n0:601_0": "Vaṇṇa-gandha-rasopeto,",
  "anya-e1009n0:602_0": "Amboyaṃ ahuvā pure;",
  "anya-e1009n0:603_0": "Tameva pūjaṃ labhamāno;",
  "anya-e1009n0:604_0": "Kenambo kaṭukapphalo.",
  "anya-e1009n0:605_0": "115.",
  "anya-e1009n0:606_0": "Pucimanda-parivāro,",
  "anya-e1009n0:607_0": "Ambo te dadhivāhana;",
  "anya-e1009n0:608_0": "Mūlaṃ mūlena saṃsaṭṭhaṃ,",
  "anya-e1009n0:609_0": "Sākhā sākhaṃ nisevare;",
  "anya-e1009n0:610_0": "Asātta-sannivāsena,",
  "anya-e1009n0:611_0": "Tenambo kaṭukapphalo.",
  "anya-e1009n0:612_0": "116.",
  "anya-e1009n0:613_0": "Pāmokkha-bhajanaṃ khippaṃ,",
  "anya-e1009n0:614_0": "Attha-kāmo su-vuḍḍhiyaṃ;",
  "anya-e1009n0:615_0": "Bhaje uttari attanā,",
  "anya-e1009n0:616_0": "Tasmā udeti paṇḍito.",
  "anya-e1009n0:617_0": "117.",
  "anya-e1009n0:618_0": "Kāco kañcana-saṃsaggā,",
  "anya-e1009n0:619_0": "Dhatte māra-katiṃ jutiṃ;",
  "anya-e1009n0:620_0": "Tathā saṃsannidhānena,",
  "anya-e1009n0:621_0": "Mūḷho yāti pavīṇataṃ.",
  "anya-e1009n0:622_0": "118.",
  "anya-e1009n0:623_0": "Kīṭopi sumano-saṅgā,",
  "anya-e1009n0:624_0": "Ārohati sataṃ siro;",
  "anya-e1009n0:625_0": "Asmāpi yāti devatvaṃ,",
  "anya-e1009n0:626_0": "Mahabbhi suppatiṭṭhito.",
  "anya-e1009n0:627_0": "119.",
  "anya-e1009n0:628_0": "Sabbhireva samāsetha,",
  "anya-e1009n0:629_0": "Sabbhi kubbetha sandhavaṃ;",
  "anya-e1009n0:630_0": "Sataṃ saddhammamaññāya,",
  "anya-e1009n0:631_0": "Paññaṃ labhati nāññato.",
  "anya-e1009n0:632_0": "120.",
  "anya-e1009n0:633_0": "Sabbhireva samāsetha,",
  "anya-e1009n0:634_0": "Sabbhi kubbetha sandhavaṃ;",
  "anya-e1009n0:635_0": "Sataṃ saddhammamaññāya,",
  "anya-e1009n0:636_0": "Sabba-dukkhā pamuccatti.",
  "anya-e1009n0:637_0": "121.",
  "anya-e1009n0:638_0": "Sakiṃdeva kulaputta,",
  "anya-e1009n0:639_0": "Sabbhi hoti samāgamo;",
  "anya-e1009n0:640_0": "Sā naṃ saṅgati pāleti,",
  "anya-e1009n0:641_0": "Nāsabbhi bahu saṅgamo.",
  "anya-e1009n0:642_0": "122.",
  "anya-e1009n0:643_0": "Seyyo a-mitto medhāvī,",
  "anya-e1009n0:644_0": "Yañce bālānukampako.",
  "anya-e1009n0:645_0": "123.",
  "anya-e1009n0:646_0": "Sīlavantaṃ paññavantaṃ,",
  "anya-e1009n0:647_0": "Divā nissaya-dāyakaṃ;",
  "anya-e1009n0:648_0": "Bahussutaṃ gavesanto,",
  "anya-e1009n0:649_0": "Bhajeyya attha-māmako.",
  "anya-e1009n0:650_0": "124.",
  "anya-e1009n0:651_0": "Pāpa-mitte vivajjetvā,",
  "anya-e1009n0:652_0": "Bhajeyyuttama-puggalaṃ;",
  "anya-e1009n0:653_0": "Ovāde cassa tiṭṭheyya,",
  "anya-e1009n0:654_0": "Patthento a-calaṃ sukhaṃ.",
  "anya-e1009n0:655_0": "125.",
  "anya-e1009n0:656_0": "Na bhaje pāpake mitte,",
  "anya-e1009n0:657_0": "Na bhaje purisādhame;",
  "anya-e1009n0:658_0": "Bhajetha mittte kalyāṇe,",
  "anya-e1009n0:659_0": "Bhajetha purisuttame.",
  "anya-e1009n0:660_0": "126.",
  "anya-e1009n0:661_0": "Anavajjaṃ mukhamboja,",
  "anya-e1009n0:662_0": "Manavajjā ca bhāratī;",
  "anya-e1009n0:663_0": "Alaṅkatāva sobhante,",
  "anya-e1009n0:664_0": "Kiṃsu te niralaṅkatā.",
  "anya-e1009n0:665_0": "127.",
  "anya-e1009n0:666_0": "Na hi vaṇṇena sampannā,",
  "anya-e1009n0:667_0": "Mañjukā piya-dassinā;",
  "anya-e1009n0:668_0": "Kharā vācā piyā hoti,",
  "anya-e1009n0:669_0": "Asmiṃ loke paramhi ca.",
  "anya-e1009n0:670_0": "128.",
  "anya-e1009n0:671_0": "Nanu passasimaṃ kāḷiṃ,",
  "anya-e1009n0:672_0": "Dubbaṇṇaṃ tilakāhataṃ;",
  "anya-e1009n0:673_0": "Kolilaṃ saṇha-vācena,",
  "anya-e1009n0:674_0": "Bahūnaṃ pāṇinaṃ piyaṃ.",
  "anya-e1009n0:675_0": "129.",
  "anya-e1009n0:676_0": "Tasmā sakhila-vācāya,",
  "anya-e1009n0:677_0": "Manta-bhāṇī anuddhato;",
  "anya-e1009n0:678_0": "Atthaṃ dhammañca dīpeti,",
  "anya-e1009n0:679_0": "Madhuraṃ tassa bhāsitaṃ.",
  "anya-e1009n0:680_0": "130.",
  "anya-e1009n0:681_0": "Tameva vācaṃ bhāseyya,",
  "anya-e1009n0:682_0": "Yā sattānaṃ na tāpaye;",
  "anya-e1009n0:683_0": "Pare ca na vihiṃseyya,",
  "anya-e1009n0:684_0": "Sā ve vācā subhāsitā.",
  "anya-e1009n0:685_0": "131.",
  "anya-e1009n0:686_0": "Piyaṃ vācaṃva bhāseyya,",
  "anya-e1009n0:687_0": "Yā vācā paṭinanditā;",
  "anya-e1009n0:688_0": "Yaṃ anādāya pāpāni;",
  "anya-e1009n0:689_0": "Paresaṃ bhāsate piyaṃ.",
  "anya-e1009n0:690_0": "132.",
  "anya-e1009n0:691_0": "Saccaṃ ve amatā vācā,",
  "anya-e1009n0:692_0": "Esa dhammo sanantano;",
  "anya-e1009n0:693_0": "Sacce atthe ca dhamme ca,",
  "anya-e1009n0:694_0": "Āhu santo patiṭṭhitā.",
  "anya-e1009n0:695_0": "133.",
  "anya-e1009n0:696_0": "Subhāsitañca dhammañca,",
  "anya-e1009n0:697_0": "Piyañca saccameva ca;",
  "anya-e1009n0:698_0": "Catu-aṅgehi sampannaṃ,",
  "anya-e1009n0:699_0": "Vācaṃ bhāseyya paṇḍito.",
  "anya-e1009n0:700_0": "134.",
  "anya-e1009n0:701_0": "Manāpameva bhāseyya,",
  "anya-e1009n0:702_0": "Nāmanāpaṃ kudācanaṃ;",
  "anya-e1009n0:703_0": "Manāpaṃ bhāsamānassa,",
  "anya-e1009n0:704_0": "Siddhaṃ piyosadhaṃ bhave.",
  "anya-e1009n0:705_0": "135.",
  "anya-e1009n0:706_0": "Yaṃ vadeyya taṃ kareyya,",
  "anya-e1009n0:707_0": "Yaṃ na vade na taṃ kare;",
  "anya-e1009n0:708_0": "A-karontaṃ bhāsamānaṃ,",
  "anya-e1009n0:709_0": "Parijānanti paṇḍitā.",
  "anya-e1009n0:710_0": "136.",
  "anya-e1009n0:711_0": "Rahovādaṃ na bhāseyya,",
  "anya-e1009n0:712_0": "Na sammukhā khiṇaṃ bhaṇe;",
  "anya-e1009n0:713_0": "A-taramānova bhaṇeyya,",
  "anya-e1009n0:714_0": "Taramānova no bhaṇe.",
  "anya-e1009n0:715_0": "137.",
  "anya-e1009n0:716_0": "Māvoca pharusaṃ kiñci,",
  "anya-e1009n0:717_0": "Vuttā paṭivadeyyuṃ taṃ;",
  "anya-e1009n0:718_0": "Dukkhā hi sārambhakathā,",
  "anya-e1009n0:719_0": "Paṭidaṇḍā phuseyyuṃ taṃ.",
  "anya-e1009n0:720_0": "138.",
  "anya-e1009n0:721_0": "Saka-yuttaṃ kare kammaṃ,",
  "anya-e1009n0:722_0": "Saka-yuttaṃ vaciṃ bhaṇe;",
  "anya-e1009n0:723_0": "A-yuttake dhanaṃ naṭṭhaṃ,",
  "anya-e1009n0:724_0": "A-yutte jīvitaṃ khaye.",
  "anya-e1009n0:725_0": "139.",
  "anya-e1009n0:726_0": "Ye vuḍḍhamapacāyanti,",
  "anya-e1009n0:727_0": "Narā dhammassa dhakāvidā;",
  "anya-e1009n0:728_0": "Diṭṭhe dhammeva pāsaṃsā,",
  "anya-e1009n0:729_0": "Samparāye ca suggatiṃ.",
  "anya-e1009n0:730_0": "140.",
  "anya-e1009n0:731_0": "Porī-kathaṃ-va bhāseyya,",
  "anya-e1009n0:732_0": "Yuttā kathā hi pūrino;",
  "anya-e1009n0:733_0": "Bhāti-mattañca bhātāti,",
  "anya-e1009n0:734_0": "Pitu-mattaṃ pitā iti.",
  "anya-e1009n0:735_0": "141.",
  "anya-e1009n0:736_0": "Dānañca piya-vajjañca,",
  "anya-e1009n0:737_0": "Attha-cariyā ca yā idha;",
  "anya-e1009n0:738_0": "Samānattatā dhammesa,",
  "anya-e1009n0:739_0": "Tattha tattha yathārahaṃ.",
  "anya-e1009n0:740_0": "142.",
  "anya-e1009n0:741_0": "Sakiṃ vadanti rājāno,",
  "anya-e1009n0:742_0": "Sakiṃṃ samaṇa-brāhmaṇā;",
  "anya-e1009n0:743_0": "Sakiṃva purisā loke,",
  "anya-e1009n0:744_0": "Esadhammo sanantano.",
  "anya-e1009n0:745_0": "143.",
  "anya-e1009n0:746_0": "Eka-vācaṃva dvevācaṃ,",
  "anya-e1009n0:747_0": "Bhaṇeyya anukampako;",
  "anya-e1009n0:748_0": "Taduttari na bhāseyya,",
  "anya-e1009n0:749_0": "Dāsovayyassa santike.",
  "anya-e1009n0:750_0": "144.",
  "anya-e1009n0:751_0": "Tasseva tena pāpiyo,",
  "anya-e1009n0:752_0": "Yo kuddhaṃ paṭikujjhatti;",
  "anya-e1009n0:753_0": "Kuddhaṃ a-paṭikujjhanto,",
  "anya-e1009n0:754_0": "Saṅgāmaṃ jeti dujjayaṃ.",
  "anya-e1009n0:755_0": "145.",
  "anya-e1009n0:756_0": "Ubhinnamatthaṃ carati,",
  "anya-e1009n0:757_0": "Attano ca parassa ca;",
  "anya-e1009n0:758_0": "Paraṃ saṃkupitaṃ ñatvā,",
  "anya-e1009n0:759_0": "Yo sato upasammati.",
  "anya-e1009n0:760_0": "Attānaṃ rakkhanto paraṃ rakkhati,",
  "anya-e1009n0:761_0": "Paraṃ rakkhanto attānaṃ rakkhati.",
  "anya-e1009n0:762_0": "146.",
  "anya-e1009n0:763_0": "Sīla-samādhi-paññānaṃ,",
  "anya-e1009n0:764_0": "Khantī padhāna-kāraṇaṃ;",
  "anya-e1009n0:765_0": "Sabbepi kusalā dhammā,",
  "anya-e1009n0:766_0": "Khantyāyattāva vaḍḍhare.",
  "anya-e1009n0:767_0": "147.",
  "anya-e1009n0:768_0": "Khamā-khagga-karetassa,",
  "anya-e1009n0:769_0": "Dujjano kiṃ karissati;",
  "anya-e1009n0:770_0": "A-tiṇe patito vahni,",
  "anya-e1009n0:771_0": "Sayamevūpasammati.",
  "anya-e1009n0:772_0": "148.",
  "anya-e1009n0:773_0": "Sussusā savaṇañceva,",
  "anya-e1009n0:774_0": "Gahaṇaṃ dhāraṇaṃ tathā;",
  "anya-e1009n0:775_0": "Uhāpohatthaviññāṇaṃ,",
  "anya-e1009n0:776_0": "Tatva-ññāṇañcadhīguṇaṃ.",
  "anya-e1009n0:777_0": "149.",
  "anya-e1009n0:778_0": "Yassete caturo dhammā,",
  "anya-e1009n0:779_0": "Atthi posesu paṇḍita;",
  "anya-e1009n0:780_0": "Saccaṃ dhammo dhīti cāgo,",
  "anya-e1009n0:781_0": "Diṭṭhaṃ so ativattati.",
  "anya-e1009n0:782_0": "150.",
  "anya-e1009n0:783_0": "Vejjo purohito mantī,",
  "anya-e1009n0:784_0": "Vedaññotra catutthako;",
  "anya-e1009n0:785_0": "Pabhāta-kāle daṭṭhabbā,",
  "anya-e1009n0:786_0": "Niccaṃ sva-sīrimicchatā.",
  "anya-e1009n0:787_0": "151.",
  "anya-e1009n0:788_0": "Mittānaṃ santikaṃ gacche,",
  "anya-e1009n0:789_0": "Kāle na rattiyaṃ kisaṃ;",
  "anya-e1009n0:790_0": "Ce bahuṃ bhijje cinitvā,",
  "anya-e1009n0:791_0": "Taṃ mittesu samākare.",
  "anya-e1009n0:792_0": "152.",
  "anya-e1009n0:793_0": "Na paresaṃ vilomāni,",
  "anya-e1009n0:794_0": "Na paresaṃ katākataṃ;",
  "anya-e1009n0:795_0": "Attanova avekkheyya,",
  "anya-e1009n0:796_0": "Katāni a-katāni ca.",
  "anya-e1009n0:797_0": "153.",
  "anya-e1009n0:798_0": "Desa-jāti-pubbe-carā,",
  "anya-e1009n0:799_0": "Anu-carā jano kare;",
  "anya-e1009n0:800_0": "Paresaṃ vedhakaṃ māyaṃ,",
  "anya-e1009n0:801_0": "Taṃ jānitvā sakhaṃ kare.",
  "anya-e1009n0:802_0": "154.",
  "anya-e1009n0:803_0": "Parittaṃ dārumāruyha,",
  "anya-e1009n0:804_0": "Yathā sīde mahaṇṇave;",
  "anya-e1009n0:805_0": "Evaṃ kusītamāgamma,",
  "anya-e1009n0:806_0": "Sādhu-jīvīpi sīdati;",
  "anya-e1009n0:807_0": "Tasmā taṃ parivajjeyya,",
  "anya-e1009n0:808_0": "Kusītaṃ hīna-vīriyaṃ.",
  "anya-e1009n0:809_0": "155.",
  "anya-e1009n0:810_0": "Alasañca pamādo ca,",
  "anya-e1009n0:811_0": "Anuṭṭhānaṃ a-saṃyamo;",
  "anya-e1009n0:812_0": "Niddā tandi ca te chidde,",
  "anya-e1009n0:813_0": "Sabbaso taṃ vivajjaye.",
  "anya-e1009n0:814_0": "156.",
  "anya-e1009n0:815_0": "Cajeyya dummittaṃ bālaṃ,",
  "anya-e1009n0:816_0": "Āsīvisaṃva māṇavo;",
  "anya-e1009n0:817_0": "Bhañjeyya pāpakaṃ kammaṃ,",
  "anya-e1009n0:818_0": "Naḷāgāraṃva kuñjaro.",
  "anya-e1009n0:819_0": "157.",
  "anya-e1009n0:820_0": "Na hi aññañña-cittānaṃ,",
  "anya-e1009n0:821_0": "Itthīnaṃ purisāna vā;",
  "anya-e1009n0:822_0": "Nānāvīkatvā saṃsaggaṃ,",
  "anya-e1009n0:823_0": "Tādisaṃ pica nāsmase.",
  "anya-e1009n0:824_0": "158.",
  "anya-e1009n0:825_0": "Nāsmase kata-pāpamhi,",
  "anya-e1009n0:826_0": "Nāsmase alika-vādine;",
  "anya-e1009n0:827_0": "Nāsmate attatthapaññamhi,",
  "anya-e1009n0:828_0": "Atta-santepi nāsmate.",
  "anya-e1009n0:829_0": "159.",
  "anya-e1009n0:830_0": "Ghatāsanaṃ kuñjaraṃ kaṇha-sappaṃ,",
  "anya-e1009n0:831_0": "Muddhā-bhisittaṃ pamadā ca sabbā;",
  "anya-e1009n0:832_0": "Ete naro niccasato bhajetha,",
  "anya-e1009n0:833_0": "Tesaṃ have dubbidū sabba-bhāvo.",
  "anya-e1009n0:834_0": "160.",
  "anya-e1009n0:835_0": "Itthīnaṃ dujjanāna-ñca,",
  "anya-e1009n0:836_0": "Vissāso no-pa pajjate;",
  "anya-e1009n0:837_0": "Vise siṅgimhi nadiyaṃ,",
  "anya-e1009n0:838_0": "Roge rāja-kulamhi ca.",
  "anya-e1009n0:839_0": "161.",
  "anya-e1009n0:840_0": "Itthi-dhutto surā-dhutto,",
  "anya-e1009n0:841_0": "Akkha-dhutto ca yo naro;",
  "anya-e1009n0:842_0": "Laddhaṃ laddhaṃ vināseti,",
  "anya-e1009n0:843_0": "Taṃ parābhavato mukhaṃ.",
  "anya-e1009n0:844_0": "162.",
  "anya-e1009n0:845_0": "Pāpa-mitto pāpa-sakho,",
  "anya-e1009n0:846_0": "Pāpa-ācāra gocaro;",
  "anya-e1009n0:847_0": "Asmā lokā paramhā ca,",
  "anya-e1009n0:848_0": "Ubhayā dhaṃsate naro.",
  "anya-e1009n0:849_0": "163.",
  "anya-e1009n0:850_0": "Maccherena yasaṃ hataṃ,",
  "anya-e1009n0:851_0": "Kuppanena guṇo hato;",
  "anya-e1009n0:852_0": "Kūṭena nassate saccaṃ,",
  "anya-e1009n0:853_0": "Khuddena dhamma-rakkhanaṃ.",
  "anya-e1009n0:854_0": "164.",
  "anya-e1009n0:855_0": "Akkha-devī dhanāni ca,",
  "anya-e1009n0:856_0": "Vināso hoti āpadā;",
  "anya-e1009n0:857_0": "Ṭhiti hatā pamādo ca,",
  "anya-e1009n0:858_0": "Dvijaṃ bhikkhuñca nassati.",
  "anya-e1009n0:859_0": "165.",
  "anya-e1009n0:860_0": "Pesuññena kulaṃ hataṃ,",
  "anya-e1009n0:861_0": "Mānena hitamattano;",
  "anya-e1009n0:862_0": "Duccaritena mānuso,",
  "anya-e1009n0:863_0": "Daliddāyādaro hato.",
  "anya-e1009n0:864_0": "166.",
  "anya-e1009n0:865_0": "A-mānanā yattha siyā,",
  "anya-e1009n0:866_0": "Santānaṃpi vimānanā;",
  "anya-e1009n0:867_0": "Hīna-sammānanāvāpi,",
  "anya-e1009n0:868_0": "Na tattha vasatiṃ vase.",
  "anya-e1009n0:869_0": "167.",
  "anya-e1009n0:870_0": "Yatthālaso ca dakkho ca,",
  "anya-e1009n0:871_0": "Sūro bhīru ca pūjiyā;",
  "anya-e1009n0:872_0": "Na tattha santo vasanti,",
  "anya-e1009n0:873_0": "A-visesa-kare nare.",
  "anya-e1009n0:874_0": "168.",
  "anya-e1009n0:875_0": "No ce assa sakā-buddhi,",
  "anya-e1009n0:876_0": "Vinayo vā su-sikkhito;",
  "anya-e1009n0:877_0": "Vane andha-mahiṃsova,",
  "anya-e1009n0:878_0": "Careyya bahuko jano.",
  "anya-e1009n0:879_0": "169.",
  "anya-e1009n0:880_0": "Phalaṃ ve kadaliṃ hanti,",
  "anya-e1009n0:881_0": "Phalaṃ veḷuṃ phalaṃ naḷaṃ;",
  "anya-e1009n0:882_0": "Sakkāro kā-purisaṃ hanti,",
  "anya-e1009n0:883_0": "Gabbho assatariṃ yathā.",
  "anya-e1009n0:884_0": "170.",
  "anya-e1009n0:885_0": "Vajjañca vajjato ñatvā,",
  "anya-e1009n0:886_0": "A-vajjañca a-vajjato;",
  "anya-e1009n0:887_0": "Sammādiṭṭhi-samādānā,",
  "anya-e1009n0:888_0": "Sattā gacchantti suggatiṃ.",
  "anya-e1009n0:889_0": "Gharāvāsa-niddesa",
  "anya-e1009n0:890_0": "171.",
  "anya-e1009n0:891_0": "Dukkhaṃ gahabbataṃ sādhu,",
  "anya-e1009n0:892_0": "Saṃvibhajjañca bhojanaṃ;",
  "anya-e1009n0:893_0": "A-hāso attha-lobhesu,",
  "anya-e1009n0:894_0": "Attha-byāpatti abyatho.",
  "anya-e1009n0:895_0": "172.",
  "anya-e1009n0:896_0": "Yodha sītañca uṇhañca,",
  "anya-e1009n0:897_0": "Tiṇā bhiyyo na maññati;",
  "anya-e1009n0:898_0": "Karaṃ purisa-kiccāni,",
  "anya-e1009n0:899_0": "So sukhā na vihāyati.",
  "anya-e1009n0:900_0": "173.",
  "anya-e1009n0:901_0": "Paṇḍito sīla-sampanno,",
  "anya-e1009n0:902_0": "Saṇhā ca paṭibhānavā;",
  "anya-e1009n0:903_0": "Nivāta-vutti atthaddho,",
  "anya-e1009n0:904_0": "Tādiso labhate yasaṃ.",
  "anya-e1009n0:905_0": "174.",
  "anya-e1009n0:906_0": "Uṭṭhānako analaso,",
  "anya-e1009n0:907_0": "Āpadāsu na vedhati;",
  "anya-e1009n0:908_0": "Acchinnavutti medhāvī,",
  "anya-e1009n0:909_0": "Tādiso labhate yasaṃ.",
  "anya-e1009n0:910_0": "175.",
  "anya-e1009n0:911_0": "Saṅgāhako mitta-karo,",
  "anya-e1009n0:912_0": "Vadaññū vītta-maccharo;",
  "anya-e1009n0:913_0": "Netā vi-netā anu-netā,",
  "anya-e1009n0:914_0": "Tādiso labhate yasaṃ.",
  "anya-e1009n0:915_0": "176.",
  "anya-e1009n0:916_0": "Uṭṭhānavako satīmato,",
  "anya-e1009n0:917_0": "Suci-kammassa nisammakārino;",
  "anya-e1009n0:918_0": "Saññatassa dhamma-jīvino,",
  "anya-e1009n0:919_0": "A-ppamattassa yasobhi-vaḍḍhati.",
  "anya-e1009n0:920_0": "177.",
  "anya-e1009n0:921_0": "Dveva tāta padākāni,",
  "anya-e1009n0:922_0": "Yattha sabbaṃ patiṭṭhitaṃ;",
  "anya-e1009n0:923_0": "A-laddhassa ca yo lābho,",
  "anya-e1009n0:924_0": "Laddhassa anurakkhaṇā.",
  "anya-e1009n0:925_0": "178.",
  "anya-e1009n0:926_0": "Catudhā vibhaje bhoge,",
  "anya-e1009n0:927_0": "Paṇḍito gharamāvasaṃ;",
  "anya-e1009n0:928_0": "Ekena bhogaṃ bhuñjeyya,",
  "anya-e1009n0:929_0": "Dvīhi kammaṃ payojaye;",
  "anya-e1009n0:930_0": "Catutthañca nidhāpeyya,",
  "anya-e1009n0:931_0": "Āpadāsu bhavissati.",
  "anya-e1009n0:932_0": "179.",
  "anya-e1009n0:933_0": "Añjanānaṃ khayaṃ disvā,",
  "anya-e1009n0:934_0": "Upacikānañca ācayaṃ;",
  "anya-e1009n0:935_0": "Madhūnañca samāhāraṃ,",
  "anya-e1009n0:936_0": "Paṇḍitto gharamāvase.",
  "anya-e1009n0:937_0": "180.",
  "anya-e1009n0:938_0": "Vibhavaṃ rakkhato laddhaṃ,",
  "anya-e1009n0:939_0": "Parihāni na vijjati;",
  "anya-e1009n0:940_0": "Ārakkhamhi a-santamhi,",
  "anya-e1009n0:941_0": "Laddhaṃ laddhaṃ vinassati.",
  "anya-e1009n0:942_0": "181.",
  "anya-e1009n0:943_0": "Paññā natthi dhanaṃ natthi,",
  "anya-e1009n0:944_0": "Yassa loke na vindati;",
  "anya-e1009n0:945_0": "Putta-dārā na pīyanti,",
  "anya-e1009n0:946_0": "Tassa mittaṃ sukhāvahaṃ.",
  "anya-e1009n0:947_0": "182.",
  "anya-e1009n0:948_0": "Cattāro ca veditabbā,",
  "anya-e1009n0:949_0": "Mittā ceva suhadā ca;",
  "anya-e1009n0:950_0": "Upakāro suhadopi,",
  "anya-e1009n0:951_0": "Samāna-sukha-dukkho ca;",
  "anya-e1009n0:952_0": "Atthakkhāyīnukampako,",
  "anya-e1009n0:953_0": "Tathā mitto veditabbo.",
  "anya-e1009n0:954_0": "183.",
  "anya-e1009n0:955_0": "Bhogā naṭṭhena jiṇṇena,",
  "anya-e1009n0:956_0": "A-mitena ca bhojane;",
  "anya-e1009n0:957_0": "Na tiṭṭhanti ciraṃ disvā,",
  "anya-e1009n0:958_0": "Taṃ paṇḍito ghare vase.",
  "anya-e1009n0:959_0": "184.",
  "anya-e1009n0:960_0": "Ati-sītaṃ ati-uṇhaṃ,",
  "anya-e1009n0:961_0": "Ati-sāyamidaṃ ahu;",
  "anya-e1009n0:962_0": "Iti vissaṭṭha-kammantte,",
  "anya-e1009n0:963_0": "Atthā accenti māṇave.",
  "anya-e1009n0:964_0": "185.",
  "anya-e1009n0:965_0": "Na divā suppa-sīlena,",
  "anya-e1009n0:966_0": "Rattinaṭṭhānadessinā;",
  "anya-e1009n0:967_0": "Niccaṃ mattena soṇḍena,",
  "anya-e1009n0:968_0": "Sakkā āvasituṃ gharaṃ.",
  "anya-e1009n0:969_0": "186.",
  "anya-e1009n0:970_0": "Hananti bhogā dummedhaṃ,",
  "anya-e1009n0:971_0": "No ce pāra-gavesino;",
  "anya-e1009n0:972_0": "Bhoga-taṇhāya dummedho,",
  "anya-e1009n0:973_0": "Hanti aññeva attanaṃ.",
  "anya-e1009n0:974_0": "187.",
  "anya-e1009n0:975_0": "Dujjīvitamajīvimhā,",
  "anya-e1009n0:976_0": "Yesaṃ no na dadāmase;",
  "anya-e1009n0:977_0": "Vijjamānesu bhogesu,",
  "anya-e1009n0:978_0": "Dīpaṃ nā kamha mattano.",
  "anya-e1009n0:979_0": "188.",
  "anya-e1009n0:980_0": "Saṭṭhi-vassa-sahassāni,",
  "anya-e1009n0:981_0": "Paripuṇṇāni sabbaso;",
  "anya-e1009n0:982_0": "Niraye paccamānānaṃ,",
  "anya-e1009n0:983_0": "Kadā anto bhavissati.",
  "anya-e1009n0:984_0": "189.",
  "anya-e1009n0:985_0": "Natthi anto kuto anto,",
  "anya-e1009n0:986_0": "Na anto patidissati;",
  "anya-e1009n0:987_0": "Tadā hi pakataṃ pāpaṃ,",
  "anya-e1009n0:988_0": "Mama tuyhañce mārisā;",
  "anya-e1009n0:989_0": "190.",
  "anya-e1009n0:990_0": "Sohaṃ nūna ito gantā,",
  "anya-e1009n0:991_0": "Yoni laddhāna mānusaṃ;",
  "anya-e1009n0:992_0": "Vadaññū sīla-sampanno,",
  "anya-e1009n0:993_0": "Kāhāmi kusalaṃ bahuṃ.",
  "anya-e1009n0:994_0": "191.",
  "anya-e1009n0:995_0": "Mā gijjhe paccaye macco,",
  "anya-e1009n0:996_0": "Bahu-dosā hi paccayā;",
  "anya-e1009n0:997_0": "Caranto paccaye ñāyā,",
  "anya-e1009n0:998_0": "Ubhayatthāpi vaḍḍhati.",
  "anya-e1009n0:999_0": "192.",
  "anya-e1009n0:1000_0": "A-laddhā vittaṃ tappati,",
  "anya-e1009n0:1001_0": "Pubbe a-samudānitaṃ;",
  "anya-e1009n0:1002_0": "Na pubbe dhanamesissaṃ,",
  "anya-e1009n0:1003_0": "Iti pacchānutappati.",
  "anya-e1009n0:1004_0": "193.",
  "anya-e1009n0:1005_0": "Kūṭavedī pure āsiṃ,",
  "anya-e1009n0:1006_0": "Pisuṇo piṭṭhi-maṃsiko;",
  "anya-e1009n0:1007_0": "Caṇḍo ca pharuso cāpi,",
  "anya-e1009n0:1008_0": "Iti pacchānutappati.",
  "anya-e1009n0:1009_0": "194.",
  "anya-e1009n0:1010_0": "Pāṇātipātī pure āsiṃ,",
  "anya-e1009n0:1011_0": "Luddo cāpi anariyo;",
  "anya-e1009n0:1012_0": "Bhūtānaṃ nānukampiyaṃ,",
  "anya-e1009n0:1013_0": "Iti pacchānutappati.",
  "anya-e1009n0:1014_0": "195.",
  "anya-e1009n0:1015_0": "Bahūsu vata santīsu,",
  "anya-e1009n0:1016_0": "Anāpādāsu itthisu;",
  "anya-e1009n0:1017_0": "Para-dāraṃ asevissaṃ,",
  "anya-e1009n0:1018_0": "Iti pacchānutappati.",
  "anya-e1009n0:1019_0": "196.",
  "anya-e1009n0:1020_0": "Bahumhi tava santamhi,",
  "anya-e1009n0:1021_0": "Anna-pāne upaṭṭhite;",
  "anya-e1009n0:1022_0": "Na pubbe adadaṃ dānaṃ,",
  "anya-e1009n0:1023_0": "Iti pacchānutappati.",
  "anya-e1009n0:1024_0": "197.",
  "anya-e1009n0:1025_0": "Mātaraṃ pitarañcāpi,",
  "anya-e1009n0:1026_0": "Jiṇṇakaṃ gata-yobbanaṃ;",
  "anya-e1009n0:1027_0": "Pahu santo na posissaṃ,",
  "anya-e1009n0:1028_0": "Iti pacchānukappati.",
  "anya-e1009n0:1029_0": "198.",
  "anya-e1009n0:1030_0": "Ācariyamanusatthāraṃ,",
  "anya-e1009n0:1031_0": "Sabba-kāma-rasāharaṃ;",
  "anya-e1009n0:1032_0": "Pitaraṃ atimaññissaṃ,",
  "anya-e1009n0:1033_0": "Iti pacchānutappati.",
  "anya-e1009n0:1034_0": "199.",
  "anya-e1009n0:1035_0": "Samaṇe brāhmaṇe cāpi,",
  "anya-e1009n0:1036_0": "Sīlavante bahussute;",
  "anya-e1009n0:1037_0": "Na pubbe payirupāsissaṃ,",
  "anya-e1009n0:1038_0": "Iti pacchānutappati.",
  "anya-e1009n0:1039_0": "200.",
  "anya-e1009n0:1040_0": "Sādhu hoti tapo ciṇṇo,",
  "anya-e1009n0:1041_0": "Santo ca payirupāsito;",
  "anya-e1009n0:1042_0": "Na pubbeva tapociṇṇo,",
  "anya-e1009n0:1043_0": "Iti pacchānutappati.",
  "anya-e1009n0:1044_0": "201.",
  "anya-e1009n0:1045_0": "Yo ca etāni ṭhānāni,",
  "anya-e1009n0:1046_0": "Yoniso paṭipajjati;",
  "anya-e1009n0:1047_0": "Karaṃ purisa-kiccāni,",
  "anya-e1009n0:1048_0": "Sa pacchā nānutappati.",
  "anya-e1009n0:1049_0": "202.",
  "anya-e1009n0:1050_0": "Na sādhāraṇa-dārassa,",
  "anya-e1009n0:1051_0": "Na bhuñje sādhumekako;",
  "anya-e1009n0:1052_0": "Na seve lokāyatikaṃ,",
  "anya-e1009n0:1053_0": "Netaṃ paññāya vaḍḍhanaṃ.",
  "anya-e1009n0:1054_0": "203.",
  "anya-e1009n0:1055_0": "Sīlavā vatta-sampanno,",
  "anya-e1009n0:1056_0": "A-ppamatto vicakkhaṇo;",
  "anya-e1009n0:1057_0": "Nivātta-vutti atthaddho,",
  "anya-e1009n0:1058_0": "Surato sakhito mudu.",
  "anya-e1009n0:1059_0": "204.",
  "anya-e1009n0:1060_0": "Saṅgahetā ca mittānaṃ,",
  "anya-e1009n0:1061_0": "Saṃvibhāgī vīdhānavā;",
  "anya-e1009n0:1062_0": "Tappeyya anna-pānena,",
  "anya-e1009n0:1063_0": "Sadā samaṇa-brāhmaṇe.",
  "anya-e1009n0:1064_0": "205.",
  "anya-e1009n0:1065_0": "Dhamma-kāmo sutā-dhāro,",
  "anya-e1009n0:1066_0": "Bhaveyya paripucchako;",
  "anya-e1009n0:1067_0": "Sakkaccaṃ payirupāseyya,",
  "anya-e1009n0:1068_0": "Sīlavante bahussutte.",
  "anya-e1009n0:1069_0": "206.",
  "anya-e1009n0:1070_0": "Gharamāvasamānassa,",
  "anya-e1009n0:1071_0": "Gahaṭṭhassa sakaṃ gharaṃ;",
  "anya-e1009n0:1072_0": "Khemā vutti siyā evaṃ,",
  "anya-e1009n0:1073_0": "Evaṃ nu assa saṅgaho.",
  "anya-e1009n0:1074_0": "207.",
  "anya-e1009n0:1075_0": "A-byapajjo siyā evaṃ,",
  "anya-e1009n0:1076_0": "Sacca-vādī ca māṇavo;",
  "anya-e1009n0:1077_0": "Asmā lokā paraṃ lokaṃ,",
  "anya-e1009n0:1078_0": "Evaṃ pecca na socati.",
  "anya-e1009n0:1079_0": "208.",
  "anya-e1009n0:1080_0": "Sukhā matteyyatā loke,",
  "anya-e1009n0:1081_0": "Atho petteyyatā sukhā;",
  "anya-e1009n0:1082_0": "Sukhā sāmaññatā loke,",
  "anya-e1009n0:1083_0": "Atho brahmaññatā sukhā.",
  "anya-e1009n0:1084_0": "209.",
  "anya-e1009n0:1085_0": "Pathavī veḷukaṃ pattaṃ,",
  "anya-e1009n0:1086_0": "Cakkavāḷaṃ sucipphalaṃ;",
  "anya-e1009n0:1087_0": "Sineru vammiko khuddo,",
  "anya-e1009n0:1088_0": "Samuddo pātiko yathā.",
  "anya-e1009n0:1089_0": "210.",
  "anya-e1009n0:1090_0": "Brahmāti mātā-pitaro,",
  "anya-e1009n0:1091_0": "Pubbācariyāti vuccare;",
  "anya-e1009n0:1092_0": "Āhuneyyā ca puttānaṃ,",
  "anya-e1009n0:1093_0": "Pajānamanukampakā.",
  "anya-e1009n0:1094_0": "211.",
  "anya-e1009n0:1095_0": "Tasmā hi ne namaseyya,",
  "anya-e1009n0:1096_0": "Sakkareyya ca paṇḍito;",
  "anya-e1009n0:1097_0": "Annena atho pānena,",
  "anya-e1009n0:1098_0": "Vatthena sayanena ca.",
  "anya-e1009n0:1099_0": "Sādhujana-niddesa",
  "anya-e1009n0:1100_0": "212.",
  "anya-e1009n0:1101_0": "Kāya-kammaṃ suci tesaṃ,",
  "anya-e1009n0:1102_0": "Vācā-kammaṃ anāvilaṃ;",
  "anya-e1009n0:1103_0": "Mano-kammaṃ suci-suddhaṃ,",
  "anya-e1009n0:1104_0": "Tādisā sujanā narā.",
  "anya-e1009n0:1105_0": "213.",
  "anya-e1009n0:1106_0": "Seṭṭha-vittaṃ sutaṃ paññā,",
  "anya-e1009n0:1107_0": "Saddhanaṃ sattadhā hotti;",
  "anya-e1009n0:1108_0": "Saddhā sīlaṃ sutaṃ cāgo,",
  "anya-e1009n0:1109_0": "Paññā ceva hirottappaṃ.",
  "anya-e1009n0:1110_0": "214.",
  "anya-e1009n0:1111_0": "Saddhammāpi ca satteva,",
  "anya-e1009n0:1112_0": "Saddhā hirī ca ottappaṃ;",
  "anya-e1009n0:1113_0": "Bāhussaccaṃ dhiro ceva,",
  "anya-e1009n0:1114_0": "Sati paññā ca iccevaṃ.",
  "anya-e1009n0:1115_0": "215.",
  "anya-e1009n0:1116_0": "Hirī-ottappa-sampannā,",
  "anya-e1009n0:1117_0": "Suktka-dhamma-samāhitā;",
  "anya-e1009n0:1118_0": "Santo sappurisā loke,",
  "anya-e1009n0:1119_0": "Deva-dhammāti vuccare.",
  "anya-e1009n0:1120_0": "216.",
  "anya-e1009n0:1121_0": "Saddho hirimā ottappī,",
  "anya-e1009n0:1122_0": "Vīro pañño sa-gāravo;",
  "anya-e1009n0:1123_0": "Bhabbo āpajjituṃ buddhiṃ,",
  "anya-e1009n0:1124_0": "Virūḷhiñca vipullataṃ.",
  "anya-e1009n0:1125_0": "217.",
  "anya-e1009n0:1126_0": "Yo ve kataññū kata-vedi dhīro,",
  "anya-e1009n0:1127_0": "Kalyāṇa-mitto daḷhaa-bhatto ca hoti;",
  "anya-e1009n0:1128_0": "Dukkhittassa sakkaccaṃ karoti kiccaṃ,",
  "anya-e1009n0:1129_0": "Tathāvidhaṃ sappurisaṃ vadanti.",
  "anya-e1009n0:1130_0": "218.",
  "anya-e1009n0:1131_0": "Mātā-petti-bharaṃ jantuṃ,",
  "anya-e1009n0:1132_0": "Kule jeṭṭhāpacāyinaṃ;",
  "anya-e1009n0:1133_0": "Saṇhaṃ sakhila-sambhāsaṃ,",
  "anya-e1009n0:1134_0": "Pesuṇeyappahāyinaṃ.",
  "anya-e1009n0:1135_0": "219.",
  "anya-e1009n0:1136_0": "Macchera-vinaye yuttaṃ,",
  "anya-e1009n0:1137_0": "Saccaṃ kodhābhituṃ naraṃ;",
  "anya-e1009n0:1138_0": "Taṃ ve devā tāvatiṃsā,",
  "anya-e1009n0:1139_0": "Āhu sappuriso iti.",
  "anya-e1009n0:1140_0": "220.",
  "anya-e1009n0:1141_0": "A-ppamādena maghavā,",
  "anya-e1009n0:1142_0": "Devānaṃ seṭṭhataṃ gato;",
  "anya-e1009n0:1143_0": "A-ppamādaṃ pasaṃsanti,",
  "anya-e1009n0:1144_0": "Pamādo garahito sadā.",
  "anya-e1009n0:1145_0": "221.",
  "anya-e1009n0:1146_0": "Dānaṃ sīlaṃ pariccāgaṃ,",
  "anya-e1009n0:1147_0": "Ājjavaṃ maddavaṃ tapaṃ;",
  "anya-e1009n0:1148_0": "A-kodhaṃ a-vihiṃsañca,",
  "anya-e1009n0:1149_0": "Khantīca a-virodhanaṃ.",
  "anya-e1009n0:1150_0": "222.",
  "anya-e1009n0:1151_0": "Iccete kusale dhamme,",
  "anya-e1009n0:1152_0": "Ṭhite passāmi attani;",
  "anya-e1009n0:1153_0": "Tato me jāyate pīti,",
  "anya-e1009n0:1154_0": "Somanassañcanappakaṃ.",
  "anya-e1009n0:1155_0": "223.",
  "anya-e1009n0:1156_0": "Nanu teyeva santā no,",
  "anya-e1009n0:1157_0": "Sāgarā na kulācalā;",
  "anya-e1009n0:1158_0": "Manaṃpi mariyādaṃ ye,",
  "anya-e1009n0:1159_0": "Saṃvaṭṭepi jahanti no.",
  "anya-e1009n0:1160_0": "224.",
  "anya-e1009n0:1161_0": "Na puppha-gandho paṭivātameti,",
  "anya-e1009n0:1162_0": "Na candanaṃ taggara mallikā vā;",
  "anya-e1009n0:1163_0": "Satañca gandho paṭivātameti,",
  "anya-e1009n0:1164_0": "Sabbā disā sappuriso pavāyati.",
  "anya-e1009n0:1165_0": "225.",
  "anya-e1009n0:1166_0": "Tepi loka-hitā sattā,",
  "anya-e1009n0:1167_0": "Sūriyo candimā api;",
  "anya-e1009n0:1168_0": "Atthaṃ passa gamissanti,",
  "anya-e1009n0:1169_0": "Niyamo kena laṅghate.",
  "anya-e1009n0:1170_0": "226.",
  "anya-e1009n0:1171_0": "Satthā deva-manussānaṃ,",
  "anya-e1009n0:1172_0": "Vasī sopi munissaro;",
  "anya-e1009n0:1173_0": "Gatova nibbutiṃ sabbe,",
  "anya-e1009n0:1174_0": "Saṅkhārā na hi sassatā.",
  "anya-e1009n0:1175_0": "227.",
  "anya-e1009n0:1176_0": "Kareyya kusalaṃ sabbaṃ,",
  "anya-e1009n0:1177_0": "Sivaṃ nibbānamāvahaṃ;",
  "anya-e1009n0:1178_0": "Sareyyaa a-niccaṃ khandhaṃ,",
  "anya-e1009n0:1179_0": "Nibbidā-ñāṇa-gocaraṃ.",
  "anya-e1009n0:1180_0": "228.",
  "anya-e1009n0:1181_0": "Yātānuyāyī ca bhavāhi māṇava,",
  "anya-e1009n0:1182_0": "Allañca pāṇiṃ parivajjayassu;",
  "anya-e1009n0:1183_0": "Mā cassu mittesu kadāci dubbhi,",
  "anya-e1009n0:1184_0": "Mā ca vasaṃ a-satīnaṃ gaccha.",
  "anya-e1009n0:1185_0": "229.",
  "anya-e1009n0:1186_0": "A-sandhavaṃ nāpi ca diṭṭha-pubbaṃ,",
  "anya-e1009n0:1187_0": "Yo āsanenāpi nimantayeyya;",
  "anya-e1009n0:1188_0": "Tasseva atthaṃ puriso kareyya,",
  "anya-e1009n0:1189_0": "Yātānuyāyītitamāhupaṇḍitā.",
  "anya-e1009n0:1190_0": "230.",
  "anya-e1009n0:1191_0": "Yassekarattipi ghare vaseyya,",
  "anya-e1009n0:1192_0": "Yatthanna-pānaṃ puriso labheyya;",
  "anya-e1009n0:1193_0": "Na tassa pāpaṃ manasāpi cinteyya,",
  "anya-e1009n0:1194_0": "A-dubbha-pāṇi dahate mitta-dubbho.",
  "anya-e1009n0:1195_0": "Tatīya sādhunara",
  "anya-e1009n0:1196_0": "231.",
  "anya-e1009n0:1197_0": "Yassa rukkhassa chāyāya,",
  "anya-e1009n0:1198_0": "Nisīdeyya sayeyya vā;",
  "anya-e1009n0:1199_0": "Na tassa sākhaṃ bhañjeyya,",
  "anya-e1009n0:1200_0": "Mitta-dubbho hi pāpako.",
  "anya-e1009n0:1201_0": "Catuttha sādhunara",
  "anya-e1009n0:1202_0": "232.",
  "anya-e1009n0:1203_0": "Puṇṇaṃpi ce maṃ pathaviṃ dhanena,",
  "anya-e1009n0:1204_0": "Dajjitthiyā puriso sammatāya;",
  "anya-e1009n0:1205_0": "Saddhā khaṇaṃ atimaññeyya taṃpi,",
  "anya-e1009n0:1206_0": "Tāsaṃ vasaṃ a-satīnaṃ na gacche.",
  "anya-e1009n0:1207_0": "233.",
  "anya-e1009n0:1208_0": "Evaṃ kho yātaṃ anuyāyī hoti,",
  "anya-e1009n0:1209_0": "Allañca pāṇiṃ dahate punevaṃ;",
  "anya-e1009n0:1210_0": "A-satī ca sā so pana mittaṃ-dubbho,",
  "anya-e1009n0:1211_0": "So dhammiko hohi jahassu a-dhammaṃ.",
  "anya-e1009n0:1212_0": "Kāyakhamanīya-niddesa",
  "anya-e1009n0:1213_0": "234.",
  "anya-e1009n0:1214_0": "Abhivādana-sīlissa,",
  "anya-e1009n0:1215_0": "Niccaṃ vuḍḍhāpacāyino;",
  "anya-e1009n0:1216_0": "Cattāro dhammā vaḍḍhanti,",
  "anya-e1009n0:1217_0": "Āyu vaṇṇo sukhaṃ balaṃ.",
  "anya-e1009n0:1218_0": "235.",
  "anya-e1009n0:1218_1": "Pañcime bhikkhave dhammā āyussā,",
  "anya-e1009n0:1218_2": "katame pañca. Sappāya-",
  "anya-e1009n0:1218_3": "kārī hoti.",
  "anya-e1009n0:1218_4": "Sappāyeca mattaṃ jānāti.",
  "anya-e1009n0:1218_5": "Pariṇattabhojī ca hoti. Kāla- cārī ca, brahma- cārīca.",
  "anya-e1009n0:1218_6": "Ime kho bhikkhave pañca dhammā āyussāti.",
  "anya-e1009n0:1219_0": "236.",
  "anya-e1009n0:1219_1": "Pañcime bhikkhave dhammā āyussā,",
  "anya-e1009n0:1219_2": "katame pañca. Sappāya-",
  "anya-e1009n0:1219_3": "kārī hoti.",
  "anya-e1009n0:1219_4": "Sappāyeca mattaṃ jānāti.",
  "anya-e1009n0:1219_5": "Pariṇatabhojīcahoti. Sīlavāca,",
  "anya-e1009n0:1219_6": "kalyāṇa mittoca.",
  "anya-e1009n0:1219_7": "Ime kho bhikkhave pañca dhammā āyussāti.",
  "anya-e1009n0:1220_0": "237.",
  "anya-e1009n0:1221_0": "Pañca-sīlaṃ samādāya,",
  "anya-e1009n0:1222_0": "Samaṃ katvā dine dine;",
  "anya-e1009n0:1223_0": "Satimā paññavā hutvā,",
  "anya-e1009n0:1224_0": "Care sabbiriyāpathe.",
  "anya-e1009n0:1225_0": "238.",
  "anya-e1009n0:1225_1": "Pañcime bhikkhave caṅkame ānisaṃsā,",
  "anya-e1009n0:1225_2": "katame pañca,",
  "anya-e1009n0:1225_3": "addhānakkhamo hoti.",
  "anya-e1009n0:1225_4": "Padhānakkhamo hoti.",
  "anya-e1009n0:1225_5": "Appābādho hoti.",
  "anya-e1009n0:1225_6": "Asitaṃpītaṃkhāyitaṃsāyitaṃ sammā pariṇāmaṃ gacchati.",
  "anya-e1009n0:1225_7": "Caṅkamādhigato samādhi ciraṭṭhitiko hoti.",
  "anya-e1009n0:1225_8": "Imekho bhikkhave pañca caṅkame āni saṃsāti.",
  "anya-e1009n0:1226_0": "239.",
  "anya-e1009n0:1227_0": "Parissāvana-dānañca,",
  "anya-e1009n0:1228_0": "Āvāsa-dānameva ca;",
  "anya-e1009n0:1229_0": "Gilāna-vatthu-dānañca,",
  "anya-e1009n0:1230_0": "Dātabbaṃ manujādhipa.",
  "anya-e1009n0:1231_0": "240.",
  "anya-e1009n0:1232_0": "Kātabbaṃ jiṇṇakāvāsaṃ,",
  "anya-e1009n0:1233_0": "Paṭisaṅkharaṇaṃ tathā;",
  "anya-e1009n0:1234_0": "Pañca-sīla-samādānaṃ,",
  "anya-e1009n0:1235_0": "Katvā taṃ sādhu-rakkhitaṃ;",
  "anya-e1009n0:1236_0": "Uposathopavāso ca,",
  "anya-e1009n0:1237_0": "Kātabboposathe iti.",
  "anya-e1009n0:1238_0": "241.",
  "anya-e1009n0:1239_0": "Ati-bhottā roga-mūlaṃ,",
  "anya-e1009n0:1240_0": "Āyukkhayaṃ karoti ve;",
  "anya-e1009n0:1241_0": "Tasmā taṃ ati-bhuttiṃva,",
  "anya-e1009n0:1242_0": "Parihareyya paṇḍito.",
  "anya-e1009n0:1243_0": "242.",
  "anya-e1009n0:1244_0": "A-jiṇṇe bhojanaṃ visaṃ,",
  "anya-e1009n0:1245_0": "Dulladdhe a-vicārake;",
  "anya-e1009n0:1246_0": "Jiṇṇe su-laddhe vicāre,",
  "anya-e1009n0:1247_0": "Na vajjaṃ sabba-bhojanaṃ.",
  "anya-e1009n0:1248_0": "243.",
  "anya-e1009n0:1249_0": "Cattāro pañca ālope,",
  "anya-e1009n0:1250_0": "Ābhutvā udakaṃ pive;",
  "anya-e1009n0:1251_0": "Alaṃ phāsu-vihārāya;",
  "anya-e1009n0:1252_0": "Pahitattassa bhikkhuno.",
  "anya-e1009n0:1253_0": "244.",
  "anya-e1009n0:1254_0": "Manujassa sadā satimato,",
  "anya-e1009n0:1255_0": "Mattaṃ jānato laddha-bhojanaṃ;",
  "anya-e1009n0:1256_0": "Tanukassa bhavanti vedanā,",
  "anya-e1009n0:1257_0": "Sanikaṃ jīrati āyu pālayaṃ.",
  "anya-e1009n0:1258_0": "245.",
  "anya-e1009n0:1259_0": "Garūnaṃ aḍḍha-sohiccaṃ,",
  "anya-e1009n0:1260_0": "Lahūnaṃ nāti-kittiyā;",
  "anya-e1009n0:1261_0": "Mattā-pamāṇaṃ niddiṭṭhaṃ,",
  "anya-e1009n0:1262_0": "Sukhaṃ jīrati tāvatā.",
  "anya-e1009n0:1263_0": "246.",
  "anya-e1009n0:1264_0": "Toyābhāve pipāsattā,",
  "anya-e1009n0:1265_0": "Khaṇā pāṇehi muccate;",
  "anya-e1009n0:1266_0": "Tasmā sabbāsuvatthāsu,",
  "anya-e1009n0:1267_0": "Deyyaṃ vāriṃ pipāsaye.",
  "anya-e1009n0:1268_0": "247.",
  "anya-e1009n0:1269_0": "Sītodakaṃ payo khuddaṃ,",
  "anya-e1009n0:1270_0": "Ghatamekekaso dviso;",
  "anya-e1009n0:1271_0": "Tisso samaggamatha vā,",
  "anya-e1009n0:1272_0": "Page pitaṃ yuvattadaṃ.",
  "anya-e1009n0:1273_0": "248.",
  "anya-e1009n0:1274_0": "Annaṃ brahmā rase viṇhu,",
  "anya-e1009n0:1275_0": "Bhutte ceva mahesaro;",
  "anya-e1009n0:1276_0": "Evaṃ ñatvātu yo bhuñje,",
  "anya-e1009n0:1277_0": "Anna-dosaṃ na limpate.",
  "anya-e1009n0:1278_0": "249.",
  "anya-e1009n0:1279_0": "Kattikassantimo bhāgo,",
  "anya-e1009n0:1280_0": "Yaṃ cādo miga-māsajo;",
  "anya-e1009n0:1281_0": "Tāvubho yama-dāṭhākhyo,",
  "anya-e1009n0:1282_0": "Laghvāhārova jīvati.",
  "anya-e1009n0:1283_0": "250.",
  "anya-e1009n0:1284_0": "Satthānukula-cariyā,",
  "anya-e1009n0:1285_0": "Cittaññāvasavattinā;",
  "anya-e1009n0:1286_0": "Buddhi-rakkhilitatthena,",
  "anya-e1009n0:1287_0": "Paripuṇṇaṃ rasāyanaṃ.",
  "anya-e1009n0:1288_0": "250.",
  "anya-e1009n0:1289_0": "A-jātiyā a-jātānaṃ,",
  "anya-e1009n0:1290_0": "Jātānaṃ vinivattiyā;",
  "anya-e1009n0:1291_0": "Rogānaṃ yo vidhi diṭṭho,",
  "anya-e1009n0:1292_0": "Taṃ sukhatthī samācare.",
  "anya-e1009n0:1293_0": "252.",
  "anya-e1009n0:1294_0": "Ārogyaṃ paramā lābhā,",
  "anya-e1009n0:1295_0": "Santuṭṭhi paramaṃ dhanaṃ;",
  "anya-e1009n0:1296_0": "Vissāsā paramā ñāti,",
  "anya-e1009n0:1297_0": "Nibbānaṃ paramaṃ sukhaṃ.",
  "anya-e1009n0:1298_0": "Pakiṇṇaka-niddesa",
  "anya-e1009n0:1299_0": "253.",
  "anya-e1009n0:1300_0": "Kumudaṃ ko pabodhayi,",
  "anya-e1009n0:1301_0": "Nātho ravindu paṇḍito;",
  "anya-e1009n0:1302_0": "Kamalaṃ ko kumudaṃ ko,",
  "anya-e1009n0:1303_0": "Narapaṃ ko pabodhayi.",
  "anya-e1009n0:1304_0": "254.",
  "anya-e1009n0:1305_0": "Cittena niyyati loko,",
  "anya-e1009n0:1306_0": "Cittena parikassati;",
  "anya-e1009n0:1307_0": "Cittassa eka-dhammassa,",
  "anya-e1009n0:1308_0": "Sabbeva vasamanvagū.",
  "anya-e1009n0:1309_0": "255.",
  "anya-e1009n0:1310_0": "Samaṇo rājānurājā,",
  "anya-e1009n0:1311_0": "Senāpati mahā-matto;",
  "anya-e1009n0:1312_0": "Dhammaṭṭho paṇḍito disvā,",
  "anya-e1009n0:1313_0": "Paccakkhatthaṃ na kāriyā.",
  "anya-e1009n0:1314_0": "256.",
  "anya-e1009n0:1315_0": "Dīpo nava-disaṃ tejo,",
  "anya-e1009n0:1316_0": "Na heṭṭhā ca tathā sakaṃ;",
  "anya-e1009n0:1317_0": "Para-vajjaṃ vidū passe,",
  "anya-e1009n0:1318_0": "Saka-vajjaṃpi passatu.",
  "anya-e1009n0:1319_0": "257.",
  "anya-e1009n0:1320_0": "Sa-phalaṃ paṇḍito loke,",
  "anya-e1009n0:1321_0": "Sa-kāraṇaṃ vacaṃ bhaṇe;",
  "anya-e1009n0:1322_0": "A-kāraṇaṃphalaṃ bālo,",
  "anya-e1009n0:1323_0": "Idaṃ ubhaya-lakkhaṇaṃ.",
  "anya-e1009n0:1324_0": "258.",
  "anya-e1009n0:1325_0": "Tassa vācāya jāneyya,",
  "anya-e1009n0:1326_0": "Kuṭilaṃ bāla-paṇḍitaṃ;",
  "anya-e1009n0:1327_0": "Vācā-rūpaṃ mittaṃ kare,",
  "anya-e1009n0:1328_0": "Vācā-rūpaṃ dhuvaṃ jahe.",
  "anya-e1009n0:1329_0": "259.",
  "anya-e1009n0:1330_0": "Duccintitassa cintā ca,",
  "anya-e1009n0:1331_0": "Dubbhāsitassa bhāsanā;",
  "anya-e1009n0:1332_0": "Dukkammassa katañcāti,",
  "anya-e1009n0:1333_0": "Etaṃ bālassa lakkhaṇaṃ.",
  "anya-e1009n0:1334_0": "260.",
  "anya-e1009n0:1335_0": "Su-cintitassa cintā ca,",
  "anya-e1009n0:1336_0": "Su-bhāsitassa bhāsanā;",
  "anya-e1009n0:1337_0": "Su-kammassa katañcāti,",
  "anya-e1009n0:1338_0": "Etaṃ dhīrassa lakkhaṇaṃ.",
  "anya-e1009n0:1339_0": "261.",
  "anya-e1009n0:1340_0": "A-nayaṃ nayati dummedho,",
  "anya-e1009n0:1341_0": "A-dhurāyaṃ ni-yuñjati;",
  "anya-e1009n0:1342_0": "Dunnayo seyyaso hoti,",
  "anya-e1009n0:1343_0": "Sammā vutto pakuppati;",
  "anya-e1009n0:1344_0": "Vinayaṃ so na jānāti,",
  "anya-e1009n0:1345_0": "Sādhu tassa a-dassanaṃ.",
  "anya-e1009n0:1346_0": "262.",
  "anya-e1009n0:1347_0": "Nayaṃ nayati medhāvī,",
  "anya-e1009n0:1348_0": "A-dhurāyaṃ na yuñjati;",
  "anya-e1009n0:1349_0": "Su-nayo seyyaso hoti,",
  "anya-e1009n0:1350_0": "Sammā vutto na kuppati;",
  "anya-e1009n0:1351_0": "Vinayaṃ so pajānāti,",
  "anya-e1009n0:1352_0": "Sādhu tena samāgamo.",
  "anya-e1009n0:1353_0": "263.",
  "anya-e1009n0:1354_0": "A-nāyakā vinassanti,",
  "anya-e1009n0:1355_0": "Nassanti bahu-nāyakā;",
  "anya-e1009n0:1356_0": "Thī-nāyakā vinassanti,",
  "anya-e1009n0:1357_0": "Nassanti susu-nāyakā.",
  "anya-e1009n0:1358_0": "264.",
  "anya-e1009n0:1359_0": "Jeṭṭho kammesu nīcānaṃ,",
  "anya-e1009n0:1360_0": "Jānaṃjānaṃva ācare;",
  "anya-e1009n0:1361_0": "A-jānevaṃ kare jānaṃ,",
  "anya-e1009n0:1362_0": "Nīco eti bhayaṃ piyaṃ.",
  "anya-e1009n0:1363_0": "265.",
  "anya-e1009n0:1364_0": "Kammaṃ dujjana-sāruppaṃ,",
  "anya-e1009n0:1365_0": "Dudhā sujana-sāruppaṃ;",
  "anya-e1009n0:1366_0": "Dujjanaṃ tesu dukkamme,",
  "anya-e1009n0:1367_0": "Su-kamme sujanaṃ icche.",
  "anya-e1009n0:1368_0": "266.",
  "anya-e1009n0:1369_0": "Paṇḍito verī bālo ca,",
  "anya-e1009n0:1370_0": "Dujjayo bāla-verito;",
  "anya-e1009n0:1371_0": "Paṇḍitaṃ-verī pamādena,",
  "anya-e1009n0:1372_0": "Na taṃ jayo hi sabbadā.",
  "anya-e1009n0:1373_0": "267.",
  "anya-e1009n0:1374_0": "Guyhassa hi guyhameva sādhu,",
  "anya-e1009n0:1375_0": "Na hi guyhassa pasatthamāvi-kammaṃ;",
  "anya-e1009n0:1376_0": "A-nipphannatāya saheyya dhīro,",
  "anya-e1009n0:1377_0": "Nipphannatthova yathā-sukhaṃ bhaṇeyya.",
  "anya-e1009n0:1378_0": "268.",
  "anya-e1009n0:1379_0": "Guyhamatthaṃ na vivareyya,",
  "anya-e1009n0:1380_0": "Rakkheyya naṃ yathā nidhiṃ;",
  "anya-e1009n0:1381_0": "Na hī pātukato sādhu,",
  "anya-e1009n0:1382_0": "Guyho attho pajānatā.",
  "anya-e1009n0:1383_0": "269.",
  "anya-e1009n0:1384_0": "Thiyā guyhaṃ na saṃseyya,",
  "anya-e1009n0:1385_0": "A-mittassa ca paṇḍito;",
  "anya-e1009n0:1386_0": "Yo cāmisena saṃhīro,",
  "anya-e1009n0:1387_0": "Hadaya-ttheno ca yo naro.",
  "anya-e1009n0:1388_0": "270.",
  "anya-e1009n0:1389_0": "Vivicca bhāseyya divā rahassaṃ,",
  "anya-e1009n0:1390_0": "Rattiṃ giraṃ nāti-velaṃ pamuñce;",
  "anya-e1009n0:1391_0": "Upassutikā hi suṇanti mantaṃ,",
  "anya-e1009n0:1392_0": "Tasmā hi manto khippamupeti bhedaṃ.",
  "anya-e1009n0:1393_0": "271.",
  "anya-e1009n0:1394_0": "Na pakāsati guyhaṃ yo,",
  "anya-e1009n0:1395_0": "So guyhaṃ paṭiguyhati;",
  "anya-e1009n0:1396_0": "Bhayesu na jahe kicce,",
  "anya-e1009n0:1397_0": "Su-mittonucaro bhave.",
  "anya-e1009n0:1398_0": "272.",
  "anya-e1009n0:1399_0": "Karoti dukkaraṃ sādhuṃ,",
  "anya-e1009n0:1400_0": "Ujuṃ khamati dukkhamaṃ;",
  "anya-e1009n0:1401_0": "Duddadaṃ sāmaṃ dadāti,",
  "anya-e1009n0:1402_0": "Yo su-mitto have bhave.",
  "anya-e1009n0:1403_0": "273.",
  "anya-e1009n0:1404_0": "Piya-vācā sadā mitto,",
  "anya-e1009n0:1405_0": "Piya-vatthuṃ na yācanā;",
  "anya-e1009n0:1406_0": "Icchāgatena dānena,",
  "anya-e1009n0:1407_0": "Su-daḷho su-ppiyo have;",
  "anya-e1009n0:1408_0": "Tadaṅgato ca hīnena,",
  "anya-e1009n0:1409_0": "A-ppiyo bhijjano bhave.",
  "anya-e1009n0:1410_0": "274.",
  "anya-e1009n0:1411_0": "Dehīti yācane hirī,",
  "anya-e1009n0:1412_0": "Sirī ca kāya-devatā;",
  "anya-e1009n0:1413_0": "Palāyanti siricchito,",
  "anya-e1009n0:1414_0": "Na yāce para-santakaṃ.",
  "anya-e1009n0:1415_0": "275.",
  "anya-e1009n0:1416_0": "Svāno laddhāna nimmaṃsaṃ,",
  "anya-e1009n0:1417_0": "Aṭṭhiṃ tuṭṭho pamodati;",
  "anya-e1009n0:1418_0": "Sakantikaṃ migaṃ sīho,",
  "anya-e1009n0:1419_0": "Hitvā hatthiṃnudhāvati.",
  "anya-e1009n0:1420_0": "276.",
  "anya-e1009n0:1421_0": "Evaṃ chandānurūpena,",
  "anya-e1009n0:1422_0": "Jano āsīsate phalaṃ;",
  "anya-e1009n0:1423_0": "Mahā chandā mahantaṃva,",
  "anya-e1009n0:1424_0": "Hīnaṃva hīna-chandakā.",
  "anya-e1009n0:1425_0": "277.",
  "anya-e1009n0:1426_0": "Nānā-chandā mahārāja,",
  "anya-e1009n0:1427_0": "Ekāgāre vasāmase;",
  "anya-e1009n0:1428_0": "Ahaṃ gāma-varaṃ icche,",
  "anya-e1009n0:1429_0": "Brāhmaṇī ca gavaṃ sataṃ.",
  "anya-e1009n0:1430_0": "278.",
  "anya-e1009n0:1431_0": "Putto ca ājañña-rathaṃ,",
  "anya-e1009n0:1432_0": "Kaññā ca maṇi-kuṇḍalaṃ;",
  "anya-e1009n0:1433_0": "Yā cesā puṇṇakā jammī,",
  "anya-e1009n0:1434_0": "Ujukkhalaṃbhi-kaṅkhati.",
  "anya-e1009n0:1435_0": "279.",
  "anya-e1009n0:1436_0": "Ṭhānaṃ mitte dhane kamme,",
  "anya-e1009n0:1437_0": "Satussāhe su-labbhitaṃ;",
  "anya-e1009n0:1438_0": "Taṃ daḷhaṃ dukkaraṃ kare,",
  "anya-e1009n0:1439_0": "Paññā-sati-samādhinā.",
  "anya-e1009n0:1440_0": "280.",
  "anya-e1009n0:1441_0": "Bhesajje vihite suddha,",
  "anya-e1009n0:1442_0": "Buddhādi-ratanattaye;",
  "anya-e1009n0:1443_0": "Pasādamācare niccaṃ,",
  "anya-e1009n0:1444_0": "Sajjane sa-guṇepi ca.",
  "anya-e1009n0:1445_0": "281.",
  "anya-e1009n0:1446_0": "Rājā raṭṭhena dhātuso,",
  "anya-e1009n0:1447_0": "Bālo pāpehi dummano,",
  "anya-e1009n0:1448_0": "Alaṅkārena itthīpi,",
  "anya-e1009n0:1449_0": "Kāmehi ca na tappati.",
  "anya-e1009n0:1450_0": "282.",
  "anya-e1009n0:1451_0": "Appiccho ca dhutaṅgena,",
  "anya-e1009n0:1452_0": "Āraddho vīriyena hi;",
  "anya-e1009n0:1453_0": "Visārado parisāya,",
  "anya-e1009n0:1454_0": "Pariccāgena dāyako;",
  "anya-e1009n0:1455_0": "Savanena su-dhammaṃpi,",
  "anya-e1009n0:1456_0": "Na tappativa paṇḍito.",
  "anya-e1009n0:1457_0": "283.",
  "anya-e1009n0:1458_0": "Jeṭṭhassa sitaṃ hasitaṃ,",
  "anya-e1009n0:1459_0": "Majjhassa madhurassaraṃ;",
  "anya-e1009n0:1460_0": "Loke aṃsa-siro-kampaṃ,",
  "anya-e1009n0:1461_0": "Jammassa apa-hassitaṃ;",
  "anya-e1009n0:1462_0": "Etesaṃ ati-hassitaṃ,",
  "anya-e1009n0:1463_0": "Hāso hoti yathākkamaṃ.",
  "anya-e1009n0:1464_0": "284.",
  "anya-e1009n0:1465_0": "Natthi duṭṭhe nayo atthi,",
  "anya-e1009n0:1466_0": "Na dhammo na su-bhāsitaṃ;",
  "anya-e1009n0:1467_0": "Nikkamaṃ duṭṭhe yuñjeyya,",
  "anya-e1009n0:1468_0": "So hi sabbhiṃ na rañjati.",
  "anya-e1009n0:1469_0": "285.",
  "anya-e1009n0:1470_0": "Dullabhaṃ pakatiṃ vācaṃ,",
  "anya-e1009n0:1471_0": "Dullabho khemako suto;",
  "anya-e1009n0:1472_0": "Dullabhā sadisī jāyā,",
  "anya-e1009n0:1473_0": "Dullabho sa-jano piyo.",
  "anya-e1009n0:1474_0": "286.",
  "anya-e1009n0:1475_0": "Dhajo rathassa paññāṇaṃ,",
  "anya-e1009n0:1476_0": "Dhūmo paññāṇamaggino;",
  "anya-e1009n0:1477_0": "Rājā raṭṭhassa paññāṇaṃ,",
  "anya-e1009n0:1478_0": "Bhattā paññāṇamitthiyā.",
  "anya-e1009n0:1479_0": "287.",
  "anya-e1009n0:1480_0": "Dunnāriyā kulaṃ suddhaṃ,",
  "anya-e1009n0:1481_0": "Putto nassati lālanā;",
  "anya-e1009n0:1482_0": "Samiddhi a-nayā bandhu,",
  "anya-e1009n0:1483_0": "Pavāsā madanā hirī.",
  "anya-e1009n0:1484_0": "288.",
  "anya-e1009n0:1485_0": "Mātā pitā ca puttānaṃ,",
  "anya-e1009n0:1486_0": "Novāde bahu-sāsannaṃ;",
  "anya-e1009n0:1487_0": "Paṇḍitā mātaro appaṃ,",
  "anya-e1009n0:1488_0": "Vadeyyuṃ vajja-dīpanaṃ.",
  "anya-e1009n0:1489_0": "289.",
  "anya-e1009n0:1490_0": "Lāḷaye pañcha-vassāni,",
  "anya-e1009n0:1491_0": "Dasa-vassāni tāḷaye;",
  "anya-e1009n0:1492_0": "Patte tu soḷase vasse,",
  "anya-e1009n0:1493_0": "Puttaṃ mittaṃvadācare.",
  "anya-e1009n0:1494_0": "290.",
  "anya-e1009n0:1495_0": "Lālane dhītaraṃ dosā,",
  "anya-e1009n0:1496_0": "Pālane bahavo guṇā;",
  "anya-e1009n0:1497_0": "Dhītuyā kiriyaṃ niccaṃ,",
  "anya-e1009n0:1498_0": "Passantu suṭṭhu mātaro.",
  "anya-e1009n0:1499_0": "Iti pakiṇṇaka-niddeso nāma",
  "anya-e1009n0:1500_0": "Sattamā paricchedo.",
  "anya-e1009n0:1501_0": "Sīla-niddesa",
  "anya-e1009n0:1502_0": "291.",
  "anya-e1009n0:1503_0": "Pamādaṃ bhayato disvā,",
  "anya-e1009n0:1504_0": "A-ppamādañca khemato;",
  "anya-e1009n0:1505_0": "Bhāvetha aṭṭhaṅgikaṃ maggaṃ,",
  "anya-e1009n0:1506_0": "Esā buddhānusāsanī.",
  "anya-e1009n0:1507_0": "292.",
  "anya-e1009n0:1508_0": "Hīnena brahma-cariyena,",
  "anya-e1009n0:1509_0": "Khattiye upapajjati;",
  "anya-e1009n0:1510_0": "Majjhimena ca devattaṃ,",
  "anya-e1009n0:1511_0": "Uttamena vi-sujjhati.",
  "anya-e1009n0:1512_0": "Ka.",
  "anya-e1009n0:1513_0": "Nagare bandhumatiyā,",
  "anya-e1009n0:1514_0": "Bandhumā nāma khattiyo;",
  "anya-e1009n0:1515_0": "Divase puṇṇamāya so,",
  "anya-e1009n0:1516_0": "Upagacchi uposathaṃ.",
  "anya-e1009n0:1517_0": "Kha.",
  "anya-e1009n0:1518_0": "Ahaṃ tena samayena,",
  "anya-e1009n0:1519_0": "Gumbha-dāsī ahaṃ tahiṃ;",
  "anya-e1009n0:1520_0": "Disvā sa-rājakaṃ senaṃ,",
  "anya-e1009n0:1521_0": "Evāhaṃ cintayiṃ tadā.",
  "anya-e1009n0:1522_0": "Ga.",
  "anya-e1009n0:1523_0": "Rājāpi rajjaṃ chaṭṭetvā,",
  "anya-e1009n0:1524_0": "Upagacchi uposathaṃ;",
  "anya-e1009n0:1525_0": "Sa-phalaṃ nūna taṃ kammaṃ,",
  "anya-e1009n0:1526_0": "Jana-kāyo pamodito.",
  "anya-e1009n0:1527_0": "Gha.",
  "anya-e1009n0:1528_0": "Yoniso paccavekkhitvā,",
  "anya-e1009n0:1529_0": "Duggaccañca daliddataṃ;",
  "anya-e1009n0:1530_0": "Mānasaṃ sampahaṃsitvā,",
  "anya-e1009n0:1531_0": "Upagacchimu posathaṃ.",
  "anya-e1009n0:1532_0": "Ṅa.",
  "anya-e1009n0:1533_0": "Ahaṃ uposathaṃ katvā,",
  "anya-e1009n0:1534_0": "Sammā-sambuddhasāsane;",
  "anya-e1009n0:1535_0": "Tena kammena su-katena,",
  "anya-e1009n0:1536_0": "Tāvatiṃsaṃ agacchahaṃ.",
  "anya-e1009n0:1537_0": "Ca.",
  "anya-e1009n0:1538_0": "Tattha me su-kataṃ byamhaṃ,",
  "anya-e1009n0:1539_0": "Ubbha-yojanamuggataṃ;",
  "anya-e1009n0:1540_0": "Kūṭāgāra-varūpetaṃ,",
  "anya-e1009n0:1541_0": "Mahāsanasu-bhūsitaṃ.",
  "anya-e1009n0:1542_0": "Cha.",
  "anya-e1009n0:1543_0": "Accharā sata-sahassā,",
  "anya-e1009n0:1544_0": "Upatiṭṭhanti maṃ sadā;",
  "anya-e1009n0:1545_0": "Aññe deve atikkamma,",
  "anya-e1009n0:1546_0": "Atirocāmi sabbadā.",
  "anya-e1009n0:1547_0": "Ja.",
  "anya-e1009n0:1548_0": "Catusaṭṭhi-deva-rājūnaṃ,",
  "anya-e1009n0:1549_0": "Mahesittamakārayiṃ;",
  "anya-e1009n0:1550_0": "Tesaṭṭhi-cakkavattinaṃ,",
  "anya-e1009n0:1551_0": "Mahesittamakārayiṃ.",
  "anya-e1009n0:1552_0": "Jha.",
  "anya-e1009n0:1553_0": "Suvaṇṇa-vaṇā hutvāna,",
  "anya-e1009n0:1554_0": "Bhavesu saṃsarāmahaṃ;",
  "anya-e1009n0:1555_0": "Sabbattha pavarā homi,",
  "anya-e1009n0:1556_0": "Uposathassidaṃ phalaṃ.",
  "anya-e1009n0:1557_0": "Ña.",
  "anya-e1009n0:1558_0": "Hatthi-yānaṃ assa-yānaṃ,",
  "anya-e1009n0:1559_0": "Ratha-yānañca sivikaṃ;",
  "anya-e1009n0:1560_0": "Labhāmi sabbametampi,",
  "anya-e1009n0:1561_0": "Uposathassidaṃ phalaṃ.",
  "anya-e1009n0:1562_0": "Ṭa.",
  "anya-e1009n0:1563_0": "Soṇṇa-mayaṃ rūpi-mayaṃ,",
  "anya-e1009n0:1564_0": "Athopi phalikā-mayaṃ;",
  "anya-e1009n0:1565_0": "Lohitaṅga-mayañceva,",
  "anya-e1009n0:1566_0": "Sabbaṃ paṭilabhāmahaṃ.",
  "anya-e1009n0:1567_0": "Ṭha.",
  "anya-e1009n0:1568_0": "Koseyya-kambaliyāni,",
  "anya-e1009n0:1569_0": "Khoma-kappāsikāni ca;",
  "anya-e1009n0:1570_0": "Mahagghāni ca vatthāni,",
  "anya-e1009n0:1571_0": "Sabbaṃ paṭilabhāmahaṃ.",
  "anya-e1009n0:1572_0": "Ḍa.",
  "anya-e1009n0:1573_0": "Annaṃ pānaṃ khādanīyaṃ,",
  "anya-e1009n0:1574_0": "Vatthaṃ senāsanāni ca;",
  "anya-e1009n0:1575_0": "Sabbametaṃ paṭilabhe,",
  "anya-e1009n0:1576_0": "Uposathassidaṃ phalaṃ.",
  "anya-e1009n0:1577_0": "Ḍha.",
  "anya-e1009n0:1578_0": "Vara-gandhañca mālañca,",
  "anya-e1009n0:1579_0": "Cuṇṇakañcha vilepanaṃ;",
  "anya-e1009n0:1580_0": "Sabbametaṃ paṭilabhe,",
  "anya-e1009n0:1581_0": "Uposathassidaṃ phalaṃ.",
  "anya-e1009n0:1582_0": "Ṇa.",
  "anya-e1009n0:1583_0": "Kūṭāgārañca pāsādaṃ,",
  "anya-e1009n0:1584_0": "Maṇḍapaṃ hammiyaṃ guhaṃ;",
  "anya-e1009n0:1585_0": "Sabbametaṃ paṭilabhe,",
  "anya-e1009n0:1586_0": "Uposathassidaṃ phalaṃ.",
  "anya-e1009n0:1587_0": "Ta.",
  "anya-e1009n0:1588_0": "Jātiyā satta-vassāhaṃ,",
  "anya-e1009n0:1589_0": "Pabbajiṃ ana-gāriyaṃ;",
  "anya-e1009n0:1590_0": "Aḍḍha-māse a-sappatte,",
  "anya-e1009n0:1591_0": "Ara hattaṃ apāpuṇiṃ.",
  "anya-e1009n0:1592_0": "Tha.",
  "anya-e1009n0:1593_0": "Kilesā jhāpitā mayhaṃ,",
  "anya-e1009n0:1594_0": "Bhavā sabbe samūhatā;",
  "anya-e1009n0:1595_0": "Sabbāsava-parikkhīṇā,",
  "anya-e1009n0:1596_0": "Natthi dāni puna-bbhavo.",
  "anya-e1009n0:1597_0": "Da.",
  "anya-e1009n0:1598_0": "Eka-navutito kappe,",
  "anya-e1009n0:1599_0": "Yaṃ kammamakariṃ tadā;",
  "anya-e1009n0:1600_0": "Duggatiṃ nābhijānāmi,",
  "anya-e1009n0:1601_0": "Uposathassidaṃ phalaṃ.",
  "anya-e1009n0:1602_0": "Dha.",
  "anya-e1009n0:1603_0": "Svāgataṃ vata me āsi,",
  "anya-e1009n0:1604_0": "Mama buddhassa santike;",
  "anya-e1009n0:1605_0": "Tisso vijjā anu-pattā,",
  "anya-e1009n0:1606_0": "Kataṃ buddhassa sāsanaṃ.",
  "anya-e1009n0:1607_0": "Na.",
  "anya-e1009n0:1608_0": "Paṭisambhidā catasso,",
  "anya-e1009n0:1609_0": "Vimokāpi ca aṭṭhime;",
  "anya-e1009n0:1610_0": "Chaḷābhiññā sacchikatā,",
  "anya-e1009n0:1611_0": "Kataṃ buddhassa sāsanaṃ.",
  "anya-e1009n0:1612_0": "293.",
  "anya-e1009n0:1613_0": "Ñātīnañca piyo hoti,",
  "anya-e1009n0:1614_0": "Mittesu ca virocati;",
  "anya-e1009n0:1615_0": "Kāyassa bhedā su-gatiṃ,",
  "anya-e1009n0:1616_0": "Upapajjati sīlavā.",
  "anya-e1009n0:1617_0": "294.",
  "anya-e1009n0:1618_0": "Nibbānaṃ patthayantena samādinnaṃ,",
  "anya-e1009n0:1619_0": "Pañca-sīlampi adhi-sīlaṃ;",
  "anya-e1009n0:1620_0": "Dasa-sīlampi adhi-sīlameva.",
  "anya-e1009n0:1621_0": "Ka.",
  "anya-e1009n0:1622_0": "Nagare candavatiyā,",
  "anya-e1009n0:1623_0": "Bhaṭako āsahaṃ tadā;",
  "anya-e1009n0:1624_0": "Para-kammāyane yutto,",
  "anya-e1009n0:1625_0": "Pabbajjaṃ na labhāmahaṃ.",
  "anya-e1009n0:1626_0": "Kha.",
  "anya-e1009n0:1627_0": "Mahandhakāra-pihitā,",
  "anya-e1009n0:1628_0": "Tividhaggīhi ḍayhare;",
  "anya-e1009n0:1629_0": "Kena nukho upāyena,",
  "anya-e1009n0:1630_0": "Vi-saṃyutto bhave ahaṃ.",
  "anya-e1009n0:1631_0": "Ga.",
  "anya-e1009n0:1632_0": "Deyyadhammo ca me natthi,",
  "anya-e1009n0:1633_0": "Bhaṭako dukkhito ahaṃ;",
  "anya-e1009n0:1634_0": "Yaṃ nūnāhaṃ pañca-sīlaṃ,",
  "anya-e1009n0:1635_0": "Rakkheyyaṃ paripūrayaṃ.",
  "anya-e1009n0:1636_0": "Gha.",
  "anya-e1009n0:1637_0": "Anomadassissa munino,",
  "anya-e1009n0:1638_0": "Nisabho nāma sāvako;",
  "anya-e1009n0:1639_0": "Tamahaṃ upasaṅkamma,",
  "anya-e1009n0:1640_0": "Pañca-sikkhāpadaggahiṃ.",
  "anya-e1009n0:1641_0": "Ṅa.",
  "anya-e1009n0:1642_0": "Vassa-sata-sahassāni,",
  "anya-e1009n0:1643_0": "Āyu vijjati tāvade;",
  "anya-e1009n0:1644_0": "Tāvatā pañca-sīlāni,",
  "anya-e1009n0:1645_0": "Paripuṇṇāni gopayiṃ.",
  "anya-e1009n0:1646_0": "Ca.",
  "anya-e1009n0:1647_0": "Maccu-kālamhi sampatte,",
  "anya-e1009n0:1648_0": "Devā assāsayanti maṃ;",
  "anya-e1009n0:1649_0": "Ratho sahassa-yutto te,",
  "anya-e1009n0:1650_0": "Mārisassa upaṭṭhito.",
  "anya-e1009n0:1651_0": "Cha.",
  "anya-e1009n0:1652_0": "Vattante carime citte,",
  "anya-e1009n0:1653_0": "Mama sīlaṃ anussariṃ;",
  "anya-e1009n0:1654_0": "Tena kammena su-katena,",
  "anya-e1009n0:1655_0": "Tāvatiṃsaṃ agacchahaṃ.",
  "anya-e1009n0:1656_0": "Ja.",
  "anya-e1009n0:1657_0": "Tiṃsakhattuñca devindo,",
  "anya-e1009n0:1658_0": "Deva-rajjamakārayiṃ;",
  "anya-e1009n0:1659_0": "Dibba-sukhaṃ anubhaviṃ,",
  "anya-e1009n0:1660_0": "Accharāhi purakkhatto.",
  "anya-e1009n0:1661_0": "Jha.",
  "anya-e1009n0:1662_0": "Pañca-sattatikhatttu-ñca,",
  "anya-e1009n0:1663_0": "Cakkavattī ahosahaṃ;",
  "anya-e1009n0:1664_0": "Padesa-rajjaṃ vipulaṃ,",
  "anya-e1009n0:1665_0": "Gaṇanāto a-saṅkhayaṃ.",
  "anya-e1009n0:1666_0": "Ña.",
  "anya-e1009n0:1667_0": "Deva-lokā cavitvāna,",
  "anya-e1009n0:1668_0": "Sukka-mūlena codito;",
  "anya-e1009n0:1669_0": "Pure vesāliyaṃ jāto,",
  "anya-e1009n0:1670_0": "Mahā-kule su-aḍḍhake.",
  "anya-e1009n0:1671_0": "Ṭa.",
  "anya-e1009n0:1672_0": "Vassūpanāyike kāle,",
  "anya-e1009n0:1673_0": "Dibbante jina-sāsane;",
  "anya-e1009n0:1674_0": "Mātā ca me pitā ceva,",
  "anya-e1009n0:1675_0": "Pañca-sikkhāpadaggahuṃ.",
  "anya-e1009n0:1676_0": "Ṭha.",
  "anya-e1009n0:1677_0": "Saha sutvānahaṃ sīlaṃ,",
  "anya-e1009n0:1678_0": "Mama sīlaṃ anussariṃ;",
  "anya-e1009n0:1679_0": "Ekāsane nisīditvā,",
  "anya-e1009n0:1680_0": "Arahattamapāpuṇiṃ.",
  "anya-e1009n0:1681_0": "Ḍa.",
  "anya-e1009n0:1682_0": "Jātiyā pañca-vassena,",
  "anya-e1009n0:1683_0": "Arahattamapāpuṇiṃ;",
  "anya-e1009n0:1684_0": "Upasampādayi buddho,",
  "anya-e1009n0:1685_0": "Guṇamaññāya cakkhumā.",
  "anya-e1009n0:1686_0": "Ḍha.",
  "anya-e1009n0:1687_0": "Paripuṇṇāni gopetvā,",
  "anya-e1009n0:1688_0": "Pañca-sikkhāpadānahaṃ;",
  "anya-e1009n0:1689_0": "A-parimeyyito kappe,",
  "anya-e1009n0:1690_0": "Vinipātaṃ na gacchahaṃ.",
  "anya-e1009n0:1691_0": "Ṇa.",
  "anya-e1009n0:1692_0": "Svāhaṃ yasamanubhaviṃ,",
  "anya-e1009n0:1693_0": "Tesaṃ sīlāna vāhasā;",
  "anya-e1009n0:1694_0": "Kappa-koṭipi kittento,",
  "anya-e1009n0:1695_0": "Kittaye eka-desakaṃ.",
  "anya-e1009n0:1696_0": "Ta.",
  "anya-e1009n0:1697_0": "Pañca-sīlāni gopetvā,",
  "anya-e1009n0:1698_0": "Tayo hetū labhāmahaṃ;",
  "anya-e1009n0:1699_0": "Dīghāyuko mahā-bhogo,",
  "anya-e1009n0:1700_0": "Tikkha-pañño bhavāmahaṃ.",
  "anya-e1009n0:1701_0": "Tha.",
  "anya-e1009n0:1702_0": "Saṃkittento ca sabbesaṃ,",
  "anya-e1009n0:1703_0": "Adhi-mattañca porisaṃ;",
  "anya-e1009n0:1704_0": "Bhavābhave saṃsaritvā,",
  "anya-e1009n0:1705_0": "Ete ṭhāne labhamahaṃ.",
  "anya-e1009n0:1706_0": "Da.",
  "anya-e1009n0:1707_0": "A-parimeyya-sīlesu,",
  "anya-e1009n0:1708_0": "Vattantā jina-sāvakā;",
  "anya-e1009n0:1709_0": "Bhavesu yadi rajjeyyuṃ,",
  "anya-e1009n0:1710_0": "Vipāko kīdiso bhave.",
  "anya-e1009n0:1711_0": "Dha.",
  "anya-e1009n0:1712_0": "Su-ciṇṇaṃ me pañca-sīlaṃ,",
  "anya-e1009n0:1713_0": "Bhaṭakena tapassinā;",
  "anya-e1009n0:1714_0": "Tena sīlenahaṃ ajja,",
  "anya-e1009n0:1715_0": "Mocayiṃ sabba-bandhanā.",
  "anya-e1009n0:1716_0": "Na.",
  "anya-e1009n0:1717_0": "A-parimeyyito kappe,",
  "anya-e1009n0:1718_0": "Pañca-sīlāni gopayiṃ;",
  "anya-e1009n0:1719_0": "Duggatiṃ nābhijānāmi,",
  "anya-e1009n0:1720_0": "Pañca-sīlānidaṃ phalaṃ.",
  "anya-e1009n0:1721_0": "Pa.",
  "anya-e1009n0:1722_0": "Paṭisambhidā catasso,",
  "anya-e1009n0:1723_0": "Vimokkhāpi ca aṭṭhime;",
  "anya-e1009n0:1724_0": "Chaḷābhiññā sacchikatā,",
  "anya-e1009n0:1725_0": "Kataṃ buddhassa sāsanaṃ.",
  "anya-e1009n0:1726_0": "Ka.",
  "anya-e1009n0:1727_0": "Taṃ namassanti te vijjā,",
  "anya-e1009n0:1728_0": "Sabbe bhūmā ca khattiyā;",
  "anya-e1009n0:1729_0": "Cattāro ca mahā-rājā,",
  "anya-e1009n0:1730_0": "Tidasā ca yasassino;",
  "anya-e1009n0:1731_0": "Atha ko nāma so yakkho,",
  "anya-e1009n0:1732_0": "Yaṃ tvaṃ sakka namassasi.",
  "anya-e1009n0:1733_0": "Kha.",
  "anya-e1009n0:1734_0": "Maṃ namassanti te-vijjā,",
  "anya-e1009n0:1735_0": "Sabbe bhūmā ca khattiyā;",
  "anya-e1009n0:1736_0": "Cattāro ca mahā-rājā,",
  "anya-e1009n0:1737_0": "Tidasā ca yasassino.",
  "anya-e1009n0:1738_0": "Ga.",
  "anya-e1009n0:1739_0": "Ahañca sīla-sampanne,",
  "anya-e1009n0:1740_0": "Ciraratta-samāhite;",
  "anya-e1009n0:1741_0": "Sammā pabbajite vande,",
  "anya-e1009n0:1742_0": "Brahma-cariya parāyane.",
  "anya-e1009n0:1743_0": "Gha.",
  "anya-e1009n0:1744_0": "Ye gahaṭṭhā puñña-karā,",
  "anya-e1009n0:1745_0": "Sīlavanto upāsakā;",
  "anya-e1009n0:1746_0": "Dhammena dāraṃ posenti,",
  "anya-e1009n0:1747_0": "Te namassāmi mātali.",
  "anya-e1009n0:1748_0": "Ṅa.",
  "anya-e1009n0:1749_0": "Seṭṭhā hi kira lokasmiṃ,",
  "anya-e1009n0:1750_0": "Ye tvaṃ sakka namassasi;",
  "anya-e1009n0:1751_0": "Ahampi te namassāmi,",
  "anya-e1009n0:1752_0": "Ye namassasi vāsava.",
  "anya-e1009n0:1753_0": "1.",
  "anya-e1009n0:1754_0": "Pālitattheranāgena,",
  "anya-e1009n0:1755_0": "Visuddhārāmavāsinā;",
  "anya-e1009n0:1756_0": "Suticchitānamatthāya,",
  "anya-e1009n0:1757_0": "Katā naradakkhadīpanī.",
  "anya-e1009n0:1758_0": "2.",
  "anya-e1009n0:1759_0": "Pubbācariya-sīhānaṃ,",
  "anya-e1009n0:1760_0": "Ālambitvāna nissayaṃ;",
  "anya-e1009n0:1761_0": "Pālito nāma yo thero,",
  "anya-e1009n0:1762_0": "Imaṃ gantha su-lekhanī;",
  "anya-e1009n0:1763_0": "Sundarameva passituṃ,",
  "anya-e1009n0:1764_0": "Yuñjeyyāthīdha sādhave.",
  "anya-e1009n0:1765_0": "“Chappadikā”.",
  "anya-e1009n0:1766_0": "3.",
  "anya-e1009n0:1767_0": "Imaṃ ganthaṃ vācuggato,",
  "anya-e1009n0:1768_0": "Sace bhavasi māṇava;",
  "anya-e1009n0:1769_0": "Puṇnamāyaṃ yathā cando,",
  "anya-e1009n0:1770_0": "Ati-suddho virocati;",
  "anya-e1009n0:1771_0": "Tatheva tvaṃ puṇṇa-mano,",
  "anya-e1009n0:1772_0": "Viroca siriyā dhuvaṃ.",
  "anya-e1009n0:1773_0": "4.",
  "anya-e1009n0:1774_0": "Su-niṭṭhito ayaṃ gantho,",
  "anya-e1009n0:1775_0": "Sakkarāje dajhamphiye;",
  "anya-e1009n0:1776_0": "Poṭṭhapādamhi sūramhi,",
  "anya-e1009n0:1777_0": "Kālapakkhe catuddasiṃ.",
  "anya-e1009n0:1778_0": "5.",
  "anya-e1009n0:1779_0": "Sañcitetaṃ mayā puññaṃ,",
  "anya-e1009n0:1780_0": "Taṃ-kammena varena ca;",
  "anya-e1009n0:1781_0": "Ciraṃ tiṭṭhatu saddhammo,",
  "anya-e1009n0:1782_0": "A-verā hontu pāṇino.",
  "anya-e1009n0:1783_0": "6.",
  "anya-e1009n0:1784_0": "Imaṃ ganthaṃ passitvāna,",
  "anya-e1009n0:1785_0": "Hontu sabbepi jantuno;",
  "anya-e1009n0:1786_0": "Sukhitā dhammikā ñāṇī,",
  "anya-e1009n0:1787_0": "Dhammaṃ pāletu patthivo.",
  "anya-e1009n0:1788_0": "7.",
  "anya-e1009n0:1789_0": "Nibbānaṃ patthayantena,",
  "anya-e1009n0:1790_0": "Sīlaṃ rakkhantu sajjanā;",
  "anya-e1009n0:1791_0": "Ñatvā dhammaṃ sukhāvahaṃ,",
  "anya-e1009n0:1792_0": "Pāpuṇantu anāsavaṃ.",
  "anya-e1009n0:1793_0": "8.",
  "anya-e1009n0:1794_0": "Aṭṭha-kaṇḍa-maṇḍitāya,",
  "anya-e1009n0:1795_0": "Dakkhaya attha-dīpako;",
  "anya-e1009n0:1796_0": "Nara-sāro ayaṃ gantho,",
  "anya-e1009n0:1797_0": "Cira-kālaṃ patiṭṭhatu.",
  "anya-e1009n0:1798_0": "9.",
  "anya-e1009n0:1799_0": "Yāvatā canda-sūriyā,",
  "anya-e1009n0:1800_0": "Nāgaccheyyuṃ mahī-tale;",
  "anya-e1009n0:1801_0": "Pamoditā imaṃ ganthaṃ,",
  "anya-e1009n0:1802_0": "Dissantu naya-kovidā.",
  "anya-e1009n0:1803_0": "10.",
  "anya-e1009n0:1804_0": "Sammā chandenimaṃ gantha,",
  "anya-e1009n0:1805_0": "Vācentā pariyāpuṇā;",
  "anya-e1009n0:1806_0": "Pasannenānāyāsena,",
  "anya-e1009n0:1807_0": "Patvā sukhena kovidaṃ.",
  "anya-e1009n0:1808_0": "11.",
  "anya-e1009n0:1809_0": "Candādiccāva ākāse,",
  "anya-e1009n0:1810_0": "Bahussutehi sampadā;",
  "anya-e1009n0:1811_0": "Visesa-puggalā hutvā,",
  "anya-e1009n0:1812_0": "Pappontu amataṃ padaṃ.",
  "anya-e1009n0:1813_0": "12.",
  "anya-e1009n0:1814_0": "Ukkaṭṭha-dhamma-dānena,",
  "anya-e1009n0:1815_0": "Pāpuṇeyyamanuttaraṃ;",
  "anya-e1009n0:1816_0": "Liṅga-sampatti-medhāvī,",
  "anya-e1009n0:1817_0": "Takkī-paññā su-pesalī.",
  "anya-e1009n0:1818_0": "Naradakkha thomanā āsīsa",
  "anya-e1009n0:1819_0": "3. Gāthā",
  "anya-e1009n0:1820_0": "1.",
  "anya-e1009n0:1821_0": "Pālito pāḷiyā cheko,",
  "anya-e1009n0:1822_0": "Tvaṃsi gambhīra-ñāṇavā;",
  "anya-e1009n0:1823_0": "Pāliyāva pālitassa,",
  "anya-e1009n0:1824_0": "Dadāmidāni bho ahaṃ.",
  "anya-e1009n0:1825_0": "2.",
  "anya-e1009n0:1826_0": "Dakkhāvādesu kusalo,",
  "anya-e1009n0:1827_0": "Pālito sāsanandharī;",
  "anya-e1009n0:1828_0": "Piṭakesu ajjhogāyha,",
  "anya-e1009n0:1829_0": "Naradakkhaṃbhisaṅkharī.",
  "anya-e1009n0:1830_0": "3.",
  "anya-e1009n0:1831_0": "Suta-dharena racitaṃ,",
  "anya-e1009n0:1832_0": "Etaṃ sāra-gavesino;",
  "anya-e1009n0:1833_0": "Atandikā su-dakkhantu,",
  "anya-e1009n0:1834_0": "Aggagga-sāsane ratā.",
  "anya-e1009n0:1835_0": "Naradakkha thomanā āsīsa",
  "anya-e1009n0:1836_0": "2. Gāthā",
  "anya-e1009n0:1837_0": "1.",
  "anya-e1009n0:1838_0": "Ñuṃ pālitodha jāto yo,",
  "anya-e1009n0:1839_0": "Thero so abbhutova ñuṃ;",
  "anya-e1009n0:1840_0": "Ñuṃ mahā-pālito santo,",
  "anya-e1009n0:1841_0": "Nikāya-pālito ca ñuṃ.",
  "anya-e1009n0:1842_0": "2.",
  "anya-e1009n0:1843_0": "Ñuṃ nara-dakkha-ganthaṃ yaṃ,",
  "anya-e1009n0:1844_0": "Sovakā nara-dakkha-daṃ;",
  "anya-e1009n0:1845_0": "Narā dakkhantu sammā ca,",
  "anya-e1009n0:1846_0": "Dakkhattaṃ pāpuṇantu ñuṃ."
}