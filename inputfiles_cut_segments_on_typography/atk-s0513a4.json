{
  "atk-s0513a4:0_0": "Namo tassa bhagavato arahato sammāsambuddhassa",
  "atk-s0513a4:1_0": "Khuddakanikāye",
  "atk-s0513a4:2_0": "Jātaka-aṭṭhakathā",
  "atk-s0513a4:3_0": "Catuttho bhāgo",
  "atk-s0513a4:4_0": "10. Dasakanipāto",
  "atk-s0513a4:6_0": "[439] 1. Catudvārajātakavaṇṇanā",
  "atk-s0513a4:7_0": "Catudvāramidaṃ nagaranti idaṃ satthā jetavane viharanto ekaṃ dubbacabhikkhuṃ ārabbha kathesi.",
  "atk-s0513a4:7_1": "Paccuppannavatthu navakanipātassa paṭhamajātake vitthāritameva.",
  "atk-s0513a4:7_2": "Idha pana satthā taṃ bhikkhuṃ “saccaṃ kira tvaṃ bhikkhu dubbaco”ti pucchitvā “saccaṃ,",
  "atk-s0513a4:7_3": "bhante”ti vutte “pubbepi tvaṃ bhikkhu dubbacatāya paṇḍitānaṃ vacanaṃ akatvā khuracakkaṃ āpādesī”ti vatvā atītaṃ āhari.",
  "atk-s0513a4:8_0": "Atīte kassapadasabalassa kāle bārāṇasiyaṃ asītikoṭivibhavassa seṭṭhino eko putto mittavindako nāma ahosi.",
  "atk-s0513a4:8_1": "Tassa mātāpitaro sotāpannā ahesuṃ,",
  "atk-s0513a4:8_2": "so pana dussīlo assaddho.",
  "atk-s0513a4:8_3": "Atha naṃ aparabhāge pitari kālakate mātā kuṭumbaṃ vicārentī āha – “tāta,",
  "atk-s0513a4:8_4": "tayā dullabhaṃ manussattaṃ laddhaṃ,",
  "atk-s0513a4:8_5": "dānaṃ dehi,",
  "atk-s0513a4:8_6": "sīlaṃ rakkhāhi,",
  "atk-s0513a4:8_7": "uposathakammaṃ karohi,",
  "atk-s0513a4:8_8": "dhammaṃ suṇāhī”ti. Amma,",
  "atk-s0513a4:8_9": "na mayhaṃ dānādīhi attho,",
  "atk-s0513a4:8_10": "mā maṃ kiñci avacuttha,",
  "atk-s0513a4:8_11": "ahaṃ yathākammaṃ gamissāmīti.",
  "atk-s0513a4:8_12": "Evaṃ vadantampi naṃ ekadivasaṃ puṇṇamuposathadivase mātā āha – “tāta,",
  "atk-s0513a4:8_13": "ajja abhilakkhito mahāuposathadivaso,",
  "atk-s0513a4:8_14": "ajja uposathaṃ samādiyitvā vihāraṃ gantvā sabbarattiṃ dhammaṃ sutvā ehi,",
  "atk-s0513a4:8_15": "ahaṃ te sahassaṃ dassāmī”ti.",
  "atk-s0513a4:8_16": "So “sādhū”ti dhanalobhena uposathaṃ samādiyitvā bhuttapātarāso vihāraṃ gantvā divasaṃ vītināmetvā rattiṃ yathā ekampi dhammapadaṃ kaṇṇaṃ na paharati,",
  "atk-s0513a4:8_17": "tathā ekasmiṃ padese nipajjitvā niddaṃ okkamitvā punadivase pātova mukhaṃ dhovitvā gehaṃ gantvā nisīdi.",
  "atk-s0513a4:9_0": "Mātā panassa “ajja me putto dhammaṃ sutvā pātova dhammakathikattheraṃ ādāya āgamissatī”ti yāguṃ khādanīyaṃ",
  "atk-s0513a4:9_1": "bhojanīyaṃ paṭiyādetvā āsanaṃ paññapetvā tassāgamanaṃ paṭimānentī taṃ ekakaṃ āgataṃ disvā “tāta,",
  "atk-s0513a4:9_2": "dhammakathiko kena na ānīto”ti vatvā “na mayhaṃ dhammakathikena attho”ti vutte “tena hi yāguṃ pivā”ti āha.",
  "atk-s0513a4:9_3": "So “tumhehi mayhaṃ sahassaṃ paṭissutaṃ,",
  "atk-s0513a4:9_4": "taṃ tāva me detha,",
  "atk-s0513a4:9_5": "pacchā pivissāmī”ti āha. “Piva, tāta,",
  "atk-s0513a4:9_6": "pacchā dassāmī”ti.",
  "atk-s0513a4:9_7": "“Gahetvāva pivissāmī”ti.",
  "atk-s0513a4:9_8": "Athassa mātā sahassabhaṇḍikaṃ purato ṭhapesi.",
  "atk-s0513a4:9_9": "So yāguṃ pivitvā sahassabhaṇḍikaṃ gahetvā vohāraṃ karonto na cirasseva vīsasatasahassaṃ uppādesi.",
  "atk-s0513a4:9_10": "Athassa etadahosi –",
  "atk-s0513a4:9_11": "“nāvaṃ upaṭṭhapetvā vohāraṃ karissāmī”ti.",
  "atk-s0513a4:9_12": "So nāvaṃ upaṭṭhapetvā “amma,",
  "atk-s0513a4:9_13": "ahaṃ nāvāya vohāraṃ karissāmī”ti āha.",
  "atk-s0513a4:9_14": "Atha naṃ mātā “tvaṃ tāta,",
  "atk-s0513a4:9_15": "ekaputtako,",
  "atk-s0513a4:9_16": "imasmiṃ ghare dhanampi bahu,",
  "atk-s0513a4:9_17": "samuddo anekādīnavo,",
  "atk-s0513a4:9_18": "mā gamī”ti nivāresi.",
  "atk-s0513a4:9_19": "So “ahaṃ gamissāmeva,",
  "atk-s0513a4:9_20": "na sakkā maṃ nivāretu”nti vatvā “ahaṃ taṃ, tāta,",
  "atk-s0513a4:9_21": "vāressāmī”ti mātarā hatthe gahito hatthaṃ vissajjāpetvā mātaraṃ paharitvā pātetvā antaraṃ katvā gantvā nāvāya samuddaṃ pakkhandi.",
  "atk-s0513a4:10_0": "Nāvā sattame divase mittavindakaṃ nissāya samuddapiṭṭhe niccalā aṭṭhāsi.",
  "atk-s0513a4:10_1": "Kāḷakaṇṇisalākā kariyamānā mittavindakasseva hatthe tikkhattuṃ pati.",
  "atk-s0513a4:10_2": "Athassa uḷumpaṃ datvā “imaṃ ekaṃ nissāya bahū mā nassantū”ti taṃ samuddapiṭṭhe khipiṃsu.",
  "atk-s0513a4:10_3": "Tāvadeva nāvā javena mahāsamuddaṃ pakkhandi.",
  "atk-s0513a4:10_4": "Sopi uḷumpe nipajjitvā ekaṃ dīpakaṃ pāpuṇi.",
  "atk-s0513a4:10_5": "Tattha phalikavimāne catasso vemānikapetiyo addasa.",
  "atk-s0513a4:10_6": "Tā sattāhaṃ dukkhaṃ anubhavanti,",
  "atk-s0513a4:10_7": "sattāhaṃ sukhaṃ.",
  "atk-s0513a4:10_8": "So tāhi saddhiṃ sattāhaṃ dibbasampattiṃ anubhavi.",
  "atk-s0513a4:10_9": "Atha naṃ tā dukkhānubhavanatthāya gacchamānā “sāmi,",
  "atk-s0513a4:10_10": "mayaṃ sattame divase āgamissāma,",
  "atk-s0513a4:10_11": "yāva mayaṃ āgacchāma,",
  "atk-s0513a4:10_12": "tāva anukkaṇṭhamāno idheva vasā”ti vatvā agamaṃsu.",
  "atk-s0513a4:10_13": "So taṇhāvasiko hutvā tasmiṃyeva phalake nipajjitvā puna samuddapiṭṭhena gacchanto aparaṃ dīpakaṃ patvā",
  "atk-s0513a4:10_14": "tattha rajatavimāne aṭṭha vemānikapetiyo disvā eteneva upāyena aparasmiṃ dīpake maṇivimāne soḷasa,",
  "atk-s0513a4:10_15": "aparasmiṃ dīpake kanakavimāne dvattiṃsa vemānikapetiyo disvā tāhi saddhiṃ dibbasampattiṃ anubhavitvā",
  "atk-s0513a4:10_16": "tāsampi dukkhaṃ anubhavituṃ gatakāle puna samuddapiṭṭhena gacchanto ekaṃ pākāraparikkhittaṃ catudvāraṃ",
  "atk-s0513a4:10_17": "nagaraṃ addasa.",
  "atk-s0513a4:10_18": "Ussadanirayo kiresa,",
  "atk-s0513a4:10_19": "bahūnaṃ nerayikasattānaṃ kammakaraṇānubhavanaṭṭhānaṃ mittavindakassa alaṅkatapaṭiyattanagaraṃ viya hutvā upaṭṭhāsi.",
  "atk-s0513a4:11_0": "So “imaṃ nagaraṃ pavisitvā rājā bhavissāmī”ti cintetvā khuracakkaṃ ukkhipitvā sīse paccamānaṃ nerayikasattaṃ addasa.",
  "atk-s0513a4:11_1": "Athassa taṃ tassa sīse khuracakkaṃ padumaṃ viya hutvā upaṭṭhāsi.",
  "atk-s0513a4:11_2": "Ure pañcaṅgikabandhanaṃ uracchadapasādhanaṃ hutvā sīsato galantaṃ lohitaṃ lohitacandanavilepanaṃ viya",
  "atk-s0513a4:11_3": "hutvā paridevanasaddo madhurasaro gītasaddo viya hutvā upaṭṭhāsi.",
  "atk-s0513a4:11_4": "So tassa santikaṃ gantvā “bho purisa,",
  "atk-s0513a4:11_5": "ciraṃ tayā padumaṃ dhāritaṃ,",
  "atk-s0513a4:11_6": "dehi me eta”nti āha. “Samma,",
  "atk-s0513a4:11_7": "nayidaṃ padumaṃ,",
  "atk-s0513a4:11_8": "khuracakkaṃ eta”nti.",
  "atk-s0513a4:11_9": "“Tvaṃ mayhaṃ adātukāmatāya evaṃ vadasī”ti.",
  "atk-s0513a4:11_10": "Nerayikasatto cintesi “mayhaṃ kammaṃ khīṇaṃ bhavissati,",
  "atk-s0513a4:11_11": "imināpi mayā viya mātaraṃ paharitvā āgatena bhavitabbaṃ,",
  "atk-s0513a4:11_12": "dassāmissa khuracakka”nti.",
  "atk-s0513a4:11_13": "Atha naṃ “ehi bho,",
  "atk-s0513a4:11_14": "gaṇha ima”nti vatvā khuracakkaṃ tassa sīse khipi,",
  "atk-s0513a4:11_15": "taṃ tassa matthakaṃ pisamānaṃ bhassi.",
  "atk-s0513a4:11_16": "Tasmiṃ khaṇe mittavindako tassa khuracakkabhāvaṃ ñatvā “tava khuracakkaṃ gaṇha,",
  "atk-s0513a4:11_17": "tava khuracakkaṃ gaṇhā”ti vedanāppatto paridevi,",
  "atk-s0513a4:11_18": "itaro antaradhāyi.",
  "atk-s0513a4:11_19": "Tadā bodhisatto rukkhadevatā hutvā mahantena parivārena ussadacārikaṃ caramāno taṃ ṭhānaṃ pāpuṇi.",
  "atk-s0513a4:11_20": "Mittavindako taṃ oloketvā “sāmi devarāja,",
  "atk-s0513a4:11_21": "idaṃ maṃ cakkaṃ saṇhakaraṇiyaṃ viya tilāni pisamānaṃ otarati,",
  "atk-s0513a4:11_22": "kiṃ nu kho mayā pāpaṃ pakata”nti pucchanto dve gāthā abhāsi –",
  "atk-s0513a4:12_0": "1.",
  "atk-s0513a4:13_0": "“Catudvāramidaṃ nagaraṃ, āyasaṃ daḷhapākāraṃ;",
  "atk-s0513a4:14_0": "Oruddhapaṭiruddhosmi, kiṃ pāpaṃ pakataṃ mayā.",
  "atk-s0513a4:15_0": "2.",
  "atk-s0513a4:16_0": "“Sabbe apihitā dvārā, oruddhosmi yathā dijo;",
  "atk-s0513a4:17_0": "Kimādhikaraṇaṃ yakkha, cakkābhinihato aha”nti.",
  "atk-s0513a4:18_0": "Tattha daḷhapākāranti thirapākāraṃ.",
  "atk-s0513a4:18_1": "“Daḷhatoraṇa”ntipi pāṭho,",
  "atk-s0513a4:18_2": "thiradvāranti attho.",
  "atk-s0513a4:18_3": "Oruddhapaṭiruddhosmīti anto katvā samantā pākārena ruddho,",
  "atk-s0513a4:18_4": "palāyanaṭṭhānaṃ na paññāyati.",
  "atk-s0513a4:18_5": "Kiṃ pāpaṃ pakatanti kiṃ nu kho mayā pāpakammaṃ kataṃ.",
  "atk-s0513a4:18_6": "Apihitāti thakitā.",
  "atk-s0513a4:18_7": "Yathā dijoti pañjare pakkhitto sakuṇo viya.",
  "atk-s0513a4:18_8": "Kimādhikaraṇanti kiṃ kāraṇaṃ.",
  "atk-s0513a4:18_9": "Cakkābhinihatoti cakkena abhinihato.",
  "atk-s0513a4:19_0": "Athassa devarājā kāraṇaṃ kathetuṃ cha gāthā abhāsi –",
  "atk-s0513a4:20_0": "3.",
  "atk-s0513a4:21_0": "“Laddhā satasahassāni, atirekāni vīsati;",
  "atk-s0513a4:22_0": "Anukampakānaṃ ñātīnaṃ, vacanaṃ samma nākari.",
  "atk-s0513a4:23_0": "4.",
  "atk-s0513a4:24_0": "“Laṅghiṃ samuddaṃ pakkhandi, sāgaraṃ appasiddhikaṃ;",
  "atk-s0513a4:25_0": "Catubbhi aṭṭhajjhagamā, aṭṭhāhipi ca soḷasa.",
  "atk-s0513a4:26_0": "5.",
  "atk-s0513a4:27_0": "“Soḷasāhi ca bāttiṃsa, aticchaṃ cakkamāsado;",
  "atk-s0513a4:28_0": "Icchāhatassa posassa, cakkaṃ bhamati matthake.",
  "atk-s0513a4:29_0": "6.",
  "atk-s0513a4:30_0": "“Uparivisālā duppūrā, icchā visaṭagāminī;",
  "atk-s0513a4:31_0": "Ye ca taṃ anugijjhanti, te honti cakkadhārino.",
  "atk-s0513a4:32_0": "7.",
  "atk-s0513a4:33_0": "“Bahubhaṇḍaṃ avahāya, maggaṃ appaṭivekkhiya;",
  "atk-s0513a4:34_0": "Yesañcetaṃ asaṅkhātaṃ, te honti cakkadhārino.",
  "atk-s0513a4:35_0": "8.",
  "atk-s0513a4:36_0": "“Kammaṃ samekkhe vipulañca bhogaṃ, icchaṃ na seveyya anatthasaṃhitaṃ;",
  "atk-s0513a4:37_0": "Kareyya vākyaṃ anukampakānaṃ, taṃ tādisaṃ nātivatteyya cakka”nti.",
  "atk-s0513a4:38_0": "Tattha laddhā satasahassāni,",
  "atk-s0513a4:38_1": "atirekāni vīsatīti tvaṃ uposathaṃ katvā mātu santikā sahassaṃ gahetvā vohāraṃ karonto satasahassāni ca atirekāni vīsatisahassāni labhitvā.",
  "atk-s0513a4:38_2": "Nākarīti tena dhanena asantuṭṭho nāvāya samuddaṃ pavisanto samudde ādīnavañca kathetvā mātuyā vāriyamānopi anukampakānaṃ ñātīnaṃ vacanaṃ na karosi,",
  "atk-s0513a4:38_3": "sotāpannaṃ mātaraṃ paharitvā antaraṃ katvā nikkhantoyevāsīti dīpeti.",
  "atk-s0513a4:39_0": "Laṅghinti nāvaṃ ullaṅghanasamatthaṃ.",
  "atk-s0513a4:39_1": "Pakkhandīti pakkhandosi.",
  "atk-s0513a4:39_2": "Appasiddhikanti mandasiddhiṃ vināsabahulaṃ.",
  "atk-s0513a4:39_3": "Catubbhi aṭṭhāti atha naṃ nissāya ṭhitāya nāvāya phalakaṃ datvā samudde khittopi tvaṃ mātaraṃ nissāya",
  "atk-s0513a4:39_4": "ekadivasaṃ katassa uposathakammassa nissandena phalikavimāne catasso itthiyo labhitvā tato rajatavimāne aṭṭha,",
  "atk-s0513a4:39_5": "maṇivimāne soḷasa,",
  "atk-s0513a4:39_6": "kanakavimāne dvattiṃsa adhigatosīti.",
  "atk-s0513a4:39_7": "Aticchaṃ cakkamāsadoti atha tvaṃ yathāladdhena asantuṭṭho “atra uttaritaraṃ labhissāmī”ti evaṃ laddhaṃ",
  "atk-s0513a4:39_8": "laddhaṃ atikkamanalobhasaṅkhātāya aticchāya samannāgatattā aticcho pāpapuggalo tassa uposathakammassa",
  "atk-s0513a4:39_9": "khīṇattā dvattiṃsa itthiyo atikkamitvā imaṃ petanagaraṃ āgantvā tassa mātupahāradānaakusalassa nissandena",
  "atk-s0513a4:39_10": "idaṃ khuracakkaṃ sampattosi.",
  "atk-s0513a4:39_11": "“Atriccha”ntipi pāṭho,",
  "atk-s0513a4:39_12": "atra atra icchamānoti attho.",
  "atk-s0513a4:39_13": "“Atricchā”tipi pāṭho,",
  "atk-s0513a4:39_14": "atricchāyāti attho.",
  "atk-s0513a4:39_15": "Bhamatīti tassa te icchāhatassa posassa idaṃ cakkaṃ matthakaṃ pisamānaṃ idāni kumbhakāracakkaṃ viya matthake bhamatīti attho.",
  "atk-s0513a4:40_0": "Ye ca taṃ anugijjhantīti taṇhā nāmesā gacchantī uparūpari visālā hoti,",
  "atk-s0513a4:40_1": "samuddo viya ca duppūrā,",
  "atk-s0513a4:40_2": "rūpādīsu tassa tassa icchanaicchāya visaṭagāminī,",
  "atk-s0513a4:40_3": "taṃ evarūpaṃ taṇhaṃ ye ca anugijjhanti giddhā gadhitā hutvā punappunaṃ allīyanti.",
  "atk-s0513a4:40_4": "Te honti cakkadhārinoti te evaṃ paccantā khuracakkaṃ dhārenti.",
  "atk-s0513a4:40_5": "Bahubhaṇḍanti mātāpitūnaṃ santakaṃ bahudhanaṃ ohāya.",
  "atk-s0513a4:40_6": "Magganti gantabbaṃ appasiddhikaṃ samuddamaggaṃ apaccavekkhitvā yathā tvaṃ paṭipanno,",
  "atk-s0513a4:40_7": "evameva aññesampi yesañcetaṃ asaṅkhātaṃ avīmaṃsitaṃ,",
  "atk-s0513a4:40_8": "te yathā tvaṃ tatheva taṇhāvasikā hutvā dhanaṃ pahāya gamanamaggaṃ anapekkhitvā paṭipannā cakkadhārino honti.",
  "atk-s0513a4:40_9": "Kammaṃ samekkheti tasmā paṇḍito puriso attanā kattabbakammaṃ “sadosaṃ nu kho,",
  "atk-s0513a4:40_10": "niddosa”nti samekkheyya paccavekkheyya.",
  "atk-s0513a4:40_11": "Vipulañca bhoganti attano dhammaladdhaṃ dhanarāsimpi samekkheyya.",
  "atk-s0513a4:40_12": "Nātivatteyyāti taṃ tādisaṃ puggalaṃ idaṃ cakkaṃ na ativatteyya nāvatthareyya.",
  "atk-s0513a4:40_13": "“Nātivattetī”tipi pāṭho,",
  "atk-s0513a4:40_14": "nāvattharatīti attho.",
  "atk-s0513a4:41_0": "Taṃ sutvā mittavindako “iminā devaputtena mayā katakammaṃ tathato ñātaṃ,",
  "atk-s0513a4:41_1": "ayaṃ mayhaṃ paccanapamāṇampi jānissati,",
  "atk-s0513a4:41_2": "pucchāmi na”nti cintetvā navamaṃ gāthamāha –",
  "atk-s0513a4:42_0": "9.",
  "atk-s0513a4:43_0": "“Kīvaciraṃ nu me yakkha, cakkaṃ sirasi ṭhassati;",
  "atk-s0513a4:44_0": "Kati vassasahassāni, taṃ me akkhāhi pucchito”ti.",
  "atk-s0513a4:45_0": "Athassa kathento mahāsatto dasamaṃ gāthamāha –",
  "atk-s0513a4:46_0": "10.",
  "atk-s0513a4:47_0": "“Atisaro paccasaro, mittavinda suṇohi me;",
  "atk-s0513a4:48_0": "Cakkaṃ te sirasi māviddhaṃ, na taṃ jīvaṃ pamokkhasī”ti.",
  "atk-s0513a4:49_0": "Tattha atisaroti atisarītipi atisaro,",
  "atk-s0513a4:49_1": "atisarissatītipi atisaro.",
  "atk-s0513a4:49_2": "Paccasaroti tasseva vevacanaṃ.",
  "atk-s0513a4:49_3": "Idaṃ vuttaṃ hoti –",
  "atk-s0513a4:49_4": "samma mittavindaka,",
  "atk-s0513a4:49_5": "suṇohi me vacanaṃ,",
  "atk-s0513a4:49_6": "tvañhi atidāruṇassa kammassa katattā atisaro,",
  "atk-s0513a4:49_7": "tassa pana na sakkā vassagaṇanāya vipāko paññāpetunti aparimāṇaṃ atimahantaṃ vipākadukkhaṃ sarissasi paṭipajjissasīti atisaro.",
  "atk-s0513a4:49_8": "Tena te “ettakāni vassasahassānī”ti vattuṃ na sakkomi.",
  "atk-s0513a4:49_9": "Sirasimāviddhanti yaṃ pana te idaṃ cakkaṃ sirasmiṃ āviddhaṃ kumbhakāracakkamiva bhamati.",
  "atk-s0513a4:49_10": "Na taṃ jīvaṃ pamokkhasīti taṃ tvaṃ yāva te kammavipāko na khīyati,",
  "atk-s0513a4:49_11": "tāva jīvamāno na pamokkhasi,",
  "atk-s0513a4:49_12": "kammavipāke pana khīṇe idaṃ cakkaṃ pahāya yathākammaṃ gamissasīti.",
  "atk-s0513a4:50_0": "Idaṃ vatvā devaputto attano devaṭṭhānameva gato, itaropi mahādukkhaṃ paṭipajji.",
  "atk-s0513a4:51_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a4:51_1": "“tadā mittavindako ayaṃ dubbacabhikkhu ahosi,",
  "atk-s0513a4:51_2": "devarājā pana ahameva ahosi”nti.",
  "atk-s0513a4:52_0": "Catudvārajātakavaṇṇanā paṭhamā.",
  "atk-s0513a4:54_0": "[440] 2. Kaṇhajātakavaṇṇanā",
  "atk-s0513a4:55_0": "Kaṇho vatāyaṃ purisoti idaṃ satthā kapilavatthuṃ upanissāya nigrodhārāme viharanto sitapātukammaṃ ārabbha kathesi.",
  "atk-s0513a4:55_1": "Tadā kira satthā sāyanhasamaye nigrodhārāme bhikkhusaṅghaparivuto jaṅghavihāraṃ anucaṅkamamāno aññatarasmiṃ padese sitaṃ pātvākāsi.",
  "atk-s0513a4:55_2": "Ānandatthero “ko nu kho hetu,",
  "atk-s0513a4:55_3": "ko paccayo bhagavato sitassa pātukammāya,",
  "atk-s0513a4:55_4": "na ahetu tathāgatā sitaṃ pātukaronti,",
  "atk-s0513a4:55_5": "pucchissāmi tāvā”ti añjaliṃ paggayha sitakāraṇaṃ pucchi.",
  "atk-s0513a4:55_6": "Athassa satthā “bhūtapubbaṃ, ānanda,",
  "atk-s0513a4:55_7": "kaṇho nāma isi ahosi,",
  "atk-s0513a4:55_8": "so imasmiṃ bhūmippadese vihāsi jhāyī jhānarato,",
  "atk-s0513a4:55_9": "tassa sīlatejena sakkassa bhavanaṃ kampī”ti sitakāraṇaṃ vatvā tassa vatthuno apākaṭattā therena yācito atītaṃ āhari.",
  "atk-s0513a4:56_0": "Atīte bārāṇasiyaṃ brahmadatte rajjaṃ kārente bārāṇasiyaṃ ekena asītikoṭivibhavena aputtakena brāhmaṇena",
  "atk-s0513a4:56_1": "sīlaṃ samādiyitvā putte patthite bodhisatto tassa brāhmaṇiyā kucchimhi nibbatti.",
  "atk-s0513a4:56_2": "Kāḷavaṇṇattā panassa nāmaggahaṇadivase “kaṇhakumāro”ti nāmaṃ akaṃsu.",
  "atk-s0513a4:56_3": "So soḷasavassakāle maṇipaṭimā viya sobhaggappatto hutvā pitarā sippuggahaṇatthāya pesito takkasilāyaṃ sabbasippāni uggahetvā paccāgacchi.",
  "atk-s0513a4:56_4": "Atha naṃ pitā anurūpena dārena saṃyojesi.",
  "atk-s0513a4:56_5": "So aparabhāge mātāpitūnaṃ accayena sabbissariyaṃ paṭipajji.",
  "atk-s0513a4:56_6": "Athekadivasaṃ ratanakoṭṭhāgārāni viloketvā varapallaṅkamajjhagato suvaṇṇapaṭṭaṃ āharāpetvā “ettakaṃ dhanaṃ asukena uppāditaṃ,",
  "atk-s0513a4:56_7": "ettakaṃ asukenā”ti pubbañātīhi suvaṇṇapaṭṭe likhitāni akkharāni disvā cintesi “yehi imaṃ dhanaṃ uppāditaṃ,",
  "atk-s0513a4:56_8": "te na paññāyanti,",
  "atk-s0513a4:56_9": "dhanameva paññāyati,",
  "atk-s0513a4:56_10": "ekopi idaṃ dhanaṃ gahetvā gato nāma natthi,",
  "atk-s0513a4:56_11": "na kho pana sakkā dhanabhaṇḍikaṃ bandhitvā paralokaṃ gantuṃ.",
  "atk-s0513a4:56_12": "Pañcannaṃ verānaṃ sādhāraṇabhāvena hi asārassa dhanassa dānaṃ sāro,",
  "atk-s0513a4:56_13": "bahurogasādhāraṇabhāvena asārassa sarīrassa sīlavantesu abhivādanādikammaṃ sāro,",
  "atk-s0513a4:56_14": "aniccābhibhūtabhāvena asārassa jīvitassa aniccādivasena vipassanāyogo sāro,",
  "atk-s0513a4:56_15": "tasmā asārehi bhogehi sāraggahaṇatthaṃ dānaṃ dassāmī”ti.",
  "atk-s0513a4:57_0": "So āsanā vuṭṭhāya rañño santikaṃ gantvā rājānaṃ āpucchitvā mahādānaṃ pavattesi.",
  "atk-s0513a4:57_1": "Yāva sattamā divasā dhanaṃ aparikkhīyamānaṃ disvā “kiṃ me dhanena,",
  "atk-s0513a4:57_2": "yāva maṃ jarā nābhibhavati,",
  "atk-s0513a4:57_3": "tāvadeva pabbajitvā abhiññā ca samāpattiyo ca nibbattetvā brahmalokaparāyaṇo bhavissāmī”ti cintetvā gehe sabbadvārāni vivarāpetvā “dinnaṃ me,",
  "atk-s0513a4:57_4": "harantū”ti asuciṃ viya jigucchanto vatthukāme pahāya mahājanassa rodantassa paridevantassa nagarā nikkhamitvā",
  "atk-s0513a4:57_5": "himavantapadesaṃ pavisitvā isipabbajjaṃ pabbajitvā attano vasanatthāya ramaṇīyaṃ bhūmibhāgaṃ olokento",
  "atk-s0513a4:57_6": "imaṃ ṭhānaṃ patvā “idha vasissāmī”ti ekaṃ indavāruṇīrukkhaṃ gocaragāmaṃ adhiṭṭhāya tasseva rukkhassa",
  "atk-s0513a4:57_7": "mūle vihāsi.",
  "atk-s0513a4:57_8": "Gāmantasenāsanaṃ pahāya āraññiko ahosi,",
  "atk-s0513a4:57_9": "paṇṇasālaṃ akatvā rukkhamūliko ahosi,",
  "atk-s0513a4:57_10": "abbhokāsiko nesajjiko.",
  "atk-s0513a4:57_11": "Sace nipajjitukāmo,",
  "atk-s0513a4:57_12": "bhūmiyaṃyeva nipajjati,",
  "atk-s0513a4:57_13": "dantamūsaliko hutvā anaggipakkameva khādati,",
  "atk-s0513a4:57_14": "thusaparikkhittaṃ kiñci na khādati,",
  "atk-s0513a4:57_15": "ekadivasaṃ ekavārameva khādati,",
  "atk-s0513a4:57_16": "ekāsaniko ahosi.",
  "atk-s0513a4:57_17": "Khamāya pathavīāpatejavāyusamo hutvā ete ettake dhutaṅgaguṇe samādāya vattati,",
  "atk-s0513a4:57_18": "imasmiṃ kira jātake bodhisatto paramappiccho ahosi.",
  "atk-s0513a4:57_19": "So na cirasseva abhiññā ca samāpattiyo ca nibbattetvā jhānakīḷaṃ kīḷanto tattheva vasati,",
  "atk-s0513a4:57_20": "phalāphalatthampi aññattha na gacchati,",
  "atk-s0513a4:57_21": "rukkhassa phalitakāle phalaṃ khādati,",
  "atk-s0513a4:57_22": "pupphitakāle pupphaṃ khādati,",
  "atk-s0513a4:57_23": "sapattakāle pattāni khādati,",
  "atk-s0513a4:57_24": "nippattakāle papaṭikaṃ khādati.",
  "atk-s0513a4:57_25": "Evaṃ paramasantuṭṭho hutvā imasmiṃ ṭhāne ciraṃ vasati.",
  "atk-s0513a4:58_0": "So ekadivasaṃ pubbaṇhasamaye tassa rukkhassa pakkāni phalāni gaṇhi,",
  "atk-s0513a4:58_1": "gaṇhanto pana loluppacārena uṭṭhāya aññasmiṃ padese na gaṇhāti,",
  "atk-s0513a4:58_2": "yathānisinnova hatthaṃ pasāretvā hatthappasāraṇaṭṭhāne ṭhitāni phalāni saṃharati,",
  "atk-s0513a4:58_3": "tesupi manāpāmanāpaṃ avicinitvā sampattasampattameva gaṇhāti.",
  "atk-s0513a4:58_4": "Evaṃ paramasantuṭṭhassa tassa sīlatejena sakkassa paṇḍukambalasilāsanaṃ uṇhākāraṃ dassesi.",
  "atk-s0513a4:58_5": "Taṃ kira sakkassa āyukkhayena vā uṇhaṃ hoti puññakkhayena vā,",
  "atk-s0513a4:58_6": "aññasmiṃ vā mahānubhāvasatte taṃ ṭhānaṃ patthente,",
  "atk-s0513a4:58_7": "dhammikānaṃ vā mahiddhikasamaṇabrāhmaṇānaṃ sīlatejena uṇhaṃ hoti.",
  "atk-s0513a4:58_8": "Sakko “ko nu kho maṃ ṭhānā cāvetukāmo”ti āvajjetvā imasmiṃ padese vasantaṃ kaṇhaṃ isiṃ rukkhaphalāni",
  "atk-s0513a4:58_9": "uccinantaṃ disvā cintesi “ayaṃ isi ghoratapo paramajitindriyo,",
  "atk-s0513a4:58_10": "imaṃ dhammakathāya sīhanādaṃ nadāpetvā sukāraṇaṃ sutvā varena santappetvā imamassa rukkhaṃ dhuvaphalaṃ katvā āgamissāmī”ti.",
  "atk-s0513a4:58_11": "So mahantenānubhāvena sīghaṃ otaritvā tasmiṃ rukkhamūle tassa piṭṭhipasse ṭhatvā “attano avaṇṇe kathite kujjhissati nu kho,",
  "atk-s0513a4:58_12": "no”ti vīmaṃsanto paṭhamaṃ gāthamāha –",
  "atk-s0513a4:59_0": "11.",
  "atk-s0513a4:60_0": "“Kaṇho vatāyaṃ puriso, kaṇhaṃ bhuñjati bhojanaṃ;",
  "atk-s0513a4:61_0": "Kaṇhe bhūmipadesasmiṃ, na mayhaṃ manaso piyo”ti.",
  "atk-s0513a4:62_0": "Tattha kaṇhoti kāḷavaṇṇo. Bhojananti rukkhaphalabhojanaṃ.",
  "atk-s0513a4:63_0": "Kaṇho isi sakkassa vacanaṃ sutvā “ko nu kho mayā saddhiṃ kathetī”ti dibbacakkhunā upadhārento “sakko”ti",
  "atk-s0513a4:63_1": "ñatvā anivattitvā anoloketvāva dutiyaṃ gāthamāha –",
  "atk-s0513a4:64_0": "12.",
  "atk-s0513a4:65_0": "“Na kaṇho tacasā hoti, antosāro hi brāhmaṇo;",
  "atk-s0513a4:66_0": "Yasmiṃ pāpāni kammāni, sa ve kaṇho sujampatī”ti.",
  "atk-s0513a4:67_0": "Tattha tacasāti tacena kaṇho nāma na hotīti attho.",
  "atk-s0513a4:67_1": "Antosāroti abbhantare sīlasamādhipaññāvimuttivimuttiñāṇadassanasārehi samannāgato.",
  "atk-s0513a4:67_2": "Evarūpo hi bāhitapāpattā brāhmaṇo nāma hoti.",
  "atk-s0513a4:67_3": "Sa veti yasmiṃ pana pāpāni kammāni atthi,",
  "atk-s0513a4:67_4": "so yattha katthaci kule jātopi yena kenaci sarīravaṇṇena samannāgatopi kāḷakova.",
  "atk-s0513a4:68_0": "Evañca pana vatvā imesaṃ sattānaṃ kaṇhabhāvakarāni pāpakammāni ekavidhādibhedehi vitthāretvā sabbānipi",
  "atk-s0513a4:68_1": "tāni garahitvā sīlādayo guṇe pasaṃsitvā ākāse candaṃ uṭṭhāpento viya sakkassa dhammaṃ desesi.",
  "atk-s0513a4:68_2": "Sakko tassa dhammakathaṃ sutvā pamudito somanassajāto mahāsattaṃ varena nimantento tatiyaṃ gāthamāha –",
  "atk-s0513a4:69_0": "13.",
  "atk-s0513a4:70_0": "“Etasmiṃ te sulapite, patirūpe subhāsite;",
  "atk-s0513a4:71_0": "Varaṃ brāhmaṇa te dammi, yaṃ kiñci manasicchasī”ti.",
  "atk-s0513a4:72_0": "Tattha etasminti yaṃ idaṃ tayā sabbaññubuddhena viya sulapitaṃ,",
  "atk-s0513a4:72_1": "tasmiṃ sulapite tumhākameva anucchavikattā patirūpe subhāsite yaṃ kiñci manasā icchasi,",
  "atk-s0513a4:72_2": "sabbaṃ te yaṃ varaṃ icchitaṃ patthitaṃ,",
  "atk-s0513a4:72_3": "taṃ dammīti attho.",
  "atk-s0513a4:73_0": "Taṃ sutvā mahāsatto cintesi “ayaṃ kiṃ nu kho attano avaṇṇe kathite kujjhissati,",
  "atk-s0513a4:73_1": "noti maṃ vīmaṃsanto mayhaṃ chavivaṇṇañca bhojanañca vasanaṭṭhānañca garahitvā idāni mayhaṃ akuddhabhāvaṃ ñatvā pasannacitto varaṃ deti,",
  "atk-s0513a4:73_2": "maṃ kho panesa ‘sakkissariyabrhmissariyānaṃ atthāya brahmacariyaṃ caratī’tipi maññeyya,",
  "atk-s0513a4:73_3": "tatrassa nikkaṅkhabhāvatthaṃ mayhaṃ paresu kodho vā doso vā mā uppajjatu,",
  "atk-s0513a4:73_4": "parasampattiyaṃ lobho vā paresu sineho vā mā uppajjatu,",
  "atk-s0513a4:73_5": "majjhattova bhaveyyanti ime mayā cattāro vare gahetuṃ vaṭṭatī”ti.",
  "atk-s0513a4:73_6": "So tassa nikkaṅkhabhāvatthāya cattāro vare gaṇhanto catutthaṃ gāthamāha –",
  "atk-s0513a4:74_0": "14.",
  "atk-s0513a4:75_0": "“Varañce me ado sakka, sabbabhūtānamissara;",
  "atk-s0513a4:76_0": "Sunikkodhaṃ suniddosaṃ, nillobhaṃ vuttimattano;",
  "atk-s0513a4:77_0": "Nisnehamabhikaṅkhāmi, ete me caturo vare”ti.",
  "atk-s0513a4:78_0": "Tattha varañce me ado sakkāti sace tvaṃ mayhaṃ varaṃ adāsi.",
  "atk-s0513a4:78_1": "Sunikkodhanti akujjhanavasena suṭṭhu nikkodhaṃ.",
  "atk-s0513a4:78_2": "Suniddosanti adussanavasena suṭṭhu niddosaṃ.",
  "atk-s0513a4:78_3": "Nillobhanti parasampattīsu nillobhaṃ.",
  "atk-s0513a4:78_4": "Vuttimattanoti evarūpaṃ attano vuttiṃ.",
  "atk-s0513a4:78_5": "Nisnehanti puttadhītādīsu vā saviññāṇakesu dhanadhaññādīsu vā aviññāṇakesu attano santakesupi nisnehaṃ apagatalobhaṃ.",
  "atk-s0513a4:78_6": "Abhikaṅkhāmīti evarūpaṃ imehi catūhaṅgehi samannāgataṃ attano vuttiṃ abhikaṅkhāmi.",
  "atk-s0513a4:78_7": "Ete me caturo vareti ete nikkodhādike caturo mayhaṃ vare dehīti.",
  "atk-s0513a4:79_0": "Kiṃ panesa na jānāti “yathā na sakkā sakkassa santike varaṃ gahetvā varena kodhādayo hanitu”nti.",
  "atk-s0513a4:79_1": "No na jānāti,",
  "atk-s0513a4:79_2": "sakke kho pana varaṃ dente na gaṇhāmīti vacanaṃ na yuttanti tassa ca nikkaṅkhabhāvatthāya gaṇhi.",
  "atk-s0513a4:79_3": "Tato sakko cintesi “kaṇhapaṇḍito varaṃ gaṇhanto ativiya anavajje vare gaṇhi,",
  "atk-s0513a4:79_4": "etesu varesu guṇadosaṃ etameva pucchissāmī”ti.",
  "atk-s0513a4:79_5": "Atha naṃ pucchanto pañcamaṃ gāthamāha –",
  "atk-s0513a4:80_0": "15.",
  "atk-s0513a4:81_0": "“Kiṃnu kodhe vā dose vā, lobhe snehe ca brāhmaṇa;",
  "atk-s0513a4:82_0": "Ādīnavaṃ tvaṃ passasi, taṃ me akkhāhi pucchito”ti.",
  "atk-s0513a4:83_0": "Tassattho –",
  "atk-s0513a4:83_1": "brāhmaṇa kiṃ nu kho tvaṃ kodhe dose lobhe snehe ca ādīnavaṃ passasi,",
  "atk-s0513a4:83_2": "taṃ tāva me pucchito akkhāhi,",
  "atk-s0513a4:83_3": "na hi mayaṃ ettha ādīnavaṃ jānāmāti.",
  "atk-s0513a4:84_0": "Atha naṃ mahāsatto “tena hi suṇāhī”ti vatvā catasso gāthā abhāsi –",
  "atk-s0513a4:85_0": "16.",
  "atk-s0513a4:86_0": "“Appo hutvā bahu hoti, vaḍḍhate so akhantijo;",
  "atk-s0513a4:87_0": "Āsaṅgī bahupāyāso, tasmā kodhaṃ na rocaye.",
  "atk-s0513a4:88_0": "17.",
  "atk-s0513a4:89_0": "“Duṭṭhassa pharusā vācā, parāmāso anantarā;",
  "atk-s0513a4:90_0": "Tato pāṇi tato daṇḍo, satthassa paramā gati;",
  "atk-s0513a4:91_0": "Doso kodhasamuṭṭhāno, tasmā dosaṃ na rocaye.",
  "atk-s0513a4:92_0": "18.",
  "atk-s0513a4:93_0": "“Ālopasāhasākārā, nikatī vañcanāni ca;",
  "atk-s0513a4:94_0": "Dissanti lobhadhammesu, tasmā lobhaṃ na rocaye.",
  "atk-s0513a4:95_0": "19.",
  "atk-s0513a4:96_0": "“Snehasaṅgathitā ganthā, senti manomayā puthū;",
  "atk-s0513a4:97_0": "Te bhusaṃ upatāpenti, tasmā snehaṃ na rocaye”ti.",
  "atk-s0513a4:98_0": "Tattha akhantijoti so anadhivāsakajātikassa akhantito jāto kodho paṭhamaṃ paritto hutvā pacchā bahu hoti aparāparaṃ vaḍḍhati.",
  "atk-s0513a4:98_1": "Tassa vaḍḍhanabhāvo khantivādījātakena ceva cūḷadhammapālajātakena ca vaṇṇetabbo.",
  "atk-s0513a4:98_2": "Apica tissāmaccassapettha bhariyaṃ ādiṃ katvā sabbaṃ saparijanaṃ māretvā pacchā attano māritavatthu kathetabbaṃ.",
  "atk-s0513a4:98_3": "Āsaṅgīti āsaṅgakaraṇo.",
  "atk-s0513a4:98_4": "Yassa uppajjati,",
  "atk-s0513a4:98_5": "taṃ āsattaṃ laggitaṃ karoti,",
  "atk-s0513a4:98_6": "taṃ vatthuṃ vissajjetvā gantuṃ na deti,",
  "atk-s0513a4:98_7": "nivattitvā akkosanādīni kāreti.",
  "atk-s0513a4:98_8": "Bahupāyāsoti bahunā kāyikacetasikadukkhasaṅkhātena upāyāsena kilamathena samannāgato.",
  "atk-s0513a4:98_9": "Kodhaṃ nissāya hi kodhavasena ariyādīsu katavītikkamā diṭṭhadhamme ceva samparāye ca vadhabandhavippaṭisārādīni",
  "atk-s0513a4:98_10": "ceva pañcavidhabandhanakammakaraṇādīni ca bahūni dukkhāni anubhavantīti kodho bahupāyāso nāma.",
  "atk-s0513a4:98_11": "Tasmāti yasmā esa evaṃ anekādīnavo,",
  "atk-s0513a4:98_12": "tasmā kodhaṃ na rocemi.",
  "atk-s0513a4:99_0": "Duṭṭhassāti kujjhanalakkhaṇena kodhena kujjhitvā aparabhāge dussanalakkhaṇena dosena duṭṭhassa paṭhamaṃ tāva “are, dāsa,",
  "atk-s0513a4:99_1": "pessā”ti pharusavācā niccharati,",
  "atk-s0513a4:99_2": "vācāya anantarā ākaḍḍhanavikaḍḍhanavasena hatthaparāmāso,",
  "atk-s0513a4:99_3": "tato anantarā upakkamanavasena pāṇi pavattati,",
  "atk-s0513a4:99_4": "tato daṇḍo,",
  "atk-s0513a4:99_5": "daṇḍappahāre atikkamitvā pana ekatodhāraubhatodhārassa satthassa paramā gati,",
  "atk-s0513a4:99_6": "sabbapariyantā satthanipphatti hoti.",
  "atk-s0513a4:99_7": "Yadā hi satthena paraṃ jīvitā voropetvā pacchā teneva satthena attānaṃ jīvitā voropeti,",
  "atk-s0513a4:99_8": "tadā doso matthakappatto hoti.",
  "atk-s0513a4:99_9": "Doso kodhasamuṭṭhānoti yathā anambilaṃ takkaṃ vā kañjikaṃ vā pariṇāmavasena parivattitvā ambilaṃ hoti,",
  "atk-s0513a4:99_10": "taṃ ekajātikampi samānaṃ ambilaṃ anambilanti nānā vuccati,",
  "atk-s0513a4:99_11": "tathā pubbakāle kodho pariṇamitvā aparabhāge doso hoti.",
  "atk-s0513a4:99_12": "So akusalamūlattena ekajātikopi samāno kodho dosoti nānā vuccati.",
  "atk-s0513a4:99_13": "Yathā anambilato ambilaṃ,",
  "atk-s0513a4:99_14": "evaṃ sopi kodhato samuṭṭhātīti kodhasamuṭṭhāno.",
  "atk-s0513a4:99_15": "Tasmāti yasmā evaṃ anekādīnavo doso,",
  "atk-s0513a4:99_16": "tasmā dosampi na rocemi.",
  "atk-s0513a4:100_0": "Ālopasāhasākārāti divā divasseva gāmaṃ paharitvā vilumpanāni ca āvudhaṃ sarīre ṭhapetvā “idaṃ nāma me dehī”ti sāhasākārā ca.",
  "atk-s0513a4:100_1": "Nikatī vañcanāni cāti patirūpakaṃ dassetvā parassa haraṇaṃ nikati nāma,",
  "atk-s0513a4:100_2": "sā asuvaṇṇameva “suvaṇṇa”nti kūṭakahāpaṇaṃ “kahāpaṇo”ti datvā parasantakaggahaṇe daṭṭhabbā.",
  "atk-s0513a4:100_3": "Paṭibhānavasena pana upāyakusalatāya parasantakaggahaṇaṃ vañcanaṃ nāma.",
  "atk-s0513a4:100_4": "Tassevaṃ pavatti daṭṭhabbā –",
  "atk-s0513a4:100_5": "eko kira ujujātiko gāmikapuriso araññato sasakaṃ ānetvā nadītīre ṭhapetvā nhāyituṃ otari.",
  "atk-s0513a4:100_6": "Atheko dhutto taṃ sasakaṃ sīse katvā nhāyituṃ otiṇṇo.",
  "atk-s0513a4:100_7": "Itaro uttaritvā sasakaṃ apassanto ito cito ca vilokesi.",
  "atk-s0513a4:100_8": "Tamenaṃ dhutto “kiṃ bho vilokesī”ti vatvā “imasmiṃ me ṭhāne sasako ṭhapito,",
  "atk-s0513a4:100_9": "taṃ na passāmī”ti vutte “andhabāla,",
  "atk-s0513a4:100_10": "tvaṃ na jānāsi,",
  "atk-s0513a4:100_11": "sasakā nāma nadītīre ṭhapitā palāyanti,",
  "atk-s0513a4:100_12": "passa ahaṃ attano sasakaṃ sīse ṭhapetvāva nhāyāmī”ti āha.",
  "atk-s0513a4:100_13": "So appaṭibhānatāya “evaṃ bhavissatī”ti pakkāmi.",
  "atk-s0513a4:100_14": "Ekakahāpaṇena migapotakaṃ gahetvā puna taṃ datvā dvikahāpaṇagghanakassa migassa gahitavatthupettha kathetabbaṃ.",
  "atk-s0513a4:100_15": "Dissanti lobhadhammesūti sakka,",
  "atk-s0513a4:100_16": "ime ālopādayo pāpadhammā lobhasabhāvesu lobhābhibhūtesu sattesu dissanti.",
  "atk-s0513a4:100_17": "Na hi aluddhā evarūpāni kammāni karonti.",
  "atk-s0513a4:100_18": "Evaṃ lobho anekādīnavo,",
  "atk-s0513a4:100_19": "tasmā lobhampi na rocemi.",
  "atk-s0513a4:101_0": "Snehasaṅgathitā ganthāti ārammaṇesu allīyanalakkhaṇena snehena saṅgathitā punappunaṃ uppādavasena ghaṭitā",
  "atk-s0513a4:101_1": "suttena pupphāni viya baddhā nānappakāresu ārammaṇesu pavattamānā abhijjhākāyaganthā.",
  "atk-s0513a4:101_2": "Senti manomayā puthūti te puthūsu ārammaṇesu uppannā suvaṇṇādīhi nibbattāni suvaṇṇādimayāni ābharaṇādīni",
  "atk-s0513a4:101_3": "viya manena nibbattattā manomayā abhijjhākāyaganthā tesu ārammaṇesu senti anusenti.",
  "atk-s0513a4:101_4": "Te bhusaṃ upatāpentīti te evaṃ anusayitā balavatāpaṃ janentā bhusaṃ upatāpenti atikilamenti.",
  "atk-s0513a4:101_5": "Tesaṃ pana bhusaṃ upatāpane “sallaviddhova ruppatī”ti gāthāya vatthu,",
  "atk-s0513a4:101_6": "“piyajātikā hi gahapati,",
  "atk-s0513a4:101_7": "sokaparidevadukkhadomanassupāyāsā piyappabhutikā”,",
  "atk-s0513a4:101_8": "“piyato jāyatī soko”tiādīni suttāni ca āharitabbāni.",
  "atk-s0513a4:101_9": "Apica maṅgalabodhisattassa dārake datvā balavasokena hadayaṃ phali,",
  "atk-s0513a4:101_10": "vessantarabodhisattassa mahantaṃ domanassaṃ udapādi.",
  "atk-s0513a4:101_11": "Evaṃ pūritapāramīnaṃ mahāsattānaṃ pemaṃ upatāpaṃ karotiyeva.",
  "atk-s0513a4:101_12": "Ayaṃ snehe ādīnavo,",
  "atk-s0513a4:101_13": "tasmā snehampi na rocemīti.",
  "atk-s0513a4:102_0": "Sakko pañhavissajjanaṃ sutvā “kaṇhapaṇḍita tayā ime pañhā buddhalīḷāya sādhukaṃ kathitā,",
  "atk-s0513a4:102_1": "ativiya tuṭṭhosmi te,",
  "atk-s0513a4:102_2": "aparampi varaṃ gaṇhāhī”ti vatvā dasamaṃ gāthamāha –",
  "atk-s0513a4:103_0": "20.",
  "atk-s0513a4:104_0": "“Etasmiṃ te sulapite, patirūpe subhāsite;",
  "atk-s0513a4:105_0": "Varaṃ brāhmaṇa te dammi, yaṃ kiñci manasicchasī”ti.",
  "atk-s0513a4:106_0": "Tato bodhisatto anantaragāthamāha –",
  "atk-s0513a4:107_0": "21.",
  "atk-s0513a4:108_0": "“Varañce me ado sakka, sabbabhūtānamissara;",
  "atk-s0513a4:109_0": "Araññe me viharato, niccaṃ ekavihārino;",
  "atk-s0513a4:110_0": "Ābādhā mā uppajjeyyuṃ, antarāyakarā bhusā”ti.",
  "atk-s0513a4:111_0": "Tattha antarāyakarā bhusāti imassa me tapokammassa antarāyakarā.",
  "atk-s0513a4:112_0": "Taṃ sutvā sakko “kaṇhapaṇḍito varaṃ gaṇhanto na āmisasannissitaṃ gaṇhāti,",
  "atk-s0513a4:112_1": "tapokammanissitameva gaṇhātī”ti cintetvā bhiyyosomattāya pasanno aparampi varaṃ dadamāno itaraṃ gāthamāha –",
  "atk-s0513a4:113_0": "22.",
  "atk-s0513a4:114_0": "“Etasmiṃ te sulapite, patirūpe subhāsite;",
  "atk-s0513a4:115_0": "Varaṃ brāhmaṇa te dammi, yaṃ kiñci manasicchasī”ti.",
  "atk-s0513a4:116_0": "Bodhisattopi varaggahaṇāpadesena tassa dhammaṃ desento osānagāthamāha –",
  "atk-s0513a4:117_0": "23.",
  "atk-s0513a4:118_0": "“Varañce me ado sakka, sabbabhūtānamissara;",
  "atk-s0513a4:119_0": "Na mano vā sarīraṃ vā, maṃ-kate sakka kassaci;",
  "atk-s0513a4:120_0": "Kadāci upahaññetha, etaṃ sakka varaṃ vare”ti.",
  "atk-s0513a4:121_0": "Tattha mano vāti manodvāraṃ vā.",
  "atk-s0513a4:121_1": "Sarīraṃ vāti kāyadvāraṃ vā,",
  "atk-s0513a4:121_2": "vacīdvārampi etesaṃ gahaṇena gahitamevāti veditabbaṃ. Maṃ-",
  "atk-s0513a4:121_3": "kateti mama kāraṇā.",
  "atk-s0513a4:121_4": "Upahaññethāti upaghātaṃ āpajjeyya aparisuddhaṃ assa.",
  "atk-s0513a4:121_5": "Idaṃ vuttaṃ hoti –",
  "atk-s0513a4:121_6": "sakka devarāja,",
  "atk-s0513a4:121_7": "mama kāraṇā maṃ nissāya mama anatthakāmatāya kassaci sattassa kismiñci kāle idaṃ tividhampi kammadvāraṃ na upahaññetha,",
  "atk-s0513a4:121_8": "pāṇātipātādīhi dasahi akusalakammapathehi vimuttaṃ parisuddhameva bhaveyyāti.",
  "atk-s0513a4:122_0": "Iti mahāsatto chasupi ṭhānesu varaṃ gaṇhanto nekkhammanissitameva gaṇhi,",
  "atk-s0513a4:122_1": "jānāti cesa “sarīraṃ nāma byādhidhammaṃ,",
  "atk-s0513a4:122_2": "na taṃ sakkā sakkena abyādhidhammaṃ kātu”nti.",
  "atk-s0513a4:122_3": "Sattānañhi tīsu dvāresu parisuddhabhāvo asakkāyattova,",
  "atk-s0513a4:122_4": "evaṃ santepi tassa dhammadesanatthaṃ ime vare gaṇhi.",
  "atk-s0513a4:122_5": "Sakkopi taṃ rukkhaṃ dhuvaphalaṃ katvā mahāsattaṃ vanditvā sirasi añjaliṃ patiṭṭhapetvā “arogā idheva vasathā”ti vatvā sakaṭṭhānameva gato.",
  "atk-s0513a4:122_6": "Bodhisattopi aparihīnajjhāno brahmalokūpago ahosi.",
  "atk-s0513a4:123_0": "Satthā imaṃ dhammadesanaṃ āharitvā “ānanda,",
  "atk-s0513a4:123_1": "pubbe mayā nivutthabhūmippadeso ceso”ti vatvā jātakaṃ samodhānesi –",
  "atk-s0513a4:123_2": "“tadā sakko anuruddho ahosi,",
  "atk-s0513a4:123_3": "kaṇhapaṇḍito pana ahameva ahosi”nti.",
  "atk-s0513a4:124_0": "Kaṇhajātakavaṇṇanā dutiyā.",
  "atk-s0513a4:126_0": "[441] 3. Catuposathikajātakavaṇṇanā",
  "atk-s0513a4:127_0": "24-38. Yo kopaneyyoti idaṃ catuposathikajātakaṃ puṇṇakajātake āvi bhavissati.",
  "atk-s0513a4:128_0": "Catuposathikajātakavaṇṇanā tatiyā.",
  "atk-s0513a4:130_0": "[442] 4. Saṅkhajātakavaṇṇanā",
  "atk-s0513a4:131_0": "Bahussutoti idaṃ satthā jetavane viharanto sabbaparikkhāradānaṃ ārabbha kathesi.",
  "atk-s0513a4:131_1": "Sāvatthiyaṃ kireko upāsako tathāgatassa dhammadesanaṃ sutvā pasannacitto svātanāya nimantetvā attano",
  "atk-s0513a4:131_2": "gharadvāre maṇḍapaṃ kāretvā alaṅkaritvā punadivase tathāgatassa kālaṃ ārocāpesi.",
  "atk-s0513a4:131_3": "Satthā pañcasatabhikkhuparivāro tattha gantvā paññatte āsane nisīdi.",
  "atk-s0513a4:131_4": "Upāsako saputtadāro saparijano buddhappamukhassa bhikkhusaṅghassa mahādānaṃ datvā puna svātanāyāti evaṃ",
  "atk-s0513a4:131_5": "sattāhaṃ nimantetvā mahādānaṃ pavattetvā sattame divase sabbaparikkhāraṃ adāsi.",
  "atk-s0513a4:131_6": "Taṃ pana dadamāno upāhanadānaṃ ussannaṃ katvā adāsi.",
  "atk-s0513a4:131_7": "Dasabalassa dinno upāhanasaṅghāṭo sahassagghanako ahosi,",
  "atk-s0513a4:131_8": "dvinnaṃ aggasāvakānaṃ pañcasatagghanako,",
  "atk-s0513a4:131_9": "sesānaṃ pañcannaṃ bhikkhusatānaṃ satagghanako.",
  "atk-s0513a4:131_10": "Iti so sabbaparikkhāradānaṃ datvā attano parisāya saddhiṃ bhagavato santike nisīdi.",
  "atk-s0513a4:131_11": "Athassa satthā madhurena sarena anumodanaṃ karonto “upāsaka,",
  "atk-s0513a4:131_12": "uḷāraṃ te sabbaparikkhāradānaṃ,",
  "atk-s0513a4:131_13": "attamano hohi,",
  "atk-s0513a4:131_14": "pubbe anuppanne buddhe paccekabuddhassa ekaṃ upāhanasaṅghāṭaṃ datvā nāvāya bhinnāya appatiṭṭhe mahāsamuddepi",
  "atk-s0513a4:131_15": "upāhanadānanissandena patiṭṭhaṃ labhiṃsu,",
  "atk-s0513a4:131_16": "tvaṃ pana buddhappamukhassa bhikkhusaṅghassa sabbaparikkhāradānaṃ adāsi,",
  "atk-s0513a4:131_17": "tassa te upāhanadānassa phalaṃ kasmā na patiṭṭhā bhavissatī”ti vatvā tena yācito atītaṃ āhari.",
  "atk-s0513a4:132_0": "Atīte ayaṃ bārāṇasī moḷinī nāma ahosi.",
  "atk-s0513a4:132_1": "Moḷininagare brahmadatte rajjaṃ kārente saṅkho nāma brāhmaṇo aḍḍho mahaddhano mahābhogo pahūtavittupakaraṇo",
  "atk-s0513a4:132_2": "pahūtadhanadhaññasuvaṇṇarajato catūsu nagaradvāresu nagaramajjhe nivesanadvāre cāti chasu ṭhānesu cha",
  "atk-s0513a4:132_3": "dānasālāyo kāretvā devasikaṃ chasatasahassāni vissajjento kapaṇaddhikānaṃ mahādānaṃ pavattesi.",
  "atk-s0513a4:132_4": "So ekadivasaṃ cintesi “ahaṃ gehe dhane khīṇe dātuṃ na sakkhissāmi,",
  "atk-s0513a4:132_5": "aparikkhīṇeyeva dhane nāvāya suvaṇṇabhūmiṃ gantvā dhanaṃ āharissāmī”ti.",
  "atk-s0513a4:132_6": "So nāvaṃ bandhāpetvā bhaṇḍassa pūrāpetvā puttadāraṃ āmantetvā “yāvāhaṃ āgacchāmi,",
  "atk-s0513a4:132_7": "tāva me dānaṃ anupacchinditvā pavatteyyāthā”ti vatvā dāsakammakaraparivuto chattaṃ ādāya upāhanaṃ āruyha majjhanhikasamaye paṭṭanagāmābhimukho pāyāsi.",
  "atk-s0513a4:132_8": "Tasmiṃ khaṇe gandhamādane eko paccekabuddho āvajjetvā taṃ dhanāharaṇatthāya gacchantaṃ disvā “mahāpuriso dhanaṃ āharituṃ gacchati,",
  "atk-s0513a4:132_9": "bhavissati nu kho assa samudde antarāyo,",
  "atk-s0513a4:132_10": "no”ti āvajjetvā “bhavissatī”ti ñatvā “esa maṃ disvā chattañca upāhanañca mayhaṃ datvā upāhanadānanissandena",
  "atk-s0513a4:132_11": "samudde bhinnāya nāvāya patiṭṭhaṃ labhissati,",
  "atk-s0513a4:132_12": "karissāmissa anuggaha”nti ākāsenāgantvā tassāvidūre otaritvā caṇḍavātātape aṅgārasantharasadisaṃ uṇhavālukaṃ maddanto tassa abhimukho āgacchi.",
  "atk-s0513a4:133_0": "So taṃ disvāva “puññakkhettaṃ me āgataṃ,",
  "atk-s0513a4:133_1": "ajja mayā ettha dānabījaṃ ropetuṃ vaṭṭatī”ti tuṭṭhacitto vegena taṃ upasaṅkamitvā vanditvā “bhante,",
  "atk-s0513a4:133_2": "mayhaṃ anuggahatthāya thokaṃ maggā okkamma imaṃ rukkhamūlaṃ upasaṅkamathā”ti vatvā tasmiṃ rukkhamūlaṃ",
  "atk-s0513a4:133_3": "upasaṅkamante rukkhamūle vālukaṃ ussāpetvā uttarāsaṅgaṃ paññapetvā paccekabuddhaṃ nisīdāpetvā vanditvā",
  "atk-s0513a4:133_4": "vāsitaparissāvitena udakena pāde dhovitvā gandhatelena makkhetvā attano upāhanā omuñcitvā papphoṭetvā",
  "atk-s0513a4:133_5": "gandhatelena makkhetvā tassa pādesu paṭimuñcitvā “bhante,",
  "atk-s0513a4:133_6": "imā upāhanā āruyha chattaṃ matthake katvā gacchathā”ti chattupāhanaṃ adāsi.",
  "atk-s0513a4:133_7": "So assa anuggahatthāya taṃ gahetvā pasādasaṃvaḍḍhanatthaṃ passantassevassa uppatitvā gandhamādanameva agamāsi.",
  "atk-s0513a4:133_8": "Bodhisattopi taṃ disvā ativiya pasannacitto paṭṭanaṃ gantvā nāvaṃ abhiruhi.",
  "atk-s0513a4:133_9": "Athassa mahāsamuddaṃ paṭipannassa sattame divase nāvā vivaraṃ adāsi,",
  "atk-s0513a4:133_10": "udakaṃ ussiñcituṃ nāsakkhiṃsu.",
  "atk-s0513a4:133_11": "Mahājano maraṇabhayabhīto attano attano devatā namassitvā mahāviravaṃ viravi.",
  "atk-s0513a4:133_12": "Mahāsatto ekaṃ upaṭṭhākaṃ gahetvā sakalasarīraṃ telena makkhetvā sappinā saddhiṃ sakkharacuṇṇaṃ yāvadatthaṃ",
  "atk-s0513a4:133_13": "khāditvā tampi khādāpetvā tena saddhiṃ kūpakayaṭṭhimatthakaṃ āruyha “imāya disāya amhākaṃ nagara”nti",
  "atk-s0513a4:133_14": "disaṃ vavatthapetvā macchakacchapaparipanthato attānaṃ mocento tena saddhiṃ usabhamattaṃ atikkamitvā pati.",
  "atk-s0513a4:133_15": "Mahājano vināsaṃ pāpuṇi.",
  "atk-s0513a4:133_16": "Mahāsatto pana upaṭṭhākena saddhiṃ samuddaṃ tarituṃ ārabhi.",
  "atk-s0513a4:133_17": "Tassa tarantasseva sattamo divaso jāto.",
  "atk-s0513a4:133_18": "So tasmimpi kāle loṇodakena mukhaṃ vikkhāletvā uposathiko ahosiyeva.",
  "atk-s0513a4:134_0": "Tadā pana catūhi lokapālehi maṇimekhalā nāma devadhītā “sace samudde nāvāya bhinnāya tisaraṇagatā vā",
  "atk-s0513a4:134_1": "sīlasampannā vā mātāpitupaṭṭhākā vā manussā dukkhappattā honti,",
  "atk-s0513a4:134_2": "te rakkheyyāsī”ti samudde ārakkhaṇatthāya ṭhapitā hoti.",
  "atk-s0513a4:134_3": "Sā attano issariyena sattāhamanubhavitvā pamajjitvā sattame divase samuddaṃ olokentī sīlācārasaṃyuttaṃ",
  "atk-s0513a4:134_4": "saṅkhabrāhmaṇaṃ disvā “imassa sattamo divaso samudde patitassa,",
  "atk-s0513a4:134_5": "sace so marissati ativiya gārayhā me bhavissatī”ti saṃviggamānahadayā hutvā ekaṃ suvaṇṇapātiṃ nānaggarasabhojanassa",
  "atk-s0513a4:134_6": "pūretvā vātavegena tattha gantvā tassa purato ākāse ṭhatvā “brāhmaṇa,",
  "atk-s0513a4:134_7": "tvaṃ sattāhaṃ nirāhāro,",
  "atk-s0513a4:134_8": "idaṃ dibbabhojanaṃ bhuñjā”ti āha.",
  "atk-s0513a4:134_9": "So taṃ oloketvā “apanehi tava bhattaṃ,",
  "atk-s0513a4:134_10": "ahaṃ uposathiko”ti āha.",
  "atk-s0513a4:134_11": "Athassa upaṭṭhāko pacchato āgato devataṃ adisvā saddameva sutvā “ayaṃ brāhmaṇo pakatisukhumālo sattāhaṃ",
  "atk-s0513a4:134_12": "nirāhāratāya dukkhito maraṇabhayena vilapati maññe,",
  "atk-s0513a4:134_13": "assāsessāmi na”nti cintetvā paṭhamaṃ gāthamāha –",
  "atk-s0513a4:135_0": "39.",
  "atk-s0513a4:136_0": "“Bahussuto sutadhammosi saṅkha, diṭṭhā tayā samaṇabrāhmaṇā ca;",
  "atk-s0513a4:137_0": "Athakkhaṇe dassayase vilāpaṃ, añño nu ko te paṭimantako mayā”ti.",
  "atk-s0513a4:138_0": "Tattha sutadhammosīti dhammopi tayā dhammikasamaṇabrāhmaṇānaṃ santike suto asi.",
  "atk-s0513a4:138_1": "Diṭṭhā tayāti tesaṃ paccaye dentena veyyāvaccaṃ karontena dhammikasamaṇabrāhmaṇā ca tayā diṭṭhā.",
  "atk-s0513a4:138_2": "Evaṃ akaronto hi passantopi te na passatiyeva.",
  "atk-s0513a4:138_3": "Athakkhaṇeti atha akkhaṇe sallapantassa kassaci abhāvena vacanassa anokāse.",
  "atk-s0513a4:138_4": "Dassayaseti “ahaṃ uposathiko”ti vadanto vilāpaṃ dassesi.",
  "atk-s0513a4:138_5": "Paṭimantakoti mayā añño ko tava paṭimantako paṭivacanadāyako,",
  "atk-s0513a4:138_6": "kiṃkāraṇā evaṃ vippalapasīti?",
  "atk-s0513a4:139_0": "So tassa vacanaṃ sutvā “imassa devatā na paññāyati maññe”ti cintetvā “samma,",
  "atk-s0513a4:139_1": "nāhaṃ maraṇassa bhāyāmi,",
  "atk-s0513a4:139_2": "atthi pana me añño paṭimantako”ti vatvā dutiyaṃ gāthamāha –",
  "atk-s0513a4:140_0": "40.",
  "atk-s0513a4:141_0": "“Subbhū subhā suppaṭimukkakambu, paggayha sovaṇṇamayāya pātiyā;",
  "atk-s0513a4:142_0": "‘Bhuñjassu bhattaṃ’ iti maṃ vadeti, saddhāvittā, tamahaṃ noti brūmī”ti.",
  "atk-s0513a4:143_0": "Tattha subbhūti subhamukhā.",
  "atk-s0513a4:143_1": "Subhāti pāsādikā uttamarūpadharā.",
  "atk-s0513a4:143_2": "Suppaṭimukkakambūti paṭimukkasuvaṇṇālaṅkārā.",
  "atk-s0513a4:143_3": "Paggayhāti suvaṇṇapātiyā bhattaṃ gahetvā ukkhipitvā.",
  "atk-s0513a4:143_4": "Saddhāvittāti saddhā ceva tuṭṭhacittā ca.",
  "atk-s0513a4:143_5": "“Saddhaṃ citta”ntipi pāṭho,",
  "atk-s0513a4:143_6": "tassattho saddhanti saddahantaṃ,",
  "atk-s0513a4:143_7": "cittanti tuṭṭhacittaṃ.",
  "atk-s0513a4:143_8": "Tamahaṃ notīti tamahaṃ devataṃ uposathikattā paṭikkhipanto noti brūmi,",
  "atk-s0513a4:143_9": "na vippalapāmi sammāti.",
  "atk-s0513a4:144_0": "Athassa so tatiyaṃ gāthamāha –",
  "atk-s0513a4:145_0": "41.",
  "atk-s0513a4:146_0": "“Etādisaṃ brāhmaṇa disvāna yakkhaṃ, puccheyya poso sukhamāsisāno;",
  "atk-s0513a4:147_0": "Uṭṭhehi naṃ pañjalikābhipuccha, devī nusi tvaṃ uda mānusī nū”ti.",
  "atk-s0513a4:148_0": "Tattha sukhamāsisānoti etādisaṃ yakkhaṃ disvā attano sukhaṃ āsīsanto paṇḍito puriso “amhākaṃ sukhaṃ bhavissati,",
  "atk-s0513a4:148_1": "na bhavissatī”ti puccheyya.",
  "atk-s0513a4:148_2": "Uṭṭhehīti udakato uṭṭhānākāraṃ dassento uṭṭhaha.",
  "atk-s0513a4:148_3": "Pañjalikābhipucchāti añjaliko hutvā abhipuccha.",
  "atk-s0513a4:148_4": "Uda mānusīti udāhu mahiddhikā mānusī tvanti.",
  "atk-s0513a4:149_0": "Bodhisatto “yuttaṃ kathesī”ti taṃ pucchanto catutthaṃ gāthamāha –",
  "atk-s0513a4:150_0": "42.",
  "atk-s0513a4:151_0": "“Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;",
  "atk-s0513a4:152_0": "Pucchāmi taṃ nāri mahānubhāve, devī nusi tvaṃ uda mānusī nū”ti.",
  "atk-s0513a4:153_0": "Tattha yaṃ tvanti yasmā tvaṃ sukhena maṃ abhisamekkhase,",
  "atk-s0513a4:153_1": "piyacakkhūhi olokesi.",
  "atk-s0513a4:153_2": "Pucchāmi tanti tena kāraṇena taṃ pucchāmi.",
  "atk-s0513a4:154_0": "Tato devadhītā dve gāthā abhāsi –",
  "atk-s0513a4:155_0": "43.",
  "atk-s0513a4:156_0": "“Devī ahaṃ saṅkha mahānubhāvā, idhāgatā sāgaravārimajjhe;",
  "atk-s0513a4:157_0": "Anukampikā no ca paduṭṭhacittā, taveva atthāya idhāgatāsmi.",
  "atk-s0513a4:158_0": "44.",
  "atk-s0513a4:159_0": "“Idhannapānaṃ sayanāsanañca, yānāni nānāvividhāni saṅkha;",
  "atk-s0513a4:160_0": "Sabbassa tyāhaṃ paṭipādayāmi, yaṃ kiñci tuyhaṃ manasābhipatthita”nti.",
  "atk-s0513a4:161_0": "Tattha idhāti imasmiṃ mahāsamudde.",
  "atk-s0513a4:161_1": "Nānāvividhānīti bahūni ca anekappakārāni ca hatthiyānaassayānādīni atthi.",
  "atk-s0513a4:161_2": "Sabbassa tyāhanti tassa annapānādino sabbassa sāmikaṃ katvā taṃ te annapānādiṃ paṭipādayāmi dadāmi.",
  "atk-s0513a4:161_3": "Yaṃ kiñcīti aññampi yaṃ kiñci manasā icchitaṃ,",
  "atk-s0513a4:161_4": "taṃ sabbaṃ te dammīti.",
  "atk-s0513a4:162_0": "Taṃ sutvā mahāsatto “ayaṃ devadhītā samuddapiṭṭhe mayhaṃ ‘idañcidañca dammī’ti vadati,",
  "atk-s0513a4:162_1": "kiṃ nu kho esā mayā katena puññakammena dātukāmā,",
  "atk-s0513a4:162_2": "udāhu attano balena,",
  "atk-s0513a4:162_3": "pucchissāmi tāva na”nti cintetvā pucchanto sattamaṃ gāthamāha –",
  "atk-s0513a4:163_0": "45.",
  "atk-s0513a4:164_0": "“Yaṃ kiñci yiṭṭhañca hutañca mayhaṃ, sabbassa no issarā tvaṃ sugatte;",
  "atk-s0513a4:165_0": "Sussoṇi subbhamu suvilaggamajjhe, kissa me kammassa ayaṃ vipāko”ti.",
  "atk-s0513a4:166_0": "Tattha yiṭṭhanti dānavasena yajitaṃ.",
  "atk-s0513a4:166_1": "Hutanti āhunapāhunavasena dinnaṃ.",
  "atk-s0513a4:166_2": "Sabbassa no issarā tvanti tassa amhākaṃ puññakammassa tvaṃ issarā,",
  "atk-s0513a4:166_3": "“imassa ayaṃ vipāko,",
  "atk-s0513a4:166_4": "imassa aya”nti byākarituṃ samatthāti attho.",
  "atk-s0513a4:166_5": "Sussoṇīti sundaraūrulakkhaṇe.",
  "atk-s0513a4:166_6": "Subbhamūti sundarabhamuke.",
  "atk-s0513a4:166_7": "Suvilaggamajjheti suṭṭhuvilaggitatanumajjhe.",
  "atk-s0513a4:166_8": "Kissa meti mayā katakammesu katarakammassa ayaṃ vipāko,",
  "atk-s0513a4:166_9": "yenāhaṃ appatiṭṭhe samudde patiṭṭhaṃ labhāmīti.",
  "atk-s0513a4:167_0": "Taṃ sutvā devadhītā “ayaṃ brāhmaṇo ‘yaṃ tena kusalaṃ kataṃ,",
  "atk-s0513a4:167_1": "taṃ kammaṃ na jānātī’ti aññāya pucchati maññe,",
  "atk-s0513a4:167_2": "kathayissāmi dānissā”ti taṃ kathentī aṭṭhamaṃ gāthamāha –",
  "atk-s0513a4:168_0": "46.",
  "atk-s0513a4:169_0": "“Ghamme pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;",
  "atk-s0513a4:170_0": "Paṭipādayī saṅkha upāhanāni, sā dakkhiṇā kāmaduhā tavajjā”ti.",
  "atk-s0513a4:171_0": "Tattha ekabhikkhunti ekaṃ paccekabuddhaṃ sandhāyāha.",
  "atk-s0513a4:171_1": "Ugghaṭṭapādanti uṇhavālukāya ghaṭṭitapādaṃ.",
  "atk-s0513a4:171_2": "Tasitanti pipāsitaṃ.",
  "atk-s0513a4:171_3": "Paṭipādayīti paṭipādesi,",
  "atk-s0513a4:171_4": "yojesīti attho.",
  "atk-s0513a4:171_5": "Kāmaduhāti sabbakāmadāyikā.",
  "atk-s0513a4:172_0": "Taṃ sutvā mahāsatto “evarūpepi nāma appatiṭṭhe mahāsamudde mayā dinnaupāhanadānaṃ mama sabbakāmadadaṃ jātaṃ,",
  "atk-s0513a4:172_1": "aho sudinnaṃ me paccekabuddhassa dāna”nti tuṭṭhacitto navamaṃ gāthamāha –",
  "atk-s0513a4:173_0": "47.",
  "atk-s0513a4:174_0": "“Sā hotu nāvā phalakūpapannā, anavassutā erakavātayuttā;",
  "atk-s0513a4:175_0": "Aññassa yānassa na hettha bhūmi, ajjeva maṃ moḷiniṃ pāpayassū”ti.",
  "atk-s0513a4:176_0": "Tassattho – devate,",
  "atk-s0513a4:176_1": "evaṃ sante mayhaṃ ekaṃ nāvaṃ māpehi,",
  "atk-s0513a4:176_2": "khuddakaṃ pana ekadoṇikanāvaṃ māpehi,",
  "atk-s0513a4:176_3": "yaṃ nāvaṃ māpessasi,",
  "atk-s0513a4:176_4": "sā hotu nāvā bahūhi susibbitehi phalakehi upapannā,",
  "atk-s0513a4:176_5": "udakapavesanassābhāvena anavassutā,",
  "atk-s0513a4:176_6": "erakena sammā gahetvā gacchantena vātena yuttā,",
  "atk-s0513a4:176_7": "ṭhapetvā dibbanāvaṃ aññassa yānassa ettha bhūmi natthi,",
  "atk-s0513a4:176_8": "tāya pana dibbanāvāya ajjeva maṃ moḷininagaraṃ pāpayassūti.",
  "atk-s0513a4:177_0": "Devadhītā tassa vacanaṃ sutvā tuṭṭhacittā sattaratanamayaṃ nāvaṃ māpesi.",
  "atk-s0513a4:177_1": "Sā dīghato aṭṭhausabhā ahosi vitthārato catuusabhā,",
  "atk-s0513a4:177_2": "gambhīrato vīsatiyaṭṭhikā.",
  "atk-s0513a4:177_3": "Tassā indanīlamayā tayo kūpakā,",
  "atk-s0513a4:177_4": "sovaṇṇamayāni yottāni rajatamayāni pattāni sovaṇṇamayāni ca phiyārittāni ahesuṃ.",
  "atk-s0513a4:177_5": "Devatā taṃ nāvaṃ sattannaṃ ratanānaṃ pūretvā brāhmaṇaṃ āliṅgitvā alaṅkatanāvāya āropesi,",
  "atk-s0513a4:177_6": "upaṭṭhākaṃ panassa na olokesi.",
  "atk-s0513a4:177_7": "Brāhmaṇo attanā katakalyāṇato tassa pattiṃ adāsi,",
  "atk-s0513a4:177_8": "so anumodi.",
  "atk-s0513a4:177_9": "Tadā devatā tampi āliṅgitvā nāvāya patiṭṭhāpesi.",
  "atk-s0513a4:177_10": "Atha naṃ nāvaṃ moḷininagaraṃ netvā brāhmaṇassa ghare dhanaṃ patiṭṭhāpetvā attano vasanaṭṭhānameva agamāsi.",
  "atk-s0513a4:177_11": "Satthā abhisambuddho hutvā –",
  "atk-s0513a4:178_0": "48.",
  "atk-s0513a4:179_0": "“Sā tattha vittā sumanā patītā, nāvaṃ sucittaṃ abhinimminitvā;",
  "atk-s0513a4:180_0": "Ādāya saṅkhaṃ purisena saddhiṃ, upānayī nagaraṃ sādhuramma”nti. –",
  "atk-s0513a4:181_0": "Imaṃ osānagāthaṃ abhāsi.",
  "atk-s0513a4:182_0": "Tattha sāti bhikkhave,",
  "atk-s0513a4:182_1": "sā devatā tattha samuddamajjhe tassa vacanaṃ sutvā vittisaṅkhātāya pītiyā samannāgatattā vittā.",
  "atk-s0513a4:182_2": "Sumanāti sundaramanā pāmojjena patītacittā hutvā vicitranāvaṃ nimminitvā brāhmaṇaṃ paricārakena saddhiṃ",
  "atk-s0513a4:182_3": "ādāya sādhurammaṃ atiramaṇīyaṃ nagaraṃ upānayīti.",
  "atk-s0513a4:183_0": "Brāhmaṇopi yāvajīvaṃ aparimitadhanaṃ gehaṃ ajjhāvasanto dānaṃ datvā sīlaṃ rakkhitvā jīvitapariyosāne sapariso devanagaraṃ paripūresi.",
  "atk-s0513a4:184_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:184_1": "saccapariyosāne upāsako sotāpattiphale patiṭṭhahi.",
  "atk-s0513a4:185_0": "Tadā devadhītā uppalavaṇṇā ahosi, upaṭṭhākapuriso ānando, saṅkhabrāhmaṇo pana ahameva ahosinti.",
  "atk-s0513a4:186_0": "Saṅkhajātakavaṇṇanā catutthā.",
  "atk-s0513a4:188_0": "[443] 5. Cūḷabodhijātakavaṇṇanā",
  "atk-s0513a4:189_0": "Yo te imaṃ visālakkhinti idaṃ satthā jetavane viharanto ekaṃ kodhanaṃ bhikkhuṃ ārabbha kathesi.",
  "atk-s0513a4:189_1": "So kira bhikkhu niyyānike buddhasāsane pabbajitvāpi kodhaṃ niggahetuṃ nāsakkhi,",
  "atk-s0513a4:189_2": "kodhano ahosi upāyāsabahulo,",
  "atk-s0513a4:189_3": "appampi vutto samāno abhisajji kuppi byāpajji patiṭṭhayi.",
  "atk-s0513a4:189_4": "Satthā tassa kodhanabhāvaṃ sutvā pakkosāpetvā “saccaṃ kira tvaṃ kodhano”ti pucchitvā “saccaṃ bhante”ti vutte “bhikkhu kodho nāma vāretabbo,",
  "atk-s0513a4:189_5": "evarūpo hi idhaloke ca paraloke ca anatthakārako,",
  "atk-s0513a4:189_6": "tvaṃ nikkodhassa buddhassa sāsane pabbajitvā kasmā kujjhasi,",
  "atk-s0513a4:189_7": "porāṇakapaṇḍitā bāhirasāsane pabbajitvāpi kodhaṃ na kariṃsū”ti vatvā atītaṃ āhari.",
  "atk-s0513a4:190_0": "Atīte bārāṇasiyaṃ brahmadatte rajjaṃ kārente aññatarasmiṃ kāsinigame eko brāhmaṇo aḍḍho mahaddhano mahābhogo aputtako ahosi,",
  "atk-s0513a4:190_1": "tassa brāhmaṇī puttaṃ patthesi.",
  "atk-s0513a4:190_2": "Tadā bodhisatto brahmalokā cavitvā tassā kucchiyaṃ nibbatti,",
  "atk-s0513a4:190_3": "tassa nāmaggahaṇadivase “bodhikumāro”ti nāmaṃ kariṃsu.",
  "atk-s0513a4:190_4": "Tassa vayappattakāle takkasilaṃ gantvā sabbasippāni uggaṇhitvā paccāgatassa anicchantasseva mātāpitaro samānajātikā kulā kumārikaṃ ānesuṃ.",
  "atk-s0513a4:190_5": "Sāpi brahmalokā cutāva uttamarūpadharā devaccharapaṭibhāgā.",
  "atk-s0513a4:190_6": "Tesaṃ anicchamānānaññeva aññamaññaṃ āvāhavivāhaṃ kariṃsu.",
  "atk-s0513a4:190_7": "Ubhinnaṃ panetesaṃ kilesasamudācāro nāma na bhūtapubbo,",
  "atk-s0513a4:190_8": "saṃrāgavasena aññamaññassa olokanaṃ nāma nāhosi,",
  "atk-s0513a4:190_9": "supinepi methunadhammo nāma na diṭṭhapubbo,",
  "atk-s0513a4:190_10": "evaṃ parisuddhasīlā ahesuṃ.",
  "atk-s0513a4:191_0": "Athāparabhāge mahāsatto mātāpitūsu kālakatesu tesaṃ sarīrakiccaṃ katvā taṃ pakkositvā “bhadde,",
  "atk-s0513a4:191_1": "tvaṃ imaṃ asītikoṭidhanaṃ gahetvā sukhena jīvāhī”ti āha.",
  "atk-s0513a4:191_2": "“Kiṃ karissatha tumhe pana,",
  "atk-s0513a4:191_3": "ayyaputtā”ti?",
  "atk-s0513a4:191_4": "“Mayhaṃ dhanena kiccaṃ natthi,",
  "atk-s0513a4:191_5": "himavantapadesaṃ pavisitvā isipabbajjaṃ pabbajitvā attano patiṭṭhaṃ karissāmī”ti.",
  "atk-s0513a4:191_6": "“Kiṃ pana ayyaputta pabbajjā nāma purisānaññeva vaṭṭatī”ti?",
  "atk-s0513a4:191_7": "“Itthīnampi vaṭṭati,",
  "atk-s0513a4:191_8": "bhadde”ti.",
  "atk-s0513a4:191_9": "“Tena hi ahaṃ tumhehi chaṭṭitakheḷaṃ na gaṇhissāmi,",
  "atk-s0513a4:191_10": "mayhampi dhanena kiccaṃ natthi,",
  "atk-s0513a4:191_11": "ahampi pabbajissāmī”ti. “Sādhu,",
  "atk-s0513a4:191_12": "bhadde”ti.",
  "atk-s0513a4:191_13": "Te ubhopi mahādānaṃ datvā nikkhamitvā ramaṇīye bhūmibhāge assamaṃ katvā pabbajitvā uñchācariyāya phalāphalehi",
  "atk-s0513a4:191_14": "yāpentā tattha dasamattāni saṃvaccharāni vasiṃsu,",
  "atk-s0513a4:191_15": "jhānaṃ pana nesaṃ na tāva uppajjati.",
  "atk-s0513a4:191_16": "Te tattha pabbajjāsukheneva dasa saṃvacchare vasitvā loṇambilasevanatthāya janapadacārikaṃ carantā anupubbena bārāṇasiṃ patvā rājuyyāne vasiṃsu.",
  "atk-s0513a4:192_0": "Athekadivasaṃ rājā uyyānapālaṃ paṇṇākāraṃ ādāya āgataṃ disvā “uyyānakīḷikaṃ kīḷissāma,",
  "atk-s0513a4:192_1": "uyyānaṃ sodhehī”ti vatvā tena sodhitaṃ sajjitaṃ uyyānaṃ mahantena parivārena agamāsi.",
  "atk-s0513a4:192_2": "Tasmiṃ khaṇe te ubhopi janā uyyānassa ekapasse pabbajjāsukhena vītināmetvā nisinnā honti.",
  "atk-s0513a4:192_3": "Atha rājā uyyāne vicaranto te ubhopi nisinnake disvā paramapāsādikaṃ uttamarūpadharaṃ paribbājikaṃ olokento paṭibaddhacitto ahosi.",
  "atk-s0513a4:192_4": "So kilesavasena kampanto “pucchissāmi tāva,",
  "atk-s0513a4:192_5": "ayaṃ paribbājikā imassa kiṃ hotī”ti bodhisattaṃ upasaṅkamitvā “pabbajita ayaṃ te paribbājikā kiṃ hotī”ti pucchi. Mahārāja,",
  "atk-s0513a4:192_6": "kiñci na hoti,",
  "atk-s0513a4:192_7": "kevalaṃ ekapabbajjāya pabbajitā,",
  "atk-s0513a4:192_8": "apica kho pana me gihikāle pādaparicārikā ahosīti.",
  "atk-s0513a4:192_9": "Taṃ sutvā rājā “ayaṃ kiretassa kiñci na hoti,",
  "atk-s0513a4:192_10": "apica kho pana gihikāle pādaparicārikā kirassa ahosi,",
  "atk-s0513a4:192_11": "sace panāhaṃ issariyabalena gahetvā gaccheyyaṃ,",
  "atk-s0513a4:192_12": "kiṃ nu kho esa karissati,",
  "atk-s0513a4:192_13": "pariggaṇhissāmi tāva na”nti cintetvā upasaṅkamitvā paṭhamaṃ gāthamāha –",
  "atk-s0513a4:193_0": "49.",
  "atk-s0513a4:194_0": "“Yo te imaṃ visālakkhiṃ, piyaṃ saṃmhitabhāsiniṃ;",
  "atk-s0513a4:195_0": "Ādāya balā gaccheyya, kiṃ nu kayirāsi brāhmaṇā”ti.",
  "atk-s0513a4:196_0": "Tattha saṃmhitabhāsininti mandahasitabhāsiniṃ.",
  "atk-s0513a4:196_1": "Balā gaccheyyāti balakkārena ādāya gaccheyya.",
  "atk-s0513a4:196_2": "Kiṃ nu kayirāsīti tassa tvaṃ brāhmaṇa kiṃ kareyyāsīti?",
  "atk-s0513a4:197_0": "Athassa kathaṃ sutvā mahāsatto dutiyaṃ gāthamāha –",
  "atk-s0513a4:198_0": "50.",
  "atk-s0513a4:199_0": "“Uppajje me na mucceyya, na me mucceyya jīvato;",
  "atk-s0513a4:200_0": "Rajaṃva vipulā vuṭṭhi, khippameva nivāraye”ti.",
  "atk-s0513a4:201_0": "Tassattho – mahārāja,",
  "atk-s0513a4:201_1": "sace imaṃ gahetvā gacchante kismiñci mama abbhantare kopo uppajjeyya,",
  "atk-s0513a4:201_2": "so me anto uppajjitvā na mucceyya,",
  "atk-s0513a4:201_3": "yāvāhaṃ jīvāmi,",
  "atk-s0513a4:201_4": "tāva me na mucceyya.",
  "atk-s0513a4:201_5": "Nāssa anto ghanasannivāsena patiṭṭhātuṃ dassāmi,",
  "atk-s0513a4:201_6": "atha kho yathā uppannaṃ rajaṃ vipulā meghavuṭṭhi khippaṃ nivāreti,",
  "atk-s0513a4:201_7": "tathā khippameva naṃ mettābhāvanāya niggahetvā vāressāmīti.",
  "atk-s0513a4:202_0": "Evaṃ mahāsatto sīhanādaṃ nadi.",
  "atk-s0513a4:202_1": "Rājā panassa kathaṃ sutvāpi andhabālatāya paṭibaddhaṃ attano cittaṃ nivāretuṃ asakkonto aññataraṃ amaccaṃ",
  "atk-s0513a4:202_2": "āṇāpesi “imaṃ paribbājikaṃ rājanivesanaṃ nehī”ti.",
  "atk-s0513a4:202_3": "So “sādhū”ti paṭissuṇitvā “adhammo loke vattati,",
  "atk-s0513a4:202_4": "ayutta”ntiādīni vatvā paridevamānaṃyeva naṃ ādāya pāyāsi.",
  "atk-s0513a4:202_5": "Bodhisatto tassā paridevanasaddaṃ sutvā ekavāraṃ oloketvā puna na olokesi.",
  "atk-s0513a4:202_6": "Taṃ rodantiṃ paridevantiṃ rājanivesanameva nayiṃsu.",
  "atk-s0513a4:202_7": "Sopi bārāṇasirājā uyyāne papañcaṃ akatvāva sīghataraṃ gantvā taṃ paribbājikaṃ pakkosāpetvā mahantena yasena nimantesi.",
  "atk-s0513a4:202_8": "Sā yasassa aguṇaṃ pabbajāya eva guṇaṃ kathesi.",
  "atk-s0513a4:202_9": "Rājā kenaci pariyāyena tassā manaṃ alabhanto taṃ ekasmiṃ gabbhe kāretvā cintesi “ayaṃ paribbājikā evarūpaṃ yasaṃ na icchati,",
  "atk-s0513a4:202_10": "sopi tāpaso evarūpaṃ mātugāmaṃ gahetvā gacchante kujjhitvā olokitamattampi na akāsi,",
  "atk-s0513a4:202_11": "pabbajitā kho pana bahumāyā honti,",
  "atk-s0513a4:202_12": "kiñci payojetvā anatthampi me kareyya,",
  "atk-s0513a4:202_13": "gacchāmi tāva jānāmi kiṃ karonto nisinno”ti saṇṭhātuṃ asakkonto uyyānaṃ agamāsi.",
  "atk-s0513a4:202_14": "Bodhisattopi cīvaraṃ sibbanto nisīdi.",
  "atk-s0513a4:202_15": "Rājā mandaparivārova padasaddaṃ akaronto saṇikaṃ upasaṅkami.",
  "atk-s0513a4:202_16": "Bodhisatto rājānaṃ anoloketvā cīvarameva sibbi.",
  "atk-s0513a4:202_17": "Rājā “ayaṃ kujjhitvā mayā saddhiṃ na sallapatī”ti maññamāno “ayaṃ kūṭatāpaso ‘kodhassa uppajjituṃ na dassāmi,",
  "atk-s0513a4:202_18": "uppannampi naṃ khippameva niggaṇhissāmī’ti paṭhamameva gajjitvā idāni kodhena thaddho hutvā mayā saddhiṃ na sallapatī”ti saññāya tatiyaṃ gāthamāha –",
  "atk-s0513a4:203_0": "51.",
  "atk-s0513a4:204_0": "“Yaṃ nu pubbe vikatthittho, balamhiva apassito;",
  "atk-s0513a4:205_0": "Svajja tuṇhikato dāni, saṅghāṭiṃ sibbamacchasī”ti.",
  "atk-s0513a4:206_0": "Tattha balamhiva apassitoti balanissito viya hutvā.",
  "atk-s0513a4:206_1": "Tuṇhikatoti kiñci avadanto.",
  "atk-s0513a4:206_2": "Sibbamacchasīti sibbanto acchasi.",
  "atk-s0513a4:207_0": "Taṃ sutvā mahāsatto “ayaṃ rājā kodhavasena maṃ nālapatīti maññati,",
  "atk-s0513a4:207_1": "kathessāmi dānissa uppannassa kodhassa vasaṃ agatabhāva”nti cintetvā catutthaṃ gāthamāha –",
  "atk-s0513a4:208_0": "52.",
  "atk-s0513a4:209_0": "“Uppajji me na muccittha, na me muccittha jīvato;",
  "atk-s0513a4:210_0": "Rajaṃva vipulā vuṭṭhi, khippameva nivārayi”nti.",
  "atk-s0513a4:211_0": "Tassattho – mahārāja,",
  "atk-s0513a4:211_1": "uppajji me,",
  "atk-s0513a4:211_2": "na na uppajji,",
  "atk-s0513a4:211_3": "na pana me muccittha,",
  "atk-s0513a4:211_4": "nāssa pavisitvā hadaye ṭhātuṃ adāsiṃ,",
  "atk-s0513a4:211_5": "iti so mama jīvato na muccittheva,",
  "atk-s0513a4:211_6": "rajaṃ vipulā vuṭṭhi viya khippameva naṃ nivāresinti.",
  "atk-s0513a4:212_0": "Taṃ sutvā rājā “kiṃ nu kho esa kopameva sandhāya vadati,",
  "atk-s0513a4:212_1": "udāhu aññaṃ kiñci sippaṃ sandhāya kathesi,",
  "atk-s0513a4:212_2": "pucchissāmi tāva na”nti cintetvā pucchanto pañcamaṃ gāthamāha –",
  "atk-s0513a4:213_0": "53.",
  "atk-s0513a4:214_0": "“Kiṃ te uppajji no mucci, kiṃ te na mucci jīvato;",
  "atk-s0513a4:215_0": "Rajaṃva vipulā vuṭṭhi, katamaṃ taṃ nivārayī”ti.",
  "atk-s0513a4:216_0": "Tattha kiṃ te uppajji no muccīti kiṃ tava uppajji ceva na mucci ca.",
  "atk-s0513a4:217_0": "Taṃ sutvā bodhisatto “mahārāja,",
  "atk-s0513a4:217_1": "evaṃ kodho bahuādīnavo mahāvināsadāyako,",
  "atk-s0513a4:217_2": "eso mama uppajji,",
  "atk-s0513a4:217_3": "uppannañca naṃ mettābhāvanāya nivāresi”nti kodhe ādīnavaṃ pakāsento –",
  "atk-s0513a4:218_0": "54.",
  "atk-s0513a4:219_0": "“Yamhi jāte na passati, ajāte sādhu passati;",
  "atk-s0513a4:220_0": "So me uppajji no mucci, kodho dummedhagocaro.",
  "atk-s0513a4:221_0": "55.",
  "atk-s0513a4:222_0": "“Yena jātena nandanti, amittā dukkhamesino;",
  "atk-s0513a4:223_0": "So me uppajji no mucci, kodho dummedhagocaro.",
  "atk-s0513a4:224_0": "56.",
  "atk-s0513a4:225_0": "“Yasmiñca jāyamānamhi, sadatthaṃ nāvabujjhati;",
  "atk-s0513a4:226_0": "So me uppajji no mucci, kodho dummedhagocaro.",
  "atk-s0513a4:227_0": "57.",
  "atk-s0513a4:228_0": "“Yenābhibhūto kusalaṃ jahāti, parakkare vipulañcāpi atthaṃ;",
  "atk-s0513a4:229_0": "Sa bhīmaseno balavā pamaddī, kodho mahārāja na me amuccatha.",
  "atk-s0513a4:230_0": "58.",
  "atk-s0513a4:231_0": "“Kaṭṭhasmiṃ matthamānasmiṃ, pāvako nāma jāyati;",
  "atk-s0513a4:232_0": "Tameva kaṭṭhaṃ ḍahati, yasmā so jāyate gini.",
  "atk-s0513a4:233_0": "59.",
  "atk-s0513a4:234_0": "“Evaṃ mandassa posassa, bālassa avijānato;",
  "atk-s0513a4:235_0": "Sārambhā jāyate kodho, sopi teneva ḍayhati.",
  "atk-s0513a4:236_0": "60.",
  "atk-s0513a4:237_0": "“Aggīva tiṇakaṭṭhasmiṃ, kodho yassa pavaḍḍhati;",
  "atk-s0513a4:238_0": "Nihīyati tassa yaso, kāḷapakkheva candimā.",
  "atk-s0513a4:239_0": "61.",
  "atk-s0513a4:240_0": "“Anedho dhūmaketūva, kodho yassūpasammati;",
  "atk-s0513a4:241_0": "Āpūrati tassa yaso, sukkapakkheva candimā”ti. – imā gāthā āha;",
  "atk-s0513a4:242_0": "Tattha na passatīti attatthampi na passati,",
  "atk-s0513a4:242_1": "pageva paratthaṃ.",
  "atk-s0513a4:242_2": "Sādhu passatīti attatthaṃ paratthaṃ ubhayatthampi sādhu passati.",
  "atk-s0513a4:242_3": "Dummedhagocaroti nippaññānaṃ ādhārabhūto gocaro.",
  "atk-s0513a4:242_4": "Dukkhamesinoti dukkhaṃ icchantā.",
  "atk-s0513a4:242_5": "Sadatthanti attano atthabhūtaṃ atthato ceva dhammato ca vuddhiṃ.",
  "atk-s0513a4:242_6": "Parakkareti vipulampi atthaṃ uppannaṃ parato kāreti, apanetha,",
  "atk-s0513a4:242_7": "na me iminā atthoti vadati.",
  "atk-s0513a4:242_8": "Sa bhīmasenoti so kodho bhīmāya bhayajananiyā mahatiyā kilesasenāya samannāgato.",
  "atk-s0513a4:242_9": "Pamaddīti attano balavabhāvena uḷārepi satte gahetvā attano vase karaṇena maddanasamattho.",
  "atk-s0513a4:242_10": "Na me amuccathāti mama santikā mokkhaṃ na labhati,",
  "atk-s0513a4:242_11": "hadaye vā pana me khīraṃ viya muhuttaṃ dadhibhāvena na patiṭṭhahitthātipi attho.",
  "atk-s0513a4:243_0": "Kaṭṭhasmiṃ matthamānasminti araṇīsahitena matthiyamāne,",
  "atk-s0513a4:243_1": "“maddamānasmi”ntipi pāṭho.",
  "atk-s0513a4:243_2": "Yasmāti yato kaṭṭhā jāyati,",
  "atk-s0513a4:243_3": "tameva ḍahati.",
  "atk-s0513a4:243_4": "Ginīti aggi.",
  "atk-s0513a4:243_5": "Bālassa avijānatoti bālassa avijānantassa.",
  "atk-s0513a4:243_6": "Sārambhā jāyateti ahaṃ tvanti ākaḍḍhanavikaḍḍhanaṃ karontassa karaṇuttariyalakkhaṇā sārambhā araṇīmatthanā viya pāvako kodho jāyati.",
  "atk-s0513a4:243_7": "Sopi tenevāti sopi bālo teneva kodhena kaṭṭhaṃ viya agginā ḍayhati.",
  "atk-s0513a4:243_8": "Anedho dhūmaketūvāti anindhano aggi viya.",
  "atk-s0513a4:243_9": "Tassāti tassa adhivāsanakhantiyā samannāgatassa puggalassa sukkapakkhe cando viya laddho yaso aparāparaṃ āpūratīti.",
  "atk-s0513a4:244_0": "Rājā mahāsattassa dhammakathaṃ sutvā tuṭṭho ekaṃ amaccaṃ āṇāpetvā paribbājikaṃ āharāpetvā “bhante nikkodhatāpasa,",
  "atk-s0513a4:244_1": "ubhopi tumhe pabbajjāsukhena vītināmentā idheva uyyāne vasatha,",
  "atk-s0513a4:244_2": "ahaṃ vo dhammikaṃ rakkhāvaraṇaguttiṃ karissāmī”ti vatvā khamāpetvā vanditvā pakkāmi.",
  "atk-s0513a4:244_3": "Te ubhopi tattheva vasiṃsu.",
  "atk-s0513a4:244_4": "Aparabhāge paribbājikā kālamakāsi.",
  "atk-s0513a4:244_5": "Bodhisatto tassā kālakatāya himavantaṃ pavisitvā abhiññā ca samāpattiyo ca nibbattetvā cattāro brahmavihāre bhāvetvā brahmalokaparāyaṇo ahosi.",
  "atk-s0513a4:245_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:245_1": "saccapariyosāne kodhano bhikkhu anāgāmiphale patiṭṭhahi.",
  "atk-s0513a4:246_0": "Tadā paribbājikā rāhulamātā ahosi, rājā ānando, paribbājako pana ahameva ahosinti.",
  "atk-s0513a4:247_0": "Cūḷabodhijātakavaṇṇanā pañcamā.",
  "atk-s0513a4:249_0": "[444] 6. Kaṇhadīpāyanajātakavaṇṇanā",
  "atk-s0513a4:250_0": "Sattāhamevāhanti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a4:250_1": "Vatthu kusajātake āvi bhavissati.",
  "atk-s0513a4:250_2": "Satthā taṃ bhikkhuṃ “saccaṃ kira tvaṃ bhikkhu ukkaṇṭhitosī”ti pucchitvā “saccaṃ bhante”ti vutte “bhikkhu",
  "atk-s0513a4:250_3": "porāṇakapaṇḍitā anuppanne buddhe bāhirakapabbajjaṃ pabbajitvā atirekapaññāsavassāni anabhiratā brahmacariyaṃ",
  "atk-s0513a4:250_4": "carantā hirottappabhedabhayena attano ukkaṇṭhitabhāvaṃ na kassaci kathesuṃ,",
  "atk-s0513a4:250_5": "tvaṃ kasmā evarūpe niyyānikasāsane pabbajitvā mādisassa garuno buddhassa sammukhe ṭhatvā catuparisamajjhe ukkaṇṭhitabhāvaṃ āvi karosi,",
  "atk-s0513a4:250_6": "kimatthaṃ attano hirottappaṃ na rakkhasī”ti vatvā atītaṃ āhari.",
  "atk-s0513a4:251_0": "Atīte vaṃsaraṭṭhe kosambiyaṃ nāma nagare kosambako nāma rājā rajjaṃ kāresi.",
  "atk-s0513a4:251_1": "Tadā aññatarasmiṃ nigame dve brāhmaṇā asītikoṭidhanavibhavā aññamaññaṃ piyasahāyakā kāmesu dosaṃ disvā",
  "atk-s0513a4:251_2": "mahādānaṃ pavattetvā ubhopi kāme pahāya mahājanassa rodantassa paridevantassa nikkhamitvā himavantapadese",
  "atk-s0513a4:251_3": "assamapadaṃ katvā pabbajitvā uñchācariyāya vanamūlaphalāphalena yāpentā paṇṇāsa vassāni vasiṃsu,",
  "atk-s0513a4:251_4": "jhānaṃ uppādetuṃ nāsakkhiṃsu.",
  "atk-s0513a4:251_5": "Te paṇṇāsavassaccayena loṇambilasevanatthāya janapadaṃ carantā kāsiraṭṭhaṃ sampāpuṇiṃsu.",
  "atk-s0513a4:251_6": "Tatra aññatarasmiṃ nigamagāme dīpāyanatāpasassa gihisahāyo maṇḍabyo nāma atthi,",
  "atk-s0513a4:251_7": "te ubhopi tassa santikaṃ agamaṃsu.",
  "atk-s0513a4:251_8": "So te disvāva attamano paṇṇasālaṃ kāretvā ubhopi te catūhi paccayehi upaṭṭhahi.",
  "atk-s0513a4:251_9": "Te tattha tīṇi cattāri vassāni vasitvā taṃ āpucchitvā cārikaṃ carantā bārāṇasiṃ patvā atimuttakasusāne vasiṃsu.",
  "atk-s0513a4:251_10": "Tattha dīpāyano yathābhirantaṃ viharitvā puna tasseva sahāyassa santikaṃ gato.",
  "atk-s0513a4:251_11": "Maṇḍabyatāpaso tattheva vasi.",
  "atk-s0513a4:252_0": "Athekadivasaṃ eko coro antonagare corikaṃ katvā dhanasāraṃ ādāya nikkhanto “coro”ti ñatvā paṭibuddhehi",
  "atk-s0513a4:252_1": "gharassāmikehi ceva ārakkhamanussehi ca anubaddho niddhamanena nikkhamitvā vegena susānaṃ pavisitvā tāpasassa",
  "atk-s0513a4:252_2": "paṇṇasāladvāre bhaṇḍikaṃ chaṭṭetvā palāyi.",
  "atk-s0513a4:252_3": "Manussā bhaṇḍikaṃ disvā “are duṭṭhajaṭila,",
  "atk-s0513a4:252_4": "tvaṃ rattiṃ corikaṃ katvā divā tāpasarūpena carasī”ti tajjetvā pothetvā taṃ ādāya netvā rañño dassayiṃsu.",
  "atk-s0513a4:252_5": "Rājā anupaparikkhitvāva “gacchatha,",
  "atk-s0513a4:252_6": "naṃ sūle uttāsethā”ti āha.",
  "atk-s0513a4:252_7": "Te taṃ susānaṃ netvā khadirasūlaṃ āropayiṃsu,",
  "atk-s0513a4:252_8": "tāpasassa sarīre sūlaṃ na pavisati.",
  "atk-s0513a4:252_9": "Tato nimbasūlaṃ āhariṃsu,",
  "atk-s0513a4:252_10": "tampi na pavisati.",
  "atk-s0513a4:252_11": "Ayasūlaṃ āhariṃsu,",
  "atk-s0513a4:252_12": "tampi na pavisati.",
  "atk-s0513a4:252_13": "Tāpaso “kiṃ nu kho me pubbakamma”nti olokesi,",
  "atk-s0513a4:252_14": "athassa jātissarañāṇaṃ uppajji,",
  "atk-s0513a4:252_15": "tena pubbakammaṃ oloketvā addasa.",
  "atk-s0513a4:252_16": "Kiṃ panassa pubbakammanti?",
  "atk-s0513a4:252_17": "Koviḷārasūle makkhikāvedhanaṃ.",
  "atk-s0513a4:252_18": "So kira purimabhave vaḍḍhakiputto hutvā pitu rukkhatacchanaṭṭhānaṃ gantvā ekaṃ makkhikaṃ gahetvā koviḷārasalākāya sūle viya vijjhi.",
  "atk-s0513a4:252_19": "Tamenaṃ pāpakammaṃ imaṃ ṭhānaṃ patvā gaṇhi.",
  "atk-s0513a4:252_20": "So “na sakkā ito pāpā mayā muccitu”nti ñatvā rājapurise āha “sace maṃ sūle uttāsetukāmattha,",
  "atk-s0513a4:252_21": "koviḷārasūlaṃ āharathā”ti.",
  "atk-s0513a4:252_22": "Te tathā katvā taṃ sūle uttāsetvā ārakkhaṃ datvā pakkamiṃsu.",
  "atk-s0513a4:253_0": "Ārakkhakā paṭicchannā hutvā tassa santikaṃ āgacchante olokenti.",
  "atk-s0513a4:253_1": "Tadā dīpāyano “ciradiṭṭho me sahāyo”ti maṇḍabyassa santikaṃ āgacchanto “sūle uttāsito”ti taṃ divasaññeva",
  "atk-s0513a4:253_2": "antarāmagge sutvā taṃ ṭhānaṃ gantvā ekamantaṃ ṭhito “kiṃ samma kārakosī”ti pucchitvā “akārakomhī”ti vutte",
  "atk-s0513a4:253_3": "“attano manopadosaṃ rakkhituṃ sakkhi,",
  "atk-s0513a4:253_4": "nāsakkhī”ti pucchi. “Samma,",
  "atk-s0513a4:253_5": "yehi ahaṃ gahito,",
  "atk-s0513a4:253_6": "neva tesaṃ,",
  "atk-s0513a4:253_7": "na rañño upari mayhaṃ manopadoso atthī”ti.",
  "atk-s0513a4:253_8": "“Evaṃ sante tādisassa sīlavato chāyā mayhaṃ sukhā”ti vatvā dīpāyano sūlaṃ nissāya nisīdi.",
  "atk-s0513a4:253_9": "Athassa sarīre maṇḍabyassa sarīrato lohitabindūni patiṃsu.",
  "atk-s0513a4:253_10": "Tāni suvaṇṇavaṇṇasarīre patitapatitāni sussitvā kāḷakāni uppajjiṃsu.",
  "atk-s0513a4:253_11": "Tato paṭṭhāyeva so kaṇhadīpāyano nāma ahosi.",
  "atk-s0513a4:253_12": "So sabbarattiṃ tattheva nisīdi.",
  "atk-s0513a4:254_0": "Punadivase ārakkhapurisā āgantvā taṃ pavattiṃ rañño ārocesuṃ.",
  "atk-s0513a4:254_1": "Rājā “anisāmetvāva me kata”nti vegena tattha gantvā “pabbajita,",
  "atk-s0513a4:254_2": "kasmā sūlaṃ nissāya nisinnosī”ti dīpāyanaṃ pucchi. Mahārāja,",
  "atk-s0513a4:254_3": "imaṃ tāpasaṃ rakkhanto nisinnomhi.",
  "atk-s0513a4:254_4": "Kiṃ pana tvaṃ mahārāja,",
  "atk-s0513a4:254_5": "imassa kārakabhāvaṃ vā akārakabhāvaṃ vā ñatvā evaṃ kāresīti?",
  "atk-s0513a4:254_6": "So kammassa asodhitabhāvaṃ ācikkhi.",
  "atk-s0513a4:254_7": "Athassa so “mahārāja,",
  "atk-s0513a4:254_8": "raññā nāma nisammakārinā bhavitabbaṃ,",
  "atk-s0513a4:254_9": "alaso gihī kāmabhogī na sādhū”tiādīni vatvā dhammaṃ desesi.",
  "atk-s0513a4:254_10": "Rājā maṇḍabyassa niddosabhāvaṃ ñatvā “sūlaṃ harathā”ti āṇāpesi.",
  "atk-s0513a4:254_11": "Sūlaṃ harantā harituṃ na sakkhiṃsu.",
  "atk-s0513a4:254_12": "Maṇḍabyo āha –",
  "atk-s0513a4:254_13": "“mahārāja,",
  "atk-s0513a4:254_14": "ahaṃ pubbe katakammadosena evarūpaṃ bhayaṃ sampatto,",
  "atk-s0513a4:254_15": "mama sarīrato sūlaṃ harituṃ na sakkā,",
  "atk-s0513a4:254_16": "sace mayhaṃ jīvitaṃ dātukāmo,",
  "atk-s0513a4:254_17": "kakacaṃ āharāpetvā imaṃ sūlaṃ cammasamaṃ chindāpehī”ti.",
  "atk-s0513a4:254_18": "Rājā tathā kāresi.",
  "atk-s0513a4:254_19": "Antosarīre sūlo antoyeva ahosi.",
  "atk-s0513a4:254_20": "Tadā kira so sukhumaṃ koviḷārasalākaṃ gahetvā makkhikāya vaccamaggaṃ pavesesi,",
  "atk-s0513a4:254_21": "taṃ tassa antosarīreyeva ahosi.",
  "atk-s0513a4:254_22": "So tena kāraṇena amaritvā attano āyukkhayeneva mari,",
  "atk-s0513a4:254_23": "tasmā ayampi na mato.",
  "atk-s0513a4:254_24": "Rājā tāpase vanditvā khamāpetvā ubhopi uyyāne vasāpento paṭijaggi,",
  "atk-s0513a4:254_25": "tato paṭṭhāya maṇḍabyo āṇimaṇḍabyo nāma jāto.",
  "atk-s0513a4:254_26": "So rājānaṃ upanissāya tattheva vasi,",
  "atk-s0513a4:254_27": "dīpāyano pana tassa vaṇaṃ phāsukaṃ katvā attano gihisahāyamaṇḍabyassa santikameva gato.",
  "atk-s0513a4:255_0": "Taṃ paṇṇasālaṃ pavisantaṃ disvā eko puriso sahāyassa ārocesi.",
  "atk-s0513a4:255_1": "So sutvāva tuṭṭhacitto saputtadāro bahū gandhamālatelaphāṇitādīni ādāya taṃ paṇṇasālaṃ gantvā dīpāyanaṃ",
  "atk-s0513a4:255_2": "vanditvā pāde dhovitvā telena makkhetvā pānakaṃ pāyetvā āṇimaṇḍabyassa pavattiṃ suṇanto nisīdi.",
  "atk-s0513a4:255_3": "Athassa putto yaññadattakumāro nāma caṅkamanakoṭiyaṃ geṇḍukena kīḷi,",
  "atk-s0513a4:255_4": "tatra cekasmiṃ vammike āsīviso vasati.",
  "atk-s0513a4:255_5": "Kumārassa bhūmiyaṃ pahaṭageṇḍuko gantvā vammikabile āsīvisassa matthake pati.",
  "atk-s0513a4:255_6": "So ajānanto bile hatthaṃ pavesesi.",
  "atk-s0513a4:255_7": "Atha naṃ kuddho āsīviso hatthe ḍaṃsi.",
  "atk-s0513a4:255_8": "So visavegena mucchito tattheva pati.",
  "atk-s0513a4:255_9": "Athassa mātāpitaro sappena ḍaṭṭhabhāvaṃ ñatvā kumārakaṃ ukkhipitvā tāpasassa santikaṃ ānetvā pādamūle nipajjāpetvā “bhante,",
  "atk-s0513a4:255_10": "pabbajitā nāma osadhaṃ vā parittaṃ vā jānanti,",
  "atk-s0513a4:255_11": "puttakaṃ no ārogaṃ karothā”ti āhaṃsu.",
  "atk-s0513a4:255_12": "Ahaṃ osadhaṃ na jānāmi,",
  "atk-s0513a4:255_13": "nāhaṃ vejjakammaṃ karissāmīti.",
  "atk-s0513a4:255_14": "“Tena hi bhante,",
  "atk-s0513a4:255_15": "imasmiṃ kumārake mettaṃ katvā saccakiriyaṃ karothā”ti vutte tāpaso “sādhu,",
  "atk-s0513a4:255_16": "saccakiriyaṃ karissāmī”ti vatvā yaññadattassa sīse hatthaṃ ṭhapetvā paṭhamaṃ gāthamāha –",
  "atk-s0513a4:256_0": "62.",
  "atk-s0513a4:257_0": "“Sattāhamevāhaṃ pasannacitto, puññatthiko ācariṃ brahmacariyaṃ;",
  "atk-s0513a4:258_0": "Athāparaṃ yaṃ caritaṃ mamedaṃ, vassāni paññāsa samādhikāni;",
  "atk-s0513a4:259_0": "Akāmakovāpi ahaṃ carāmi, etena saccena suvatthi hotu;",
  "atk-s0513a4:260_0": "Hataṃ visaṃ jīvatu yaññadatto”ti.",
  "atk-s0513a4:261_0": "Tattha athāparaṃ yaṃ caritanti tasmā sattāhā uttari yaṃ mama brahmacariyaṃ.",
  "atk-s0513a4:261_1": "Akāmakovāpīti pabbajjaṃ anicchantoyeva.",
  "atk-s0513a4:261_2": "Etena saccena suvatthi hotūti sace atirekapaṇṇāsavassāni anabhirativāsaṃ vasantena mayā kassaci anārocitabhāvo saccaṃ,",
  "atk-s0513a4:261_3": "etena saccena yaññadattakumārassa sotthibhāvo hotu,",
  "atk-s0513a4:261_4": "jīvitaṃ paṭilabhatūti.",
  "atk-s0513a4:262_0": "Athassa saha saccakiriyāya yaññadattassa thanappadesato uddhaṃ visaṃ bhassitvā pathaviṃ pāvisi.",
  "atk-s0513a4:262_1": "Kumāro akkhīni ummīletvā mātāpitaro oloketvā “ammatātā”ti vatvā parivattitvā nipajji.",
  "atk-s0513a4:262_2": "Athassa pitaraṃ kaṇhadīpāyano āha –",
  "atk-s0513a4:262_3": "“mayā tāva mama balaṃ kataṃ,",
  "atk-s0513a4:262_4": "tvampi attano balaṃ karohī”ti.",
  "atk-s0513a4:262_5": "So “ahampi saccakiriyaṃ karissāmī”ti puttassa ure hatthaṃ ṭhapetvā dutiyaṃ gāthamāha –",
  "atk-s0513a4:263_0": "63.",
  "atk-s0513a4:264_0": "“Yasmā dānaṃ nābhinandiṃ kadāci, disvānahaṃ atithiṃ vāsakāle;",
  "atk-s0513a4:265_0": "Na cāpi me appiyataṃ aveduṃ, bahussutā samaṇabrāhmaṇā ca;",
  "atk-s0513a4:266_0": "Akāmakovāpi ahaṃ dadāmi, etena saccena suvatthi hotu;",
  "atk-s0513a4:267_0": "Hataṃ visaṃ jīvatu yaññadatto”ti.",
  "atk-s0513a4:268_0": "Tattha vāsakāleti vasanatthāya gehaṃ āgatakāle.",
  "atk-s0513a4:268_1": "Na cāpi me appiyataṃ avedunti bahussutāpi samaṇabrāhmaṇā “ayaṃ neva dānaṃ abhinandati na amhe”ti imaṃ mama appiyabhāvaṃ neva jāniṃsu.",
  "atk-s0513a4:268_2": "Ahañhi te piyacakkhūhiyeva olokemīti dīpeti.",
  "atk-s0513a4:268_3": "Etena saccenāti sace ahaṃ dānaṃ dadamāno vipākaṃ asaddahitvā attano anicchāya dammi,",
  "atk-s0513a4:268_4": "anicchanabhāvaṃ mama pare na jānanti,",
  "atk-s0513a4:268_5": "etena saccena suvatthi hotūti attho.",
  "atk-s0513a4:269_0": "Evaṃ tassa saccakiriyāya saha kaṭito uddhaṃ visaṃ bhassitvā pathaviṃ pāvisi.",
  "atk-s0513a4:269_1": "Kumāro uṭṭhāya nisīdi,",
  "atk-s0513a4:269_2": "ṭhātuṃ pana na sakkoti.",
  "atk-s0513a4:269_3": "Athassa pitā mātaraṃ āha “bhadde,",
  "atk-s0513a4:269_4": "mayā attano balaṃ kataṃ,",
  "atk-s0513a4:269_5": "tvaṃ idāni saccakiriyaṃ katvā puttassa uṭṭhāya gamanabhāvaṃ karohī”ti. “Sāmi,",
  "atk-s0513a4:269_6": "atthi mayhaṃ ekaṃ saccaṃ,",
  "atk-s0513a4:269_7": "tava pana santike kathetuṃ na sakkomī”ti. “Bhadde,",
  "atk-s0513a4:269_8": "yathā tathā me puttaṃ arogaṃ karohī”ti.",
  "atk-s0513a4:269_9": "Sā “sādhū”ti sampaṭicchitvā saccaṃ karontī tatiyaṃ gāthamāha –",
  "atk-s0513a4:270_0": "64.",
  "atk-s0513a4:271_0": "“Āsīviso tāta pahūtatejo, yo taṃ aḍaṃsī bilarā udicca;",
  "atk-s0513a4:272_0": "Tasmiñca me appiyatāya ajja, pitarañca te natthi koci viseso;",
  "atk-s0513a4:273_0": "Etena saccena suvatthi hotu, hataṃ visaṃ jīvatu yaññadatto”ti.",
  "atk-s0513a4:274_0": "Tattha tātāti puttaṃ ālapati.",
  "atk-s0513a4:274_1": "Pahūtatejoti balavaviso.",
  "atk-s0513a4:274_2": "Bilarāti vivarā,",
  "atk-s0513a4:274_3": "ayameva vā pāṭho.",
  "atk-s0513a4:274_4": "Udiccāti uṭṭhahitvā,",
  "atk-s0513a4:274_5": "vammikabilato uṭṭhāyāti attho.",
  "atk-s0513a4:274_6": "Pitarañca teti pitari ca te.",
  "atk-s0513a4:274_7": "Aṭṭhakathāyaṃ pana ayameva pāṭho.",
  "atk-s0513a4:274_8": "Idaṃ vuttaṃ hoti – “tāta,",
  "atk-s0513a4:274_9": "yaññadatta tasmiñca āsīvise tava pitari ca appiyabhāvena mayhaṃ koci viseso natthi.",
  "atk-s0513a4:274_10": "Tañca pana appiyabhāvaṃ ṭhapetvā ajja mayā koci jānāpitapubbo nāma natthi,",
  "atk-s0513a4:274_11": "sace etaṃ saccaṃ,",
  "atk-s0513a4:274_12": "etena saccena tava sotthi hotū”ti.",
  "atk-s0513a4:275_0": "Saha ca saccakiriyāya sabbaṃ visaṃ bhassitvā pathaviṃ pāvisi.",
  "atk-s0513a4:275_1": "Yaññadatto nibbisena sarīrena uṭṭhāya kīḷituṃ āraddho.",
  "atk-s0513a4:275_2": "Evaṃ putte uṭṭhite maṇḍabyo dīpāyanassa ajjhāsayaṃ pucchanto catutthaṃ gāthamāha –",
  "atk-s0513a4:276_0": "65.",
  "atk-s0513a4:277_0": "“Santā dantāyeva paribbajanti, aññatra kaṇhā natthākāmarūpā;",
  "atk-s0513a4:278_0": "Dīpāyana kissa jigucchamāno, akāmako carasi brahmacariya”nti.",
  "atk-s0513a4:279_0": "Tassattho –",
  "atk-s0513a4:279_1": "ye keci khattiyādayo kāme pahāya idha loke pabbajanti,",
  "atk-s0513a4:279_2": "te aññatra kaṇhā bhavantaṃ kaṇhaṃ ṭhapetvā aññe akāmarūpā nāma natthi,",
  "atk-s0513a4:279_3": "sabbe jhānabhāvanāya kilesānaṃ samitattā santā,",
  "atk-s0513a4:279_4": "cakkhādīni dvārāni yathā nibbisevanāni honti,",
  "atk-s0513a4:279_5": "tathā tesaṃ damitattā dantā hutvā abhiratāva brahmacariyaṃ caranti,",
  "atk-s0513a4:279_6": "tvaṃ pana bhante dīpāyana,",
  "atk-s0513a4:279_7": "kiṃkāraṇā tapaṃ jigucchamāno akāmako hutvā brahmacariyaṃ carasi,",
  "atk-s0513a4:279_8": "kasmā puna na agārameva ajjhāvasasīti.",
  "atk-s0513a4:280_0": "Athassa so kāraṇaṃ kathento pañcamaṃ gāthamāha –",
  "atk-s0513a4:281_0": "66.",
  "atk-s0513a4:282_0": "“Saddhāya nikkhamma punaṃ nivatto, so eḷamūgova bālo vatāyaṃ;",
  "atk-s0513a4:283_0": "Etassa vādassa jigucchamāno, akāmako carāmi brahmacariyaṃ;",
  "atk-s0513a4:284_0": "Viññuppasatthañca satañca ṭhānaṃ, evampahaṃ puññakaro bhavāmī”ti.",
  "atk-s0513a4:285_0": "Tassattho –",
  "atk-s0513a4:285_1": "kaṇho kammañca phalañca saddahitvā tāva mahantaṃ vibhavaṃ pahāya agārā nikkhamitvā yaṃ jahi,",
  "atk-s0513a4:285_2": "puna tadatthameva nivatto.",
  "atk-s0513a4:285_3": "So ayaṃ eḷamūgo gāmadārako viya bālo vatāti imaṃ vādaṃ jigucchamāno ahaṃ attano hirottappabhedabhayena anicchamānopi brahmacariyaṃ carāmi.",
  "atk-s0513a4:285_4": "Kiñca bhiyyo pabbajjāpuññañca nāmetaṃ viññūhi buddhādīhi pasatthaṃ,",
  "atk-s0513a4:285_5": "tesaṃyeva ca sataṃ nivāsaṭṭhānaṃ.",
  "atk-s0513a4:285_6": "Evaṃ imināpi kāraṇena ahaṃ puññakaro bhavāmi,",
  "atk-s0513a4:285_7": "assumukhopi rudamāno brahmacariyaṃ carāmiyevāti.",
  "atk-s0513a4:286_0": "Evaṃ so attano ajjhāsayaṃ kathetvā puna maṇḍabyaṃ pucchanto chaṭṭhaṃ gāthamāha –",
  "atk-s0513a4:287_0": "67.",
  "atk-s0513a4:288_0": "“Samaṇe tuvaṃ brāhmaṇe addhike ca, santappayāsi annapānena bhikkhaṃ;",
  "atk-s0513a4:289_0": "Opānabhūtaṃva gharaṃ tava yidaṃ, annena pānena upetarūpaṃ;",
  "atk-s0513a4:290_0": "Atha kissa vādassa jigucchamāno, akāmako dānamimaṃ dadāsī”ti.",
  "atk-s0513a4:291_0": "Tattha bhikkhanti bhikkhāya carantānaṃ bhikkhañca sampādetvā dadāsi.",
  "atk-s0513a4:291_1": "Opānabhūtaṃvāti catumahāpathe khatasādhāraṇapokkharaṇī viya.",
  "atk-s0513a4:292_0": "Tato maṇḍabyo attano ajjhāsayaṃ kathento sattamaṃ gāthamāha –",
  "atk-s0513a4:293_0": "68.",
  "atk-s0513a4:294_0": "“Pitaro ca me āsuṃ pitāmahā ca, saddhā ahuṃ dānapatī vadaññū;",
  "atk-s0513a4:295_0": "Taṃ kullavattaṃ anuvattamāno, māhaṃ kule antimagandhano ahuṃ;",
  "atk-s0513a4:296_0": "Etassa vādassa jigucchamāno, akāmako dānamimaṃ dadāmī”ti.",
  "atk-s0513a4:297_0": "Tattha “āsu”nti padassa “saddhā”ti iminā sambandho,",
  "atk-s0513a4:297_1": "saddhā ahesunti attho.",
  "atk-s0513a4:297_2": "Ahunti saddhā hutvā tato uttari dānajeṭṭhakā ceva “detha karothā”ti vuttavacanassa atthajānanakā ca ahesuṃ.",
  "atk-s0513a4:297_3": "Taṃ kullavattanti taṃ kulavattaṃ,",
  "atk-s0513a4:297_4": "aṭṭhakathāyaṃ pana ayameva pāṭho.",
  "atk-s0513a4:297_5": "Māhaṃ kule antimagandhano ahunti “ahaṃ attano kule sabbapacchimako ceva kulapalāpo ca mā ahu”nti sallakkhetvā",
  "atk-s0513a4:297_6": "etaṃ “kulaantimo kulapalāpo”ti vādaṃ jigucchamāno dānaṃ anicchantopi idaṃ dānaṃ dadāmīti dīpeti.",
  "atk-s0513a4:298_0": "Evañca pana vatvā maṇḍabyo attano bhariyaṃ pucchamāno aṭṭhamaṃ gāthamāha –",
  "atk-s0513a4:299_0": "69.",
  "atk-s0513a4:300_0": "“Dahariṃ kumāriṃ asamatthapaññaṃ, yaṃ tānayiṃ ñātikulā sugatte;",
  "atk-s0513a4:301_0": "Na cāpi me appiyataṃ avedi, aññatra kāmā paricārayantā;",
  "atk-s0513a4:302_0": "Atha kena vaṇṇena mayā te bhoti, saṃvāsadhammo ahu evarūpo”ti.",
  "atk-s0513a4:303_0": "Tattha asamatthapaññanti kuṭumbaṃ vicāretuṃ appaṭibalapaññaṃ atitaruṇiññeva samānaṃ.",
  "atk-s0513a4:303_1": "Yaṃ tānayinti yaṃ taṃ ānayiṃ,",
  "atk-s0513a4:303_2": "ahaṃ daharimeva samānaṃ taṃ ñātikulato ānesinti vuttaṃ hoti.",
  "atk-s0513a4:303_3": "Aññatra kāmā paricārayantāti ettakaṃ kālaṃ vinā kāmena anicchāya maṃ paricārayantāpi attano appiyataṃ maṃ na jānāpesi,",
  "atk-s0513a4:303_4": "sampiyāyamānarūpāva paricari.",
  "atk-s0513a4:303_5": "Kena vaṇṇenāti kena kāraṇena.",
  "atk-s0513a4:303_6": "Bhotīti taṃ ālapati.",
  "atk-s0513a4:303_7": "Evarūpoti āsīvisasamānapaṭikūlabhāvena mayā saddhiṃ tava saṃvāsadhammo evarūpo piyasaṃvāso viya kathaṃ jātoti.",
  "atk-s0513a4:304_0": "Athassa sā kathentī navamaṃ gāthamāha –",
  "atk-s0513a4:305_0": "70.",
  "atk-s0513a4:306_0": "“Ārā dūre nayidha kadāci atthi, paramparā nāma kule imasmiṃ;",
  "atk-s0513a4:307_0": "Taṃ kullavattaṃ anuvattamānā, māhaṃ kule antimagandhinī ahuṃ;",
  "atk-s0513a4:308_0": "Etassa vādassa jigucchamānā, akāmikā paddhacarāmhi tuyha”nti.",
  "atk-s0513a4:309_0": "Tattha ārā dūreti aññamaññavevacanaṃ.",
  "atk-s0513a4:309_1": "Atidūreti vā dassentī evamāha.",
  "atk-s0513a4:309_2": "Idhāti nipātamattaṃ,",
  "atk-s0513a4:309_3": "na kadācīti attho.",
  "atk-s0513a4:309_4": "Paramparāti purisaparamparā.",
  "atk-s0513a4:309_5": "Idaṃ vuttaṃ hoti – sāmi,",
  "atk-s0513a4:309_6": "imasmiṃ amhākaṃ ñātikule dūrato paṭṭhāya yāva sattamā kulaparivaṭṭā purisaparamparā nāma na kadāci atthi,",
  "atk-s0513a4:309_7": "ekitthiyāpi sāmikaṃ chaḍḍetvā añño puriso gahitapubbo nāma natthīti.",
  "atk-s0513a4:309_8": "Taṃ kullavattanti ahampi taṃ kulavattaṃ kulapaveṇiṃ anuvattamānā attano kule pacchimikā palālabhūtā mā",
  "atk-s0513a4:309_9": "ahunti sallakkhetvā etaṃ kulaantimā kulagandhinīti vādaṃ jigucchamānā akāmikāpi tuyhaṃ paddhacarāmhi",
  "atk-s0513a4:309_10": "veyyāvaccakārikā pādaparicārikā jātāmhīti.",
  "atk-s0513a4:310_0": "Evañca pana vatvā “mayā sāmikassa santike abhāsitapubbaṃ guyhaṃ bhāsitaṃ,",
  "atk-s0513a4:310_1": "kujjheyyapi me ayaṃ,",
  "atk-s0513a4:310_2": "amhākaṃ kulūpakatāpasassa sammukheyeva khamāpessāmī”ti cintetvā khamāpentī dasamaṃ gāthamāha –",
  "atk-s0513a4:311_0": "71.",
  "atk-s0513a4:312_0": "“Maṇḍabya bhāsiṃ yamabhāsaneyyaṃ, taṃ khamyataṃ puttakahetu majja;",
  "atk-s0513a4:313_0": "Puttapemā na idha paratthi kiñci, so no ayaṃ jīvati yaññadatto”ti.",
  "atk-s0513a4:314_0": "Tattha taṃ khamyatanti taṃ khamayatu.",
  "atk-s0513a4:314_1": "Puttakahetu majjāti taṃ mama bhāsitaṃ ajja imassa puttassa hetu khamayatu.",
  "atk-s0513a4:314_2": "So no ayanti yassa puttassa kāraṇā mayā etaṃ bhāsitaṃ,",
  "atk-s0513a4:314_3": "so no putto jīvati,",
  "atk-s0513a4:314_4": "imassa jīvitalābhabhāvena me khama sāmi,",
  "atk-s0513a4:314_5": "ajjato paṭṭhāya tava vasavattinī bhavissāmīti.",
  "atk-s0513a4:315_0": "Atha naṃ maṇḍabyo “uṭṭhehi bhadde,",
  "atk-s0513a4:315_1": "khamāmi te,",
  "atk-s0513a4:315_2": "ito pana paṭṭhāya mā pharusacittā ahosi,",
  "atk-s0513a4:315_3": "ahampi te appiyaṃ na karissāmī”ti āha.",
  "atk-s0513a4:315_4": "Bodhisatto maṇḍabyaṃ āha – “āvuso,",
  "atk-s0513a4:315_5": "tayā dussaṅgharaṃ dhanaṃ saṅgharitvā kammañca phalañca asaddahitvā dānaṃ dadantena ayuttaṃ kataṃ,",
  "atk-s0513a4:315_6": "ito paṭṭhāya dānaṃ saddahitvā dehī”ti.",
  "atk-s0513a4:315_7": "So “sādhū”ti sampaṭicchitvā bodhisattaṃ āha – “bhante,",
  "atk-s0513a4:315_8": "tayā amhākaṃ dakkhiṇeyyabhāve ṭhatvā anabhiratena brahmacariyaṃ carantena ayuttaṃ kataṃ,",
  "atk-s0513a4:315_9": "ito paṭṭhāya idāni yathā tayi katakārā mahapphalā honti,",
  "atk-s0513a4:315_10": "evaṃ cittaṃ pasādetvā suddhacitto abhirato hutvā brahmacariyaṃ carāhī”ti.",
  "atk-s0513a4:315_11": "Te mahāsattaṃ vanditvā uṭṭhāya agamaṃsu.",
  "atk-s0513a4:315_12": "Tato paṭṭhāya bhariyā sāmike sasnehā ahosi,",
  "atk-s0513a4:315_13": "maṇḍabyo pasannacitto saddhāya dānaṃ adāsi.",
  "atk-s0513a4:315_14": "Bodhisatto anabhiratiṃ vinodetvā jhānābhiññaṃ uppādetvā brahmalokaparāyaṇo ahosi.",
  "atk-s0513a4:316_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:316_1": "saccapariyosāne ukkaṇṭhito bhikkhu sotāpattiphale patiṭṭhahi.",
  "atk-s0513a4:316_2": "Tadā maṇḍabyo ānando ahosi,",
  "atk-s0513a4:316_3": "bhariyā visākhā,",
  "atk-s0513a4:316_4": "putto rāhulo,",
  "atk-s0513a4:316_5": "āṇimaṇḍabyo sāriputto,",
  "atk-s0513a4:316_6": "kaṇhadīpāyano pana ahameva ahosinti.",
  "atk-s0513a4:317_0": "Kaṇhadīpāyanajātakavaṇṇanā chaṭṭhā.",
  "atk-s0513a4:319_0": "[445] 7. Nigrodhajātakavaṇṇanā",
  "atk-s0513a4:320_0": "Na vāhametaṃ jānāmīti idaṃ satthā veḷuvane viharanto devadattaṃ ārabbha kathesi.",
  "atk-s0513a4:320_1": "Ekadivasañhi bhikkhū tena “āvuso devadatta,",
  "atk-s0513a4:320_2": "satthā tava bahūpakāro,",
  "atk-s0513a4:320_3": "tvañhi satthāraṃ nissāya pabbajjaṃ labhi upasampadaṃ labhi,",
  "atk-s0513a4:320_4": "tepiṭakaṃ buddhavacanaṃ uggaṇhi,",
  "atk-s0513a4:320_5": "jhānaṃ uppādesi,",
  "atk-s0513a4:320_6": "lābhasakkāropi te dasabalasseva santako”ti bhikkhūhi vutte tiṇasalākaṃ ukkhipitvā “ettakampi samaṇena",
  "atk-s0513a4:320_7": "gotamena mayhaṃ kataṃ guṇaṃ na passāmī”ti vutte dhammasabhāyaṃ kathaṃ samuṭṭhāpesuṃ.",
  "atk-s0513a4:320_8": "Satthā āgantvā “kāya nuttha,",
  "atk-s0513a4:320_9": "bhikkhave,",
  "atk-s0513a4:320_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:320_11": "bhikkhave, idāneva,",
  "atk-s0513a4:320_12": "pubbepi devadatto akataññū mittadubbhī”ti vatvā tehi yācito atītaṃ āhari.",
  "atk-s0513a4:321_0": "Atīte rājagahe magadhamahārājā nāma rajjaṃ kāresi.",
  "atk-s0513a4:321_1": "Tadā rājagahaseṭṭhi attano puttassa janapadaseṭṭhino dhītaraṃ ānesi,",
  "atk-s0513a4:321_2": "sā vañjhā ahosi.",
  "atk-s0513a4:321_3": "Athassā aparabhāge sakkāro parihāyi.",
  "atk-s0513a4:321_4": "“Amhākaṃ puttassa gehe vañjhitthiyā vasantiyā kathaṃ kulavaṃso vaḍḍhissatī”ti yathā sā suṇāti,",
  "atk-s0513a4:321_5": "evampi kathaṃ samuṭṭhāpenti.",
  "atk-s0513a4:321_6": "Sā taṃ sutvā “hotu gabbhiniālayaṃ katvā ete vañcessāmī”ti cintetvā attano atthacārikaṃ dhātiṃ āha “amma,",
  "atk-s0513a4:321_7": "gabbhiniyo nāma kiñca kiñca karontī”ti gabbhiniparihāraṃ pucchitvā utunikāle paṭicchādetvā ambilādirucikā",
  "atk-s0513a4:321_8": "hutvā hatthapādānaṃ uddhumāyanakāle hatthapādapiṭṭhiyo koṭṭāpetvā bahalaṃ kāresi,",
  "atk-s0513a4:321_9": "divase divasepi pilotikāveṭhanena ca udaravaḍḍhanaṃ vaḍḍhesi,",
  "atk-s0513a4:321_10": "thanamukhāni kāḷāni kāresi,",
  "atk-s0513a4:321_11": "sarīrakiccaṃ karontīpi aññatra tassā dhātiyā aññesaṃ sammukhaṭṭhāne na karoti.",
  "atk-s0513a4:321_12": "Sāmikopissā gabbhaparihāraṃ adāsi.",
  "atk-s0513a4:321_13": "Evaṃ nava māse vasitvā “idāni janapade pitu gharaṃ gantvā vijāyissāmī”ti sasure āpucchitvā rathamāruhitvā",
  "atk-s0513a4:321_14": "mahantena parivārena rājagahā nikkhamitvā maggaṃ paṭipajji.",
  "atk-s0513a4:321_15": "Tassā pana purato eko sattho gacchati.",
  "atk-s0513a4:321_16": "Satthena vasitvā gataṭṭhānaṃ esā pātarāsakāle pāpuṇāti.",
  "atk-s0513a4:322_0": "Athekadivasaṃ tasmiṃ satthe ekā duggatitthī rattiyā ekasmiṃ nigrodhamūle puttaṃ vijāyitvā pātova satthe",
  "atk-s0513a4:322_1": "gacchante “ahaṃ vinā satthena gantuṃ na sakkhissāmi,",
  "atk-s0513a4:322_2": "sakkā kho pana jīvantiyā puttaṃ labhitu”nti nigrodhamūlajāle jalābuñceva gabbhamalañca attharitvā puttaṃ chaṭṭetvā agamāsi.",
  "atk-s0513a4:322_3": "Dārakassapi devatā ārakkhaṃ gaṇhiṃsu.",
  "atk-s0513a4:322_4": "So hi na yo vā so vā,",
  "atk-s0513a4:322_5": "bodhisattoyeva.",
  "atk-s0513a4:322_6": "So pana tadā tādisaṃ paṭisandhiṃ gaṇhi.",
  "atk-s0513a4:322_7": "Itarā pātarāsakāle taṃ ṭhānaṃ patvā “sarīrakiccaṃ karissāmī”ti tāya dhātiyā saddhiṃ nigrodhamūlaṃ gatā suvaṇṇavaṇṇaṃ dārakaṃ disvā “amma,",
  "atk-s0513a4:322_8": "nipphannaṃ no kicca”nti pilotikāyo apanetvā ucchaṅgapadesaṃ lohitena ca gabbhamalena ca makkhetvā attano gabbhavuṭṭhānaṃ ārocesi.",
  "atk-s0513a4:322_9": "Tāvadeva naṃ sāṇiyā parikkhipitvā haṭṭhatuṭṭho saparijano rājagahaṃ paṇṇaṃ pesesi.",
  "atk-s0513a4:322_10": "Athassā sassusasurā vijātakālato paṭṭhāya “pitu kule kiṃ karissati,",
  "atk-s0513a4:322_11": "idheva āgacchatū”ti pesayiṃsu.",
  "atk-s0513a4:322_12": "Sā paṭinivattitvā rājagahameva pāvisi.",
  "atk-s0513a4:322_13": "Tattha taṃ sampaṭicchitvā dārakassa nāmaṃ karontā nigrodhamūle jātattā “nigrodhakumāro”ti nāmaṃ kariṃsu.",
  "atk-s0513a4:322_14": "Taṃ divasaññeva anuseṭṭhisuṇisāpi vijāyanatthāya kulagharaṃ gacchantī antarāmagge ekissā rukkhasākhāya heṭṭhā puttaṃ vijāyi,",
  "atk-s0513a4:322_15": "tassa “sākhakumāro”ti nāmaṃ kariṃsu.",
  "atk-s0513a4:322_16": "Taṃ divasaññeva seṭṭhiṃ nissāya vasantassa tunnakārassa bhariyāpi pilotikantare puttaṃ vijāyi,",
  "atk-s0513a4:322_17": "tassa “pottiko”ti nāmaṃ kariṃsu.",
  "atk-s0513a4:323_0": "Mahāseṭṭhi ubhopi te dārake “nigrodhakumārassa jātadivasaññeva jātā”ti āṇāpetvā teneva saddhiṃ saṃvaḍḍhesi.",
  "atk-s0513a4:323_1": "Te ekato vaḍḍhitvā vayappattā takkasilaṃ gantvā sippaṃ uggaṇhiṃsu.",
  "atk-s0513a4:323_2": "Ubhopi seṭṭhiputtā ācariyassa dve sahassāni adaṃsu.",
  "atk-s0513a4:323_3": "Nigrodhakumāro pottikassa attano santike sippaṃ paṭṭhapesi.",
  "atk-s0513a4:323_4": "Te nipphannasippā ācariyaṃ āpucchitvā nikkhantā “janapadacārikaṃ carissāmā”ti anupubbena bārāṇasiṃ patvā ekasmiṃ rukkhamūle nipajjiṃsu.",
  "atk-s0513a4:323_5": "Tadā bārāṇasirañño kālakatassa sattamo divaso,",
  "atk-s0513a4:323_6": "“sve phussarathaṃ yojessāmā”ti nagare bheriṃ carāpesuṃ.",
  "atk-s0513a4:323_7": "Tesupi sahāyesu rukkhamūle nipajjitvā niddāyantesu pottiko paccūsakāle uṭṭhāya nigrodhakumārassa pāde parimajjanto nisīdi.",
  "atk-s0513a4:323_8": "Tasmiṃ rukkhe vutthakukkuṭesu uparikukkuṭo heṭṭhākukkuṭassa sarīre vaccaṃ pātesi.",
  "atk-s0513a4:323_9": "Atha naṃ so “kenetaṃ pātita”nti āha. “Samma,",
  "atk-s0513a4:323_10": "mā kujjhi,",
  "atk-s0513a4:323_11": "mayā ajānantena pātita”nti āha. “Are,",
  "atk-s0513a4:323_12": "tvaṃ mama sarīraṃ attano vaccaṭṭhānaṃ maññasi,",
  "atk-s0513a4:323_13": "kiṃ mama pamāṇaṃ na jānāsī”ti.",
  "atk-s0513a4:323_14": "Atha naṃ itaro “are tvaṃ ‘ajānantena me kata’nti vuttepi kujjhasiyeva,",
  "atk-s0513a4:323_15": "kiṃ pana te pamāṇa”nti āha.",
  "atk-s0513a4:323_16": "“Yo maṃ māretvā maṃsaṃ khādati,",
  "atk-s0513a4:323_17": "so pātova sahassaṃ labhati,",
  "atk-s0513a4:323_18": "tasmā ahaṃ mānaṃ karomī”ti.",
  "atk-s0513a4:323_19": "Atha naṃ itaro “are ettakamattena tvaṃ mānaṃ karosi,",
  "atk-s0513a4:323_20": "maṃ pana māretvā yo thūlamaṃsaṃ khādati,",
  "atk-s0513a4:323_21": "so pātova rājā hoti,",
  "atk-s0513a4:323_22": "yo majjhimamaṃsaṃ khādati,",
  "atk-s0513a4:323_23": "so senāpati,",
  "atk-s0513a4:323_24": "yo aṭṭhinissitaṃ khādati,",
  "atk-s0513a4:323_25": "so bhaṇḍāgāriko hotī”ti āha.",
  "atk-s0513a4:324_0": "Pottiko tesaṃ kathaṃ sutvā “kiṃ no sahassena,",
  "atk-s0513a4:324_1": "rajjameva vara”nti saṇikaṃ rukkhaṃ abhiruhitvā uparisayitakukkuṭaṃ gahetvā māretvā aṅgāre pacitvā thūlamaṃsaṃ nigrodhassa adāsi,",
  "atk-s0513a4:324_2": "majjhimamaṃsaṃ sākhassa adāsi,",
  "atk-s0513a4:324_3": "aṭṭhimaṃsaṃ attanā khādi.",
  "atk-s0513a4:324_4": "Khāditvā pana “samma nigrodha,",
  "atk-s0513a4:324_5": "tvaṃ ajja rājā bhavissasi,",
  "atk-s0513a4:324_6": "samma sākha,",
  "atk-s0513a4:324_7": "tvaṃ senāpati bhavissasi,",
  "atk-s0513a4:324_8": "ahaṃ pana bhaṇḍāgāriko bhavissāmī”ti vatvā “kathaṃ jānāsī”ti puṭṭho taṃ pavattiṃ ārocesi.",
  "atk-s0513a4:324_9": "Te tayopi janā pātarāsavelāya bārāṇasiṃ pavisitvā ekassa brāhmaṇassa gehe sappisakkarayuttaṃ pāyāsaṃ bhuñjitvā nagarā nikkhamitvā uyyānaṃ pavisiṃsu.",
  "atk-s0513a4:324_10": "Nigrodhakumāro silāpaṭṭe nipajji,",
  "atk-s0513a4:324_11": "itare dve bahi nipajjiṃsu.",
  "atk-s0513a4:324_12": "Tasmiṃ samaye pañca rājakakudhabhaṇḍāni anto ṭhapetvā phussarathaṃ vissajjesuṃ.",
  "atk-s0513a4:324_13": "Tattha vitthārakathā mahājanakajātake āvi bhavissati.",
  "atk-s0513a4:324_14": "Phussaratho uyyānaṃ gantvā nivattitvā ārohanasajjo hutvā aṭṭhāsi.",
  "atk-s0513a4:324_15": "Purohito “uyyāne puññavatā sattena bhavitabba”nti uyyānaṃ pavisitvā kumāraṃ disvā pādantato sāṭakaṃ apanetvā",
  "atk-s0513a4:324_16": "pādesu lakkhaṇāni upadhāretvā “tiṭṭhatu bārāṇasiyaṃ rajjaṃ,",
  "atk-s0513a4:324_17": "sakalajambudīpassa adhipatirājā bhavituṃ yutto”ti sabbatālāvacare paggaṇhāpesi.",
  "atk-s0513a4:324_18": "Nigrodhakumāro pabujjhitvā mukhato sāṭakaṃ apanetvā mahājanaṃ oloketvā parivattitvā nipanno thokaṃ vītināmetvā silāpaṭṭe pallaṅkena nisīdi.",
  "atk-s0513a4:324_19": "Atha naṃ purohito jaṇṇunā patiṭṭhāya “rajjaṃ te deva pāpuṇātī”ti vatvā “‘sādhū”ti vutte tattheva ratanarāsimhi ṭhapetvā abhisiñci.",
  "atk-s0513a4:324_20": "So rajjaṃ patvā sākhassa senāpatiṭṭhānaṃ datvā mahantena sakkārena nagaraṃ pāvisi,",
  "atk-s0513a4:324_21": "pottikopi tehi saddhiññeva agamāsi.",
  "atk-s0513a4:324_22": "Tato paṭṭhāya mahāsatto bārāṇasiyaṃ dhammena rajjaṃ kāresi.",
  "atk-s0513a4:325_0": "So ekadivasaṃ mātāpitūnaṃ saritvā sākhaṃ āha – “samma,",
  "atk-s0513a4:325_1": "na sakkā mātāpitūhi vinā vattituṃ,",
  "atk-s0513a4:325_2": "mahantena parivārena gantvā mātāpitaro no ānehī”ti.",
  "atk-s0513a4:325_3": "Sākho “na me tattha gamanakammaṃ atthī”ti paṭikkhipi.",
  "atk-s0513a4:325_4": "Tato pottikaṃ āṇāpesi.",
  "atk-s0513a4:325_5": "So “sādhū”ti tattha gantvā nigrodhassa mātāpitaro “putto vo rajje patiṭṭhito,",
  "atk-s0513a4:325_6": "etha gacchāmā”ti āha.",
  "atk-s0513a4:325_7": "Te “atthi no tāva vibhavamattaṃ,",
  "atk-s0513a4:325_8": "alaṃ tattha gamanenā”ti paṭikkhipiṃsu.",
  "atk-s0513a4:325_9": "Sākhassapi mātāpitaro avoca,",
  "atk-s0513a4:325_10": "tepi na icchiṃsu.",
  "atk-s0513a4:325_11": "Attano mātāpitaro avoca,",
  "atk-s0513a4:325_12": "“mayaṃ tāta tunnakārakammena jīvissāma ala”nti paṭikkhipiṃsu.",
  "atk-s0513a4:325_13": "So tesaṃ manaṃ alabhitvā bārāṇasimeva paccāgantvā “senāpatissa ghare maggakilamathaṃ vinodetvā pacchā",
  "atk-s0513a4:325_14": "nigrodhasahāyaṃ passissāmī”ti cintetvā tassa nivesanadvāraṃ gantvā “sahāyo kira te pottiko nāma āgatoti",
  "atk-s0513a4:325_15": "senāpatissa ārocehī”ti dovārikaṃ āha,",
  "atk-s0513a4:325_16": "so tathā akāsi.",
  "atk-s0513a4:325_17": "Sākho pana “ayaṃ mayhaṃ rajjaṃ adatvā sahāyanigrodhassa adāsī”ti tasmiṃ veraṃ bandhi.",
  "atk-s0513a4:325_18": "So taṃ kathaṃ sutvāva kuddho āgantvā “ko imassa sahāyo ummattako dāsiputto,",
  "atk-s0513a4:325_19": "gaṇhatha na”nti vatvā hatthapādajaṇṇukapparehi koṭṭāpetvā gīvāyaṃ gāhāpetvā nīharāpesi.",
  "atk-s0513a4:326_0": "So cintesi “sākho mama santikā senāpatiṭṭhānaṃ labhitvā akataññū mittadubbhī,",
  "atk-s0513a4:326_1": "maṃ koṭṭāpetvā nīharāpesi,",
  "atk-s0513a4:326_2": "nigrodho pana paṇḍito kataññū sappuriso,",
  "atk-s0513a4:326_3": "tasseva santikaṃ gamissāmī”ti.",
  "atk-s0513a4:326_4": "So rājadvāraṃ gantvā “deva,",
  "atk-s0513a4:326_5": "pottiko kira nāma te sahāyo dvāre ṭhito”ti rañño ārocāpesi.",
  "atk-s0513a4:326_6": "Rājā pakkosāpetvā taṃ āgacchantaṃ disvā āsanā vuṭṭhāya paccuggantvā paṭisanthāraṃ katvā massukammādīni",
  "atk-s0513a4:326_7": "kārāpetvā sabbālaṅkārapaṭimaṇḍitena paribhuttanānaggarasabhojanena tena saddhiṃ sukhanisinno mātāpitūnaṃ",
  "atk-s0513a4:326_8": "pavattiṃ pucchitvā anāgamanabhāvaṃ suṇi.",
  "atk-s0513a4:326_9": "Sākhopi “pottiko maṃ rañño santike paribhindeyya,",
  "atk-s0513a4:326_10": "mayi pana gate kiñci vattuṃ na sakkhissatī”ti tattheva agamāsi.",
  "atk-s0513a4:326_11": "Pottiko tassa santikeyeva rājānaṃ āmantetvā “deva,",
  "atk-s0513a4:326_12": "ahaṃ maggakilanto ‘sākhassa gehaṃ gantvā vissamitvā idhāgamissāmī’ti agamiṃ.",
  "atk-s0513a4:326_13": "Atha maṃ sākho ‘nāhaṃ taṃ jānāmī’ti vatvā koṭṭāpetvā gīvāyaṃ gāhāpetvā nīharāpesīti saddaheyyāsi tvaṃ eta”nti vatvā tisso gāthā abhāsi –",
  "atk-s0513a4:327_0": "72.",
  "atk-s0513a4:328_0": "“Na vāhametaṃ jānāmi, ko vāyaṃ kassa vāti vā;",
  "atk-s0513a4:329_0": "Yathā sākho vadi eva, nigrodha kinti maññasi.",
  "atk-s0513a4:330_0": "73.",
  "atk-s0513a4:331_0": "“Tato galavinītena, purisā nīhariṃsu maṃ;",
  "atk-s0513a4:332_0": "Datvā mukhapahārāni, sākhassa vacanaṃkarā.",
  "atk-s0513a4:333_0": "74.",
  "atk-s0513a4:334_0": "“Etādisaṃ dummatinā, akataññuna dubbhinā;",
  "atk-s0513a4:335_0": "Kataṃ anariyaṃ sākhena, sakhinā te janādhipā”ti.",
  "atk-s0513a4:336_0": "Tattha kinti maññasīti yathā maṃ sākho acari,",
  "atk-s0513a4:336_1": "kiṃ tvampi evameva maññasi,",
  "atk-s0513a4:336_2": "udāhu aññathā maññasi,",
  "atk-s0513a4:336_3": "maṃ sākho evaṃ vadeyyāti saddahasi,",
  "atk-s0513a4:336_4": "taṃ na saddahasīti adhippāyo.",
  "atk-s0513a4:336_5": "Galavinītenāti galaggāhena.",
  "atk-s0513a4:336_6": "Dubbhināti mittadubbhinā.",
  "atk-s0513a4:337_0": "Taṃ sutvā nigrodho catasso gāthā abhāsi –",
  "atk-s0513a4:338_0": "75.",
  "atk-s0513a4:339_0": "“Na vāhametaṃ jānāmi, napi me koci saṃsati;",
  "atk-s0513a4:340_0": "Yaṃ me tvaṃ samma akkhāsi, sākhena kāraṇaṃ kataṃ.",
  "atk-s0513a4:341_0": "76.",
  "atk-s0513a4:342_0": "“Sakhīnaṃ sājīvakaro, mama sākhassa cūbhayaṃ;",
  "atk-s0513a4:343_0": "Tvaṃ nosissariyaṃ dātā, manussesu mahantataṃ;",
  "atk-s0513a4:344_0": "Tayāmā labbhitā iddhī, ettha me natthi saṃsayo.",
  "atk-s0513a4:345_0": "77.",
  "atk-s0513a4:346_0": "“Yathāpi bījamaggimhi, ḍayhati na virūhati;",
  "atk-s0513a4:347_0": "Evaṃ kataṃ asappurise, nassati na virūhati.",
  "atk-s0513a4:348_0": "78.",
  "atk-s0513a4:349_0": "“Kataññumhi ca posamhi, sīlavante ariyavuttine;",
  "atk-s0513a4:350_0": "Sukhette viya bījāni, kataṃ tamhi na nassatī”ti.",
  "atk-s0513a4:351_0": "Tattha saṃsatīti ācikkhati.",
  "atk-s0513a4:351_1": "Kāraṇaṃ katanti ākaḍḍhanavikaḍḍhanapothanakoṭṭanasaṅkhātaṃ kāraṇaṃ katanti attho.",
  "atk-s0513a4:351_2": "Sakhīnaṃ sājīvakaroti samma,",
  "atk-s0513a4:351_3": "pottika tvaṃ sahāyakānaṃ suājīvakaro jīvikāya uppādetā.",
  "atk-s0513a4:351_4": "Mama sākhassa cūbhayanti mayhañca sākhassa ca ubhinnampi sakhīnanti attho.",
  "atk-s0513a4:351_5": "Tvaṃ nosissariyanti tvaṃ no asi issariyaṃ dātā,",
  "atk-s0513a4:351_6": "tava santikā imā sampattī amhehi laddhā.",
  "atk-s0513a4:351_7": "Mahantatanti mahantabhāvaṃ.",
  "atk-s0513a4:352_0": "Evañca pana vatvā ettakaṃ kathente nigrodhe sākho tattheva aṭṭhāsi.",
  "atk-s0513a4:352_1": "Atha naṃ rājā “sākha imaṃ pottikaṃ sañjānāsī”ti pucchi.",
  "atk-s0513a4:352_2": "So tuṇhī ahosi.",
  "atk-s0513a4:352_3": "Athassa rājā daṇḍaṃ āṇāpento aṭṭhamaṃ gāthamāha –",
  "atk-s0513a4:353_0": "79.",
  "atk-s0513a4:354_0": "“Imaṃ jammaṃ nekatikaṃ, asappurisacintakaṃ;",
  "atk-s0513a4:355_0": "Hanantu sākhaṃ sattīhi, nāssa icchāmi jīvita”nti.",
  "atk-s0513a4:356_0": "Tattha jammanti lāmakaṃ. Nekatikanti vañcakaṃ.",
  "atk-s0513a4:357_0": "Taṃ sutvā pottiko “mā esa bālo maṃ nissāya nassatū”ti cintetvā navamaṃ gāthamāha –",
  "atk-s0513a4:358_0": "80.",
  "atk-s0513a4:359_0": "“Khamatassa mahārāja, pāṇā na paṭiānayā;",
  "atk-s0513a4:360_0": "Khama deva asappurisassa, nāssa icchāmahaṃ vadha”nti.",
  "atk-s0513a4:361_0": "Tattha khamatassāti khamataṃ assa,",
  "atk-s0513a4:361_1": "etassa asappurisassa khamathāti attho.",
  "atk-s0513a4:361_2": "Na paṭiānayāti matassa nāma pāṇā paṭiānetuṃ na sakkā.",
  "atk-s0513a4:362_0": "Rājā tassa vacanaṃ sutvā sākhassa khami,",
  "atk-s0513a4:362_1": "senāpatiṭṭhānampi pottikasseva dātukāmo ahosi,",
  "atk-s0513a4:362_2": "so pana na icchi.",
  "atk-s0513a4:362_3": "Athassa sabbasenānīnaṃ vicāraṇārahaṃ bhaṇḍāgārikaṭṭhānaṃ nāma adāsi.",
  "atk-s0513a4:362_4": "Pubbe kiretaṃ ṭhānantaraṃ nāhosi,",
  "atk-s0513a4:362_5": "tato paṭṭhāya jātaṃ.",
  "atk-s0513a4:362_6": "Aparabhāge pottiko bhaṇḍāgāriko puttadhītāhi vaḍḍhamāno attano puttadhītānaṃ ovādavasena osānagāthamāha –",
  "atk-s0513a4:363_0": "81.",
  "atk-s0513a4:364_0": "“Nigrodhameva seveyya, na sākhamupasaṃvase;",
  "atk-s0513a4:365_0": "Nigrodhasmiṃ mataṃ seyyo, yañce sākhasmi jīvita”nti.",
  "atk-s0513a4:366_0": "Satthā imaṃ dhammadesanaṃ āharitvā “evaṃ,",
  "atk-s0513a4:366_1": "bhikkhave,",
  "atk-s0513a4:366_2": "devadatto pubbepi akataññūyevā”ti vatvā jātakaṃ samodhānesi –",
  "atk-s0513a4:366_3": "“tadā sākho devadatto ahosi,",
  "atk-s0513a4:366_4": "pottiko ānando,",
  "atk-s0513a4:366_5": "nigrodho pana ahameva ahosi”nti.",
  "atk-s0513a4:367_0": "Nigrodhajātakavaṇṇanā sattamā.",
  "atk-s0513a4:369_0": "[446] 8. Takkalajātakavaṇṇanā",
  "atk-s0513a4:370_0": "Na takkalā santi na āluvānīti idaṃ satthā jetavane viharanto ekaṃ pituposakaṃ upāsakaṃ ārabbha kathesi.",
  "atk-s0513a4:370_1": "So kira daliddakule paccājāto mātari kālakatāya pātova uṭṭhāya dantakaṭṭhamukhodakadānādīni karonto bhatiṃ",
  "atk-s0513a4:370_2": "vā kasiṃ vā katvā laddhavibhavānurūpena yāgubhattādīni sampādetvā pitaraṃ posesi.",
  "atk-s0513a4:370_3": "Atha naṃ pitā āha – “tāta,",
  "atk-s0513a4:370_4": "tvaṃ ekakova anto ca bahi ca kattabbaṃ karosi,",
  "atk-s0513a4:370_5": "ekaṃ te kuladārikaṃ ānessāmi,",
  "atk-s0513a4:370_6": "sā te gehe kattabbaṃ karissatī”ti. “Tāta,",
  "atk-s0513a4:370_7": "itthiyo nāma gharaṃ āgatā neva mayhaṃ,",
  "atk-s0513a4:370_8": "na tumhākaṃ cittasukhaṃ karissanti,",
  "atk-s0513a4:370_9": "mā evarūpaṃ cintayittha,",
  "atk-s0513a4:370_10": "ahaṃ yāvajīvaṃ tumhe posetvā tumhākaṃ accayena jānissāmī”ti.",
  "atk-s0513a4:370_11": "Athassa pitā anicchamānasseva ekaṃ kumārikaṃ ānesi.",
  "atk-s0513a4:370_12": "Sā sasurassa ca sāmikassa ca upakārikā ahosi nīcavutti.",
  "atk-s0513a4:370_13": "Sāmikopissā “mama pitu upakārikā”ti tussitvā laddhaṃ laddhaṃ manāpaṃ āharitvā deti,",
  "atk-s0513a4:370_14": "sāpi taṃ sasurasseva upanāmesi.",
  "atk-s0513a4:370_15": "Sā aparabhāge cintesi “mayhaṃ sāmiko laddhaṃ laddhaṃ pitu adatvā mayhameva deti,",
  "atk-s0513a4:370_16": "addhā pitari nisneho jāto,",
  "atk-s0513a4:370_17": "imaṃ mahallakaṃ ekenupāyena mama sāmikassa paṭikkūlaṃ katvā gehā nikkaḍḍhāpessāmī”ti.",
  "atk-s0513a4:371_0": "Sā tato paṭṭhāya udakaṃ atisītaṃ vā accuṇhaṃ vā,",
  "atk-s0513a4:371_1": "āhāraṃ atiloṇaṃ vā aloṇaṃ vā,",
  "atk-s0513a4:371_2": "bhattaṃ uttaṇḍulaṃ vā atikilinnaṃ vāti evamādīni tassa kodhuppattikāraṇāni katvā tasmiṃ kujjhante “ko",
  "atk-s0513a4:371_3": "imaṃ mahallakaṃ upaṭṭhātuṃ sakkhissatī”ti pharusāni vatvā kalahaṃ vaḍḍhesi.",
  "atk-s0513a4:371_4": "Tattha tattha kheḷapiṇḍādīni chaḍḍetvāpi sāmikaṃ ujjhāpesi “passa pitu kammaṃ,",
  "atk-s0513a4:371_5": "‘idañcidañca mā karī’ti vutte kujjhati,",
  "atk-s0513a4:371_6": "imasmiṃ gehe pitaraṃ vā vasāpehi maṃ vā”ti.",
  "atk-s0513a4:371_7": "Atha naṃ so “bhadde,",
  "atk-s0513a4:371_8": "tvaṃ daharā yattha katthaci jīvituṃ sakkhissasi,",
  "atk-s0513a4:371_9": "mayhaṃ pitā mahallako,",
  "atk-s0513a4:371_10": "tvaṃ tassa asahantī imamhā gehā nikkhamā”ti āha.",
  "atk-s0513a4:371_11": "Sā bhītā “ito paṭṭhāya evaṃ na karissāmī”ti sasurassa pādesu patitvā khamāpetvā pakatiniyāmeneva paṭijaggituṃ ārabhi.",
  "atk-s0513a4:371_12": "Atha so upāsako purimadivasesu tāya ubbāḷho satthu santikaṃ dhammassavanāya agantvā tassā pakatiyā patiṭṭhitakāle agamāsi.",
  "atk-s0513a4:371_13": "Atha naṃ satthā “kiṃ, upāsaka,",
  "atk-s0513a4:371_14": "sattaṭṭha divasāni dhammassavanāya nāgatosī”ti pucchi.",
  "atk-s0513a4:371_15": "So taṃ kāraṇaṃ kathesi.",
  "atk-s0513a4:371_16": "Satthā “idāni tāva tassā kathaṃ aggahetvā pitaraṃ na nīharāpesi,",
  "atk-s0513a4:371_17": "pubbe pana etissā kathaṃ gahetvā pitaraṃ āmakasusānaṃ netvā āvāṭaṃ khaṇitvā tattha naṃ pakkhipitvā māraṇakāle",
  "atk-s0513a4:371_18": "ahaṃ sattavassiko hutvā mātāpitūnaṃ guṇaṃ kathetvā pitughātakakammā nivāresiṃ,",
  "atk-s0513a4:371_19": "tadā tvaṃ mama kathaṃ sutvā tava pitaraṃ yāvajīvaṃ paṭijaggitvā saggaparāyaṇo jāto,",
  "atk-s0513a4:371_20": "svāyaṃ mayā dinno ovādo bhavantaragatampi na vijahati,",
  "atk-s0513a4:371_21": "iminā kāraṇena tassā kathaṃ aggahetvā idāni tayā pitā na nīhaṭo”ti vatvā tena yācito atītaṃ āhari.",
  "atk-s0513a4:372_0": "Atīte bārāṇasiyaṃ brahmadatte rajjaṃ kārente aññatarasmiṃ kāsigāme ekassa kulassa ghare ekaputtako ahosi nāmena saviṭṭhako nāma.",
  "atk-s0513a4:372_1": "So mātāpitaro paṭijagganto aparabhāge mātari kālakatāya pitaraṃ posesīti sabbaṃ vatthu paccuppannavatthuniyāmeneva kathetabbaṃ.",
  "atk-s0513a4:372_2": "Ayaṃ panettha viseso.",
  "atk-s0513a4:372_3": "Tadā sā itthī “passa pitu kammaṃ,",
  "atk-s0513a4:372_4": "‘idañcidañca mā karī’ti vutte kujjhatī”ti vatvā “sāmi,",
  "atk-s0513a4:372_5": "pitā te caṇḍo pharuso niccaṃ kalahaṃ karoti,",
  "atk-s0513a4:372_6": "jarājiṇṇo byādhipīḷito na cirasseva marissati,",
  "atk-s0513a4:372_7": "ahañca etena saddhiṃ ekagehe vasituṃ na sakkomi,",
  "atk-s0513a4:372_8": "sayampesa katipāhena marissatiyeva,",
  "atk-s0513a4:372_9": "tvaṃ etaṃ āmakasusānaṃ netvā āvāṭaṃ khaṇitvā tattha naṃ pakkhipitvā kuddālena sīsaṃ chinditvā jīvitakkhayaṃ",
  "atk-s0513a4:372_10": "pāpetvā upari paṃsunā chādetvā āgacchāhī”ti āha.",
  "atk-s0513a4:372_11": "So tāya punappunaṃ vuccamāno “bhadde,",
  "atk-s0513a4:372_12": "purisamāraṇaṃ nāma bhāriyaṃ,",
  "atk-s0513a4:372_13": "kathaṃ naṃ māressāmī”ti āha.",
  "atk-s0513a4:372_14": "“Ahaṃ te upāyaṃ ācikkhissāmī”ti.",
  "atk-s0513a4:372_15": "“Ācikkha tāvā”ti. “Sāmi,",
  "atk-s0513a4:372_16": "tvaṃ paccūsakāle pitu nisinnaṭṭhānaṃ gantvā yathā sabbe suṇanti,",
  "atk-s0513a4:372_17": "evaṃ mahāsaddaṃ katvā ‘tāta,",
  "atk-s0513a4:372_18": "asukagāme tumhākaṃ uddhāraṇako atthi,",
  "atk-s0513a4:372_19": "mayi gate na deti,",
  "atk-s0513a4:372_20": "tumhākaṃ accayena na dassateva,",
  "atk-s0513a4:372_21": "sve yānake nisīditvā pātova gacchissāmā’ti vatvā tena vuttavelāyameva uṭṭhāya yānakaṃ yojetvā tattha",
  "atk-s0513a4:372_22": "nisīdāpetvā āmakasusānaṃ netvā āvāṭaṃ khaṇitvā corehi acchinnasaddaṃ katvā māretvā āvāṭe pakkhipitvā",
  "atk-s0513a4:372_23": "sīsaṃ chinditvā nhāyitvā āgacchā”ti.",
  "atk-s0513a4:373_0": "Saviṭṭhako “atthesa upāyo”ti tassā vacanaṃ sampaṭicchitvā yānakaṃ gamanasajjaṃ akāsi.",
  "atk-s0513a4:373_1": "Tassa paneko sattavassiko putto atthi paṇḍito byatto.",
  "atk-s0513a4:373_2": "So mātu vacanaṃ sutvā “mayhaṃ mātā pāpadhammā pitaraṃ me pitughātakammaṃ kāreti,",
  "atk-s0513a4:373_3": "ahaṃ imassa pitughātakammaṃ kātuṃ na dassāmī”ti saṇikaṃ gantvā ayyakena saddhiṃ nipajji.",
  "atk-s0513a4:373_4": "Saviṭṭhakopi itarāya vuttavelāya yānakaṃ yojetvā “ehi, tāta,",
  "atk-s0513a4:373_5": "uddhāraṃ sodhessāmā”ti pitaraṃ yānake nisīdāpesi.",
  "atk-s0513a4:373_6": "Kumāropi paṭhamataraṃ yānakaṃ abhiruhi.",
  "atk-s0513a4:373_7": "Saviṭṭhako taṃ nivāretuṃ asakkonto teneva saddhiṃ āmakasusānaṃ gantvā pitarañca kumārakena saddhiṃ ekamante",
  "atk-s0513a4:373_8": "ṭhapetvā sayaṃ otaritvā kuddālapiṭakaṃ ādāya ekasmiṃ paṭicchannaṭṭhāne caturassāvāṭaṃ khaṇituṃ ārabhi.",
  "atk-s0513a4:373_9": "Kumārako otaritvā tassa santikaṃ gantvā ajānanto viya kathaṃ samuṭṭhāpetvā paṭhamaṃ gāthamāha –",
  "atk-s0513a4:374_0": "82.",
  "atk-s0513a4:375_0": "“Na takkalā santi na āluvāni, na biḷāliyo na kaḷambāni tāta;",
  "atk-s0513a4:376_0": "Eko araññamhi susānamajjhe, kimatthiko tāta khaṇāsi kāsu”nti.",
  "atk-s0513a4:377_0": "Tattha na takkalā santīti piṇḍālukandā na santi.",
  "atk-s0513a4:377_1": "Āluvānīti āluvakandā.",
  "atk-s0513a4:377_2": "Biḷāliyoti biḷārivallikandā.",
  "atk-s0513a4:377_3": "Kaḷambānīti tālakandā.",
  "atk-s0513a4:378_0": "Athassa pitā dutiyaṃ gāthamāha –",
  "atk-s0513a4:379_0": "83.",
  "atk-s0513a4:380_0": "“Pitāmaho tāta sudubbalo te, anekabyādhīhi dukhena phuṭṭho;",
  "atk-s0513a4:381_0": "Tamajjahaṃ nikhaṇissāmi sobbhe, na hissa taṃ jīvitaṃ rocayāmī”ti.",
  "atk-s0513a4:382_0": "Tattha anekabyādhīhīti anekehi byādhīhi uppannena dukkhena phuṭṭho.",
  "atk-s0513a4:382_1": "Na hissa tanti ahañhi tassa tava pitāmahassa taṃ dujjīvitaṃ na icchāmi,",
  "atk-s0513a4:382_2": "“evarūpā jīvitā maraṇamevassa vara”nti maññamāno taṃ sobbhe nikhaṇissāmīti.",
  "atk-s0513a4:383_0": "Taṃ sutvā kumāro upaḍḍhaṃ gāthamāha –",
  "atk-s0513a4:384_0": "84.",
  "atk-s0513a4:385_0": "“Saṅkappametaṃ paṭiladdha pāpakaṃ, accāhitaṃ kamma karosi ludda”nti.",
  "atk-s0513a4:386_0": "Tassattho – tāta,",
  "atk-s0513a4:386_1": "tvaṃ “pītaraṃ dukkhā pamocessāmī”ti maraṇadukkhena yojento etaṃ pāpakaṃ saṅkappaṃ paṭiladdhā tassa ca",
  "atk-s0513a4:386_2": "saṅkappavasena hitaṃ atikkamma ṭhitattā accāhitaṃ kammaṃ karosi luddanti.",
  "atk-s0513a4:387_0": "Evañca pana vatvā kumāro pitu hatthato kuddālaṃ gahetvā avidūre aññataraṃ āvāṭaṃ khaṇituṃ ārabhi.",
  "atk-s0513a4:387_1": "Atha naṃ pitā upasaṅkamitvā “kasmā, tāta,",
  "atk-s0513a4:387_2": "āvāṭaṃ khaṇasī”ti pucchi.",
  "atk-s0513a4:387_3": "So tassa kathento tatiyaṃ gāthamāha –",
  "atk-s0513a4:388_0": "“Mayāpi tāta paṭilacchase tuvaṃ, etādisaṃ kamma jarūpanīto;",
  "atk-s0513a4:389_0": "Taṃ kullavattaṃ anuvattamāno, ahampi taṃ nikhaṇissāmi sobbhe”ti.",
  "atk-s0513a4:390_0": "Tassattho – tāta,",
  "atk-s0513a4:390_1": "ahampi etasmiṃ sobbhe taṃ mahallakakāle nikhaṇissāmi,",
  "atk-s0513a4:390_2": "iti kho tāta,",
  "atk-s0513a4:390_3": "mayāpi kate imasmiṃ sobbhe tuvaṃ jarūpanīto etādisaṃ kammaṃ paṭilacchase,",
  "atk-s0513a4:390_4": "yaṃ etaṃ tayā pavattitaṃ kulavattaṃ,",
  "atk-s0513a4:390_5": "taṃ anuvattamāno vayappatto bhariyāya saddhiṃ vasanto ahampi taṃ nikhaṇissāmi sobbheti.",
  "atk-s0513a4:391_0": "Athassa pitā catutthaṃ gāthamāha –",
  "atk-s0513a4:392_0": "85.",
  "atk-s0513a4:393_0": "“Pharusāhi vācāhi pakubbamāno, āsajja maṃ tvaṃ vadase kumāra;",
  "atk-s0513a4:394_0": "Putto mamaṃ orasako samāno, ahītānukampī mama tvaṃsi puttā”ti.",
  "atk-s0513a4:395_0": "Tattha pakubbamānoti abhibhavanto. Āsajjāti ghaṭṭetvā.",
  "atk-s0513a4:396_0": "Evaṃ vutte paṇḍitakumārako ekaṃ paṭivacanagāthaṃ, dve udānagāthāti tisso gāthā abhāsi –",
  "atk-s0513a4:397_0": "86.",
  "atk-s0513a4:398_0": "“Na tāhaṃ tāta ahitānukampī, hitānukampī te ahampi tāta;",
  "atk-s0513a4:399_0": "Pāpañca taṃ kamma pakubbamānaṃ, arahāmi no vārayituṃ tato.",
  "atk-s0513a4:400_0": "87.",
  "atk-s0513a4:401_0": "“Yo mātaraṃ vā pitaraṃ saviṭṭha, adūsake hiṃsati pāpadhammo;",
  "atk-s0513a4:402_0": "Kāyassa bhedā abhisamparāyaṃ, asaṃsayaṃ so nirayaṃ upeti.",
  "atk-s0513a4:403_0": "88.",
  "atk-s0513a4:404_0": "“Yo mātaraṃ vā pitaraṃ saviṭṭha, annena pānena upaṭṭhahāti;",
  "atk-s0513a4:405_0": "Kāyassa bhedā abhisamparāyaṃ, asaṃsayaṃ so sugatiṃ upetī”ti. –",
  "atk-s0513a4:406_0": "Imaṃ pana puttassa dhammakathaṃ sutvā pitā aṭṭhamaṃ gāthamāha –",
  "atk-s0513a4:407_0": "89.",
  "atk-s0513a4:408_0": "“Na me tvaṃ putta ahitānukampī, hitānukampī me tvaṃsi putta;",
  "atk-s0513a4:409_0": "Ahañca taṃ mātarā vuccamāno, etādisaṃ kamma karomi ludda”nti.",
  "atk-s0513a4:410_0": "Tattha ahañca taṃ mātarāti ahañca te mātarā, ayameva vā pāṭho.",
  "atk-s0513a4:411_0": "Taṃ sutvā kumāro “tāta,",
  "atk-s0513a4:411_1": "itthiyo nāma uppanne dose aniggayhamānā punappunaṃ pāpaṃ karonti,",
  "atk-s0513a4:411_2": "mama mātā yathā puna evarūpaṃ na karoti,",
  "atk-s0513a4:411_3": "tathā naṃ paṇāmetuṃ vaṭṭatī”ti navamaṃ gāthamāha –",
  "atk-s0513a4:412_0": "90.",
  "atk-s0513a4:413_0": "“Yā te sā bhariyā anariyarūpā, mātā mamesā sakiyā janetti;",
  "atk-s0513a4:414_0": "Niddhāpaye tañca sakā agārā, aññampi te sā dukhamāvaheyyā”ti.",
  "atk-s0513a4:415_0": "Saviṭṭhako paṇḍitaputtassa kathaṃ sutvā somanassajāto hutvā “gacchāma,",
  "atk-s0513a4:415_1": "tātā”ti saddhiṃ puttena ca pitarā ca yānake nisīditvā pāyāsi.",
  "atk-s0513a4:415_2": "Sāpi kho anācārā “nikkhantā no gehā kāḷakaṇṇī”ti haṭṭhatuṭṭhā allagomayena gehaṃ upalimpetvā pāyāsaṃ",
  "atk-s0513a4:415_3": "pacitvā āgamanamaggaṃ olokentī te āgacchante disvā “nikkhantaṃ kāḷakaṇṇiṃ puna gahetvā āgato”ti kujjhitvā",
  "atk-s0513a4:415_4": "“are nikatika,",
  "atk-s0513a4:415_5": "nikkhantaṃ kāḷakaṇṇiṃ puna ādāya āgatosī”ti paribhāsi.",
  "atk-s0513a4:415_6": "Saviṭṭhako kiñci avatvā yānakaṃ mocetvā “anācāre kiṃ vadesī”ti taṃ sukoṭṭitaṃ koṭṭetvā “ito paṭṭhāya mā imaṃ gehaṃ pāvisī”ti pāde gahetvā nikkaḍḍhi.",
  "atk-s0513a4:415_7": "Tato pitarañca puttañca nhāpetvā sayampi nhāyitvā tayopi pāyāsaṃ paribhuñjiṃsu.",
  "atk-s0513a4:415_8": "Sāpi pāpadhammā katipāhaṃ aññasmiṃ gehe vasi.",
  "atk-s0513a4:415_9": "Tasmiṃ kāle putto pitaraṃ āha – “tāta,",
  "atk-s0513a4:415_10": "mama mātā ettakena na bujjhati,",
  "atk-s0513a4:415_11": "tumhe mama mātu maṅkubhāvakaraṇatthaṃ ‘asukagāmake mama mātuladhītā atthi,",
  "atk-s0513a4:415_12": "sā mayhaṃ pitarañca puttañca mañca paṭijaggissati,",
  "atk-s0513a4:415_13": "taṃ ānessāmī’ti vatvā mālāgandhādīni ādāya yānakena nikkhamitvā khettaṃ anuvicaritvā sāyaṃ āgacchathā”ti.",
  "atk-s0513a4:415_14": "So tathā akāsi.",
  "atk-s0513a4:416_0": "Paṭivissakakule itthiyo “sāmiko kira te aññaṃ bhariyaṃ ānetuṃ asukagāmaṃ nāma gato”ti tassā ācikkhiṃsu.",
  "atk-s0513a4:416_1": "Sā “dānimhi naṭṭhā,",
  "atk-s0513a4:416_2": "natthi me puna okāso”ti bhītā tasitā hutvā “puttameva yācissāmī”ti paṇḍitaputtassa santikaṃ gantvā tassa pādesu patitvā “tāta,",
  "atk-s0513a4:416_3": "taṃ ṭhapetvā añño mama paṭisaraṇaṃ natthi,",
  "atk-s0513a4:416_4": "ito paṭṭhāya tava pitarañca pitāmahañca alaṅkatacetiyaṃ viya paṭijaggissāmi,",
  "atk-s0513a4:416_5": "puna mayhaṃ imasmiṃ ghare pavesanaṃ karohī”ti āha.",
  "atk-s0513a4:416_6": "So “sādhu, amma,",
  "atk-s0513a4:416_7": "sace puna evarūpaṃ na karissatha,",
  "atk-s0513a4:416_8": "karissāmi,",
  "atk-s0513a4:416_9": "appamattā hothā”ti vatvā pitu āgatakāle dasamaṃ gāthamāha –",
  "atk-s0513a4:417_0": "91.",
  "atk-s0513a4:418_0": "“Yā te sā bhariyā anariyarūpā, mātā mamesā sakiyā janetti;",
  "atk-s0513a4:419_0": "Dantā kareṇūva vasūpanītā, sā pāpadhammā punarāvajātū”ti.",
  "atk-s0513a4:420_0": "Tattha kareṇūvāti tāta,",
  "atk-s0513a4:420_1": "idāni sā āneñjakāraṇaṃ kārikā hatthinī viya dantā vasaṃ upanītā nibbisevanā jātā.",
  "atk-s0513a4:420_2": "Punarāgajātūti puna imaṃ gehaṃ āgacchatūti.",
  "atk-s0513a4:421_0": "Evaṃ so pitu dhammaṃ kathetvā gantvā mātaraṃ ānesi.",
  "atk-s0513a4:421_1": "Sā sāmikañca sasurañca khamāpetvā tato paṭṭhāya dantā dhammena samannāgatā hutvā sāmikañca sasurañca puttañca paṭijaggi.",
  "atk-s0513a4:421_2": "Ubhopi ca puttassa ovāde ṭhatvā dānādīni puññāni karitvā saggaparāyaṇā ahesuṃ.",
  "atk-s0513a4:422_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:422_1": "saccapariyosāne pituposako sotāpattiphale patiṭṭhahi.",
  "atk-s0513a4:422_2": "Tadā pitā ca putto ca suṇisā ca teyeva ahesuṃ,",
  "atk-s0513a4:422_3": "paṇḍitakumāro pana ahameva ahosinti.",
  "atk-s0513a4:423_0": "Takkalajātakavaṇṇanā aṭṭhamā.",
  "atk-s0513a4:425_0": "[447] 9. Mahādhammapālajātakavaṇṇanā",
  "atk-s0513a4:426_0": "Kiṃ te vatanti idaṃ satthā paṭhamagamanena kapilapuraṃ gantvā nigrodhārāme viharanto pitu nivesane rañño asaddahanaṃ ārabbha kathesi.",
  "atk-s0513a4:426_1": "Tadā hi suddhodanamahārājā vīsatisahassabhikkhuparivārassa bhagavato attano nivesane yāgukhajjakaṃ datvā",
  "atk-s0513a4:426_2": "antarābhatte sammodanīyaṃ kathaṃ kathento “bhante,",
  "atk-s0513a4:426_3": "tumhākaṃ padhānakāle devatā āgantvā ākāse ṭhatvā ‘putto te siddhatthakumāro appāhāratāya mato’ti mayhaṃ ārocesu”nti āha.",
  "atk-s0513a4:426_4": "Satthārā ca “saddahi,",
  "atk-s0513a4:426_5": "mahārājā”ti vutte “na saddahiṃ, bhante,",
  "atk-s0513a4:426_6": "ākāse ṭhatvā kathentiyopi devatā,",
  "atk-s0513a4:426_7": "‘mama puttassa bodhitale buddhattaṃ appatvā parinibbānaṃ nāma natthī’ti paṭikkhipi”nti āha.",
  "atk-s0513a4:426_8": "“Mahārāja,",
  "atk-s0513a4:426_9": "pubbepi tvaṃ mahādhammapālakālepi ‘putto te mato imānissa aṭṭhīnī’ti dassetvā vadantassapi disāpāmokkhācariyassa",
  "atk-s0513a4:426_10": "‘amhākaṃ kule taruṇakāle kālakiriyā nāma natthī’ti na saddahi,",
  "atk-s0513a4:426_11": "idāni pana kasmā saddahissasī”ti vatvā tena yācito atītaṃ āhari.",
  "atk-s0513a4:427_0": "Atīte bārāṇasiyaṃ brahmadatte rajjaṃ kārente kāsiraṭṭhe dhammapālagāmo nāma ahosi.",
  "atk-s0513a4:427_1": "So dhammapālakulassa vasanatāya etaṃ nāmaṃ labhi.",
  "atk-s0513a4:427_2": "Tattha dasannaṃ kusalakammapathānaṃ pālanato “dhammapālo”tveva paññāto brāhmaṇo paṭivasati,",
  "atk-s0513a4:427_3": "tassa kule antamaso dāsakammakarāpi dānaṃ denti,",
  "atk-s0513a4:427_4": "sīlaṃ rakkhanti,",
  "atk-s0513a4:427_5": "uposathakammaṃ karonti.",
  "atk-s0513a4:427_6": "Tadā bodhisatto tasmiṃ kule nibbatti,",
  "atk-s0513a4:427_7": "“dhammapālakumāro”tvevassa nāmaṃ kariṃsu.",
  "atk-s0513a4:427_8": "Atha naṃ vayappattaṃ pitā sahassaṃ datvā sippuggahaṇatthāya takkasilaṃ pesesi.",
  "atk-s0513a4:427_9": "So tattha gantvā disāpāmokkhācariyassa santike sippaṃ uggaṇhi,",
  "atk-s0513a4:427_10": "pañcannaṃ māṇavakasatānaṃ jeṭṭhantevāsiko ahosi.",
  "atk-s0513a4:427_11": "Tadā ācariyassa jeṭṭhaputto kālamakāsi.",
  "atk-s0513a4:427_12": "Ācariyo māṇavakaparivuto ñātigaṇena saddhiṃ rodanto kandanto susāne tassa sarīrakiccaṃ kāreti.",
  "atk-s0513a4:427_13": "Tattha ācariyo ca ñātivaggo cassa antevāsikā ca rodanti paridevanti,",
  "atk-s0513a4:427_14": "dhammapāloyeveko na rodati na paridevati.",
  "atk-s0513a4:427_15": "Apica kho pana tesu pañcasatesu māṇavesu susānā āgamma ācariyassa santike nisīditvā “aho evarūpo nāma",
  "atk-s0513a4:427_16": "ācārasampanno taruṇamāṇavo taruṇakāleyeva mātāpitūhi vippayutto maraṇappatto”ti vadantesu “sammā,",
  "atk-s0513a4:427_17": "tumhe ‘taruṇo’ti bhaṇatha,",
  "atk-s0513a4:427_18": "atha kasmā taruṇakāleyeva marati,",
  "atk-s0513a4:427_19": "nanu ayuttaṃ taruṇakāle maritu”nti āha.",
  "atk-s0513a4:428_0": "Atha naṃ te āhaṃsu “kiṃ pana samma,",
  "atk-s0513a4:428_1": "tvaṃ imesaṃ sattānaṃ maraṇabhāvaṃ na jānāsī”ti? Jānāmi,",
  "atk-s0513a4:428_2": "taruṇakāle pana na maranti,",
  "atk-s0513a4:428_3": "mahallakakāleyeva marantīti.",
  "atk-s0513a4:428_4": "Nanu aniccā sabbe saṅkhārā hutvā abhāvinoti?",
  "atk-s0513a4:428_5": "“Saccaṃ aniccā,",
  "atk-s0513a4:428_6": "daharakāle pana sattā na maranti,",
  "atk-s0513a4:428_7": "mahallakakāle maranti,",
  "atk-s0513a4:428_8": "aniccataṃ pāpuṇantī”ti.",
  "atk-s0513a4:428_9": "“Kiṃ samma,",
  "atk-s0513a4:428_10": "dhammapāla,",
  "atk-s0513a4:428_11": "tumhākaṃ gehe na keci marantī”ti?",
  "atk-s0513a4:428_12": "“Daharakāle pana na maranti,",
  "atk-s0513a4:428_13": "mahallakakāleyeva marantī”ti.",
  "atk-s0513a4:428_14": "“Kiṃ panesā tumhākaṃ kulapaveṇī”ti?",
  "atk-s0513a4:428_15": "“Āma kulapaveṇī”ti.",
  "atk-s0513a4:428_16": "Māṇavā taṃ tassa kathaṃ ācariyassa ārocesuṃ.",
  "atk-s0513a4:428_17": "Atha naṃ so pakkosāpetvā pucchi “saccaṃ kira tāta dhammapāla,",
  "atk-s0513a4:428_18": "tumhākaṃ kule daharakāle na mīyantī”ti?",
  "atk-s0513a4:428_19": "“Saccaṃ ācariyā”ti.",
  "atk-s0513a4:428_20": "So tassa vacanaṃ sutvā cintesi “ayaṃ ativiya acchariyaṃ vadati,",
  "atk-s0513a4:428_21": "imassa pitu santikaṃ gantvā pucchitvā sace etaṃ saccaṃ,",
  "atk-s0513a4:428_22": "ahampi tameva dhammaṃ pūressāmī”ti.",
  "atk-s0513a4:428_23": "So puttassa kattabbakiccaṃ katvā sattaṭṭhadivasaccayena dhammapālaṃ pakkosāpetvā “tāta,",
  "atk-s0513a4:428_24": "ahaṃ khippaṃ āgamissāmi,",
  "atk-s0513a4:428_25": "yāva mamāgamanā ime māṇave sippaṃ vācehī”ti vatvā ekassa eḷakassa aṭṭhīni gahetvā dhovitvā pasibbake",
  "atk-s0513a4:428_26": "katvā ekaṃ cūḷupaṭṭhākaṃ ādāya takkasilato nikkhamitvā anupubbena taṃ gāmaṃ patvā “kataraṃ mahādhammapālassa",
  "atk-s0513a4:428_27": "geha”nti pucchitvā gantvā dvāre aṭṭhāsi.",
  "atk-s0513a4:428_28": "Brāhmaṇassa dāsamanussesu yo yo paṭhamaṃ addasa,",
  "atk-s0513a4:428_29": "so so ācariyassa hatthato chattaṃ gaṇhi,",
  "atk-s0513a4:428_30": "upāhanaṃ gaṇhi,",
  "atk-s0513a4:428_31": "upaṭṭhākassapi hatthato pasibbakaṃ gaṇhi.",
  "atk-s0513a4:428_32": "“Puttassa vo dhammapālakumārassa ācariyo dvāre ṭhitoti kumārassa pitu ārocethā”ti ca vuttā “sādhū”ti gantvā ārocayiṃsu.",
  "atk-s0513a4:428_33": "So vegena dvāramūlaṃ gantvā “ito ethā”ti taṃ gharaṃ abhinetvā pallaṅke nisīdāpetvā sabbaṃ pādadhovanādikiccaṃ akāsi.",
  "atk-s0513a4:429_0": "Ācariyo bhuttabhojano sukhakathāya nisinnakāle “brāhmaṇa,",
  "atk-s0513a4:429_1": "putto te dhammapālakumāro paññavā tiṇṇaṃ vedānaṃ aṭṭhārasannañca sippānaṃ nipphattiṃ patto,",
  "atk-s0513a4:429_2": "apica kho panekena aphāsukena jīvitakkhayaṃ patto,",
  "atk-s0513a4:429_3": "sabbe saṅkhārā aniccā,",
  "atk-s0513a4:429_4": "mā socitthā”ti āha.",
  "atk-s0513a4:429_5": "Brāhmaṇo pāṇiṃ paharitvā mahāhasitaṃ hasi.",
  "atk-s0513a4:429_6": "“Kiṃ nu brāhmaṇa,",
  "atk-s0513a4:429_7": "hasasī”ti ca vutte “mayhaṃ putto na marati,",
  "atk-s0513a4:429_8": "añño koci mato bhavissatī”ti āha.",
  "atk-s0513a4:429_9": "“Brāhmaṇa,",
  "atk-s0513a4:429_10": "puttoyeva te mato,",
  "atk-s0513a4:429_11": "puttasseva te aṭṭhīni disvā saddahā”ti aṭṭhīni nīharitvā “imāni te puttassa aṭṭhīnī”ti āha.",
  "atk-s0513a4:429_12": "Etāni eḷakassa vā sunakhassa vā bhavissanti,",
  "atk-s0513a4:429_13": "mayhaṃ pana putto na marati,",
  "atk-s0513a4:429_14": "amhākāñhi kule yāva sattamā kulaparivaṭṭā taruṇakāle matapubbā nāma natthi,",
  "atk-s0513a4:429_15": "tvaṃ musā bhaṇasīti.",
  "atk-s0513a4:429_16": "Tasmiṃ khaṇe sabbepi pāṇiṃ paharitvā mahāhasitaṃ hasiṃsu.",
  "atk-s0513a4:429_17": "Ācariyo taṃ acchariyaṃ disvā somanassappatto hutvā “brāhmaṇa,",
  "atk-s0513a4:429_18": "tumhākaṃ kulapaveṇiyaṃ daharānaṃ amaraṇena na sakkā ahetukena bhavituṃ,",
  "atk-s0513a4:429_19": "kena vo kāraṇena daharā na mīyantī”ti pucchanto paṭhamaṃ gāthamāha –",
  "atk-s0513a4:430_0": "92.",
  "atk-s0513a4:431_0": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0513a4:432_0": "Akkhāhi me brāhmaṇa etamatthaṃ, kasmā nu tumhaṃ daharā na mīyare”ti.",
  "atk-s0513a4:433_0": "Tattha vatanti vatasamādānaṃ.",
  "atk-s0513a4:433_1": "Brahmacariyanti seṭṭhacariyaṃ.",
  "atk-s0513a4:433_2": "Kissa suciṇṇassāti tumhākaṃ kule daharānaṃ amaraṇaṃ nāma katarasucaritassa vipākoti.",
  "atk-s0513a4:434_0": "Taṃ sutvā brāhmaṇo yesaṃ guṇānaṃ ānubhāvena tasmiṃ kule daharā na mīyanti, te vaṇṇayanto –",
  "atk-s0513a4:435_0": "93.",
  "atk-s0513a4:436_0": "“Dhammaṃ carāma na musā bhaṇāma, pāpāni kammāni parivajjayāma;",
  "atk-s0513a4:437_0": "Anariyaṃ parivajjemu sabbaṃ, tasmā hi amhaṃ daharā na mīyare.",
  "atk-s0513a4:438_0": "94.",
  "atk-s0513a4:439_0": "“Suṇoma dhammaṃ asataṃ satañca, na cāpi dhammaṃ asataṃ rocayāma;",
  "atk-s0513a4:440_0": "Hitvā asante na jahāma sante, tasmā hi amhaṃ daharā na mīyare.",
  "atk-s0513a4:441_0": "95.",
  "atk-s0513a4:442_0": "“Pubbeva dānā sumanā bhavāma, dadampi ve attamanā bhavāma;",
  "atk-s0513a4:443_0": "Datvāpi ve nānutappāma pacchā, tasmā hi amhaṃ daharā na mīyare.",
  "atk-s0513a4:444_0": "96.",
  "atk-s0513a4:445_0": "“Samaṇe mayaṃ brāhmaṇe addhike ca, vanibbake yācanake dalidde;",
  "atk-s0513a4:446_0": "Annena pānena abhitappayāma, tasmā hi amhaṃ daharā na mīyare.",
  "atk-s0513a4:447_0": "97.",
  "atk-s0513a4:448_0": "“Mayañca bhariyaṃ nātikkamāma, amhe ca bhariyā nātikkamanti;",
  "atk-s0513a4:449_0": "Aññatra tāhi brahmacariyaṃ carāma, tasmā hi amhaṃ daharā na mīyare.",
  "atk-s0513a4:450_0": "98.",
  "atk-s0513a4:451_0": "“Pāṇātipātā viramāma sabbe, loke adinnaṃ parivajjayāma;",
  "atk-s0513a4:452_0": "Amajjapā nopi musā bhaṇāma, tasmā hi amhaṃ daharā na mīyare.",
  "atk-s0513a4:453_0": "99.",
  "atk-s0513a4:454_0": "“Etāsu ve jāyare suttamāsu, medhāvino honti pahūtapaññā;",
  "atk-s0513a4:455_0": "Bahussutā vedaguno ca honti, tasmā hi amhaṃ daharā na mīyare.",
  "atk-s0513a4:456_0": "100.",
  "atk-s0513a4:457_0": "“Mātā pitā ca bhaginī bhātaro ca, puttā ca dārā ca mayañca sabbe;",
  "atk-s0513a4:458_0": "Dhammaṃ carāma paralokahetu, tasmā hi amhaṃ daharā na mīyare.",
  "atk-s0513a4:459_0": "101.",
  "atk-s0513a4:460_0": "“Dāsā ca dāsyo anujīvino ca, paricārakā kammakarā ca sabbe;",
  "atk-s0513a4:461_0": "Dhammaṃ caranti paralokahetu, tasmā hi amhaṃ daharā na mīyare”ti. –",
  "atk-s0513a4:462_0": "Imā gāthā āha.",
  "atk-s0513a4:463_0": "Tattha dhammaṃ carāmāti dasakusalakammapathadhammaṃ carāma,",
  "atk-s0513a4:463_1": "attano jīvitahetu antamaso kunthakipillikampi jīvitā na voropema,",
  "atk-s0513a4:463_2": "parabhaṇḍaṃ lobhacittena na olokemāti sabbaṃ vitthāretabbaṃ.",
  "atk-s0513a4:463_3": "Musāvādo cettha musāvādissa akaraṇapāpaṃ nāma natthīti ussannavasena puna vutto.",
  "atk-s0513a4:463_4": "Te kira hasādhippāyenapi musā na bhaṇanti.",
  "atk-s0513a4:463_5": "Pāpānīti sabbāni nirayagāmikammāni.",
  "atk-s0513a4:463_6": "Anariyanti ariyagarahitaṃ sabbaṃ asundaraṃ aparisuddhaṃ kammaṃ parivajjayāma.",
  "atk-s0513a4:463_7": "Tasmā hi amhanti ettha hi-",
  "atk-s0513a4:463_8": "kāro nipātamatto,",
  "atk-s0513a4:463_9": "tena kāraṇena amhākaṃ daharā na mīyanti,",
  "atk-s0513a4:463_10": "antarā akālamaraṇaṃ nāma no natthīti attho.",
  "atk-s0513a4:463_11": "“Tasmā amha”ntipi pāṭho.",
  "atk-s0513a4:463_12": "Suṇomāti mayaṃ kiriyavādānaṃ sappurisānaṃ kusaladīpanampi asappurisānaṃ akusaladīpanampi dhammaṃ suṇoma,",
  "atk-s0513a4:463_13": "so pana no sutamattakova hoti,",
  "atk-s0513a4:463_14": "taṃ na rocayāma.",
  "atk-s0513a4:463_15": "Tehi pana no saddhiṃ viggaho vā vivādo vā mā hotūti dhammaṃ suṇāma,",
  "atk-s0513a4:463_16": "sutvāpi hitvā asante sante vattāma,",
  "atk-s0513a4:463_17": "ekampi khaṇaṃ na jahāma sante,",
  "atk-s0513a4:463_18": "pāpamitte pahāya kalyāṇamittasevinova homāti.",
  "atk-s0513a4:464_0": "Samaṇe mayaṃ brāhmaṇeti mayaṃ samitapāpe bāhitapāpe paccekabuddhasamaṇabrāhmaṇepi avasesadhammikasamaṇabrāhmaṇepi",
  "atk-s0513a4:464_1": "addhikayācake sesajanepi annapānena abhitappemāti attho.",
  "atk-s0513a4:464_2": "Pāḷiyaṃ pana ayaṃ gāthā “pubbeva dānā”ti gāthāya pacchato āgatā.",
  "atk-s0513a4:464_3": "Nātikkamāmāti attano bhariyaṃ atikkamitvā bahi aññaṃ micchācāraṃ na karoma.",
  "atk-s0513a4:464_4": "Aññatra tāhīti tā attano bhariyā ṭhapetvā sesaitthīsu brahmacariyaṃ carāma,",
  "atk-s0513a4:464_5": "amhākaṃ bhariyāpi sesapurisesu evameva vattanti.",
  "atk-s0513a4:464_6": "Jāyareti jāyanti.",
  "atk-s0513a4:464_7": "Suttamāsūti susīlāsu uttamitthīsu.",
  "atk-s0513a4:464_8": "Idaṃ vuttaṃ hoti –",
  "atk-s0513a4:464_9": "ye etāsu sampannasīlāsu uttamitthīsu amhākaṃ puttā jāyanti,",
  "atk-s0513a4:464_10": "te medhāvinoti evaṃpakārā honti,",
  "atk-s0513a4:464_11": "kuto tesaṃ antarā maraṇaṃ,",
  "atk-s0513a4:464_12": "tasmāpi amhākaṃ kule daharā na marantīti.",
  "atk-s0513a4:464_13": "Dhammaṃ carāmāti paralokatthāya tividhasucaritadhammaṃ carāma.",
  "atk-s0513a4:464_14": "Dāsyoti dāsiyo.",
  "atk-s0513a4:465_0": "Avasāne –",
  "atk-s0513a4:466_0": "102.",
  "atk-s0513a4:467_0": "“Dhammo have rakkhati dhammacāriṃ, dhammo suciṇṇo sukhamāvahati;",
  "atk-s0513a4:468_0": "Esānisaṃso dhamme suciṇṇe, na duggatiṃ gacchati dhammacārī.",
  "atk-s0513a4:469_0": "103.",
  "atk-s0513a4:470_0": "“Dhammo have rakkhati dhammacāriṃ, chattaṃ mahantaṃ viya vassakāle;",
  "atk-s0513a4:471_0": "Dhammena gutto mama dhammapālo, aññassa aṭṭhīni sukhī kumāro”ti. –",
  "atk-s0513a4:472_0": "Imāhi dvīhi gāthāhi dhammacārīnaṃ guṇaṃ kathesi.",
  "atk-s0513a4:473_0": "Tattha rakkhatīti dhammo nāmeso rakkhito attano rakkhitaṃ paṭirakkhati.",
  "atk-s0513a4:473_1": "Sukhamāvahatīti devamanussasukhañceva nibbānasukhañca āvahati.",
  "atk-s0513a4:473_2": "Na duggatinti nirayādibhedaṃ duggatiṃ na gacchati.",
  "atk-s0513a4:473_3": "Evaṃ brāhmaṇa,",
  "atk-s0513a4:473_4": "mayaṃ dhammaṃ rakkhāma,",
  "atk-s0513a4:473_5": "dhammopi amhe rakkhatīti dasseti.",
  "atk-s0513a4:473_6": "Dhammena guttoti mahāchattasadisena attanā gopitadhammena gutto.",
  "atk-s0513a4:473_7": "Aññassa aṭṭhīnīti tayā ānītāni aṭṭhīni aññassa eḷakassa vā sunakhassa vā aṭṭhīni bhavissanti,",
  "atk-s0513a4:473_8": "chaḍḍethetāni,",
  "atk-s0513a4:473_9": "mama putto sukhī kumāroti.",
  "atk-s0513a4:474_0": "Taṃ sutvā ācariyo “mayhaṃ āgamanaṃ suāgamanaṃ, saphalaṃ,",
  "atk-s0513a4:474_1": "no nipphala”nti sañjātasomanasso dhammapālassa pitaraṃ khamāpetvā “mayā āgacchantena tumhākaṃ vīmaṃsanatthāya imāni eḷakaaṭṭhīni ābhatāni,",
  "atk-s0513a4:474_2": "putto te arogoyeva,",
  "atk-s0513a4:474_3": "tumhākaṃ rakkhitadhammaṃ mayhampi dethā”ti paṇṇe likhitvā katipāhaṃ tattha vasitvā takkasilaṃ gantvā",
  "atk-s0513a4:474_4": "dhammapālaṃ sabbasippāni sikkhāpetvā mahantena parivārena pesesi.",
  "atk-s0513a4:475_0": "Satthā suddhodanamahārājassa imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:475_1": "saccapariyosāne rājā anāgāmiphale patiṭṭhahi.",
  "atk-s0513a4:475_2": "Tadā mātāpitaro mahārājakulāni ahesuṃ,",
  "atk-s0513a4:475_3": "ācariyo sāriputto,",
  "atk-s0513a4:475_4": "parisā buddhaparisā,",
  "atk-s0513a4:475_5": "dhammapālakumāro pana ahameva ahosinti.",
  "atk-s0513a4:476_0": "Mahādhammapālajātakavaṇṇanā navamā.",
  "atk-s0513a4:478_0": "[448] 10. Kukkuṭajātakavaṇṇanā",
  "atk-s0513a4:479_0": "Nāsmase katapāpamhīti idaṃ satthā veḷuvane viharanto devadattassa vadhāya parisakkanaṃ ārabbha kathesi.",
  "atk-s0513a4:479_1": "Dhammasabhāyañhi bhikkhū devadattassa aguṇakathaṃ samuṭṭhāpesuṃ “āvuso,",
  "atk-s0513a4:479_2": "devadatto dhanuggahādipayojanena dasabalassa vadhatthameva upāyaṃ karotī”ti.",
  "atk-s0513a4:479_3": "Satthā āgantvā “kāya nuttha,",
  "atk-s0513a4:479_4": "bhikkhave,",
  "atk-s0513a4:479_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:479_6": "bhikkhave, idāneva,",
  "atk-s0513a4:479_7": "pubbepi esa mayhaṃ vadhāya parisakkiyevā”ti vatvā atītaṃ āhari.",
  "atk-s0513a4:480_0": "Atīte kosambiyaṃ kosambako nāma rājā rajjaṃ kāresi.",
  "atk-s0513a4:480_1": "Tadā bodhisatto ekasmiṃ veḷuvane kukkuṭayoniyaṃ nibbattitvā anekasatakukkuṭaparivāro araññe vasati,",
  "atk-s0513a4:480_2": "tassāvidūre eko seno vasati.",
  "atk-s0513a4:480_3": "So upāyena ekekaṃ kukkuṭaṃ gahetvā khādanto ṭhapetvā bodhisattaṃ sese khādi,",
  "atk-s0513a4:480_4": "bodhisatto ekakova ahosi.",
  "atk-s0513a4:480_5": "So appamatto velāya gocaraṃ gahetvā veḷuvanaṃ pavisitvā vasati.",
  "atk-s0513a4:480_6": "So seno taṃ gaṇhituṃ asakkonto “ekena naṃ upāyena upalāpetvā gaṇhissāmī”ti cintetvā tassāvidūre sākhāya nilīyitvā “samma kukkuṭarāja,",
  "atk-s0513a4:480_7": "tvaṃ mayhaṃ kasmā bhāyasi,",
  "atk-s0513a4:480_8": "ahaṃ tayā saddhiṃ vissāsaṃ kattukāmo,",
  "atk-s0513a4:480_9": "asukasmiṃ nāma padese sampannagocaro,",
  "atk-s0513a4:480_10": "tattha ubhopi gocaraṃ gahetvā aññamaññaṃ piyasaṃvāsaṃ vasissāmā”ti āha.",
  "atk-s0513a4:480_11": "Atha naṃ bodhisatto āha “samma,",
  "atk-s0513a4:480_12": "mayhaṃ tayā saddhiṃ vissāso nāma natthi,",
  "atk-s0513a4:480_13": "gaccha tva”nti. “Samma,",
  "atk-s0513a4:480_14": "tvaṃ mayā pubbe katapāpatāya na saddahasi,",
  "atk-s0513a4:480_15": "ito paṭṭhāya evarūpaṃ na karissāmī”ti.",
  "atk-s0513a4:480_16": "“Na mayhaṃ tādisena sahāyenattho,",
  "atk-s0513a4:480_17": "gaccha tva”nti.",
  "atk-s0513a4:480_18": "Iti naṃ yāvatatiyaṃ paṭikkhipitvā “etehi aṅgehi samannāgatena puggalena saddhiṃ vissāso nāma kātuṃ na",
  "atk-s0513a4:480_19": "vaṭṭatī”ti vanaghaṭaṃ unnādento devatāsu sādhukāraṃ dadamānāsu dhammakathaṃ samuṭṭhāpento –",
  "atk-s0513a4:481_0": "104.",
  "atk-s0513a4:482_0": "“Nāsmase katapāpamhi, nāsmase alikavādine;",
  "atk-s0513a4:483_0": "Nāsmase attatthapaññamhi, atisantepi nāsmase.",
  "atk-s0513a4:484_0": "105.",
  "atk-s0513a4:485_0": "“Bhavanti heke purisā, gopipāsikajātikā;",
  "atk-s0513a4:486_0": "Ghasanti maññe mittāni, vācāya na ca kammunā.",
  "atk-s0513a4:487_0": "106.",
  "atk-s0513a4:488_0": "“Sukkhañjalipaggahitā, vācāya paliguṇṭhitā;",
  "atk-s0513a4:489_0": "Manussapheggū nāsīde, yasmiṃ natthi kataññutā.",
  "atk-s0513a4:490_0": "107.",
  "atk-s0513a4:491_0": "“Na hi aññaññacittānaṃ, itthīnaṃ purisāna vā;",
  "atk-s0513a4:492_0": "Nānāvikatvā saṃsaggaṃ, tādisampi ca nāsmase.",
  "atk-s0513a4:493_0": "108.",
  "atk-s0513a4:494_0": "“Anariyakammamokkantaṃ, athetaṃ sabbaghātinaṃ;",
  "atk-s0513a4:495_0": "Nisitaṃva paṭicchannaṃ, tādisampi ca nāsmase.",
  "atk-s0513a4:496_0": "109.",
  "atk-s0513a4:497_0": "“Mittarūpenidhekacce, sākhalyena acetasā;",
  "atk-s0513a4:498_0": "Vividhehi upāyanti, tādisampi ca nāsmase.",
  "atk-s0513a4:499_0": "110.",
  "atk-s0513a4:500_0": "“Āmisaṃ vā dhanaṃ vāpi, yattha passati tādiso;",
  "atk-s0513a4:501_0": "Dubbhiṃ karoti dummedho, tañca hantvāna gacchatī”ti. – imā gāthā āha;",
  "atk-s0513a4:502_0": "Tattha nāsmaseti nāssase.",
  "atk-s0513a4:502_1": "Ayameva vā pāṭho,",
  "atk-s0513a4:502_2": "na vissaseti vuttaṃ hoti.",
  "atk-s0513a4:502_3": "Katapāpamhīti paṭhamaṃ katapāpe puggale.",
  "atk-s0513a4:502_4": "Alikavādineti musāvādimhipi na vissase.",
  "atk-s0513a4:502_5": "Tassa hi akattabbaṃ nāma pāpaṃ natthi.",
  "atk-s0513a4:502_6": "Nāsmase attatthapaññamhīti attano atthāya eva yassa paññā snehavasena na bhajati,",
  "atk-s0513a4:502_7": "dhanatthikova bhajati,",
  "atk-s0513a4:502_8": "tasmiṃ attatthapaññepi na vissase.",
  "atk-s0513a4:502_9": "Atisanteti anto upasame avijjamāneyeva ca bahi upasamadassanena atisante viya paṭicchannakammantepi bilapaṭicchannaāsīvisasadise kuhakapuggale.",
  "atk-s0513a4:502_10": "Gopipāsikajātikāti gunnaṃ pipāsakajātikā viya,",
  "atk-s0513a4:502_11": "pipāsitagosadisāti vuttaṃ hoti.",
  "atk-s0513a4:502_12": "Yathā pipāsitagāvo titthaṃ otaritvā mukhapūraṃ udakaṃ pivanti,",
  "atk-s0513a4:502_13": "na pana udakassa kattabbayuttakaṃ karonti,",
  "atk-s0513a4:502_14": "evameva ekacce “idañcidañca karissāmā”ti madhuravacanena mittāni ghasanti,",
  "atk-s0513a4:502_15": "piyavacanānucchavikaṃ pana na karonti,",
  "atk-s0513a4:502_16": "tādisesu vissāso mahato anatthāya hotīti dīpeti.",
  "atk-s0513a4:503_0": "Sukkhañjalipaggahitāti paggahitatucchaañjalino.",
  "atk-s0513a4:503_1": "Vācāya paliguṇṭhitāti “idaṃ dassāma,",
  "atk-s0513a4:503_2": "idaṃ karissāmā”ti vacanena paṭicchādikā.",
  "atk-s0513a4:503_3": "Manussapheggūti evarūpā asārakā manussā manussapheggū nāma.",
  "atk-s0513a4:503_4": "Nāsīdeti na āsīde evarūpe na upagaccheyya.",
  "atk-s0513a4:503_5": "Yasmiṃ natthīti yasmiñca puggale kataññutā natthi,",
  "atk-s0513a4:503_6": "tampi nāsīdeti attho.",
  "atk-s0513a4:503_7": "Aññaññacittānanti aññenaññena cittena samannāgatānaṃ,",
  "atk-s0513a4:503_8": "lahucittānanti attho.",
  "atk-s0513a4:503_9": "Evarūpānaṃ itthīnaṃ vā purisānaṃ vā na vissaseti dīpeti.",
  "atk-s0513a4:503_10": "Nānāvikatvā saṃsagganti yopi na sakkā anupagantvā etassa antarāyaṃ kātunti antarāyakaraṇatthaṃ nānākāraṇehi",
  "atk-s0513a4:503_11": "saṃsaggamāvikatvā daḷhaṃ karitvā pacchā antarāyaṃ karoti,",
  "atk-s0513a4:503_12": "tādisampi puggalaṃ nāsmase na vissaseyyāti dīpeti.",
  "atk-s0513a4:504_0": "Anariyakammamokkantati anariyānaṃ dussīlānaṃ kammaṃ otaritvā ṭhitaṃ.",
  "atk-s0513a4:504_1": "Athetanti athiraṃ appatiṭṭhitavacanaṃ.",
  "atk-s0513a4:504_2": "Sabbaghātinanti okāsaṃ labhitvā sabbesaṃ upaghātakaraṃ.",
  "atk-s0513a4:504_3": "Nisitaṃva paṭicchannanti kosiyā vā pilotikāya vā paṭicchannaṃ nisitakhaggamiva.",
  "atk-s0513a4:504_4": "Tādisampīti evarūpampi amittaṃ mittapatirūpakaṃ na vissaseyya.",
  "atk-s0513a4:504_5": "Sākhalyenāti maṭṭhavacanena.",
  "atk-s0513a4:504_6": "Acetasāti acittakena.",
  "atk-s0513a4:504_7": "Vacanameva hi nesaṃ maṭṭhaṃ,",
  "atk-s0513a4:504_8": "cittaṃ pana thaddhaṃ pharusaṃ.",
  "atk-s0513a4:504_9": "Vividhehīti vividhehi upāyehi otārāpekkhā upagacchanti.",
  "atk-s0513a4:504_10": "Tādisampīti yo etehi amittehi mittapatirūpakehi sadiso hoti,",
  "atk-s0513a4:504_11": "tampi na vissaseti attho.",
  "atk-s0513a4:504_12": "Āmisanti khādanīyabhojanīyaṃ.",
  "atk-s0513a4:504_13": "Dhananti mañcapaṭipādakaṃ ādiṃ katvā avasesaṃ.",
  "atk-s0513a4:504_14": "Yattha passatīti sahāyakagehe yasmiṃ ṭhāne passati.",
  "atk-s0513a4:504_15": "Dubbhiṃ karotīti dubbhicittaṃ uppādeti,",
  "atk-s0513a4:504_16": "taṃ dhanaṃ harati.",
  "atk-s0513a4:504_17": "Tañca hantvānāti tañca sahāyakampi chetvā gacchati.",
  "atk-s0513a4:504_18": "Iti imā satta gāthā kukkuṭarājā kathesi.",
  "atk-s0513a4:505_0": "111.",
  "atk-s0513a4:506_0": "“Mittarūpena bahavo, channā sevanti sattavo;",
  "atk-s0513a4:507_0": "Jahe kāpurise hete, kukkuṭo viya senakaṃ.",
  "atk-s0513a4:508_0": "112.",
  "atk-s0513a4:509_0": "“Yo ca uppatitaṃ atthaṃ, na khippamanubujjhati;",
  "atk-s0513a4:510_0": "Amittavasamanveti, pacchā ca manutappati.",
  "atk-s0513a4:511_0": "113.",
  "atk-s0513a4:512_0": "“Yo ca uppatitaṃ atthaṃ, khippameva nibodhati;",
  "atk-s0513a4:513_0": "Muccate sattusambādhā, kukkuṭo viya senakā.",
  "atk-s0513a4:514_0": "114.",
  "atk-s0513a4:515_0": "“Taṃ tādisaṃ kūṭamivoḍḍitaṃ vane, adhammikaṃ niccavidhaṃsakārinaṃ;",
  "atk-s0513a4:516_0": "Ārā vivajjeyya naro vicakkhaṇo, senaṃ yathā kukkuṭo vaṃsakānane”ti. –",
  "atk-s0513a4:517_0": "Imā catasso dhammarājena bhāsitā abhisambuddhagāthā.",
  "atk-s0513a4:518_0": "Tattha jahe kāpurise heteti bhikkhave,",
  "atk-s0513a4:518_1": "ete kāpurise paṇḍito jaheyya. Ha-",
  "atk-s0513a4:518_2": "kāro panettha nipātamattaṃ.",
  "atk-s0513a4:518_3": "Pacchā ca manutappatīti pacchā ca anutappati.",
  "atk-s0513a4:518_4": "Kūṭamivoḍḍitanti vane migānaṃ bandhanatthāya kūṭapāsaṃ viya oḍḍitaṃ.",
  "atk-s0513a4:518_5": "Niccavidhaṃsakārinanti niccaṃ viddhaṃsanakaraṃ.",
  "atk-s0513a4:518_6": "Vaṃsakānaneti yathā vaṃsavane kukkuṭo senaṃ vivajjeti,",
  "atk-s0513a4:518_7": "evaṃ vicakkhaṇo pāpamitte vivajjeyya.",
  "atk-s0513a4:519_0": "Sopi tā gāthā vatvā senaṃ āmantetvā “sace imasmiṃ ṭhāne vasissasi,",
  "atk-s0513a4:519_1": "jānissāmi te kattabba”nti tajjesi.",
  "atk-s0513a4:519_2": "Seno tato palāyitvā aññatra gato.",
  "atk-s0513a4:520_0": "Satthā imaṃ dhammadesanaṃ āharitvā “evaṃ bhikkhave devadatto pubbepi mayhaṃ vadhāya parisakkī”ti vatvā jātakaṃ samodhānesi –",
  "atk-s0513a4:520_1": "“tadā seno devadatto ahosi,",
  "atk-s0513a4:520_2": "kukkuṭo pana ahameva ahosi”nti.",
  "atk-s0513a4:521_0": "Kukkuṭajātakavaṇṇanā dasamā.",
  "atk-s0513a4:523_0": "[449] 11. Maṭṭhakuṇḍalījātakavaṇṇanā",
  "atk-s0513a4:524_0": "Alaṅkato maṭṭhakuṇḍalīti idaṃ satthā jetavane viharanto ekaṃ mataputtaṃ kuṭumbikaṃ ārabbha kathesi.",
  "atk-s0513a4:524_1": "Sāvatthiyaṃ kirekassa buddhupaṭṭhākassa kuṭumbikassa piyaputto kālamakāsi.",
  "atk-s0513a4:524_2": "So puttasokasamappito na nhāyati na bhuñjati na kammante vicāreti,",
  "atk-s0513a4:524_3": "na buddhupaṭṭhānaṃ gacchati,",
  "atk-s0513a4:524_4": "kevalaṃ “piyaputtaka,",
  "atk-s0513a4:524_5": "maṃ ohāya paṭhamataraṃ gatosī”tiādīni vatvā vippalapati.",
  "atk-s0513a4:524_6": "Satthā paccūsasamaye lokaṃ olokento tassa sotāpattiphalūpanissayaṃ disvā punadivase bhikkhusaṅghaparivuto",
  "atk-s0513a4:524_7": "sāvatthiyaṃ piṇḍāya caritvā katabhattakicco bhikkhū uyyojetvā ānandattherena pacchāsamaṇena tassa gharadvāraṃ agamāsi.",
  "atk-s0513a4:524_8": "Satthu āgatabhāvaṃ kuṭumbikassa ārocesuṃ.",
  "atk-s0513a4:524_9": "Athassa gehajano āsanaṃ paññapetvā satthāraṃ nisīdāpetvā kuṭumbikaṃ pariggahetvā satthu santikaṃ ānesi.",
  "atk-s0513a4:524_10": "Taṃ vanditvā ekamantaṃ nisinnaṃ satthā karuṇāsītalena vacanena āmantetvā “kiṃ, upāsaka,",
  "atk-s0513a4:524_11": "puttakaṃ anusocasī”ti pucchitvā “āma,",
  "atk-s0513a4:524_12": "bhante”ti vutte “upāsaka,",
  "atk-s0513a4:524_13": "porāṇakapaṇḍitā putte kālakate sokasamappitā vicarantāpi paṇḍitānaṃ kathaṃ sutvā ‘alabbhanīyaṭṭhāna’nti",
  "atk-s0513a4:524_14": "tathato ñatvā appamattakampi sokaṃ na kariṃsū”ti vatvā tena yācito atītaṃ āhari.",
  "atk-s0513a4:525_0": "Atīte bārāṇasiyaṃ brahmadatte rajjaṃ kārente ekassa mahāvibhavassa brāhmaṇassa putto pañcadasasoḷasavassakāle",
  "atk-s0513a4:525_1": "ekena byādhinā phuṭṭho kālaṃ katvā devaloke nibbatti.",
  "atk-s0513a4:525_2": "Brāhmaṇo tassa kālakiriyato paṭṭhāya susānaṃ gantvā chārikapuñjaṃ āvijjhanto paridevati,",
  "atk-s0513a4:525_3": "sabbakammante pariccajitvā sokasamappito vicarati.",
  "atk-s0513a4:525_4": "Tadā devaputto anuvicaranto taṃ disvā “ekaṃ upamaṃ katvā sokaṃ harissāmī”ti tassa susānaṃ gantvā paridevanakāle",
  "atk-s0513a4:525_5": "tasseva puttavaṇṇī hutvā sabbābharaṇapaṭimaṇḍito ekasmiṃ padese ṭhatvā ubho hatthe sīse ṭhapetvā mahāsaddena paridevi.",
  "atk-s0513a4:525_6": "Brāhmaṇo saddaṃ sutvā taṃ oloketvā puttapemaṃ paṭilabhitvā tassa santike ṭhatvā “tāta māṇava,",
  "atk-s0513a4:525_7": "imasmiṃ susānamajjhe kasmā paridevasī”ti pucchanto paṭhamaṃ gāthamāha –",
  "atk-s0513a4:526_0": "115.",
  "atk-s0513a4:527_0": "“Alaṅkato maṭṭhakuṇḍalī, māladhārī haricandanussado;",
  "atk-s0513a4:528_0": "Bāhā paggayha kandasi, vanamajjhe kiṃ dukkhito tuva”nti.",
  "atk-s0513a4:529_0": "Tattha alaṅkatoti nānābharaṇavibhūsito.",
  "atk-s0513a4:529_1": "Maṭṭhakuṇḍalīti karaṇapariniṭṭhitehi maṭṭhehi kuṇḍalehi samannāgato.",
  "atk-s0513a4:529_2": "Māladhārīti vicitrakusumamāladharo.",
  "atk-s0513a4:529_3": "Haricandanussadoti suvaṇṇavaṇṇena candanena anulitto.",
  "atk-s0513a4:529_4": "Vanamajjheti susānamajjhe.",
  "atk-s0513a4:529_5": "Kiṃ dukkhito tuvanti kiṃkāraṇā dukkhito tvaṃ, ācikkha,",
  "atk-s0513a4:529_6": "ahaṃ te yaṃ icchasi,",
  "atk-s0513a4:529_7": "taṃ dassāmīti āha.",
  "atk-s0513a4:530_0": "Athassa kathento māṇavo dutiyaṃ gāthamāha –",
  "atk-s0513a4:531_0": "116.",
  "atk-s0513a4:532_0": "“Sovaṇṇamayo pabhassaro, uppanno rathapañjaro mama;",
  "atk-s0513a4:533_0": "Tassa cakkayugaṃ na vindāmi, tena dukkhena jahāmi jīvita”nti.",
  "atk-s0513a4:534_0": "Brāhmaṇo sampaṭicchanto tatiyaṃ gāthamāha –",
  "atk-s0513a4:535_0": "117.",
  "atk-s0513a4:536_0": "“Sovaṇṇamayaṃ maṇīmayaṃ, lohamayaṃ atha rūpiyāmayaṃ;",
  "atk-s0513a4:537_0": "Pāvada rathaṃ karissāmi te, cakkayugaṃ paṭipādayāmi ta”nti.",
  "atk-s0513a4:538_0": "Tattha pāvadāti yādisena te attho yādisaṃ rocesi,",
  "atk-s0513a4:538_1": "tādisaṃ vada,",
  "atk-s0513a4:538_2": "ahaṃ te ratha karissāmi.",
  "atk-s0513a4:538_3": "Paṭipādayāmi tanti taṃ pañjarānurūpaṃ cakkayugaṃ adhigacchāpemi.",
  "atk-s0513a4:539_0": "Taṃ sutvā māṇavena kathitāya gāthāya paṭhamapādaṃ satthā abhisambuddho hutvā kathesi, sesaṃ māṇavo.",
  "atk-s0513a4:540_0": "118.",
  "atk-s0513a4:541_0": "“So māṇavo tassa pāvadi, candasūriyā ubhayettha bhātaro;",
  "atk-s0513a4:542_0": "Sovaṇṇamayo ratho mama, tena cakkayugena sobhatī”ti.",
  "atk-s0513a4:543_0": "Brāhmaṇo tadanantaraṃ āha –",
  "atk-s0513a4:544_0": "119.",
  "atk-s0513a4:545_0": "“Bālo kho tvaṃsi māṇava, yo tvaṃ patthayasi apatthiyaṃ;",
  "atk-s0513a4:546_0": "Maññāmi tuvaṃ marissasi, na hi tvaṃ lacchasi candasūriye”ti. –",
  "atk-s0513a4:547_0": "Brāhmaṇena vuttagāthāya apatthiyanti apatthetabbaṃ.",
  "atk-s0513a4:548_0": "Tato māṇavo āha –",
  "atk-s0513a4:549_0": "120.",
  "atk-s0513a4:550_0": "“Gamanāgamanampi dissati, vaṇṇadhātu ubhayettha vīthiyo;",
  "atk-s0513a4:551_0": "Peto pana neva dissati, ko nu kho kandataṃ bālyataro”ti.",
  "atk-s0513a4:552_0": "Māṇavena vuttagāthāya gamanāgamananti uggamanañca atthagamanañca.",
  "atk-s0513a4:552_1": "Vaṇṇoyeva vaṇṇadhātu.",
  "atk-s0513a4:552_2": "Ubhayettha vīthiyoti ettha ākāse “ayaṃ candassa vīthi,",
  "atk-s0513a4:552_3": "ayaṃ sūriyassa vīthī”ti evaṃ ubhayagamanāgamanabhūmiyopi paññāyanti.",
  "atk-s0513a4:552_4": "Peto panāti paralokaṃ gatasatto pana na dissateva.",
  "atk-s0513a4:552_5": "Ko nu khoti evaṃ sante amhākaṃ dvinnaṃ kandantānaṃ ko nu kho bālyataroti.",
  "atk-s0513a4:553_0": "Evaṃ māṇave kathente brāhmaṇo sallakkhetvā gāthamāha –",
  "atk-s0513a4:554_0": "121.",
  "atk-s0513a4:555_0": "“Saccaṃ kho vadesi māṇava, ahameva kandataṃ bālyataro;",
  "atk-s0513a4:556_0": "Candaṃ viya dārako rudaṃ, petaṃ kālakatābhipatthaye”ti.",
  "atk-s0513a4:557_0": "Tattha candaṃ viya dārakoti yathā daharo gāmadārako “candaṃ dethā”ti candassatthāya rodeyya,",
  "atk-s0513a4:557_1": "evaṃ ahampi petaṃ kālakataṃ abhipatthemīti.",
  "atk-s0513a4:558_0": "Iti brāhmaṇo māṇavassa kathāya nissoko hutvā tassa thutiṃ karonto sesagāthā abhāsi –",
  "atk-s0513a4:559_0": "122.",
  "atk-s0513a4:560_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a4:561_0": "Vārinā viya osiñcaṃ, sabbaṃ nibbāpaye daraṃ.",
  "atk-s0513a4:562_0": "123.",
  "atk-s0513a4:563_0": "“Abbahī vata me sallaṃ, yamāsi hadayassitaṃ;",
  "atk-s0513a4:564_0": "Yo me sokaparetassa, puttasokaṃ apānudi.",
  "atk-s0513a4:565_0": "124.",
  "atk-s0513a4:566_0": "“Sohaṃ abbūḷhasallosmi, vītasoko anāvilo;",
  "atk-s0513a4:567_0": "Na socāmi na rodāmi, tava sutvāna māṇavā”ti.",
  "atk-s0513a4:568_0": "Atha naṃ māṇavo “brāhmaṇa,",
  "atk-s0513a4:568_1": "yassatthāya tvaṃ rodasi,",
  "atk-s0513a4:568_2": "ahaṃ te putto,",
  "atk-s0513a4:568_3": "ahaṃ devaloke nibbatto,",
  "atk-s0513a4:568_4": "ito paṭṭhāya mā maṃ anusoci,",
  "atk-s0513a4:568_5": "dānaṃ dehi,",
  "atk-s0513a4:568_6": "sīlaṃ rakkhāhi,",
  "atk-s0513a4:568_7": "uposathaṃ karohī”ti ovaditvā sakaṭṭhānameva gato.",
  "atk-s0513a4:568_8": "Brāhmaṇopi tassovāde ṭhatvā dānādīni puññāni katvā kālakato devaloke nibbatti.",
  "atk-s0513a4:569_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānehi,",
  "atk-s0513a4:569_1": "saccapariyosāne kuṭumbiko sotāpattiphale patiṭṭhahi.Tadā dhammadesakadevaputto ahameva ahosinti.",
  "atk-s0513a4:570_0": "Maṭṭhakuṇḍalījātakavaṇṇanā ekādasamā.",
  "atk-s0513a4:572_0": "[450] 12. Bilārakosiyajātakavaṇṇanā",
  "atk-s0513a4:573_0": "Apacantāpīti idaṃ satthā jetavane viharanto ekaṃ dānavittaṃ bhikkhuṃ ārabbha kathesi.",
  "atk-s0513a4:573_1": "So kira bhagavato dhammadesanaṃ sutvā sāsane pabbajitvā pabbajitakālato paṭṭhāya dānavitto ahosi dānajjhāsayo,",
  "atk-s0513a4:573_2": "pattapariyāpannampi piṇḍapātaṃ aññassa adatvā na bhuñji,",
  "atk-s0513a4:573_3": "antamaso pānīyampi labhitvā aññassa adatvā na pivi,",
  "atk-s0513a4:573_4": "evaṃ dānābhirato ahosi.",
  "atk-s0513a4:573_5": "Athassa dhammasabhāyaṃ bhikkhū guṇakathaṃ kathesuṃ.",
  "atk-s0513a4:573_6": "Satthā āgantvā “kāya nuttha,",
  "atk-s0513a4:573_7": "bhikkhave,",
  "atk-s0513a4:573_8": "etarahi kathāya sannisinnā”ti pucchitvā “imāya nāmā”ti vutte taṃ bhikkhuṃ pakkosāpetvā “saccaṃ kira tvaṃ",
  "atk-s0513a4:573_9": "bhikkhu dānavitto dānajjhāsayo”ti pucchitvā “saccaṃ,",
  "atk-s0513a4:573_10": "bhante”ti vutte “bhikkhave ayaṃ pubbe assaddho ahosi appasanno,",
  "atk-s0513a4:573_11": "tiṇaggena telabindumpi uddharitvā kassaci na adāsi,",
  "atk-s0513a4:573_12": "atha naṃ ahaṃ dametvā nibbisevanaṃ katvā dānaphalaṃ ñāpesiṃ,",
  "atk-s0513a4:573_13": "tameva dānaninnaṃ cittaṃ bhavantarepi na pajahatī”ti vatvā bhikkhūhi yācito atītaṃ āhari.",
  "atk-s0513a4:574_0": "Atīte bārāṇasiyaṃ brahmadatte rajjaṃ kārente bodhisatto seṭṭhikule nibbattitvā vayappatto kuṭumbaṃ saṇṭhapetvā",
  "atk-s0513a4:574_1": "pitu accayena seṭṭhiṭṭhānaṃ patvā ekadivasaṃ dhanavilokanaṃ katvā “dhanaṃ paññāyati,",
  "atk-s0513a4:574_2": "etassa uppādakā na paññāyanti,",
  "atk-s0513a4:574_3": "imaṃ dhanaṃ vissajjetvā mahādānaṃ dātuṃ vaṭṭatī”ti dānasālaṃ kāretvā yāvajīvaṃ mahādānaṃ pavattetvā āyupariyosāne",
  "atk-s0513a4:574_4": "“idaṃ dānavattaṃ mā upacchindī”ti puttassa ovādaṃ datvā tāvatiṃsabhavane sakko hutvā nibbatti.",
  "atk-s0513a4:574_5": "Puttopissa tatheva dānaṃ datvā puttaṃ ovaditvā āyupariyosāne cando devaputto hutvā nibbatti,",
  "atk-s0513a4:574_6": "tassa putto sūriyo hutvā nibbatti,",
  "atk-s0513a4:574_7": "tassapi putto mātalisaṅgāhako hutvā nibbatti,",
  "atk-s0513a4:574_8": "tassa putto pañcasikho gandhabbadevaputto hutvā nibbatti.",
  "atk-s0513a4:574_9": "Chaṭṭho pana assaddho ahosi thaddhacitto nisneho maccharī,",
  "atk-s0513a4:574_10": "dānasālaṃ viddhaṃsetvā jhāpetvā yācake pothetvā nīharāpesi,",
  "atk-s0513a4:574_11": "kassaci tiṇaggena uddharitvā telabindumpi na deti.",
  "atk-s0513a4:574_12": "Tadā sakko devarājā attano pubbakammaṃ oloketvā “pavattati nu kho me dānavaṃso,",
  "atk-s0513a4:574_13": "udāhu no”ti upadhārento “putto me dānaṃ pavattetvā cando hutvā nibbatti,",
  "atk-s0513a4:574_14": "tassa putto sūriyo,",
  "atk-s0513a4:574_15": "tassa putto mātali,",
  "atk-s0513a4:574_16": "tassa putto pañcasikho gandhabbadevaputto hutvā nibbatti,",
  "atk-s0513a4:574_17": "chaṭṭho pana taṃ vaṃsaṃ upacchindī”ti passi.",
  "atk-s0513a4:575_0": "Athassa etadahosi “imaṃ pāpadhammaṃ dametvā dānaphalaṃ jānāpetvā āgamissāmī”ti.",
  "atk-s0513a4:575_1": "So candasūriyamātalipañcasikhe pakkosāpetvā “sammā,",
  "atk-s0513a4:575_2": "amhākaṃ vaṃse chaṭṭho kulavaṃsaṃ samucchinditvā dānasālaṃ jhāpetvā yācake nīharāpesi,",
  "atk-s0513a4:575_3": "na kassaci kiñci deti,",
  "atk-s0513a4:575_4": "etha naṃ damessāmā”ti tehi saddhiṃ bārāṇasiṃ agamāsi.",
  "atk-s0513a4:575_5": "Tasmiṃ khaṇe seṭṭhi rājupaṭṭhānaṃ katvā āgantvā sattame dvārakoṭṭhake antaravīthiṃ olokento caṅkamati.",
  "atk-s0513a4:575_6": "Sakko “tumhe mama paviṭṭhakāle pacchato paṭipāṭiyā āgacchathā”ti vatvā gantvā seṭṭhissa santike ṭhatvā “bho mahāseṭṭhi,",
  "atk-s0513a4:575_7": "bhojanaṃ me dehī”ti āha.",
  "atk-s0513a4:575_8": "“Brāhmaṇa natthi tava idha bhattaṃ,",
  "atk-s0513a4:575_9": "aññattha gacchā”ti.",
  "atk-s0513a4:575_10": "“Bho mahāseṭṭhi,",
  "atk-s0513a4:575_11": "brāhmaṇehi bhatte yācite na dātuṃ na labbhatī”ti.",
  "atk-s0513a4:575_12": "“Brāhmaṇa,",
  "atk-s0513a4:575_13": "mama gehe pakkampi pacitabbampi bhattaṃ natthi,",
  "atk-s0513a4:575_14": "aññattha gacchā”ti.",
  "atk-s0513a4:575_15": "“Mahāseṭṭhi,",
  "atk-s0513a4:575_16": "ekaṃ te silokaṃ kathessāmi,",
  "atk-s0513a4:575_17": "taṃ suṇāhī”ti.",
  "atk-s0513a4:575_18": "“Natthi mayhaṃ tava silokenattho,",
  "atk-s0513a4:575_19": "mā idha tiṭṭhā”ti.",
  "atk-s0513a4:575_20": "Sakko tassa kathaṃ asuṇanto viya dve gāthā abhāsi –",
  "atk-s0513a4:576_0": "125.",
  "atk-s0513a4:577_0": "“Apacantāpi dicchanti, santo laddhāna bhojanaṃ;",
  "atk-s0513a4:578_0": "Kimeva tvaṃ pacamāno, yaṃ na dajjā na taṃ samaṃ.",
  "atk-s0513a4:579_0": "126.",
  "atk-s0513a4:580_0": "“Maccherā ca pamādā ca, evaṃ dānaṃ na dīyati;",
  "atk-s0513a4:581_0": "Puññaṃ ākaṅkhamānena, deyyaṃ hoti vijānatā”ti.",
  "atk-s0513a4:582_0": "Tāsaṃ attho –",
  "atk-s0513a4:582_1": "mahāseṭṭhi apacantāpi santo sappurisā bhikkhācariyāya laddhampi bhojanaṃ dātuṃ icchanti,",
  "atk-s0513a4:582_2": "na ekakā paribhuñjanti.",
  "atk-s0513a4:582_3": "Kimeva tvaṃ pacamāno yaṃ na dadeyyāsi,",
  "atk-s0513a4:582_4": "na taṃ samaṃ,",
  "atk-s0513a4:582_5": "taṃ tava anurūpaṃ anucchavikaṃ na hoti.",
  "atk-s0513a4:582_6": "Dānañhi maccherena ca pamādena cāti dvīhi dosehi na dīyati,",
  "atk-s0513a4:582_7": "puññaṃ ākaṅkhamānena vijānatā paṇḍitamanussena dātabbameva hotīti.",
  "atk-s0513a4:583_0": "So tassa vacanaṃ sutvā “tena hi gehaṃ pavisitvā nisīda,",
  "atk-s0513a4:583_1": "thokaṃ lacchasī”ti āha.",
  "atk-s0513a4:583_2": "Sakko pavisitvā te siloke sajjhāyanto nisīdi.",
  "atk-s0513a4:583_3": "Atha naṃ cando āgantvā bhattaṃ yāci.",
  "atk-s0513a4:583_4": "“Natthi te bhattaṃ,",
  "atk-s0513a4:583_5": "gacchā”ti ca vutto “mahāseṭṭhi anto eko brāhmaṇo nisinno,",
  "atk-s0513a4:583_6": "brāhmaṇavācanakaṃ maññe bhavissati,",
  "atk-s0513a4:583_7": "ahampi bhavissāmī”ti vatvā “natthi brāhmaṇavācanakaṃ,",
  "atk-s0513a4:583_8": "nikkhamā”ti vuccamānopi “mahāseṭṭhi iṅgha tāva silokaṃ suṇāhī”ti dve gāthā abhāsi –",
  "atk-s0513a4:584_0": "127.",
  "atk-s0513a4:585_0": "“Yasseva bhīto na dadāti maccharī, tadevādadato bhayaṃ;",
  "atk-s0513a4:586_0": "Jighacchā ca pipāsā ca, yassa bhāyati maccharī;",
  "atk-s0513a4:587_0": "Tameva bālaṃ phusati, asmiṃ loke paramhi ca.",
  "atk-s0513a4:588_0": "128.",
  "atk-s0513a4:589_0": "“Tasmā vineyya maccheraṃ, dajjā dānaṃ malābhibhū;",
  "atk-s0513a4:590_0": "Puññāni paralokasmiṃ, patiṭṭhā honti pāṇina”nti.",
  "atk-s0513a4:591_0": "Tattha yassa bhāyatīti “ahaṃ aññesaṃ datvā sayaṃ jighacchito ca pipāsito ca bhavissāmī”ti yassā jighacchāya pipāsāya bhāyati.",
  "atk-s0513a4:591_1": "Tamevāti taññeva jighacchāpipāsāsaṅkhātaṃ bhayaṃ etaṃ bālaṃ nibbattanibbattaṭṭhāne idhaloke paraloke ca phusati pīḷeti,",
  "atk-s0513a4:591_2": "accantadāliddiyaṃ pāpuṇāti.",
  "atk-s0513a4:591_3": "Malābhibhūti macchariyamalaṃ abhibhavanto.",
  "atk-s0513a4:592_0": "Tassapi vacanaṃ sutvā “tena hi pavisa,",
  "atk-s0513a4:592_1": "thokaṃ labhissasī”ti āha.",
  "atk-s0513a4:592_2": "Sopi pavisitvā sakkassa santike nisīdi.",
  "atk-s0513a4:592_3": "Tato thokaṃ vītināmetvā sūriyo āgantvā bhattaṃ yācanto dve gāthā abhāsi –",
  "atk-s0513a4:593_0": "129.",
  "atk-s0513a4:594_0": "“Duddadaṃ dadamānānaṃ, dukkaraṃ kamma kubbataṃ;",
  "atk-s0513a4:595_0": "Asanto nānukubbanti, sataṃ dhammo durannayo.",
  "atk-s0513a4:596_0": "130.",
  "atk-s0513a4:597_0": "“Tasmā satañca asataṃ, nānā hoti ito gati;",
  "atk-s0513a4:598_0": "Asanto nirayaṃ yanti, santo saggaparāyaṇā”ti.",
  "atk-s0513a4:599_0": "Tattha duddadanti dānaṃ nāma duddadaṃ maccheraṃ abhibhavitvā dātabbato,",
  "atk-s0513a4:599_1": "taṃ dadamānānaṃ.",
  "atk-s0513a4:599_2": "Dukkaranti tadeva dānakammaṃ dukkaraṃ yuddhasadisaṃ,",
  "atk-s0513a4:599_3": "taṃ kubbataṃ.",
  "atk-s0513a4:599_4": "Nānukubbantīti asappurisā dānaphalaṃ ajānantā tesaṃ gatamaggaṃ nānugacchanti.",
  "atk-s0513a4:599_5": "Sataṃ dhammoti sappurisānaṃ bodhisattānaṃ dhammo aññehi duranugamo.",
  "atk-s0513a4:599_6": "Asantoti macchariyavasena dānaṃ adatvā asappurisā nirayaṃ yanti.",
  "atk-s0513a4:600_0": "Seṭṭhi gahetabbagahaṇaṃ apassanto “tena hi pavisitvā brāhmaṇānaṃ santike nisīda,",
  "atk-s0513a4:600_1": "thokaṃ lacchasī”ti āha.",
  "atk-s0513a4:600_2": "Tato thokaṃ vītināmetvā mātali āgantvā bhattaṃ yācitvā “natthī”ti vacanamattakālameva sattamaṃ gāthamāha –",
  "atk-s0513a4:601_0": "131.",
  "atk-s0513a4:602_0": "“Appasmeke pavecchanti, bahuneke na dicchare;",
  "atk-s0513a4:603_0": "Appasmā dakkhiṇā dinnā, sahassena samaṃ mitā”ti.",
  "atk-s0513a4:604_0": "Tattha appasmeke pavecchantīti mahāseṭṭhi ekacce paṇḍitapurisā appasmimpi deyyadhamme pavecchanti,",
  "atk-s0513a4:604_1": "dadantiyevāti attho.",
  "atk-s0513a4:604_2": "Bahunāpi deyyadhammena samannāgatā eke sattā na dicchare na dadanti.",
  "atk-s0513a4:604_3": "Dakkhiṇāti kammañca phalañca saddahitvā dinnadānaṃ.",
  "atk-s0513a4:604_4": "Sahassena samaṃ mitāti evaṃ dinnā kaṭacchubhattamattāpi dakkhiṇā sahassadānena saddhiṃ mitā,",
  "atk-s0513a4:604_5": "mahāphalattā sahassadānasadisāva hotīti attho.",
  "atk-s0513a4:605_0": "Tampi so “tena hi pavisitvā nisīdā”ti āha.",
  "atk-s0513a4:605_1": "Tato thokaṃ vītināmetvā pañcasikho āgantvā bhattaṃ yācitvā “natthi gacchā”ti vutte “ahaṃ na gatapubbo,",
  "atk-s0513a4:605_2": "imasmiṃ gehe brāhmaṇavācanakaṃ bhavissati maññe”ti tassa dhammakathaṃ ārabhanto aṭṭhamaṃ gāthamāha –",
  "atk-s0513a4:606_0": "132.",
  "atk-s0513a4:607_0": "“Dhammaṃ care yopi samuñchakaṃ care, dārañca posaṃ dadamappakasmiṃ;",
  "atk-s0513a4:608_0": "Sataṃ sahassānaṃ sahassayāginaṃ, kalampi nāgghanti tathāvidhassa te”ti.",
  "atk-s0513a4:609_0": "Tattha dhammanti tividhasucaritadhammaṃ.",
  "atk-s0513a4:609_1": "Samuñchakanti gāme vā āmakapakkabhikkhācariyaṃ araññe vā phalāphalaharaṇasaṅkhātaṃ uñchaṃ yo careyya,",
  "atk-s0513a4:609_2": "sopi dhammameva care.",
  "atk-s0513a4:609_3": "Dārañca posanti attano ca puttadāraṃ posentoyeva.",
  "atk-s0513a4:609_4": "Dadamappakasminti paritte vā deyyadhamme dhammikasamaṇabrāhmaṇānaṃ dadamāno dhammaṃ careti attho.",
  "atk-s0513a4:609_5": "Sataṃ sahassānaṃ sahassayāginanti paraṃ pothetvā viheṭhetvā sahassena yāgaṃ yajantānaṃ sahassayāgīnaṃ issarānaṃ satasahassampi.",
  "atk-s0513a4:609_6": "Kalampi nāgghanti tathāvidhassa teti tesaṃ satasahassasaṅkhātānaṃ sahassayāgīnaṃ yāgā tathāvidhassa dhammena",
  "atk-s0513a4:609_7": "samena deyyadhammaṃ uppādetvā dentassa duggatamanussassa soḷasiṃ kalaṃ na agghantīti.",
  "atk-s0513a4:610_0": "Seṭṭhi pañcasikhassa kathaṃ sutvā sallakkhesi. Atha naṃ anagghakāraṇaṃ pucchanto navamaṃ gāthamāha –",
  "atk-s0513a4:611_0": "133.",
  "atk-s0513a4:612_0": "“Kenesa yañño vipulo mahagghato, samena dinnassa na agghameti;",
  "atk-s0513a4:613_0": "Kathaṃ sataṃ sahassānaṃ sahassayāginaṃ, kalampi nāgghanti tathāvidhassa te”ti.",
  "atk-s0513a4:614_0": "Tattha yaññoti dānayāgo satasahassapariccāgavasena vipulo,",
  "atk-s0513a4:614_1": "vipulattāva mahagghato.",
  "atk-s0513a4:614_2": "Samena dinnassāti dhammena dinnassa kena kāraṇena agghaṃ na upeti.",
  "atk-s0513a4:614_3": "Kathaṃ sataṃ sahassānanti brāhmaṇa,",
  "atk-s0513a4:614_4": "kathaṃ sahassayāgīnaṃ purisānaṃ bahūnaṃ sahassānaṃ satasahassasaṅkhātā issarā tathāvidhassa dhammena",
  "atk-s0513a4:614_5": "uppādetvā dāyakassa ekassa duggatamanussassa kalaṃ nāgghantīti.",
  "atk-s0513a4:615_0": "Athassa kathento pañcasikho osānagāthamāha –",
  "atk-s0513a4:616_0": "134.",
  "atk-s0513a4:617_0": "“Dadanti heke visame niviṭṭhā, chetvā vadhitvā atha socayitvā;",
  "atk-s0513a4:618_0": "Sā dakkhiṇā assumukhā sadaṇḍā, samena dinnassa na agghameti;",
  "atk-s0513a4:619_0": "Evaṃ sataṃ sahassānaṃ sahassayāginaṃ, kalampi nāgghanti tathāvidhassa te”ti.",
  "atk-s0513a4:620_0": "Tattha visameti visame kāyakammādimhi niviṭṭhā.",
  "atk-s0513a4:620_1": "Chetvāti kilametvā.",
  "atk-s0513a4:620_2": "Vadhitvāti māretvā.",
  "atk-s0513a4:620_3": "Socayitvāti sasoke katvā.",
  "atk-s0513a4:621_0": "So pañcasikhassa dhammakathaṃ sutvā “tena hi gaccha,",
  "atk-s0513a4:621_1": "gehaṃ pavisitvā nisīda,",
  "atk-s0513a4:621_2": "thokaṃ lacchasī”ti āha.",
  "atk-s0513a4:621_3": "Sopi gantvā tesaṃ santike nisīdi.",
  "atk-s0513a4:621_4": "Tato bilārakosiyo seṭṭhi ekaṃ dāsiṃ āmantetvā “etesaṃ brāhmaṇānaṃ palāpavīhīnaṃ nāḷiṃ nāḷiṃ dehī”ti āha.",
  "atk-s0513a4:621_5": "Sā vīhī gahetvā brāhmaṇe upasaṅkamitvā “ime ādāya yattha katthaci pacāpetvā bhuñjathā”ti āha.",
  "atk-s0513a4:621_6": "“Na amhākaṃ vīhinā attho,",
  "atk-s0513a4:621_7": "na mayaṃ vīhiṃ āmasāmā”ti. “Ayya,",
  "atk-s0513a4:621_8": "vīhiṃ kirete nāmasantī”ti?",
  "atk-s0513a4:621_9": "“Tena hi tesaṃ taṇḍule dehī”ti.",
  "atk-s0513a4:621_10": "Sā taṇḍule ādāya gantvā “brāhmaṇā taṇḍule gaṇhathā”ti āha.",
  "atk-s0513a4:621_11": "“Mayaṃ āmakaṃ na paṭiggaṇhāmā”ti. “Ayya,",
  "atk-s0513a4:621_12": "āmakaṃ kira na gaṇhantī”ti.",
  "atk-s0513a4:621_13": "“Tena hi tesaṃ karoṭiyaṃ vaḍḍhetvā gobhattaṃ dehī”ti.",
  "atk-s0513a4:621_14": "Sā tesaṃ karoṭiyaṃ vaḍḍhetvā mahāgoṇānaṃ pakkabhattaṃ āharitvā adāsi.",
  "atk-s0513a4:621_15": "Pañcapi janā kabaḷe vaḍḍhetvā mukhe pakkhipitvā gale laggāpetvā akkhīni parivattetvā vissaṭṭhasaññā matā viya nipajjiṃsu.",
  "atk-s0513a4:621_16": "Dāsī te disvā “matā bhavissantī”ti bhītā gantvā seṭṭhino ārocesi “ayya,",
  "atk-s0513a4:621_17": "te brāhmaṇā gobhattaṃ gilituṃ asakkontā matā”ti.",
  "atk-s0513a4:622_0": "So cintesi “idāni ayaṃ pāpadhammo sukhumālabrāhmaṇānaṃ gobhattaṃ dāpesi,",
  "atk-s0513a4:622_1": "te taṃ gilituṃ asakkontā matāti maṃ garahissantī”ti.",
  "atk-s0513a4:622_2": "Tato dāsiṃ āha –",
  "atk-s0513a4:622_3": "“khippaṃ gantvā etesaṃ karoṭikesu bhattaṃ haritvā nānaggarasaṃ sālibhattaṃ vaḍḍhehī”ti.",
  "atk-s0513a4:622_4": "Sā tathā akāsi.",
  "atk-s0513a4:622_5": "Seṭṭhi antarapīthiṃ paṭipannamanusse pakkosāpetvā “ahaṃ mama bhuñjananiyāmena etesaṃ brāhmaṇānaṃ bhattaṃ dāpesiṃ,",
  "atk-s0513a4:622_6": "ete lobhena mahante piṇḍe katvā bhuñjamānā gale laggāpetvā matā,",
  "atk-s0513a4:622_7": "mama niddosabhāvaṃ jānāthā”ti vatvā parisaṃ sannipātesi.",
  "atk-s0513a4:622_8": "Mahājane sannipatite brāhmaṇā uṭṭhāya mahājanaṃ oloketvā “passathimassa seṭṭhissa musāvāditaṃ,",
  "atk-s0513a4:622_9": "‘amhākaṃ attano bhuñjanabhattaṃ dāpesi’nti vadati,",
  "atk-s0513a4:622_10": "paṭhamaṃ gobhattaṃ amhākaṃ datvā amhesu matesu viya nipannesu imaṃ bhattaṃ vaḍḍhāpesī”ti vatvā attano mukhehi gahitabhattaṃ bhūmiyaṃ pātetvā dassesuṃ.",
  "atk-s0513a4:622_11": "Mahājano seṭṭhiṃ garahi “andhabāla,",
  "atk-s0513a4:622_12": "attano kulavaṃsaṃ nāsesi,",
  "atk-s0513a4:622_13": "dānasālaṃ jhāpesi,",
  "atk-s0513a4:622_14": "yācake gīvāyaṃ gahetvā nīharāpesi,",
  "atk-s0513a4:622_15": "idāni imesaṃ sukhumālabrāhmaṇānaṃ bhattaṃ dento gobhattaṃ dāpesi,",
  "atk-s0513a4:622_16": "paralokaṃ gacchanto tava ghare vibhavaṃ gīvāyaṃ bandhitvā gamissasi maññe”ti.",
  "atk-s0513a4:623_0": "Tasmiṃ khaṇe sakko mahājanaṃ pucchi “jānātha,",
  "atk-s0513a4:623_1": "tumhe imasmiṃ gehe dhanaṃ kassa santaka”nti?",
  "atk-s0513a4:623_2": "“Na jānāmā”ti.",
  "atk-s0513a4:623_3": "“Imasmiṃ nagare asukakāle bārāṇasiyaṃ mahāseṭṭhi nāma dānasālaṃ kāretvā mahādānaṃ pavattayī”ti sutapubbaṃ tumhehīti.",
  "atk-s0513a4:623_4": "“Āma suṇāmā”ti.",
  "atk-s0513a4:623_5": "“Ahaṃ so seṭṭhi,",
  "atk-s0513a4:623_6": "dānaṃ datvā sakko devarājā hutvā puttopi me taṃ vaṃsaṃ avināsetvā dānaṃ datvā cando devaputto hutvā nibbatto,",
  "atk-s0513a4:623_7": "tassa putto sūriyo,",
  "atk-s0513a4:623_8": "tassa putto mātali,",
  "atk-s0513a4:623_9": "tassa putto pañcasikho gandhabbadevaputto hutvā nibbatto.",
  "atk-s0513a4:623_10": "Tesu ayaṃ cando,",
  "atk-s0513a4:623_11": "ayaṃ sūriyo,",
  "atk-s0513a4:623_12": "ayaṃ mātalisaṅgāhako,",
  "atk-s0513a4:623_13": "ayaṃ imassa pāpadhammassa pitā pañcasikho gandhabbadevaputto,",
  "atk-s0513a4:623_14": "evaṃ bahuguṇaṃ etaṃ dānaṃ nāma,",
  "atk-s0513a4:623_15": "kattabbameva kusalaṃ paṇḍitehī”ti kathentā mahājanassa kaṅkhacchedanatthaṃ ākāse uppatitvā mahantenānubhāvena",
  "atk-s0513a4:623_16": "mahantena parivārena jalamānasarīrā aṭṭhaṃsu,",
  "atk-s0513a4:623_17": "sakalanagaraṃ pajjalantaṃ viya ahosi.",
  "atk-s0513a4:623_18": "Sakko mahājanaṃ āmantetvā “mayaṃ attano dibbasampattiṃ pahāya āgacchantā imaṃ kulavaṃsanāsakaraṃ pāpadhammabilārakosiyaṃ nissāya āgatā,",
  "atk-s0513a4:623_19": "ayaṃ pāpadhammo attano kulavaṃsaṃ nāsetvā dānasālaṃ jhāpetvā yācake gīvāyaṃ gahetvā nīharāpetvā amhākaṃ vaṃsaṃ samucchindi,",
  "atk-s0513a4:623_20": "‘ayaṃ adānasīlo hutvā niraye nibbatteyyā’ti imassa anukampāya āgatāmhā”ti vatvā dānaguṇaṃ pakāsento mahājanassa dhammaṃ desesi.",
  "atk-s0513a4:623_21": "Bilārakosiyo sirasmiṃ añjaliṃ patiṭṭhapetvā “deva,",
  "atk-s0513a4:623_22": "ahaṃ ito paṭṭhāya porāṇakulavaṃsaṃ anāsāpetvā dānaṃ pavattessāmi,",
  "atk-s0513a4:623_23": "ajja ādiṃ katvā antamaso udakadantaponaṃ upādāya attano laddhāhāraṃ parassa adatvā na khādissāmī”ti sakkassa paṭiññaṃ adāsi.",
  "atk-s0513a4:623_24": "Sakko taṃ dametvā nibbisevanaṃ katvā pañcasu sīlesu patiṭṭhapetvā cattāro devaputte ādāya sakaṭṭhānameva gato.",
  "atk-s0513a4:623_25": "Sopi seṭṭhi yāvajīvaṃ dānaṃ datvā tāvatiṃsabhavane nibbatti.",
  "atk-s0513a4:624_0": "Satthā imaṃ dhammadesanaṃ āharitvā “evaṃ,",
  "atk-s0513a4:624_1": "bhikkhave,",
  "atk-s0513a4:624_2": "ayaṃ bhikkhu pubbe assaddho ahosi kassaci kiñci adātā,",
  "atk-s0513a4:624_3": "ahaṃ pana naṃ dametvā dānaphalaṃ jānāpesiṃ,",
  "atk-s0513a4:624_4": "tameva cittaṃ bhavantaragatampi na jahātī”ti vatvā jātakaṃ samodhānesi –",
  "atk-s0513a4:624_5": "“tadā seṭṭhi ayaṃ dānapatiko bhikkhu ahosi,",
  "atk-s0513a4:624_6": "cando sāriputto,",
  "atk-s0513a4:624_7": "sūriyo moggallāno,",
  "atk-s0513a4:624_8": "mātali kassapo,",
  "atk-s0513a4:624_9": "pañcasikho ānando,",
  "atk-s0513a4:624_10": "sakko pana ahameva ahosi”nti.",
  "atk-s0513a4:625_0": "Bilārakosiyajātakavaṇṇanā dvādasamā.",
  "atk-s0513a4:627_0": "[451] 13. Cakkavākajātakavaṇṇanā",
  "atk-s0513a4:628_0": "Vaṇṇavā abhirūposīti idaṃ satthā jetavane viharanto ekaṃ lolabhikkhuṃ ārabbha kathesi.",
  "atk-s0513a4:628_1": "So kira cīvarādīhi atitto “kahaṃ saṅghabhattaṃ,",
  "atk-s0513a4:628_2": "kahaṃ nimantana”nti pariyesanto vicarati,",
  "atk-s0513a4:628_3": "āmisakathāyameva abhiramati.",
  "atk-s0513a4:628_4": "Athaññe pesalā bhikkhū tassānuggahena satthu ārocesuṃ.",
  "atk-s0513a4:628_5": "Satthā taṃ pakkosāpetvā “saccaṃ kira tvaṃ bhikkhu lolo”ti pucchitvā “saccaṃ,",
  "atk-s0513a4:628_6": "bhante”ti vutte “bhikkhu kasmā evarūpe niyyānikasāsane pabbajitvā lolo ahosi,",
  "atk-s0513a4:628_7": "lolabhāvo ca nāma pāpako,",
  "atk-s0513a4:628_8": "pubbepi tvaṃ lolabhāvaṃ nissāya bārāṇasiyaṃ hatthikuṇapādīhi atitto mahāaraññaṃ paviṭṭho”ti vatvā atītaṃ āhari.",
  "atk-s0513a4:629_0": "Atīte bārāṇasiyaṃ brahmadatte rajjaṃ kārente eko lolakāko bārāṇasiyaṃ hatthikuṇapādīhi atitto “araññaṃ",
  "atk-s0513a4:629_1": "nu kho kīdisa”nti araññaṃ gantvā tatthapi phalāphalehi asantuṭṭho gaṅgāya tīraṃ gantvā vicaranto jayampatike",
  "atk-s0513a4:629_2": "cakkavāke disvā “ime sakuṇā ativiya sobhanti,",
  "atk-s0513a4:629_3": "ime imasmiṃ gaṅgātīre bahuṃ macchamaṃsaṃ khādanti maññe,",
  "atk-s0513a4:629_4": "ime paṭipucchitvā mayāpi imesaṃ bhojanaṃ gocaraṃ khāditvā vaṇṇavantena bhavituṃ vaṭṭatī”ti tesaṃ avidūre",
  "atk-s0513a4:629_5": "nisīditvā cakkavākaṃ pucchanto dve gāthā abhāsi –",
  "atk-s0513a4:630_0": "135.",
  "atk-s0513a4:631_0": "“Vaṇṇavā abhirūposi, ghano sañjātarohito;",
  "atk-s0513a4:632_0": "Cakkavāka surūposi, vippasannamukhindriyo.",
  "atk-s0513a4:633_0": "136.",
  "atk-s0513a4:634_0": "“Pāṭhīnaṃ pāvusaṃ macchaṃ, balajaṃ muñjarohitaṃ;",
  "atk-s0513a4:635_0": "Gaṅgāya tīre nisinno, evaṃ bhuñjasi bhojana”nti.",
  "atk-s0513a4:636_0": "Tattha ghanoti ghanasarīro.",
  "atk-s0513a4:636_1": "Sañjātarohitoti uttattasuvaṇṇaṃ viya suṭṭhujātarohitavaṇṇo.",
  "atk-s0513a4:636_2": "Pāṭhīnanti pāṭhīnanāmakaṃ pāsāṇamacchaṃ.",
  "atk-s0513a4:636_3": "Pāvusanti mahāmukhamacchaṃ,",
  "atk-s0513a4:636_4": "“pāhusa”ntipi pāṭho.",
  "atk-s0513a4:636_5": "Balajanti balajamacchaṃ.",
  "atk-s0513a4:636_6": "Muñjarohitanti muñjamacchañca rohitamacchañca.",
  "atk-s0513a4:636_7": "Evaṃ bhuñjasīti evarūpaṃ bhojanaṃ maññe bhuñjasīti pucchati.",
  "atk-s0513a4:637_0": "Cakkavāko tassa vacanaṃ paṭikkhipanto tatiyaṃ gāthamāha –",
  "atk-s0513a4:638_0": "137.",
  "atk-s0513a4:639_0": "“Na vāhametaṃ bhuñjāmi, jaṅgalānodakāni vā;",
  "atk-s0513a4:640_0": "Aññatra sevālapaṇakā, etaṃ me samma bhojana”nti.",
  "atk-s0513a4:641_0": "Tassattho –",
  "atk-s0513a4:641_1": "ahaṃ samma,",
  "atk-s0513a4:641_2": "aññatra sevālā ca paṇakā ca sesāni jaṅgalāni vā odakāni vā maṃsāni ādāya etaṃ bhojanaṃ na bhuñjāmi,",
  "atk-s0513a4:641_3": "yaṃ panetaṃ sevālapaṇakaṃ,",
  "atk-s0513a4:641_4": "etaṃ me samma,",
  "atk-s0513a4:641_5": "bhojananti.",
  "atk-s0513a4:642_0": "Tato kāko dve gāthā abhāsi –",
  "atk-s0513a4:643_0": "138.",
  "atk-s0513a4:644_0": "“Na vāhametaṃ saddahāmi, cakkavākassa bhojanaṃ;",
  "atk-s0513a4:645_0": "Ahampi samma bhuñjāmi, gāme loṇiyateliyaṃ.",
  "atk-s0513a4:646_0": "139.",
  "atk-s0513a4:647_0": "“Manussesu kataṃ bhattaṃ, suciṃ maṃsūpasecanaṃ;",
  "atk-s0513a4:648_0": "Na ca me tādiso vaṇṇo, cakkavāka yathā tuva”nti.",
  "atk-s0513a4:649_0": "Tattha yathā tuvanti yathā tuvaṃ sobhaggappatto sarīravaṇṇo,",
  "atk-s0513a4:649_1": "tādiso mayhaṃ vaṇṇo natthi,",
  "atk-s0513a4:649_2": "etena kāraṇena ahaṃ tava “sevālapaṇakaṃ mama bhojana”nti vadantassa vacanaṃ na saddahāmīti.",
  "atk-s0513a4:650_0": "Athassa cakkavāko dubbaṇṇakāraṇaṃ kathetvā dhammaṃ desento sesagāthā abhāsi –",
  "atk-s0513a4:651_0": "140.",
  "atk-s0513a4:652_0": "“Sampassaṃ attani veraṃ, hiṃsayaṃ mānusiṃ pajaṃ;",
  "atk-s0513a4:653_0": "Utrasto ghasasī bhīto, tena vaṇṇo tavediso.",
  "atk-s0513a4:654_0": "141.",
  "atk-s0513a4:655_0": "“Sabbalokaviruddhosi, dhaṅka pāpena kammunā;",
  "atk-s0513a4:656_0": "Laddho piṇḍo na pīṇeti, tena vaṇṇo tavediso.",
  "atk-s0513a4:657_0": "142.",
  "atk-s0513a4:658_0": "“Ahampi samma bhuñjāmi, ahiṃsaṃ sabbapāṇinaṃ;",
  "atk-s0513a4:659_0": "Appossukko nirāsaṅkī, asoko akutobhayo.",
  "atk-s0513a4:660_0": "143.",
  "atk-s0513a4:661_0": "“So karassu ānubhāvaṃ, vītivattassu sīliyaṃ;",
  "atk-s0513a4:662_0": "Ahiṃsāya cara loke, piyo hohisi maṃmiva.",
  "atk-s0513a4:663_0": "144.",
  "atk-s0513a4:664_0": "“Yo na hanti na ghāteti, na jināti na jāpaye;",
  "atk-s0513a4:665_0": "Mettaṃso sabbabhūtesu, veraṃ tassa na kenacī”ti.",
  "atk-s0513a4:666_0": "Tattha sampassanti samma kāka tvaṃ paresu uppannaṃ attani veracittaṃ sampassamāno mānusiṃ pajaṃ hiṃsanto viheṭhento.",
  "atk-s0513a4:666_1": "Utrastoti bhīto.",
  "atk-s0513a4:666_2": "Ghasasīti bhuñjasi.",
  "atk-s0513a4:666_3": "Tena te ediso bībhacchavaṇṇo jāto.",
  "atk-s0513a4:666_4": "Dhaṅkāti kākaṃ ālapati.",
  "atk-s0513a4:666_5": "Piṇḍoti bhojanaṃ.",
  "atk-s0513a4:666_6": "Ahiṃsaṃ sabbapāṇinanti ahaṃ pana sabbasatte ahiṃsanto bhuñjāmīti vadati.",
  "atk-s0513a4:666_7": "So karassu ānubhāvanti so tvampi vīriyaṃ karohi,",
  "atk-s0513a4:666_8": "attano sīliyasaṅkhātaṃ dussīlabhāvaṃ vītivattassu.",
  "atk-s0513a4:666_9": "Ahiṃsāyāti ahiṃsāya samannāgato hutvā loke cara.",
  "atk-s0513a4:666_10": "Piyo hohisi maṃmivāti evaṃ sante mayā sadisova lokassa piyo hohisi.",
  "atk-s0513a4:666_11": "Na jinātīti dhanajāniṃ na karoti.",
  "atk-s0513a4:666_12": "Na jāpayeti aññepi na kāreti.",
  "atk-s0513a4:666_13": "Mettaṃsoti mettakoṭṭhāso mettacitto.",
  "atk-s0513a4:666_14": "Na kenacīti kenaci ekasattenapi saddhiṃ tassa veraṃ nāma natthīti.",
  "atk-s0513a4:667_0": "Tasmā sace lokassa piyo bhavituṃ icchasi,",
  "atk-s0513a4:667_1": "sabbaverehi viramāhīti evaṃ cakkavāko kākassa dhammaṃ desesi.",
  "atk-s0513a4:667_2": "Kāko “tumhe attano gocaraṃ mayhaṃ na kathetha,",
  "atk-s0513a4:667_3": "kā kā”ti vassanto uppatitvā bārāṇasiyaṃ ukkārabhūmiyaññeva otari.",
  "atk-s0513a4:668_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:668_1": "saccapariyosāne lolabhikkhu anāgāmiphale patiṭṭhahi.",
  "atk-s0513a4:668_2": "Tadā kāko lolabhikkhu ahosi,",
  "atk-s0513a4:668_3": "cakkavākī rāhulamātā,",
  "atk-s0513a4:668_4": "cakkavāko pana ahameva ahosinti.",
  "atk-s0513a4:669_0": "Cakkavākajātakavaṇṇanā terasamā.",
  "atk-s0513a4:671_0": "[452] 14. Bhūripaññajātakavaṇṇanā",
  "atk-s0513a4:672_0": "145-154. Saccaṃ kirāti idaṃ bhūripaññajātakaṃ mahāumaṅgajātake āvi bhavissati.",
  "atk-s0513a4:673_0": "Bhūripaññajātakavaṇṇanā cuddasamā.",
  "atk-s0513a4:675_0": "[453] 15. Mahāmaṅgalajātakavaṇṇanā",
  "atk-s0513a4:676_0": "Kiṃsu naroti idaṃ satthā jetavane viharanto mahāmaṅgalasuttaṃ ārabbha kathesi.",
  "atk-s0513a4:676_1": "Rājagahanagarasmiñhi kenacideva karaṇīyena santhāgāre sannipatitassa mahājanassa majjhe eko puriso “ajja me maṅgalakiriyā atthī”ti uṭṭhāya agamāsi.",
  "atk-s0513a4:676_2": "Aparo tassa vacanaṃ sutvā “ayaṃ ‘maṅgala’nti vatvāva gato,",
  "atk-s0513a4:676_3": "kiṃ etaṃ maṅgalaṃ nāmā”ti āha.",
  "atk-s0513a4:676_4": "Tamañño “abhimaṅgalarūpadassanaṃ maṅgalaṃ nāma.",
  "atk-s0513a4:676_5": "Ekacco hi kālasseva uṭṭhāya sabbasetaṃ usabhaṃ vā passati,",
  "atk-s0513a4:676_6": "gabbhinitthiṃ vā rohitamacchaṃ vā puṇṇaghaṭaṃ vā navanītaṃ vā gosappiṃ vā ahatavatthaṃ vā pāyāsaṃ vā passati,",
  "atk-s0513a4:676_7": "ito uttari maṅgalaṃ nāma natthī”ti āha.",
  "atk-s0513a4:676_8": "Tena kathitaṃ ekacce “sukathita”nti abhinandiṃsu.",
  "atk-s0513a4:676_9": "Aparo “netaṃ maṅgalaṃ,",
  "atk-s0513a4:676_10": "sutaṃ nāma maṅgalaṃ.",
  "atk-s0513a4:676_11": "Ekacco hi ‘puṇṇā’ti vadantānaṃ suṇāti,",
  "atk-s0513a4:676_12": "tathā ‘vaḍḍhā’ti ‘vaḍḍhamānā’ti suṇāti,",
  "atk-s0513a4:676_13": "‘bhuñjā’ti ‘khādā’ti vadantānaṃ suṇāti,",
  "atk-s0513a4:676_14": "ito uttari maṅgalaṃ nāma natthī”ti āha.",
  "atk-s0513a4:676_15": "Tena kathitampi ekacce “sukathita”nti abhinandiṃsu.",
  "atk-s0513a4:676_16": "Aparo “na etaṃ maṅgalaṃ,",
  "atk-s0513a4:676_17": "mutaṃ nāma maṅgalaṃ.",
  "atk-s0513a4:676_18": "Ekacco hi kālasseva uṭṭhāya pathaviṃ āmasati,",
  "atk-s0513a4:676_19": "haritatiṇaṃ allagomayaṃ parisuddhasāṭakaṃ rohitamacchaṃ suvaṇṇarajatabhājanaṃ āmasati,",
  "atk-s0513a4:676_20": "ito uttari maṅgalaṃ nāma natthī”ti āha.",
  "atk-s0513a4:676_21": "Tena kathitampi ekacce “sukathita”nti abhinandiṃsu.",
  "atk-s0513a4:676_22": "Evaṃ diṭṭhamaṅgalikā sutamaṅgalikā mutamaṅgalikāti tissopi parisā hutvā aññamaññaṃ saññāpetuṃ nāsakkhiṃsu,",
  "atk-s0513a4:676_23": "bhummadevatā ādiṃ katvā yāva brahmalokā “idaṃ maṅgala”nti tathato na jāniṃsu.",
  "atk-s0513a4:677_0": "Sakko cintesi “imaṃ maṅgalapañhaṃ sadevake loke aññatra bhagavatā añño kathetuṃ samattho nāma natthi,",
  "atk-s0513a4:677_1": "bhagavantaṃ upasaṅkamitvā imaṃ pañhaṃ pucchissāmī”ti.",
  "atk-s0513a4:677_2": "So rattibhāge satthāraṃ upasaṅkamitvā vanditvā añjaliṃ paggayha “bahū devā manussā cā”ti pañhaṃ pucchi.",
  "atk-s0513a4:677_3": "Athassa satthā dvādasahi gāthāhi aṭṭhatiṃsa mahāmaṅgalāni kathesi.",
  "atk-s0513a4:677_4": "Maṅgalasutte vinivaṭṭanteyeva koṭisatasahassamattā devatā arahattaṃ pāpuṇiṃsu,",
  "atk-s0513a4:677_5": "sotāpannādīnaṃ gaṇanapatho natthi.",
  "atk-s0513a4:677_6": "Sakko maṅgalaṃ sutvā sakaṭṭhānameva gato.",
  "atk-s0513a4:677_7": "Satthārā maṅgale kathite sadevako loko “sukathita”nti abhinandi.",
  "atk-s0513a4:677_8": "Tadā dhammasabhāyaṃ tathāgatassa guṇakathaṃ samuṭṭhāpesuṃ “āvuso,",
  "atk-s0513a4:677_9": "satthā aññesaṃ avisayaṃ maṅgalapañhaṃ sadevakassa lokassa cittaṃ gahetvā kukkuccaṃ chinditvā gaganatale candaṃ uṭṭhāpento viya kathesi,",
  "atk-s0513a4:677_10": "evaṃ mahāpañño, āvuso,",
  "atk-s0513a4:677_11": "tathāgato”ti.",
  "atk-s0513a4:677_12": "Satthā āgantvā “kāya nuttha,",
  "atk-s0513a4:677_13": "bhikkhave,",
  "atk-s0513a4:677_14": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a4:677_15": "bhikkhave,",
  "atk-s0513a4:677_16": "idāneva sambodhippattassa mama maṅgalapañhakathanaṃ,",
  "atk-s0513a4:677_17": "svāhaṃ bodhisattacariyaṃ carantopi devamanussānaṃ kaṅkhaṃ chinditvā maṅgalapañhaṃ kathesi”nti vatvā atītaṃ āhari.",
  "atk-s0513a4:678_0": "Atīte bārāṇasiyaṃ brahmadatte rajjaṃ kārente bodhisatto ekasmiṃ gāme vibhavasampannassa brāhmaṇassa kule nibbatti,",
  "atk-s0513a4:678_1": "“rakkhitakumāro”tissa nāmaṃ akaṃsu.",
  "atk-s0513a4:678_2": "So vayappatto takkasilāyaṃ uggahitasippo katadārapariggaho mātāpitūnaṃ accayena ratanavilokanaṃ katvā",
  "atk-s0513a4:678_3": "saṃviggamānaso mahādānaṃ pavattetvā kāme pahāya himavantapadese pabbajitvā jhānābhiññaṃ nibbattetvā vanamūlaphalāhāro",
  "atk-s0513a4:678_4": "ekasmiṃ padese vāsaṃ kappesi.",
  "atk-s0513a4:678_5": "Anupubbenassa parivāro mahā ahosi,",
  "atk-s0513a4:678_6": "pañca antevāsikasatāni ahesuṃ.",
  "atk-s0513a4:678_7": "Athekadivasaṃ te tāpasā bodhisattaṃ upasaṅkamitvā vanditvā “ācariya,",
  "atk-s0513a4:678_8": "vassārattasamaye himavantato otaritvā loṇambilasevanatthāya janapadacārikaṃ gacchāma,",
  "atk-s0513a4:678_9": "evaṃ no sarīrañca thiraṃ bhavissati,",
  "atk-s0513a4:678_10": "jaṅghavihāro ca kato bhavissatī”ti āhaṃsu.",
  "atk-s0513a4:678_11": "Te “tena hi tumhe gacchatha,",
  "atk-s0513a4:678_12": "ahaṃ idheva vasissāmī”ti vutte taṃ vanditvā himavantā otaritvā cārikaṃ caramānā bārāṇasiṃ patvā rājuyyāne vasiṃsu.",
  "atk-s0513a4:678_13": "Tesaṃ mahāsakkārasammāno ahosi.",
  "atk-s0513a4:678_14": "Athekadivasaṃ bārāṇasiyaṃ santhāgāre sannipatite mahājanakāye maṅgalapañho samuṭṭhāti.",
  "atk-s0513a4:678_15": "Sabbaṃ paccuppannavatthunayeneva veditabbaṃ.",
  "atk-s0513a4:679_0": "Tadā pana manussānaṃ kaṅkhaṃ chinditvā maṅgalapañhaṃ kathetuṃ samatthaṃ apassanto mahājano uyyānaṃ gantvā isigaṇaṃ maṅgalapañhaṃ pucchi.",
  "atk-s0513a4:679_1": "Isayo rājānaṃ āmantetvā “mahārāja,",
  "atk-s0513a4:679_2": "mayaṃ etaṃ kathetuṃ na sakkhissāma,",
  "atk-s0513a4:679_3": "apica kho amhākaṃ ācariyo rakkhitatāpaso nāma mahāpañño himavante vasati,",
  "atk-s0513a4:679_4": "so sadevakassa lokassa cittaṃ gahetvā etaṃ maṅgalapañhaṃ kathessatī”ti vadiṃsu.",
  "atk-s0513a4:679_5": "Rājā “bhante,",
  "atk-s0513a4:679_6": "himavanto nāma dūre duggamova,",
  "atk-s0513a4:679_7": "na sakkhissāma mayaṃ tattha gantuṃ,",
  "atk-s0513a4:679_8": "sādhu vata tumheyeva ācariyassa santikaṃ gantvā pucchitvā uggaṇhitvā punāgantvā amhākaṃ kathethā”ti āha.",
  "atk-s0513a4:679_9": "Te “sādhū”ti sampaṭicchitvā ācariyassa santikaṃ gantvā vanditvā katapaṭisanthārā ācariyena rañño dhammikabhāve",
  "atk-s0513a4:679_10": "janapadacāritte ca pucchite taṃ diṭṭhamaṅgalādīnaṃ uppattiṃ ādito paṭṭhāya kathetvā rañño yācanāya ca",
  "atk-s0513a4:679_11": "attano pañhasavanatthaṃ āgatabhāvaṃ pakāsetvā “sādhu no bhante,",
  "atk-s0513a4:679_12": "maṅgalapañhaṃ pākaṭaṃ katvā kathethā”ti yāciṃsu.",
  "atk-s0513a4:679_13": "Tato jeṭṭhantevāsiko ācariyaṃ pucchanto paṭhamaṃ gāthamāha –",
  "atk-s0513a4:680_0": "155.",
  "atk-s0513a4:681_0": "“Kiṃsu naro jappamadhicca kāle, kaṃ vā vijjaṃ katamaṃ vā sutānaṃ;",
  "atk-s0513a4:682_0": "So macco asmiñca paramhi loke, kathaṃ karo sotthānena gutto”ti.",
  "atk-s0513a4:683_0": "Tattha kāleti maṅgalapatthanakāle.",
  "atk-s0513a4:683_1": "Vijjanti vedaṃ.",
  "atk-s0513a4:683_2": "Sutānanti sikkhitabbayuttakapariyattīnaṃ.",
  "atk-s0513a4:683_3": "Asmiñcāti ettha cāti nipātamattaṃ.",
  "atk-s0513a4:683_4": "Sotthānenāti sotthibhāvāvahena maṅgalena.",
  "atk-s0513a4:683_5": "Idaṃ vuttaṃ hoti – “ācariya,",
  "atk-s0513a4:683_6": "puriso maṅgalaṃ icchanto maṅgalakāle kiṃsu nāma jappanto tīsu vedesu kataraṃ vā vedaṃ kataraṃ vā sutānaṃ",
  "atk-s0513a4:683_7": "antare sutapariyattiṃ adhīyitvā so macco imasmiñca loke paramhi ca kathaṃ karo etesu jappādīsu kiṃ kena",
  "atk-s0513a4:683_8": "niyāmena karonto sotthānena niraparādhamaṅgalena gutto rakkhito hoti,",
  "atk-s0513a4:683_9": "taṃ ubhayalokahitaṃ gahetvā ṭhitamaṅgalaṃ amhākaṃ kathehī”ti.",
  "atk-s0513a4:684_0": "Evaṃ jeṭṭhantevāsikena maṅgalapañhaṃ puṭṭho mahāsatto devamanussānaṃ kaṅkhaṃ chindanto “idañcidañca maṅgala”nti buddhalīḷāya maṅgalaṃ kathento āha –",
  "atk-s0513a4:685_0": "156.",
  "atk-s0513a4:686_0": "“Yassa devā pitaro ca sabbe, sarīsapā sabbabhūtāni cāpi;",
  "atk-s0513a4:687_0": "Mettāya niccaṃ apacitāni honti, bhūtesu ve sotthānaṃ tadāhū”ti.",
  "atk-s0513a4:688_0": "Tattha yassāti yassa puggalassa.",
  "atk-s0513a4:688_1": "Devāti bhummadeve ādiṃ katvā sabbepi kāmāvacaradevā.",
  "atk-s0513a4:688_2": "Pitaro cāti tatuttari rūpāvacarabrahmāno.",
  "atk-s0513a4:688_3": "Sarīsapāti dīghajātikā.",
  "atk-s0513a4:688_4": "Sabbabhūtāni cāpīti vuttāvasesāni ca sabbānipi bhūtāni.",
  "atk-s0513a4:688_5": "Mettāya niccaṃ apacitāni hontīti ete sabbe sattā dasadisāpharaṇavasena pavattāya appanāppattāya mettābhāvanāya apacitā honti.",
  "atk-s0513a4:688_6": "Bhūtesu veti taṃ tassa puggalassa sabbasattesu sotthānaṃ nirantaraṃ pavattaṃ niraparādhamaṅgalaṃ āhu.",
  "atk-s0513a4:688_7": "Mettāvihārī hi puggalo sabbesaṃ piyo hoti parūpakkamena avikopiyo.",
  "atk-s0513a4:688_8": "Iti so iminā maṅgalena rakkhito gopito hotīti.",
  "atk-s0513a4:689_0": "Iti mahāsatto paṭhamaṃ maṅgalaṃ kathetvā dutiyādīni kathento –",
  "atk-s0513a4:690_0": "157.",
  "atk-s0513a4:691_0": "“Yo sabbalokassa nivātavutti, itthīpumānaṃ sahadārakānaṃ;",
  "atk-s0513a4:692_0": "Khantā duruttānamappaṭikūlavādī, adhivāsanaṃ sotthānaṃ tadāhu.",
  "atk-s0513a4:693_0": "158.",
  "atk-s0513a4:694_0": "“Yo nāvajānāti sahāyamatte, sippena kulyāhi dhanena jaccā;",
  "atk-s0513a4:695_0": "Rucipañño atthakāle matīmā, sahāyesu ve sotthānaṃ tadāhu.",
  "atk-s0513a4:696_0": "159.",
  "atk-s0513a4:697_0": "“Mittāni ve yassa bhavanti santo, saṃvissatthā avisaṃvādakassa;",
  "atk-s0513a4:698_0": "Na mittadubbhī saṃvibhāgī dhanena, mittesu ve sotthānaṃ tadāhu.",
  "atk-s0513a4:699_0": "160.",
  "atk-s0513a4:700_0": "“Yassa bhariyā tulyavayā samaggā, anubbatā dhammakāmā pajātā;",
  "atk-s0513a4:701_0": "Koliniyā sīlavatī patibbatā, dāresu ve sotthānaṃ tadāhu.",
  "atk-s0513a4:702_0": "161.",
  "atk-s0513a4:703_0": "“Yassa rājā bhūtapati yasassī, jānāti soceyyaṃ parakkamañca;",
  "atk-s0513a4:704_0": "Advejjhatā suhadayaṃ mamanti, rājūsu ve sotthānaṃ tadāhu.",
  "atk-s0513a4:705_0": "162.",
  "atk-s0513a4:706_0": "“Annañca pānañca dadāti saddho, mālañca gandhañca vilepanañca;",
  "atk-s0513a4:707_0": "Pasannacitto anumodamāno, saggesu ve sotthānaṃ tadāhu.",
  "atk-s0513a4:708_0": "163.",
  "atk-s0513a4:709_0": "“Yamariyadhammena punanti vuddhā, ārādhitā samacariyāya santo;",
  "atk-s0513a4:710_0": "Bahussutā isayo sīlavanto, arahantamajjhe sotthānaṃ tadāhū”ti. –",
  "atk-s0513a4:711_0": "Imā gāthā abhāsi.",
  "atk-s0513a4:712_0": "Tattha nivātavuttīti muducittatāya sabbalokassa nīcavutti hoti.",
  "atk-s0513a4:712_1": "Khantā duruttānanti parehi vuttānaṃ duṭṭhavacanānaṃ adhivāsako hoti.",
  "atk-s0513a4:712_2": "Appaṭikūlavādīti “akkocchi maṃ,",
  "atk-s0513a4:712_3": "avadhi ma”nti yugaggāhaṃ akaronto anukūlameva vadati.",
  "atk-s0513a4:712_4": "Adhivāsananti idaṃ adhivāsanaṃ tassa sotthānaṃ niraparādhamaṅgalaṃ paṇḍitā vadanti.",
  "atk-s0513a4:713_0": "Sahāyamatteti sahāye ca sahāyamatte ca.",
  "atk-s0513a4:713_1": "Tattha sahapaṃsukīḷitā sahāyā nāma,",
  "atk-s0513a4:713_2": "dasa dvādasa vassāni ekato vutthā sahāyamattā nāma,",
  "atk-s0513a4:713_3": "te sabbepi “ahaṃ sippavā,",
  "atk-s0513a4:713_4": "ime nisippā”ti evaṃ sippena vā “ahaṃ kulīno,",
  "atk-s0513a4:713_5": "ime na kulīnā”ti evaṃ kulasampattisaṅkhātāhi kulyāhi vā,",
  "atk-s0513a4:713_6": "“ahaṃ aḍḍho,",
  "atk-s0513a4:713_7": "ime duggatā”ti evaṃ dhanena vā,",
  "atk-s0513a4:713_8": "“ahaṃ jātisampanno,",
  "atk-s0513a4:713_9": "ime dujjātā”ti evaṃ jaccā vā nāvajānāti.",
  "atk-s0513a4:713_10": "Rucipaññoti sādhupañño sundarapañño.",
  "atk-s0513a4:713_11": "Atthakāleti kassacideva atthassa kāraṇassa uppannakāle.",
  "atk-s0513a4:713_12": "Matīmāti taṃ taṃ atthaṃ paricchinditvā vicāraṇasamatthatāya matimā hutvā te sahāye nāvajānāti.",
  "atk-s0513a4:713_13": "Sahāyesūti taṃ tassa anavajānanaṃ sahāyesu sotthānaṃ nāmāti porāṇakapaṇḍitā āhu.",
  "atk-s0513a4:713_14": "Tena hi so niraparādhamaṅgalena idhaloke ca paraloke ca gutto hoti.",
  "atk-s0513a4:713_15": "Tattha paṇḍite sahāye nissāya sotthibhāvo kusanāḷijātakena kathetabbo.",
  "atk-s0513a4:714_0": "Santoti paṇḍitā sappurisā yassa mittāni bhavanti.",
  "atk-s0513a4:714_1": "Saṃvissatthāti gharaṃ pavisitvā icchiticchitasseva gahaṇavasena vissāsamāpannā.",
  "atk-s0513a4:714_2": "Avisaṃvādakassāti avisaṃvādanasīlassa.",
  "atk-s0513a4:714_3": "Na mittadubbhīti yo ca mittadubbhī na hoti.",
  "atk-s0513a4:714_4": "Saṃvibhāgī dhanenāti attano dhanena mittānaṃ saṃvibhāgaṃ karoti.",
  "atk-s0513a4:714_5": "Mittesūti mitte nissāya laddhabbaṃ tassa taṃ mittesu sotthānaṃ nāma hoti.",
  "atk-s0513a4:714_6": "So hi evarūpehi mittehi rakkhito sotthiṃ pāpuṇāti.",
  "atk-s0513a4:714_7": "Tattha mitte nissāya sotthibhāvo mahāukkusajātakādīhi kathetabbo.",
  "atk-s0513a4:715_0": "Tulyavayāti samānavayā.",
  "atk-s0513a4:715_1": "Samaggāti samaggavāsā.",
  "atk-s0513a4:715_2": "Anubbatāti anuvattitā.",
  "atk-s0513a4:715_3": "Dhammakāmāti tividhasucaritadhammaṃ roceti.",
  "atk-s0513a4:715_4": "Pajātāti vijāyinī,",
  "atk-s0513a4:715_5": "na vañjhā.",
  "atk-s0513a4:715_6": "Dāresūti etehi sīlaguṇehi samannāgate mātugāme gehe vasante sāmikassa sotthi hotīti paṇḍitā kathenti.",
  "atk-s0513a4:715_7": "Tattha sīlavantaṃ mātugāmaṃ nissāya sotthibhāvo maṇicorajātaka-",
  "atk-s0513a4:715_8": "sambūlajātaka-",
  "atk-s0513a4:715_9": "khaṇḍahālajātakehi kathetabbo.",
  "atk-s0513a4:716_0": "Soceyyanti sucibhāvaṃ.",
  "atk-s0513a4:716_1": "Advejjhatāti advejjhatāya na esa mayā saddhiṃ bhijjitvā dvidhā bhavissatīti evaṃ advejjhabhāvena yaṃ jānāti.",
  "atk-s0513a4:716_2": "Suhadayaṃ mamanti suhado ayaṃ mamanti ca yaṃ jānāti.",
  "atk-s0513a4:716_3": "Rājūsu veti evaṃ rājūsu sevakānaṃ sotthānaṃ nāmāti paṇḍitā kathenti.",
  "atk-s0513a4:716_4": "Dadāti saddhoti kammañca phalañca saddahitvā dadāti.",
  "atk-s0513a4:716_5": "Saggesu veti evaṃ sagge devaloke sotthānaṃ niraparādhamaṅgalanti paṇḍitā kathenti,",
  "atk-s0513a4:716_6": "taṃ petavatthuvimānavatthūhi vitthāretvā kathetabbaṃ.",
  "atk-s0513a4:717_0": "Punanti vuddhāti yaṃ puggalaṃ ñāṇavuddhā ariyadhammena punanti parisodhenti.",
  "atk-s0513a4:717_1": "Samacariyāyāti sammāpaṭipattiyā.",
  "atk-s0513a4:717_2": "Bahussutāti paṭivedhabahussutā.",
  "atk-s0513a4:717_3": "Isayoti esitaguṇā.",
  "atk-s0513a4:717_4": "Sīlavantoti ariyasīlena samannāgatā.",
  "atk-s0513a4:717_5": "Arahantamajjheti arahantānaṃ majjhe paṭilabhitabbaṃ taṃ sotthānanti paṇḍitā kathenti.",
  "atk-s0513a4:717_6": "Arahanto hi attanā paṭividdhamaggaṃ ācikkhitvā paṭipādentā ārādhakaṃ puggalaṃ ariyamaggena punanti,",
  "atk-s0513a4:717_7": "sopi arahāva hoti.",
  "atk-s0513a4:718_0": "Evaṃ mahāsatto arahattena desanāya kūṭaṃ gaṇhanto aṭṭhahi gāthāhi aṭṭha mahāmaṅgalāni kathetvā tesaññeva maṅgalānaṃ thutiṃ karonto osānagāthamāha –",
  "atk-s0513a4:719_0": "164.",
  "atk-s0513a4:720_0": "“Etāni kho sotthānāni loke, viññuppasatthāni sukhudrayāni;",
  "atk-s0513a4:721_0": "Tānīdha sevetha naro sapañño, na hi maṅgale kiñcanamatthi sacca”nti.",
  "atk-s0513a4:722_0": "Tattha na hi maṅgaleti tasmiṃ pana diṭṭhasutamutappabhede maṅgale kiñcanaṃ ekamaṅgalampi saccaṃ nāma natthi,",
  "atk-s0513a4:722_1": "nibbānameva panekaṃ paramatthasaccanti.",
  "atk-s0513a4:723_0": "Isayo tāni maṅgalāni sutvā sattaṭṭhadivasaccayena ācariyaṃ āpucchitvā tattheva agamaṃsu.",
  "atk-s0513a4:723_1": "Rājā tesaṃ santikaṃ gantvā pucchi.",
  "atk-s0513a4:723_2": "Te tassa ācariyena kathitaniyāmena maṅgalapañhaṃ kathetvā himavantameva āgamaṃsu.",
  "atk-s0513a4:723_3": "Tato paṭṭhāya loke maṅgalaṃ pākaṭaṃ ahosi.",
  "atk-s0513a4:723_4": "Maṅgalesu vattitvā matamatā saggapathaṃ pūresuṃ.",
  "atk-s0513a4:723_5": "Bodhisatto cattāro brahmavihāre bhāvetvā isigaṇaṃ ādāya brahmaloke nibbatti.",
  "atk-s0513a4:724_0": "Satthā imaṃ dhammadesanaṃ āharitvā “na,",
  "atk-s0513a4:724_1": "bhikkhave, idāneva,",
  "atk-s0513a4:724_2": "pubbepāhaṃ maṅgalapañhaṃ kathesi”nti vatvā jātakaṃ samodhānesi –",
  "atk-s0513a4:724_3": "“tadā isigaṇo buddhaparisā ahosi,",
  "atk-s0513a4:724_4": "maṅgalapañhapucchako jeṭṭhantevāsiko sāriputto,",
  "atk-s0513a4:724_5": "ācariyo pana ahameva ahosi”nti.",
  "atk-s0513a4:725_0": "Mahāmaṅgalajātakavaṇṇanā pannarasamā.",
  "atk-s0513a4:727_0": "[454] 16. Ghaṭapaṇḍitajātakavaṇṇanā",
  "atk-s0513a4:728_0": "Uṭṭhehi kaṇhāti idaṃ satthā jetavane viharanto mataputtaṃ kuṭumbikaṃ ārabbha kathesi.",
  "atk-s0513a4:728_1": "Vatthu maṭṭhakuṇḍalisadisameva.",
  "atk-s0513a4:728_2": "Idha pana satthā taṃ upāsakaṃ “kiṃ, upāsaka,",
  "atk-s0513a4:728_3": "socasī”ti vatvā “āma,",
  "atk-s0513a4:728_4": "bhante”nti vutte “upāsaka,",
  "atk-s0513a4:728_5": "porāṇakapaṇḍitā paṇḍitānaṃ kathaṃ sutvā mataputtaṃ nānusociṃsū”ti vatvā tena yācito atītaṃ āhari.",
  "atk-s0513a4:729_0": "Atīte uttarapathe kaṃsabhoge asitañjananagare mahākaṃso nāma rājā rajjaṃ kāresi.",
  "atk-s0513a4:729_1": "Tassa kaṃso ca,",
  "atk-s0513a4:729_2": "upakaṃso cāti dve puttā ahesuṃ,",
  "atk-s0513a4:729_3": "devagabbhā nāma ekā dhītā.",
  "atk-s0513a4:729_4": "Tassā jātadivase nemittakā brāhmaṇā “etissā kucchiyaṃ nibbattaputtā kaṃsagottaṃ kaṃsavaṃsaṃ nāsessantī”ti byākariṃsu.",
  "atk-s0513a4:729_5": "Rājā balavasinehena dhītaraṃ vināsetuṃ nāsakkhi,",
  "atk-s0513a4:729_6": "“bhātaro jānissantī”ti yāvatāyukaṃ ṭhatvā kālamakāsi.",
  "atk-s0513a4:729_7": "Tasmiṃ kālakate kaṃso rājā ahosi,",
  "atk-s0513a4:729_8": "upakaṃso uparājā.",
  "atk-s0513a4:729_9": "Te cintayiṃsu “sace mayaṃ bhaginiṃ nāsessāma,",
  "atk-s0513a4:729_10": "gārayhā bhavissāma,",
  "atk-s0513a4:729_11": "etaṃ kassaci adatvā nissāmikaṃ katvā paṭijaggissāmā”ti.",
  "atk-s0513a4:729_12": "Te ekathūṇakaṃ pāsādaṃ kāretvā taṃ tattha vasāpesuṃ.",
  "atk-s0513a4:729_13": "Nandigopā nāma tassā paricārikā ahosi.",
  "atk-s0513a4:729_14": "Andhakaveṇḍo nāma dāso tassā sāmiko ārakkhamakāsi.",
  "atk-s0513a4:730_0": "Tadā uttaramadhurāya mahāsāgaro nāma rājā rajjaṃ kāresi.",
  "atk-s0513a4:730_1": "Tassa sāgaro,",
  "atk-s0513a4:730_2": "upasāgaro cāti dve puttā ahesuṃ.",
  "atk-s0513a4:730_3": "Tesu pitu accayena sāgaro rājā ahosi,",
  "atk-s0513a4:730_4": "upasāgaro uparājā.",
  "atk-s0513a4:730_5": "So upakaṃsassa sahāyako ekācariyakule ekato uggahitasippo.",
  "atk-s0513a4:730_6": "So sāgarassa bhātu antepure dubbhitvā bhāyamāno palāyitvā kaṃsabhoge upakaṃsassa santikaṃ agamāsi.",
  "atk-s0513a4:730_7": "Upakaṃso taṃ rañño dassesi,",
  "atk-s0513a4:730_8": "rājā tassa mahantaṃ yasaṃ adāsi.",
  "atk-s0513a4:730_9": "So rājupaṭṭhānaṃ gacchanto devagabbhāya nivāsaṃ ekathambhaṃ pāsādaṃ disvā “kasseso nivāso”ti pucchitvā",
  "atk-s0513a4:730_10": "taṃ kāraṇaṃ sutvā devagabbhāya paṭibaddhacitto ahosi.",
  "atk-s0513a4:730_11": "Devagabbhāpi ekadivasaṃ taṃ upakaṃsena saddhiṃ rājupaṭṭhānaṃ āgacchantaṃ disvā “ko eso”ti pucchitvā “mahāsāgarassa",
  "atk-s0513a4:730_12": "putto upasāgaro nāmā”ti nandigopāya santikā sutvā tasmiṃ paṭibaddhacittā ahosi.",
  "atk-s0513a4:730_13": "Upasāgaro nandigopāya lañjaṃ datvā “bhagini,",
  "atk-s0513a4:730_14": "sakkhissasi me devagabbhaṃ dassetu”nti āha.",
  "atk-s0513a4:730_15": "Sā “na etaṃ sāmi,",
  "atk-s0513a4:730_16": "garuka”nti vatvā taṃ kāraṇaṃ devagabbhāya ārocesi.",
  "atk-s0513a4:730_17": "Sā pakatiyāva tasmiṃ paṭibaddhacittā taṃ vacanaṃ sutvā “sādhū”ti sampaṭicchitvā nandigopā upasāgarassa saññaṃ datvā rattibhāge taṃ pāsādaṃ āropesi.",
  "atk-s0513a4:730_18": "So devagabbhāya saddhiṃ saṃvāsaṃ kappesi.",
  "atk-s0513a4:730_19": "Atha nesaṃ punappunaṃ saṃvāsena devagabbhā gabbhaṃ paṭilabhi.",
  "atk-s0513a4:731_0": "Aparabhāge tassā gabbhapatiṭṭhānaṃ pākaṭaṃ ahosi.",
  "atk-s0513a4:731_1": "Bhātaro nandigopaṃ pucchiṃsu,",
  "atk-s0513a4:731_2": "sā abhayaṃ yācitvā taṃ antaraṃ kathesi.",
  "atk-s0513a4:731_3": "Te sutvā “bhaginiṃ nāsetuṃ na sakkā,",
  "atk-s0513a4:731_4": "sace dhītaraṃ vijāyissati,",
  "atk-s0513a4:731_5": "tampi na nāsessāma,",
  "atk-s0513a4:731_6": "sace pana putto bhavissati,",
  "atk-s0513a4:731_7": "nāsessāmā”ti cintetvā devagabbhaṃ upasāgarasseva adaṃsu.",
  "atk-s0513a4:731_8": "Sā paripuṇṇagabbhā dhītaraṃ vijāyi.",
  "atk-s0513a4:731_9": "Bhātaro sutvā haṭṭhatuṭṭhā tassā “añjanadevī”ti nāmaṃ kariṃsu.",
  "atk-s0513a4:731_10": "Tesaṃ bhogavaḍḍhamānaṃ nāma bhogagāmaṃ adaṃsu.",
  "atk-s0513a4:731_11": "Upasāgaro devagabbhaṃ gahetvā bhogavaḍḍhamānagāme vasi.",
  "atk-s0513a4:731_12": "Devagabbhāya punapi gabbho patiṭṭhāsi,",
  "atk-s0513a4:731_13": "nandigopāpi taṃ divasameva gabbhaṃ paṭilabhi.",
  "atk-s0513a4:731_14": "Tāsu paripuṇṇagabbhāsu ekadivasameva devagabbhā puttaṃ vijāyi,",
  "atk-s0513a4:731_15": "nandigopā dhītaraṃ vijāyi.",
  "atk-s0513a4:731_16": "Devagabbhā puttassa vināsanabhayena puttaṃ nandigopāya rahassena pesetvā tassā dhītaraṃ āharāpesi.",
  "atk-s0513a4:731_17": "Tassā vijātabhāvaṃ bhātikānaṃ ārocesuṃ.",
  "atk-s0513a4:731_18": "Te “puttaṃ vijātā,",
  "atk-s0513a4:731_19": "dhītara”nti pucchitvā “dhītara”nti vutte “tena hi posethā”ti āhaṃsu.",
  "atk-s0513a4:731_20": "Etenupāyena devagabbhā dasa putte vijāyi,",
  "atk-s0513a4:731_21": "dasa dhītaro nandigopā vijāyi.",
  "atk-s0513a4:731_22": "Dasa puttā nandigopāya santike vaḍḍhanti,",
  "atk-s0513a4:731_23": "dhītaro devagabbhāya.",
  "atk-s0513a4:731_24": "Taṃ antaraṃ koci na jānāti.",
  "atk-s0513a4:731_25": "Devagabbhāya jeṭṭhaputto vāsudevo nāma ahosi,",
  "atk-s0513a4:731_26": "dutiyo baladevo,",
  "atk-s0513a4:731_27": "tatiyo candadevo,",
  "atk-s0513a4:731_28": "catuttho sūriyadevo,",
  "atk-s0513a4:731_29": "pañcamo aggidevo,",
  "atk-s0513a4:731_30": "chaṭṭho varuṇadevo,",
  "atk-s0513a4:731_31": "sattamo ajjuno,",
  "atk-s0513a4:731_32": "aṭṭhamo pajjuno,",
  "atk-s0513a4:731_33": "navamo ghaṭapaṇḍito,",
  "atk-s0513a4:731_34": "dasamo aṅkuro nāma ahosi.",
  "atk-s0513a4:731_35": "Te andhakaveṇḍadāsaputtā dasa bhātikā ceṭakāti pākaṭā ahesuṃ.",
  "atk-s0513a4:732_0": "Te aparabhāge vuddhimanvāya thāmabalasampannā kakkhaḷā pharusā hutvā vilopaṃ karontā vicaranti,",
  "atk-s0513a4:732_1": "rañño gacchante paṇṇākārepi vilumpanteva.",
  "atk-s0513a4:732_2": "Manussā sannipatitvā “andhakaveṇḍadāsaputtā dasa bhātikā raṭṭhaṃ vilumpantī”ti rājaṅgaṇe upakkosiṃsu.",
  "atk-s0513a4:732_3": "Rājā andhakaveṇḍaṃ pakkosāpetvā “kasmā puttehi vilopaṃ kārāpesī”ti tajjesi.",
  "atk-s0513a4:732_4": "Evaṃ dutiyampi tatiyampi manussehi upakkose kate rājā taṃ santajjesi.",
  "atk-s0513a4:732_5": "So maraṇabhayabhīto rājānaṃ abhayaṃ yācitvā “deva,",
  "atk-s0513a4:732_6": "ete na mayhaṃ puttā,",
  "atk-s0513a4:732_7": "upasāgarassa puttā”ti taṃ antaraṃ ārocesi.",
  "atk-s0513a4:732_8": "Rājā bhīto “kena te upāyena gaṇhāmā”ti amacce pucchitvā “ete, deva,",
  "atk-s0513a4:732_9": "mallayuddhavittakā,",
  "atk-s0513a4:732_10": "nagare yuddhaṃ kāretvā tattha ne yuddhamaṇḍalaṃ āgate gāhāpetvā māressāmā”ti vutte cārurañca,",
  "atk-s0513a4:732_11": "muṭṭhikañcāti dve malle posetvā “ito sattame divase yuddhaṃ bhavissatī”ti nagare bheriṃ carāpetvā rājaṅgaṇe",
  "atk-s0513a4:732_12": "yuddhamaṇḍalaṃ sajjāpetvā akkhavāṭaṃ kāretvā yuddhamaṇḍalaṃ alaṅkārāpetvā dhajapaṭākaṃ bandhāpesi.",
  "atk-s0513a4:732_13": "Sakalanagaraṃ saṅkhubhi.",
  "atk-s0513a4:732_14": "Cakkāticakkaṃ mañcātimañcaṃ bandhitvā cāruramuṭṭhikā yuddhamaṇḍalaṃ āgantvā vaggantā gajjantā apphoṭentā vicariṃsu.",
  "atk-s0513a4:732_15": "Dasa bhātikāpi āgantvā rajakavīthiṃ vilumpitvā vaṇṇasāṭake nivāsetvā gandhāpaṇesu gandhaṃ,",
  "atk-s0513a4:732_16": "mālākārāpaṇesu mālaṃ vilumpitvā vilittagattā māladhārino katakaṇṇapūrā vaggantā gajjantā apphoṭentā yuddhamaṇḍalaṃ pavisiṃsu.",
  "atk-s0513a4:733_0": "Tasmiṃ khaṇe cāruro apphoṭento vicarati.",
  "atk-s0513a4:733_1": "Baladevo taṃ disvā “na naṃ hatthena chupissāmī”ti hatthisālato mahantaṃ hatthiyottaṃ āharitvā vaggitvā",
  "atk-s0513a4:733_2": "gajjitvā yottaṃ khipitvā cāruraṃ udare veṭhetvā dve yottakoṭiyo ekato katvā vattetvā ukkhipitvā sīsamatthake",
  "atk-s0513a4:733_3": "bhametvā bhūmiyaṃ pothetvā bahi akkhavāṭe khipi.",
  "atk-s0513a4:733_4": "Cārure mate rājā muṭṭhikamallaṃ āṇāpesi.",
  "atk-s0513a4:733_5": "So uṭṭhāya vaggitvā gajjitvā apphoṭesi.",
  "atk-s0513a4:733_6": "Baladevo taṃ pothetvā aṭṭhīni sañcuṇṇetvā “amallomhi,",
  "atk-s0513a4:733_7": "amallomhī”ti vadantameva “nāhaṃ tava mallabhāvaṃ vā amallabhāvaṃ vā jānāmī”ti hatthe gahetvā bhūmiyaṃ",
  "atk-s0513a4:733_8": "pothetvā jīvitakkhayaṃ pāpetvā bahi akkhavāṭe khipi.",
  "atk-s0513a4:733_9": "Muṭṭhiko maranto “yakkho hutvā taṃ khādituṃ labhissāmī”ti patthanaṃ paṭṭhapesi.",
  "atk-s0513a4:733_10": "So kālamattikaaṭaviyaṃ nāma yakkho hutvā nibbatti.",
  "atk-s0513a4:733_11": "Rājā “gaṇhatha dasa bhātike ceṭake”ti uṭṭhahi.",
  "atk-s0513a4:733_12": "Tasmiṃ khaṇe vāsudevo cakkaṃ khipi.",
  "atk-s0513a4:733_13": "Taṃ dvinnampi bhātikānaṃ sīsāni pātesi.",
  "atk-s0513a4:733_14": "Mahājano bhītatasito “avassayā no hothā”ti tesaṃ pādesu patitvā nipajji.",
  "atk-s0513a4:733_15": "Te dvepi mātule māretvā asitañjananagare rajjaṃ gahetvā mātāpitaro tattha katvā “sakalajambudīpe rajjaṃ",
  "atk-s0513a4:733_16": "gaṇhissāmā”ti nikkhamitvā anupubbena kālayonakarañño nivāsaṃ ayujjhanagaraṃ gantvā taṃ parikkhipitvā",
  "atk-s0513a4:733_17": "ṭhitaṃ parikhārukkhagahanaṃ viddhaṃsetvā pākāraṃ bhinditvā rājānaṃ gahetvā taṃ rajjaṃ attano hatthagataṃ",
  "atk-s0513a4:733_18": "katvā dvāravatiṃ pāpuṇiṃsu.",
  "atk-s0513a4:733_19": "Tassa pana nagarassa ekato samuddo ekato pabbato,",
  "atk-s0513a4:733_20": "amanussapariggahitaṃ kira taṃ ahosi.",
  "atk-s0513a4:734_0": "Tassa ārakkhaṃ gahetvā ṭhitayakkho paccāmitte disvā gadrabhavesena gadrabharavaṃ ravati.",
  "atk-s0513a4:734_1": "Tasmiṃ khaṇe yakkhānubhāvena sakalanagaraṃ uppatitvā mahāsamudde ekasmiṃ dīpake tiṭṭhati.",
  "atk-s0513a4:734_2": "Paccāmittesu gatesu punāgantvā sakaṭṭhāneyeva patiṭṭhāti.",
  "atk-s0513a4:734_3": "Tadāpi so gadrabho tesaṃ dasannaṃ bhātikānaṃ āgamanaṃ ñatvā gadrabharavaṃ ravi.",
  "atk-s0513a4:734_4": "Nagaraṃ uppatitvā dīpake patiṭṭhāya tesu nagaraṃ adisvā nivattantesu punāgantvā sakaṭṭhāne patiṭṭhāsi.",
  "atk-s0513a4:734_5": "Te puna nivattiṃsu,",
  "atk-s0513a4:734_6": "punapi gadrabho tatheva akāsi.",
  "atk-s0513a4:734_7": "Te dvāravatinagare rajjaṃ gaṇhituṃ asakkontā kaṇhadīpāyanassa isino santikaṃ gantvā vanditvā “bhante,",
  "atk-s0513a4:734_8": "mayaṃ dvāravatiyaṃ rajjaṃ gahetuṃ na sakkoma,",
  "atk-s0513a4:734_9": "ekaṃ no upāyaṃ karothā”ti pucchitvā “parikhāpiṭṭhe asukasmiṃ nāma ṭhāne eko gadrabho carati.",
  "atk-s0513a4:734_10": "So hi amitte disvā viravati,",
  "atk-s0513a4:734_11": "tasmiṃ khaṇe nagaraṃ uppatitvā gacchati,",
  "atk-s0513a4:734_12": "tumhe tassa pāde gaṇhatha,",
  "atk-s0513a4:734_13": "ayaṃ vo nipphajjanūpāyo”ti vutte tāpasaṃ vanditvā gantvā gadrabhassa pādesu gahetvā nipatitvā “sāmi,",
  "atk-s0513a4:734_14": "ṭhapetvā tumhe añño amhākaṃ avassayo natthi,",
  "atk-s0513a4:734_15": "amhākaṃ nagaraṃ gaṇhanakāle mā ravitthā”ti yāciṃsu.",
  "atk-s0513a4:734_16": "Gadrabho “na sakkā na viravituṃ,",
  "atk-s0513a4:734_17": "tumhe pana paṭhamataraṃ āgantvā cattāro janā mahantāni ayanaṅgalāni gahetvā catūsu nagaradvāresu mahante",
  "atk-s0513a4:734_18": "ayakhāṇuke bhūmiyaṃ ākoṭetvā nagarassa uppatanakāle naṅgalāni gahetvā naṅgalabaddhaṃ ayasaṅkhalikaṃ ayakhāṇuke",
  "atk-s0513a4:734_19": "bandheyyātha,",
  "atk-s0513a4:734_20": "nagaraṃ uppatituṃ na sakkhissatī”ti āha.",
  "atk-s0513a4:735_0": "Te “sādhū”ti vatvā tasmiṃ aviravanteyeva naṅgalāni ādāya catūsu nagaradvāresu khāṇuke bhūmiyaṃ ākoṭetvā aṭṭhaṃsu.",
  "atk-s0513a4:735_1": "Tasmiṃ khaṇe gadrabho viravi,",
  "atk-s0513a4:735_2": "nagaraṃ uppatitumārabhi.",
  "atk-s0513a4:735_3": "Catūsu dvāresu ṭhitā catūhi ayanaṅgalehi gahetvā naṅgalabaddhā ayasaṅkhalikā khāṇukesu bandhiṃsu,",
  "atk-s0513a4:735_4": "nagaraṃ uppatituṃ nāsakkhi.",
  "atk-s0513a4:735_5": "Dasa bhātikā tato nagaraṃ pavisitvā rājānaṃ māretvā rajjaṃ gaṇhiṃsu.",
  "atk-s0513a4:735_6": "Evaṃ te sakalajambudīpe tesaṭṭhiyā nagarasahassesu sabbarājāno cakkena jīvitakkhayaṃ pāpetvā dvāravatiyaṃ",
  "atk-s0513a4:735_7": "vasamānā rajjaṃ dasa koṭṭhāse katvā vibhajiṃsu,",
  "atk-s0513a4:735_8": "bhaginiṃ pana añjanadeviṃ na sariṃsu.",
  "atk-s0513a4:735_9": "Tato puna “ekādasa koṭṭhāse karomā”ti vutte aṅkuro “mama koṭṭhāsaṃ tassā detha,",
  "atk-s0513a4:735_10": "ahaṃ vohāraṃ katvā jīvissāmi,",
  "atk-s0513a4:735_11": "kevalaṃ tumhe attano janapade mayhaṃ suṅkaṃ vissajjethā”ti āha.",
  "atk-s0513a4:735_12": "Te “sādhū”ti sampaṭicchitvā tassa koṭṭhāsaṃ bhaginiyā datvā saddhiṃ tāya nava rājāno dvāravatiyaṃ vasiṃsu.",
  "atk-s0513a4:735_13": "Aṅkuro pana vaṇijjamakāsi.",
  "atk-s0513a4:735_14": "Evaṃ tesu aparāparaṃ puttadhītāhi vaḍḍhamānesu addhāne gate mātāpitaro kālamakaṃsu.",
  "atk-s0513a4:736_0": "Tadā kira manussānaṃ vīsativassasahassāyukakālo ahosi.",
  "atk-s0513a4:736_1": "Tadā vāsudevamahārājassa eko putto kālamakāsi.",
  "atk-s0513a4:736_2": "Rājā sokapareto sabbakiccāni pahāya mañcassa aṭaniṃ pariggahetvā vilapanto nipajji.",
  "atk-s0513a4:736_3": "Tasmiṃ kāle ghaṭapaṇḍito cintesi “ṭhapetvā maṃ añño koci mama bhātu sokaṃ harituṃ samattho nāma natthi,",
  "atk-s0513a4:736_4": "upāyenassa sokaṃ harissāmī”ti.",
  "atk-s0513a4:736_5": "So ummattakavesaṃ gahetvā “sasaṃ me detha,",
  "atk-s0513a4:736_6": "sasaṃ me dethā”ti ākāsaṃ ullokento sakalanagaraṃ vicari.",
  "atk-s0513a4:736_7": "“Ghaṭapaṇḍito ummattako jāto”ti sakalanagaraṃ saṅkhubhi.",
  "atk-s0513a4:736_8": "Tasmiṃ kāle rohiṇeyyo nāma amacco vāsudevarañño santikaṃ gantvā tena saddhiṃ kathaṃ samuṭṭhāpento paṭhamaṃ gāthamāha –",
  "atk-s0513a4:737_0": "165.",
  "atk-s0513a4:738_0": "“Uṭṭhehi kaṇha kiṃ sesi, ko attho supanena te;",
  "atk-s0513a4:739_0": "Yopi tuyhaṃ sako bhātā, hadayaṃ cakkhu ca dakkhiṇaṃ;",
  "atk-s0513a4:740_0": "Tassa vātā balīyanti, ghaṭo jappati kesavā”ti.",
  "atk-s0513a4:741_0": "Tattha kaṇhāti gottenālapati,",
  "atk-s0513a4:741_1": "kaṇhāyanagotto kiresa.",
  "atk-s0513a4:741_2": "Ko atthoti katarā nāma vaḍḍhi.",
  "atk-s0513a4:741_3": "Hadayaṃ cakkhu ca dakkhiṇanti hadayena ceva dakkhiṇacakkhunā ca samānoti attho.",
  "atk-s0513a4:741_4": "Tassa vātā balīyantīti tassa hadayaṃ apasmāravātā avattharantīti attho.",
  "atk-s0513a4:741_5": "Jappatīti “sasaṃ me dethā”ti vippalapati.",
  "atk-s0513a4:741_6": "Kesavāti so kira kesasobhanatāya “kesavā”ti paññāyittha,",
  "atk-s0513a4:741_7": "tena taṃ nāmenālapati.",
  "atk-s0513a4:742_0": "Evaṃ amaccena vutte tassa ummattakabhāvaṃ ñatvā satthā abhisambuddho hutvā dutiyaṃ gāthamāha –",
  "atk-s0513a4:743_0": "166.",
  "atk-s0513a4:744_0": "“Tassa taṃ vacanaṃ sutvā, rohiṇeyyassa kesavo;",
  "atk-s0513a4:745_0": "Taramānarūpo vuṭṭhāsi, bhātusokena aṭṭito”ti.",
  "atk-s0513a4:746_0": "Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu daḷhaṃ gahetvā tena saddhiṃ sallapanto tatiyaṃ gāthamāha –",
  "atk-s0513a4:747_0": "167.",
  "atk-s0513a4:748_0": "“Kiṃ nu ummattarūpova, kevalaṃ dvārakaṃ imaṃ;",
  "atk-s0513a4:749_0": "Saso sasoti lapasi, ko nu te sasamāharī”ti.",
  "atk-s0513a4:750_0": "Tattha kevalaṃ dvārakaṃ imanti kasmā ummattako viya hutvā sakalaṃ imaṃ dvāravatinagaraṃ vicaranto “saso saso”ti lapasi.",
  "atk-s0513a4:750_1": "Ko tava sasaṃ hari,",
  "atk-s0513a4:750_2": "kena te saso gahitoti pucchati.",
  "atk-s0513a4:751_0": "So raññā evaṃ vuttepi punappunaṃ tadeva vacanaṃ vadati. Rājā puna dve gāthā abhāsi –",
  "atk-s0513a4:752_0": "168.",
  "atk-s0513a4:753_0": "“Sovaṇṇamayaṃ maṇīmayaṃ, lohamayaṃ atha rūpiyāmayaṃ;",
  "atk-s0513a4:754_0": "Saṅkhasilāpavāḷamayaṃ, kārayissāmi te sasaṃ.",
  "atk-s0513a4:755_0": "169.",
  "atk-s0513a4:756_0": "“Santi aññepi sasakā, araññe vanagocarā;",
  "atk-s0513a4:757_0": "Tepi te ānayissāmi, kīdisaṃ sasamicchasī”ti.",
  "atk-s0513a4:758_0": "Tatrāyaṃ saṅkhepattho –",
  "atk-s0513a4:758_1": "tesu suvaṇṇamayādīsu yaṃ icchasi, taṃ vada,",
  "atk-s0513a4:758_2": "ahaṃ te kāretvā dassāmi,",
  "atk-s0513a4:758_3": "athāpi te na rocesi,",
  "atk-s0513a4:758_4": "aññepi araññe vanagocarā sasakā atthi,",
  "atk-s0513a4:758_5": "tepi te ānayissāmi,",
  "atk-s0513a4:758_6": "vada bhadramukha,",
  "atk-s0513a4:758_7": "kīdisaṃ sasamicchasīti.",
  "atk-s0513a4:759_0": "Rañño kathaṃ sutvā ghaṭapaṇḍito chaṭṭhaṃ gāthamāha –",
  "atk-s0513a4:760_0": "170.",
  "atk-s0513a4:761_0": "“Na cāhamete icchāmi, ye sasā pathavissitā;",
  "atk-s0513a4:762_0": "Candato sasamicchāmi, taṃ me ohara kesavā”ti.",
  "atk-s0513a4:763_0": "Tattha oharāti otārehi.",
  "atk-s0513a4:764_0": "Rājā tassa kathaṃ sutvā “nissaṃsayaṃ me bhātā ummattakova jāto”ti domanassappatto sattamaṃ gāthamāha –",
  "atk-s0513a4:765_0": "171.",
  "atk-s0513a4:766_0": "“So nūna madhuraṃ ñāti, jīvitaṃ vijahissasi;",
  "atk-s0513a4:767_0": "Apatthiyaṃ yo patthayasi, candato sasamicchasī”ti.",
  "atk-s0513a4:768_0": "Tattha ñātīti kaniṭṭhaṃ ālapanto āha.",
  "atk-s0513a4:768_1": "Idaṃ vuttaṃ hoti – “tāta,",
  "atk-s0513a4:768_2": "mayhaṃ piyañāti so tvaṃ nūna atimadhuraṃ attano jīvitaṃ vijahissasi,",
  "atk-s0513a4:768_3": "yo apatthetabbaṃ patthayasī”ti.",
  "atk-s0513a4:769_0": "Ghaṭapaṇḍito rañño vacanaṃ sutvā niccalo ṭhatvā “bhātika,",
  "atk-s0513a4:769_1": "tvaṃ candato sasakaṃ patthentassa taṃ alabhitvā jīvitakkhayabhāvaṃ jānanto kiṃ kāraṇā mataputtaṃ anusocasī”ti vatvā aṭṭhamaṃ gāthamāha –",
  "atk-s0513a4:770_0": "172.",
  "atk-s0513a4:771_0": "“Evaṃ ce kaṇha jānāsi, yadaññamanusāsasi;",
  "atk-s0513a4:772_0": "Kasmā pure mataṃ puttaṃ, ajjāpi manusocasī”ti.",
  "atk-s0513a4:773_0": "Tattha evanti idaṃ alabbhaneyyaṭṭhānaṃ nāma na patthetabbanti yadi evaṃ jānāsi.",
  "atk-s0513a4:773_1": "Yadaññamanusāsasīti evaṃ jānantova yadi aññaṃ anusāsasīti attho.",
  "atk-s0513a4:773_2": "Pureti atha kasmā ito catumāsamatthake mataputtaṃ ajjāpi anusocasīti vadati.",
  "atk-s0513a4:774_0": "Evaṃ so antaravīthiyaṃ ṭhitakova “bhātika,",
  "atk-s0513a4:774_1": "ahaṃ tāva paññāyamānaṃ patthemi,",
  "atk-s0513a4:774_2": "tvaṃ pana apaññāyamānassa socasī”ti vatvā tassa dhammaṃ desento puna dve gāthā abhāsi –",
  "atk-s0513a4:775_0": "173.",
  "atk-s0513a4:776_0": "“Yaṃ na labbhā manussena, amanussena vā puna;",
  "atk-s0513a4:777_0": "Jāto me mā marī putto, kuto labbhā alabbhiyaṃ.",
  "atk-s0513a4:778_0": "174.",
  "atk-s0513a4:779_0": "“Na mantā mūlabhesajjā, osadhehi dhanena vā;",
  "atk-s0513a4:780_0": "Sakkā ānayituṃ kaṇha, yaṃ petamanusocasī”ti.",
  "atk-s0513a4:781_0": "Tattha yanti bhātika yaṃ evaṃ jāto me putto mā marīti manussena vā devena vā puna na labbhā na sakkā laddhuṃ,",
  "atk-s0513a4:781_1": "taṃ tvaṃ patthesi,",
  "atk-s0513a4:781_2": "tadetaṃ kuto labbhā kena kāraṇena sakkā laddhuṃ,",
  "atk-s0513a4:781_3": "na sakkāti dīpeti. Kasmā?",
  "atk-s0513a4:781_4": "Yasmā alabbhiyaṃ,",
  "atk-s0513a4:781_5": "alabbhaneyyaṭṭhānañhi nāmetanti attho.",
  "atk-s0513a4:781_6": "Mantāti mantapayogena.",
  "atk-s0513a4:781_7": "Mūlabhesajjāti mūlabhesajjena.",
  "atk-s0513a4:781_8": "Osadhehīti nānāvidhosadhehi.",
  "atk-s0513a4:781_9": "Dhanena vāti koṭisatasaṅkhyenapi dhanena vā.",
  "atk-s0513a4:781_10": "Idaṃ vuttaṃ hoti –",
  "atk-s0513a4:781_11": "“yaṃ tvaṃ petamanusocasi,",
  "atk-s0513a4:781_12": "taṃ etehi mantapayogādīhi ānetuṃ na sakkā”ti.",
  "atk-s0513a4:782_0": "Rājā taṃ sutvā “yuttaṃ, tāta,",
  "atk-s0513a4:782_1": "sallakkhitaṃ me,",
  "atk-s0513a4:782_2": "mama sokaharaṇatthāya tayā idaṃ kata”nti ghaṭapaṇḍitaṃ vaṇṇento catasso gāthā abhāsi –",
  "atk-s0513a4:783_0": "175.",
  "atk-s0513a4:784_0": "“Yassa etādisā assu, amaccā purisapaṇḍitā;",
  "atk-s0513a4:785_0": "Yathā nijjhāpaye ajja, ghaṭo purisapaṇḍito.",
  "atk-s0513a4:786_0": "176.",
  "atk-s0513a4:787_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0513a4:788_0": "Vārinā viya osiñcaṃ, sabbaṃ nibbāpaye daraṃ.",
  "atk-s0513a4:789_0": "177.",
  "atk-s0513a4:790_0": "“Abbahī vata me sallaṃ, yamāsi hadayassitaṃ;",
  "atk-s0513a4:791_0": "Yo me sokaparetassa, puttasokaṃ apānudi.",
  "atk-s0513a4:792_0": "178.",
  "atk-s0513a4:793_0": "“Sohaṃ abbūḷhasallosmi, vītasoko anāvilo;",
  "atk-s0513a4:794_0": "Na socāmi na rodāmi, tava sutvāna māṇavā”ti.",
  "atk-s0513a4:795_0": "Tattha paṭhamagāthāya saṅkhepattho –",
  "atk-s0513a4:795_1": "yathā yena kāraṇena ajja maṃ puttasokaparetaṃ ghaṭo purisapaṇḍito sokaharaṇatthāya nijjhāpaye nijjhāpesi bodhesi.",
  "atk-s0513a4:795_2": "Yassa aññassapi etādisā purisapaṇḍitā amaccā assu,",
  "atk-s0513a4:795_3": "tassa kuto sokoti.",
  "atk-s0513a4:795_4": "Sesagāthā vuttatthāyeva.",
  "atk-s0513a4:796_0": "Avasāne –",
  "atk-s0513a4:797_0": "179.",
  "atk-s0513a4:798_0": "“Evaṃ karonti sappaññā, ye honti anukampakā;",
  "atk-s0513a4:799_0": "Nivattayanti sokamhā, ghaṭo jeṭṭhaṃva bhātara”nti. –",
  "atk-s0513a4:800_0": "Ayaṃ abhisambuddhagāthā uttānatthāyeva.",
  "atk-s0513a4:801_0": "Evaṃ ghaṭakumārena vītasoke kate vāsudeve rajjaṃ anusāsante dīghassa addhuno accayena dasabhātikaputtā",
  "atk-s0513a4:801_1": "kumārā cintayiṃsu “kaṇhadīpāyanaṃ ‘dibbacakkhuko’ti vadanti,",
  "atk-s0513a4:801_2": "vīmaṃsissāma tāva na”nti.",
  "atk-s0513a4:801_3": "Te ekaṃ daharakumāraṃ alaṅkaritvā gabbhiniākārena dassetvā udare masūrakaṃ bandhitvā tassa santikaṃ netvā “bhante,",
  "atk-s0513a4:801_4": "ayaṃ kumārikā kiṃ vijāyissatī”ti pucchiṃsu.",
  "atk-s0513a4:801_5": "Tāpaso “dasabhātikarājūnaṃ vināsakālo patto,",
  "atk-s0513a4:801_6": "mayhaṃ nu kho āyusaṅkhāro kīdiso hotī”ti olokento “ajjeva maraṇaṃ bhavissatī”ti ñatvā “kumārā iminā tumhākaṃ ko attho”ti vatvā “kathetheva no,",
  "atk-s0513a4:801_7": "bhante”ti nibaddho “ayaṃ ito sattame divase khadiraghaṭikaṃ vijāyissati,",
  "atk-s0513a4:801_8": "tāya vāsudevakulaṃ nassissati,",
  "atk-s0513a4:801_9": "apica kho pana tumhe taṃ khadiraghaṭikaṃ gahetvā jhāpetvā chārikaṃ nadiyaṃ pakkhipeyyāthā”ti āha.",
  "atk-s0513a4:801_10": "Atha naṃ te “kūṭajaṭila,",
  "atk-s0513a4:801_11": "puriso vijāyanako nāma natthī”ti vatvā tantarajjukaṃ nāma kammakaraṇaṃ katvā tattheva jīvitakkhayaṃ pāpayiṃsu.",
  "atk-s0513a4:801_12": "Rājāno kumāre pakkosāpetvā “kiṃ kāraṇā tāpasaṃ mārayitthā”ti pucchitvā sabbaṃ sutvā bhītā tassa ārakkhaṃ",
  "atk-s0513a4:801_13": "datvā sattame divase tassa kucchito nikkhantaṃ khadiraghaṭikaṃ jhāpetvā chārikaṃ nadiyaṃ khipiṃsu.",
  "atk-s0513a4:801_14": "Sā nadiyā vuyhamānā mukhadvāre ekapasse laggi,",
  "atk-s0513a4:801_15": "tato erakaṃ nibbatti.",
  "atk-s0513a4:802_0": "Athekadivasaṃ te rājāno “samuddakīḷaṃ kīḷissāmā”ti mukhadvāraṃ gantvā mahāmaṇḍapaṃ kārāpetvā alaṅkatamaṇḍape",
  "atk-s0513a4:802_1": "khādantā pivantā kīḷāvaseneva pavattahatthapādaparāmāsā dvidhā bhijjitvā mahākalahaṃ kariṃsu.",
  "atk-s0513a4:802_2": "Atheko aññaṃ muggaraṃ alabhanto erakavanato ekaṃ erakapattaṃ gaṇhi.",
  "atk-s0513a4:802_3": "Taṃ gahitamattameva khadiramusalaṃ ahosi.",
  "atk-s0513a4:802_4": "So tena mahājanaṃ pothesi.",
  "atk-s0513a4:802_5": "Athaññehi sabbehi gahitagahitaṃ khadiramusalameva ahosi.",
  "atk-s0513a4:802_6": "Te aññamaññaṃ paharitvā mahāvināsaṃ pāpuṇiṃsu.",
  "atk-s0513a4:802_7": "Tesu mahāvināsaṃ vinassantesu vāsudevo ca baladevo ca bhaginī añjanadevī ca purohito cāti cattāro janā rathaṃ abhiruhitvā palāyiṃsu,",
  "atk-s0513a4:802_8": "sesā sabbepi vinaṭṭhā.",
  "atk-s0513a4:802_9": "Tepi cattāro rathena palāyantā kāḷamattikaaṭaviṃ pāpuṇiṃsu.",
  "atk-s0513a4:802_10": "So hi muṭṭhikamallo patthanaṃ katvā yakkho hutvā tattha nibbatto baladevassa āgatabhāvaṃ ñatvā tattha",
  "atk-s0513a4:802_11": "gāmaṃ māpetvā mallavesaṃ gahetvā “ko yujjhitukāmo”ti vagganto gajjanto apphoṭento vicari.",
  "atk-s0513a4:802_12": "Baladevo taṃ disvāva “bhātika,",
  "atk-s0513a4:802_13": "ahaṃ iminā saddhiṃ yujjhissāmī”ti vatvā vāsudeve vārenteyeva rathā oruyha tassa santikaṃ gantvā vagganto gajjanto apphoṭesi.",
  "atk-s0513a4:802_14": "Atha naṃ so pasāritahattheyeva gahetvā mūlakandaṃ viya khādi.",
  "atk-s0513a4:802_15": "Vāsudevo tassa matabhāvaṃ ñatvā bhaginiñca purohitañca ādāya sabbarattiṃ gantvā sūriyodaye ekaṃ paccantagāmaṃ",
  "atk-s0513a4:802_16": "patvā “āhāraṃ pacitvā āharathā”ti bhaginiñca purohitañca gāmaṃ pahiṇitvā sayaṃ ekasmiṃ gacchantare paṭicchanno nipajji.",
  "atk-s0513a4:803_0": "Atha naṃ jarā nāma eko luddako gacchaṃ calantaṃ disvā “sūkaro ettha bhavissatī”ti saññāya sattiṃ khipitvā",
  "atk-s0513a4:803_1": "pāde vijjhitvā “ko maṃ vijjhī”ti vutte manussassa viddhabhāvaṃ ñatvā bhīto palāyituṃ ārabhi.",
  "atk-s0513a4:803_2": "Rājā satiṃ paccupaṭṭhapetvā uṭṭhāya “mātula, mā bhāyi,",
  "atk-s0513a4:803_3": "ehī”ti pakkositvā āgataṃ “kosi nāma tva”nti pucchitvā “ahaṃ sāmi,",
  "atk-s0513a4:803_4": "jarā nāmā”ti vutte “jarāya viddho marissatīti kira maṃ porāṇā byākariṃsu,",
  "atk-s0513a4:803_5": "nissaṃsayaṃ ajja mayā maritabba”nti ñatvā “mātula, mā bhāyi,",
  "atk-s0513a4:803_6": "ehi pahāraṃ me bandhā”ti tena pahāramukhaṃ bandhāpetvā taṃ uyyojesi.",
  "atk-s0513a4:803_7": "Balavavedanā pavattiṃsu,",
  "atk-s0513a4:803_8": "itarehi ābhataṃ āhāraṃ paribhuñjituṃ nāsakkhi.",
  "atk-s0513a4:803_9": "Atha te āmantetvā “ajja ahaṃ marissāmi,",
  "atk-s0513a4:803_10": "tumhe pana sukhumālā aññaṃ kammaṃ katvā jīvituṃ na sakkhissatha,",
  "atk-s0513a4:803_11": "imaṃ vijjaṃ sikkhathā”ti ekaṃ vijjaṃ sikkhāpetvā te uyyojetvā tattheva jīvitakkhayaṃ pāpuṇi.",
  "atk-s0513a4:803_12": "Evaṃ añjanadeviṃ ṭhapetvā sabbeva vināsaṃ pāpuṇiṃsūti.",
  "atk-s0513a4:804_0": "Satthā imaṃ dhammadesanaṃ āharitvā “upāsaka,",
  "atk-s0513a4:804_1": "evaṃ porāṇakapaṇḍitā paṇḍitānaṃ kathaṃ sutvā attano puttasokaṃ hariṃsu,",
  "atk-s0513a4:804_2": "mā cintayī”ti vatvā saccāni pakāsetvā jātakaṃ samodhānesi,",
  "atk-s0513a4:804_3": "saccapariyosāne upāsako sotāpattiphale patiṭṭhahi.",
  "atk-s0513a4:804_4": "Tadā rohiṇeyyo ānando ahosi,",
  "atk-s0513a4:804_5": "vāsudevo sāriputto,",
  "atk-s0513a4:804_6": "avasesā buddhaparisā,",
  "atk-s0513a4:804_7": "ghaṭapaṇḍito pana ahameva ahosinti.",
  "atk-s0513a4:805_0": "Ghaṭapaṇḍitajātakavaṇṇanā soḷasamā.",
  "atk-s0513a4:806_0": "Iti soḷasajātakapaṭimaṇḍitassa",
  "atk-s0513a4:807_0": "Dasakanipātajātakassa atthavaṇṇanā niṭṭhitā.",
  "atk-s0513a4:808_0": "Jātakuddānaṃ –",
  "atk-s0513a4:809_0": "Catudvāro kaṇhuposo, saṅkha bodhi dīpāyano;",
  "atk-s0513a4:810_0": "Nigrodha takkala dhamma-pālo kukkuṭa kuṇḍalī;",
  "atk-s0513a4:811_0": "Bilāra cakka bhūri ca, maṅgala ghaṭa soḷasa.",
  "atk-s0513a4:812_0": "Dasakanipātavaṇṇanā niṭṭhitā.",
  "atk-s0513a4:813_0": "11. Ekādasakanipāto",
  "atk-s0513a4:815_0": "[455] 1. Mātuposakajātakavaṇṇanā",
  "atk-s0513a4:816_0": "Tassa nāgassa vippavāsenāti idaṃ satthā jetavane viharanto mātuposakabhikkhuṃ ārabbha kathesi.",
  "atk-s0513a4:816_1": "Paccuppannavatthu sāmajātakavatthusadisameva.",
  "atk-s0513a4:816_2": "Satthā pana bhikkhū āmantetvā “mā bhikkhave,",
  "atk-s0513a4:816_3": "etaṃ bhikkhuṃ ujjhāyittha,",
  "atk-s0513a4:816_4": "porāṇakapaṇḍitā tiracchānayoniyaṃ nibbattāpi mātarā viyuttā sattāhaṃ nirāhāratāya sussamānā rājārahaṃ",
  "atk-s0513a4:816_5": "bhojanaṃ labhitvāpi ‘mātarā vinā na bhuñjissāmā’ti mātaraṃ disvāva gocaraṃ gaṇhiṃsū”ti vatvā tehi yācito",
  "atk-s0513a4:816_6": "atītamāhari.",
  "atk-s0513a4:817_0": "Atīte bārāṇasiyaṃ brahmadatte rajjaṃ kārente bodhisatto himavantapadese hatthiyoniyaṃ nibbattitvā sabbaseto",
  "atk-s0513a4:817_1": "ahosi abhirūpo dassanīyo pāsādiko lakkhaṇasampanno asītihatthisahassaparivāro.",
  "atk-s0513a4:817_2": "So jarājiṇṇaṃ mātaraṃ posesi,",
  "atk-s0513a4:817_3": "mātā panassa andhā.",
  "atk-s0513a4:817_4": "So madhuramadhurāni phalāphalāni hatthīnaṃ datvā mātu santikaṃ pesesi.",
  "atk-s0513a4:817_5": "Hatthī tassā adatvā attanāva khādanti.",
  "atk-s0513a4:817_6": "So pariggaṇhanto taṃ pavattiṃ ñatvā “yūthaṃ chaḍḍetvā mātarameva posessāmī”ti rattibhāge aññesaṃ hatthīnaṃ",
  "atk-s0513a4:817_7": "ajānantānaṃ mātaraṃ gahetvā caṇḍoraṇapabbatapādaṃ gantvā ekaṃ naḷiniṃ upanissāya ṭhitāya pabbataguhāyaṃ",
  "atk-s0513a4:817_8": "mātaraṃ ṭhapetvā posesi.",
  "atk-s0513a4:817_9": "Atheko bārāṇasivāsī vanacarako maggamūḷho disaṃ vavatthapetuṃ asakkonto mahantena saddena paridevi.",
  "atk-s0513a4:817_10": "Bodhisatto tassa saddaṃ sutvā “ayaṃ puriso anātho,",
  "atk-s0513a4:817_11": "na kho pana metaṃ patirūpaṃ,",
  "atk-s0513a4:817_12": "yaṃ esa mayi ṭhite idha vinasseyyā”ti tassa santikaṃ gantvā taṃ bhayena palāyantaṃ disvā “ambho purisa,",
  "atk-s0513a4:817_13": "natthi te maṃ nissāya bhayaṃ,",
  "atk-s0513a4:817_14": "mā palāyi,",
  "atk-s0513a4:817_15": "kasmā tvaṃ paridevanto vicarasī”ti pucchitvā “sāmi,",
  "atk-s0513a4:817_16": "ahaṃ maggamūḷho,",
  "atk-s0513a4:817_17": "ajja me sattamo divaso”ti vutte “bho purisa, mā bhāyi,",
  "atk-s0513a4:817_18": "ahaṃ taṃ manussapathe ṭhapessāmī”ti taṃ attano piṭṭhiyaṃ nisīdāpetvā araññā nīharitvā nivatti.",
  "atk-s0513a4:817_19": "Sopi pāpo “nagaraṃ gantvā rañño ārocessāmī”ti rukkhasaññaṃ pabbatasaññaṃ karontova nikkhamitvā bārāṇasiṃ agamāsi.",
  "atk-s0513a4:818_0": "Tasmiṃ kāle rañño maṅgalahatthī kālamakāsi.",
  "atk-s0513a4:818_1": "Rājā “sace kenaci katthaci opavayhaṃ kātuṃ yuttarūpo hatthī diṭṭho atthi,",
  "atk-s0513a4:818_2": "so ācikkhatū”ti bheriṃ carāpesi.",
  "atk-s0513a4:818_3": "So puriso rājānaṃ upasaṅkamitvā “mayā, deva,",
  "atk-s0513a4:818_4": "tumhākaṃ opavayho bhavituṃ yuttarūpo sabbaseto sīlavā hatthirājā diṭṭho,",
  "atk-s0513a4:818_5": "ahaṃ maggaṃ dassessāmi,",
  "atk-s0513a4:818_6": "mayā saddhiṃ hatthācariye pesetvā taṃ gaṇhāpethā”ti āha.",
  "atk-s0513a4:818_7": "Rājā “sādhū”ti “imaṃ maggadesakaṃ katvā araññaṃ gantvā iminā vuttaṃ hatthināgaṃ ānethā”ti tena saddhiṃ mahantena parivārena hatthācariyaṃ pesesi.",
  "atk-s0513a4:818_8": "So tena saddhiṃ gantvā bodhisattaṃ naḷiniṃ pavisitvā gocaraṃ gaṇhantaṃ passi.",
  "atk-s0513a4:818_9": "Bodhisattopi hatthācariyaṃ disvā “idaṃ bhayaṃ na aññato uppannaṃ,",
  "atk-s0513a4:818_10": "tassa purisassa santikā uppannaṃ bhavissati,",
  "atk-s0513a4:818_11": "ahaṃ kho pana mahābalo hatthisahassampi viddhaṃsetuṃ samattho homi,",
  "atk-s0513a4:818_12": "kujjhitvā saraṭṭhakaṃ senāvāhanaṃ nāsetuṃ,",
  "atk-s0513a4:818_13": "sace pana kujjhissāmi,",
  "atk-s0513a4:818_14": "sīlaṃ me bhijjissati,",
  "atk-s0513a4:818_15": "tasmā ajja sattīhi koṭṭiyamānopi na kujjhissāmī”ti adhiṭṭhāya sīsaṃ nāmetvā niccalova aṭṭhāsi.",
  "atk-s0513a4:818_16": "Hatthācariyo padumasaraṃ otaritvā tassa lakkhaṇasampattiṃ disvā “ehi puttā”ti rajatadāmasadisāya soṇḍāya gahetvā sattame divase bārāṇasiṃ pāpuṇi.",
  "atk-s0513a4:818_17": "Bodhisattamātā pana putte anāgacchante “putto me rājarājamahāmattādīhi nīto bhavissati,",
  "atk-s0513a4:818_18": "idāni tassa vippavāsena ayaṃ vanasaṇḍo vaḍḍhissatī”ti paridevamānā dve gāthā abhāsi –",
  "atk-s0513a4:819_0": "1.",
  "atk-s0513a4:820_0": "“Tassa nāgassa vippavāsena, virūḷho sallakī ca kuṭajā ca;",
  "atk-s0513a4:821_0": "Kuruvindakaravīrā bhisasāmā ca, nivāte pupphitā ca kaṇikārā.",
  "atk-s0513a4:822_0": "2.",
  "atk-s0513a4:823_0": "“Kocideva suvaṇṇakāyurā, nāgarājaṃ bharanti piṇḍena;",
  "atk-s0513a4:824_0": "Yattha rājā rājakumāro vā, kavacamabhihessati achambhito”ti.",
  "atk-s0513a4:825_0": "Tattha virūḷhāti vaḍḍhitā nāma,",
  "atk-s0513a4:825_1": "natthettha saṃsayoti asaṃsayavasenevamāha.",
  "atk-s0513a4:825_2": "Sallakī ca kuṭajā cāti indasālarukkhā ca kuṭajarukkhā ca.",
  "atk-s0513a4:825_3": "Kuruvindakaravīrā bhisasāmā cāti kuruvindarukkhā ca karavīranāmakāni mahātiṇāni ca bhisāni ca sāmākāni cāti attho.",
  "atk-s0513a4:825_4": "Ete ca sabbe idāni vaḍḍhissantīti paridevati.",
  "atk-s0513a4:825_5": "Nivāteti pabbatapāde.",
  "atk-s0513a4:825_6": "Pupphitāti mama puttena sākhaṃ bhañjitvā akhādiyamānā kaṇikārāpi pupphitā bhavissantīti vuttaṃ hoti.",
  "atk-s0513a4:825_7": "Kocidevāti katthacideva gāme vā nagare vā.",
  "atk-s0513a4:825_8": "Suvaṇṇakāyurāti suvaṇṇābharaṇā rājarājamahāmattā.",
  "atk-s0513a4:825_9": "Bharanti piṇḍenāti ajja mātuposakaṃ nāgarājaṃ rājārahassa bhojanassa suvaḍḍhitena piṇḍena posenti.",
  "atk-s0513a4:825_10": "Yatthāti yasmiṃ nāgarāje rājā nisīditvā.",
  "atk-s0513a4:825_11": "Kavacamabhihessatīti saṅgāmaṃ pavisitvā paccāmittānaṃ kavacaṃ abhihanissati bhindissati.",
  "atk-s0513a4:825_12": "Idaṃ vuttaṃ hoti –",
  "atk-s0513a4:825_13": "“yattha mama putte nisinno rājā vā rājakumāro vā achambhito hutvā sapattānaṃ kavacaṃ hanissati,",
  "atk-s0513a4:825_14": "taṃ me puttaṃ nāgarājānaṃ suvaṇṇābharaṇā ajja piṇḍena bharantī”ti.",
  "atk-s0513a4:826_0": "Hatthācariyopi antarāmaggeva rañño sāsanaṃ pesesi.",
  "atk-s0513a4:826_1": "Taṃ sutvā rājā nagaraṃ alaṅkārāpesi.",
  "atk-s0513a4:826_2": "Hatthācariyo bodhisattaṃ katagandhaparibhaṇḍaṃ alaṅkatapaṭiyattaṃ hatthisālaṃ netvā vicitrasāṇiyā parikkhipāpetvā rañño ārocāpesi.",
  "atk-s0513a4:826_3": "Rājā nānaggarasabhojanaṃ ādāya gantvā bodhisattassa dāpesi.",
  "atk-s0513a4:826_4": "So “mātaraṃ vinā gocaraṃ na gaṇhissāmī”ti piṇḍaṃ na gaṇhi.",
  "atk-s0513a4:826_5": "Atha naṃ yācanto rājā tatiyaṃ gāthamāha –",
  "atk-s0513a4:827_0": "3.",
  "atk-s0513a4:828_0": "“Gaṇhāhi nāga kabaḷaṃ, mā nāga kisako bhava;",
  "atk-s0513a4:829_0": "Bahūni rājakiccāni, tāni nāga karissasī”ti.",
  "atk-s0513a4:830_0": "Taṃ sutvā bodhisatto catutthaṃ gāthamāha –",
  "atk-s0513a4:831_0": "4.",
  "atk-s0513a4:832_0": "“Sā nūnasā kapaṇikā, andhā apariṇāyikā;",
  "atk-s0513a4:833_0": "Khāṇuṃ pādena ghaṭṭeti, giriṃ caṇḍoraṇaṃ patī”ti.",
  "atk-s0513a4:834_0": "Tattha sā nūnasāti mahārāja,",
  "atk-s0513a4:834_1": "nūna sā esā.",
  "atk-s0513a4:834_2": "Kapaṇikāti puttaviyogena kapaṇā.",
  "atk-s0513a4:834_3": "Khāṇunti tattha tattha patitaṃ rukkhakaliṅgaraṃ.",
  "atk-s0513a4:834_4": "Ghaṭṭetīti paridevamānā tattha tattha pādena pothentī nūna pādena hanati.",
  "atk-s0513a4:834_5": "Giriṃ caṇḍoraṇaṃ patīti caṇḍoraṇapabbatābhimukhī,",
  "atk-s0513a4:834_6": "pabbatapāde paripphandamānāti attho.",
  "atk-s0513a4:835_0": "Atha naṃ pucchanto rājā pañcamaṃ gāthamāha –",
  "atk-s0513a4:836_0": "5.",
  "atk-s0513a4:837_0": "“Kā nu te sā mahānāga, andhā apariṇāyikā;",
  "atk-s0513a4:838_0": "Khāṇuṃ pādena ghaṭṭeti, giriṃ caṇḍoraṇaṃ patī”ti.",
  "atk-s0513a4:840_0": "Bodhisatto chaṭṭhaṃ gāthamāha –",
  "atk-s0513a4:841_0": "6.",
  "atk-s0513a4:842_0": "“Mātā me sā mahārāja, andhā apariṇāyikā;",
  "atk-s0513a4:843_0": "Khāṇuṃ pādena ghaṭṭeti, giriṃ caṇḍoraṇaṃ patī”ti.",
  "atk-s0513a4:844_0": "Rājā chaṭṭhagāthāya tamatthaṃ sutvā muñcāpento sattamaṃ gāthamāha –",
  "atk-s0513a4:845_0": "7.",
  "atk-s0513a4:846_0": "“Muñcathetaṃ mahānāgaṃ, yoyaṃ bharati mātaraṃ;",
  "atk-s0513a4:847_0": "Sametu mātarā nāgo, saha sabbehi ñātibhī”ti.",
  "atk-s0513a4:848_0": "Tattha yoyaṃ bharatīti ayaṃ nāgo “ahaṃ, mahārāja,",
  "atk-s0513a4:848_1": "andhaṃ mātaraṃ posemi,",
  "atk-s0513a4:848_2": "mayā vinā mayhaṃ mātā jīvitakkhayaṃ pāpuṇissati,",
  "atk-s0513a4:848_3": "tāya vinā mayhaṃ issariyena attho natthi,",
  "atk-s0513a4:848_4": "ajja me mātu gocaraṃ alabhantiyā sattamo divaso”ti vadati,",
  "atk-s0513a4:848_5": "tasmā yo ayaṃ mātaraṃ bharati,",
  "atk-s0513a4:848_6": "etaṃ mahānāgaṃ khippaṃ muñcatha.",
  "atk-s0513a4:848_7": "Sabbehi ñātibhīti saddhiṃ esa mātarā sametu samāgacchatūti.",
  "atk-s0513a4:849_0": "Aṭṭhamanavamā abhisambuddhagāthā honti –",
  "atk-s0513a4:850_0": "8.",
  "atk-s0513a4:851_0": "“Mutto ca bandhanā nāgo, muttamādāya kuñjaro;",
  "atk-s0513a4:852_0": "Muhuttaṃ assāsayitvā, agamā yena pabbato.",
  "atk-s0513a4:853_0": "9.",
  "atk-s0513a4:854_0": "“Tato so naḷiniṃ gantvā, sītaṃ kuñjarasevitaṃ;",
  "atk-s0513a4:855_0": "Soṇḍāyūdakamāhatvā, mātaraṃ abhisiñcathā”ti.",
  "atk-s0513a4:856_0": "So kira nāgo bandhanā mutto thokaṃ vissamitvā rañño dasarājadhammagāthāya dhammaṃ desetvā “appamatto hohi,",
  "atk-s0513a4:856_1": "mahārājā”ti ovādaṃ datvā mahājanena gandhamālādīhi pūjiyamāno nagarā nikkhamitvā tadaheva taṃ padumasaraṃ",
  "atk-s0513a4:856_2": "patvā “mama mātaraṃ gocaraṃ gāhāpetvāva sayaṃ gaṇhissāmī”ti bahuṃ bhisamuḷālaṃ ādāya soṇḍapūraṃ udakaṃ",
  "atk-s0513a4:856_3": "gahetvā guhāleṇato nikkhamitvā guhādvāre nisinnāya mātuyā santikaṃ gantvā sattāhaṃ nirāhāratāya mātu",
  "atk-s0513a4:856_4": "sarīrassa phassapaṭilābhatthaṃ upari udakaṃ siñci,",
  "atk-s0513a4:856_5": "tamatthaṃ āvikaronto satthā dve gāthā abhāsi.",
  "atk-s0513a4:856_6": "Bodhisattassa mātāpi “devo vassatī”ti saññāya taṃ akkosantī dasamaṃ gāthamāha –",
  "atk-s0513a4:857_0": "10.",
  "atk-s0513a4:858_0": "“Koyaṃ anariyo devo, akālenapi vassati;",
  "atk-s0513a4:859_0": "Gato me atrajo putto, yo mayhaṃ paricārako”ti.",
  "atk-s0513a4:860_0": "Tattha atrajoti attato jāto.",
  "atk-s0513a4:861_0": "Atha naṃ samassāsento bodhisatto ekādasamaṃ gāthamāha –",
  "atk-s0513a4:862_0": "11.",
  "atk-s0513a4:863_0": "“Uṭṭhehi amma kiṃ sesi, āgato tyāhamatrajo;",
  "atk-s0513a4:864_0": "Muttomhi kāsirājena, vedehena yasassinā”ti.",
  "atk-s0513a4:865_0": "Tattha āgato tyāhanti āgato te ahaṃ.",
  "atk-s0513a4:865_1": "Vedehenāti ñāṇasampannena.",
  "atk-s0513a4:865_2": "Yasassināti mahāparivārena tena raññā maṅgalahatthibhāvāya gahitopi ahaṃ mutto,",
  "atk-s0513a4:865_3": "idāni tava santikaṃ āgato uṭṭhehi gocaraṃ gaṇhāhīti.",
  "atk-s0513a4:866_0": "Sā tuṭṭhamānasā rañño anumodanaṃ karontī osānagāthamāha –",
  "atk-s0513a4:867_0": "12.",
  "atk-s0513a4:868_0": "“Ciraṃ jīvatu so rājā, kāsīnaṃ raṭṭhavaḍḍhano;",
  "atk-s0513a4:869_0": "Yo me puttaṃ pamocesi, sadā vuddhāpacāyika”nti.",
  "atk-s0513a4:870_0": "Tadā rājā bodhisattassa guṇe pasīditvā naḷiniyā avidūre gāmaṃ māpetvā bodhisattassa ca mātu cassa nibaddhaṃ vattaṃ paṭṭhapesi.",
  "atk-s0513a4:870_1": "Aparabhāge bodhisatto mātari kālakatāya tassā sarīraparihāraṃ katvā kāraṇḍakaassamapadaṃ nāma gato.",
  "atk-s0513a4:870_2": "Tasmiṃ pana ṭhāne himavantato otaritvā pañcasatā isayo vasiṃsu,",
  "atk-s0513a4:870_3": "taṃ vattaṃ tesaṃ adāsi.",
  "atk-s0513a4:870_4": "Rājā bodhisattassa samānarūpaṃ silāpaṭimaṃ kāretvā mahāsakkāraṃ pavattesi.",
  "atk-s0513a4:870_5": "Sakalajambudīpavāsino anusaṃvaccharaṃ sannipatitvā hatthimahaṃ nāma kariṃsu.",
  "atk-s0513a4:871_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:871_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0513a4:871_2": "Tadā rājā ānando ahosi,",
  "atk-s0513a4:871_3": "pāpapuriso devadatto,",
  "atk-s0513a4:871_4": "hatthācariyo sāriputto,",
  "atk-s0513a4:871_5": "mātā hatthinī mahāmāyā,",
  "atk-s0513a4:871_6": "mātuposakanāgo pana ahameva ahosinti.",
  "atk-s0513a4:872_0": "Mātuposakajātakavaṇṇanā paṭhamā.",
  "atk-s0513a4:874_0": "[456] 2. Juṇhajātakavaṇṇanā",
  "atk-s0513a4:875_0": "Suṇohi mayhaṃ vacanaṃ janindāti idaṃ satthā jetavane viharanto ānandattherena laddhavare ārabbha kathesi.",
  "atk-s0513a4:875_1": "Paṭhamabodhiyañhi vīsati vassāni bhagavato anibaddhupaṭṭhākā ahesuṃ.",
  "atk-s0513a4:875_2": "Ekadā thero nāgasamālo,",
  "atk-s0513a4:875_3": "ekadā nāgito,",
  "atk-s0513a4:875_4": "ekadā upavāṇo,",
  "atk-s0513a4:875_5": "ekadā sunakkhatto,",
  "atk-s0513a4:875_6": "ekadā cundo,",
  "atk-s0513a4:875_7": "ekadā nando,",
  "atk-s0513a4:875_8": "ekadā sāgato,",
  "atk-s0513a4:875_9": "ekadā meghiyo bhagavantaṃ upaṭṭhahi.",
  "atk-s0513a4:875_10": "Athekadivasaṃ bhagavā bhikkhū āmantesi “bhikkhave,",
  "atk-s0513a4:875_11": "idānimhi mahallako,",
  "atk-s0513a4:875_12": "ekacce bhikkhū ‘iminā maggena gacchāmā’ti vutte aññena gacchanti,",
  "atk-s0513a4:875_13": "ekacce mayhaṃ pattacīvaraṃ bhūmiyaṃ nikkhipanti,",
  "atk-s0513a4:875_14": "nibaddhupaṭṭhākaṃ me ekaṃ bhikkhuṃ jānāthā”ti. “Bhante,",
  "atk-s0513a4:875_15": "ahaṃ upaṭṭhahissāmi,",
  "atk-s0513a4:875_16": "ahaṃ upaṭṭhahissāmī”ti sirasi añjaliṃ katvā uṭṭhite sāriputtattherādayo “tumhākaṃ patthanā matthakaṃ pattā,",
  "atk-s0513a4:875_17": "ala”nti paṭikkhipi.",
  "atk-s0513a4:875_18": "Tato bhikkhū ānandattheraṃ “tvaṃ āvuso,",
  "atk-s0513a4:875_19": "upaṭṭhākaṭṭhānaṃ yācāhī”ti āhaṃsu.",
  "atk-s0513a4:875_20": "Thero “sace me bhante,",
  "atk-s0513a4:875_21": "bhagavā attanā laddhacīvaraṃ na dassati,",
  "atk-s0513a4:875_22": "piṇḍapātaṃ na dassati,",
  "atk-s0513a4:875_23": "ekagandhakuṭiyaṃ vasituṃ na dassati,",
  "atk-s0513a4:875_24": "maṃ gahetvā nimantanaṃ na gamissati,",
  "atk-s0513a4:875_25": "sace pana bhagavā mayā gahitaṃ nimantanaṃ gamissati,",
  "atk-s0513a4:875_26": "sace ahaṃ tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇeyeva dassetuṃ labhissāmi,",
  "atk-s0513a4:875_27": "yadā me kaṅkhā uppajjati,",
  "atk-s0513a4:875_28": "tasmiṃ khaṇeyeva bhagavantaṃ upasaṅkamituṃ labhissāmi,",
  "atk-s0513a4:875_29": "sace yaṃ bhagavā mama parammukhā dhammaṃ katheti,",
  "atk-s0513a4:875_30": "taṃ āgantvā mayhaṃ kathessati,",
  "atk-s0513a4:875_31": "evāhaṃ bhagavantaṃ upaṭṭhahissāmī”ti ime cattāro paṭikkhepe catasso ca āyācanāti aṭṭha vare yāci,",
  "atk-s0513a4:875_32": "bhagavāpissa adāsi.",
  "atk-s0513a4:876_0": "So tato paṭṭhāya pañcavīsati vassāni nibaddhupaṭṭhāko ahosi.",
  "atk-s0513a4:876_1": "So pañcasu ṭhānesu etadagge ṭhapanaṃ patvā āgamasampadā,",
  "atk-s0513a4:876_2": "adhigamasampadā,",
  "atk-s0513a4:876_3": "pubbahetusampadā,",
  "atk-s0513a4:876_4": "attatthaparipucchāsampadā,",
  "atk-s0513a4:876_5": "titthavāsasampadā,",
  "atk-s0513a4:876_6": "yonisomanasikārasampadā,",
  "atk-s0513a4:876_7": "buddhūpanissayasampadāti imāhi sattahi sampadāhi samannāgato buddhassa santike aṭṭhavaradāyajjaṃ labhitvā",
  "atk-s0513a4:876_8": "buddhasāsane paññāto gaganamajjhe cando viya pākaṭo ahosi.",
  "atk-s0513a4:876_9": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:876_10": "tathāgato ānandattheraṃ varadānena santappesī”ti.",
  "atk-s0513a4:876_11": "Satthā āgantvā “kāya nuttha,",
  "atk-s0513a4:876_12": "bhikkhave,",
  "atk-s0513a4:876_13": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:876_14": "bhikkhave, idāneva,",
  "atk-s0513a4:876_15": "pubbepāhaṃ ānandaṃ varena santappesiṃ,",
  "atk-s0513a4:876_16": "pubbepāhaṃ yaṃ yaṃ esa yāci,",
  "atk-s0513a4:876_17": "taṃ taṃ adāsiṃyevā”ti vatvā atītaṃ āhari.",
  "atk-s0513a4:877_0": "Atīte bārāṇasiyaṃ brahmadatte rajjaṃ kārente bodhisatto tassa putto juṇhakumāro nāma hutvā takkasilāyaṃ",
  "atk-s0513a4:877_1": "sippaṃ uggahetvā ācariyassa anuyogaṃ datvā rattibhāge andhakāre ācariyassa gharā nikkhamitvā attano nivāsaṭṭhānaṃ",
  "atk-s0513a4:877_2": "vegena gacchanto aññataraṃ brāhmaṇaṃ bhikkhaṃ caritvā attano nivāsaṭṭhānaṃ gacchantaṃ apassanto bāhunā",
  "atk-s0513a4:877_3": "paharitvā tassa bhattapātiṃ bhindiṃ,",
  "atk-s0513a4:877_4": "brāhmaṇo patitvā viravi.",
  "atk-s0513a4:877_5": "Kumāro kāruññena nivattitvā taṃ hatthe gahetvā uṭṭhāpesi.",
  "atk-s0513a4:877_6": "Brāhmaṇo “tayā, tāta,",
  "atk-s0513a4:877_7": "mama bhikkhābhājanaṃ bhinnaṃ,",
  "atk-s0513a4:877_8": "bhattamūlaṃ me dehī”ti āha.",
  "atk-s0513a4:877_9": "Kumāro “brāhmaṇa,",
  "atk-s0513a4:877_10": "na dānāhaṃ tava bhattamūlaṃ dātuṃ sakkomi,",
  "atk-s0513a4:877_11": "ahaṃ kho pana kāsikarañño putto juṇhakumāro nāma,",
  "atk-s0513a4:877_12": "mayi rajje patiṭṭhite āgantvā maṃ dhanaṃ yāceyyāsī”ti vatvā niṭṭhitasippo ācariyaṃ vanditvā bārāṇasiṃ gantvā pitu sippaṃ dassesi.",
  "atk-s0513a4:877_13": "Pitā “jīvantena me putto diṭṭho,",
  "atk-s0513a4:877_14": "rājabhūtampi naṃ passissāmī”ti rajje abhisiñci.",
  "atk-s0513a4:877_15": "So juṇharājā nāma hutvā dhammena rajjaṃ kāresi.",
  "atk-s0513a4:877_16": "Brāhmaṇo taṃ pavattiṃ sutvā “idāni mama bhattamūlaṃ āharissāmī”ti bārāṇasiṃ gantvā rājānaṃ alaṅkatanagaraṃ",
  "atk-s0513a4:877_17": "padakkhiṇaṃ karontameva disvā ekasmiṃ unnatappadese ṭhito hatthaṃ pasāretvā jayāpesi.",
  "atk-s0513a4:877_18": "Atha naṃ rājā anoloketvāva atikkami.",
  "atk-s0513a4:877_19": "Brāhmaṇo tena adiṭṭhabhāvaṃ ñatvā kathaṃ samuṭṭhāpento paṭhamaṃ gāthamāha –",
  "atk-s0513a4:878_0": "13.",
  "atk-s0513a4:879_0": "“Suṇohi mayhaṃ vacanaṃ janinda, atthena juṇhamhi idhānupatto;",
  "atk-s0513a4:880_0": "Na brāhmaṇe addhike tiṭṭhamāne, gantabbamāhu dvipadinda seṭṭhā”ti.",
  "atk-s0513a4:881_0": "Tattha juṇhamhīti mahārāja,",
  "atk-s0513a4:881_1": "tayi juṇhamhi ahaṃ ekena atthena idhānuppatto,",
  "atk-s0513a4:881_2": "na nikkāraṇā idhāgatomhīti dīpeti.",
  "atk-s0513a4:881_3": "Addhiketi addhānaṃ āgate.",
  "atk-s0513a4:881_4": "Gantabbanti taṃ addhikaṃ addhānamāgataṃ yācamānaṃ brāhmaṇaṃ anoloketvāva gantabbanti paṇḍitā na āhu na kathentīti.",
  "atk-s0513a4:882_0": "Rājā tassa vacanaṃ sutvā hatthiṃ vajiraṅkusena niggahetvā dutiyaṃ gāthamāha –",
  "atk-s0513a4:883_0": "14.",
  "atk-s0513a4:884_0": "“Suṇomi tiṭṭhāmi vadehi brahme, yenāsi atthena idhānupatto;",
  "atk-s0513a4:885_0": "Kaṃ vā tvamatthaṃ mayi patthayāno, idhāgamo brahme tadiṅgha brūhī”ti.",
  "atk-s0513a4:886_0": "Tattha iṅghāti codanatthe nipāto.",
  "atk-s0513a4:887_0": "Tato paraṃ brāhmaṇassa ca rañño ca vacanapaṭivacanavasena sesagāthā kathitā –",
  "atk-s0513a4:888_0": "15.",
  "atk-s0513a4:889_0": "“Dadāhi me gāmavarāni pañca, dāsīsataṃ satta gavaṃsatāni;",
  "atk-s0513a4:890_0": "Parosahassañca suvaṇṇanikkhe, bhariyā ca me sādisī dve dadāhi.",
  "atk-s0513a4:891_0": "16.",
  "atk-s0513a4:892_0": "“Tapo nu te brāhmaṇa bhiṃsarūpo, mantā nu te brāhmaṇa cittarūpā;",
  "atk-s0513a4:893_0": "Yakkhā nu te assavā santi keci, atthaṃ vā me abhijānāsi kattaṃ.",
  "atk-s0513a4:894_0": "17.",
  "atk-s0513a4:895_0": "“Na me tapo atthi na cāpi mantā, yakkhāpi me assavā natthi keci;",
  "atk-s0513a4:896_0": "Atthampi te nābhijānāmi kattaṃ, pubbe ca kho saṅgatimattamāsi.",
  "atk-s0513a4:897_0": "18.",
  "atk-s0513a4:898_0": "“Paṭhamaṃ idaṃ dassanaṃ jānato me, na tābhijānāmi ito puratthā;",
  "atk-s0513a4:899_0": "Akkhāhi me pucchito etamatthaṃ, kadā kuhiṃ vā ahu saṅgamo no.",
  "atk-s0513a4:900_0": "19.",
  "atk-s0513a4:901_0": "“Gandhārarājassa puramhi ramme, avasimhase takkasīlāyaṃ deva;",
  "atk-s0513a4:902_0": "Tatthandhakāramhi timīsikāyaṃ, aṃsena aṃsaṃ samaghaṭṭayimha.",
  "atk-s0513a4:903_0": "20.",
  "atk-s0513a4:904_0": "“Te tattha ṭhatvāna ubho janinda, sārāṇiyaṃ vītisārayimha tattha;",
  "atk-s0513a4:905_0": "Sāyeva no saṅgatimattamāsi, tato na pacchā na pure ahosi.",
  "atk-s0513a4:906_0": "21.",
  "atk-s0513a4:907_0": "“Yadā kadāci manujesu brahme, samāgamo sappurisena hoti;",
  "atk-s0513a4:908_0": "Na paṇḍitā saṅgatisanthavāni, pubbe kataṃ vāpi vināsayanti.",
  "atk-s0513a4:909_0": "22.",
  "atk-s0513a4:910_0": "“Bālāva kho saṅgatisanthavāni, pubbe kataṃ vāpi vināsayanti;",
  "atk-s0513a4:911_0": "Bahumpi bālesu kataṃ vinassati, tathā hi bālā akataññurūpā.",
  "atk-s0513a4:912_0": "23.",
  "atk-s0513a4:913_0": "“Dhīrā ca kho saṅgatisanthavāni, pubbe kataṃ vāpi na nāsayanti;",
  "atk-s0513a4:914_0": "Appampi dhīresu kataṃ na nassati, tathā hi dhīrā sukataññurūpā.",
  "atk-s0513a4:915_0": "24.",
  "atk-s0513a4:916_0": "“Dadāmi te gāmavarāni pañca, dāsīsataṃ satta gavaṃsatāni;",
  "atk-s0513a4:917_0": "Parosahassañca suvaṇṇanikkhe, bhariyā ca te sādisī dve dadāmi.",
  "atk-s0513a4:918_0": "25.",
  "atk-s0513a4:919_0": "“Evaṃ sataṃ hoti samecca rāja, nakkhattarājāriva tārakānaṃ;",
  "atk-s0513a4:920_0": "Āpūratī kāsipatī tathāhaṃ, tayāpi me saṅgamo ajja laddho”ti.",
  "atk-s0513a4:921_0": "Tattha sādisīti rūpavaṇṇajātikulapadesena mayā sādisī ekasadisā dve mahāyasā bhariyā ca me dehīti attho.",
  "atk-s0513a4:921_1": "Bhiṃsarūpoti kiṃ nu te brāhmaṇa balavarūpasīlācāraguṇasaṅkhātaṃ tapokammaṃ atthīti pucchati.",
  "atk-s0513a4:921_2": "Mantā nu teti udāhu vicitrarūpā sabbatthasādhakā mantā te atthi.",
  "atk-s0513a4:921_3": "Assavāti vacanakārakā icchiticchitadāyakā yakkhā vā te keci santi.",
  "atk-s0513a4:921_4": "Kattanti kataṃ,",
  "atk-s0513a4:921_5": "udāhu tayā kataṃ kiñci mama atthaṃ abhijānāsīti pucchati.",
  "atk-s0513a4:921_6": "Saṅgatimattanti samāgamamattaṃ tayā saddhiṃ pubbe mama āsīti vadati.",
  "atk-s0513a4:921_7": "Jānato meti jānantassa mama idaṃ paṭhamaṃ tava dassanaṃ.",
  "atk-s0513a4:921_8": "Na tābhijānāmīti na taṃ abhijānāmi.",
  "atk-s0513a4:921_9": "Timīsikāyanti bahalatimirāyaṃ rattiyaṃ.",
  "atk-s0513a4:921_10": "Te tattha ṭhatvānāti te mayaṃ tasmiṃ aṃsena aṃsaṃ ghaṭṭitaṭṭhāne ṭhatvā vītisārayimha tatthāti tasmiṃyeva",
  "atk-s0513a4:921_11": "ṭhāne saritabbayuttakaṃ kathaṃ vītisārayimha,",
  "atk-s0513a4:921_12": "ahaṃ “bhikkhābhājanaṃ me tayā bhinnaṃ,",
  "atk-s0513a4:921_13": "bhattamūlaṃ me dehī”ti avacaṃ,",
  "atk-s0513a4:921_14": "tvaṃ “idānāhaṃ tava bhattamūlaṃ dātuṃ na sakkomi,",
  "atk-s0513a4:921_15": "ahaṃ kho pana kāsikarañño putto juṇhakumāro nāma,",
  "atk-s0513a4:921_16": "mayi rajje patiṭṭhite āgantvā maṃ dhanaṃ yāceyyāsī”ti avacāti imaṃ sāraṇīyakathaṃ karimhāti āha.",
  "atk-s0513a4:921_17": "Sāyeva no saṅgatimattamāsīti deva,",
  "atk-s0513a4:921_18": "amhākaṃ sāyeva aññamaññaṃ saṅgatimattamāsi,",
  "atk-s0513a4:921_19": "ekamuhuttikamahosīti dīpeti.",
  "atk-s0513a4:921_20": "Tatoti tato pana taṃmuhuttikamittadhammato pacchā vā pure vā kadāci amhākaṃ saṅgati nāma na bhūtapubbā.",
  "atk-s0513a4:922_0": "Na paṇḍitāti brāhmaṇa paṇḍitā nāma taṃmuhuttikaṃ saṅgatiṃ vā cirakālasanthavāni vā yaṃ kiñci pubbe kataguṇaṃ vā na nāsenti.",
  "atk-s0513a4:922_1": "Bahumpīti bahukampi.",
  "atk-s0513a4:922_2": "Akataññurūpāti yasmā bālā akataññusabhāvā,",
  "atk-s0513a4:922_3": "tasmā tesu bahumpi kataṃ nassatīti attho.",
  "atk-s0513a4:922_4": "Sukataññurūpāti suṭṭhu kataññusabhāvā.",
  "atk-s0513a4:922_5": "Etthāpi tatthāpi tathā hīti hi-",
  "atk-s0513a4:922_6": "kāro kāraṇattho.",
  "atk-s0513a4:922_7": "Dadāmi teti brāhmaṇena yācitayācitaṃ dadanto evamāha.",
  "atk-s0513a4:922_8": "Evaṃ satanti brāhmaṇo rañño anumodanaṃ karonto vadati,",
  "atk-s0513a4:922_9": "sataṃ sappurisānaṃ ekavārampi samecca saṅgati nāma evaṃ hoti.",
  "atk-s0513a4:922_10": "Nakkhattarājārivāti ettha ra-",
  "atk-s0513a4:922_11": "kāro nipātamattaṃ.",
  "atk-s0513a4:922_12": "Tārakānanti tārakagaṇamajjhe.",
  "atk-s0513a4:922_13": "Kāsipatīti rājānamālapati.",
  "atk-s0513a4:922_14": "Idaṃ vuttaṃ hoti – “deva,",
  "atk-s0513a4:922_15": "kāsiraṭṭhādhipati yathā cando tārakānaṃ majjhe ṭhito tārakagaṇaparivuto pāṭipadato paṭṭhāya yāva puṇṇamā āpūrati,",
  "atk-s0513a4:922_16": "tathā ahampi ajja tayā dinnehi gāmavarādīhi āpūrāmī”ti.",
  "atk-s0513a4:922_17": "Tayāpi meti mayā pubbe tayā saddhiṃ laddhopi saṅgamo aladdhova,",
  "atk-s0513a4:922_18": "ajja pana mama manorathassa nipphannattā mayā tayā saha saṅgamo laddho nāmāti nipphannaṃ me tayā saddhiṃ mittaphalanti vadati.",
  "atk-s0513a4:922_19": "Bodhisatto tassa mahantaṃ yasaṃ adāsi.",
  "atk-s0513a4:923_0": "Satthā imaṃ dhammadesanaṃ āharitvā “na,",
  "atk-s0513a4:923_1": "bhikkhave, idāneva,",
  "atk-s0513a4:923_2": "pubbepāhaṃ ānandaṃ varena santappesiṃ yevā”ti vatvā jātakaṃ samodhānesi –",
  "atk-s0513a4:923_3": "“tadā brāhmaṇo ānando ahosi,",
  "atk-s0513a4:923_4": "rājā pana ahameva ahosi”nti.",
  "atk-s0513a4:924_0": "Juṇhajātakavaṇṇanā dutiyā.",
  "atk-s0513a4:926_0": "[457] 3. Dhammadevaputtajātakavaṇṇanā",
  "atk-s0513a4:927_0": "Yasokaro puññakarohamasmīti idaṃ satthā jetavane viharanto devadattassa pathavipavesanaṃ ārabbha kathesi.",
  "atk-s0513a4:927_1": "Tadā hi bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:927_2": "devadatto tathāgatena saddhiṃ paṭivirujjhitvā pathaviṃ paviṭṭho”ti.",
  "atk-s0513a4:927_3": "Satthā āgantvā “kāya nuttha,",
  "atk-s0513a4:927_4": "bhikkhave,",
  "atk-s0513a4:927_5": "etarahi kathāya sannisinnā”ti pucchitvā “imāya nāmā”ti vutte “na idānevesa,",
  "atk-s0513a4:927_6": "bhikkhave,",
  "atk-s0513a4:927_7": "mama jinacakke pahāraṃ datvā pathaviṃ paviṭṭho,",
  "atk-s0513a4:927_8": "pubbepi dhammacakke pahāraṃ datvā pathaviṃ pavisitvā avīciparāyaṇo jātoyevā”ti vatvā atītaṃ āhari.",
  "atk-s0513a4:928_0": "Atīte bārāṇasiyaṃ brahmadatte rajjaṃ kārente bodhisatto kāmāvacaradevaloke dhammo nāma devaputto hutvā nibbatti,",
  "atk-s0513a4:928_1": "devadatto adhammo nāma.",
  "atk-s0513a4:928_2": "Tesu dhammo dibbālaṅkārapaṭimaṇḍito dibbarathavaramabhiruyha accharāgaṇaparivuto manussesu sāyamāsaṃ",
  "atk-s0513a4:928_3": "bhuñjitvā attano attano gharadvāre sukhakathāya nisinnesu puṇṇamuposathadivase gāmanigamajanapadarājadhānīsu",
  "atk-s0513a4:928_4": "ākāse ṭhatvā “pāṇātipātādīhi dasahi akusalakammapathehi viramitvā mātupaṭṭhānadhammaṃ pitupaṭṭhānadhammaṃ",
  "atk-s0513a4:928_5": "tividhasucaritadhammañca pūretha,",
  "atk-s0513a4:928_6": "evaṃ saggaparāyaṇā hutvā mahantaṃ yasaṃ anubhavissathā”ti manusse dasa kusalakammapathe samādapento jambudīpaṃ padakkhiṇaṃ karoti.",
  "atk-s0513a4:928_7": "Adhammo pana devaputto “pāṇaṃ hanathā”tiādinā nayena dasa akusalakammapathe samādapento jambudīpaṃ vāmaṃ karoti.",
  "atk-s0513a4:928_8": "Atha tesaṃ ākāse rathā sammukhā ahesuṃ.",
  "atk-s0513a4:928_9": "Atha nesaṃ parisā “tumhe kassa,",
  "atk-s0513a4:928_10": "tumhe kassā”ti pucchitvā “mayaṃ dhammassa,",
  "atk-s0513a4:928_11": "mayaṃ adhammassā”ti vatvā maggā okkamitvā dvidhā jātā.",
  "atk-s0513a4:928_12": "Dhammopi adhammaṃ āmantetvā “samma,",
  "atk-s0513a4:928_13": "tvaṃ adhammo,",
  "atk-s0513a4:928_14": "ahaṃ dhammo,",
  "atk-s0513a4:928_15": "maggo mayhaṃ anucchaviko,",
  "atk-s0513a4:928_16": "tava rathaṃ okkāmetvā mayhaṃ maggaṃ dehī”ti paṭhamaṃ gāthamāha –",
  "atk-s0513a4:929_0": "26.",
  "atk-s0513a4:930_0": "“Yasokaro puññakarohamasmi, sadātthuto samaṇabrāhmaṇānaṃ;",
  "atk-s0513a4:931_0": "Maggāraho devamanussapūjito, dhammo ahaṃ dehi adhamma magga”nti.",
  "atk-s0513a4:932_0": "Tattha yasokaroti ahaṃ devamanussānaṃ yasadāyako.",
  "atk-s0513a4:932_1": "Dutiyapadepi eseva nayo.",
  "atk-s0513a4:932_2": "Sadātthutoti sadā thuto niccapasattho.",
  "atk-s0513a4:932_3": "Tato parā –",
  "atk-s0513a4:933_0": "27.",
  "atk-s0513a4:934_0": "“Adhammayānaṃ daḷhamāruhitvā, asantasanto balavāhamasmi;",
  "atk-s0513a4:935_0": "Sa kissa hetumhi tavajja dajjaṃ, maggaṃ ahaṃ dhamma adinnapubbaṃ.",
  "atk-s0513a4:936_0": "28.",
  "atk-s0513a4:937_0": "“Dhammo have pāturahosi pubbe, pacchā adhammo udapādi loke;",
  "atk-s0513a4:938_0": "Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.",
  "atk-s0513a4:939_0": "29.",
  "atk-s0513a4:940_0": "“Na yācanāya napi pātirūpā, na arahatā tehaṃ dadeyyaṃ maggaṃ;",
  "atk-s0513a4:941_0": "Yuddhañca no hotu ubhinnamajja, yuddhamhi yo jessati tassa maggo.",
  "atk-s0513a4:942_0": "30.",
  "atk-s0513a4:943_0": "“Sabbā disā anuvisaṭohamasmi, mahabbalo amitayaso atulyo;",
  "atk-s0513a4:944_0": "Guṇehi sabbehi upetarūpo, dhammo adhamma tvaṃ kathaṃ vijessasi.",
  "atk-s0513a4:945_0": "31.",
  "atk-s0513a4:946_0": "“Lohena ve haññati jātarūpaṃ, na jātarūpena hananti lohaṃ;",
  "atk-s0513a4:947_0": "Sace adhammo hañchati dhammamajja, ayo suvaṇṇaṃ viya dassaneyyaṃ.",
  "atk-s0513a4:948_0": "32.",
  "atk-s0513a4:949_0": "“Sace tuvaṃ yuddhabalo adhamma, na tuyha vuḍḍhā ca garū ca atthi;",
  "atk-s0513a4:950_0": "Maggañca te dammi piyāppiyena, vācāduruttānipi te khamāmī”ti. –",
  "atk-s0513a4:951_0": "Imā cha gāthā tesaññeva vacanapaṭivacanavasena kathitā.",
  "atk-s0513a4:952_0": "Tattha sa kissa hetumhi tavajja dajjanti somhi ahaṃ adhammo adhammayānaṃ rathaṃ āruḷho abhīto balavā.",
  "atk-s0513a4:952_1": "Kiṃkāraṇā ajja bho dhamma,",
  "atk-s0513a4:952_2": "kassaci adinnapubbaṃ maggaṃ tuyhaṃ dammīti.",
  "atk-s0513a4:952_3": "Pubbeti paṭhamakappikakāle imasmiṃ loke dasakusalakammapathadhammo ca pubbe pāturahosi,",
  "atk-s0513a4:952_4": "pacchā adhammo.",
  "atk-s0513a4:952_5": "Jeṭṭho cāti pure nibbattabhāvena ahaṃ jeṭṭho ca seṭṭho ca porāṇako ca,",
  "atk-s0513a4:952_6": "tvaṃ pana kaniṭṭho,",
  "atk-s0513a4:952_7": "tasmā maggā uyyāhīti vadati.",
  "atk-s0513a4:952_8": "Napi pātirūpāti ahañhi te neva yācanāya na patirūpavacanena maggārahatāya maggaṃ dadeyyaṃ.",
  "atk-s0513a4:952_9": "Anuvisaṭoti ahaṃ catasso disā catasso anudisāti sabbā disā attano guṇena patthaṭo paññāto pākaṭo.",
  "atk-s0513a4:952_10": "Lohenāti ayamuṭṭhikena.",
  "atk-s0513a4:952_11": "Hañchatīti hanissati.",
  "atk-s0513a4:952_12": "Tuvaṃ yuddhabalo adhammāti sace tvaṃ yuddhabalosi adhamma.",
  "atk-s0513a4:952_13": "Vuḍḍhā ca garū cāti yadi tuyhaṃ “ime vuḍḍhā,",
  "atk-s0513a4:952_14": "ime garū paṇḍitā”ti evaṃ natthi.",
  "atk-s0513a4:952_15": "Piyāppiyenāti piyenāpi appiyenāpi dadanto piyena viya te maggaṃ dadāmīti attho.",
  "atk-s0513a4:953_0": "Bodhisattena pana imāya gāthāya kathitakkhaṇeyeva adhammo rathe ṭhātuṃ asakkonto avaṃsiro pathaviyaṃ",
  "atk-s0513a4:953_1": "patitvā pathaviyā vivare dinne gantvā avīcimhiyeva nibbatti.",
  "atk-s0513a4:953_2": "Etamatthaṃ viditvā bhagavā abhisambuddho hutvā sesagāthā abhāsi –",
  "atk-s0513a4:954_0": "33.",
  "atk-s0513a4:955_0": "“Idañca sutvā vacanaṃ adhammo, avaṃsiro patito uddhapādo;",
  "atk-s0513a4:956_0": "Yuddhatthiko ce na labhāmi yuddhaṃ, ettāvatā hoti hato adhammo.",
  "atk-s0513a4:957_0": "34.",
  "atk-s0513a4:958_0": "“Khantībalo yuddhabalaṃ vijetvā, hantvā adhammaṃ nihanitva bhūmyā;",
  "atk-s0513a4:959_0": "Pāyāsi vitto abhiruyha sandanaṃ, maggeneva atibalo saccanikkamo.",
  "atk-s0513a4:960_0": "35.",
  "atk-s0513a4:961_0": "“Mātā pitā samaṇabrāhmaṇā ca, asammānitā yassa sake agāre;",
  "atk-s0513a4:962_0": "Idheva nikkhippa sarīradehaṃ, kāyassa bhedā nirayaṃ vajanti te;",
  "atk-s0513a4:963_0": "Yathā adhammo patito avaṃsiro.",
  "atk-s0513a4:964_0": "36.",
  "atk-s0513a4:965_0": "“Mātā pitā samaṇabrāhmaṇā ca, susammānitā yassa sake agāre;",
  "atk-s0513a4:966_0": "Idheva nikkhippa sarīradehaṃ, kāyassa bhedā sugatiṃ vajanti te;",
  "atk-s0513a4:967_0": "Yathāpi dhammo abhiruyha sandana”nti.",
  "atk-s0513a4:968_0": "Tattha yuddhatthiko ceti ayaṃ tassa vilāpo,",
  "atk-s0513a4:968_1": "so kirevaṃ vilapantoyeva patitvā pathaviṃ paviṭṭho.",
  "atk-s0513a4:968_2": "Ettāvatāti bhikkhave,",
  "atk-s0513a4:968_3": "yāvatā pathaviṃ paviṭṭho,",
  "atk-s0513a4:968_4": "tāvatā adhammo hato nāma hoti.",
  "atk-s0513a4:968_5": "Khantībaloti bhikkhave,",
  "atk-s0513a4:968_6": "evaṃ adhammo pathaviṃ paviṭṭho adhivāsanakhantībalo taṃ yuddhabalaṃ vijetvā vadhitvā bhūmiyaṃ nihanitvā",
  "atk-s0513a4:968_7": "pātetvā vittajātatāya vitto attano rathaṃ āruyha maggeneva saccanikkamo tathaparakkamo dhammadevaputto pāyāsi.",
  "atk-s0513a4:968_8": "Asammānitāti asakkatā.",
  "atk-s0513a4:968_9": "Sarīradehanti imasmiṃyeva loke sarīrasaṅkhātaṃ dehaṃ nikkhipitvā.",
  "atk-s0513a4:968_10": "Nirayaṃ vajantīti yassa pāpapuggalassa ete sakkārārahā gehe asakkatā,",
  "atk-s0513a4:968_11": "tathārūpā yathā adhammo patito avaṃsiro,",
  "atk-s0513a4:968_12": "evaṃ avaṃsirā nirayaṃ vajantīti attho.",
  "atk-s0513a4:968_13": "Sugatiṃ vajantīti yassa panete sakkatā,",
  "atk-s0513a4:968_14": "tādisā paṇḍitā yathāpi dhammo sandanaṃ abhiruyha devalokaṃ gato,",
  "atk-s0513a4:968_15": "evaṃ sugatiṃ vajantīti.",
  "atk-s0513a4:969_0": "Satthā evaṃ dhammaṃ desetvā “na,",
  "atk-s0513a4:969_1": "bhikkhave, idāneva,",
  "atk-s0513a4:969_2": "pubbepi devadatto mayā saddhiṃ paṭivirujjhitvā pathaviṃ paviṭṭho”ti vatvā jātakaṃ samodhānesi –",
  "atk-s0513a4:969_3": "“tadā adhammo devaputto devadatto ahosi,",
  "atk-s0513a4:969_4": "parisāpissa devadattaparisā,",
  "atk-s0513a4:969_5": "dhammo pana ahameva,",
  "atk-s0513a4:969_6": "parisā buddhaparisāyevā”ti.",
  "atk-s0513a4:970_0": "Dhammadevaputtajātakavaṇṇanā tatiyā.",
  "atk-s0513a4:972_0": "[458] 4. Udayajātakavaṇṇanā",
  "atk-s0513a4:973_0": "Ekā nisinnāti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a4:973_1": "Vatthu kusajātake āvi bhavissati.",
  "atk-s0513a4:973_2": "Satthā pana taṃ bhikkhuṃ “saccaṃ kira tvaṃ ukkaṇṭhitosī”ti pucchitvā “saccaṃ,",
  "atk-s0513a4:973_3": "bhante”ti vutte “bhikkhu kasmā kilesavasena evarūpe niyyānikasāsane pabbajitvā ukkaṇṭhitosi?",
  "atk-s0513a4:973_4": "Porāṇakapaṇḍitā samiddhe dvādasayojanike surundhananagare rajjaṃ kārentā devaccharapaṭibhāgāya itthiyā",
  "atk-s0513a4:973_5": "saddhiṃ satta vassasatāni ekagabbhe vasantāpi indriyāni bhinditvā lobhavasena na olokesu”nti vatvā atītaṃ āhari.",
  "atk-s0513a4:974_0": "Atīte kāsiraṭṭhe surundhananagare kāsirājā rajjaṃ kāresi,",
  "atk-s0513a4:974_1": "tassa neva putto,",
  "atk-s0513a4:974_2": "na dhītā ahosi.",
  "atk-s0513a4:974_3": "So attano deviyo “putte patthethā”ti āha.",
  "atk-s0513a4:974_4": "Aggamahesīpi rañño vacanaṃ sampaṭicchitvā tathā akāsi.",
  "atk-s0513a4:974_5": "Tadā bodhisatto brahmalokā cavitvā tasseva rañño aggamahesiyā kucchimhi nibbatti.",
  "atk-s0513a4:974_6": "Athassa mahājanassa hadayaṃ vaḍḍhetvā jātabhāvena “udayabhaddo”ti nāmaṃ kariṃsu.",
  "atk-s0513a4:974_7": "Kumārassa padasā caraṇakāle aññopi satto brahmalokā cavitvā tasseva rañño aññatarāya deviyā kucchimhi kumārikā hutvā nibbatti,",
  "atk-s0513a4:974_8": "tassāpi “udayabhaddā”ti nāmaṃ kariṃsu.",
  "atk-s0513a4:974_9": "Kumāro vayappatto sabbasippanipphattiṃ pāpuṇi,",
  "atk-s0513a4:974_10": "jātabrahmacārī pana ahosi,",
  "atk-s0513a4:974_11": "supinantenapi methunadhammaṃ na jānāti,",
  "atk-s0513a4:974_12": "na tassa kilesesu cittaṃ allīyi.",
  "atk-s0513a4:974_13": "Rājā puttaṃ rajje abhisiñcitukāmo “kumārassa idāni rajjasukhasevanakālo,",
  "atk-s0513a4:974_14": "nāṭakāpissa paccupaṭṭhāpessāmī”ti sāsanaṃ pesesi.",
  "atk-s0513a4:974_15": "Bodhisatto “na mayhaṃ rajjenattho,",
  "atk-s0513a4:974_16": "kilesesu me cittaṃ na allīyatī”ti paṭikkhipitvā punappunaṃ vuccamāno rattajambunadamayaṃ itthirūpaṃ kāretvā",
  "atk-s0513a4:974_17": "“evarūpaṃ itthiṃ labhamāno rajjaṃ sampaṭicchissāmī”ti mātāpitūnaṃ pesesi.",
  "atk-s0513a4:974_18": "Te taṃ suvaṇṇarūpakaṃ sakalajambudīpaṃ parihārāpetvā tathārūpaṃ itthiṃ alabhantā udayabhaddaṃ alaṅkāretvā tassa santike ṭhapesuṃ.",
  "atk-s0513a4:974_19": "Sā taṃ suvaṇṇarūpakaṃ abhibhavitvā aṭṭhāsi.",
  "atk-s0513a4:974_20": "Atha nesaṃ anicchamānānaññeva vemātikaṃ bhaginiṃ udayabhaddakumāriṃ aggamahesiṃ katvā bodhisattaṃ rajje abhisiñciṃsu.",
  "atk-s0513a4:974_21": "Te pana dvepi brahmacariyavāsameva vasiṃsu.",
  "atk-s0513a4:975_0": "Aparabhāge mātāpitūnaṃ accayena bodhisatto rajjaṃ kāresi.",
  "atk-s0513a4:975_1": "Ubho ekagabbhe vasamānāpi lobhavasena indriyāni bhinditvā aññamaññaṃ na olokesuṃ,",
  "atk-s0513a4:975_2": "apica kho pana “yo amhesu paṭhamataraṃ kālaṃ karoti,",
  "atk-s0513a4:975_3": "so nibbattaṭṭhānato āgantvā ‘asukaṭṭhāne nibbattosmī’ti ārocetū”ti saṅgaramakaṃsu.",
  "atk-s0513a4:975_4": "Atha kho bodhisatto abhisekato sattavassasataccayena kālamakāsi.",
  "atk-s0513a4:975_5": "Añño rājā nāhosi,",
  "atk-s0513a4:975_6": "udayabhaddāyayeva āṇā pavatti.",
  "atk-s0513a4:975_7": "Amaccā rajjaṃ anusāsiṃsu.",
  "atk-s0513a4:975_8": "Bodhisattopi cutikkhaṇe tāvatiṃsabhavane sakkattaṃ patvā yasamahantatāya sattāhaṃ anussarituṃ nāsakkhi.",
  "atk-s0513a4:975_9": "Iti so manussagaṇanāya sattavassasataccayena āvajjetvā “udayabhaddaṃ rājadhītaraṃ dhanena vīmaṃsitvā",
  "atk-s0513a4:975_10": "sīhanādaṃ nadāpetvā dhammaṃ desetvā saṅgaraṃ mocetvā āgamissāmī”ti cintesi.",
  "atk-s0513a4:975_11": "Tadā kira manussānaṃ dasavassasahassāyukakālo hoti.",
  "atk-s0513a4:975_12": "Rājadhītāpi taṃ divasaṃ rattibhāge pihitesu dvāresu ṭhapitaārakkhe sattabhūmikapāsādavaratale alaṅkatasirigabbhe",
  "atk-s0513a4:975_13": "ekikāva niccalā attano sīlaṃ āvajjamānā nisīdi.",
  "atk-s0513a4:975_14": "Atha sakko suvaṇṇamāsakapūraṃ ekaṃ suvaṇṇapātiṃ ādāya āgantvā sayanagabbheyeva pātubhavitvā ekamantaṃ",
  "atk-s0513a4:975_15": "ṭhito tāya saddhiṃ sallapanto paṭhamaṃ gāthamāha –",
  "atk-s0513a4:976_0": "37.",
  "atk-s0513a4:977_0": "“Ekā nisinnā suci saññatūrū, pāsādamāruyha aninditaṅgī;",
  "atk-s0513a4:978_0": "Yācāmi taṃ kinnaranettacakkhu, imekarattiṃ ubhayo vasemā”ti.",
  "atk-s0513a4:979_0": "Tattha sucīti sucivatthanivatthā.",
  "atk-s0513a4:979_1": "Saññatūrūti suṭṭhu ṭhapitaūrū,",
  "atk-s0513a4:979_2": "iriyāpathaṃ saṇṭhapetvā sucivatthā ekikāva nisinnāsīti vuttaṃ hoti.",
  "atk-s0513a4:979_3": "Aninditaṅgīti pādantato yāva kesaggā aninditasarīrā paramasobhaggappattasarīrā.",
  "atk-s0513a4:979_4": "Kinnaranettacakkhūti tīhi maṇḍalehi pañcahi ca pasādehi upasobhitattā kinnarānaṃ nettasadisehi cakkhūhi samannāgate.",
  "atk-s0513a4:979_5": "Imekarattinti imaṃ ekarattaṃ ajja imasmiṃ alaṅkatasayanagabbhe ekato vaseyyāmāti yācati.",
  "atk-s0513a4:980_0": "Tato rājadhītā dve gāthā abhāsi –",
  "atk-s0513a4:981_0": "38.",
  "atk-s0513a4:982_0": "“Okiṇṇantaraparikhaṃ, daḷhamaṭṭālakoṭṭhakaṃ;",
  "atk-s0513a4:983_0": "Rakkhitaṃ khaggahatthehi, duppavesamidaṃ puraṃ.",
  "atk-s0513a4:984_0": "39.",
  "atk-s0513a4:985_0": "“Daharassa yuvino cāpi, āgamo ca na vijjati;",
  "atk-s0513a4:986_0": "Atha kena nu vaṇṇena, saṅgamaṃ icchase mayā”ti.",
  "atk-s0513a4:987_0": "Tattha okiṇṇantaraparikhanti idaṃ dvādasayojanikaṃ surundhanapuraṃ antarantarā udakaparikhānaṃ kaddamaparikhānaṃ",
  "atk-s0513a4:987_1": "sukkhaparikhānaṃ okiṇṇattā okiṇṇantaraparikhaṃ.",
  "atk-s0513a4:987_2": "Daḷhamaṭṭālakoṭṭhakanti thiratarehi aṭṭālakehi dvārakoṭṭhakehi ca samannāgataṃ.",
  "atk-s0513a4:987_3": "Khaggahatthehīti āvudhahatthehi dasahi yodhasahassehi rakkhitaṃ.",
  "atk-s0513a4:987_4": "Duppavesamidaṃ puranti idaṃ sakalapurampi tassa anto māpitaṃ mayhaṃ nivāsapurampi ubhayaṃ kassaci pavisituṃ na sakkā.",
  "atk-s0513a4:987_5": "Āgamo cāti idha imāya velāya taruṇassa vā yobbanappattassa vā thāmasampannayodhassa vā aññassa vā mahantampi",
  "atk-s0513a4:987_6": "paṇṇākāraṃ gahetvā āgacchantassa āgamo nāma natthi.",
  "atk-s0513a4:987_7": "Saṅgamanti atha tvaṃ kena kāraṇena imāya velāya mayā saha samāgamaṃ icchasīti.",
  "atk-s0513a4:988_0": "Atha sakko catutthaṃ gāthamāha –",
  "atk-s0513a4:989_0": "40.",
  "atk-s0513a4:990_0": "“Yakkhohamasmi kalyāṇi, āgatosmi tavantike;",
  "atk-s0513a4:991_0": "Tvaṃ maṃ nandaya bhaddante, puṇṇakaṃsaṃ dadāmi te”ti.",
  "atk-s0513a4:992_0": "Tassattho – kalyāṇi,",
  "atk-s0513a4:992_1": "sundaradassane ahameko devaputto devatānubhāvena idhāgato,",
  "atk-s0513a4:992_2": "tvaṃ ajja maṃ nandaya tosehi,",
  "atk-s0513a4:992_3": "ahaṃ te imaṃ suvaṇṇamāsakapuṇṇaṃ suvaṇṇapātiṃ dadāmīti.",
  "atk-s0513a4:993_0": "Taṃ sutvā rājadhītā pañcamaṃ gāthamāha –",
  "atk-s0513a4:994_0": "41.",
  "atk-s0513a4:995_0": "“Devaṃva yakkhaṃ atha vā manussaṃ, na patthaye udayamaticca aññaṃ;",
  "atk-s0513a4:996_0": "Gaccheva tvaṃ yakkha mahānubhāva, mā cassu gantvā punarāvajitthā”ti.",
  "atk-s0513a4:997_0": "Tassattho –",
  "atk-s0513a4:997_1": "ahaṃ devarāja,",
  "atk-s0513a4:997_2": "devaṃ vā yakkhaṃ vā udayaṃ atikkamitvā aññaṃ na patthemi,",
  "atk-s0513a4:997_3": "so tvaṃ gaccheva,",
  "atk-s0513a4:997_4": "mā idha aṭṭhāsi,",
  "atk-s0513a4:997_5": "na me tayā ābhatena paṇṇākārena attho,",
  "atk-s0513a4:997_6": "gantvā ca mā imaṃ ṭhānaṃ punarāvajitthāti.",
  "atk-s0513a4:998_0": "So tassā sīhanādaṃ sutvā aṭṭhatvā gatasadiso hutvā tattheva antarahito aṭṭhāsi.",
  "atk-s0513a4:998_1": "So punadivase tāya velāyameva suvaṇṇamāsakapūraṃ rajatapātiṃ ādāya tāya saddhiṃ sallapanto chaṭṭhaṃ gāthamāha –",
  "atk-s0513a4:999_0": "42.",
  "atk-s0513a4:1000_0": "“Yā sā rati uttamā kāmabhoginaṃ, yaṃhetu sattā visamaṃ caranti;",
  "atk-s0513a4:1001_0": "Mā taṃ ratiṃ jīyi tuvaṃ sucimhite, dadāmi te rūpiyaṃ kaṃsapūra”nti.",
  "atk-s0513a4:1002_0": "Tassattho – bhadde,",
  "atk-s0513a4:1002_1": "rājadhīte yā esā kāmabhogisattānaṃ ratīsu methunakāmarati nāma uttamā rati,",
  "atk-s0513a4:1002_2": "yassā ratiyā kāraṇā sattā kāyaduccaritādivisamaṃ caranti,",
  "atk-s0513a4:1002_3": "taṃ ratiṃ tvaṃ bhadde,",
  "atk-s0513a4:1002_4": "sucimhite manāpahasite mā jīyi,",
  "atk-s0513a4:1002_5": "ahampi āgacchanto na tucchahattho āgato,",
  "atk-s0513a4:1002_6": "hiyyo suvaṇṇamāsakapūraṃ suvaṇṇapātiṃ āhariṃ,",
  "atk-s0513a4:1002_7": "ajja rūpiyapātiṃ,",
  "atk-s0513a4:1002_8": "imaṃ te ahaṃ rūpiyapātiṃ suvaṇṇapūraṃ dadāmīti.",
  "atk-s0513a4:1003_0": "Rājadhītā cintesi “ayaṃ kathāsallāpaṃ labhanto punappunaṃ āgamissati,",
  "atk-s0513a4:1003_1": "na dāni tena saddhiṃ kathessāmī”ti.",
  "atk-s0513a4:1003_2": "Sā kiñci na kathesi.",
  "atk-s0513a4:1004_0": "Sakko tassā akathitabhāvaṃ ñatvā tattheva antarahito hutvā punadivase tāyameva velāya lohapātiṃ kahāpaṇapūraṃ ādāya “bhadde,",
  "atk-s0513a4:1004_1": "tvaṃ maṃ kāmaratiyā santappehi,",
  "atk-s0513a4:1004_2": "imaṃ te kahāpaṇapūraṃ lohapātiṃ dassāmī”ti āha.",
  "atk-s0513a4:1004_3": "Taṃ disvā rājadhītā sattamaṃ gāthamāha –",
  "atk-s0513a4:1005_0": "43.",
  "atk-s0513a4:1006_0": "“Nāriṃ naro nijjhapayaṃ dhanena, ukkaṃsatī yattha karoti chandaṃ;",
  "atk-s0513a4:1007_0": "Vipaccanīko tava devadhammo, paccakkhato thokatarena esī”ti.",
  "atk-s0513a4:1008_0": "Tassattho –",
  "atk-s0513a4:1008_1": "bho purisa,",
  "atk-s0513a4:1008_2": "tvaṃ jaḷo.",
  "atk-s0513a4:1008_3": "Naro hi nāma nāriṃ kilesaratikāraṇā dhanena nijjhāpento saññāpento yattha nāriyā chandaṃ karoti,",
  "atk-s0513a4:1008_4": "taṃ ukkaṃsati vaṇṇetvā thometvā bahutarena dhanena palobheti,",
  "atk-s0513a4:1008_5": "tuyhaṃ paneso devasabhāvo vipaccanīko,",
  "atk-s0513a4:1008_6": "tvañhi mayā paccakkhato thokatarena esi,",
  "atk-s0513a4:1008_7": "paṭhamadivase suvaṇṇapūraṃ suvaṇṇapātiṃ āharitvā,",
  "atk-s0513a4:1008_8": "dutiyadivase suvaṇṇapūraṃ rūpiyapātiṃ,",
  "atk-s0513a4:1008_9": "tatiyadivase kahāpaṇapūraṃ lohapātiṃ āharasīti.",
  "atk-s0513a4:1009_0": "Taṃ sutvā sakko “bhadde rājakumāri,",
  "atk-s0513a4:1009_1": "ahaṃ chekavāṇijo na niratthakena atthaṃ nāsemi,",
  "atk-s0513a4:1009_2": "sace tvaṃ āyunā vā vaṇṇena vā vaḍḍheyyāsi,",
  "atk-s0513a4:1009_3": "ahaṃ te paṇṇākāraṃ vaḍḍhetvā āhareyyaṃ,",
  "atk-s0513a4:1009_4": "tvaṃ pana parihāyaseva,",
  "atk-s0513a4:1009_5": "tenāhampi dhanaṃ parihāpemī”ti vatvā tisso gāthā abhāsi –",
  "atk-s0513a4:1010_0": "44.",
  "atk-s0513a4:1011_0": "“Āyu ca vaṇṇo ca manussaloke, nihīyati manujānaṃ sugatte;",
  "atk-s0513a4:1012_0": "Teneva vaṇṇena dhanampi tuyhaṃ, nihīyati jiṇṇatarāsi ajja.",
  "atk-s0513a4:1013_0": "45.",
  "atk-s0513a4:1014_0": "“Evaṃ me pekkhamānassa, rājaputti yasassini;",
  "atk-s0513a4:1015_0": "Hāyateva tava vaṇṇo, ahorattānamaccaye.",
  "atk-s0513a4:1016_0": "46.",
  "atk-s0513a4:1017_0": "“Imināva tvaṃ vayasā, rājaputti sumedhase;",
  "atk-s0513a4:1018_0": "Brahmacariyaṃ careyyāsi, bhiyyo vaṇṇavatī siyā”ti.",
  "atk-s0513a4:1019_0": "Tattha nihīyatīti parissāvane āsittaudakaṃ viya parihāyati.",
  "atk-s0513a4:1019_1": "Manussalokasmiñhi sattā jīvitena vaṇṇena cakkhupasādādīhi ca dine dine parihāyanteva.",
  "atk-s0513a4:1019_2": "Jiṇṇatarāsīti mama paṭhamaṃ āgatadivase pavattañhi te āyu hiyyo divasaṃ na pāpuṇi,",
  "atk-s0513a4:1019_3": "kuṭhāriyā chinnaṃ viya tattheva nirujjhi,",
  "atk-s0513a4:1019_4": "hiyyo pavattampi ajjadivasaṃ na pāpuṇi,",
  "atk-s0513a4:1019_5": "hiyyova kuṭhāriyā chinnaṃ viya nirujjhi,",
  "atk-s0513a4:1019_6": "tasmā ajja jiṇṇatarāsi jātā.",
  "atk-s0513a4:1019_7": "Evaṃ meti tiṭṭhatu hiyyo ca parahiyyo ca,",
  "atk-s0513a4:1019_8": "ajjeva pana mayhaṃ evaṃ pekkhamānasseva hāyateva tava vaṇṇo.",
  "atk-s0513a4:1019_9": "Ahorattānamaccayeti ito paṭṭhāya rattindivesu vītivattesu ahorattānaṃ accayena apaṇṇattikabhāvameva gamissasīti dasseti.",
  "atk-s0513a4:1019_10": "Imināvāti tasmā bhadde,",
  "atk-s0513a4:1019_11": "sace tvaṃ iminā vayeneva imasmiṃ suvaṇṇavaṇṇe sarīre rajāya avilutteyeva seṭṭhacariyaṃ careyyāsi,",
  "atk-s0513a4:1019_12": "pabbajitvā samaṇadhammaṃ kareyyāsi.",
  "atk-s0513a4:1019_13": "Bhiyyo vaṇṇavatī siyāti atirekataravaṇṇā bhaveyyāsīti.",
  "atk-s0513a4:1020_0": "Tato rājadhītā itaraṃ gāthamāha –",
  "atk-s0513a4:1021_0": "47.",
  "atk-s0513a4:1022_0": "“Devā na jīranti yathā manussā, gattesu tesaṃ valiyo na honti;",
  "atk-s0513a4:1023_0": "Pucchāmi taṃ yakkha mahānubhāva, kathaṃ nu devāna sarīradeho”ti.",
  "atk-s0513a4:1024_0": "Tattha sarīradehoti sarīrasaṅkhāto deho,",
  "atk-s0513a4:1024_1": "devānaṃ sarīraṃ kathaṃ na jīrati,",
  "atk-s0513a4:1024_2": "idaṃ ahaṃ taṃ pucchāmīti vadati.",
  "atk-s0513a4:1025_0": "Athassā kathento sakko itaraṃ gāthamāha –",
  "atk-s0513a4:1026_0": "48.",
  "atk-s0513a4:1027_0": "“Devā na jīranti yathā manussā, gattesu tesaṃ valiyo na honti;",
  "atk-s0513a4:1028_0": "Suve suve bhiyyatarova tesaṃ, dibbo ca vaṇṇo vipulā ca bhogā”ti.",
  "atk-s0513a4:1029_0": "Tattha yathā manussāti yathā manussā jīrantā rūpena vaṇṇena bhogena cakkhupasādādīhi ca jīranti,",
  "atk-s0513a4:1029_1": "na evaṃ devā.",
  "atk-s0513a4:1029_2": "Tesañhi gattesu valiyopi na santi,",
  "atk-s0513a4:1029_3": "maṭṭhakañcanapaṭṭamiva sarīraṃ hoti.",
  "atk-s0513a4:1029_4": "Suve suveti divase divase.",
  "atk-s0513a4:1029_5": "Bhiyyatarovāti atirekatarova tesaṃ dibbo ca vaṇṇo vipulā ca bhogā honti,",
  "atk-s0513a4:1029_6": "manussesu hi rūpaparihāni cirajātabhāvassa sakkhi,",
  "atk-s0513a4:1029_7": "devesu atirekarūpasampatti ca atirekaparivārasampatti ca.",
  "atk-s0513a4:1029_8": "Evaṃ aparihānadhammo nāmesa devaloko.",
  "atk-s0513a4:1029_9": "Tasmā tvaṃ jaraṃ appatvāva nikkhamitvā pabbaja,",
  "atk-s0513a4:1029_10": "evaṃ parihāniyasabhāvā manussalokā cavitvā aparihāniyasabhāvaṃ evarūpaṃ devalokaṃ gamissasīti.",
  "atk-s0513a4:1030_0": "Sā devalokassa vaṇṇaṃ sutvā tassa gamanamaggaṃ pucchantī itaraṃ gāthamāha –",
  "atk-s0513a4:1031_0": "49.",
  "atk-s0513a4:1032_0": "“Kiṃsūdha bhītā janatā anekā, maggo ca nekāyatanaṃ pavutto;",
  "atk-s0513a4:1033_0": "Pucchāmi taṃ yakkha mahānubhāva, katthaṭṭhito paralokaṃ na bhāye”ti.",
  "atk-s0513a4:1034_0": "Tattha kiṃsūdha bhītāti devarāja,",
  "atk-s0513a4:1034_1": "ayaṃ khattiyādibhedā anekā janatā kiṃbhītā kassa bhayena parihāniyasabhāvā manussalokā devalokaṃ na gacchatīti pucchati.",
  "atk-s0513a4:1034_2": "Maggoti devalokagāmimaggo.",
  "atk-s0513a4:1034_3": "Idha pana “ki”nti āharitvā “ko”ti pucchā kātabbā.",
  "atk-s0513a4:1034_4": "Ayañhettha attho “anekatitthāyatanavasena paṇḍitehi pavutto devalokamaggo ko kataro”ti vutto.",
  "atk-s0513a4:1034_5": "Katthaṭṭhitoti paralokaṃ gacchanto katarasmiṃ magge ṭhito na bhāyatīti.",
  "atk-s0513a4:1035_0": "Athassā kathento sakko itaraṃ gāthamāha –",
  "atk-s0513a4:1036_0": "50.",
  "atk-s0513a4:1037_0": "“Vācaṃ manañca paṇidhāya sammā, kāyena pāpāni akubbamāno;",
  "atk-s0513a4:1038_0": "Bahunnapānaṃ gharamāvasanto, saddho mudū saṃvibhāgī vadaññū;",
  "atk-s0513a4:1039_0": "Saṅgāhako sakhilo saṇhavāco, etthaṭṭhito paralokaṃ na bhāye”ti.",
  "atk-s0513a4:1040_0": "Tassattho – bhadde,",
  "atk-s0513a4:1040_1": "udaye vācaṃ manañca sammā ṭhapetvā kāyena pāpāni akaronto ime dasa kusalakammapathe samādāya vattanto",
  "atk-s0513a4:1040_2": "bahuannapāne pahūtadeyyadhamme ghare vasanto “dānassa vipāko atthī”ti saddhāya samannāgato muducitto",
  "atk-s0513a4:1040_3": "dānasaṃvibhāgatāya saṃvibhāgī pabbajitā bhikkhāya caramānā vadanti nāma,",
  "atk-s0513a4:1040_4": "tesaṃ paccayadānena tassa vādassa jānanato vadaññū catūhi saṅgahavatthūhi saṅgahatāya saṅgāhako piyavāditāya",
  "atk-s0513a4:1040_5": "sakhilo maṭṭhavacanatāya saṇhavāco ettha ettake guṇarāsimhi ṭhito paralokaṃ gacchanto na bhāyatīti.",
  "atk-s0513a4:1041_0": "Tato rājadhītā taṃ tassa vacanaṃ sutvā thutiṃ karontī itaraṃ gāthamāha –",
  "atk-s0513a4:1042_0": "51.",
  "atk-s0513a4:1043_0": "“Anusāsasi maṃ yakkha, yathā mātā yathā pitā;",
  "atk-s0513a4:1044_0": "Uḷāravaṇṇa pucchāmi, ko nu tvamasi subrahā”ti.",
  "atk-s0513a4:1045_0": "Tassattho –",
  "atk-s0513a4:1045_1": "yathā mātāpitaro puttake anusāsanti,",
  "atk-s0513a4:1045_2": "tathā maṃ anusāsasi.",
  "atk-s0513a4:1045_3": "Uḷāravaṇṇa sobhaggappattarūpadāraka ko nu asi tvaṃ evaṃ accuggatasarīroti.",
  "atk-s0513a4:1046_0": "Tato bodhisatto itaraṃ gāthamāha –",
  "atk-s0513a4:1047_0": "52.",
  "atk-s0513a4:1048_0": "“Udayohamasmi kalyāṇi, saṅgarattā idhāgato;",
  "atk-s0513a4:1049_0": "Āmanta kho taṃ gacchāmi, muttosmi tava saṅgarā”ti.",
  "atk-s0513a4:1050_0": "Tassattho –",
  "atk-s0513a4:1050_1": "kalyāṇadassane ahaṃ purimabhave tava sāmiko udayo nāma tāvatiṃsabhavane sakko hutvā nibbatto,",
  "atk-s0513a4:1050_2": "idhāgacchanto na kilesavasenāgato,",
  "atk-s0513a4:1050_3": "taṃ vīmaṃsitvā pana saṅgaraṃ mocessāmīti saṅgarattā pubbe saṅgarassa katattā āgatosmi,",
  "atk-s0513a4:1050_4": "idāni taṃ āmantetvā gacchāmi,",
  "atk-s0513a4:1050_5": "muttosmi tava saṅgarāti.",
  "atk-s0513a4:1051_0": "Rājadhītā assasitvā “sāmi,",
  "atk-s0513a4:1051_1": "tvaṃ udayabhaddarājā”ti assudhārā pavattayamānā “ahaṃ tumhehi vinā vasituṃ na sakkomi,",
  "atk-s0513a4:1051_2": "yathā tumhākaṃ santike vasāmi,",
  "atk-s0513a4:1051_3": "tathā maṃ anusāsathā”ti vatvā itaraṃ gāthaṃ abhāsi –",
  "atk-s0513a4:1052_0": "53.",
  "atk-s0513a4:1053_0": "“Sace kho tvaṃ udayosi, saṅgarattā idhāgato;",
  "atk-s0513a4:1054_0": "Anusāsa maṃ rājaputta, yathāssa puna saṅgamo”ti.",
  "atk-s0513a4:1055_0": "Atha naṃ anusāsanto mahāsatto catasso gāthā abhāsi –",
  "atk-s0513a4:1056_0": "54.",
  "atk-s0513a4:1057_0": "“Atipatati vayo khaṇo tatheva, ṭhānaṃ natthi dhuvaṃ cavanti sattā;",
  "atk-s0513a4:1058_0": "Parijīyati addhuvaṃ sarīraṃ, udaye mā pamāda carassu dhammaṃ.",
  "atk-s0513a4:1059_0": "55.",
  "atk-s0513a4:1060_0": "“Kasiṇā pathavī dhanassa pūrā, ekasseva siyā anaññadheyyā;",
  "atk-s0513a4:1061_0": "Taṃ cāpi jahati avītarāgo, udaye mā pamāda carassu dhammaṃ.",
  "atk-s0513a4:1062_0": "56.",
  "atk-s0513a4:1063_0": "“Mātā ca pitā ca bhātaro ca, bhariyā yāpi dhanena hoti kītā;",
  "atk-s0513a4:1064_0": "Te cāpi jahanti aññamaññaṃ, udaye mā pamāda carassu dhammaṃ.",
  "atk-s0513a4:1065_0": "57.",
  "atk-s0513a4:1066_0": "“Kāyo parabhojananti ñatvā, saṃsāre sugatiñca duggatiñca;",
  "atk-s0513a4:1067_0": "Ittaravāsoti jāniyāna, udaye mā pamāda carassu dhamma”nti.",
  "atk-s0513a4:1068_0": "Tattha atipatatīti ativiya patati,",
  "atk-s0513a4:1068_1": "sīghaṃ atikkamati.",
  "atk-s0513a4:1068_2": "Vayoti paṭhamavayāditividhopi vayo.",
  "atk-s0513a4:1068_3": "Khaṇo tathevāti uppādaṭṭhitibhaṅgakkhaṇopi tatheva atipatati.",
  "atk-s0513a4:1068_4": "Ubhayenapi bhinno imesaṃ sattānaṃ āyusaṅkhāro nāma sīghasotā nadī viya anivattanto sīghaṃ atikkamatīti dasseti.",
  "atk-s0513a4:1068_5": "Ṭhānaṃ natthīti “uppannā saṅkhārā abhijjitvā tiṭṭhantū”ti patthanāyapi tesaṃ ṭhānaṃ nāma natthi,",
  "atk-s0513a4:1068_6": "dhuvaṃ ekaṃseneva buddhaṃ bhagavantaṃ ādiṃ katvā sabbepi sattā cavanti,",
  "atk-s0513a4:1068_7": "“dhuvaṃ maraṇaṃ,",
  "atk-s0513a4:1068_8": "addhuvaṃ jīvita”nti evaṃ maraṇassatiṃ bhāvehīti dīpeti.",
  "atk-s0513a4:1068_9": "Parijīyatīti idaṃ suvaṇṇavaṇṇampi sarīraṃ jīrateva,",
  "atk-s0513a4:1068_10": "evaṃ jānāhi.",
  "atk-s0513a4:1068_11": "Mā pamādanti tasmā tvaṃ udayabhadde mā pamādaṃ āpajji,",
  "atk-s0513a4:1068_12": "appamattā hutvā dasakusalakammapathadhammaṃ carāhīti.",
  "atk-s0513a4:1069_0": "Kasiṇāti sakalā.",
  "atk-s0513a4:1069_1": "Ekassevāti yadi ekasseva rañño,",
  "atk-s0513a4:1069_2": "tasmiṃ ekasmiṃyeva anaññādhīnā assa.",
  "atk-s0513a4:1069_3": "Taṃ cāpi jahati avītarāgoti taṇhāvasiko puggalo ettakenapi yasena atitto maraṇakāle avītarāgova taṃ vijahati.",
  "atk-s0513a4:1069_4": "Evaṃ taṇhāya apūraṇīyabhāvaṃ jānāhīti dīpeti.",
  "atk-s0513a4:1069_5": "Te cāpīti mātā puttaṃ,",
  "atk-s0513a4:1069_6": "putto mātaraṃ,",
  "atk-s0513a4:1069_7": "pitā puttaṃ,",
  "atk-s0513a4:1069_8": "putto pitaraṃ,",
  "atk-s0513a4:1069_9": "bhātā bhaginiṃ,",
  "atk-s0513a4:1069_10": "bhaginī bhātaraṃ,",
  "atk-s0513a4:1069_11": "bhariyā sāmikaṃ,",
  "atk-s0513a4:1069_12": "sāmiko bhariyanti ete aññamaññaṃ jahanti,",
  "atk-s0513a4:1069_13": "nānā honti.",
  "atk-s0513a4:1069_14": "Evaṃ sattānaṃ nānābhāvavinābhāvaṃ jānāhīti dīpeti.",
  "atk-s0513a4:1070_0": "Parabhojananti vividhānaṃ kākādīnaṃ parasattānaṃ bhojanaṃ.",
  "atk-s0513a4:1070_1": "Ittaravāsoti yā esā imasmiṃ saṃsāre manussabhūtā suggati ca tiracchānabhūtā duggati ca,",
  "atk-s0513a4:1070_2": "etaṃ ubhayampi “ittaravāso”ti jānitvā mā pamādaṃ,",
  "atk-s0513a4:1070_3": "carassu dhammaṃ.",
  "atk-s0513a4:1070_4": "Imesaṃ sattānaṃ nānāṭhānato āgantvā ekasmiṃ ṭhāne samāgamo paritto,",
  "atk-s0513a4:1070_5": "ime sattā appakasmiṃyeva kāle ekato vasanti,",
  "atk-s0513a4:1070_6": "tasmā appamattā hohīti.",
  "atk-s0513a4:1071_0": "Evaṃ mahāsatto tassā ovādamadāsi. Sāpi tassa dhammakathāya pasīditvā thutiṃ karontī osānagāthamāha –",
  "atk-s0513a4:1072_0": "58.",
  "atk-s0513a4:1073_0": "“Sādhu bhāsatiyaṃ yakkho, appaṃ maccāna jīvitaṃ;",
  "atk-s0513a4:1074_0": "Kasirañca parittañca, tañca dukkhena saṃyutaṃ;",
  "atk-s0513a4:1075_0": "Sāhaṃ ekā pabbajissāmi, hitvā kāsiṃ surundhana”nti.",
  "atk-s0513a4:1076_0": "Tattha sādhūti “appaṃ maccāna jīvita”nti bhāsamāno ayaṃ devarājā sādhu bhāsati.",
  "atk-s0513a4:1076_1": "Kiṃkāraṇā?",
  "atk-s0513a4:1076_2": "Idañhi kasirañca dukkhaṃ assādarahitaṃ,",
  "atk-s0513a4:1076_3": "parittañca na bahukaṃ ittarakālaṃ.",
  "atk-s0513a4:1076_4": "Sace hi kasirampi samānaṃ dīghakālaṃ pavatteyya,",
  "atk-s0513a4:1076_5": "parittakampi samānaṃ sukhaṃ bhaveyya,",
  "atk-s0513a4:1076_6": "idaṃ pana kasirañceva parittañca sakalena vaṭṭadukkhena saṃyutaṃ sannihitaṃ.",
  "atk-s0513a4:1076_7": "Sāhanti sā ahaṃ.",
  "atk-s0513a4:1076_8": "Surundhananti surundhananagarañca kāsiraṭṭhañca chaḍḍetvā ekikāva pabbajissāmīti āha.",
  "atk-s0513a4:1077_0": "Bodhisatto tassā ovādaṃ datvā sakaṭṭhānameva gato.",
  "atk-s0513a4:1077_1": "Sāpi punadivase amacce rajjaṃ paṭicchāpetvā antonagareyeva ramaṇīye uyyāne isipabbajjaṃ pabbajitvā dhammaṃ",
  "atk-s0513a4:1077_2": "caritvā āyupariyosāne tāvatiṃsabhavane bodhisattassa pādaparicārikā hutvā nibbatti.",
  "atk-s0513a4:1078_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:1078_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a4:1078_2": "Tadā rājadhītā rāhulamātā ahosi,",
  "atk-s0513a4:1078_3": "sakko pana ahameva ahosinti.",
  "atk-s0513a4:1079_0": "Udayajātakavaṇṇanā catutthā.",
  "atk-s0513a4:1081_0": "[459] 5. Pānīyajātakavaṇṇanā",
  "atk-s0513a4:1082_0": "Mitto mittassāti idaṃ satthā jetavane viharanto kilesaniggahaṃ ārabbha kathesi.",
  "atk-s0513a4:1082_1": "Ekasmiñhi samaye sāvatthivāsino pañcasatā gihisahāyakā tathāgatassa dhammadesanaṃ sutvā pabbajitvā upasampannā",
  "atk-s0513a4:1082_2": "antokoṭisanthāre vasantā aḍḍharattasamaye kāmavitakkaṃ vitakkesuṃ.",
  "atk-s0513a4:1082_3": "Sabbaṃ heṭṭhā vuttanayeneva veditabbaṃ.",
  "atk-s0513a4:1082_4": "Bhagavato āṇattiyā panāyasmatā ānandena bhikkhusaṅghe sannipātite satthā paññattāsane nisīditvā anodissakaṃ",
  "atk-s0513a4:1082_5": "katvā “kāmavitakkaṃ vitakkayitthā”ti avatvā sabbasaṅgāhikavaseneva “bhikkhave,",
  "atk-s0513a4:1082_6": "kileso khuddako nāma natthi,",
  "atk-s0513a4:1082_7": "bhikkhunā nāma uppannuppannā kilesā niggahetabbā,",
  "atk-s0513a4:1082_8": "porāṇakapaṇḍitā anuppannepi buddhe kilese niggahetvā paccekabodhiñāṇaṃ pattā”ti vatvā atītaṃ āhari.",
  "atk-s0513a4:1083_0": "Atīte bārāṇasiyaṃ brahmadatte rajjaṃ kārente kāsiraṭṭhe ekasmiṃ gāmake dve sahāyakā pānīyatumbāni ādāya",
  "atk-s0513a4:1083_1": "khettaṃ gantvā ekamantaṃ ṭhapetvā khettaṃ koṭṭetvā pipāsitakāle āgantvā pānīyaṃ pivanti.",
  "atk-s0513a4:1083_2": "Tesu eko pānīyatthāya āgantvā attano pānīyaṃ rakkhanto itarassa tumbato pivitvā sāyaṃ araññā nikkhamitvā",
  "atk-s0513a4:1083_3": "nhāyitvā ṭhito “atthi nu kho me kāyadvārādīhi ajja kiñci pāpaṃ kata”nti upadhārento thenetvā pānīyassa",
  "atk-s0513a4:1083_4": "pivitabhāvaṃ disvā saṃvegappatto hutvā “ayaṃ taṇhā vaḍḍhamānā maṃ apāyesu khipissati,",
  "atk-s0513a4:1083_5": "imaṃ kilesaṃ niggaṇhissāmī”ti pānīyassa thenetvā pivitabhāvaṃ ārammaṇaṃ katvā vipassanaṃ vaḍḍhetvā paccekabodhiñāṇaṃ",
  "atk-s0513a4:1083_6": "nibbattetvā paṭiladdhaguṇaṃ āvajjento aṭṭhāsi.",
  "atk-s0513a4:1083_7": "Atha naṃ itaro nhāyitvā uṭṭhito “ehi, samma,",
  "atk-s0513a4:1083_8": "gharaṃ gacchāmā”ti āha.",
  "atk-s0513a4:1083_9": "“Gaccha tvaṃ,",
  "atk-s0513a4:1083_10": "mama gharena kiccaṃ natthi,",
  "atk-s0513a4:1083_11": "paccekabuddhā nāma maya”nti.",
  "atk-s0513a4:1083_12": "“Paccekabuddhā nāma tumhādisā na hontī”ti.",
  "atk-s0513a4:1083_13": "“Atha kīdisā paccekabuddhā hontī”ti?",
  "atk-s0513a4:1083_14": "“Dvaṅgulakesā kāsāyavatthavasanā uttarahimavante nandamūlakapabbhāre vasantī”ti.",
  "atk-s0513a4:1083_15": "So sīsaṃ parāmasi,",
  "atk-s0513a4:1083_16": "taṃ khaṇaññevassa gihiliṅgaṃ antaradhāyi,",
  "atk-s0513a4:1083_17": "surattadupaṭṭaṃ nivatthameva,",
  "atk-s0513a4:1083_18": "vijjulatāsadisaṃ kāyabandhanaṃ baddhameva,",
  "atk-s0513a4:1083_19": "alattakapāṭalavaṇṇaṃ uttarāsaṅgacīvaraṃ ekaṃsaṃ katameva,",
  "atk-s0513a4:1083_20": "meghavaṇṇaṃ paṃsukūlacīvaraṃ dakkhiṇaaṃsakūṭe ṭhapitameva,",
  "atk-s0513a4:1083_21": "bhamaravaṇṇo mattikāpatto vāmaaṃsakūṭe laggitova ahosi.",
  "atk-s0513a4:1083_22": "So ākāse ṭhatvā dhammaṃ desetvā uppatitvā nandamūlakapabbhāreyeva otari.",
  "atk-s0513a4:1084_0": "Aparopi kāsigāmeyeva kuṭumbiko āpaṇe nisinno ekaṃ purisaṃ attano bhariyaṃ ādāya gacchantaṃ disvā taṃ",
  "atk-s0513a4:1084_1": "uttamarūpadharaṃ itthiṃ indriyāni bhinditvā oloketvā puna cintesi “ayaṃ lobho vaḍḍhamāno maṃ apāyesu",
  "atk-s0513a4:1084_2": "khipissatī”ti saṃviggamānaso vipassanaṃ vaḍḍhetvā paccekabodhiñāṇaṃ nibbattetvā ākāse ṭhito dhammaṃ desetvā",
  "atk-s0513a4:1084_3": "nandamūlakapabbhārameva gato.",
  "atk-s0513a4:1085_0": "Aparepi kāsigāmavāsinoyeva dve pitāputtā ekato maggaṃ paṭipajjiṃsu.",
  "atk-s0513a4:1085_1": "Aṭavīmukhe pana corā uṭṭhitā honti.",
  "atk-s0513a4:1085_2": "Te pitāputte labhitvā puttaṃ gahetvā “dhanaṃ āharitvā tava puttaṃ gaṇhā”ti pitaraṃ vissajjenti,",
  "atk-s0513a4:1085_3": "dve bhātaro labhitvā kaniṭṭhaṃ gahetvā jeṭṭhaṃ vissajjenti,",
  "atk-s0513a4:1085_4": "ācariyantevāsike labhitvā ācariyaṃ gahetvā antevāsikaṃ vissajjenti,",
  "atk-s0513a4:1085_5": "antevāsiko sippalobhena dhanaṃ āharitvā ācariyaṃ gaṇhitvā gacchati.",
  "atk-s0513a4:1085_6": "Atha te pitāputtāpi tattha corānaṃ uṭṭhitabhāvaṃ ñatvā “tvaṃ maṃ ‘pitā’ti mā vada,",
  "atk-s0513a4:1085_7": "ahampi taṃ ‘putto’ti na vakkhāmī”ti katikaṃ katvā corehi gahitakāle “tumhe aññamaññaṃ kiṃ hothā”ti puṭṭhā",
  "atk-s0513a4:1085_8": "“na kiñci homā”ti sampajānamusāvādaṃ kariṃsu.",
  "atk-s0513a4:1085_9": "Tesu aṭavito nikkhamitvā sāyaṃ nhāyitvā ṭhitesu putto attano sīlaṃ sodhento taṃ musāvādaṃ disvā “idaṃ pāpaṃ vaḍḍhamānaṃ maṃ apāyesu khipissati,",
  "atk-s0513a4:1085_10": "imaṃ kilesaṃ niggaṇhissāmī”ti vipassanaṃ vaḍḍhetvā paccekabodhiñāṇaṃ nibbattetvā ākāse ṭhito pitu dhammaṃ desetvā nandamūlakapabbhārameva gato.",
  "atk-s0513a4:1086_0": "Aparopi kāsigāmeyeva pana eko gāmabhojako māghātaṃ kārāpesi.",
  "atk-s0513a4:1086_1": "Atha naṃ balikammakāle mahājano sannipatitvā āha “sāmi,",
  "atk-s0513a4:1086_2": "mayaṃ migasūkarādayo māretvā yakkhānaṃ balikammaṃ karissāma,",
  "atk-s0513a4:1086_3": "balikammakālo eso”ti.",
  "atk-s0513a4:1086_4": "Tumhākaṃ pubbe karaṇaniyāmeneva karothāti manussā bahuṃ pāṇātipātamakaṃsu.",
  "atk-s0513a4:1086_5": "So bahuṃ macchamaṃsaṃ disvā “ime manussā ettake pāṇe mārentā mamevekassa vacanena mārayiṃsū”ti kukkuccaṃ",
  "atk-s0513a4:1086_6": "katvā vātapānaṃ nissāya ṭhitakova vipassanaṃ vaḍḍhetvā paccekabodhiñāṇaṃ nibbattetvā ākāse ṭhito mahājanassa",
  "atk-s0513a4:1086_7": "dhammaṃ desetvā nandamūlakapabbhārameva gato.",
  "atk-s0513a4:1087_0": "Aparopi kāsiraṭṭheyeva gāmabhojako majjavikkayaṃ vāretvā “sāmi,",
  "atk-s0513a4:1087_1": "pubbe imasmiṃ kāle surāchaṇo nāma hoti,",
  "atk-s0513a4:1087_2": "kiṃ karomā”ti mahājanena vutto “tumhākaṃ porāṇakaniyāmeneva karothā”ti āha.",
  "atk-s0513a4:1087_3": "Manussā chaṇaṃ katvā suraṃ pivitvā kalahaṃ karontā hatthapāde bhañjitvā sīsaṃ bhinditvā kaṇṇe chinditvā bahudaṇḍena bajjhiṃsu.",
  "atk-s0513a4:1087_4": "Gāmabhojako te disvā cintesi “mayi ananujānante ime imaṃ dukkhaṃ na vindeyyu”nti.",
  "atk-s0513a4:1087_5": "So ettakena kukkuccaṃ katvā vātapānaṃ nissāya ṭhitakova vipassanaṃ vaḍḍhetvā paccekabodhiñāṇaṃ nibbattetvā",
  "atk-s0513a4:1087_6": "“appamattā hothā”ti ākāse ṭhatvā dhammaṃ desetvā nandamūlakapabbhārameva gato.",
  "atk-s0513a4:1088_0": "Aparabhāge te pañca paccekabuddhā bhikkhācāratthāya bārāṇasidvāre otaritvā sunivatthā supārutā pāsādikehi",
  "atk-s0513a4:1088_1": "abhikkamādīhi piṇḍāya carantā rājadvāraṃ sampāpuṇiṃsu.",
  "atk-s0513a4:1088_2": "Rājā te disvā pasannacitto rājanivesanaṃ pavesetvā pāde dhovitvā gandhatelena makkhetvā paṇītena khādanīyena",
  "atk-s0513a4:1088_3": "bhojanīyena parivisitvā ekamantaṃ nisīditvā “bhante,",
  "atk-s0513a4:1088_4": "tumhākaṃ paṭhamavaye pabbajjā sobhati,",
  "atk-s0513a4:1088_5": "imasmiṃ vaye pabbajantā kathaṃ kāmesu ādīnavaṃ passittha,",
  "atk-s0513a4:1088_6": "kiṃ vo ārammaṇaṃ ahosī”ti pucchi.",
  "atk-s0513a4:1088_7": "Te tassa kathentā –",
  "atk-s0513a4:1089_0": "59.",
  "atk-s0513a4:1090_0": "“Mitto mittassa pānīyaṃ, adinnaṃ paribhuñjisaṃ;",
  "atk-s0513a4:1091_0": "Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1092_0": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1093_0": "60.",
  "atk-s0513a4:1094_0": "“Paradārañca disvāna, chando me udapajjatha;",
  "atk-s0513a4:1095_0": "Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1096_0": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1097_0": "61.",
  "atk-s0513a4:1098_0": "“Pitaraṃ me mahārāja, corā agaṇhu kānane;",
  "atk-s0513a4:1099_0": "Tesāhaṃ pucchito jānaṃ, aññathā naṃ viyākariṃ.",
  "atk-s0513a4:1100_0": "62.",
  "atk-s0513a4:1101_0": "“Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1102_0": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1103_0": "63.",
  "atk-s0513a4:1104_0": "“Pāṇātipātamakaruṃ, somayāge upaṭṭhite;",
  "atk-s0513a4:1105_0": "Tesāhaṃ samanuññāsiṃ.",
  "atk-s0513a4:1106_0": "64.",
  "atk-s0513a4:1107_0": "“Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1108_0": "Mā puna akaraṃ pāpaṃ, tasmā pabbajito ahaṃ.",
  "atk-s0513a4:1109_0": "65.",
  "atk-s0513a4:1110_0": "“Surāmerayamādhukā, ye janā paṭhamāsu no;",
  "atk-s0513a4:1111_0": "Bahūnaṃ te anatthāya, majjapānamakappayuṃ;",
  "atk-s0513a4:1112_0": "Tesāhaṃ samanuññāsiṃ.",
  "atk-s0513a4:1113_0": "66.",
  "atk-s0513a4:1114_0": "“Tena pacchā vijigucchiṃ, taṃ pāpaṃ pakataṃ mayā;",
  "atk-s0513a4:1115_0": "Mā puna akaraṃ pāpaṃ, tasmā pabbajito aha”nti. –",
  "atk-s0513a4:1116_0": "Imā paṭipāṭiyā pañca gāthā abhāsiṃsu.",
  "atk-s0513a4:1116_1": "Rājāpi ekamekassa byākaraṇaṃ sutvā “bhante,",
  "atk-s0513a4:1116_2": "ayaṃ pabbajjā tumhākaṃ yevānucchavikā”ti thutimakāsi.",
  "atk-s0513a4:1117_0": "Tattha mitto mittassāti mahārāja,",
  "atk-s0513a4:1117_1": "ahaṃ ekassa mitto hutvā tassa mittassa santakaṃ pānīyaṃ iminā niyāmeneva paribhuñjiṃ.",
  "atk-s0513a4:1117_2": "Tasmāti yasmā puthujjanā nāma pāpakammaṃ karonti,",
  "atk-s0513a4:1117_3": "tasmā ahaṃ mā puna akaraṃ pāpaṃ,",
  "atk-s0513a4:1117_4": "taṃ pāpaṃ ārammaṇaṃ katvā pabbajitomhi.",
  "atk-s0513a4:1117_5": "Chandoti mahārāja,",
  "atk-s0513a4:1117_6": "imināva niyāmena mama paradāraṃ disvā kāme chando uppajji.",
  "atk-s0513a4:1117_7": "Agaṇhūti agaṇhiṃsu.",
  "atk-s0513a4:1117_8": "Jānanti tesaṃ corānaṃ “ayaṃ kiṃ te hotī”ti pucchito jānantoyeva “na kiñci hotī”ti aññathā byākāsiṃ.",
  "atk-s0513a4:1117_9": "Somayāgeti navacande uṭṭhite somayāgaṃ nāma yakkhabaliṃ kariṃsu,",
  "atk-s0513a4:1117_10": "tasmiṃ upaṭṭhite.",
  "atk-s0513a4:1117_11": "Samanuññāsinti samanuñño āsiṃ.",
  "atk-s0513a4:1117_12": "Surāmerayamādhukāti piṭṭhasurādisurañca pupphāsavādimerayañca pakkamadhu viya madhuraṃ maññamānā.",
  "atk-s0513a4:1117_13": "Ye janā paṭhamāsu noti ye no gāme janā paṭhamaṃ evarūpā āsuṃ ahesuṃ.",
  "atk-s0513a4:1117_14": "Bahūnaṃ teti te ekadivasaṃ ekasmiṃ chaṇe patte bahūnaṃ anatthāya majjapānaṃ akappayiṃsu.",
  "atk-s0513a4:1118_0": "Rājā tesaṃ dhammaṃ sutvā pasannacitto cīvarasāṭake ca bhesajjāni ca datvā paccekabuddhe uyyojesi.",
  "atk-s0513a4:1118_1": "Tepi tassa anumodanaṃ katvā tattheva agamaṃsu.",
  "atk-s0513a4:1118_2": "Tato paṭṭhāya rājā vatthukāmesu viratto anapekkho hutvā nānaggarasabhojanaṃ bhuñjitvā itthiyo anālapitvā",
  "atk-s0513a4:1118_3": "anoloketvā virattacitto uṭṭhāya sirigabbhaṃ pavisitvā nisinno setabhittiyaṃ kasiṇaparikammaṃ katvā jhānaṃ",
  "atk-s0513a4:1118_4": "nibbattesi.",
  "atk-s0513a4:1118_5": "So jhānappatto kāme garahanto –",
  "atk-s0513a4:1119_0": "67.",
  "atk-s0513a4:1120_0": "“Dhiratthu subahū kāme, duggandhe bahukaṇṭake;",
  "atk-s0513a4:1121_0": "Ye ahaṃ paṭisevanto, nālabhiṃ tādisaṃ sukha”nti. – gāthamāha;",
  "atk-s0513a4:1122_0": "Tattha bahukaṇṭaketi bahū paccāmitte.",
  "atk-s0513a4:1122_1": "Ye ahanti yo ahaṃ,",
  "atk-s0513a4:1122_2": "ayameva vā pāṭho.",
  "atk-s0513a4:1122_3": "Tādisanti etādisaṃ kilesarahitaṃ jhānasukhaṃ.",
  "atk-s0513a4:1123_0": "Athassa aggamahesī “ayaṃ rājā paccekabuddhānaṃ dhammakathaṃ sutvā ukkaṇṭhitarūpo ahosi,",
  "atk-s0513a4:1123_1": "amhehi saddhiṃ akathetvāva sirigabbhaṃ paviṭṭho,",
  "atk-s0513a4:1123_2": "pariggaṇhissāmi tāva na”nti cintetvā sirigabbhadvāre ṭhitā rañño kāmesu garahantassa udānaṃ sutvā “mahārāja,",
  "atk-s0513a4:1123_3": "tvaṃ kāme garahasi,",
  "atk-s0513a4:1123_4": "kāmasukhasadisaṃ nāma sukhaṃ natthī”ti kāme vaṇṇentī itaraṃ gāthamāha –",
  "atk-s0513a4:1124_0": "68.",
  "atk-s0513a4:1125_0": "“Mahassādā sukhā kāmā, natthi kāmā paraṃ sukhaṃ;",
  "atk-s0513a4:1126_0": "Ye kāme paṭisevanti, saggaṃ te upapajjare”ti.",
  "atk-s0513a4:1127_0": "Tattha mahassādāti mahārāja,",
  "atk-s0513a4:1127_1": "ete kāmā nāma mahāassādā,",
  "atk-s0513a4:1127_2": "ito uttariṃ aññaṃ sukhaṃ natthi.",
  "atk-s0513a4:1127_3": "Kāmasevino hi apāye anupagamma sagge nibbattantīti attho.",
  "atk-s0513a4:1128_0": "Taṃ sutvā bodhisatto tassā “nassa vasali,",
  "atk-s0513a4:1128_1": "kiṃ kathesi,",
  "atk-s0513a4:1128_2": "kāmesu sukhaṃ nāma kuto atthi,",
  "atk-s0513a4:1128_3": "vipariṇāmadukkhā ete”ti garahanto sesagāthā abhāsi –",
  "atk-s0513a4:1129_0": "69.",
  "atk-s0513a4:1130_0": "“Appassādā dukhā kāmā, natthi kāmā paraṃ dukhaṃ;",
  "atk-s0513a4:1131_0": "Ye kāme paṭisevanti, nirayaṃ te upapajjare.",
  "atk-s0513a4:1132_0": "70.",
  "atk-s0513a4:1133_0": "“Asī yathā sunisito, nettiṃsova supāyiko;",
  "atk-s0513a4:1134_0": "Sattīva urasi khittā, kāmā dukkhatarā tato.",
  "atk-s0513a4:1135_0": "71.",
  "atk-s0513a4:1136_0": "“Aṅgārānaṃva jalitaṃ, kāsuṃ sādhikaporisaṃ;",
  "atk-s0513a4:1137_0": "Phālaṃva divasaṃtattaṃ, kāmā dukkhatarā tato.",
  "atk-s0513a4:1138_0": "72.",
  "atk-s0513a4:1139_0": "“Visaṃ yathā halāhalaṃ, telaṃ pakkuthitaṃ yathā;",
  "atk-s0513a4:1140_0": "Tambalohavilīnaṃva, kāmā dukkhatarā tato”ti.",
  "atk-s0513a4:1141_0": "Tattha nettiṃsoti nikkaruṇo,",
  "atk-s0513a4:1141_1": "idampi ekassa khaggassa nāmaṃ.",
  "atk-s0513a4:1141_2": "Dukkhatarāti evaṃ jalitaṅgārakāsuṃ vā divasaṃ tattaṃ phālaṃ vā paṭicca yaṃ dukkhaṃ uppajjati,",
  "atk-s0513a4:1141_3": "tatopi kāmāyeva dukkhatarāti attho.",
  "atk-s0513a4:1141_4": "Anantaragāthāya yathā etāni visādīni dukkhāvahanato dukkhāni,",
  "atk-s0513a4:1141_5": "evaṃ kāmāpi dukkhā,",
  "atk-s0513a4:1141_6": "taṃ pana kāmadukkhaṃ itarehi dukkhehi dukkhataranti attho.",
  "atk-s0513a4:1142_0": "Evaṃ mahāsatto deviyā dhammaṃ desetvā amacce sannipātetvā “bhonto amaccā,",
  "atk-s0513a4:1142_1": "tumhe rajjaṃ paṭipajjatha,",
  "atk-s0513a4:1142_2": "ahaṃ pabbajissāmī”ti vatvā mahājanassa rodantassa paridevantassa uṭṭhāya ākāse ṭhatvā ovādaṃ datvā anilapatheneva",
  "atk-s0513a4:1142_3": "uttarahimavantaṃ gantvā ramaṇīye padese assamaṃ māpetvā isipabbajjaṃ pabbajitvā āyupariyosāne brahmalokaparāyaṇo ahosi.",
  "atk-s0513a4:1143_0": "Satthā imaṃ dhammadesanaṃ āharitvā “bhikkhave,",
  "atk-s0513a4:1143_1": "kileso khuddako nāma natthi,",
  "atk-s0513a4:1143_2": "appamattakopi paṇḍitehi niggahitabboyevā”ti vatvā saccāni pakāsetvā jātakaṃ samodhānesi,",
  "atk-s0513a4:1143_3": "saccapariyosāne pañcasatā bhikkhū arahatte patiṭṭhahiṃsu.",
  "atk-s0513a4:1143_4": "Tadā paccekabuddhā parinibbāyiṃsu,",
  "atk-s0513a4:1143_5": "devī rāhulamātā ahosi,",
  "atk-s0513a4:1143_6": "rājā pana ahameva ahosinti.",
  "atk-s0513a4:1144_0": "Pānīyajātakavaṇṇanā pañcamā.",
  "atk-s0513a4:1146_0": "[460] 6. Yudhañcayajātakavaṇṇanā",
  "atk-s0513a4:1147_0": "Mittāmaccaparibyūḷhanti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a4:1147_1": "Ekadivasañhi dhammasabhāyaṃ sannipatitā bhikkhū “āvuso,",
  "atk-s0513a4:1147_2": "sace dasabalo agāraṃ ajjhāvasissa,",
  "atk-s0513a4:1147_3": "sakalacakkavāḷagabbhe cakkavattirājā abhavissa sattaratanasamannāgato caturiddhīhi samiddho parosahassaputtaparivāro,",
  "atk-s0513a4:1147_4": "so evarūpaṃ sirivibhavaṃ pahāya kāmesu dosaṃ disvā aḍḍharattasamaye channasahāyova kaṇṭakamāruyha nikkhamitvā",
  "atk-s0513a4:1147_5": "anomanadītīre pabbajitvā chabbassāni dukkarakārikaṃ katvā sammāsambodhiṃ patto”ti satthu guṇakathaṃ kathayiṃsu.",
  "atk-s0513a4:1147_6": "Satthā āgantvā “kāya nuttha,",
  "atk-s0513a4:1147_7": "bhikkhave,",
  "atk-s0513a4:1147_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:1147_9": "bhikkhave,",
  "atk-s0513a4:1147_10": "tathāgato idāneva mahābhinikkhamanaṃ nikkhanto,",
  "atk-s0513a4:1147_11": "pubbepi dvādasayojanike bārāṇasinagare rajjaṃ pahāya nikkhantoyevā”ti vatvā atītaṃ āhari.",
  "atk-s0513a4:1148_0": "Atīte rammanagare sabbadatto nāma rājā ahosi.",
  "atk-s0513a4:1148_1": "Ayañhi bārāṇasī udayajātake surundhananagaraṃ nāma jātā,",
  "atk-s0513a4:1148_2": "cūḷasutasomajātake sudassanaṃ nāma,",
  "atk-s0513a4:1148_3": "soṇanandajātake brahmavaḍḍhanaṃ nāma,",
  "atk-s0513a4:1148_4": "khaṇḍahālajātake pupphavatī nāma,",
  "atk-s0513a4:1148_5": "saṅkhabrāhmaṇajātake moḷinī nāma,",
  "atk-s0513a4:1148_6": "imasmiṃ pana yudhañcayajātake rammanagaraṃ nāma ahosi.",
  "atk-s0513a4:1148_7": "Evamassā kadāci nāmaṃ parivattati.",
  "atk-s0513a4:1148_8": "Tattha sabbadattarañño puttasahassaṃ ahosi.",
  "atk-s0513a4:1148_9": "Yudhañcayassa nāma jeṭṭhaputtassa uparajjaṃ adāsi.",
  "atk-s0513a4:1148_10": "So divase divase mahādānaṃ pavattesi.",
  "atk-s0513a4:1148_11": "Evaṃ gacchante kāle bodhisatto ekadivasaṃ pātova rathavaramāruyha mahantena sirivibhavena uyyānakīḷaṃ",
  "atk-s0513a4:1148_12": "gacchanto rukkhaggatiṇaggasākhaggamakkaṭakasuttajālādīsu muttājālākārena laggitaussavabindūni disvā “samma sārathi,",
  "atk-s0513a4:1148_13": "kiṃ nāmeta”nti pucchitvā “ete deva,",
  "atk-s0513a4:1148_14": "himasamaye patanakaussavabindūni nāmā”ti sutvā divasabhāgaṃ uyyāne kīḷitvā sāyanhakāle paccāgacchanto te adisvāva “samma sārathi,",
  "atk-s0513a4:1148_15": "kahaṃ nu kho ete ussavabindū,",
  "atk-s0513a4:1148_16": "na te idāni passāmī”ti pucchi. “Deva,",
  "atk-s0513a4:1148_17": "te sūriye uggacchante sabbeva bhijjitvā pathaviyaṃ patantī”ti sutvā saṃvegappatto hutvā “imesaṃ sattānaṃ",
  "atk-s0513a4:1148_18": "jīvitasaṅkhārāpi tiṇagge ussavabindusadisāva,",
  "atk-s0513a4:1148_19": "mayā byādhijarāmaraṇehi apīḷiteyeva mātāpitaro āpucchitvā pabbajituṃ vaṭṭatī”ti ussavabindumeva ārammaṇaṃ",
  "atk-s0513a4:1148_20": "katvā āditte viya tayo bhave passanto attano gehaṃ agantvā alaṅkatapaṭiyattāya vinicchayasālāya nisinnassa",
  "atk-s0513a4:1148_21": "pitu santikaṃyeva gantvā pitaraṃ vanditvā ekamantaṃ ṭhito pabbajjaṃ yācanto paṭhamaṃ gāthamāha –",
  "atk-s0513a4:1149_0": "73.",
  "atk-s0513a4:1150_0": "“Mittāmaccaparibyūḷhaṃ, ahaṃ vande rathesabhaṃ;",
  "atk-s0513a4:1151_0": "Pabbajissāmahaṃ rāja, taṃ devo anumaññatū”ti.",
  "atk-s0513a4:1152_0": "Tattha paribyūḷhanti parivāritaṃ. Taṃ devoti taṃ mama pabbajjaṃ devo anujānātūti attho.",
  "atk-s0513a4:1153_0": "Atha naṃ rājā nivārento dutiyaṃ gāthamāha –",
  "atk-s0513a4:1154_0": "74.",
  "atk-s0513a4:1155_0": "“Sace te ūnaṃ kāmehi, ahaṃ paripūrayāmi te;",
  "atk-s0513a4:1156_0": "Yo taṃ hiṃ sati vāremi, mā pabbaja yudhañcayā”ti.",
  "atk-s0513a4:1157_0": "Taṃ sutvā kumāro tatiyaṃ gāthamāha –",
  "atk-s0513a4:1158_0": "75.",
  "atk-s0513a4:1159_0": "“Na matthi ūnaṃ kāmehi, hiṃsitā me na vijjati;",
  "atk-s0513a4:1160_0": "Dīpañca kātumicchāmi, yaṃ jarā nābhikīratī”ti.",
  "atk-s0513a4:1161_0": "Tattha dīpañcāti tāta neva mayhaṃ kāmehi ūnaṃ atthi,",
  "atk-s0513a4:1161_1": "na maṃ hiṃsanto koci vijjati,",
  "atk-s0513a4:1161_2": "ahaṃ pana paralokagamanāya attano patiṭṭhaṃ kātumicchāmi. Kīdisaṃ?",
  "atk-s0513a4:1161_3": "Yaṃ jarā nābhikīrati na viddhaṃseti,",
  "atk-s0513a4:1161_4": "tamahaṃ kātumicchāmi,",
  "atk-s0513a4:1161_5": "amatamahānibbānaṃ gavesissāmi,",
  "atk-s0513a4:1161_6": "na me kāmehi attho,",
  "atk-s0513a4:1161_7": "anujānātha maṃ,",
  "atk-s0513a4:1161_8": "mahārājāti vadati.",
  "atk-s0513a4:1162_0": "Iti punappunaṃ kumāro pabbajjaṃ yāci,",
  "atk-s0513a4:1162_1": "rājā “mā pabbajā”ti vāreti.",
  "atk-s0513a4:1162_2": "Tamatthamāvikaronto satthā upaḍḍhaṃ gāthamāha –",
  "atk-s0513a4:1163_0": "76.",
  "atk-s0513a4:1164_0": "“Putto vā pitaraṃ yāce, pitā vā puttamorasa”nti.",
  "atk-s0513a4:1165_0": "Tattha vā-",
  "atk-s0513a4:1165_1": "kāro sampiṇḍanattho.",
  "atk-s0513a4:1165_2": "Idaṃ vuttaṃ hoti – “evaṃ,",
  "atk-s0513a4:1165_3": "bhikkhave,",
  "atk-s0513a4:1165_4": "putto ca pitaraṃ yācati,",
  "atk-s0513a4:1165_5": "pitā ca orasaṃ puttaṃ yācatī”ti.",
  "atk-s0513a4:1166_0": "Sesaṃ upaḍḍhagāthaṃ rājā āha –",
  "atk-s0513a4:1167_0": "“Negamo taṃ yāce tāta, mā pabbaja yudhañcayā”ti.",
  "atk-s0513a4:1168_0": "Tassattho – ayaṃ te tāta nigamavāsimahājano yācati, nagarajanopi mā tvaṃ pabbajāti.",
  "atk-s0513a4:1169_0": "Kumāro punapi pañcamaṃ gāthamāha –",
  "atk-s0513a4:1170_0": "77.",
  "atk-s0513a4:1171_0": "“Mā maṃ deva nivārehi, pabbajantaṃ rathesabha;",
  "atk-s0513a4:1172_0": "Māhaṃ kāmehi sammatto, jarāya vasamanvagū”ti.",
  "atk-s0513a4:1173_0": "Tattha vasamanvagūti mā ahaṃ kāmehi sammatto pamatto jarāya vasagāmī nāma homi,",
  "atk-s0513a4:1173_1": "vaṭṭadukkhaṃ pana khepetvā yathā ca sabbaññutaññāṇappaṭivijjhanako homi,.",
  "atk-s0513a4:1173_2": "Tathā maṃ olokehīti adhippāyo.",
  "atk-s0513a4:1174_0": "Evaṃ vutte rājā appaṭibhāṇo ahosi.",
  "atk-s0513a4:1174_1": "Mātā panassa “putto te, devi,",
  "atk-s0513a4:1174_2": "pitaraṃ pabbajjaṃ anujānāpetī”ti sutvā “kiṃ tumhe kathethā”ti nirassāsena mukhena suvaṇṇasivikāya nisīditvā",
  "atk-s0513a4:1174_3": "sīghaṃ vinicchayaṭṭhānaṃ gantvā yācamānā chaṭṭhaṃ gāthamāha –",
  "atk-s0513a4:1175_0": "78.",
  "atk-s0513a4:1176_0": "“Ahaṃ taṃ tāta yācāmi, ahaṃ putta nivāraye;",
  "atk-s0513a4:1177_0": "Ciraṃ taṃ daṭṭhumicchāmi, mā pabbaja yudhañcayā”ti.",
  "atk-s0513a4:1178_0": "Taṃ sutvā kumāro sattamaṃ gāthamāha –",
  "atk-s0513a4:1179_0": "79.",
  "atk-s0513a4:1180_0": "“Ussāvova tiṇaggamhi, sūriyuggamanaṃ pati;",
  "atk-s0513a4:1181_0": "Evamāyu manussānaṃ, mā maṃ amma nivārayā”ti.",
  "atk-s0513a4:1182_0": "Tassattho – amma,",
  "atk-s0513a4:1182_1": "yathā tiṇagge ussavabindu sūriyassa uggamanaṃ patiṭṭhātuṃ na sakkoti,",
  "atk-s0513a4:1182_2": "pathaviyaṃ patati,",
  "atk-s0513a4:1182_3": "evaṃ imesaṃ sattānaṃ jīvitaṃ parittaṃ tāvakālikaṃ aciraṭṭhitikaṃ,",
  "atk-s0513a4:1182_4": "evarūpe lokasannivāse kathaṃ tvaṃ ciraṃ maṃ passasi,",
  "atk-s0513a4:1182_5": "mā maṃ nivārehīti.",
  "atk-s0513a4:1183_0": "Evaṃ vuttepi sā punappunaṃ yāciyeva. Tato mahāsatto pitaraṃ āmantetvā aṭṭhamaṃ gāthamāha –",
  "atk-s0513a4:1184_0": "80.",
  "atk-s0513a4:1185_0": "“Taramāno imaṃ yānaṃ, āropetu rathesabha;",
  "atk-s0513a4:1186_0": "Mā me mātā tarantassa, antarāyakarā ahū”ti.",
  "atk-s0513a4:1187_0": "Tassattho –",
  "atk-s0513a4:1187_1": "tāta rathesabha,",
  "atk-s0513a4:1187_2": "imaṃ mama mātaraṃ taramāno puriso suvaṇṇasivikāyānaṃ āropetu,",
  "atk-s0513a4:1187_3": "mā me jātijarābyādhimaraṇakantāraṃ tarantassa atikkamantassa mātā antarāyakarā ahūti.",
  "atk-s0513a4:1188_0": "Rājā puttassa vacanaṃ sutvā “gaccha, bhadde,",
  "atk-s0513a4:1188_1": "tava sivikāya nisīditvā rativaḍḍhanapāsādaṃ abhiruhā”ti āha.",
  "atk-s0513a4:1188_2": "Sā tassa vacanaṃ sutvā ṭhātuṃ asakkontī nārīgaṇaparivutā gantvā pāsādaṃ abhiruhitvā “kā nu kho puttassa pavattī”ti vinicchayaṭṭhānaṃ olokentī aṭṭhāsi.",
  "atk-s0513a4:1188_3": "Bodhisatto mātu gatakāle puna pitaraṃ yāci.",
  "atk-s0513a4:1188_4": "Rājā paṭibāhituṃ asakkonto “tena hi tāta,",
  "atk-s0513a4:1188_5": "tava manaṃ matthakaṃ pāpehi,",
  "atk-s0513a4:1188_6": "pabbajāhī”ti anujāni.",
  "atk-s0513a4:1188_7": "Rañño anuññātakāle bodhisattassa kaniṭṭho yudhiṭṭhilakumāro nāma pitaraṃ vanditvā “tāta,",
  "atk-s0513a4:1188_8": "mayhaṃ pabbajjaṃ anujānāthā”ti anujānāpesi.",
  "atk-s0513a4:1188_9": "Ubhopi bhātaro pitaraṃ vanditvā kāme pahāya mahājanaparivutā vinicchayato nikkhamiṃsu.",
  "atk-s0513a4:1188_10": "Devīpi mahāsattaṃ oloketvā “mama putte pabbajite rammanagaraṃ tucchaṃ bhavissatī”ti paridevamānā gāthādvayamāha –",
  "atk-s0513a4:1189_0": "81.",
  "atk-s0513a4:1190_0": "“Abhidhāvatha bhaddante, suññaṃ hessati rammakaṃ;",
  "atk-s0513a4:1191_0": "Yudhañcayo anuññāto, sabbadattena rājinā.",
  "atk-s0513a4:1192_0": "82.",
  "atk-s0513a4:1193_0": "“Yohu seṭṭho sahassassa, yuvā kañcanasannibho;",
  "atk-s0513a4:1194_0": "Soyaṃ kumāro pabbajito, kāsāyavasano balī”ti.",
  "atk-s0513a4:1195_0": "Tattha abhidhāvathāti parivāretvā ṭhitā nāriyo sabbā vegena dhāvathāti āṇāpeti.",
  "atk-s0513a4:1195_1": "Bhaddanteti evaṃ gantvā “bhaddaṃ tava hotū”ti vadatha.",
  "atk-s0513a4:1195_2": "Rammakanti rammanagaraṃ sandhāyāha.",
  "atk-s0513a4:1195_3": "Yohu seṭṭhoti yo rañño putto sahassassa seṭṭho ahosi,",
  "atk-s0513a4:1195_4": "so pabbajitoti pabbajjāya gacchantaṃ sandhāyevamāha.",
  "atk-s0513a4:1196_0": "Bodhisattopi na tāva pabbajati.",
  "atk-s0513a4:1196_1": "So hi mātāpitaro vanditvā kaniṭṭhaṃ yudhiṭṭhilakumāraṃ gahetvā nagarā nikkhamma mahājanaṃ nivattetvā",
  "atk-s0513a4:1196_2": "ubhopi bhātaro himavantaṃ pavisitvā manorame ṭhāne assamapadaṃ karitvā isipabbajjaṃ pabbajitvā jhānābhiññaṃ",
  "atk-s0513a4:1196_3": "nibbattetvā vanamūlaphalādīhi yāvajīvaṃ yāpetvā brahmalokaparāyaṇā ahesuṃ.",
  "atk-s0513a4:1196_4": "Tamatthaṃ osāne abhisambuddhagāthāya dīpeti –",
  "atk-s0513a4:1197_0": "83.",
  "atk-s0513a4:1198_0": "“Ubho kumārā pabbajitā, yudhañcayo yudhiṭṭhilo;",
  "atk-s0513a4:1199_0": "Pahāya mātāpitaro, saṅgaṃ chetvāna maccuno”ti.",
  "atk-s0513a4:1200_0": "Tattha maccunoti mārassa.",
  "atk-s0513a4:1200_1": "Idaṃ vuttaṃ hoti –",
  "atk-s0513a4:1200_2": "bhikkhave,",
  "atk-s0513a4:1200_3": "yudhañcayo ca yudhiṭṭhilo ca te ubhopi kumārā mātāpitaro pahāya mārassa santakaṃ rāgadosamohasaṅgaṃ chinditvā pabbajitāti.",
  "atk-s0513a4:1201_0": "Satthā imaṃ dhammadesanaṃ āharitvā saccāni pakāsetvā “na bhikkhave, idāneva,",
  "atk-s0513a4:1201_1": "pubbepi tathāgato rajjaṃ chaḍḍetvā pabbajitoyevā”ti vatvā jātakaṃ samodhānesi –",
  "atk-s0513a4:1201_2": "“tadā mātāpitaro mahārājakulāni ahesuṃ,",
  "atk-s0513a4:1201_3": "yudhiṭṭhilakumāro ānando,",
  "atk-s0513a4:1201_4": "yudhañcayo pana ahameva ahosi”nti.",
  "atk-s0513a4:1202_0": "Yudhañcayajātakavaṇṇanā chaṭṭhā.",
  "atk-s0513a4:1204_0": "[461] 7. Dasarathajātakavaṇṇanā",
  "atk-s0513a4:1205_0": "Etha lakkhaṇa sītā cāti idaṃ satthā jetavane viharanto ekaṃ matapitikaṃ kuṭumbikaṃ ārabbha kathesi.",
  "atk-s0513a4:1205_1": "So hi pitari kālakate sokābhibhūto sabbakiccāni pahāya sokānuvattakova ahosi.",
  "atk-s0513a4:1205_2": "Satthā paccūsasamaye lokaṃ olokento tassa sotāpattiphalūpanissayaṃ disvā punadivase sāvatthiyaṃ piṇḍāya",
  "atk-s0513a4:1205_3": "caritvā katabhattakicco bhikkhū uyyojetvā ekaṃ pacchāsamaṇaṃ gahetvā tassa gehaṃ gantvā vanditvā nisinnaṃ",
  "atk-s0513a4:1205_4": "madhuravacanena ālapanto “kiṃ socasi upāsakā”ti vatvā “āma, bhante,",
  "atk-s0513a4:1205_5": "pitusoko maṃ bādhatī”ti vutte “upāsaka,",
  "atk-s0513a4:1205_6": "porāṇakapaṇḍitā aṭṭhavidhe lokadhamme tathato jānantā pitari kālakate appamattakampi sokaṃ na kariṃsū”ti vatvā tena yācito atītaṃ āhari.",
  "atk-s0513a4:1206_0": "Atīte bārāṇasiyaṃ dasarathamahārājā nāma agatigamanaṃ pahāya dhammena rajjaṃ kāresi.",
  "atk-s0513a4:1206_1": "Tassa soḷasannaṃ itthisahassānaṃ jeṭṭhikā aggamahesī dve putte ekañca dhītaraṃ vijāyi.",
  "atk-s0513a4:1206_2": "Jeṭṭhaputto rāmapaṇḍito nāma ahosi,",
  "atk-s0513a4:1206_3": "dutiyo lakkhaṇakumāro nāma,",
  "atk-s0513a4:1206_4": "dhītā sītā devī nāma.",
  "atk-s0513a4:1206_5": "Aparabhāge mahesī kālamakāsi.",
  "atk-s0513a4:1206_6": "Rājā tassā kālakatāya cirataraṃ sokavasaṃ gantvā amaccehi saññāpito tassā kattabbaparihāraṃ katvā aññaṃ aggamahesiṭṭhāne ṭhapesi.",
  "atk-s0513a4:1206_7": "Sā rañño piyā ahosi manāpā.",
  "atk-s0513a4:1206_8": "Sāpi aparabhāge gabbhaṃ gaṇhitvā laddhagabbhaparihārā puttaṃ vijāyi,",
  "atk-s0513a4:1206_9": "“bharatakumāro”tissa nāmaṃ akaṃsu.",
  "atk-s0513a4:1206_10": "Rājā puttasinehena “bhadde,",
  "atk-s0513a4:1206_11": "varaṃ te dammi,",
  "atk-s0513a4:1206_12": "gaṇhāhī”ti āha.",
  "atk-s0513a4:1206_13": "Sā gahitakaṃ katvā ṭhapetvā kumārassa sattaṭṭhavassakāle rājānaṃ upasaṅkamitvā “deva,",
  "atk-s0513a4:1206_14": "tumhehi mayhaṃ puttassa varo dinno,",
  "atk-s0513a4:1206_15": "idānissa varaṃ dethā”ti āha. Gaṇha, bhaddeti. “Deva,",
  "atk-s0513a4:1206_16": "puttassa me rajjaṃ dethā”ti vutte rājā accharaṃ paharitvā “nassa, vasali,",
  "atk-s0513a4:1206_17": "mayhaṃ dve puttā aggikkhandhā viya jalanti,",
  "atk-s0513a4:1206_18": "te mārāpetvā tava puttassa rajjaṃ yācasī”ti tajjesi.",
  "atk-s0513a4:1206_19": "Sā bhītā sirigabbhaṃ pavisitvā aññesupi divasesu rājānaṃ punappunaṃ rajjameva yāci.",
  "atk-s0513a4:1207_0": "Rājā tassā taṃ varaṃ adatvāva cintesi “mātugāmo nāma akataññū mittadubbhī,",
  "atk-s0513a4:1207_1": "ayaṃ me kūṭapaṇṇaṃ vā kūṭalañjaṃ vā katvā putte ghātāpeyyā”ti.",
  "atk-s0513a4:1207_2": "So putte pakkosāpetvā tamatthaṃ ārocetvā “tātā,",
  "atk-s0513a4:1207_3": "tumhākaṃ idha vasantānaṃ antarāyopi bhaveyya,",
  "atk-s0513a4:1207_4": "tumhe sāmantarajjaṃ vā araññaṃ vā gantvā mama maraṇakāle āgantvā kulasantakaṃ rajjaṃ gaṇheyyāthā”ti vatvā",
  "atk-s0513a4:1207_5": "puna nemittake brāhmaṇe pakkosāpetvā attano āyuparicchedaṃ pucchitvā “aññāni dvādasa vassāni pavattissatī”ti",
  "atk-s0513a4:1207_6": "sutvā “tātā,",
  "atk-s0513a4:1207_7": "ito dvādasavassaccayena āgantvā chattaṃ ussāpeyyāthā”ti āha.",
  "atk-s0513a4:1207_8": "Te “sādhū”ti vatvā pitaraṃ vanditvā rodantā pāsādā otariṃsu.",
  "atk-s0513a4:1207_9": "Sītā devī “ahampi bhātikehi saddhiṃ gamissāmī”ti pitaraṃ vanditvā rodantī nikkhami.",
  "atk-s0513a4:1207_10": "Tayopi janā mahāparivārā nikkhamitvā mahājanaṃ nivattetvā anupubbena himavantaṃ pavisitvā sampannodake",
  "atk-s0513a4:1207_11": "sulabhaphalāphale padese assamaṃ māpetvā phalāphalena yāpentā vasiṃsu.",
  "atk-s0513a4:1208_0": "Lakkhaṇapaṇḍito ca sītā ca rāmapaṇḍitaṃ yācitvā “tumhe amhākaṃ pituṭṭhāne ṭhitā,",
  "atk-s0513a4:1208_1": "tasmā assameyeva hotha,",
  "atk-s0513a4:1208_2": "mayaṃ phalāphalaṃ āharitvā tumhe posessāmā”ti paṭiññaṃ gaṇhiṃsu.",
  "atk-s0513a4:1208_3": "Tato paṭṭhāya rāmapaṇḍito tattheva hoti.",
  "atk-s0513a4:1208_4": "Itare dve phalāphalaṃ āharitvā taṃ paṭijaggiṃsu.",
  "atk-s0513a4:1208_5": "Evaṃ tesaṃ phalāphalena yāpetvā vasantānaṃ dasarathamahārājā puttasokena navame saṃvacchare kālamakāsi.",
  "atk-s0513a4:1208_6": "Tassa sarīrakiccaṃ kāretvā devī “attano puttassa bharatakumārassa chattaṃ ussāpethā”ti āha.",
  "atk-s0513a4:1208_7": "Amaccā pana “chattassāmikā araññe vasantī”ti na adaṃsu.",
  "atk-s0513a4:1208_8": "Bharatakumāro “mama bhātaraṃ rāmapaṇḍitaṃ araññato ānetvā chattaṃ ussāpessāmī”ti pañcarājakakudhabhaṇḍāni",
  "atk-s0513a4:1208_9": "gahetvā caturaṅginiyā senāya tassa vasanaṭṭhānaṃ patvā avidūre khandhāvāraṃ katvā tattha nivāsetvā katipayehi",
  "atk-s0513a4:1208_10": "amaccehi saddhiṃ lakkhaṇapaṇḍitassa ca sītāya ca araññaṃ gatakāle assamapadaṃ pavisitvā assamapadadvāre",
  "atk-s0513a4:1208_11": "ṭhapitakañcanarūpakaṃ viya rāmapaṇḍitaṃ nirāsaṅkaṃ sukhanisinnaṃ upasaṅkamitvā vanditvā ekamantaṃ ṭhito",
  "atk-s0513a4:1208_12": "rañño pavattiṃ ārocetvā saddhiṃ amaccehi pādesu patitvā rodati.",
  "atk-s0513a4:1208_13": "Rāmapaṇḍito pana neva soci,",
  "atk-s0513a4:1208_14": "na paridevi,",
  "atk-s0513a4:1208_15": "indriyavikāramattampissa nāhosi.",
  "atk-s0513a4:1208_16": "Bharatassa pana roditvā nisinnakāle sāyanhasamaye itare dve phalāphalaṃ ādāya āgamiṃsu.",
  "atk-s0513a4:1208_17": "Rāmapaṇḍito cintesi “ime daharā mayhaṃ viya pariggaṇhanapaññā etesaṃ natthi,",
  "atk-s0513a4:1208_18": "sahasā ‘pitā vo mato’ti vutte sokaṃ sandhāretuṃ asakkontānaṃ hadayampi tesaṃ phaleyya,",
  "atk-s0513a4:1208_19": "upāyena te udakaṃ otāretvā etaṃ pavattiṃ ārocessāmī”ti.",
  "atk-s0513a4:1208_20": "Atha nesaṃ purato ekaṃ udakaṭṭhānaṃ dassetvā “tumhe aticirena āgatā,",
  "atk-s0513a4:1208_21": "idaṃ vo daṇḍakammaṃ hotu,",
  "atk-s0513a4:1208_22": "imaṃ udakaṃ otaritvā tiṭṭhathā”ti upaḍḍhagāthaṃ tāva āha –",
  "atk-s0513a4:1209_0": "84.",
  "atk-s0513a4:1210_0": "“Etha lakkhaṇa sītā ca, ubho otarathodaka”nti.",
  "atk-s0513a4:1211_0": "Tassattho – etha lakkhaṇa sītā ca āgacchatha, ubhopi otaratha udakanti;",
  "atk-s0513a4:1212_0": "Te ekavacaneneva otaritvā aṭṭhaṃsu. Atha nesaṃ pitu pavattiṃ ārocento sesaṃ upaḍḍhagāthamāha –",
  "atk-s0513a4:1213_0": "“Evāyaṃ bharato āha, rājā dasaratho mato”ti.",
  "atk-s0513a4:1214_0": "Te pitu matasāsanaṃ sutvāva visaññā ahesuṃ.",
  "atk-s0513a4:1214_1": "Punapi nesaṃ kathesi,",
  "atk-s0513a4:1214_2": "punapi te visaññā ahesunti evaṃ yāvatatiyaṃ visaññitaṃ patte te amaccā ukkhipitvā udakā nīharitvā thale",
  "atk-s0513a4:1214_3": "nisīdāpetvā laddhassāsesu tesu sabbe aññamaññaṃ roditvā paridevitvā nisīdiṃsu.",
  "atk-s0513a4:1214_4": "Tadā bharatakumāro cintesi –",
  "atk-s0513a4:1214_5": "“mayhaṃ bhātā lakkhaṇakumāro ca bhaginī ca sītā devī pitu matasāsanaṃ sutvāva sokaṃ sandhāretuṃ na sakkonti,",
  "atk-s0513a4:1214_6": "rāmapaṇḍito pana neva socati,",
  "atk-s0513a4:1214_7": "na paridevati,",
  "atk-s0513a4:1214_8": "kiṃ nu kho tassa asocanakāraṇaṃ,",
  "atk-s0513a4:1214_9": "pucchissāmi na”nti.",
  "atk-s0513a4:1214_10": "So taṃ pucchanto dutiyaṃ gāthamāha –",
  "atk-s0513a4:1215_0": "85.",
  "atk-s0513a4:1216_0": "“Kena rāmappabhāvena, socitabbaṃ na socasi;",
  "atk-s0513a4:1217_0": "Pitaraṃ kālakataṃ sutvā, na taṃ pasahate dukha”nti.",
  "atk-s0513a4:1218_0": "Tattha pabhāvenāti ānubhāvena.",
  "atk-s0513a4:1218_1": "Na taṃ pasahate dukhanti evarūpaṃ dukkhaṃ kena kāraṇena taṃ na pīḷeti,",
  "atk-s0513a4:1218_2": "kiṃ te asocanakāraṇaṃ,",
  "atk-s0513a4:1218_3": "kathehi tāva nanti.",
  "atk-s0513a4:1219_0": "Athassa rāmapaṇḍito attano asocanakāraṇaṃ kathento –",
  "atk-s0513a4:1220_0": "86.",
  "atk-s0513a4:1221_0": "“Yaṃ na sakkā nipāletuṃ, posena lapataṃ bahuṃ;",
  "atk-s0513a4:1222_0": "Sa kissa viññū medhāvī, attānamupatāpaye.",
  "atk-s0513a4:1223_0": "87.",
  "atk-s0513a4:1224_0": "“Daharā ca hi vuddhā ca, ye bālā ye ca paṇḍitā;",
  "atk-s0513a4:1225_0": "Aḍḍhā ceva daliddā ca, sabbe maccuparāyaṇā.",
  "atk-s0513a4:1226_0": "88.",
  "atk-s0513a4:1227_0": "“Phalānamiva pakkānaṃ, niccaṃ patanato bhayaṃ;",
  "atk-s0513a4:1228_0": "Evaṃ jātāna maccānaṃ, niccaṃ maraṇato bhayaṃ.",
  "atk-s0513a4:1229_0": "89.",
  "atk-s0513a4:1230_0": "“Sāyameke na dissanti, pāto diṭṭhā bahujjanā;",
  "atk-s0513a4:1231_0": "Pāto eke na dissanti, sāyaṃ diṭṭhā bahujjanā.",
  "atk-s0513a4:1232_0": "90.",
  "atk-s0513a4:1233_0": "“Paridevayamāno ce, kiñcidatthaṃ udabbahe;",
  "atk-s0513a4:1234_0": "Sammūḷho hiṃsamattānaṃ, kayirā taṃ vicakkhaṇo.",
  "atk-s0513a4:1235_0": "91.",
  "atk-s0513a4:1236_0": "“Kiso vivaṇṇo bhavati, hiṃsamattānamattano;",
  "atk-s0513a4:1237_0": "Na tena petā pālenti, niratthā paridevanā.",
  "atk-s0513a4:1238_0": "92.",
  "atk-s0513a4:1239_0": "“Yathā saraṇamādittaṃ, vārinā parinibbaye;",
  "atk-s0513a4:1240_0": "Evampi dhīro sutavā, medhāvī paṇḍito naro;",
  "atk-s0513a4:1241_0": "Khippamuppatitaṃ sokaṃ, vāto tūlaṃva dhaṃsaye.",
  "atk-s0513a4:1242_0": "93.",
  "atk-s0513a4:1243_0": "“Macco ekova acceti, ekova jāyate kule;",
  "atk-s0513a4:1244_0": "Saṃyogaparamātveva, sambhogā sabbapāṇinaṃ.",
  "atk-s0513a4:1245_0": "94.",
  "atk-s0513a4:1246_0": "“Tasmā hi dhīrassa bahussutassa, sampassato lokamimaṃ parañca;",
  "atk-s0513a4:1247_0": "Aññāya dhammaṃ hadayaṃ manañca, sokā mahantāpi na tāpayanti.",
  "atk-s0513a4:1248_0": "95.",
  "atk-s0513a4:1249_0": "“Sohaṃ dassañca bhokkhañca, bharissāmi ca ñātake;",
  "atk-s0513a4:1250_0": "Sesañca pālayissāmi, kiccametaṃ vijānato”ti. –",
  "atk-s0513a4:1251_0": "Imāhi dasahi gāthāhi aniccataṃ pakāseti.",
  "atk-s0513a4:1252_0": "Tattha nipāletunti rakkhituṃ.",
  "atk-s0513a4:1252_1": "Lapatanti lapantānaṃ.",
  "atk-s0513a4:1252_2": "Idaṃ vuttaṃ hoti –",
  "atk-s0513a4:1252_3": "“tāta bharata,",
  "atk-s0513a4:1252_4": "yaṃ sattānaṃ jīvitaṃ bahumpi vilapantānaṃ purisānaṃ ekenāpi mā ucchijjīti na sakkā rakkhituṃ,",
  "atk-s0513a4:1252_5": "so dāni mādiso aṭṭha lokadhamme tathato jānanto viññū medhāvī paṇḍito maraṇapariyosānajīvitesu sattesu kissa attānamupatāpaye,",
  "atk-s0513a4:1252_6": "kiṃkāraṇā anupakārena sokadukkhena attānaṃ santāpeyyā”ti.",
  "atk-s0513a4:1253_0": "Daharā cāti gāthā “maccu nāmesa tāta bharata,",
  "atk-s0513a4:1253_1": "neva suvaṇṇarūpakasadisānaṃ daharānaṃ khattiyakumārakādīnaṃ,",
  "atk-s0513a4:1253_2": "na vuddhippattānaṃ mahāyodhānaṃ,",
  "atk-s0513a4:1253_3": "na bālānaṃ puthujjanasattānaṃ,",
  "atk-s0513a4:1253_4": "na buddhādīnaṃ paṇḍitānaṃ,",
  "atk-s0513a4:1253_5": "na cakkavattiādīnaṃ issarānaṃ,",
  "atk-s0513a4:1253_6": "na niddhanānaṃ daliddādīnaṃ lajjati,",
  "atk-s0513a4:1253_7": "sabbepime sattā maccuparāyaṇā maraṇamukhe saṃbhaggavibhaggā bhavantiyevā”ti dassanatthaṃ vuttā.",
  "atk-s0513a4:1254_0": "Niccaṃ patanatoti idaṃ vuttaṃ hoti –",
  "atk-s0513a4:1254_1": "yathā hi tāta bharata,",
  "atk-s0513a4:1254_2": "pakkānaṃ phalānaṃ pakkakālato paṭṭhāya “idāni vaṇṭā chijjitvā patissanti,",
  "atk-s0513a4:1254_3": "idāni patissantī”ti patanato bhayaṃ niccaṃ dhuvaṃ ekaṃsikameva bhavati,",
  "atk-s0513a4:1254_4": "evaṃ āsaṅkanīyato evaṃ jātānaṃ maccānampi ekaṃsikaṃyeva maraṇato bhayaṃ,",
  "atk-s0513a4:1254_5": "natthi so khaṇo vā layo vā yattha tesaṃ maraṇaṃ na āsaṅkitabbaṃ bhaveyyāti.",
  "atk-s0513a4:1255_0": "Sāyanti vikāle.",
  "atk-s0513a4:1255_1": "Iminā rattibhāge ca diṭṭhānaṃ divasabhāge adassanaṃ,",
  "atk-s0513a4:1255_2": "divasabhāge ca diṭṭhānaṃ rattibhāge adassanaṃ dīpeti.",
  "atk-s0513a4:1255_3": "Kiñcidatthanti “pitā me,",
  "atk-s0513a4:1255_4": "putto me”tiādīhi paridevamānova poso sammūḷho attānaṃ hiṃsanto kilamento appamattakampi atthaṃ āhareyya.",
  "atk-s0513a4:1255_5": "Kayirā taṃ vicakkhaṇoti atha paṇḍito puriso evaṃ paridevaṃ kareyya,",
  "atk-s0513a4:1255_6": "yasmā pana paridevanto mataṃ vā ānetuṃ aññaṃ vā tassa vaḍḍhiṃ kātuṃ na sakkoti,",
  "atk-s0513a4:1255_7": "tasmā niratthakattā paridevitassa paṇḍitā na paridevanti.",
  "atk-s0513a4:1256_0": "Attānamattanoti attano attabhāvaṃ sokaparidevadukkhena hiṃsanto.",
  "atk-s0513a4:1256_1": "Na tenāti tena paridevena paralokaṃ gatā sattā na pālenti na yāpenti.",
  "atk-s0513a4:1256_2": "Niratthāti tasmā tesaṃ matasattānaṃ ayaṃ paridevanā niratthakā.",
  "atk-s0513a4:1256_3": "Saraṇanti nivāsagehaṃ.",
  "atk-s0513a4:1256_4": "Idaṃ vuttaṃ hoti –",
  "atk-s0513a4:1256_5": "yathā paṇḍito puriso attano vasanāgāre āditte muhuttampi vosānaṃ anāpajjitvā ghaṭasatena ghaṭasahassena vārinā nibbāpayateva,",
  "atk-s0513a4:1256_6": "evaṃ dhīro uppatitaṃ sokaṃ khippameva nibbāpaye.",
  "atk-s0513a4:1256_7": "Tūlaṃ viya ca vāto yathā saṇṭhātuṃ na sakkoti,",
  "atk-s0513a4:1256_8": "evaṃ dhaṃsaye viddhaṃseyyāti attho.",
  "atk-s0513a4:1257_0": "Macco ekova accetīti ettha tāta bharata,",
  "atk-s0513a4:1257_1": "ime sattā kammassakā nāma,",
  "atk-s0513a4:1257_2": "tathā hi ito paralokaṃ gacchanto satto ekova acceti atikkamati,",
  "atk-s0513a4:1257_3": "khattiyādikule jāyamānopi ekova gantvā jāyati.",
  "atk-s0513a4:1257_4": "Tattha tattha pana ñātimittasaṃyogena “ayaṃ me pitā,",
  "atk-s0513a4:1257_5": "ayaṃ me mātā,",
  "atk-s0513a4:1257_6": "ayaṃ me mitto”ti saṃyogaparamātveva sambhogā sabbapāṇīnaṃ,",
  "atk-s0513a4:1257_7": "paramatthena pana tīsupi bhavesu kammassakāvete sattāti attho.",
  "atk-s0513a4:1258_0": "Tasmāti yasmā etesaṃ sattānaṃ ñātimittasaṃyogaṃ ñātimittaparibhogamattaṃ ṭhapetvā ito paraṃ aññaṃ natthi, tasmā.",
  "atk-s0513a4:1258_1": "Sampassatoti imañca parañca lokaṃ nānābhāvavinābhāvameva sammā passato.",
  "atk-s0513a4:1258_2": "Aññāya dhammanti aṭṭhavidhalokadhammaṃ jānitvā.",
  "atk-s0513a4:1258_3": "Hadayaṃ manañcāti idaṃ ubhayampi cittasseva nāmaṃ.",
  "atk-s0513a4:1258_4": "Idaṃ vuttaṃ hoti –",
  "atk-s0513a4:1259_0": "“Lābho alābho yaso ayaso ca, nindā pasaṃsā ca sukhañca dukkhaṃ;",
  "atk-s0513a4:1260_0": "Ete aniccā manujesu dhammā, mā soca kiṃ socasi poṭṭhapādā”ti. –",
  "atk-s0513a4:1261_0": "Imesaṃ aṭṭhannaṃ lokadhammānaṃ yena kenaci cittaṃ pariyādīyati,",
  "atk-s0513a4:1261_1": "tassa ca aniccataṃ ñatvā ṭhitassa dhīrassa pituputtamaraṇādivatthukā mahantāpi sokā hadayaṃ na tāpayantīti.",
  "atk-s0513a4:1261_2": "Etaṃ vā aṭṭhavidhaṃ lokadhammaṃ ñatvā ṭhitassa hadayavatthuñca manañca mahantāpi sokā na tāpayantīti evampettha attho daṭṭhabbo.",
  "atk-s0513a4:1262_0": "Sohaṃ dassañca bhokkhañcāti gāthāya –",
  "atk-s0513a4:1262_1": "tāta bharata,",
  "atk-s0513a4:1262_2": "andhabālānaṃ sattānaṃ viya mama rodanaparidevanaṃ nāma na anucchavikaṃ,",
  "atk-s0513a4:1262_3": "ahaṃ pana pitu accayena tassa ṭhāne ṭhatvā kapaṇādīnaṃ dānārahānaṃ dānaṃ,",
  "atk-s0513a4:1262_4": "ṭhānantarārahānaṃ ṭhānantaraṃ,",
  "atk-s0513a4:1262_5": "yasārahānaṃ yasaṃ dassāmi,",
  "atk-s0513a4:1262_6": "pitarā me paribhuttanayena issariyaṃ paribhuñjissāmi,",
  "atk-s0513a4:1262_7": "ñātake ca posessāmi,",
  "atk-s0513a4:1262_8": "avasesañca antoparijanādikaṃ janaṃ pālessāmi,",
  "atk-s0513a4:1262_9": "dhammikasamaṇabrāhmaṇānaṃ dhammikaṃ rakkhāvaraṇaguttiṃ karissāmīti evañhi jānato paṇḍitapurisassa anurūpaṃ kiccanti attho.",
  "atk-s0513a4:1263_0": "Parisā imaṃ rāmapaṇḍitassa aniccatāpakāsanaṃ dhammadesanaṃ sutvā nissokā ahesuṃ.",
  "atk-s0513a4:1263_1": "Tato bharatakumāro rāmapaṇḍitaṃ vanditvā “bārāṇasirajjaṃ sampaṭicchathā”ti āha.",
  "atk-s0513a4:1263_2": "Tāta lakkhaṇañca,",
  "atk-s0513a4:1263_3": "sītādeviñca gahetvā gantvā rajjaṃ anusāsathāti.",
  "atk-s0513a4:1263_4": "Tumhe pana, devāti. Tāta,",
  "atk-s0513a4:1263_5": "mama pitā “dvādasavassaccayena āgantvā rajjaṃ kāreyyāsī”ti maṃ avoca,",
  "atk-s0513a4:1263_6": "ahaṃ idāneva gacchanto tassa vacanakaro nāma na homi,",
  "atk-s0513a4:1263_7": "aññānipi tīṇi vassāni atikkamitvā āgamissāmīti.",
  "atk-s0513a4:1263_8": "“Ettakaṃ kālaṃ ko rajjaṃ kāressatī”ti?",
  "atk-s0513a4:1263_9": "“Tumhe kārethā”ti.",
  "atk-s0513a4:1263_10": "“Na mayaṃ kāressāmā”ti.",
  "atk-s0513a4:1263_11": "“Tena hi yāva mamāgamanā imā pādukā kāressantī”ti attano tiṇapādukā omuñcitvā adāsi.",
  "atk-s0513a4:1263_12": "Te tayopi janā pādukā gahetvā rāmapaṇḍitaṃ vanditvā mahājanaparivutā bārāṇasiṃ agamaṃsu.",
  "atk-s0513a4:1263_13": "Tīṇi saṃvaccharāni pādukā rajjaṃ kāresuṃ.",
  "atk-s0513a4:1263_14": "Amaccā tiṇapādukā rājapallaṅke ṭhapetvā aḍḍaṃ vinicchinanti.",
  "atk-s0513a4:1263_15": "Sace dubbinicchito hoti,",
  "atk-s0513a4:1263_16": "pādukā aññamaññaṃ paṭihaññanti.",
  "atk-s0513a4:1263_17": "Tāya saññāya puna vinicchinanti.",
  "atk-s0513a4:1263_18": "Sammā vinicchitakāle pādukā nissaddā sannisīdanti.",
  "atk-s0513a4:1263_19": "Rāmapaṇḍito tiṇṇaṃ saṃvaccharānaṃ accayena araññā nikkhamitvā bārāṇasinagaraṃ patvā uyyānaṃ pāvisi.",
  "atk-s0513a4:1263_20": "Tassa āgamanabhāvaṃ ñatvā kumārā amaccagaṇaparivutā uyyānaṃ gantvā sītaṃ aggamahesiṃ katvā ubhinnampi abhisekaṃ akaṃsu.",
  "atk-s0513a4:1263_21": "Evaṃ abhisekappatto mahāsatto alaṅkatarathe ṭhatvā mahantena parivārena nagaraṃ pavisitvā padakkhiṇaṃ katvā candakapāsādavarassa mahātalaṃ abhiruhi.",
  "atk-s0513a4:1263_22": "Tato paṭṭhāya soḷasa vassasahassāni dhammena rajjaṃ kāretvā āyupariyosāne saggapuraṃ pūresi.",
  "atk-s0513a4:1264_0": "96.",
  "atk-s0513a4:1265_0": "“Dasa vassasahassāni, saṭṭhi vassasatāni ca;",
  "atk-s0513a4:1266_0": "Kambugīvo mahābāhu, rāmo rajjamakārayī”ti. –",
  "atk-s0513a4:1267_0": "Ayaṃ abhisambuddhagāthā tamatthaṃ dīpeti.",
  "atk-s0513a4:1268_0": "Tattha kambugīvoti suvaṇṇāḷiṅgasadisagīvo. Suvaṇṇañhi kambūti vuccati.",
  "atk-s0513a4:1269_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:1269_1": "saccapariyosāne kuṭumbiko sotāpattiphale patiṭṭhahi.",
  "atk-s0513a4:1269_2": "Tadā dasarathamahārājā suddhodanamahārājā ahosi,",
  "atk-s0513a4:1269_3": "mātā mahāmāyādevī,",
  "atk-s0513a4:1269_4": "sītā rāhulamātā,",
  "atk-s0513a4:1269_5": "bharato ānando,",
  "atk-s0513a4:1269_6": "lakkhaṇo sāriputto,",
  "atk-s0513a4:1269_7": "parisā buddhaparisā,",
  "atk-s0513a4:1269_8": "rāmapaṇḍito pana ahameva ahosinti.",
  "atk-s0513a4:1270_0": "Dasarathajātakavaṇṇanā sattamā.",
  "atk-s0513a4:1272_0": "[462] 8. Saṃvarajātakavaṇṇanā",
  "atk-s0513a4:1273_0": "Jānanto no mahārājāti idaṃ satthā jetavane viharanto ekaṃ ossaṭṭhavīriyaṃ bhikkhuṃ ārabbha kathesi.",
  "atk-s0513a4:1273_1": "So kira sāvatthivāsī kulaputto satthu dhammadesanaṃ sutvā pabbajitvā laddhūpasampado ācariyupajjhāyavattaṃ",
  "atk-s0513a4:1273_2": "pūrento ubhayāni pātimokkhāni paguṇāni katvā paripuṇṇapañcavasso kammaṭṭhānaṃ gahetvā “araññe vasissāmī”ti",
  "atk-s0513a4:1273_3": "ācariyupajjhāye āpucchitvā kosalaraṭṭhe ekaṃ paccantagāmaṃ gantvā tattha iriyāpathe pasannamanussehi",
  "atk-s0513a4:1273_4": "paṇṇasālaṃ katvā upaṭṭhiyamāno vassaṃ upagantvā yuñjanto ghaṭento vāyamanto accāraddhena vīriyena temāsaṃ",
  "atk-s0513a4:1273_5": "kammaṭṭhānaṃ bhāvetvā obhāsamattampi uppādetuṃ asakkonto cintesi “addhā ahaṃ satthārā desitesu catūsu",
  "atk-s0513a4:1273_6": "puggalesu padaparamo,",
  "atk-s0513a4:1273_7": "kiṃ me araññavāsena,",
  "atk-s0513a4:1273_8": "jetavanaṃ gantvā tathāgatassa rūpasiriṃ passanto madhuradhammadesanaṃ suṇanto vītināmessāmī”ti.",
  "atk-s0513a4:1273_9": "So vīriyaṃ ossajitvā tato nikkhanto anupubbena jetavanaṃ gantvā ācariyupajjhāyehi ceva sandiṭṭhasambhattehi",
  "atk-s0513a4:1273_10": "ca āgamanakāraṇaṃ puṭṭho tamatthaṃ kathetvā tehi “kasmā evamakāsī”ti garahitvā satthu santikaṃ netvā “kiṃ,",
  "atk-s0513a4:1273_11": "bhikkhave,",
  "atk-s0513a4:1273_12": "anicchamānaṃ bhikkhuṃ ānayitthā”ti vutte “ayaṃ, bhante,",
  "atk-s0513a4:1273_13": "vīriyaṃ ossajitvā āgato”ti ārocite satthā “saccaṃ kirā”ti pucchitvā “saccaṃ,",
  "atk-s0513a4:1273_14": "bhante”ti vutte “kasmā bhikkhu vīriyaṃ ossaji,",
  "atk-s0513a4:1273_15": "imasmiñhi sāsane nibbīriyassa kusītapuggalassa aggaphalaṃ arahattaṃ nāma natthi,",
  "atk-s0513a4:1273_16": "āraddhavīriyā imaṃ dhammaṃ ārādhenti,",
  "atk-s0513a4:1273_17": "tvaṃ kho pana pubbe vīriyavā ovādakkhamo,",
  "atk-s0513a4:1273_18": "teneva kāraṇena bārāṇasirañño puttasatassa sabbakaniṭṭho hutvāpi paṇḍitānaṃ ovāde ṭhatvā setacchattaṃ pattosī”ti vatvā atītaṃ āhari.",
  "atk-s0513a4:1274_0": "Atīte bārāṇasiyaṃ brahmadatte rajjaṃ kārente saṃvarakumāro nāma puttasatassa sabbakaniṭṭho ahosi.",
  "atk-s0513a4:1274_1": "Rājā ekekaṃ puttaṃ “sikkhitabbayuttakaṃ sikkhāpethā”ti ekekassa amaccassa adāsi.",
  "atk-s0513a4:1274_2": "Saṃvarakumārassa ācariyo amacco bodhisatto ahosi paṇḍito byatto rājaputtassa pituṭṭhāne ṭhito.",
  "atk-s0513a4:1274_3": "Amaccā sikkhitasippe rājaputte rañño dassesuṃ.",
  "atk-s0513a4:1274_4": "Rājā tesaṃ janapadaṃ datvā uyyojesi.",
  "atk-s0513a4:1274_5": "Saṃvarakumāro sabbasippassa nipphattiṃ patvā bodhisattaṃ pucchi “tāta,",
  "atk-s0513a4:1274_6": "sace maṃ pitā janapadaṃ peseti,",
  "atk-s0513a4:1274_7": "kiṃ karomī”ti? “Tāta,",
  "atk-s0513a4:1274_8": "tvaṃ janapade dīyamāne taṃ aggahetvā ‘deva ahaṃ sabbakaniṭṭho,",
  "atk-s0513a4:1274_9": "mayipi gate tumhākaṃ pādamūlaṃ tucchaṃ bhavissati,",
  "atk-s0513a4:1274_10": "ahaṃ tumhākaṃ pādamūleyeva vasissāmī’ti vadeyyāsī”ti.",
  "atk-s0513a4:1274_11": "Athekadivasaṃ rājā saṃvarakumāraṃ vanditvā ekamantaṃ nisinnaṃ pucchi “kiṃ tāta,",
  "atk-s0513a4:1274_12": "sippaṃ te niṭṭhita”nti? “Āma, devā”ti.",
  "atk-s0513a4:1274_13": "“Tuyhampi janapadaṃ demī”ti.",
  "atk-s0513a4:1274_14": "“Deva tumhākaṃ pādamūlaṃ tucchaṃ bhavissati,",
  "atk-s0513a4:1274_15": "pādamūleyeva vasissāmī”ti.",
  "atk-s0513a4:1274_16": "Rājā tussitvā “sādhū”ti sampaṭicchi.",
  "atk-s0513a4:1274_17": "So tato paṭṭhāya rañño pādamūleyeva hutvā punapi bodhisattaṃ pucchi “tāta aññaṃ kiṃ karomī”ti?",
  "atk-s0513a4:1274_18": "“Tāta rājānaṃ ekaṃ purāṇuyyānaṃ yācāhī”ti.",
  "atk-s0513a4:1274_19": "So “sādhū”ti uyyānaṃ yācitvā tattha jātakehi pupphaphalehi nagare issarajanaṃ saṅgaṇhitvā puna “kiṃ karomī”ti pucchi. “Tāta,",
  "atk-s0513a4:1274_20": "rājānaṃ āpucchitvā antonagare bhattavetanaṃ tvameva dehī”ti.",
  "atk-s0513a4:1274_21": "So tathā katvā antonagare kassaci kiñci ahāpetvā bhattavetanaṃ datvā puna bodhisattaṃ pucchitvā rājānaṃ",
  "atk-s0513a4:1274_22": "viññāpetvā antonivesane dāsaporisānampi hatthīnampi assānampi balakāyassapi vattaṃ aparihāpetvā adāsi,",
  "atk-s0513a4:1274_23": "tirojanapadehi āgatānaṃ dūtādīnaṃ nivāsaṭṭhānādīni vāṇijānaṃ suṅkanti sabbakaraṇīyāni attanāva akāsi.",
  "atk-s0513a4:1274_24": "Evaṃ so mahāsattassa ovāde ṭhatvā sabbaṃ antojanañca bahijanañca nāgare ca raṭṭhavāsino ca āgantuke ca",
  "atk-s0513a4:1274_25": "āyavattane ca tena tena saṅgahavatthunā ābandhitvā saṅgaṇhi,",
  "atk-s0513a4:1274_26": "sabbesaṃ piyo ahosi manāpo.",
  "atk-s0513a4:1275_0": "Aparabhāge rājānaṃ maraṇamañce nipannaṃ amaccā pucchiṃsu “deva,",
  "atk-s0513a4:1275_1": "tumhākaṃ accayena setacchattaṃ kassa demā”ti? “Tāta,",
  "atk-s0513a4:1275_2": "mama puttā sabbepi setacchattassa sāminova.",
  "atk-s0513a4:1275_3": "Yo pana tumhākaṃ manaṃ gaṇhāti,",
  "atk-s0513a4:1275_4": "tasseva setacchatthaṃ dadeyyāthā”ti.",
  "atk-s0513a4:1275_5": "Te tasmiṃ kālakate tassa sarīraparihāraṃ katvā sattame divase sannipatitvā “raññā ‘yo tumhākaṃ manaṃ gaṇhāti,",
  "atk-s0513a4:1275_6": "tassa setacchattaṃ ussāpeyyāthā’ti vuttaṃ,",
  "atk-s0513a4:1275_7": "amhākañca ayaṃ saṃvarakumāro manaṃ gaṇhātī”ti ñātakehi parivāritā tassa kañcanamālaṃ setacchattaṃ ussāpayiṃsu.",
  "atk-s0513a4:1275_8": "Saṃvaramahārājā bodhisattassa ovāde ṭhatvā dhammena rajjaṃ kāresi.",
  "atk-s0513a4:1275_9": "Itare ekūnasatakumārā “pitā kira no kālakato,",
  "atk-s0513a4:1275_10": "saṃvarakumārassa kira setacchattaṃ ussāpesuṃ,",
  "atk-s0513a4:1275_11": "so sabbakaniṭṭho,",
  "atk-s0513a4:1275_12": "tassa chattaṃ na pāpuṇāti,",
  "atk-s0513a4:1275_13": "sabbajeṭṭhakassa chattaṃ ussāpessāmā”ti ekato āgantvā “chattaṃ vā no detu,",
  "atk-s0513a4:1275_14": "yuddhaṃ vā”ti saṃvaramahārājassa paṇṇaṃ pesetvā nagaraṃ uparundhiṃsu.",
  "atk-s0513a4:1275_15": "Rājā bodhisattassa taṃ pavattiṃ ārocetvā “idāni kiṃ karomā”ti pucchi. Mahārāja,",
  "atk-s0513a4:1275_16": "tava bhātikehi saddhiṃ yujjhanakiccaṃ natthi,",
  "atk-s0513a4:1275_17": "tvaṃ pitu santakaṃ dhanaṃ satakoṭṭhāse kāretvā ekūnasataṃ bhātikānaṃ pesetvā “imaṃ tumhākaṃ koṭṭhāsaṃ pitu santakaṃ gaṇhatha,",
  "atk-s0513a4:1275_18": "nāhaṃ tumhehi saddhiṃ yujjhāmī”ti sāsanaṃ pahiṇāhīti.",
  "atk-s0513a4:1275_19": "So tathā akāsi.",
  "atk-s0513a4:1275_20": "Athassa sabbajeṭṭhabhātiko uposathakumāro nāma sese āmantetvā “tātā,",
  "atk-s0513a4:1275_21": "rājānaṃ nāma abhibhavituṃ samatthā nāma natthi,",
  "atk-s0513a4:1275_22": "ayañca no kaniṭṭhabhātiko paṭisattupi hutvā na tiṭṭhati,",
  "atk-s0513a4:1275_23": "amhākaṃ pitu santakaṃ dhanaṃ pesetvā ‘nāhaṃ tumhehi saddhiṃ yujjhāmī’ti pesesi,",
  "atk-s0513a4:1275_24": "na kho pana mayaṃ sabbepi ekakkhaṇe chattaṃ ussāpessāma,",
  "atk-s0513a4:1275_25": "ekasseva chattaṃ ussāpessāma,",
  "atk-s0513a4:1275_26": "ayameva rājā hotu,",
  "atk-s0513a4:1275_27": "etha taṃ passitvā rājakuṭumbaṃ paṭicchādetvā amhākaṃ janapadameva gacchāmā”ti āha.",
  "atk-s0513a4:1275_28": "Atha te sabbepi kumārā nagaradvāraṃ vivarāpetvā paṭisattuno ahutvā nagaraṃ pavisiṃsu.",
  "atk-s0513a4:1276_0": "Rājāpi tesaṃ amaccehi paṇṇākāraṃ gāhāpetvā paṭimaggaṃ peseti.",
  "atk-s0513a4:1276_1": "Kumārā nātimahantena parivārena pattikāva āgantvā rājanivesanaṃ abhiruhitvā saṃvaramahārājassa nipaccakāraṃ dassetvā nīcāsane nisīdiṃsu.",
  "atk-s0513a4:1276_2": "Saṃvaramahārājā setacchattassa heṭṭhā sīhāsane nisīdi,",
  "atk-s0513a4:1276_3": "mahanto yaso mahantaṃ sirisobhaggaṃ ahosi,",
  "atk-s0513a4:1276_4": "olokitolokitaṭṭhānaṃ kampi.",
  "atk-s0513a4:1276_5": "Uposathakumāro saṃvaramahārājassa sirivibhavaṃ oloketvā “amhākaṃ pitā attano accayena saṃvarakumārassa",
  "atk-s0513a4:1276_6": "rājabhāvaṃ ñatvā maññe amhākaṃ janapade datvā imassa na adāsī”ti cintetvā tena saddhiṃ sallapanto tisso",
  "atk-s0513a4:1276_7": "gāthā abhāsi –",
  "atk-s0513a4:1277_0": "97.",
  "atk-s0513a4:1278_0": "“Jānanto no mahārāja, tava sīlaṃ janādhipo;",
  "atk-s0513a4:1279_0": "Ime kumāre pūjento, na taṃ kenaci maññatha.",
  "atk-s0513a4:1280_0": "98.",
  "atk-s0513a4:1281_0": "“Tiṭṭhante no mahārāje, adu deve divaṅgate;",
  "atk-s0513a4:1282_0": "Ñātī taṃ samanuññiṃsu, sampassaṃ atthamattano.",
  "atk-s0513a4:1283_0": "99.",
  "atk-s0513a4:1284_0": "“Kena saṃvara vattena, sañjāte abhitiṭṭhasi;",
  "atk-s0513a4:1285_0": "Kena taṃ nātivattanti, ñātisaṅghā samāgatā”ti.",
  "atk-s0513a4:1286_0": "Tattha jānanto noti jānanto nu.",
  "atk-s0513a4:1286_1": "Janādhipoti amhākaṃ pitā narindo.",
  "atk-s0513a4:1286_2": "Imeti ime ekūnasate kumāre.",
  "atk-s0513a4:1286_3": "Pāḷipotthakesu pana “aññe kumāre”ti likhitaṃ.",
  "atk-s0513a4:1286_4": "Pūjentoti tena tena janapadena mānento.",
  "atk-s0513a4:1286_5": "Na taṃ kenacīti khuddakenāpi kenaci janapadena taṃ pūjetabbaṃ na maññittha,",
  "atk-s0513a4:1286_6": "“ayaṃ mama accayena rājā bhavissatī”ti ñatvā maññe attano pādamūleyeva vāsesīti.",
  "atk-s0513a4:1286_7": "Tiṭṭhante noti tiṭṭhante nu,",
  "atk-s0513a4:1286_8": "dharamāneyeva nūti pucchati,",
  "atk-s0513a4:1286_9": "adu deveti udāhu amhākaṃ pitari divaṅgate attano atthaṃ vuḍḍhiṃ passantā saddhiṃ rājakārakehi negamajānapadehi ñātayo taṃ “rājā hohī”ti samanuññiṃsu.",
  "atk-s0513a4:1286_10": "Vattenāti sīlācārena.",
  "atk-s0513a4:1286_11": "Sañjāte abhitiṭṭhasīti samānajātike ekūnasatabhātaro abhibhavitvā tiṭṭhasi.",
  "atk-s0513a4:1286_12": "Nātivattantīti na abhibhavanti.",
  "atk-s0513a4:1287_0": "Taṃ sutvā saṃvaramahārājā attano guṇaṃ kathento cha gāthā abhāsi –",
  "atk-s0513a4:1288_0": "100.",
  "atk-s0513a4:1289_0": "“Na rājaputta usūyāmi, samaṇānaṃ mahesinaṃ;",
  "atk-s0513a4:1290_0": "Sakkaccaṃ te namassāmi, pāde vandāmi tādinaṃ.",
  "atk-s0513a4:1291_0": "101.",
  "atk-s0513a4:1292_0": "“Te maṃ dhammaguṇe yuttaṃ, sussūsamanusūyakaṃ;",
  "atk-s0513a4:1293_0": "Samaṇā manusāsanti, isī dhammaguṇe ratā.",
  "atk-s0513a4:1294_0": "102.",
  "atk-s0513a4:1295_0": "“Tesāhaṃ vacanaṃ sutvā, samaṇānaṃ mahesinaṃ;",
  "atk-s0513a4:1296_0": "Na kiñci atimaññāmi, dhamme me nirato mano.",
  "atk-s0513a4:1297_0": "103.",
  "atk-s0513a4:1298_0": "“Hatthārohā anīkaṭṭhā, rathikā pattikārakā;",
  "atk-s0513a4:1299_0": "Tesaṃ nappaṭibandhāmi, niviṭṭhaṃ bhattavetanaṃ.",
  "atk-s0513a4:1300_0": "104.",
  "atk-s0513a4:1301_0": "“Mahāmattā ca me atthi, mantino paricārakā;",
  "atk-s0513a4:1302_0": "Bārāṇasiṃ voharanti, bahumaṃsasurodanaṃ.",
  "atk-s0513a4:1303_0": "105.",
  "atk-s0513a4:1304_0": "“Athopi vāṇijā phītā, nānāraṭṭhehi āgatā;",
  "atk-s0513a4:1305_0": "Tesu me vihitā rakkhā, evaṃ jānāhuposathā”ti.",
  "atk-s0513a4:1306_0": "Tattha na rājaputtāti ahaṃ rājaputta,",
  "atk-s0513a4:1306_1": "kañci sattaṃ “ayaṃ sampatti imassa mā hotū”ti na usūyāmi.",
  "atk-s0513a4:1306_2": "Tādinanti tādilakkhaṇayuttānaṃ samitapāpatāya samaṇānaṃ mahantānaṃ sīlakkhandhādīnaṃ guṇānaṃ esitatāya",
  "atk-s0513a4:1306_3": "mahesīnaṃ dhammikasamaṇabrāhmaṇānaṃ pañcapatiṭṭhitena pāde vandāmi,",
  "atk-s0513a4:1306_4": "dānaṃ dadanto dhammikañca nesaṃ rakkhāvaraṇaguttiṃ paccupaṭṭhapento sakkaccaṃ te namassāmi,",
  "atk-s0513a4:1306_5": "manena sampiyāyanto ca pūjemīti attho.",
  "atk-s0513a4:1306_6": "Te manti te samaṇā maṃ “ayaṃ dhammakoṭṭhāse yuttapayutto sussūsaṃ anusūyako”ti tathato ñatvā maṃ dhammaguṇe yuttaṃ sussūsaṃ anusūyakaṃ anusāsanti,",
  "atk-s0513a4:1306_7": "“idaṃ kara,",
  "atk-s0513a4:1306_8": "idaṃ mā karī”ti ovadantīti attho.",
  "atk-s0513a4:1306_9": "Tesāhanti tesaṃ ahaṃ.",
  "atk-s0513a4:1306_10": "Hatthārohāti hatthiṃ āruyha yujjhanakā yodhā.",
  "atk-s0513a4:1306_11": "Anīkaṭṭhāti hatthānīkādīsu ṭhitā.",
  "atk-s0513a4:1306_12": "Rathikāti rathayodhā.",
  "atk-s0513a4:1306_13": "Pattikārakāti pattinova.",
  "atk-s0513a4:1306_14": "Niviṭṭhanti yaṃ tehi sajjitaṃ bhattañca vetanañca,",
  "atk-s0513a4:1306_15": "ahaṃ taṃ nappaṭibandhāmi,",
  "atk-s0513a4:1306_16": "aparihāpetvā dadāmīti attho.",
  "atk-s0513a4:1307_0": "Mahāmattāti bhātika,",
  "atk-s0513a4:1307_1": "mayhaṃ mahāpaññā mantesu kusalā mahāamaccā ceva avasesamantino ca paricārakā atthi.",
  "atk-s0513a4:1307_2": "Iminā imaṃ dasseti “tumhe mantasampanne paṇḍite ācariye na labhittha,",
  "atk-s0513a4:1307_3": "amhākaṃ pana ācariyā paṇḍitā upāyakusalā,",
  "atk-s0513a4:1307_4": "te no setacchattena yojesu”nti.",
  "atk-s0513a4:1307_5": "Bārāṇasinti bhātika,",
  "atk-s0513a4:1307_6": "mama chattaṃ ussāpitakālato paṭṭhāya “amhākaṃ rājā dhammiko anvaddhamāsaṃ devo vassati,",
  "atk-s0513a4:1307_7": "tena sassāni sampajjanti,",
  "atk-s0513a4:1307_8": "bārāṇasiyaṃ bahuṃ khāditabbayuttakaṃ macchamaṃsaṃ pāyitabbayuttakaṃ surodakañca jāta”nti evaṃ raṭṭhavāsino",
  "atk-s0513a4:1307_9": "bahumaṃsasurodakaṃ katvā bārāṇasiṃ voharanti.",
  "atk-s0513a4:1307_10": "Phītāti hatthiratanaassaratanamuttaratanādīni āharitvā nirupaddavā vohāraṃ karontā phītā samiddhā.",
  "atk-s0513a4:1307_11": "Evaṃ jānāhīti bhātika uposatha ahaṃ imehi ettakehi kāraṇehi sabbakaniṭṭhopi hutvā mama bhātike abhibhavitvā setacchattaṃ patto,",
  "atk-s0513a4:1307_12": "evaṃ jānāhīti.",
  "atk-s0513a4:1308_0": "Athassa guṇaṃ sutvā uposathakumāro dve gāthā abhāsi –",
  "atk-s0513a4:1309_0": "106.",
  "atk-s0513a4:1310_0": "“Dhammena kira ñātīnaṃ, rajjaṃ kārehi saṃvara;",
  "atk-s0513a4:1311_0": "Medhāvī paṇḍito cāsi, athopi ñātinaṃ hito.",
  "atk-s0513a4:1312_0": "107.",
  "atk-s0513a4:1313_0": "“Taṃ taṃ ñātiparibyūḷhaṃ, nānāratanamocitaṃ;",
  "atk-s0513a4:1314_0": "Amittā nappasahanti, indaṃva asurādhipo”ti.",
  "atk-s0513a4:1315_0": "Tattha dhammena kira ñātīnanti tāta saṃvara mahārāja,",
  "atk-s0513a4:1315_1": "dhammena kira tvaṃ ekūnasatānaṃ ñātīnaṃ attano jeṭṭhabhātikānaṃ ānubhāvaṃ abhibhavasi,",
  "atk-s0513a4:1315_2": "ito paṭṭhāya tvameva rajjaṃ kārehi,",
  "atk-s0513a4:1315_3": "tvameva medhāvī ceva paṇḍito ca ñātīnañca hitoti attho.",
  "atk-s0513a4:1315_4": "Taṃ tanti evaṃ vividhaguṇasampannaṃ taṃ.",
  "atk-s0513a4:1315_5": "Ñātiparibyūḷhanti amhehi ekūnasatehi ñātakehi parivāritaṃ.",
  "atk-s0513a4:1315_6": "Nānāratanamocitanti nānāratanehi ocitaṃ sañcitaṃ bahuratanasañcayaṃ.",
  "atk-s0513a4:1315_7": "Asurādhipoti yathā tāvatiṃsehi parivāritaṃ indaṃ asurarājā nappasahati,",
  "atk-s0513a4:1315_8": "evaṃ amhehi ārakkhaṃ karontehi parivāritaṃ taṃ tiyojanasatike kāsiraṭṭhe dvādasayojanikāya bārāṇasiyā rajjaṃ kārentaṃ amittā nappasahantīti dīpeti.",
  "atk-s0513a4:1316_0": "Saṃvaramahārājā sabbesampi bhātikānaṃ mahantaṃ yasaṃ adāsi.",
  "atk-s0513a4:1316_1": "Te tassa santike māsaḍḍhamāsaṃ vasitvā “mahārāja janapadesu coresu uṭṭhahantesu mayaṃ jānissāma,",
  "atk-s0513a4:1316_2": "tvaṃ rajjasukhaṃ anubhavā”ti vatvā attano attano janapadaṃ gatā.",
  "atk-s0513a4:1316_3": "Rājāpi bodhisattassa ovāde ṭhatvā āyupariyosāne devanagaraṃ pūrento agamāsi.",
  "atk-s0513a4:1317_0": "Satthā imaṃ dhammadesanaṃ āharitvā “bhikkhu evaṃ tvaṃ pubbe ovādakkhamo,",
  "atk-s0513a4:1317_1": "idāni kasmā vīriyaṃ na akāsī”ti vatvā saccāni pakāsetvā jātakaṃ samodhānesi,",
  "atk-s0513a4:1317_2": "saccapariyosāne so bhikkhu sotāpattiphale patiṭṭhahi.",
  "atk-s0513a4:1318_0": "Tadā saṃvaramahārājā ayaṃ bhikkhu ahosi,",
  "atk-s0513a4:1318_1": "uposathakumāro sāriputto,",
  "atk-s0513a4:1318_2": "sesabhātikā therānutherā,",
  "atk-s0513a4:1318_3": "parisā buddhaparisā,",
  "atk-s0513a4:1318_4": "ovādadāyako amacco pana ahameva ahosinti.",
  "atk-s0513a4:1319_0": "Saṃvarajātakavaṇṇanā aṭṭhamā.",
  "atk-s0513a4:1321_0": "[463] 9. Suppārakajātakavaṇṇanā",
  "atk-s0513a4:1322_0": "Ummujjanti nimujjantīti idaṃ satthā jetavane viharanto paññāpāramiṃ ārabbha kathesi.",
  "atk-s0513a4:1322_1": "Ekadivasañhi sāyanhasamaye tathāgatassa dhammaṃ desetuṃ nikkhamanaṃ āgamayamānā bhikkhū dhammasabhāyaṃ nisīditvā “āvuso,",
  "atk-s0513a4:1322_2": "aho satthā mahāpañño puthupañño hāsapañño javanapañño tikkhapañño nibbedhikapañño tatra tatra upāyapaññāya samannāgato vipulāya pathavīsamāya,",
  "atk-s0513a4:1322_3": "mahāsamuddo viya gambhīrāya,",
  "atk-s0513a4:1322_4": "ākāso viya vitthiṇṇāya,",
  "atk-s0513a4:1322_5": "sakalajambudīpasmiñhi uṭṭhitapañho dasabalaṃ atikkamitvā gantuṃ samattho nāma natthi.",
  "atk-s0513a4:1322_6": "Yathā mahāsamudde uṭṭhitaūmiyo velaṃ nātikkamanti,",
  "atk-s0513a4:1322_7": "velaṃ patvāva bhijjanti,",
  "atk-s0513a4:1322_8": "evaṃ na koci pañho dasabalaṃ atikkamati,",
  "atk-s0513a4:1322_9": "satthu pādamūlaṃ patvā bhijjatevā”ti dasabalassa mahāpaññāpāramiṃ vaṇṇesuṃ.",
  "atk-s0513a4:1322_10": "Satthā āgantvā “kāya nuttha,",
  "atk-s0513a4:1322_11": "bhikkhave,",
  "atk-s0513a4:1322_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:1322_13": "bhikkhave,",
  "atk-s0513a4:1322_14": "tathāgato idāneva paññavā,",
  "atk-s0513a4:1322_15": "pubbepi aparipakke ñāṇe paññavāva,",
  "atk-s0513a4:1322_16": "andho hutvāpi mahāsamudde udakasaññāya ‘imasmiṃ imasmiṃ samudde idaṃ nāma idaṃ nāma ratana’nti aññāsī”ti vatvā atītaṃ āhari.",
  "atk-s0513a4:1323_0": "Atīte kururaṭṭhe kururājā nāma rajjaṃ kāresi,",
  "atk-s0513a4:1323_1": "kurukacchaṃ nāma paṭṭanagāmo ahosi.",
  "atk-s0513a4:1323_2": "Tadā bodhisatto kurukacche niyāmakajeṭṭhakassa putto hutvā nibbatti pāsādiko suvaṇṇavaṇṇo,",
  "atk-s0513a4:1323_3": "“suppārakakumāro”tissa nāmaṃ kariṃsu.",
  "atk-s0513a4:1323_4": "So mahantena parivārena vaḍḍhanto soḷasavassakāleyeva niyāmakasippe nipphattiṃ patvā aparabhāge pitu",
  "atk-s0513a4:1323_5": "accayena niyāmakajeṭṭhako hutvā niyāmakakammaṃ akāsi,",
  "atk-s0513a4:1323_6": "paṇḍito ñāṇasampanno ahosi.",
  "atk-s0513a4:1323_7": "Tena āruḷhanāvāya byāpatti nāma natthi.",
  "atk-s0513a4:1323_8": "Tassa aparabhāge loṇajalapahaṭāni dvepi cakkhūni nassiṃsu.",
  "atk-s0513a4:1323_9": "So tato paṭṭhāya niyāmakajeṭṭhako hutvāpi niyāmakakammaṃ akatvā “rājānaṃ nissāya jīvissāmī”ti rājānaṃ upasaṅkami.",
  "atk-s0513a4:1323_10": "Atha naṃ rājā agghāpaniyakamme ṭhapesi.",
  "atk-s0513a4:1323_11": "So tato paṭṭhāya rañño hatthiratanaassaratanamuttasāramaṇisārādīni agghāpesi.",
  "atk-s0513a4:1324_0": "Athekadivasaṃ “rañño maṅgalahatthī bhavissatī”ti kāḷapāsāṇakūṭavaṇṇaṃ ekaṃ vāraṇaṃ ānesuṃ.",
  "atk-s0513a4:1324_1": "Taṃ disvā rājā “paṇḍitassa dassethā”ti āha.",
  "atk-s0513a4:1324_2": "Atha naṃ tassa santikaṃ nayiṃsu.",
  "atk-s0513a4:1324_3": "So hatthena tassa sarīraṃ parimajjitvā “nāyaṃ maṅgalahatthī bhavituṃ anucchaviko,",
  "atk-s0513a4:1324_4": "pādehi vāmanadhātuko esa,",
  "atk-s0513a4:1324_5": "etañhi mātā vijāyamānā aṅkena sampaṭicchituṃ nāsakkhi,",
  "atk-s0513a4:1324_6": "tasmā bhūmiyaṃ patitvā pacchimapādehi vāmanadhātuko hotī”ti āha.",
  "atk-s0513a4:1324_7": "Hatthiṃ gahetvā āgate pucchiṃsu.",
  "atk-s0513a4:1324_8": "Te “saccaṃ paṇḍito kathetī”ti vadiṃsu.",
  "atk-s0513a4:1324_9": "Taṃ kāraṇaṃ rājā sutvā tuṭṭho tassa aṭṭha kahāpaṇe dāpesi.",
  "atk-s0513a4:1325_0": "Punekadivasaṃ “rañño maṅgalaasso bhavissatī”ti ekaṃ assaṃ ānayiṃsu.",
  "atk-s0513a4:1325_1": "Tampi rājā paṇḍitassa santikaṃ pesesi.",
  "atk-s0513a4:1325_2": "So tampi hatthena parāmasitvā “ayaṃ maṅgalaasso bhavituṃ na yutto,",
  "atk-s0513a4:1325_3": "etassa hi jātadivaseyeva mātā mari,",
  "atk-s0513a4:1325_4": "tasmā mātu khīraṃ alabhanto na sammā vaḍḍhito”ti āha.",
  "atk-s0513a4:1325_5": "Sāpissa kathā saccāva ahosi.",
  "atk-s0513a4:1325_6": "Tampi sutvā rājā tussitvā aṭṭha kahāpaṇe dāpesi.",
  "atk-s0513a4:1325_7": "Athekadivasaṃ “rañño maṅgalaratho bhavissatī”ti rathaṃ āhariṃsu.",
  "atk-s0513a4:1325_8": "Tampi rājā tassa santikaṃ pesesi.",
  "atk-s0513a4:1325_9": "So tampi hatthena parāmasitvā “ayaṃ ratho susirarukkhena kato,",
  "atk-s0513a4:1325_10": "tasmā rañño nānucchaviko”ti āha.",
  "atk-s0513a4:1325_11": "Sāpissa kathā saccāva ahosi.",
  "atk-s0513a4:1325_12": "Rājā tampi sutvā aṭṭheva kahāpaṇe dāpesi.",
  "atk-s0513a4:1325_13": "Athassa mahagghaṃ kambalaratanaṃ āhariṃsu.",
  "atk-s0513a4:1325_14": "Tampi tasseva pesesi.",
  "atk-s0513a4:1325_15": "So tampi hatthena parāmasitvā “imassa mūsikacchinnaṃ ekaṭṭhānaṃ atthī”ti āha.",
  "atk-s0513a4:1325_16": "Sodhentā taṃ disvā rañño ārocesuṃ.",
  "atk-s0513a4:1325_17": "Rājā sutvā tussitvā aṭṭheva kahāpaṇe dāpesi.",
  "atk-s0513a4:1326_0": "So cintesi “ayaṃ rājā evarūpānipi acchariyāni disvā aṭṭheva kahāpaṇe dāpesi,",
  "atk-s0513a4:1326_1": "imassa dāyo nhāpitadāyo,",
  "atk-s0513a4:1326_2": "nhāpitajātiko bhavissati,",
  "atk-s0513a4:1326_3": "kiṃ me evarūpena rājupaṭṭhānena,",
  "atk-s0513a4:1326_4": "attano vasanaṭṭhānameva gamissāmī”ti.",
  "atk-s0513a4:1326_5": "So kurukacchapaṭṭanameva paccāgami.",
  "atk-s0513a4:1326_6": "Tasmiṃ tattha vasante vāṇijā nāvaṃ sajjetvā “kaṃ niyāmakaṃ karissāmā”ti mantesuṃ.",
  "atk-s0513a4:1326_7": "“Suppārakapaṇḍitena āruḷhanāvā na byāpajjati,",
  "atk-s0513a4:1326_8": "esa paṇḍito upāyakusalo,",
  "atk-s0513a4:1326_9": "andho samānopi suppārakapaṇḍitova uttamo”ti taṃ upasaṅkamitvā “niyāmako no hohī”ti vatvā “tātā,",
  "atk-s0513a4:1326_10": "ahaṃ andho,",
  "atk-s0513a4:1326_11": "kathaṃ niyāmakakammaṃ karissāmī”ti vutte “sāmi,",
  "atk-s0513a4:1326_12": "andhāpi tumheyeva amhākaṃ uttamā”ti punappunaṃ yāciyamāno “sādhu tātā,",
  "atk-s0513a4:1326_13": "tumhehi ārocitasaññāya niyāmako bhavissāmī”ti tesaṃ nāvaṃ abhiruhi.",
  "atk-s0513a4:1326_14": "Te nāvāya mahāsamuddaṃ pakkhandiṃsu.",
  "atk-s0513a4:1326_15": "Nāvā satta divasāni nirupaddavā agamāsi,",
  "atk-s0513a4:1326_16": "tato akālavātaṃ uppātitaṃ uppajji,",
  "atk-s0513a4:1326_17": "nāvā cattāro māse pakatisamuddapiṭṭhe vicaritvā khuramālīsamuddaṃ nāma pattā.",
  "atk-s0513a4:1326_18": "Tattha macchā manussasamānasarīrā khuranāsā udake ummujjanimujjaṃ karonti.",
  "atk-s0513a4:1326_19": "Vāṇijā te disvā mahāsattaṃ tassa samuddassa nāmaṃ pucchantā paṭhamaṃ gāthamāhaṃsu –",
  "atk-s0513a4:1327_0": "108.",
  "atk-s0513a4:1328_0": "“Ummujjanti nimujjanti, manussā khuranāsikā;",
  "atk-s0513a4:1329_0": "Suppārakaṃ taṃ pucchāma, samuddo katamo aya”nti.",
  "atk-s0513a4:1330_0": "Evaṃ tehi puṭṭho mahāsatto attano niyāmakasuttena saṃsanditvā dutiyaṃ gāthamāha –",
  "atk-s0513a4:1331_0": "109.",
  "atk-s0513a4:1332_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1333_0": "Nāvāya vippanaṭṭhāya, khuramālīti vuccatī”ti.",
  "atk-s0513a4:1334_0": "Tattha payātānanti kurukacchapaṭṭanā nikkhamitvā gacchantānaṃ.",
  "atk-s0513a4:1334_1": "Dhanesinanti tumhākaṃ vāṇijānaṃ dhanaṃ pariyesantānaṃ.",
  "atk-s0513a4:1334_2": "Nāvāya vippanaṭṭhāyāti tāta tumhākaṃ imāya videsaṃ pakkhandanāvāya kammakārakaṃ pakatisamuddaṃ atikkamitvā",
  "atk-s0513a4:1334_3": "sampatto ayaṃ samuddo “khuramālī”ti vuccati,",
  "atk-s0513a4:1334_4": "evametaṃ paṇḍitā kathentīti.",
  "atk-s0513a4:1335_0": "Tasmiṃ pana samudde vajiraṃ ussannaṃ hoti.",
  "atk-s0513a4:1335_1": "Mahāsatto “sacāhaṃ ‘ayaṃ vajirasamuddo’ti evaṃ etesaṃ kathessāmi,",
  "atk-s0513a4:1335_2": "lobhena bahuṃ vajiraṃ gaṇhitvā nāvaṃ osīdāpessantī”ti tesaṃ anācikkhitvāva nāvaṃ laggāpetvā upāyenekaṃ",
  "atk-s0513a4:1335_3": "yottaṃ gahetvā macchagahaṇaniyāmena jālaṃ khipāpetvā vajirasāraṃ uddharitvā nāvāyaṃ pakkhipitvā aññaṃ",
  "atk-s0513a4:1335_4": "appagghabhaṇḍaṃ chaḍḍāpesi.",
  "atk-s0513a4:1335_5": "Nāvā taṃ samuddaṃ atikkamitvā purato aggimāliṃ nāma gatā.",
  "atk-s0513a4:1335_6": "So pajjalitaaggikkhandho viya majjhanhikasūriyo viya ca obhāsaṃ muñcanto aṭṭhāsi. Vāṇijā –",
  "atk-s0513a4:1336_0": "110.",
  "atk-s0513a4:1337_0": "“Yathā aggīva sūriyova, samuddo paṭidissati;",
  "atk-s0513a4:1338_0": "Suppārakaṃ taṃ pucchāma, samuddo katamo aya”nti. – gāthāya taṃ pucchiṃsu;",
  "atk-s0513a4:1339_0": "Mahāsattopi tesaṃ anantaragāthāya kathesi –",
  "atk-s0513a4:1340_0": "111.",
  "atk-s0513a4:1341_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1342_0": "Nāvāya vippanaṭṭhāya, aggimālīti vuccatī”ti.",
  "atk-s0513a4:1343_0": "Tasmiṃ pana samudde suvaṇṇaṃ ussannaṃ ahosi.",
  "atk-s0513a4:1343_1": "Mahāsatto purimanayeneva tatopi suvaṇṇaṃ gāhāpetvā nāvāyaṃ pakkhipāpesi.",
  "atk-s0513a4:1343_2": "Nāvā tampi samuddaṃ atikkamitvā khīraṃ viya dadhiṃ viya ca obhāsantaṃ dadhimāliṃ nāma samuddaṃ pāpuṇi. Vāṇijā –",
  "atk-s0513a4:1344_0": "112.",
  "atk-s0513a4:1345_0": "“Yathā dadhīva khīraṃva, samuddo paṭidissati;",
  "atk-s0513a4:1346_0": "Suppārakaṃ taṃ pucchāma, samuddo katamo aya”nti. –",
  "atk-s0513a4:1347_0": "Gāthāya tassapi nāmaṃ pucchiṃsu.",
  "atk-s0513a4:1348_0": "Mahāsatto anantaragāthāya ācikkhi –",
  "atk-s0513a4:1349_0": "113.",
  "atk-s0513a4:1350_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1351_0": "Nāvāya vippanaṭṭhāya, dadhimālīti vuccatī”ti.",
  "atk-s0513a4:1352_0": "Tasmiṃ pana samudde rajataṃ ussannaṃ ahosi.",
  "atk-s0513a4:1352_1": "So tampi upāyena gāhāpetvā nāvāyaṃ pakkhipāpesi.",
  "atk-s0513a4:1352_2": "Nāvā tampi samuddaṃ atikkamitvā nīlakusatiṇaṃ viya sampannasassaṃ viya ca obhāsamānaṃ nīlavaṇṇaṃ kusamāliṃ nāma samuddaṃ pāpuṇi. Vāṇijā –",
  "atk-s0513a4:1353_0": "114.",
  "atk-s0513a4:1354_0": "“Yathā kusova sassova, samuddo paṭidissati;",
  "atk-s0513a4:1355_0": "Suppārakaṃ taṃ pucchāma, samuddo katamo aya”nti. –",
  "atk-s0513a4:1356_0": "Gāthāya tassapi nāmaṃ pucchiṃsu.",
  "atk-s0513a4:1357_0": "So anantaragāthāya ācikkhi –",
  "atk-s0513a4:1358_0": "115.",
  "atk-s0513a4:1359_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1360_0": "Nāvāya vippanaṭṭhāya, kusamālīti vuccatī”ti.",
  "atk-s0513a4:1361_0": "Tasmiṃ pana samudde nīlamaṇiratanaṃ ussannaṃ ahosi.",
  "atk-s0513a4:1361_1": "So tampi upāyeneva gāhāpetvā nāvāyaṃ pakkhipāpesi.",
  "atk-s0513a4:1361_2": "Nāvā tampi samuddaṃ atikkamitvā naḷavanaṃ viya veḷuvanaṃ viya ca khāyamānaṃ naḷamāliṃ nāma samuddaṃ pāpuṇi. Vāṇijā –",
  "atk-s0513a4:1362_0": "116.",
  "atk-s0513a4:1363_0": "“Yathā naḷova veḷūva, samuddo paṭidissati;",
  "atk-s0513a4:1364_0": "Suppārakaṃ taṃ pucchāma, samuddo katamo aya”nti. –",
  "atk-s0513a4:1365_0": "Gāthāya tassapi nāmaṃ pucchiṃsu.",
  "atk-s0513a4:1366_0": "Mahāsatto anantaragāthāya kathesi –",
  "atk-s0513a4:1367_0": "117.",
  "atk-s0513a4:1368_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1369_0": "Nāvāya vippanaṭṭhāya, naḷamālīti vuccatī”ti.",
  "atk-s0513a4:1370_0": "Tasmiṃ pana samudde masāragallaṃ veḷuriyaṃ ussannaṃ ahosi.",
  "atk-s0513a4:1370_1": "So tampi upāyena gāhāpetvā nāvāyaṃ pakkhipāpesi.",
  "atk-s0513a4:1370_2": "Aparo nayo –",
  "atk-s0513a4:1370_3": "naḷoti vicchikanaḷopi kakkaṭakanaḷopi,",
  "atk-s0513a4:1370_4": "so rattavaṇṇo hoti.",
  "atk-s0513a4:1370_5": "Veḷūti pana pavāḷassetaṃ nāmaṃ,",
  "atk-s0513a4:1370_6": "so ca samuddo pavāḷussanno rattobhāso ahosi,",
  "atk-s0513a4:1370_7": "tasmā “yathā naḷova veḷuvā”ti pucchiṃsu.",
  "atk-s0513a4:1370_8": "Mahāsatto tato pavāḷaṃ gāhāpesīti.",
  "atk-s0513a4:1371_0": "Vāṇijā naḷamāliṃ atikkantā balavāmukhasamuddaṃ nāma passiṃsu.",
  "atk-s0513a4:1371_1": "Tattha udakaṃ kaḍḍhitvā kaḍḍhitvā sabbato bhāgena uggacchati.",
  "atk-s0513a4:1371_2": "Tasmiṃ sabbato bhāgena uggate udakaṃ sabbato bhāgena chinnapapātamahāsobbho viya paññāyati,",
  "atk-s0513a4:1371_3": "ūmiyā uggatāya ekato papātasadisaṃ hoti,",
  "atk-s0513a4:1371_4": "bhayajanano saddo uppajjati sotāni bhindanto viya hadayaṃ phālento viya ca.",
  "atk-s0513a4:1371_5": "Taṃ disvā vāṇijā bhītatasitā –",
  "atk-s0513a4:1372_0": "118.",
  "atk-s0513a4:1373_0": "“Mahabbhayo bhiṃsanako, saddo suyyatimānuso;",
  "atk-s0513a4:1374_0": "Yathā sobbho papātova, samuddo paṭidissati;",
  "atk-s0513a4:1375_0": "Suppārakaṃ taṃ pucchāma, samuddo katamo aya”nti. –",
  "atk-s0513a4:1376_0": "Gāthāya tassapi nāmaṃ pucchiṃsu.",
  "atk-s0513a4:1377_0": "Tattha suyyatimānusoti suyyati amānuso saddo.",
  "atk-s0513a4:1378_0": "119.",
  "atk-s0513a4:1379_0": "“Kurukacchā payātānaṃ, vāṇijānaṃ dhanesinaṃ;",
  "atk-s0513a4:1380_0": "Nāvāya vippanaṭṭhāya, balavāmukhīti vuccatī”ti. –",
  "atk-s0513a4:1381_0": "Bodhisatto anantaragāthāya tassa nāmaṃ ācikkhitvā “tātā,",
  "atk-s0513a4:1381_1": "imaṃ balavāmukhasamuddaṃ patvā nivattituṃ samatthā nāvā nāma natthi,",
  "atk-s0513a4:1381_2": "ayaṃ sampattanāvaṃ nimujjāpetvā vināsaṃ pāpetī”ti āha.",
  "atk-s0513a4:1381_3": "Tañca nāvaṃ satta manussasatāni abhiruhiṃsu.",
  "atk-s0513a4:1381_4": "Te sabbe maraṇabhayabhītā ekappahāreneva avīcimhi paccamānasattā viya atikāruññaṃ ravaṃ muñciṃsu.",
  "atk-s0513a4:1381_5": "Mahāsatto “ṭhapetvā maṃ añño etesaṃ sotthibhāvaṃ kātuṃ samattho nāma natthi,",
  "atk-s0513a4:1381_6": "saccakiriyāya tesaṃ sotthiṃ karissāmī”ti cintetvā te āmantetvā āha – “tātā,",
  "atk-s0513a4:1381_7": "khippaṃ maṃ gandhodakena nhāpetvā ahatavatthāni nivāsāpetvā puṇṇapātiṃ sajjetvā nāvāya dhure ṭhapethā”ti.",
  "atk-s0513a4:1381_8": "Te vegena tathā kariṃsu.",
  "atk-s0513a4:1381_9": "Mahāsatto ubhohi hatthehi puṇṇapātiṃ gahetvā nāvāya dhure ṭhito saccakiriyaṃ karonto osānagāthamāha –",
  "atk-s0513a4:1382_0": "120.",
  "atk-s0513a4:1383_0": "“Yato sarāmi attānaṃ, yato pattosmi viññutaṃ;",
  "atk-s0513a4:1384_0": "Nābhijānāmi sañcicca, ekapāṇampi hiṃsitaṃ;",
  "atk-s0513a4:1385_0": "Etena saccavajjena, sotthiṃ nāvā nivattatū”ti.",
  "atk-s0513a4:1386_0": "Tattha yatoti yato paṭṭhāya ahaṃ attānaṃ sarāmi,",
  "atk-s0513a4:1386_1": "yato paṭṭhāya camhi viññutaṃ pattoti attho.",
  "atk-s0513a4:1386_2": "Ekapāṇampi hiṃsitanti etthantare sañcicca ekaṃ kunthakipillikapāṇampi hiṃsitaṃ nābhijānāmi.",
  "atk-s0513a4:1386_3": "Desanāmattamevetaṃ,",
  "atk-s0513a4:1386_4": "bodhisatto pana tiṇasalākampi upādāya mayā parasantakaṃ na gahitapubbaṃ,",
  "atk-s0513a4:1386_5": "lobhavasena paradāraṃ na olokitapubbaṃ,",
  "atk-s0513a4:1386_6": "musā na bhāsitapubbā,",
  "atk-s0513a4:1386_7": "tiṇaggenāpi majjaṃ na pivitapubbanti evaṃ pañcasīlavasena pana saccakiriyaṃ akāsi,",
  "atk-s0513a4:1386_8": "katvā ca pana puṇṇapātiyā udakaṃ nāvāya dhure abhisiñci.",
  "atk-s0513a4:1387_0": "Cattāro māse videsaṃ pakkhandanāvā nivattitvā iddhimā viya saccānubhāvena ekadivaseneva kurukacchapaṭṭanaṃ agamāsi.",
  "atk-s0513a4:1387_1": "Gantvā ca pana thalepi aṭṭhusabhamattaṃ ṭhānaṃ pakkhanditvā nāvikassa gharadvāreyeva aṭṭhāsi.",
  "atk-s0513a4:1387_2": "Mahāsatto tesaṃ vāṇijānaṃ suvaṇṇarajatamaṇipavāḷamuttavajirāni bhājetvā adāsi.",
  "atk-s0513a4:1387_3": "“Ettakehi vo ratanehi alaṃ,",
  "atk-s0513a4:1387_4": "mā puna samuddaṃ pavisathā”ti tesaṃ ovādaṃ datvā yāvajīvaṃ dānādīni puññāni katvā devapuraṃ pūresi.",
  "atk-s0513a4:1388_0": "Satthā imaṃ dhammadesanaṃ āharitvā “evaṃ,",
  "atk-s0513a4:1388_1": "bhikkhave,",
  "atk-s0513a4:1388_2": "pubbepi tathāgato mahāpaññoyevā”ti vatvā jātakaṃ samodhānesi –",
  "atk-s0513a4:1388_3": "“tadā parisā buddhaparisā ahesuṃ,",
  "atk-s0513a4:1388_4": "suppārakapaṇḍito pana ahameva ahosi”nti.",
  "atk-s0513a4:1389_0": "Suppārakajātakavaṇṇanā navamā.",
  "atk-s0513a4:1390_0": "Jātakuddānaṃ –",
  "atk-s0513a4:1391_0": "Mātuposaka juṇho ca, dhamma udaya pānīyo;",
  "atk-s0513a4:1392_0": "Yudhañcayo dasaratho, saṃvaro ca suppārako;",
  "atk-s0513a4:1393_0": "Ekādasanipātamhi, saṅgītā nava jātakā.",
  "atk-s0513a4:1394_0": "Ekādasakanipātavaṇṇanā niṭṭhitā.",
  "atk-s0513a4:1395_0": "12. Dvādasakanipāto",
  "atk-s0513a4:1397_0": "[464] 1. Cūḷakuṇālajātakavaṇṇanā",
  "atk-s0513a4:1398_0": "1-12.",
  "atk-s0513a4:1399_0": "Luddhānaṃ lahucittānanti idaṃ jātakaṃ kuṇālajātake āvi bhavissati;",
  "atk-s0513a4:1400_0": "Cūḷakuṇālajātakavaṇṇanā paṭhamā.",
  "atk-s0513a4:1402_0": "[465] 2. Bhaddasālajātakavaṇṇanā",
  "atk-s0513a4:1403_0": "Kā tvaṃ suddhehi vatthehīti idaṃ satthā jetavane viharanto ñātatthacariyaṃ ārabbha kathesi.",
  "atk-s0513a4:1403_1": "Sāvatthiyañhi anāthapiṇḍikassa nivesane pañcannaṃ bhikkhusatānaṃ nibaddhabhojanaṃ pavattati,",
  "atk-s0513a4:1403_2": "tathā visākhāya ca kosalarañño ca.",
  "atk-s0513a4:1403_3": "Tattha pana kiñcāpi nānaggarasabhojanaṃ dīyati,",
  "atk-s0513a4:1403_4": "bhikkhūnaṃ panettha koci vissāsiko natthi,",
  "atk-s0513a4:1403_5": "tasmā bhikkhū rājanivesane na bhuñjanti,",
  "atk-s0513a4:1403_6": "bhattaṃ gahetvā anāthapiṇḍikassa vā visākhāya vā aññesaṃ vā vissāsikānaṃ gharaṃ gantvā bhuñjanti.",
  "atk-s0513a4:1403_7": "Rājā ekadivasaṃ paṇṇākāraṃ āhaṭaṃ “bhikkhūnaṃ dethā”ti bhattaggaṃ pesetvā “bhattagge bhikkhū natthī”ti",
  "atk-s0513a4:1403_8": "vutte “kahaṃ gatā”ti pucchitvā “attano vissāsikagehesu nisīditvā bhuñjantī”ti sutvā bhuttapātarāso satthu",
  "atk-s0513a4:1403_9": "santikaṃ gantvā “bhante,",
  "atk-s0513a4:1403_10": "bhojanaṃ nāma kiṃ parama”nti pucchi.",
  "atk-s0513a4:1403_11": "Vissāsaparamaṃ mahārāja,",
  "atk-s0513a4:1403_12": "kañjikamattakampi vissāsikena dinnaṃ madhuraṃ hotīti. Bhante,",
  "atk-s0513a4:1403_13": "kena pana saddhiṃ bhikkhūnaṃ vissāso hotīti?",
  "atk-s0513a4:1403_14": "“Ñātīhi vā sekkhakulehi vā,",
  "atk-s0513a4:1403_15": "mahārājā”ti.",
  "atk-s0513a4:1403_16": "Tato rājā cintesi “ekaṃ sakyadhītaraṃ ānetvā aggamahesiṃ karissāmi,",
  "atk-s0513a4:1403_17": "evaṃ mayā saddhiṃ bhikkhūnaṃ ñātake viya vissāso bhavissatī”ti.",
  "atk-s0513a4:1403_18": "So uṭṭhāyāsanā attano nivesanaṃ gantvā kapilavatthuṃ dūtaṃ pesesi “dhītaraṃ me detha,",
  "atk-s0513a4:1403_19": "ahaṃ tumhehi saddhiṃ ñātibhāvaṃ icchāmī”ti.",
  "atk-s0513a4:1404_0": "Sākiyā dūtavacanaṃ sutvā sannipatitvā mantayiṃsu “mayaṃ kosalarañño āṇāpavattiṭṭhāne vasāma,",
  "atk-s0513a4:1404_1": "sace dārikaṃ na dassāma,",
  "atk-s0513a4:1404_2": "mahantaṃ veraṃ bhavissati,",
  "atk-s0513a4:1404_3": "sace dassāma,",
  "atk-s0513a4:1404_4": "kulavaṃso no bhijjissati,",
  "atk-s0513a4:1404_5": "kiṃ nu kho kātabba”nti.",
  "atk-s0513a4:1404_6": "Atha ne mahānāmo āha –",
  "atk-s0513a4:1404_7": "“mā cintayittha,",
  "atk-s0513a4:1404_8": "mama dhītā vāsabhakhattiyā nāma nāgamuṇḍāya nāma dāsiyā kucchismiṃ nibbatti.",
  "atk-s0513a4:1404_9": "Sā soḷasavassuddesikā uttamarūpadharā sobhaggappattā pitu vaṃsena khattiyajātikā,",
  "atk-s0513a4:1404_10": "tamassa ‘khattiyakaññā’ti pesessāmā”ti.",
  "atk-s0513a4:1404_11": "Sākiyā “sādhū”ti sampaṭicchitvā dūte pakkosāpetvā “sādhu,",
  "atk-s0513a4:1404_12": "dārikaṃ dassāma,",
  "atk-s0513a4:1404_13": "idāneva naṃ gahetvā gacchathā”ti āhaṃsu.",
  "atk-s0513a4:1404_14": "Dūtā cintesuṃ “ime sākiyā nāma jātiṃ nissāya atimānino,",
  "atk-s0513a4:1404_15": "‘sadisī no’ti vatvā asadisimpi dadeyyuṃ,",
  "atk-s0513a4:1404_16": "etehi saddhiṃ ekato bhuñjamānameva gaṇhissāmā”ti.",
  "atk-s0513a4:1404_17": "Te evamāhaṃsu “mayaṃ gahetvā gacchantā yā tumhehi saddhiṃ ekato bhuñjati,",
  "atk-s0513a4:1404_18": "taṃ gahetvā gamissāmā”ti.",
  "atk-s0513a4:1404_19": "Sākiyā tesaṃ nivāsaṭṭhānaṃ dāpetvā “kiṃ karissāmā”ti cintayiṃsu.",
  "atk-s0513a4:1404_20": "Mahānāmo āha –",
  "atk-s0513a4:1404_21": "“tumhe mā cintayittha,",
  "atk-s0513a4:1404_22": "ahaṃ upāyaṃ karissāmi,",
  "atk-s0513a4:1404_23": "tumhe mama bhojanakāle vāsabhakhattiyaṃ alaṅkaritvā ānetvā mayā ekasmiṃ kabaḷe gahitamatte ‘deva,",
  "atk-s0513a4:1404_24": "asukarājā paṇṇaṃ pahiṇi,",
  "atk-s0513a4:1404_25": "imaṃ tāva sāsanaṃ suṇāthā’ti paṇṇaṃ dasseyyāthā”ti.",
  "atk-s0513a4:1404_26": "Te “sādhū”ti sampaṭicchitvā tasmiṃ bhuñjamāne kumārikaṃ alaṅkariṃsu.",
  "atk-s0513a4:1405_0": "Mahānāmo “dhītaraṃ me ānetha,",
  "atk-s0513a4:1405_1": "mayā saddhiṃ bhuñjatū”ti āha.",
  "atk-s0513a4:1405_2": "Atha naṃ alaṅkaritvā tāvadeva thokaṃ papañcaṃ katvā ānayiṃsu.",
  "atk-s0513a4:1405_3": "Sā “pitarā saddhiṃ bhuñjissāmī”ti ekapātiyaṃ hatthaṃ otāresi.",
  "atk-s0513a4:1405_4": "Mahānāmopi tāya saddhiṃ ekapiṇḍaṃ gahetvā mukhe ṭhapesi.",
  "atk-s0513a4:1405_5": "Dutiyapiṇḍāya hatthe pasārite “deva,",
  "atk-s0513a4:1405_6": "asukaraññā paṇṇaṃ pahitaṃ,",
  "atk-s0513a4:1405_7": "imaṃ tāva sāsanaṃ suṇāthā”ti paṇṇaṃ upanāmesuṃ.",
  "atk-s0513a4:1405_8": "Mahānāmo “amma,",
  "atk-s0513a4:1405_9": "tvaṃ bhuñjāhī”ti dakkhiṇahatthaṃ pātiyāyeva katvā vāmahatthena gahetvā paṇṇaṃ olokesi.",
  "atk-s0513a4:1405_10": "Tassa taṃ sāsanaṃ upadhārentasseva itarā bhuñji.",
  "atk-s0513a4:1405_11": "So tassā bhuttakāle hatthaṃ dhovitvā mukhaṃ vikkhālesi.",
  "atk-s0513a4:1405_12": "Taṃ disvā dūtā “nicchayenesā etassa dhītā”ti niṭṭhamakaṃsu,",
  "atk-s0513a4:1405_13": "na taṃ antaraṃ jānituṃ sakkhiṃsu.",
  "atk-s0513a4:1405_14": "Mahānāmo mahantena parivārena dhītaraṃ pesesi.",
  "atk-s0513a4:1405_15": "Dūtāpi naṃ sāvatthiṃ netvā “ayaṃ kumārikā jātisampannā mahānāmassa dhītā”ti vadiṃsu.",
  "atk-s0513a4:1405_16": "Rājā tussitvā sakalanagaraṃ alaṅkārāpetvā taṃ ratanarāsimhi ṭhapetvā aggamahesiṭṭhāne abhisiñcāpesi.",
  "atk-s0513a4:1405_17": "Sā rañño piyā ahosi manāpā.",
  "atk-s0513a4:1406_0": "Athassā na cirasseva gabbho patiṭṭhahi.",
  "atk-s0513a4:1406_1": "Rājā gabbhaparihāramadāsi.",
  "atk-s0513a4:1406_2": "Sā dasamāsaccayena suvaṇṇavaṇṇaṃ puttaṃ vijāyi.",
  "atk-s0513a4:1406_3": "Athassa nāmaggahaṇadivase rājā attano ayyakassa santikaṃ pesesi “sakyarājadhītā vāsabhakhattiyā puttaṃ vijāyi,",
  "atk-s0513a4:1406_4": "kimassa nāmaṃ karomā”ti.",
  "atk-s0513a4:1406_5": "Taṃ pana sāsanaṃ gahetvā gato amacco thokaṃ badhiradhātuko,",
  "atk-s0513a4:1406_6": "so gantvā rañño ayyakassārocesi.",
  "atk-s0513a4:1406_7": "So taṃ sutvā “vāsabhakhattiyā puttaṃ avijāyitvāpi sabbaṃ janaṃ abhibhavati,",
  "atk-s0513a4:1406_8": "idāni pana ativiya rañño vallabhā bhavissatī”ti āha.",
  "atk-s0513a4:1406_9": "So badhiraamacco “vallabhā”ti vacanaṃ dussutaṃ sutvā “viṭaṭūbho”ti sallakkhetvā rājānaṃ upagantvā “deva,",
  "atk-s0513a4:1406_10": "kumārassa kira ‘viṭaṭūbho’ti nāmaṃ karothā”ti āha.",
  "atk-s0513a4:1406_11": "Rājā “porāṇakaṃ no kuladattikaṃ nāmaṃ bhavissatī”ti cintetvā “viṭaṭūbho”ti nāmaṃ akāsi.",
  "atk-s0513a4:1406_12": "Tato paṭṭhāya kumāro kumāraparihārena vaḍḍhanto sattavassikakāle aññesaṃ kumārānaṃ mātāmahakulato hatthirūpakaassarūpakādīni",
  "atk-s0513a4:1406_13": "āhariyamānāni disvā mātaraṃ pucchi “amma,",
  "atk-s0513a4:1406_14": "aññesaṃ mātāmahakulato paṇṇākāro āhariyati,",
  "atk-s0513a4:1406_15": "mayhaṃ koci kiñci na pesesi,",
  "atk-s0513a4:1406_16": "kiṃ tvaṃ nimmātā nippitāsī”ti?",
  "atk-s0513a4:1406_17": "Atha naṃ sā “tāta,",
  "atk-s0513a4:1406_18": "sakyarājāno mātāmahā dūre pana vasanti,",
  "atk-s0513a4:1406_19": "tena te kiñci na pesentī”ti vatvā vañcesi.",
  "atk-s0513a4:1407_0": "Puna soḷasavassikakāle “amma,",
  "atk-s0513a4:1407_1": "mātāmahakulaṃ passitukāmomhī”ti vatvā “alaṃ tāta,",
  "atk-s0513a4:1407_2": "kiṃ tattha gantvā karissasī”ti vāriyamānopi punappunaṃ yāci.",
  "atk-s0513a4:1407_3": "Athassa mātā “tena hi gacchāhī”ti sampaṭicchi.",
  "atk-s0513a4:1407_4": "So pitu ārocetvā mahantena parivārena nikkhami.",
  "atk-s0513a4:1407_5": "Vāsabhakhattiyā puretaraṃ paṇṇaṃ pesesi “ahaṃ idha sukhaṃ vasāmi,",
  "atk-s0513a4:1407_6": "sāmino kiñci antaraṃ mā dassayiṃsū”ti.",
  "atk-s0513a4:1407_7": "Sākiyā viṭaṭūbhassa āgamanaṃ ñatvā “vandituṃ na sakkā”ti tassa daharadahare kumārake janapadaṃ pahiṇiṃsu.",
  "atk-s0513a4:1407_8": "Kumāre kapilavatthuṃ sampatte sākiyā santhāgāre sannipatiṃsu.",
  "atk-s0513a4:1407_9": "Kumāro santhāgāraṃ gantvā aṭṭhāsi.",
  "atk-s0513a4:1407_10": "Atha naṃ “ayaṃ te, tāta, mātāmaho,",
  "atk-s0513a4:1407_11": "ayaṃ mātulo”ti vadiṃsu so sabbe vandamāno vicari.",
  "atk-s0513a4:1407_12": "So yāvapiṭṭhiyā rujanappamāṇā vanditvā ekampi attānaṃ vandamānaṃ adisvā “kiṃ nu kho maṃ vandantā natthī”ti pucchi.",
  "atk-s0513a4:1407_13": "Sākiyā “tāta,",
  "atk-s0513a4:1407_14": "tava kaniṭṭhakumārā janapadaṃ gatā”ti vatvā tassa mahantaṃ sakkāraṃ kariṃsu.",
  "atk-s0513a4:1407_15": "So katipāhaṃ vasitvā mahantena parivārena nikkhami.",
  "atk-s0513a4:1407_16": "Athekā dāsī santhāgāre tena nisinnaphalakaṃ “idaṃ vāsabhakhattiyāya dāsiyā puttassa nisinnaphalaka”nti akkositvā paribhāsitvā khīrodakena dhovi.",
  "atk-s0513a4:1407_17": "Eko puriso attano āvudhaṃ pamussitvā nivatto taṃ gaṇhanto viṭaṭūbhakumārassa akkosanasaddaṃ sutvā taṃ",
  "atk-s0513a4:1407_18": "antaraṃ pucchitvā “vāsabhakhattiyā dāsiyā kucchismiṃ mahānāmasakkassa jātā”ti ñatvā gantvā balakāyassa kathesi.",
  "atk-s0513a4:1407_19": "“Vāsabhakhattiyā kira dāsiyā dhītā”ti mahākolāhalaṃ ahosi.",
  "atk-s0513a4:1408_0": "Kumāro taṃ sutvā “ete tāva mama nisinnaphalakaṃ khīrodakena dhovantu,",
  "atk-s0513a4:1408_1": "ahaṃ pana rajje patiṭṭhitakāle etesaṃ galalohitaṃ gahetvā mama nisinnaphalakaṃ dhovissāmī”ti cittaṃ paṭṭhapesi.",
  "atk-s0513a4:1408_2": "Tasmiṃ sāvatthiṃ gate amaccā sabbaṃ pavattiṃ rañño ārocesuṃ.",
  "atk-s0513a4:1408_3": "Rājā “sabbe mayhaṃ dāsidhītaraṃ adaṃsū”ti sākiyānaṃ kujjhitvā vāsabhakhattiyāya ca puttassa ca dinnaparihāraṃ",
  "atk-s0513a4:1408_4": "acchinditvā dāsadāsīhi laddhabbaparihāramattameva dāpesi.",
  "atk-s0513a4:1408_5": "Tato katipāhaccayena satthā rājanivesanaṃ āgantvā nisīdi.",
  "atk-s0513a4:1408_6": "Rājā satthāraṃ vanditvā “bhante,",
  "atk-s0513a4:1408_7": "tumhākaṃ kira ñātakehi dāsidhītā mayhaṃ dinnā,",
  "atk-s0513a4:1408_8": "tenassā ahaṃ saputtāya parihāraṃ acchinditvā dāsadāsīhi laddhabbaparihāramattameva dāpesi”nti āha.",
  "atk-s0513a4:1408_9": "Satthā “ayuttaṃ, mahārāja,",
  "atk-s0513a4:1408_10": "sākiyehi kataṃ,",
  "atk-s0513a4:1408_11": "dadantehi nāma samānajātikā dātabbā assa.",
  "atk-s0513a4:1408_12": "Taṃ pana mahārāja,",
  "atk-s0513a4:1408_13": "vadāmi vāsabhakhattiyā khattiyarājadhītā khattiyassa rañño gehe abhisekaṃ labhi,",
  "atk-s0513a4:1408_14": "viṭaṭūbhopi khattiyarājānameva paṭicca jāto,",
  "atk-s0513a4:1408_15": "mātugottaṃ nāma kiṃ karissati,",
  "atk-s0513a4:1408_16": "pitugottameva pamāṇanti porāṇakapaṇḍitā dalidditthiyā kaṭṭhahārikāyapi aggamahesiṭṭhānaṃ adaṃsu,",
  "atk-s0513a4:1408_17": "tassā ca kucchimhi jātakumāro dvādasayojanikāya bārāṇasiyā rajjaṃ katvā kaṭṭhavāhanarājā nāma jāto”ti kaṭṭhavāhanajātakaṃ kathesi.",
  "atk-s0513a4:1408_18": "Rājā satthu dhammakathaṃ sutvā “pitugottameva kira pamāṇa”nti sutvā tussitvā mātāputtānaṃ pakatiparihārameva dāpesi.",
  "atk-s0513a4:1409_0": "Rañño pana bandhulo nāma senāpati mallikaṃ nāma attano bhariyaṃ vañjhaṃ “tava kulagharameva gacchāhī”ti kusinārameva pesesi.",
  "atk-s0513a4:1409_1": "Sā “satthāraṃ disvāva gamissāmī”ti jetavanaṃ pavisitvā tathāgataṃ vanditvā ekamantaṃ ṭhitā “kahaṃ gacchasī”ti ca puṭṭhā “sāmiko me, bhante,",
  "atk-s0513a4:1409_2": "kulagharaṃ pesesī”ti vatvā “kasmā”ti vuttā “vañjhā aputtikā,",
  "atk-s0513a4:1409_3": "bhante”ti vatvā satthārā “yadi evaṃ gamanakiccaṃ natthi,",
  "atk-s0513a4:1409_4": "nivattāhī”ti vuttā tuṭṭhā satthāraṃ vanditvā nivesanameva puna agamāsi.",
  "atk-s0513a4:1409_5": "“Kasmā nivattasī”ti puṭṭhā “dasabalena nivattitāmhī”ti āha.",
  "atk-s0513a4:1409_6": "Senāpati “diṭṭhaṃ bhavissati tathāgatena kāraṇa”nti āha.",
  "atk-s0513a4:1409_7": "Sā na cirasseva gabbhaṃ paṭilabhitvā uppannadohaḷā “dohaḷo me uppanno”ti ārocesi.",
  "atk-s0513a4:1409_8": "“Kiṃ dohaḷo”ti?",
  "atk-s0513a4:1409_9": "“Vesāliyā nagare licchavirājānaṃ abhisekamaṅgalapokkharaṇiṃ otaritvā nhatvā pānīyaṃ pivitukāmāmhi, sāmī”ti.",
  "atk-s0513a4:1409_10": "Senāpati “sādhū”ti vatvā sahassathāmadhanuṃ gahetvā taṃ rathaṃ āropetvā sāvatthito nikkhamitvā rathaṃ pājento vesāliṃ pāvisi.",
  "atk-s0513a4:1410_0": "Tasmiñca kāle kosalarañño bandhulasenāpatinā saddhiṃ ekācariyakule uggahitasippo mahāli nāma licchavī",
  "atk-s0513a4:1410_1": "andho licchavīnaṃ atthañca dhammañca anusāsanto dvārasamīpe vasati.",
  "atk-s0513a4:1410_2": "So rathassa ummāre paṭighaṭṭanasaddaṃ sutvā “bandhulamallassa rathapatanasaddo eso,",
  "atk-s0513a4:1410_3": "ajja licchavīnaṃ bhayaṃ uppajjissatī”ti āha.",
  "atk-s0513a4:1410_4": "Pokkharaṇiyā anto ca bahi ca ārakkhā balavā,",
  "atk-s0513a4:1410_5": "upari lohajālaṃ patthaṭaṃ,",
  "atk-s0513a4:1410_6": "sakuṇānampi okāso natthi.",
  "atk-s0513a4:1410_7": "Senāpati pana rathā otaritvā ārakkhake khaggena paharanto palāpetvā lohajālaṃ chinditvā antopokkharaṇiyaṃ",
  "atk-s0513a4:1410_8": "bhariyaṃ otāretvā nhāpetvā pāyetvā sayampi nhatvā mallikaṃ rathaṃ āropetvā nagarā nikkhamitvā āgatamaggeneva pāyāsi.",
  "atk-s0513a4:1410_9": "Ārakkhakā gantvā licchavīnaṃ ārocesuṃ.",
  "atk-s0513a4:1410_10": "Licchavirājāno kujjhitvā pañca rathasatāni āruyha “bandhulamallaṃ gaṇhissāmā”ti nikkhamiṃsu.",
  "atk-s0513a4:1410_11": "Taṃ pavattiṃ mahālissa ārocesuṃ.",
  "atk-s0513a4:1410_12": "Mahāli “mā gamittha,",
  "atk-s0513a4:1410_13": "so hi vo sabbe ghātayissatī”ti āha.",
  "atk-s0513a4:1410_14": "Tepi “mayaṃ gamissāmayevā”ti vadiṃsu.",
  "atk-s0513a4:1410_15": "Tena hi cakkassa yāva nābhito pathaviṃ paviṭṭhaṭṭhānaṃ disvā nivatteyyātha,",
  "atk-s0513a4:1410_16": "tato anivattantā purato asanisaddaṃ viya suṇissatha,",
  "atk-s0513a4:1410_17": "tamhā ṭhānā nivatteyyātha,",
  "atk-s0513a4:1410_18": "tato anivattantā tumhākaṃ rathadhuresu chiddaṃ passissatha,",
  "atk-s0513a4:1410_19": "tamhā ṭhānā nivatteyyātha,",
  "atk-s0513a4:1410_20": "purato māgamitthāti.",
  "atk-s0513a4:1410_21": "Te tassa vacanena anivattitvā taṃ anubandhiṃsuyeva.",
  "atk-s0513a4:1411_0": "Mallikā disvā “rathā, sāmi,",
  "atk-s0513a4:1411_1": "paññāyantī”ti āha.",
  "atk-s0513a4:1411_2": "Tena hi ekassa rathassa viya paññāyanakāle mama āroceyyāsīti.",
  "atk-s0513a4:1411_3": "Sā yadā sabbe eko viya hutvā paññāyiṃsu,",
  "atk-s0513a4:1411_4": "tadā “ekameva sāmi rathasīsaṃ paññāyatī”ti āha.",
  "atk-s0513a4:1411_5": "Bandhulo “tena hi imā rasmiyo gaṇhāhī”ti tassā rasmiyo datvā rathe ṭhitova dhanuṃ āropeti,",
  "atk-s0513a4:1411_6": "rathacakkaṃ yāva nābhito pathaviṃ pāvisi,",
  "atk-s0513a4:1411_7": "licchavino taṃ ṭhānaṃ disvāpi na nivattiṃsu.",
  "atk-s0513a4:1411_8": "Itaro thokaṃ gantvā jiyaṃ pothesi,",
  "atk-s0513a4:1411_9": "asanisaddo viya ahosi.",
  "atk-s0513a4:1411_10": "Te tatopi na nivattiṃsu,",
  "atk-s0513a4:1411_11": "anubandhantā gacchanteva.",
  "atk-s0513a4:1411_12": "Bandhulo rathe ṭhitakova ekaṃ saraṃ khipi.",
  "atk-s0513a4:1411_13": "So pañcannaṃ rathasatānaṃ rathasīsaṃ chiddaṃ katvā pañca rājasatāni parikarabandhanaṭṭhāne vijjhitvā pathaviṃ pāvisi.",
  "atk-s0513a4:1411_14": "Te attano viddhabhāvaṃ ajānitvā “tiṭṭha re,",
  "atk-s0513a4:1411_15": "tiṭṭha re”ti vadantā anubandhiṃsuyeva.",
  "atk-s0513a4:1411_16": "Bandhulo rathaṃ ṭhapetvā “tumhe matakā,",
  "atk-s0513a4:1411_17": "matakehi saddhiṃ mayhaṃ yuddhaṃ nāma natthī”ti āha.",
  "atk-s0513a4:1411_18": "Te “matakā nāma amhādisā neva hontī”ti vadiṃsu.",
  "atk-s0513a4:1411_19": "“Tena hi sabbapacchimassa parikaraṃ mocethā”ti.",
  "atk-s0513a4:1411_20": "Te mocayiṃsu.",
  "atk-s0513a4:1411_21": "So muttamatteyeva maritvā patito.",
  "atk-s0513a4:1411_22": "Atha ne “sabbepi tumhe evarūpā,",
  "atk-s0513a4:1411_23": "attano gharāni gantvā saṃvidhātabbaṃ saṃvidahitvā puttadāre anusāsitvā sannāhaṃ mocethā”ti āha.",
  "atk-s0513a4:1411_24": "Te tathā katvā sabbe jīvitakkhayaṃ pattā.",
  "atk-s0513a4:1412_0": "Bandhulopi mallikaṃ sāvatthiṃ ānesi.",
  "atk-s0513a4:1412_1": "Sā soḷasakkhattuṃ yamake putte vijāyi,",
  "atk-s0513a4:1412_2": "sabbepi sūrā thāmasampannā ahesuṃ,",
  "atk-s0513a4:1412_3": "sabbasippe nipphattiṃ pāpuṇiṃsu.",
  "atk-s0513a4:1412_4": "Ekekassapi purisasahassaparivāro ahosi.",
  "atk-s0513a4:1412_5": "Pitarā saddhiṃ rājanivesanaṃ gacchantehi teheva rājaṅgaṇaṃ paripūri.",
  "atk-s0513a4:1412_6": "Athekadivasaṃ vinicchaye kūṭaḍḍaparājitā manussā bandhulaṃ āgacchantaṃ disvā mahāravaṃ viravantā vinicchayaamaccānaṃ kūṭaḍḍakāraṇaṃ tassa ārocesuṃ.",
  "atk-s0513a4:1412_7": "Sopi vinicchayaṃ gantvā taṃ aḍḍaṃ tīretvā sāmikameva sāmikaṃ,",
  "atk-s0513a4:1412_8": "assāmikameva assāmikaṃ akāsi.",
  "atk-s0513a4:1412_9": "Mahājano mahāsaddena sādhukāraṃ pavattesi.",
  "atk-s0513a4:1412_10": "Rājā “kimida”nti pucchitvā tamatthaṃ sutvā tussitvā sabbepi te amacce hāretvā bandhulasseva vinicchayaṃ niyyādesi.",
  "atk-s0513a4:1412_11": "So tato paṭṭhāya sammā vinicchini.",
  "atk-s0513a4:1412_12": "Tato porāṇakavinicchayikā lañjaṃ alabhantā appalābhā hutvā “bandhulo rajjaṃ patthetī”ti rājakule paribhindiṃsu.",
  "atk-s0513a4:1412_13": "Rājā taṃ kathaṃ gahetvā cittaṃ niggahetuṃ nāsakkhi,",
  "atk-s0513a4:1412_14": "“imasmiṃ idheva ghātiyamāne garahā me uppajjissatī”ti puna cintetvā “payuttapurisehi paccantaṃ paharāpetvā",
  "atk-s0513a4:1412_15": "te palāpetvā nivattakāle antarāmagge puttehi saddhiṃ māretuṃ vaṭṭatī”ti bandhulaṃ pakkosāpetvā “paccanto",
  "atk-s0513a4:1412_16": "kira kupito,",
  "atk-s0513a4:1412_17": "tava puttehi saddhiṃ gantvā core gaṇhāhī”ti pahiṇitvā “etthevassa dvattiṃsāya puttehi saddhiṃ sīsaṃ chinditvā",
  "atk-s0513a4:1412_18": "āharathā”ti tehi saddhiṃ aññepi samatthe mahāyodhe pesesi.",
  "atk-s0513a4:1412_19": "Tasmiṃ paccantaṃ gacchanteyeva “senāpati kira āgacchatī”ti sutvāva payuttakacorā palāyiṃsu.",
  "atk-s0513a4:1412_20": "So taṃ padesaṃ āvāsāpetvā janapadaṃ saṇṭhapetvā nivatti.",
  "atk-s0513a4:1413_0": "Athassa nagarato avidūre ṭhāne te yodhā puttehi saddhiṃ sīsaṃ chindiṃsu.",
  "atk-s0513a4:1413_1": "Taṃ divasaṃ mallikāya pañcahi bhikkhusatehi saddhiṃ dve aggasāvakā nimantitā honti.",
  "atk-s0513a4:1413_2": "Athassā pubbaṇhasamaye “sāmikassa te saddhiṃ puttehi sīsaṃ chindiṃsū”ti paṇṇaṃ āharitvā adaṃsu.",
  "atk-s0513a4:1413_3": "Sā taṃ pavattiṃ ñatvā kassaci kiñci avatvā paṇṇaṃ ucchaṅge katvā bhikkhusaṅghameva parivisi.",
  "atk-s0513a4:1413_4": "Athassā paricārikā bhikkhūnaṃ bhattaṃ datvā sappicāṭiṃ āharantiyo therānaṃ purato cāṭiṃ bhindiṃsu.",
  "atk-s0513a4:1413_5": "Dhammasenāpati “upāsike,",
  "atk-s0513a4:1413_6": "bhedanadhammaṃ bhinnaṃ,",
  "atk-s0513a4:1413_7": "na cintetabba”nti āha.",
  "atk-s0513a4:1413_8": "Sā ucchaṅgato paṇṇaṃ nīharitvā “dvattiṃsaputtehi saddhiṃ pitu sīsaṃ chinnanti me imaṃ paṇṇaṃ āhariṃsu,",
  "atk-s0513a4:1413_9": "ahaṃ idaṃ sutvāpi na cintemi,",
  "atk-s0513a4:1413_10": "sappicāṭiyā bhinnāya kiṃ cintemi,",
  "atk-s0513a4:1413_11": "bhante”ti āha.",
  "atk-s0513a4:1413_12": "Dhammasenāpati “animittamanaññāta”ntiādīni vatvā dhammaṃ desetvā uṭṭhāyāsanā vihāraṃ agamāsi.",
  "atk-s0513a4:1413_13": "Sāpi dvattiṃsa suṇisāyo pakkosāpetvā “tumhākaṃ sāmikā attano purimakammaphalaṃ labhiṃsu,",
  "atk-s0513a4:1413_14": "tumhe mā socittha mā paridevittha,",
  "atk-s0513a4:1413_15": "rañño upari manopadosaṃ mā karitthā”ti ovadi.",
  "atk-s0513a4:1414_0": "Rañño carapurisā taṃ kathaṃ sutvā tesaṃ niddosabhāvaṃ rañño kathayiṃsu.",
  "atk-s0513a4:1414_1": "Rājā saṃvegappatto tassā nivesanaṃ gantvā mallikañca suṇisāyo cassā khamāpetvā mallikāya varaṃ adāsi.",
  "atk-s0513a4:1414_2": "Sā “gahito me hotū”ti vatvā tasmiṃ gate matakabhattaṃ datvā nhatvā rājānaṃ upasaṅkamitvā vanditvā “deva,",
  "atk-s0513a4:1414_3": "tumhehi me varo dinno,",
  "atk-s0513a4:1414_4": "mayhañca aññena attho natthi,",
  "atk-s0513a4:1414_5": "dvattiṃsāya me suṇisānaṃ mama ca kulagharagamanaṃ anujānāthā”ti āha.",
  "atk-s0513a4:1414_6": "Rājā sampaṭicchi.",
  "atk-s0513a4:1414_7": "Sā dvattiṃsāya suṇisānaṃ sakakulaṃ pesetvā sayaṃ kusināranagare attano kulagharaṃ agamāsi.",
  "atk-s0513a4:1414_8": "Rājā bandhulasenāpatino bhāgineyyassa dīghakārāyanassa nāma senāpatiṭṭhānaṃ adāsi.",
  "atk-s0513a4:1414_9": "So pana “mātulo me iminā mārito”ti rañño otāraṃ gavesanto vicarati.",
  "atk-s0513a4:1414_10": "Rājāpi nipparādhassa bandhulassa māritakālato paṭṭhāya vippaṭisārī cittassādaṃ na labhati,",
  "atk-s0513a4:1414_11": "rajjasukhaṃ nānubhoti.",
  "atk-s0513a4:1415_0": "Tadā satthā sākiyānaṃ veḷuṃ nāma nigamaṃ upanissāya viharati.",
  "atk-s0513a4:1415_1": "Rājā tattha gantvā ārāmato avidūre khandhāvāraṃ nivāsetvā “mahantena parivārena satthāraṃ vandissāmā”ti",
  "atk-s0513a4:1415_2": "vihāraṃ gantvā pañca rājakakudhabhaṇḍāni dīghakārāyanassa datvā ekakova gandhakuṭiṃ pāvisi.",
  "atk-s0513a4:1415_3": "Sabbaṃ dhammacetiyasuttaniyāmeneva veditabbaṃ.",
  "atk-s0513a4:1415_4": "Tasmiṃ gandhakuṭiṃ paviṭṭhe dīghakārāyano tāni pañca rājakakudhabhaṇḍāni gahetvā viṭaṭūbhaṃ rājānaṃ katvā",
  "atk-s0513a4:1415_5": "rañño ekaṃ assaṃ ekañca upaṭṭhānakārikaṃ mātugāmaṃ nivattetvā sāvatthiṃ agamāsi.",
  "atk-s0513a4:1415_6": "Rājā satthārā saddhiṃ piyakathaṃ kathetvā nikkhanto senaṃ adisvā taṃ mātugāmaṃ pucchitvā taṃ pavattiṃ",
  "atk-s0513a4:1415_7": "sutvā “ahaṃ bhāgineyyaṃ ajātasattuṃ ādāya āgantvā viṭaṭūbhaṃ gahessāmī”ti rājagahanagaraṃ gacchanto vikāle",
  "atk-s0513a4:1415_8": "dvāresu pihitesu nagaraṃ pavisitumasakkonto ekissāya sālāya nipajjitvā vātātapena kilanto rattibhāge",
  "atk-s0513a4:1415_9": "tattheva kālamakāsi.",
  "atk-s0513a4:1415_10": "Vibhātāya rattiyā “deva kosalanarinda,",
  "atk-s0513a4:1415_11": "idāni anāthosi jāto”ti vilapantiyā tassā itthiyā saddaṃ sutvā rañño ārocesuṃ.",
  "atk-s0513a4:1415_12": "So mātulassa mahantena sakkārena sarīrakiccaṃ kāresi.",
  "atk-s0513a4:1416_0": "Viṭaṭūbhopi rajjaṃ labhitvā taṃ veraṃ saritvā “sabbepi sākiye māressāmī”ti mahatiyā senāya nikkhami.",
  "atk-s0513a4:1416_1": "Taṃ divasaṃ satthā paccūsasamaye lokaṃ volokento ñātisaṅghassa vināsaṃ disvā “ñātisaṅgahaṃ kātuṃ vaṭṭatī”ti",
  "atk-s0513a4:1416_2": "cintetvā pubbaṇhasamaye piṇḍāya caritvā piṇḍapātapaṭikkanto gandhakuṭiyaṃ sīhaseyyaṃ kappetvā sāyanhasamaye",
  "atk-s0513a4:1416_3": "ākāsena gantvā kapilavatthusāmante ekasmiṃ kabaracchāye rukkhamūle nisīdi.",
  "atk-s0513a4:1416_4": "Tato avidūre viṭaṭūbhassa rajjasīmāya anto sandacchāyo nigrodharukkho atthi,",
  "atk-s0513a4:1416_5": "viṭaṭūbho satthāraṃ disvā upasaṅkamitvā vanditvā “bhante,",
  "atk-s0513a4:1416_6": "kiṃkāraṇā evarūpāya uṇhavelāya imasmiṃ kabaracchāye rukkhamūle nisīdatha,",
  "atk-s0513a4:1416_7": "etasmiṃ sandacchāye nigrodharukkhamūle nisīdatha,",
  "atk-s0513a4:1416_8": "bhante”ti vatvā “hotu, mahārāja,",
  "atk-s0513a4:1416_9": "ñātakānaṃ chāyā nāma sītalā”ti vutte “ñātakānaṃ rakkhaṇatthāya satthā āgato bhavissatī”ti cintetvā satthāraṃ vanditvā sāvatthimeva paccāgami.",
  "atk-s0513a4:1416_10": "Satthāpi uppatitvā jetavanameva gato.",
  "atk-s0513a4:1417_0": "Rājā sākiyānaṃ dosaṃ saritvā dutiyaṃ nikkhamitvā tatheva satthāraṃ passitvā puna nivattitvā tatiyavāre",
  "atk-s0513a4:1417_1": "nikkhamitvā tattheva satthāraṃ passitvā nivatti.",
  "atk-s0513a4:1417_2": "Catutthavāre pana tasmiṃ nikkhante satthā sākiyānaṃ pubbakammaṃ oloketvā tesaṃ nadiyaṃ visapakkhipanapāpakammassa",
  "atk-s0513a4:1417_3": "appaṭibāhirabhāvaṃ ñatvā catutthavāre na agamāsi.",
  "atk-s0513a4:1417_4": "Viṭaṭūbharājā khīrapāyake dārake ādiṃ katvā sabbe sākiye ghātetvā galalohitena nisinnaphalakaṃ dhovitvā paccāgami.",
  "atk-s0513a4:1417_5": "Satthari tatiyavāre gamanato paccāgantvā punadivase piṇḍāya caritvā niṭṭhāpitabhattakicce gandhakuṭiyaṃ",
  "atk-s0513a4:1417_6": "pavisante disāhi sannipatitā bhikkhū dhammasabhāyaṃ nisīditvā “āvuso,",
  "atk-s0513a4:1417_7": "satthā attānaṃ dassetvā rājānaṃ nivattāpetvā ñātake maraṇabhayā mocesi,",
  "atk-s0513a4:1417_8": "evaṃ ñātakānaṃ atthacaro satthā”ti bhagavato guṇakathaṃ kathayiṃsu.",
  "atk-s0513a4:1417_9": "Satthā āgantvā “kāya nuttha,",
  "atk-s0513a4:1417_10": "bhikkhave,",
  "atk-s0513a4:1417_11": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:1417_12": "bhikkhave,",
  "atk-s0513a4:1417_13": "idāneva tathāgato ñātakānaṃ atthaṃ carati,",
  "atk-s0513a4:1417_14": "pubbepi cariyevā”ti vatvā atītaṃ āhari.",
  "atk-s0513a4:1418_0": "Atīte bārāṇasiyaṃ brahmadatto nāma rājā dasa rājadhamme akopetvā dhammena rajjaṃ kārento ekadivasaṃ cintesi",
  "atk-s0513a4:1418_1": "“jambudīpatale rājāno bahuthambhesu pāsādesu vasanti,",
  "atk-s0513a4:1418_2": "tasmā bahūhi thambhehi pāsādakaraṇaṃ nāma anacchariyaṃ,",
  "atk-s0513a4:1418_3": "yaṃnūnāhaṃ ekathambhakaṃ pāsādaṃ kāreyyaṃ,",
  "atk-s0513a4:1418_4": "evaṃ sabbarājūnaṃ aggarājā bhavissāmī”ti.",
  "atk-s0513a4:1418_5": "So vaḍḍhakī pakkosāpetvā “mayhaṃ sobhaggappattaṃ ekathambhakaṃ pāsādaṃ karothā”ti āha.",
  "atk-s0513a4:1418_6": "Te “sādhū”ti sampaṭicchitvā araññaṃ pavisitvā ujū mahante ekathambhakapāsādārahe bahū rukkhe disvā “ime rukkhā santi,",
  "atk-s0513a4:1418_7": "maggo pana visamo,",
  "atk-s0513a4:1418_8": "na sakkā otāretuṃ,",
  "atk-s0513a4:1418_9": "rañño ācikkhissāmā”ti cintetvā tathā akaṃsu.",
  "atk-s0513a4:1418_10": "Rājā “kenaci upāyena saṇikaṃ otārethā”ti vatvā “deva,",
  "atk-s0513a4:1418_11": "yena kenaci upāyena na sakkā”ti vutte “tena hi mama uyyāne ekaṃ rukkhaṃ upadhārethā”ti āha.",
  "atk-s0513a4:1418_12": "Vaḍḍhakī uyyānaṃ gantvā ekaṃ sujātaṃ ujukaṃ gāmanigamapūjitaṃ rājakulatopi laddhabalikammaṃ maṅgalasālarukkhaṃ",
  "atk-s0513a4:1418_13": "disvā rañño santikaṃ gantvā tamatthaṃ ārocesuṃ.",
  "atk-s0513a4:1418_14": "Rājā “uyyāne rukkho nāma mama paṭibaddho,",
  "atk-s0513a4:1418_15": "gacchatha bho taṃ chindathā”ti āha.",
  "atk-s0513a4:1418_16": "Te “sādhū”ti sampaṭicchitvā gandhamālādihatthā uyyānaṃ gantvā rukkhe gandhapañcaṅgulikaṃ datvā suttena",
  "atk-s0513a4:1418_17": "parikkhipitvā pupphakaṇṇikaṃ bandhitvā dīpaṃ jāletvā balikammaṃ katvā “ito sattame divase āgantvā rukkhaṃ",
  "atk-s0513a4:1418_18": "chindissāma,",
  "atk-s0513a4:1418_19": "rājā chindāpeti,",
  "atk-s0513a4:1418_20": "imasmiṃ rukkhe nibbattadevatā aññattha gacchatu,",
  "atk-s0513a4:1418_21": "amhākaṃ doso natthī”ti sāvesuṃ.",
  "atk-s0513a4:1419_0": "Atha tasmiṃ nibbatto devaputto taṃ vacanaṃ sutvā “nissaṃsayaṃ ime vaḍḍhakī imaṃ rukkhaṃ chindissanti,",
  "atk-s0513a4:1419_1": "vimānaṃ me nassissati,",
  "atk-s0513a4:1419_2": "vimānapariyantikameva kho pana mayhaṃ jīvitaṃ,",
  "atk-s0513a4:1419_3": "imañca rakkhaṃ parivāretvā ṭhitesu taruṇasālarukkhesu nibbattānaṃ mama ñātidevatānampi bahūni vimānāni nassissanti.",
  "atk-s0513a4:1419_4": "Vimānapariyantikameva mama ñātīnaṃ devatānampi jīvitaṃ,",
  "atk-s0513a4:1419_5": "na kho pana maṃ tathā attano vināso bādhati,",
  "atk-s0513a4:1419_6": "yathā ñātīnaṃ,",
  "atk-s0513a4:1419_7": "tasmā nesaṃ mayā jīvitaṃ dātuṃ vaṭṭatī”ti cintetvā aḍḍharattasamaye dibbālaṅkārapaṭimaṇḍito rañño sirigabbhaṃ",
  "atk-s0513a4:1419_8": "pavisitvā sakalagabbhaṃ ekobhāsaṃ katvā ussisakapasse rodamāno aṭṭhāsi.",
  "atk-s0513a4:1419_9": "Rājā taṃ disvā bhītatasito tena saddhiṃ sallapanto paṭhamaṃ gāthamāha –",
  "atk-s0513a4:1420_0": "13.",
  "atk-s0513a4:1421_0": "“Kā tvaṃ suddhehi vatthehi, aghe vehāyasaṃ ṭhitā;",
  "atk-s0513a4:1422_0": "Kena tyāssūni vattanti, kuto taṃ bhayamāgata”nti.",
  "atk-s0513a4:1423_0": "Tattha kā tvanti nāgayakkhasupaṇṇasakkādīsu kā nāma tvanti pucchati.",
  "atk-s0513a4:1423_1": "Vatthehīti vacanamattamevetaṃ,",
  "atk-s0513a4:1423_2": "sabbepi pana dibbālaṅkāre sandhāyevamāha.",
  "atk-s0513a4:1423_3": "Agheti appaṭighe ākāse.",
  "atk-s0513a4:1423_4": "Vehāyasanti tasseva vevacanaṃ.",
  "atk-s0513a4:1423_5": "Kena tyāssūni vattantīti kena kāraṇena tava assūni vattanti.",
  "atk-s0513a4:1423_6": "Kutoti ñātiviyogadhanavināsādīnaṃ kiṃ nissāya taṃ bhayamāgatanti pucchati.",
  "atk-s0513a4:1424_0": "Tato devarājā dve gāthā abhāsi –",
  "atk-s0513a4:1425_0": "14.",
  "atk-s0513a4:1426_0": "“Taveva deva vijite, bhaddasāloti maṃ vidū;",
  "atk-s0513a4:1427_0": "Saṭṭhi vassasahassāni, tiṭṭhato pūjitassa me.",
  "atk-s0513a4:1428_0": "15.",
  "atk-s0513a4:1429_0": "“Kārayantā nagarāni, agāre ca disampati;",
  "atk-s0513a4:1430_0": "Vividhe cāpi pāsāde, na maṃ te accamaññisuṃ;",
  "atk-s0513a4:1431_0": "Yatheva maṃ te pūjesuṃ, tatheva tvampi pūjayā”ti.",
  "atk-s0513a4:1432_0": "Tattha tiṭṭhatoti sakalabārāṇasinagarehi ceva gāmanigamehi ca tayā ca pūjitassa niccaṃ balikammañca sakkārañca",
  "atk-s0513a4:1432_1": "labhantassa mayhaṃ imasmiṃ uyyāne tiṭṭhantassa ettako kālo gatoti dasseti.",
  "atk-s0513a4:1432_2": "Nagarānīti nagarapaṭisaṅkharaṇakammāni.",
  "atk-s0513a4:1432_3": "Agārecāti bhūmigehāni.",
  "atk-s0513a4:1432_4": "Disampatīti disānaṃ pati, mahārāja.",
  "atk-s0513a4:1432_5": "Na maṃ teti te nagarapaṭisaṅkharaṇādīni karontā imasmiṃ nagare porāṇakarājāno maṃ nātimaññisuṃ nātikkamiṃsu na viheṭhayiṃsu,",
  "atk-s0513a4:1432_6": "mama nivāsarukkhaṃ chinditvā attano kammaṃ na kariṃsu,",
  "atk-s0513a4:1432_7": "mayhaṃ pana sakkārameva kariṃsūti avaca.",
  "atk-s0513a4:1432_8": "Yathevāti tasmā yatheva te porāṇakarājāno maṃ pūjayiṃsu,",
  "atk-s0513a4:1432_9": "ekopi imaṃ rukkhaṃ na chindāpesi,",
  "atk-s0513a4:1432_10": "tvañcāpi maṃ tatheva pūjaya,",
  "atk-s0513a4:1432_11": "mā me rukkhaṃ chedayīti.",
  "atk-s0513a4:1433_0": "Tato rājā dve gāthā abhāsi –",
  "atk-s0513a4:1434_0": "16.",
  "atk-s0513a4:1435_0": "“Taṃ ivāhaṃ na passāmi, thūlaṃ kāyena te dumaṃ;",
  "atk-s0513a4:1436_0": "Ārohapariṇāhena, abhirūposi jātiyā.",
  "atk-s0513a4:1437_0": "17.",
  "atk-s0513a4:1438_0": "“Pāsādaṃ kārayissāmi, ekatthambhaṃ manoramaṃ;",
  "atk-s0513a4:1439_0": "Tattha taṃ upanessāmi, ciraṃ te yakkha jīvita”nti.",
  "atk-s0513a4:1440_0": "Tattha kāyenāti pamāṇena.",
  "atk-s0513a4:1440_1": "Idaṃ vuttaṃ hoti –",
  "atk-s0513a4:1440_2": "tava pamāṇena taṃ viya thūlaṃ mahantaṃ aññaṃ dumaṃ na passāmi,",
  "atk-s0513a4:1440_3": "tvaññeva pana ārohapariṇāhena sujātasaṅkhātāya samasaṇṭhānaujubhāvappakārāya jātiyā ca abhirūpo sobhaggappatto ekathambhapāsādārahoti.",
  "atk-s0513a4:1440_4": "Pāsādanti tasmā taṃ chedāpetvā ahaṃ pāsādaṃ kārāpessāmeva.",
  "atk-s0513a4:1440_5": "Tattha tanti taṃ panāhaṃ samma devarāja,",
  "atk-s0513a4:1440_6": "tattha pāsāde upanessāmi,",
  "atk-s0513a4:1440_7": "so tvaṃ mayā saddhiṃ ekato vasanto aggagandhamālādīni labhanto sakkārappatto sukhaṃ jīvissasi,",
  "atk-s0513a4:1440_8": "nivāsaṭṭhānābhāvena me vināso bhavissatīti mā cintayi,",
  "atk-s0513a4:1440_9": "ciraṃ te yakkha jīvitaṃ bhavissatīti.",
  "atk-s0513a4:1441_0": "Taṃ sutvā devarājā dve gāthā abhāsi –",
  "atk-s0513a4:1442_0": "18.",
  "atk-s0513a4:1443_0": "“Evaṃ cittaṃ udapādi, sarīrena vinābhāvo;",
  "atk-s0513a4:1444_0": "Puthuso maṃ vikantitvā, khaṇḍaso avakantatha.",
  "atk-s0513a4:1445_0": "19.",
  "atk-s0513a4:1446_0": "“Agge ca chetvā majjhe ca, pacchā mūlamhi chindatha;",
  "atk-s0513a4:1447_0": "Evaṃ me chijjamānassa, na dukkhaṃ maraṇaṃ siyā”ti.",
  "atk-s0513a4:1448_0": "Tattha evaṃ cittaṃ udapādīti yadi evaṃ cittaṃ tava uppannaṃ.",
  "atk-s0513a4:1448_1": "Sarīrena vinābhāvoti yadi te mama sarīrena bhaddasālarukkhena saddhiṃ mama vinābhāvo patthito.",
  "atk-s0513a4:1448_2": "Puthusoti bahudhā.",
  "atk-s0513a4:1448_3": "Vikantitvāti chinditvā.",
  "atk-s0513a4:1448_4": "Khaṇḍasoti khaṇḍākhaṇḍaṃ katvā avakantatha.",
  "atk-s0513a4:1448_5": "Agge cāti avakantantā pana paṭhamaṃ agge,",
  "atk-s0513a4:1448_6": "tato majjhe chetvā sabbapacchā mūle chindatha.",
  "atk-s0513a4:1448_7": "Evañhi me chijjamānassa na dukkhaṃ maraṇaṃ siyā,",
  "atk-s0513a4:1448_8": "sukhaṃ nu khaṇḍaso bhaveyyāti yācati.",
  "atk-s0513a4:1449_0": "Tato rājā dve gāthā abhāsi –",
  "atk-s0513a4:1450_0": "20.",
  "atk-s0513a4:1451_0": "“Hatthapādaṃ yathā chinde, kaṇṇanāsañca jīvato;",
  "atk-s0513a4:1452_0": "Tato pacchā siro chinde, taṃ dukkhaṃ maraṇaṃ siyā.",
  "atk-s0513a4:1453_0": "21.",
  "atk-s0513a4:1454_0": "“Sukhaṃ nu khaṇḍaso chinnaṃ, bhaddasāla vanappati;",
  "atk-s0513a4:1455_0": "Kiṃhetu kiṃ upādāya, khaṇḍaso chinnamicchasī”ti.",
  "atk-s0513a4:1456_0": "Tattha hatthapādanti hatthe ca pāde ca.",
  "atk-s0513a4:1456_1": "Taṃ dukkhanti evaṃ paṭipāṭiyā chijjantassa corassa taṃ maraṇaṃ dukkhaṃ siyā.",
  "atk-s0513a4:1456_2": "Sukhaṃ nūti samma bhaddasāla,",
  "atk-s0513a4:1456_3": "vajjhappattā corā sukhena maritukāmā sīsacchedaṃ yācanti,",
  "atk-s0513a4:1456_4": "na khaṇḍaso chedanaṃ,",
  "atk-s0513a4:1456_5": "tvaṃ pana evaṃ yācasi,",
  "atk-s0513a4:1456_6": "tena taṃ pucchāmi “sukhaṃ nu khaṇḍaso chinna”nti.",
  "atk-s0513a4:1456_7": "Kiṃhetūti khaṇḍaso chinnaṃ nāma na sukhaṃ,",
  "atk-s0513a4:1456_8": "kāraṇena panettha bhavitabbanti taṃ pucchanto evamāha.",
  "atk-s0513a4:1457_0": "Athassa ācikkhanto bhaddasālo dve gāthā abhāsi –",
  "atk-s0513a4:1458_0": "22.",
  "atk-s0513a4:1459_0": "“Yañca hetumupādāya, hetuṃ dhammūpasaṃhitaṃ;",
  "atk-s0513a4:1460_0": "Khaṇḍaso chinnamicchāmi, mahārāja suṇohi me.",
  "atk-s0513a4:1461_0": "23.",
  "atk-s0513a4:1462_0": "“Ñātī me sukhasaṃvaddhā, mama passe nivātajā;",
  "atk-s0513a4:1463_0": "Tepihaṃ upahiṃseyya, paresaṃ asukhocita”nti.",
  "atk-s0513a4:1464_0": "Tattha hetuṃ dhammūpasaṃhitanti mahārāja,",
  "atk-s0513a4:1464_1": "yaṃ hetusabhāvayuttameva,",
  "atk-s0513a4:1464_2": "na hetupatirūpakaṃ,",
  "atk-s0513a4:1464_3": "hetuṃ upādāya ārabbha sandhāyāhaṃ khaṇḍaso chinnamicchāmi,",
  "atk-s0513a4:1464_4": "taṃ ohitasoto suṇohīti attho.",
  "atk-s0513a4:1464_5": "Ñātī meti mama bhaddasālarukkhassa chāyāya sukhasaṃvaddhā mama passe taruṇasālarukkhesu nibbattā mayā",
  "atk-s0513a4:1464_6": "katavātaparittāṇattā nivātajā mama ñātakā devasaṅghā atthi,",
  "atk-s0513a4:1464_7": "te ahaṃ visālasākhaviṭapo mūle chinditvā patanto upahiṃseyyaṃ,",
  "atk-s0513a4:1464_8": "saṃbhaggavimāne karonto vināseyyanti attho.",
  "atk-s0513a4:1464_9": "Paresaṃ asukhocitanti evaṃ sante mayā tesaṃ paresaṃ ñātidevasaṅghānaṃ asukhaṃ dukkhaṃ ocitaṃ vaḍḍhitaṃ,",
  "atk-s0513a4:1464_10": "na cāhaṃ tesaṃ dukkhakāmo,",
  "atk-s0513a4:1464_11": "tasmā bhaddasālaṃ khaṇḍaso khaṇḍaso chindāpemīti ayametthādhippāyo.",
  "atk-s0513a4:1465_0": "Taṃ sutvā rājā “dhammiko vatāyaṃ,",
  "atk-s0513a4:1465_1": "devaputto,",
  "atk-s0513a4:1465_2": "attano vimānavināsatopi ñātīnaṃ vimānavināsaṃ na icchati,",
  "atk-s0513a4:1465_3": "ñātīnaṃ atthacariyaṃ carati,",
  "atk-s0513a4:1465_4": "abhayamassa dassāmī”ti tussitvā osānagāthamāha –",
  "atk-s0513a4:1466_0": "24.",
  "atk-s0513a4:1467_0": "“Ceteyyarūpaṃ cetesi, bhaddasāla vanappati;",
  "atk-s0513a4:1468_0": "Hitakāmosi ñātīnaṃ, abhayaṃ samma dammi te”ti.",
  "atk-s0513a4:1469_0": "Tattha ceteyyarūpaṃ cetesīti ñātīsu muducittatāya cintento cintetabbayuttakameva cintesi.",
  "atk-s0513a4:1469_1": "Chedeyyarūpaṃ chedesītipi pāṭho.",
  "atk-s0513a4:1469_2": "Tassattho –",
  "atk-s0513a4:1469_3": "khaṇḍaso chinnamicchanto chedetabbayuttakameva chedesīti.",
  "atk-s0513a4:1469_4": "Abhayanti etasmiṃ te samma,",
  "atk-s0513a4:1469_5": "guṇe pasīditvā abhayaṃ dadāmi,",
  "atk-s0513a4:1469_6": "na me pāsādenattho,",
  "atk-s0513a4:1469_7": "nāhaṃ taṃ chedāpessāmi,",
  "atk-s0513a4:1469_8": "gaccha ñātisaṅghaparivuto sakkatagarukato sukhaṃ jīvāti āha.",
  "atk-s0513a4:1470_0": "Devarājā rañño dhammaṃ desetvā agamāsi.",
  "atk-s0513a4:1470_1": "Rājā tassovāde ṭhatvā dānādīni puññāni katvā saggapuraṃ pūresi.",
  "atk-s0513a4:1471_0": "Satthā imaṃ dhammadesanaṃ āharitvā “evaṃ,",
  "atk-s0513a4:1471_1": "bhikkhave,",
  "atk-s0513a4:1471_2": "pubbepi tathāgato ñātatthacariyaṃ acariyevā”ti vatvā jātakaṃ samodhānesi –",
  "atk-s0513a4:1471_3": "“tadā rājā ānando ahosi,",
  "atk-s0513a4:1471_4": "taruṇasālesu nibbattadevatā buddhaparisā,",
  "atk-s0513a4:1471_5": "bhaddasāladevarājā pana ahameva ahosi”nti.",
  "atk-s0513a4:1472_0": "Bhaddasālajātakavaṇṇanā dutiyā.",
  "atk-s0513a4:1474_0": "[466] 3. Samuddavāṇijajātakavaṇṇanā",
  "atk-s0513a4:1475_0": "Kasanti vapanti te janāti idaṃ satthā jetavane viharanto devadattassa pañca kulasatāni gahetvā niraye patitabhāvaṃ ārabbha kathesi.",
  "atk-s0513a4:1475_1": "So hi aggasāvakesu parisaṃ gahetvā pakkantesu sokaṃ sandhāretuṃ asakkonto uṇhalohite mukhato nikkhante",
  "atk-s0513a4:1475_2": "balavavedanāpīḷito tathāgatassa guṇaṃ anussaritvā “ahameva nava māse tathāgatassa anatthaṃ cintesiṃ,",
  "atk-s0513a4:1475_3": "satthu pana mayi pāpacittaṃ nāma natthi,",
  "atk-s0513a4:1475_4": "asītimahātherānampi mayi āghāto nāma natthi,",
  "atk-s0513a4:1475_5": "mayā katakammena ahameva idāni anātho jāto,",
  "atk-s0513a4:1475_6": "satthārāpimhi vissaṭṭho mahātherehipi ñātiseṭṭhena rāhulattherenapi sakyarājakulehipi,",
  "atk-s0513a4:1475_7": "gantvā satthāraṃ khamāpessāmī”ti parisāya saññaṃ datvā attānaṃ pañcakena gāhāpetvā rattiṃ rattiṃ gacchanto kosalaraṭṭhaṃ sampāpuṇi.",
  "atk-s0513a4:1475_8": "Ānandatthero satthu ārocesi “devadatto kira, bhante,",
  "atk-s0513a4:1475_9": "tumhākaṃ khamāpetuṃ āgacchatī”ti. “Ānanda,",
  "atk-s0513a4:1475_10": "devadatto mama dassanaṃ na labhissatī”ti.",
  "atk-s0513a4:1476_0": "Atha tasmiṃ sāvatthinagaradvāraṃ sampatte puna thero ārocesi,",
  "atk-s0513a4:1476_1": "bhagavāpi tatheva avaca.",
  "atk-s0513a4:1476_2": "Tassa jetavane pokkharaṇiyā samīpaṃ āgatassa pāpaṃ matthakaṃ pāpuṇi,",
  "atk-s0513a4:1476_3": "sarīre ḍāho uppajji,",
  "atk-s0513a4:1476_4": "nhatvā pānīyaṃ pivitukāmo hutvā “mañcakato maṃ āvuso otāretha,",
  "atk-s0513a4:1476_5": "pānīyaṃ pivissāmī”ti āha.",
  "atk-s0513a4:1476_6": "Tassa otāretvā bhūmiyaṃ ṭhapitamattassa cittassāde aladdheyeva mahāpathavī vivaramadāsi.",
  "atk-s0513a4:1476_7": "Tāvadeva taṃ avīcito aggijālā uṭṭhāya parikkhipitvā gaṇhi.",
  "atk-s0513a4:1476_8": "So “pāpakammaṃ me matthakaṃ patta”nti tathāgatassa guṇe anussaritvā –",
  "atk-s0513a4:1477_0": "“Imehi aṭṭhīhi tamaggapuggalaṃ, devātidevaṃ naradammasārathiṃ;",
  "atk-s0513a4:1478_0": "Samantacakkhuṃ satapuññalakkhaṇaṃ, pāṇehi buddhaṃ saraṇaṃ upemī”ti. –",
  "atk-s0513a4:1479_0": "Imāya gāthāya saraṇe patiṭṭhahanto avīciparāyaṇo ahosi.",
  "atk-s0513a4:1479_1": "Tassa pana pañca upaṭṭhākakulasatāni ahesuṃ.",
  "atk-s0513a4:1479_2": "Tānipi tappakkhikāni hutvā dasabalaṃ akkositvā avīcimhiyeva nibbattiṃsu.",
  "atk-s0513a4:1479_3": "Evaṃ so tāni pañca kulasatāni gaṇhitvā avīcimhi patiṭṭhito.",
  "atk-s0513a4:1480_0": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:1480_1": "devadatto pāpo lābhasakkāragiddhatāya sammāsambuddhe aṭṭhāne kopaṃ bandhitvā anāgatabhayamanoloketvā pañcahi kulasatehi saddhiṃ avīciparāyaṇo jāto”ti.",
  "atk-s0513a4:1480_2": "Satthā āgantvā “kāya nuttha,",
  "atk-s0513a4:1480_3": "bhikkhave,",
  "atk-s0513a4:1480_4": "etarahi kathāya sannisinnā”ti pucchitvā “imāya nāmā”ti vutte “na bhikkhave,",
  "atk-s0513a4:1480_5": "idāneva devadatto lābhasakkāragiddho hutvā anāgatabhayaṃ na olokesi,",
  "atk-s0513a4:1480_6": "pubbepi anāgatabhayaṃ anoloketvā paccuppannasukhagiddhena saddhiṃ parisāya mahāvināsaṃ patto”ti vatvā atītaṃ āhari.",
  "atk-s0513a4:1481_0": "Atīte bārāṇasiyaṃ brahmadatte rajjaṃ kārente bārāṇasito avidūre kulasahassanivāso mahāvaḍḍhakīgāmo ahosi.",
  "atk-s0513a4:1481_1": "Tattha vaḍḍhakī “tumhākaṃ mañcaṃ karissāma,",
  "atk-s0513a4:1481_2": "pīṭhaṃ karissāma,",
  "atk-s0513a4:1481_3": "gehaṃ karissāmā”ti vatvā manussānaṃ hatthato bahuṃ iṇaṃ gahetvā kiñci kātuṃ na sakkhiṃsu.",
  "atk-s0513a4:1481_4": "Manussā diṭṭhadiṭṭhe vaḍḍhakī codenti palibuddhanti.",
  "atk-s0513a4:1481_5": "Te iṇāyikehi upaddutā sukhaṃ vasituṃ asakkontā “videsaṃ gantvā yattha katthaci vasissāmā”ti araññaṃ pavisitvā",
  "atk-s0513a4:1481_6": "rukkhe chinditvā mahatiṃ nāvaṃ bandhitvā nadiṃ otāretvā āharitvā gāmato gāvutaḍḍhayojanamatte ṭhāne ṭhapetvā",
  "atk-s0513a4:1481_7": "aḍḍharattasamaye gāmaṃ āgantvā puttadāramādāya nāvaṭṭhānaṃ gantvā nāvaṃ āruyha anukkamena mahāsamuddaṃ",
  "atk-s0513a4:1481_8": "pavisitvā vātavegena vicarantā samuddamajjhe ekaṃ dīpakaṃ pāpuṇiṃsu.",
  "atk-s0513a4:1481_9": "Tasmiṃ pana dīpake sayaṃjātasāliucchukadaliambajambupanasatālanāḷikerādīni vividhaphalāni atthi,",
  "atk-s0513a4:1481_10": "aññataro pabhinnanāvo puriso paṭhamataraṃ taṃ dīpakaṃ patvā sālibhattaṃ bhuñjamāno ucchuādīni khādamāno",
  "atk-s0513a4:1481_11": "thūlasarīro naggo parūḷhakesamassu tasmiṃ dīpake paṭivasati.",
  "atk-s0513a4:1482_0": "Vaḍḍhakī cintayiṃsu “sace ayaṃ dīpako rakkhasapariggahito bhavissati,",
  "atk-s0513a4:1482_1": "sabbepi amhe vināsaṃ pāpuṇissāma,",
  "atk-s0513a4:1482_2": "pariggaṇhissāma tāva na”nti.",
  "atk-s0513a4:1482_3": "Atha sattaṭṭha purisā sūrā balavanto sannaddhapañcāvudhā hutvā otaritvā dīpakaṃ pariggaṇhiṃsu.",
  "atk-s0513a4:1482_4": "Tasmiṃ khaṇe so puriso bhuttapātarāso ucchurasaṃ pivitvā sukhappatto ramaṇīye padese rajatapaṭṭasadise",
  "atk-s0513a4:1482_5": "vālukatale sītacchāyāya uttānako nipajjitvā “jambudīpavāsino kasantā vapantā evarūpaṃ sukhaṃ na labhanti,",
  "atk-s0513a4:1482_6": "jambudīpato mayhaṃ ayameva dīpako vara”nti gāyamāno udānaṃ udānesi.",
  "atk-s0513a4:1482_7": "Atha satthā bhikkhū āmantetvā “so bhikkhave puriso imaṃ udānaṃ udānesī”ti dassento paṭhamaṃ gāthamāha –",
  "atk-s0513a4:1483_0": "25.",
  "atk-s0513a4:1484_0": "“Kasanti vapanti te janā, manujā kammaphalūpajīvino;",
  "atk-s0513a4:1485_0": "Nayimassa dīpakassa bhāgino, jambudīpā idameva no vara”nti.",
  "atk-s0513a4:1486_0": "Tattha te janāti te jambudīpavāsino janā. Kammaphalūpajīvinoti nānākammānaṃ phalūpajīvino sattā.",
  "atk-s0513a4:1487_0": "Atha te dīpakaṃ pariggaṇhantā purisā tassa gītasaddaṃ sutvā “manussasaddo viya suyyati,",
  "atk-s0513a4:1487_1": "jānissāma na”nti saddānusārena gantvā taṃ purisaṃ disvā “yakkho bhavissatī”ti bhītatasitā sare sannahiṃsu.",
  "atk-s0513a4:1487_2": "Sopi te disvā attano vadhabhayena “nāhaṃ, sāmi, yakkho,",
  "atk-s0513a4:1487_3": "purisomhi,",
  "atk-s0513a4:1487_4": "jīvitaṃ me dethā”ti yācanto “purisā nāma tumhādisā naggā na hontī”ti vutte punappunaṃ yācitvā manussabhāvaṃ viññāpesi.",
  "atk-s0513a4:1487_5": "Te taṃ purisaṃ upasaṅkamitvā sammodanīyaṃ kathaṃ sutvā tassa tattha āgataniyāmaṃ pucchiṃsu.",
  "atk-s0513a4:1487_6": "Sopi sabbaṃ tesaṃ kathetvā “tumhe attano puññasampattiyā idhāgatā,",
  "atk-s0513a4:1487_7": "ayaṃ uttamadīpo,",
  "atk-s0513a4:1487_8": "na ettha sahatthena kammaṃ katvā jīvanti,",
  "atk-s0513a4:1487_9": "sayaṃjātasālīnañceva ucchuādīnañcettha anto natthīti anukkaṇṭhantā vasathā”ti āha.",
  "atk-s0513a4:1487_10": "Idha pana vasantānaṃ amhākaṃ añño paripantho natthi,",
  "atk-s0513a4:1487_11": "aññaṃ bhayaṃ ettha natthi,",
  "atk-s0513a4:1487_12": "ayaṃ pana amanussapariggahito,",
  "atk-s0513a4:1487_13": "amanussā tumhākaṃ uccārapassāvaṃ disvā kujjheyyuṃ,",
  "atk-s0513a4:1487_14": "tasmā taṃ karontā vālukaṃ viyūhitvā vālukāya paṭicchādeyyātha,",
  "atk-s0513a4:1487_15": "ettakaṃ idha bhayaṃ,",
  "atk-s0513a4:1487_16": "aññaṃ natthi,",
  "atk-s0513a4:1487_17": "niccaṃ appamattā bhaveyyāthāti.",
  "atk-s0513a4:1487_18": "Te tattha vāsaṃ upagacchiṃsu.",
  "atk-s0513a4:1487_19": "Tasmiṃ pana kulasahasse pañcannaṃ pañcannaṃ kulasatānaṃ jeṭṭhakā dve vaḍḍhakī ahesuṃ.",
  "atk-s0513a4:1487_20": "Tesu eko bālo ahosi rasagiddho,",
  "atk-s0513a4:1487_21": "eko paṇḍito rasesu anallīno.",
  "atk-s0513a4:1488_0": "Aparabhāge sabbepi te tattha sukhaṃ vasantā thūlasarīrā hutvā cintayiṃsu “ciraṃ pītā no surā,",
  "atk-s0513a4:1488_1": "ucchurasena merayaṃ katvā pivissāmā”ti.",
  "atk-s0513a4:1488_2": "Te merayaṃ kāretvā pivitvā madavasena gāyantā naccantā kīḷantā pamattā tattha tattha uccārapassāvaṃ katvā",
  "atk-s0513a4:1488_3": "appaṭicchādetvā dīpakaṃ jegucchaṃ paṭikūlaṃ kariṃsu.",
  "atk-s0513a4:1488_4": "Devatā “ime amhākaṃ kīḷāmaṇḍalaṃ paṭikūlaṃ karontī”ti kujjhitvā “mahāsamuddaṃ uttarāpetvā dīpakadhovanaṃ karissāmā”ti mantetvā “ayaṃ kāḷapakkho,",
  "atk-s0513a4:1488_5": "ajja amhākaṃ samāgamo ca bhinno,",
  "atk-s0513a4:1488_6": "ito dāni pannarasame divase puṇṇamīuposathadivase candassuggamanavelāya samuddaṃ ubbattetvā sabbepime ghātessāmā”ti divasaṃ ṭhapayiṃsu.",
  "atk-s0513a4:1488_7": "Atha nesaṃ antare eko dhammiko devaputto “mā ime mama passantassa nassiṃsū”ti anukampāya tesu sāyamāsaṃ",
  "atk-s0513a4:1488_8": "bhuñjitvā gharadvāre sukhakathāya nisinnesu sabbālaṅkārapaṭimaṇḍito sakaladīpaṃ ekobhāsaṃ katvā uttarāya",
  "atk-s0513a4:1488_9": "disāya ākāse ṭhatvā “ambho vaḍḍhakī,",
  "atk-s0513a4:1488_10": "devatā tumhākaṃ kuddhā.",
  "atk-s0513a4:1488_11": "Imasmiṃ ṭhāne mā vasittha,",
  "atk-s0513a4:1488_12": "ito aḍḍhamāsaccayena hi devatā samuddaṃ ubbattetvā sabbeva tumhe ghātessanti,",
  "atk-s0513a4:1488_13": "ito nikkhamitvā palāyathā”ti vatvā dutiyaṃ gāthamāha –",
  "atk-s0513a4:1489_0": "26.",
  "atk-s0513a4:1490_0": "“Tipañcarattūpagatamhi cande, vego mahā hehiti sāgarassa;",
  "atk-s0513a4:1491_0": "Uplavissaṃ dīpamimaṃ uḷāraṃ, mā vo vadhī gacchatha leṇamañña”nti.",
  "atk-s0513a4:1492_0": "Tattha uplavissanti imaṃ dīpakaṃ uplavanto ajjhottharanto abhibhavissati.",
  "atk-s0513a4:1492_1": "Mā vo vadhīti so sāgaravego tumhe mā vadhi.",
  "atk-s0513a4:1493_0": "Iti so tesaṃ ovādaṃ datvā attano ṭhānameva gato.",
  "atk-s0513a4:1493_1": "Tasmiṃ gate aparo sāhasiko kakkhaḷo devaputto “ime imassa vacanaṃ gahetvā palāyeyyuṃ,",
  "atk-s0513a4:1493_2": "ahaṃ nesaṃ gamanaṃ nivāretvā sabbepime mahāvināsaṃ pāpessāmī”ti cintetvā dibbālaṅkārapaṭimaṇḍito sakaladīpaṃ",
  "atk-s0513a4:1493_3": "ekobhāsaṃ karonto āgantvā dakkhiṇāya disāya ākāse ṭhatvā “eko devaputto idhāgato,",
  "atk-s0513a4:1493_4": "no”ti pucchitvā “āgato”ti vutte “so vo kiṃ kathesī”ti vatvā “imaṃ nāma,",
  "atk-s0513a4:1493_5": "sāmī”ti vutte “so tumhākaṃ idha nivāsaṃ na icchati,",
  "atk-s0513a4:1493_6": "dosena katheti,",
  "atk-s0513a4:1493_7": "tumhe aññattha agantvā idheva vasathā”ti vatvā dve gāthā abhāsi –",
  "atk-s0513a4:1494_0": "27.",
  "atk-s0513a4:1495_0": "“Na jātuyaṃ sāgaravārivego, uplavissaṃ dīpamimaṃ uḷāraṃ;",
  "atk-s0513a4:1496_0": "Taṃ me nimittehi bahūhi diṭṭhaṃ, mā bhetha kiṃ socatha modathavho.",
  "atk-s0513a4:1497_0": "28.",
  "atk-s0513a4:1498_0": "“Pahūtabhakkhaṃ bahuannapānaṃ, pattattha āvāsamimaṃ uḷāraṃ;",
  "atk-s0513a4:1499_0": "Na vo bhayaṃ paṭipassāmi kiñci, āputtaputtehi pamodathavho”ti.",
  "atk-s0513a4:1500_0": "Tattha na jātuyanti na jātu ayaṃ.",
  "atk-s0513a4:1500_1": "Mā bhethāti mā bhāyittha.",
  "atk-s0513a4:1500_2": "Modathavhoti pamoditā pītisomanassajātā hotha.",
  "atk-s0513a4:1500_3": "Āputtaputtehīti yāva puttānampi puttehi pamodatha,",
  "atk-s0513a4:1500_4": "natthi vo imasmiṃ ṭhāne bhayanti.",
  "atk-s0513a4:1501_0": "Evaṃ so imāhi dvīhi gāthāhi te assāsetvā pakkāmi.",
  "atk-s0513a4:1501_1": "Tassa pakkantakāle dhammikadevaputtassa vacanaṃ anādiyanto bālavaḍḍhakī “suṇantu me, bhonto,",
  "atk-s0513a4:1501_2": "vacana”nti sesavaḍḍhakī āmantetvā pañcamaṃ gāthamāha –",
  "atk-s0513a4:1502_0": "29.",
  "atk-s0513a4:1503_0": "“Yo devoyaṃ dakkhiṇāyaṃ disāyaṃ, khemanti pakkosati tassa saccaṃ;",
  "atk-s0513a4:1504_0": "Na uttaro vedi bhayābhayassa, mā bhetha kiṃ socatha modathavho”ti.",
  "atk-s0513a4:1505_0": "Tattha dakkhiṇāyanti dakkhiṇāya, ayameva vā pāṭho.",
  "atk-s0513a4:1506_0": "Taṃ sutvā rasagiddhā pañcasatā vaḍḍhakī tassa bālassa vacanaṃ ādiyiṃsu.",
  "atk-s0513a4:1506_1": "Itaro pana paṇḍitavaḍḍhakī tassa vacanaṃ anādiyanto te vaḍḍhakī āmantetvā catasso gāthā abhāsi –",
  "atk-s0513a4:1507_0": "30.",
  "atk-s0513a4:1508_0": "“Yathā ime vippavadanti yakkhā, eko bhayaṃ saṃsati khemameko;",
  "atk-s0513a4:1509_0": "Tadiṅgha mayhaṃ vacanaṃ suṇātha, khippaṃ lahuṃ mā vinassimha sabbe.",
  "atk-s0513a4:1510_0": "31.",
  "atk-s0513a4:1511_0": "“Sabbe samāgamma karoma nāvaṃ, doṇiṃ daḷhaṃ sabbayantūpapannaṃ;",
  "atk-s0513a4:1512_0": "Sace ayaṃ dakkhiṇo saccamāha, moghaṃ paṭikkosati uttaroyaṃ;",
  "atk-s0513a4:1513_0": "Sā ceva no hehiti āpadatthā, imañca dīpaṃ na pariccajema.",
  "atk-s0513a4:1514_0": "32.",
  "atk-s0513a4:1515_0": "“Sace ca kho uttaro saccamāha, moghaṃ paṭikkosati dakkhiṇoyaṃ;",
  "atk-s0513a4:1516_0": "Tameva nāvaṃ abhiruyha sabbe, evaṃ mayaṃ sotthi taremu pāraṃ.",
  "atk-s0513a4:1517_0": "33.",
  "atk-s0513a4:1518_0": "“Na ve sugaṇhaṃ paṭhamena seṭṭhaṃ, kaniṭṭhamāpāthagataṃ gahetvā;",
  "atk-s0513a4:1519_0": "Yo cīdha tacchaṃ paviceyya gaṇhati, sa ve naro seṭṭhamupeti ṭhāna”nti.",
  "atk-s0513a4:1520_0": "Tattha vippavadantīti aññamaññaṃ viruddhaṃ vadanti.",
  "atk-s0513a4:1520_1": "Lahunti purimassa atthadīpanaṃ.",
  "atk-s0513a4:1520_2": "Doṇinti gambhīraṃ mahānāvaṃ.",
  "atk-s0513a4:1520_3": "Sabbayantūpapannanti sabbehi phiyārittādīhi yantehi upapannaṃ.",
  "atk-s0513a4:1520_4": "Sā ceva no hehiti āpadatthāti sā ca no nāvā pacchāpi uppannāya āpadāya atthā bhavissati,",
  "atk-s0513a4:1520_5": "imañca dīpaṃ na pariccajissāma.",
  "atk-s0513a4:1520_6": "Taremūti tarissāma.",
  "atk-s0513a4:1520_7": "Na ve sugaṇhanti na ve sukhena gaṇhitabbaṃ.",
  "atk-s0513a4:1520_8": "Seṭṭhanti uttamaṃ tathaṃ saccaṃ.",
  "atk-s0513a4:1520_9": "Kaniṭṭhanti paṭhamavacanaṃ upādāya pacchimavacanaṃ kaniṭṭhaṃ nāma.",
  "atk-s0513a4:1520_10": "Idhāpi “na ve sugaṇha”nti anuvattateva.",
  "atk-s0513a4:1520_11": "Idaṃ vuttaṃ hoti –",
  "atk-s0513a4:1520_12": "ambho vaḍḍhakī,",
  "atk-s0513a4:1520_13": "yena kenaci paṭhamena vuttavacanaṃ “idameva seṭṭhaṃ tathaṃ sacca”nti sukhaṃ na gaṇhitabbameva,",
  "atk-s0513a4:1520_14": "yathā ca taṃ,",
  "atk-s0513a4:1520_15": "evaṃ kaniṭṭhaṃ gacchā vuttavacanampi “idameva tathaṃ sacca”nti na gaṇhitabbaṃ.",
  "atk-s0513a4:1520_16": "Yaṃ pana sotavisayaṃ āpāthagataṃ hoti,",
  "atk-s0513a4:1520_17": "taṃ āpāthagataṃ gahetvā yo idha paṇḍitapuriso purimavacanañca pacchimavacanañca paviceyya vicinitvā tīretvā upaparikkhitvā tacchaṃ gaṇhāti,",
  "atk-s0513a4:1520_18": "yaṃ tathaṃ saccaṃ sabhāvabhūtaṃ,",
  "atk-s0513a4:1520_19": "tadeva paccakkhaṃ katvā gaṇhāti.",
  "atk-s0513a4:1520_20": "Sa ve naro seṭṭhamupeti ṭhānanti so uttamaṃ ṭhānaṃ upeti adhigacchati vindati labhatīti.",
  "atk-s0513a4:1521_0": "So evañca pana vatvā āha – “ambho,",
  "atk-s0513a4:1521_1": "mayaṃ dvinnampi devatānaṃ vacanaṃ karissāma,",
  "atk-s0513a4:1521_2": "nāvaṃ tāva sajjeyyāma.",
  "atk-s0513a4:1521_3": "Sace paṭhamassa vacanaṃ saccaṃ bhavissati,",
  "atk-s0513a4:1521_4": "taṃ nāvaṃ abhiruhitvā palāyissāma,",
  "atk-s0513a4:1521_5": "atha itarassa vacanaṃ saccaṃ bhavissati,",
  "atk-s0513a4:1521_6": "nāvaṃ ekamante ṭhapetvā idheva vasissāmā”ti.",
  "atk-s0513a4:1521_7": "Evaṃ vutte bālavaḍḍhakī “ambho,",
  "atk-s0513a4:1521_8": "tvaṃ udakapātiyaṃ susumāraṃ passasi,",
  "atk-s0513a4:1521_9": "atīva dīghaṃ passasi,",
  "atk-s0513a4:1521_10": "paṭhamadevaputto amhesu dosavasena kathesi,",
  "atk-s0513a4:1521_11": "pacchimo sineheneva,",
  "atk-s0513a4:1521_12": "imaṃ evarūpaṃ varadīpaṃ pahāya kuhiṃ gamissāma,",
  "atk-s0513a4:1521_13": "sace pana tvaṃ gantukāmo,",
  "atk-s0513a4:1521_14": "tava parisaṃ gaṇhitvā nāvaṃ karohi,",
  "atk-s0513a4:1521_15": "amhākaṃ nāvāya kiccaṃ natthī”ti āha.",
  "atk-s0513a4:1521_16": "Paṇḍito attano parisaṃ gahetvā nāvaṃ sajjetvā nāvāya sabbūpakaraṇāni āropetvā sapariso nāvāya aṭṭhāsi.",
  "atk-s0513a4:1522_0": "Tato puṇṇamadivase candassa uggamanavelāya samuddato ūmi uttaritvā jāṇukapamāṇā hutvā dīpakaṃ dhovitvā gatā.",
  "atk-s0513a4:1522_1": "Paṇḍito samuddassa uttaraṇabhāvaṃ ñatvā nāvaṃ vissajjesi.",
  "atk-s0513a4:1522_2": "Bālavaḍḍhakipakkhikāni pañca kulasatāni “samuddato ūmi dīpadhovanatthāya āgatā,",
  "atk-s0513a4:1522_3": "ettakameva eta”nti kathentā nisīdiṃsu.",
  "atk-s0513a4:1522_4": "Tato paṭipāṭiyā kaṭippamāṇā purisappamāṇā tālappamāṇā sattatālappamāṇā sāgaraūmi dīpakampi vuyhamānā āgañchi.",
  "atk-s0513a4:1522_5": "Paṇḍito upāyakusalatāya rase alaggo sotthinā gato,",
  "atk-s0513a4:1522_6": "bālavaḍḍhakī rasagiddhena anāgatabhayaṃ anolokento pañcahi kulasatehi saddhiṃ vināsaṃ patto.",
  "atk-s0513a4:1523_0": "Ito parā sānusāsanī tamatthaṃ dīpayamānā tisso abhisambuddhagāthā honti –",
  "atk-s0513a4:1524_0": "34.",
  "atk-s0513a4:1525_0": "“Yathāpi te sāgaravārimajjhe, sakammunā sotthi vahiṃsu vāṇijā;",
  "atk-s0513a4:1526_0": "Anāgatatthaṃ paṭivijjhiyāna, appampi nācceti sa bhūripañño.",
  "atk-s0513a4:1527_0": "35.",
  "atk-s0513a4:1528_0": "“Bālā ca mohena rasānugiddhā, anāgataṃ appaṭivijjhiyatthaṃ;",
  "atk-s0513a4:1529_0": "Paccuppanne sīdanti atthajāte, samuddamajjhe yathā te manussā.",
  "atk-s0513a4:1530_0": "36.",
  "atk-s0513a4:1531_0": "“Anāgataṃ paṭikayirātha kiccaṃ, ‘mā maṃ kiccaṃ kiccakāle byadhesi’;",
  "atk-s0513a4:1532_0": "Taṃ tādisaṃ paṭikatakiccakāriṃ, na taṃ kiccaṃ kiccakāle byadhetī”ti.",
  "atk-s0513a4:1533_0": "Tattha sakammunāti anāgatabhayaṃ disvā puretaraṃ katena attano kammena.",
  "atk-s0513a4:1533_1": "Sotthi vahiṃsūti khemena gamiṃsu.",
  "atk-s0513a4:1533_2": "Vāṇijāti samudde vicaraṇabhāvena vaḍḍhakī vuttā.",
  "atk-s0513a4:1533_3": "Paṭivijjhiyānāti evaṃ,",
  "atk-s0513a4:1533_4": "bhikkhave,",
  "atk-s0513a4:1533_5": "paṭhamataraṃ kattabbaṃ anāgataṃ atthaṃ paṭivijjhitvā idhaloke bhūripañño kulaputto appamattakampi attano atthaṃ na acceti nātivattati,",
  "atk-s0513a4:1533_6": "na hāpetīti attho.",
  "atk-s0513a4:1533_7": "Appaṭivijjhiyatthanti appaṭivijjhitvā atthaṃ,",
  "atk-s0513a4:1533_8": "paṭhamameva kattabbaṃ akatvāti attho.",
  "atk-s0513a4:1533_9": "Paccuppanneti yadā taṃ anāgataṃ atthajātaṃ uppajjati,",
  "atk-s0513a4:1533_10": "tadā tasmiṃ paccuppanne sīdanti,",
  "atk-s0513a4:1533_11": "atthe jāte attano patiṭṭhaṃ na labhanti,",
  "atk-s0513a4:1533_12": "samudde te bālavaḍḍhakī manussā viya vināsaṃ pāpuṇanti.",
  "atk-s0513a4:1534_0": "Anāgatanti bhikkhave,",
  "atk-s0513a4:1534_1": "paṇḍitapuriso anāgataṃ paṭhamataraṃ kattabbakiccaṃ samparāyikaṃ vā diṭṭhadhammikaṃ vā paṭikayirātha,",
  "atk-s0513a4:1534_2": "puretarameva kareyya.",
  "atk-s0513a4:1534_3": "Kiṃkāraṇā?",
  "atk-s0513a4:1534_4": "Mā maṃ kiccaṃ kiccakāle byadhesi,",
  "atk-s0513a4:1534_5": "pure kattabbañhi pure akayiramānaṃ pacchā paccuppannabhāvappattaṃ attano kiccakāle kāyacittābādhena byadheti,",
  "atk-s0513a4:1534_6": "taṃ maṃ mā byadhesīti paṭhamameva naṃ paṇḍito kareyya.",
  "atk-s0513a4:1534_7": "Taṃ tādisanti yathā paṇḍitaṃ purisaṃ.",
  "atk-s0513a4:1534_8": "Paṭikatakiccakārinti paṭikacceva kattabbakiccakārinaṃ.",
  "atk-s0513a4:1534_9": "Taṃ kiccaṃ kiccakāleti anāgataṃ kiccaṃ kayiramānaṃ pacchā paccuppannabhāvappattaṃ attano kiccakāle kāyacittābādhakāle",
  "atk-s0513a4:1534_10": "tādisaṃ purimaṃ na byadheti na bādhati. Kasmā?",
  "atk-s0513a4:1534_11": "Pureyeva katattāti.",
  "atk-s0513a4:1535_0": "Satthā imaṃ dhammadesanaṃ āharitvā “na,",
  "atk-s0513a4:1535_1": "bhikkhave, idāneva,",
  "atk-s0513a4:1535_2": "pubbepi devadatto paccuppannasukhe laggo anāgatabhayaṃ anoloketvā sapariso vināsaṃ patto”ti vatvā jātakaṃ samodhānesi –",
  "atk-s0513a4:1535_3": "“tadā bālavaḍḍhakī devadatto ahosi,",
  "atk-s0513a4:1535_4": "dakkhiṇadisāya ṭhito adhammikadevaputto kokāliko,",
  "atk-s0513a4:1535_5": "uttaradisāya ṭhito dhammikadevaputto sāriputto,",
  "atk-s0513a4:1535_6": "paṇḍitavaḍḍhakī pana ahameva ahosi”nti.",
  "atk-s0513a4:1536_0": "Samuddavāṇijajātakavaṇṇanā tatiyā.",
  "atk-s0513a4:1538_0": "[467] 4. Kāmajātakavaṇṇanā",
  "atk-s0513a4:1539_0": "Kāmaṃ kāmayamānassāti idaṃ satthā jetavane viharanto aññataraṃ brāhmaṇaṃ ārabbha kathesi.",
  "atk-s0513a4:1539_1": "Eko kira sāvatthivāsī brāhmaṇo aciravatītīre khettakaraṇatthāya araññaṃ koṭesi.",
  "atk-s0513a4:1539_2": "Satthā tassa upanissayaṃ disvā sāvatthiṃ piṇḍāya pavisanto maggā okkamma tena saddhiṃ paṭisanthāraṃ katvā",
  "atk-s0513a4:1539_3": "“kiṃ karosi brāhmaṇā”ti vatvā “khettaṭṭhānaṃ koṭāpemi bho,",
  "atk-s0513a4:1539_4": "gotamā”ti vutte “sādhu, brāhmaṇa,",
  "atk-s0513a4:1539_5": "kammaṃ karohī”ti vatvā agamāsi.",
  "atk-s0513a4:1539_6": "Eteneva upāyena chinnarukkhe hāretvā khettassa sodhanakāle kasanakāle kedārabandhanakāle vapanakāleti",
  "atk-s0513a4:1539_7": "punappunaṃ gantvā tena saddhiṃ paṭisanthāramakāsi.",
  "atk-s0513a4:1539_8": "Vapanadivase pana so brāhmaṇo “ajja,",
  "atk-s0513a4:1539_9": "bho gotama,",
  "atk-s0513a4:1539_10": "mayhaṃ vappamaṅgalaṃ,",
  "atk-s0513a4:1539_11": "ahaṃ imasmiṃ sasse nipphanne buddhappamukhassa bhikkhusaṅghassa mahādānaṃ dassāmī”ti āha.",
  "atk-s0513a4:1539_12": "Satthā tuṇhībhāvena adhivāsetvā pakkāmi.",
  "atk-s0513a4:1539_13": "Punekadivasaṃ brāhmaṇo sassaṃ olokento aṭṭhāsi.",
  "atk-s0513a4:1539_14": "Satthāpi tattha gantvā “kiṃ karosi brāhmaṇā”ti pucchitvā “sassaṃ olokemi bho gotamā”ti vutte “sādhu brāhmaṇā”ti vatvā pakkāmi.",
  "atk-s0513a4:1539_15": "Tadā brāhmaṇo cintesi “samaṇo gotamo abhiṇhaṃ āgacchati,",
  "atk-s0513a4:1539_16": "nissaṃsayaṃ bhattena atthiko,",
  "atk-s0513a4:1539_17": "dassāmahaṃ tassa bhatta”nti.",
  "atk-s0513a4:1539_18": "Tassevaṃ cintetvā gehaṃ gatadivase satthāpi tattha agamāsi.",
  "atk-s0513a4:1539_19": "Atha brāhmaṇassa ativiya vissāso ahosi.",
  "atk-s0513a4:1539_20": "Aparabhāge pariṇate sasse “sve khettaṃ lāyissāmī”ti sanniṭṭhānaṃ katvā nipanne brāhmaṇe aciravatiyā upari sabbarattiṃ karakavassaṃ vassi.",
  "atk-s0513a4:1539_21": "Mahogho āgantvā ekanāḷimattampi anavasesaṃ katvā sabbaṃ sassaṃ samuddaṃ pavesesi.",
  "atk-s0513a4:1539_22": "Brāhmaṇo oghamhi patite sassavināsaṃ oloketvā sakabhāvena saṇṭhātuṃ nāhosi,",
  "atk-s0513a4:1539_23": "balavasokābhibhūto hatthena uraṃ paharitvā paridevamāno rodanto nipajji.",
  "atk-s0513a4:1540_0": "Satthā paccūsasamaye sokābhibhūtaṃ brāhmaṇaṃ disvā “brāhmaṇassāvassayo bhavissāmī”ti punadivase sāvatthiyaṃ",
  "atk-s0513a4:1540_1": "piṇḍāya caritvā piṇḍapātapaṭikkanto bhikkhū vihāraṃ pesetvā pacchāsamaṇena saddhiṃ tassa gehadvāraṃ agamāsi.",
  "atk-s0513a4:1540_2": "Brāhmaṇo satthu āgatabhāvaṃ sutvā “paṭisanthāratthāya me sahāyo āgato bhavissatī”ti paṭiladdhassāso āsanaṃ paññapesi.",
  "atk-s0513a4:1540_3": "Satthā pavisitvā paññattāsane nisīditvā “brāhmaṇa,",
  "atk-s0513a4:1540_4": "kasmā tvaṃ dummanosi,",
  "atk-s0513a4:1540_5": "kiṃ te aphāsuka”nti pucchi.",
  "atk-s0513a4:1540_6": "Bho gotama,",
  "atk-s0513a4:1540_7": "aciravatītīre mayā rukkhacchedanato paṭṭhāya kataṃ kammaṃ tumhe jānātha,",
  "atk-s0513a4:1540_8": "ahaṃ “imasmiṃ sasse nipphanne tumhākaṃ dānaṃ dassāmī”ti vicarāmi,",
  "atk-s0513a4:1540_9": "idāni me sabbaṃ taṃ sassaṃ mahogho samuddameva pavesesi,",
  "atk-s0513a4:1540_10": "kiñci avasiṭṭhaṃ natthi,",
  "atk-s0513a4:1540_11": "sakaṭasatamattaṃ dhaññaṃ vinaṭṭhaṃ,",
  "atk-s0513a4:1540_12": "tena me mahāsoko uppannoti.",
  "atk-s0513a4:1540_13": "“Kiṃ pana, brāhmaṇa,",
  "atk-s0513a4:1540_14": "socantassa naṭṭhaṃ punāgacchatī”ti.",
  "atk-s0513a4:1540_15": "“No hetaṃ bho gotamā”ti.",
  "atk-s0513a4:1540_16": "“Evaṃ sante kasmā socasi,",
  "atk-s0513a4:1540_17": "imesaṃ sattānaṃ dhanadhaññaṃ nāma uppajjanakāle uppajjati,",
  "atk-s0513a4:1540_18": "nassanakāle nassati,",
  "atk-s0513a4:1540_19": "kiñci saṅkhāragataṃ anassanadhammaṃ nāma natthi,",
  "atk-s0513a4:1540_20": "mā cintayī”ti.",
  "atk-s0513a4:1540_21": "Iti naṃ satthā samassāsetvā tassa sappāyadhammaṃ desento kāmasuttaṃ kathesi.",
  "atk-s0513a4:1540_22": "Suttapariyosāne socanto brāhmaṇo sotāpattiphale patiṭṭhahi.",
  "atk-s0513a4:1540_23": "Satthā taṃ nissokaṃ katvā uṭṭhāyāsanā vihāraṃ agamāsi.",
  "atk-s0513a4:1540_24": "“Satthā asukaṃ nāma brāhmaṇaṃ sokasallasamappitaṃ nissokaṃ katvā sotāpattiphale patiṭṭhāpesī”ti sakalanagaraṃ aññāsi.",
  "atk-s0513a4:1540_25": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:1540_26": "dasabalo brāhmaṇena saddhiṃ mittaṃ katvā vissāsiko hutvā upāyeneva tassa sokasallasamappitassa dhammaṃ",
  "atk-s0513a4:1540_27": "desetvā taṃ nissokaṃ katvā sotāpattiphale patiṭṭhāpesī”ti.",
  "atk-s0513a4:1540_28": "Satthā āgantvā “kāya nuttha,",
  "atk-s0513a4:1540_29": "bhikkhave,",
  "atk-s0513a4:1540_30": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:1540_31": "bhikkhave, idāneva,",
  "atk-s0513a4:1540_32": "pubbepāhaṃ etaṃ nissokamakāsi”nti vatvā atītaṃ āhari.",
  "atk-s0513a4:1541_0": "Atīte bārāṇasiyaṃ brahmadattassa rañño dve puttā ahesuṃ.",
  "atk-s0513a4:1541_1": "So jeṭṭhakassa uparajjaṃ adāsi,",
  "atk-s0513a4:1541_2": "kaniṭṭhassa senāpatiṭṭhānaṃ.",
  "atk-s0513a4:1541_3": "Aparabhāge brahmadatte kālakate amaccā jeṭṭhakassa abhisekaṃ paṭṭhapesuṃ.",
  "atk-s0513a4:1541_4": "So “na mayhaṃ rajjenattho,",
  "atk-s0513a4:1541_5": "kaniṭṭhassa me dethā”ti vatvā punappunaṃ yāciyamānopi paṭikkhipitvā kaniṭṭhassa abhiseke kate “na me issariyenattho”ti uparajjādīnipi na icchi.",
  "atk-s0513a4:1541_6": "“Tena hi sādūni bhojanāni bhuñjanto idheva vasāhī”ti vuttepi “na me imasmiṃ nagare kiccaṃ atthī”ti bārāṇasito",
  "atk-s0513a4:1541_7": "nikkhamitvā paccantaṃ gantvā ekaṃ seṭṭhikulaṃ nissāya sahatthena kammaṃ karonto vasi.",
  "atk-s0513a4:1541_8": "Te aparabhāge tassa rājakumārabhāvaṃ ñatvā kammaṃ kātuṃ nādaṃsu,",
  "atk-s0513a4:1541_9": "kumāraparihāreneva taṃ parihariṃsu.",
  "atk-s0513a4:1541_10": "Aparabhāge rājakammikā khettappamāṇaggahaṇatthāya taṃ gāmaṃ agamaṃsu.",
  "atk-s0513a4:1541_11": "Seṭṭhi rājakumāraṃ upasaṅkamitvā “sāmi,",
  "atk-s0513a4:1541_12": "mayaṃ tumhe posema,",
  "atk-s0513a4:1541_13": "kaniṭṭhabhātikassa paṇṇaṃ pesetvā amhākaṃ baliṃ hārethā”ti āha.",
  "atk-s0513a4:1541_14": "So “sādhū”ti sampaṭicchitvā “ahaṃ asukaseṭṭhikulaṃ nāma upanissāya vasāmi,",
  "atk-s0513a4:1541_15": "maṃ nissāya etesaṃ baliṃ vissajjehī”ti paṇṇaṃ pesesi.",
  "atk-s0513a4:1541_16": "Rājā “sādhū”ti vatvā tathā kāresi.",
  "atk-s0513a4:1542_0": "Atha naṃ sakalagāmavāsinopi janapadavāsinopi upasaṅkamitvā “mayaṃ tumhākaññeva baliṃ dassāma,",
  "atk-s0513a4:1542_1": "amhākampi suṅkaṃ vissajjāpehī”ti āhaṃsu.",
  "atk-s0513a4:1542_2": "So tesampi atthāya paṇṇaṃ pesetvā vissajjāpesi.",
  "atk-s0513a4:1542_3": "Tato paṭṭhāya te tasseva baliṃ adaṃsu.",
  "atk-s0513a4:1542_4": "Athassa mahālābhasakkāro ahosi,",
  "atk-s0513a4:1542_5": "tena saddhiññevassa taṇhāpi mahatī jātā.",
  "atk-s0513a4:1542_6": "So aparabhāgepi sabbaṃ janapadaṃ yāci,",
  "atk-s0513a4:1542_7": "upaḍḍharajjaṃ yāci,",
  "atk-s0513a4:1542_8": "kaniṭṭhopi tassa adāsiyeva.",
  "atk-s0513a4:1542_9": "So taṇhāya vaḍḍhamānāya upaḍḍharajjenapi asantuṭṭho “rajjaṃ gaṇhissāmī”ti janapadaparivuto taṃ nagaraṃ",
  "atk-s0513a4:1542_10": "gantvā bahinagare ṭhatvā “rajjaṃ vā me detu yuddhaṃ vā”ti kaniṭṭhassa paṇṇaṃ pahiṇi.",
  "atk-s0513a4:1542_11": "Kaniṭṭho cintesi “ayaṃ bālo pubbe rajjampi uparajjādīnipi paṭikkhipitvā idāni ‘yuddhena gaṇhāmī’ti vadati,",
  "atk-s0513a4:1542_12": "sace kho panāhaṃ imaṃ yuddhena māressāmi,",
  "atk-s0513a4:1542_13": "garahā me bhavissati,",
  "atk-s0513a4:1542_14": "kiṃ me rajjenā”ti.",
  "atk-s0513a4:1542_15": "Athassa “alaṃ yuddhena,",
  "atk-s0513a4:1542_16": "rajjaṃ gaṇhatū”ti pesesi.",
  "atk-s0513a4:1542_17": "So rajjaṃ gaṇhitvā kaniṭṭhassa uparajjaṃ datvā tato paṭṭhāya rajjaṃ kārento taṇhāvasiko hutvā ekena rajjena",
  "atk-s0513a4:1542_18": "asantuṭṭho dve tīṇi rajjāni patthetvā taṇhāya koṭiṃ nāddasa.",
  "atk-s0513a4:1543_0": "Tadā sakko devarājā “ke nu kho loke mātāpitaro upaṭṭhahanti,",
  "atk-s0513a4:1543_1": "ke dānādīni puññāni karonti,",
  "atk-s0513a4:1543_2": "ke taṇhāvasikā”ti olokento tassa taṇhāvasikabhāvaṃ ñatvā “ayaṃ bālo bārāṇasirajjenapi na tussati,",
  "atk-s0513a4:1543_3": "ahaṃ sikkhāpessāmi na”nti māṇavakavesena rājadvāre ṭhatvā “eko upāyakusalo māṇavo dvāre ṭhito”ti ārocāpetvā",
  "atk-s0513a4:1543_4": "“pavisatū”ti vutte pavisitvā rājānaṃ jayāpetvā “kiṃkāraṇā āgatosī”ti vutte “mahārāja tumhākaṃ kiñci vattabbaṃ atthi,",
  "atk-s0513a4:1543_5": "raho paccāsīsāmī”ti āha.",
  "atk-s0513a4:1543_6": "Sakkānubhāvena tāvadeva manussā paṭikkamiṃsu.",
  "atk-s0513a4:1543_7": "Atha naṃ māṇavo “ahaṃ, mahārāja,",
  "atk-s0513a4:1543_8": "phītāni ākiṇṇamanussāni sampannabalavāhanāni tīṇi nagarāni passāmi,",
  "atk-s0513a4:1543_9": "ahaṃ te attano ānubhāvena tesu rajjaṃ gahetvā dassāmi,",
  "atk-s0513a4:1543_10": "papañcaṃ akatvā sīghaṃ gantuṃ vaṭṭatī”ti āha.",
  "atk-s0513a4:1543_11": "So taṇhāvasiko rājā “sādhū”ti sampaṭicchitvā sakkānubhāvena “ko vā tvaṃ,",
  "atk-s0513a4:1543_12": "kuto vā āgato,",
  "atk-s0513a4:1543_13": "kiṃ vā te laddhuṃ vaṭṭatī”ti na pucchi.",
  "atk-s0513a4:1543_14": "Sopi ettakaṃ vatvā tāvatiṃsabhavanameva agamāsi.",
  "atk-s0513a4:1544_0": "Rājā amacce pakkosāpetvā “eko māṇavo ‘amhākaṃ tīṇi rajjāni gahetvā dassāmī’ti āha,",
  "atk-s0513a4:1544_1": "taṃ pakkosatha,",
  "atk-s0513a4:1544_2": "nagare bheriṃ carāpetvā balakāyaṃ sannipātāpetha,",
  "atk-s0513a4:1544_3": "papañcaṃ akatvā tīṇi rajjāni gaṇhissāmī”ti vatvā “kiṃ pana te, mahārāja,",
  "atk-s0513a4:1544_4": "tassa māṇavassa sakkāro vā kato,",
  "atk-s0513a4:1544_5": "nivāsaṭṭhānaṃ vā pucchita”nti vutte “neva sakkāraṃ akāsiṃ,",
  "atk-s0513a4:1544_6": "na nivāsaṭṭhānaṃ pucchiṃ,",
  "atk-s0513a4:1544_7": "gacchatha naṃ upadhārethā”ti āha.",
  "atk-s0513a4:1544_8": "Upadhārentā naṃ adisvā “mahārāja,",
  "atk-s0513a4:1544_9": "sakalanagare māṇavaṃ na passāmā”ti ārocesuṃ.",
  "atk-s0513a4:1544_10": "Taṃ sutvā rājā domanassajāto “tīsu nagaresu rajjaṃ naṭṭhaṃ,",
  "atk-s0513a4:1544_11": "mahantenamhi yasena parihīno,",
  "atk-s0513a4:1544_12": "‘neva me paribbayaṃ adāsi,",
  "atk-s0513a4:1544_13": "na ca pucchi nivāsaṭṭhāna’nti mayhaṃ kujjhitvā māṇavo anāgato bhavissatī”ti punappunaṃ cintesi.",
  "atk-s0513a4:1544_14": "Athassa taṇhāvasikassa sarīre ḍāho uppajji,",
  "atk-s0513a4:1544_15": "sarīre pariḍayhante udaraṃ khobhetvā lohitapakkhandikā udapādi.",
  "atk-s0513a4:1544_16": "Ekaṃ bhājanaṃ pavisati,",
  "atk-s0513a4:1544_17": "ekaṃ nikkhamati,",
  "atk-s0513a4:1544_18": "vejjā tikicchituṃ na sakkonti,",
  "atk-s0513a4:1544_19": "rājā kilamati.",
  "atk-s0513a4:1544_20": "Athassa byādhitabhāvo sakalanagare pākaṭo ahosi.",
  "atk-s0513a4:1545_0": "Tadā bodhisatto takkasilato sabbasippāni uggaṇhitvā bārāṇasinagare mātāpitūnaṃ santikaṃ āgato taṃ rañño",
  "atk-s0513a4:1545_1": "pavattiṃ sutvā “ahaṃ tikicchissāmī”ti rājadvāraṃ gantvā “eko kira taruṇamāṇavo tumhe tikicchituṃ āgato”ti",
  "atk-s0513a4:1545_2": "ārocāpesi.",
  "atk-s0513a4:1545_3": "Rājā “mahantamahantā disāpāmokkhavejjāpi maṃ tikicchituṃ na sakkonti,",
  "atk-s0513a4:1545_4": "kiṃ taruṇamāṇavo sakkhissati,",
  "atk-s0513a4:1545_5": "paribbayaṃ datvā vissajjetha na”nti āha.",
  "atk-s0513a4:1545_6": "Taṃ sutvā māṇavo “mayhaṃ vejjakammena vetanaṃ natthi,",
  "atk-s0513a4:1545_7": "ahaṃ tikicchāmi,",
  "atk-s0513a4:1545_8": "kevalaṃ bhesajjamūlamattaṃ detū”ti āha.",
  "atk-s0513a4:1545_9": "Taṃ sutvā rājā “sādhū”ti pakkosāpesi.",
  "atk-s0513a4:1545_10": "Māṇavo rājānaṃ vanditvā “mā bhāyi, mahārāja,",
  "atk-s0513a4:1545_11": "ahaṃ te tikicchāmi,",
  "atk-s0513a4:1545_12": "apica kho pana me rogassa samuṭṭhānaṃ ācikkhāhī”ti āha.",
  "atk-s0513a4:1545_13": "Rājā harāyamāno “kiṃ te samuṭṭhānena,",
  "atk-s0513a4:1545_14": "bhesajjaṃ eva karohī”ti āha. Mahārāja,",
  "atk-s0513a4:1545_15": "vejjā nāma “ayaṃ byādhi imaṃ nissāya samuṭṭhito”ti ñatvā anucchavikaṃ bhesajjaṃ karontīti.",
  "atk-s0513a4:1545_16": "Rājā “sādhu tātā”ti samuṭṭhānaṃ kathento “ekena māṇavena āgantvā tīsu nagaresu rajjaṃ gahetvā dassāmī”tiādiṃ katvā sabbaṃ kathetvā “iti me tāta,",
  "atk-s0513a4:1545_17": "taṇhaṃ nissāya byādhi uppanno,",
  "atk-s0513a4:1545_18": "sace tikicchituṃ sakkosi,",
  "atk-s0513a4:1545_19": "tikicchāhī”ti āha.",
  "atk-s0513a4:1545_20": "Kiṃ pana mahārāja,",
  "atk-s0513a4:1545_21": "socanāya tāni nagarāni sakkā laddhunti?",
  "atk-s0513a4:1545_22": "“Na sakkā tātā”ti.",
  "atk-s0513a4:1545_23": "“Evaṃ sante kasmā socasi, mahārāja,",
  "atk-s0513a4:1545_24": "sabbameva hi saviññāṇakāviññāṇakavatthuṃ attano kāyaṃ ādiṃ katvā pahāya gamanīyaṃ,",
  "atk-s0513a4:1545_25": "catūsu nagaresu rajjaṃ gahetvāpi tvaṃ ekappahāreneva na catasso bhattapātiyo bhuñjissasi,",
  "atk-s0513a4:1545_26": "na catūsu sayanesu sayissasi,",
  "atk-s0513a4:1545_27": "na cattāri vatthayugāni acchādessasi,",
  "atk-s0513a4:1545_28": "taṇhāvasikena nāma bhavituṃ na vaṭṭati,",
  "atk-s0513a4:1545_29": "ayañhi taṇhā nāma vaḍḍhamānā catūhi apāyehi muccituṃ na detīti.",
  "atk-s0513a4:1546_0": "Iti naṃ mahāsatto ovaditvā athassa dhammaṃ desento imā gāthā abhāsi –",
  "atk-s0513a4:1547_0": "37.",
  "atk-s0513a4:1548_0": "“Kāmaṃ kāmayamānassa, tassa ce taṃ samijjhati;",
  "atk-s0513a4:1549_0": "Addhā pītimano hoti, laddhā macco yadicchati.",
  "atk-s0513a4:1550_0": "38.",
  "atk-s0513a4:1551_0": "“Kāmaṃ kāmayamānassa, tassa ce taṃ samijjhati;",
  "atk-s0513a4:1552_0": "Tato naṃ aparaṃ kāme, ghamme taṇhaṃva vindati.",
  "atk-s0513a4:1553_0": "39.",
  "atk-s0513a4:1554_0": "“Gavaṃva siṅgino siṅgaṃ, vaḍḍhamānassa vaḍḍhati;",
  "atk-s0513a4:1555_0": "Evaṃ mandassa posassa, bālassa avijānato;",
  "atk-s0513a4:1556_0": "Bhiyyo taṇhā pipāsā ca, vaḍḍhamānassa vaḍḍhati.",
  "atk-s0513a4:1557_0": "40.",
  "atk-s0513a4:1558_0": "“Pathabyā sāliyavakaṃ, gavāssaṃ dāsaporisaṃ;",
  "atk-s0513a4:1559_0": "Datvā ca nālamekassa, iti vidvā samaṃ care.",
  "atk-s0513a4:1560_0": "41.",
  "atk-s0513a4:1561_0": "“Rājā pasayha pathaviṃ vijitvā, sasāgarantaṃ mahimāvasanto;",
  "atk-s0513a4:1562_0": "Oraṃ samuddassa atittarūpo, pāraṃ samuddassapi patthayetha.",
  "atk-s0513a4:1563_0": "42.",
  "atk-s0513a4:1564_0": "“Yāva anussaraṃ kāme, manasā titti nājjhagā;",
  "atk-s0513a4:1565_0": "Tato nivattā paṭikkamma disvā, te ve sutittā ye paññāya tittā.",
  "atk-s0513a4:1566_0": "43.",
  "atk-s0513a4:1567_0": "“Paññāya tittinaṃ seṭṭhaṃ, na so kāmehi tappati;",
  "atk-s0513a4:1568_0": "Paññāya tittaṃ purisaṃ, taṇhā na kurute vasaṃ.",
  "atk-s0513a4:1569_0": "44.",
  "atk-s0513a4:1570_0": "“Apacinetheva kāmānaṃ, appicchassa alolupo;",
  "atk-s0513a4:1571_0": "Samuddamatto puriso, na so kāmehi tappati.",
  "atk-s0513a4:1572_0": "45.",
  "atk-s0513a4:1573_0": "“Rathakārova cammassa, parikantaṃ upāhanaṃ;",
  "atk-s0513a4:1574_0": "Yaṃ yaṃ cajati kāmānaṃ, taṃ taṃ sampajjate sukhaṃ;",
  "atk-s0513a4:1575_0": "Sabbañce sukhamiccheyya, sabbe kāme pariccaje”ti.",
  "atk-s0513a4:1576_0": "Tattha kāmanti vatthukāmampi kilesakāmampi.",
  "atk-s0513a4:1576_1": "Kāmayamānassāti patthayamānassa.",
  "atk-s0513a4:1576_2": "Tassa ce taṃ samijjhatīti tassa puggalassa taṃ kāmitavatthu samijjhati ce,",
  "atk-s0513a4:1576_3": "nipphajjati ceti attho.",
  "atk-s0513a4:1576_4": "Tato naṃ aparaṃ kāmeti ettha nanti nipātamattaṃ.",
  "atk-s0513a4:1576_5": "Aparanti parabhāgadīpanaṃ.",
  "atk-s0513a4:1576_6": "Kāmeti upayogabahuvacanaṃ.",
  "atk-s0513a4:1576_7": "Idaṃ vuttaṃ hoti –",
  "atk-s0513a4:1576_8": "sace kāmaṃ kāmayamānassa taṃ kāmitavatthu samijjhati,",
  "atk-s0513a4:1576_9": "tasmiṃ samiddhe tato paraṃ so puggalo kāmayamāno yathā nāma ghamme gimhakāle vātātapena kilanto taṇhaṃ vindati,",
  "atk-s0513a4:1576_10": "pānīyapipāsaṃ paṭilabhati,",
  "atk-s0513a4:1576_11": "evaṃ bhiyyo kāmataṇhāsaṅkhāte kāme vindati paṭilabhati,",
  "atk-s0513a4:1576_12": "rūpataṇhādikā taṇhā cassa vaḍḍhatiyevāti.",
  "atk-s0513a4:1576_13": "Gavaṃvāti gorūpassa viya.",
  "atk-s0513a4:1576_14": "Siṅginoti matthakaṃ padāletvā uṭṭhitasiṅgassa.",
  "atk-s0513a4:1576_15": "Mandassāti mandapaññassa.",
  "atk-s0513a4:1576_16": "Bālassāti bāladhamme yuttassa.",
  "atk-s0513a4:1576_17": "Idaṃ vuttaṃ hoti –",
  "atk-s0513a4:1576_18": "yathā vacchakassa vaḍḍhantassa sarīreneva saddhiṃ siṅgaṃ vaḍḍhati,",
  "atk-s0513a4:1576_19": "evaṃ andhabālassapi appattakāmataṇhā ca pattakāmapipāsā ca aparāparaṃ vaḍḍhatīti.",
  "atk-s0513a4:1577_0": "Sāliyavakanti sālikhettayavakhettaṃ.",
  "atk-s0513a4:1577_1": "Etena sāliyavādikaṃ sabbaṃ dhaññaṃ dasseti,",
  "atk-s0513a4:1577_2": "dutiyapadena sabbaṃ dvipadacatuppadaṃ dasseti.",
  "atk-s0513a4:1577_3": "Paṭhamapadena vā sabbaṃ aviññāṇakaṃ,",
  "atk-s0513a4:1577_4": "itarena saviññāṇakaṃ.",
  "atk-s0513a4:1577_5": "Datvā cāti datvāpi.",
  "atk-s0513a4:1577_6": "Idaṃ vuttaṃ hoti –",
  "atk-s0513a4:1577_7": "tiṭṭhantu tīṇi rajjāni,",
  "atk-s0513a4:1577_8": "sace so māṇavo aññaṃ vā sakalampi pathaviṃ saviññāṇakāviññāṇakaratanapūraṃ kassaci datvā gaccheyya,",
  "atk-s0513a4:1577_9": "idampi ettakaṃ vatthu ekasseva apariyantaṃ,",
  "atk-s0513a4:1577_10": "evaṃ duppūrā esā taṇhā nāma.",
  "atk-s0513a4:1577_11": "Iti vidvā samaṃ careti evaṃ jānanto puriso taṇhāvasiko ahutvā kāyasamācārādīni pūrento careyya.",
  "atk-s0513a4:1578_0": "Oranti orimakoṭṭhāsaṃ patvā tena atittarūpo puna samuddapārampi patthayetha.",
  "atk-s0513a4:1578_1": "Evaṃ taṇhāvasikasattā nāma duppūrāti dasseti.",
  "atk-s0513a4:1578_2": "Yāvāti aniyāmitaparicchedo.",
  "atk-s0513a4:1578_3": "Anussaranti anussaranto.",
  "atk-s0513a4:1578_4": "Nājjhagāti na vindati.",
  "atk-s0513a4:1578_5": "Idaṃ vuttaṃ hoti – mahārāja,",
  "atk-s0513a4:1578_6": "puriso apariyantepi kāme manasā anussaranto tittiṃ na vindati,",
  "atk-s0513a4:1578_7": "pattukāmova hoti,",
  "atk-s0513a4:1578_8": "evaṃ kāmesu sattānaṃ taṇhā vaḍḍhateva.",
  "atk-s0513a4:1578_9": "Tato nivattāti tato pana vatthukāmakilesakāmato cittena nivattitvā kāyena paṭikkamma ñāṇena ādīnavaṃ disvā ye paññāya tittā paripuṇṇā,",
  "atk-s0513a4:1578_10": "te tittā nāma.",
  "atk-s0513a4:1579_0": "Paññāya tittinaṃ seṭṭhanti paññāya tittīnaṃ ayaṃ paripuṇṇaseṭṭho,",
  "atk-s0513a4:1579_1": "ayameva vā pāṭho.",
  "atk-s0513a4:1579_2": "Na so kāmehi tappatīti “na hī”tipi pāṭho.",
  "atk-s0513a4:1579_3": "Yasmā paññāya titto puriso kāmehi na pariḍayhatīti attho.",
  "atk-s0513a4:1579_4": "Na kurute vasanti tādisañhi purisaṃ taṇhā vase vattetuṃ na sakkoti,",
  "atk-s0513a4:1579_5": "sveva pana taṇhāya ādīnavaṃ disvā sarabhaṅgamāṇavo viya ca aḍḍhamāsakarājā viya ca taṇhāvase na pavattatīti attho.",
  "atk-s0513a4:1579_6": "Apacinethevāti viddhaṃsetheva.",
  "atk-s0513a4:1579_7": "Samuddamattoti mahatiyā paññāya samannāgatattā samuddappamāṇo.",
  "atk-s0513a4:1579_8": "So mahantena aggināpi samuddo viya kilesakāmehi na tappati na ḍayhati.",
  "atk-s0513a4:1580_0": "Rathakāroti cammakāro.",
  "atk-s0513a4:1580_1": "Parikantanti parikantanto.",
  "atk-s0513a4:1580_2": "Idaṃ vuttaṃ hoti –",
  "atk-s0513a4:1580_3": "yathā cammakāro upāhanaṃ parikantanto yaṃ yaṃ cammassa agayhūpagaṭṭhānaṃ hoti,",
  "atk-s0513a4:1580_4": "taṃ taṃ cajitvā upāhanaṃ katvā upāhanamūlaṃ labhitvā sukhito hoti,",
  "atk-s0513a4:1580_5": "evameva paṇḍito cammakārasatthasadisāya paññāya kantanto yaṃ yaṃ odhiṃ kāmānaṃ cajati,",
  "atk-s0513a4:1580_6": "tena tenassa kāmodhinā rahitaṃ taṃ taṃ kāyakammaṃ vacīkammaṃ manokammañca sukhaṃ sampajjati vigatadarathaṃ,",
  "atk-s0513a4:1580_7": "sace pana sabbampi kāyakammādisukhaṃ vigatapariḷāhameva iccheyya,",
  "atk-s0513a4:1580_8": "kasiṇaṃ bhāvetvā jhānaṃ nibbattetvā sabbe kāme pariccajeti.",
  "atk-s0513a4:1581_0": "Bodhisattassa pana imaṃ gāthaṃ kathentassa rañño setacchattaṃ ārammaṇaṃ katvā odātakasiṇajjhānaṃ udapādi,",
  "atk-s0513a4:1581_1": "rājāpi arogo ahosi.",
  "atk-s0513a4:1581_2": "So tuṭṭho sayanā vuṭṭhahitvā “ettakā vejjā maṃ tikicchituṃ nāsakkhiṃsu,",
  "atk-s0513a4:1581_3": "paṇḍitamāṇavo pana attano ñāṇosadhena maṃ nirogaṃ akāsī”ti tena saddhiṃ sallapanto dasamaṃ gāthamāha –",
  "atk-s0513a4:1582_0": "46.",
  "atk-s0513a4:1583_0": "“Aṭṭha te bhāsitā gāthā, sabbā honti sahassiyā;",
  "atk-s0513a4:1584_0": "Paṭigaṇha mahābrahme, sādhetaṃ tava bhāsita”nti.",
  "atk-s0513a4:1585_0": "Tattha aṭṭhāti dutiyagāthaṃ ādiṃ katvā kāmādīnavasaṃyuttā aṭṭha.",
  "atk-s0513a4:1585_1": "Sahassiyāti sahassārahā.",
  "atk-s0513a4:1585_2": "Paṭigaṇhāti aṭṭha sahassāni gaṇha.",
  "atk-s0513a4:1585_3": "Sādhetaṃ tava bhāsitanti sādhu etaṃ tava vacanaṃ.",
  "atk-s0513a4:1586_0": "Taṃ sutvā mahāsatto ekādasamaṃ gāthamāha –",
  "atk-s0513a4:1587_0": "47.",
  "atk-s0513a4:1588_0": "“Na me attho sahassehi, satehi nahutehi vā;",
  "atk-s0513a4:1589_0": "Pacchimaṃ bhāsato gāthaṃ, kāme me na rato mano”ti.",
  "atk-s0513a4:1590_0": "Tattha pacchimanti “rathakārova cammassā”ti gāthaṃ.",
  "atk-s0513a4:1590_1": "Kāme me na rato manoti imaṃ gāthaṃ bhāsamānasseva mama vatthukāmepi kilesakāmepi mano nābhiramāmi.",
  "atk-s0513a4:1590_2": "Ahañhi imaṃ gāthaṃ bhāsamāno attanova dhammadesanāya jhānaṃ nibbattesiṃ,",
  "atk-s0513a4:1590_3": "mahārājāti.",
  "atk-s0513a4:1591_0": "Rājā bhiyyosomattāya tussitvā mahāsattaṃ vaṇṇento osānagāthamāha –",
  "atk-s0513a4:1592_0": "48.",
  "atk-s0513a4:1593_0": "“Bhadrako vatāyaṃ māṇavako, sabbalokavidū muni;",
  "atk-s0513a4:1594_0": "Yo imaṃ taṇhaṃ dukkhajananiṃ, parijānāti paṇḍito”ti.",
  "atk-s0513a4:1595_0": "Tattha dukkhajananinti sakalavaṭṭadukkhajananiṃ.",
  "atk-s0513a4:1595_1": "Parijānātīti parijāni paricchindi,",
  "atk-s0513a4:1595_2": "luñcitvā nīharīti bodhisattaṃ vaṇṇento evamāha.",
  "atk-s0513a4:1596_0": "Bodhisattopi “mahārāja,",
  "atk-s0513a4:1596_1": "appamatto hutvā dhammaṃ carā”ti rājānaṃ ovaditvā ākāsena himavantaṃ gantvā isipabbajjaṃ pabbajitvā yāvatāyukaṃ",
  "atk-s0513a4:1596_2": "ṭhatvā brahmavihāre bhāvetvā aparihīnajjhāno hutvā brahmalokūpago ahosi.",
  "atk-s0513a4:1597_0": "Satthā imaṃ dhammadesanaṃ āharitvā “evaṃ,",
  "atk-s0513a4:1597_1": "bhikkhave,",
  "atk-s0513a4:1597_2": "pubbepāhaṃ etaṃ brāhmaṇaṃ nissokamakāsi”nti vatvā jātakaṃ samodhānesi –",
  "atk-s0513a4:1597_3": "“tadā rājā esa brāhmaṇo ahosi,",
  "atk-s0513a4:1597_4": "paṇḍitamāṇavo pana ahameva ahosi”nti.",
  "atk-s0513a4:1598_0": "Kāmajātakavaṇṇanā catutthā.",
  "atk-s0513a4:1600_0": "[468] 5. Janasandhajātakavaṇṇanā",
  "atk-s0513a4:1601_0": "Dasa khalūti idaṃ satthā jetavane viharanto kosalarañño ovādatthāya kathesi.",
  "atk-s0513a4:1601_1": "Ekasmiñhi kāle rājā issariyamadamatto kilesasukhanissito vinicchayampi na paṭṭhapesi,",
  "atk-s0513a4:1601_2": "buddhupaṭṭhānampi pamajji.",
  "atk-s0513a4:1601_3": "So ekadivase dasabalaṃ anussaritvā “satthāraṃ vandissāmī”ti bhuttapātarāso rathavaramāruyha vihāraṃ gantvā satthāraṃ vanditvā nisīdi.",
  "atk-s0513a4:1601_4": "Atha naṃ satthā “kiṃ mahārāja ciraṃ na paññāyasī”ti vatvā “bahukiccatāya no bhante buddhupaṭṭhānassa okāso na jāto”ti vutte “mahārāja,",
  "atk-s0513a4:1601_5": "mādise nāma ovādadāyake sabbaññubuddhe dhuravihāre viharante ayuttaṃ tava pamajjituṃ,",
  "atk-s0513a4:1601_6": "raññā nāma rājakiccesu appamattena bhavitabbaṃ,",
  "atk-s0513a4:1601_7": "raṭṭhavāsīnaṃ mātāpitusamena agatigamanaṃ pahāya dasa rājadhamme akopentena rajjaṃ kāretuṃ vaṭṭati,",
  "atk-s0513a4:1601_8": "rañño hi dhammikabhāve sati parisāpissa dhammikā honti,",
  "atk-s0513a4:1601_9": "anacchariyaṃ kho panetaṃ,",
  "atk-s0513a4:1601_10": "yaṃ mayi anusāsante tvaṃ dhammena rajjaṃ kāreyyāsi,",
  "atk-s0513a4:1601_11": "porāṇakapaṇḍitā anusāsakaācariye avijjamānepi attano matiyāva tividhasucaritadhamme patiṭṭhāya mahājanassa",
  "atk-s0513a4:1601_12": "dhammaṃ desetvā saggapathaṃ pūrayamānā agamaṃsū”ti vatvā tena yācito atītaṃ āhari.",
  "atk-s0513a4:1602_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti,",
  "atk-s0513a4:1602_1": "“janasandhakumāro”tissa nāmaṃ kariṃsu.",
  "atk-s0513a4:1602_2": "Athassa vayappattassa takkasilato sabbasippāni uggaṇhitvā āgatakāle rājā sabbāni bandhanāgārāni sodhāpetvā uparajjaṃ adāsi.",
  "atk-s0513a4:1602_3": "So aparabhāge pitu accayena rajje patiṭṭhāya catūsu nagaradvāresu nagaramajjhe rājadvāre cāti cha dānasālāyo",
  "atk-s0513a4:1602_4": "kārāpetvā divase divase cha satasahassāni pariccajitvā sakalajambudīpaṃ saṅkhobhetvā mahādānaṃ pavattento",
  "atk-s0513a4:1602_5": "bandhanāgārāni niccaṃ vivaṭāni kārāpetvā dhammabhaṇḍikaṃ sodhāpetvā catūhi saṅgahavatthūhi lokaṃ saṅgaṇhanto",
  "atk-s0513a4:1602_6": "pañca sīlāni rakkhanto uposathavāsaṃ vasanto dhammena rajjaṃ kāresi.",
  "atk-s0513a4:1602_7": "Antarantarā ca raṭṭhavāsino sannipātāpetvā “dānaṃ detha,",
  "atk-s0513a4:1602_8": "sīlaṃ samādiyatha,",
  "atk-s0513a4:1602_9": "bhāvanaṃ bhāvetha,",
  "atk-s0513a4:1602_10": "dhammena kammante ca vohāre ca payojetha,",
  "atk-s0513a4:1602_11": "daharakāleyeva sippāni uggaṇhatha,",
  "atk-s0513a4:1602_12": "dhanaṃ uppādetha,",
  "atk-s0513a4:1602_13": "gāmakūṭakammaṃ vā pisuṇavācākammaṃ vā mā karittha,",
  "atk-s0513a4:1602_14": "caṇḍā pharusā mā ahuvattha,",
  "atk-s0513a4:1602_15": "mātupaṭṭhānaṃ pitupaṭṭhānaṃ pūretha,",
  "atk-s0513a4:1602_16": "kule jeṭṭhāpacāyino bhavathā”ti dhammaṃ desetvā mahājane sucaritadhamme patiṭṭhāpesi.",
  "atk-s0513a4:1602_17": "So ekadivasaṃ pannarasīuposathe samādinnuposatho “mahājanassa bhiyyo hitasukhatthāya appamādavihāratthāya",
  "atk-s0513a4:1602_18": "dhammaṃ desessāmī”ti cintetvā nagare bheriṃ carāpetvā attano orodhe ādiṃ katvā sabbanagarajanaṃ sannipātāpetvā",
  "atk-s0513a4:1602_19": "rājaṅgaṇe alaṅkaritvā alaṅkataratanamaṇḍapamajjhe supaññattavarapallaṅke nisīditvā “ambho,",
  "atk-s0513a4:1602_20": "nagaravāsino tumhākaṃ tapanīye ca atapanīye ca dhamme desessāmi,",
  "atk-s0513a4:1602_21": "appamattā hutvā ohitasotā sakkaccaṃ suṇāthā”ti vatvā dhammaṃ desesi.",
  "atk-s0513a4:1603_0": "Satthā saccaparibhāvitaṃ mukharatanaṃ vivaritvā taṃ dhammadesanaṃ madhurena sarena kosalarañño āvi karonto –",
  "atk-s0513a4:1604_0": "49.",
  "atk-s0513a4:1605_0": "“Dasa khalu imāni ṭhānāni, yāni pubbe akaritvā;",
  "atk-s0513a4:1606_0": "Sa pacchā manutappati, iccevāha janasandho.",
  "atk-s0513a4:1607_0": "50.",
  "atk-s0513a4:1608_0": "“Aladdhā vittaṃ tappati, pubbe asamudānitaṃ;",
  "atk-s0513a4:1609_0": "Na pubbe dhanamesissaṃ, iti pacchānutappati.",
  "atk-s0513a4:1610_0": "51.",
  "atk-s0513a4:1611_0": "“Sakyarūpaṃ pure santaṃ, mayā sippaṃ na sikkhitaṃ;",
  "atk-s0513a4:1612_0": "Kicchā vutti asippassa, iti pacchānutappati.",
  "atk-s0513a4:1613_0": "52.",
  "atk-s0513a4:1614_0": "“Kūṭavedī pure āsiṃ, pisuṇo piṭṭhimaṃsiko;",
  "atk-s0513a4:1615_0": "Caṇḍo ca pharuso cāpi, iti pacchānutappati.",
  "atk-s0513a4:1616_0": "53.",
  "atk-s0513a4:1617_0": "“Pāṇātipātī pure āsiṃ, luddo cāpi anāriyo;",
  "atk-s0513a4:1618_0": "Bhūtānaṃ nāpacāyissaṃ, iti pacchānutappati.",
  "atk-s0513a4:1619_0": "54.",
  "atk-s0513a4:1620_0": "“Bahūsu vata santīsu, anāpādāsu itthisu;",
  "atk-s0513a4:1621_0": "Paradāraṃ asevissaṃ, iti pacchānutappati.",
  "atk-s0513a4:1622_0": "55.",
  "atk-s0513a4:1623_0": "“Bahumhi vata santamhi, annapāne upaṭṭhite;",
  "atk-s0513a4:1624_0": "Na pubbe adadaṃ dānaṃ, iti pacchānutappati.",
  "atk-s0513a4:1625_0": "56.",
  "atk-s0513a4:1626_0": "“Mātaraṃ pitaraṃ cāpi, jiṇṇakaṃ gatayobbanaṃ;",
  "atk-s0513a4:1627_0": "Pahu santo na posissaṃ, iti pacchānutappati.",
  "atk-s0513a4:1628_0": "57.",
  "atk-s0513a4:1629_0": "“Ācariyamanusatthāraṃ, sabbakāmarasāharaṃ;",
  "atk-s0513a4:1630_0": "Pitaraṃ atimaññissaṃ, iti pacchānutappati.",
  "atk-s0513a4:1631_0": "58.",
  "atk-s0513a4:1632_0": "“Samaṇe brāhmaṇe cāpi, sīlavante bahussute;",
  "atk-s0513a4:1633_0": "Na pubbe payirupāsissaṃ, iti pacchānutappati.",
  "atk-s0513a4:1634_0": "59.",
  "atk-s0513a4:1635_0": "“Sādhu hoti tapo ciṇṇo, santo ca payirupāsito;",
  "atk-s0513a4:1636_0": "Na ca pubbe tapo ciṇṇo, iti pacchānutappati.",
  "atk-s0513a4:1637_0": "60.",
  "atk-s0513a4:1638_0": "“Yo ca etāni ṭhānāni, yoniso paṭipajjati;",
  "atk-s0513a4:1639_0": "Karaṃ purisakiccāni, sa pacchā nānutappatī”ti. – imā gāthā āha;",
  "atk-s0513a4:1640_0": "Tattha ṭhānānīti kāraṇāni.",
  "atk-s0513a4:1640_1": "Pubbeti paṭhamameva akaritvā.",
  "atk-s0513a4:1640_2": "Sa pacchā manutappatīti so paṭhamaṃ kattabbānaṃ akārako puggalo pacchā idhalokepi paralokepi tappati kilamati.",
  "atk-s0513a4:1640_3": "“Pacchā vā anutappatī”tipi pāṭho.",
  "atk-s0513a4:1640_4": "Iccevāhāti iti evaṃ āhāti padacchedo,",
  "atk-s0513a4:1640_5": "iti evaṃ rājā janasandho avoca.",
  "atk-s0513a4:1640_6": "Iccassuhātipi pāṭho.",
  "atk-s0513a4:1640_7": "Tattha assu-",
  "atk-s0513a4:1640_8": "kāro nipātamattaṃ iti assu āhāti padacchedo.",
  "atk-s0513a4:1640_9": "Idāni tāni dasa tapanīyakāraṇāni pakāsetuṃ bodhisattassa dhammakathā hoti.",
  "atk-s0513a4:1640_10": "Tattha pubbeti paṭhamameva taruṇakāle parakkamaṃ katvā asamudānitaṃ asambhataṃ dhanaṃ mahallakakāle alabhitvā tappati socati,",
  "atk-s0513a4:1640_11": "pare ca sukhite disvā sayaṃ dukkhaṃ jīvanto “pubbe dhanaṃ na pariyesissa”nti evaṃ pacchā anutappati,",
  "atk-s0513a4:1640_12": "tasmā mahallakakāle sukhaṃ jīvitukāmā daharakāleyeva dhammikāni kasikammādīni katvā dhanaṃ pariyesathāti dasseti.",
  "atk-s0513a4:1641_0": "Pure santanti pure daharakāle ācariye payirupāsitvā mayā kātuṃ sakyarūpaṃ samānaṃ hatthisippādikaṃ kiñci sippaṃ na sikkhitaṃ.",
  "atk-s0513a4:1641_1": "Kicchāti mahallakakāle asippassa dukkhā jīvitavutti,",
  "atk-s0513a4:1641_2": "neva sakkā tadā sippaṃ sikkhituṃ,",
  "atk-s0513a4:1641_3": "tasmā mahallakakāle sukhaṃ jīvitukāmā taruṇakāleyeva sippaṃ sikkhathāti dasseti.",
  "atk-s0513a4:1641_4": "Kuṭavedīti kūṭajānanako gāmakūṭako vā lokassa anatthakārako vā tulākūṭādikārako vā kūṭaṭṭakārako vāti attho.",
  "atk-s0513a4:1641_5": "Āsinti evarūpo ahaṃ pubbe ahosiṃ.",
  "atk-s0513a4:1641_6": "Pisuṇoti pesuññakāraṇo.",
  "atk-s0513a4:1641_7": "Piṭṭhimaṃsikoti lañjaṃ gahetvā asāmike sāmike karonto paresaṃ piṭṭhimaṃsakhādako.",
  "atk-s0513a4:1641_8": "Iti pacchāti evaṃ maraṇamañce nipanno anutappati,",
  "atk-s0513a4:1641_9": "tasmā sace niraye na vasitukāmāttha,",
  "atk-s0513a4:1641_10": "mā evarūpaṃ pāpakammaṃ karitthāti ovadati.",
  "atk-s0513a4:1642_0": "Luddoti dāruṇo.",
  "atk-s0513a4:1642_1": "Anāriyoti na ariyo nīcasamācāro.",
  "atk-s0513a4:1642_2": "Nāpacāyissanti khantimettānuddayavasena nīcavuttiko nāhosiṃ.",
  "atk-s0513a4:1642_3": "Sesaṃ purimanayeneva yojetabbaṃ.",
  "atk-s0513a4:1642_4": "Anāpādāsūti āpādānaṃ āpādo,",
  "atk-s0513a4:1642_5": "pariggahoti attho.",
  "atk-s0513a4:1642_6": "Natthi āpādo yāsaṃ tā anāpādā,",
  "atk-s0513a4:1642_7": "aññehi akatapariggahāsūti attho.",
  "atk-s0513a4:1642_8": "Upaṭṭhiteti paccupaṭṭhite.",
  "atk-s0513a4:1642_9": "Na pubbeti ito pubbe dānaṃ na adadaṃ.",
  "atk-s0513a4:1642_10": "Pahu santoti dhanabalenāpi kāyabalenāpi posituṃ samattho paṭibalo samāno.",
  "atk-s0513a4:1642_11": "Ācariyanti ācāre sikkhāpanato idha pitā “ācariyo”ti adhippeto.",
  "atk-s0513a4:1642_12": "Anusatthāranti anusāsakaṃ.",
  "atk-s0513a4:1642_13": "Sabbakāmarasāharanti sabbe vatthukāmarase āharitvā positāraṃ.",
  "atk-s0513a4:1642_14": "Atimaññissanti tassa ovādaṃ agaṇhanto atikkamitvā maññissaṃ.",
  "atk-s0513a4:1643_0": "Na pubbeti ito pubbe dhammikasamaṇabrāhmaṇepi gilānāgilānepi cīvarādīni datvā appaṭijagganena na payirupāsissaṃ.",
  "atk-s0513a4:1643_1": "Tapoti sucaritatapo.",
  "atk-s0513a4:1643_2": "Santoti tīhi dvārehi upasanto sīlavā.",
  "atk-s0513a4:1643_3": "Idaṃ vuttaṃ hoti –",
  "atk-s0513a4:1643_4": "tividhasucaritasaṅkhāto tapo ciṇṇo evarūpo ca upasanto payirupāsito nāma sādhu sundaro.",
  "atk-s0513a4:1643_5": "Na pubbeti mayā daharakāle evarūpo tapo na ciṇṇo,",
  "atk-s0513a4:1643_6": "iti pacchā jarājiṇṇo maraṇabhayatajjito anutappati socati.",
  "atk-s0513a4:1643_7": "Sace tumhe evaṃ na socitukāmā,",
  "atk-s0513a4:1643_8": "tapokammaṃ karothāti vadati.",
  "atk-s0513a4:1643_9": "Yo ca etānīti yo pana etāni dasa kāraṇāni paṭhamameva upāyena paṭipajjati samādāya vattati,",
  "atk-s0513a4:1643_10": "purisehi kattabbāni dhammikakiccāni karonto so appamādavihārī puriso pacchā nānutappati,",
  "atk-s0513a4:1643_11": "somanassappattova hotīti.",
  "atk-s0513a4:1644_0": "Iti mahāsatto anvaddhamāsaṃ iminā niyāmena mahājanassa dhammaṃ desesi.",
  "atk-s0513a4:1644_1": "Mahājanopissa ovāde ṭhatvā tāni dasa ṭhānāni pūretvā saggaparāyaṇova ahosi.",
  "atk-s0513a4:1645_0": "Satthā imaṃ dhammadesanaṃ āharitvā “evaṃ, mahārāja,",
  "atk-s0513a4:1645_1": "porāṇakapaṇḍitā anācariyakāpi attano matiyāva dhammaṃ desetvā mahājanaṃ saggapathe patiṭṭhāpesu”nti vatvā jātakaṃ samodhānesi –",
  "atk-s0513a4:1645_2": "“tadā parisā buddhaparisā ahesuṃ,",
  "atk-s0513a4:1645_3": "janasandharājā pana ahameva ahosi”nti.",
  "atk-s0513a4:1646_0": "Janasandhajātakavaṇṇanā pañcamā.",
  "atk-s0513a4:1648_0": "[469] 6. Mahākaṇhajātakavaṇṇanā",
  "atk-s0513a4:1649_0": "Kaṇho kaṇho cāti idaṃ satthā jetavane viharanto lokatthacariyaṃ ārabbha kathesi.",
  "atk-s0513a4:1649_1": "Ekadivasañhi bhikkhū dhammasabhāyaṃ nisīditvā “yāvañcidaṃ, āvuso,",
  "atk-s0513a4:1649_2": "satthā bahujanahitāya paṭipanno attano phāsuvihāraṃ pahāya lokasseva atthaṃ carati,",
  "atk-s0513a4:1649_3": "paramābhisambodhiṃ patvā sayaṃ pattacīvaramādāya aṭṭhārasayojanamaggaṃ gantvā pañcavaggiyattherānaṃ dhammacakkaṃ",
  "atk-s0513a4:1649_4": "pavattetvā pañcamiyā pakkhassa anattalakkhaṇasuttaṃ kathetvā sabbesaṃ arahattaṃ adāsi.",
  "atk-s0513a4:1649_5": "Uruvelaṃ gantvā tebhātikajaṭilānaṃ aḍḍhuḍḍhāni pāṭihāriyasahassāni dassetvā pabbājetvā gayāsīse ādittapariyāyaṃ",
  "atk-s0513a4:1649_6": "kathetvā jaṭilasahassānaṃ arahattaṃ adāsi,",
  "atk-s0513a4:1649_7": "mahākassapassa tīṇi gāvutāni paccuggamanaṃ gantvā tīhi ovādehi upasampadaṃ adāsi.",
  "atk-s0513a4:1649_8": "Eko pacchābhattaṃ pañcacattālīsayojanamaggaṃ gantvā pukkusātikulaputtaṃ anāgāmiphale patiṭṭhāpesi,",
  "atk-s0513a4:1649_9": "mahākappinassa vīsayojanasataṃ paccuggamanaṃ katvā arahattaṃ adāsi,",
  "atk-s0513a4:1649_10": "eko pacchābhattaṃ tiṃsayojanamaggaṃ gantvā tāva kakkhaḷaṃ pharusaṃ aṅgulimālaṃ arahatte patiṭṭhāpesi,",
  "atk-s0513a4:1649_11": "tiṃsayojanamaggaṃ gantvā āḷavakaṃ yakkhaṃ sotāpattiphale patiṭṭhāpetvā kumārassa sotthiṃ akāsi.",
  "atk-s0513a4:1649_12": "Tāvatiṃsabhavane temāsaṃ vasanto asītiyā devatākoṭīnaṃ dhammābhisamayaṃ sampādesi,",
  "atk-s0513a4:1649_13": "brahmalokaṃ gantvā bakabrahmuno diṭṭhiṃ bhinditvā dasannaṃ brahmasahassānaṃ arahattaṃ adāsi,",
  "atk-s0513a4:1649_14": "anusaṃvaccharaṃ tīsu maṇḍalesu cārikaṃ caramāno upanissayasampannānaṃ manussānaṃ saraṇāni ceva sīlānica maggaphalāni ca deti,",
  "atk-s0513a4:1649_15": "nāgasupaṇṇādīnampi nānappakāraṃ atthaṃ caratī”ti dasabalassa lokatthacariyaguṇaṃ kathayiṃsu.",
  "atk-s0513a4:1649_16": "Satthā āgantvā “kāya nuttha,",
  "atk-s0513a4:1649_17": "bhikkhave,",
  "atk-s0513a4:1649_18": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a4:1649_19": "bhikkhave,",
  "atk-s0513a4:1649_20": "sohaṃ idāni abhisambodhiṃ patvā lokassa atthaṃ careyyaṃ,",
  "atk-s0513a4:1649_21": "pubbe sarāgakālepi lokassa atthaṃ acari”nti vatvā atītaṃ āhari.",
  "atk-s0513a4:1650_0": "Atīte kassapasammāsambuddhakāle bārāṇasiyaṃ usīnako nāma rājā rajjaṃ kāresi.",
  "atk-s0513a4:1650_1": "Kassapasammāsambuddhe catusaccadesanāya mahājanaṃ kilesabandhanā mocetvā nibbānanagaraṃ pūretvā parinibbute dīghassa addhuno accayena sāsanaṃ osakki.",
  "atk-s0513a4:1650_2": "Bhikkhū ekavīsatiyā anesanāhi jīvikaṃ kappenti,",
  "atk-s0513a4:1650_3": "bhikkhū gihisaṃsaggaṃ karonti,",
  "atk-s0513a4:1650_4": "puttadhītādīhi vaḍḍhanti.",
  "atk-s0513a4:1650_5": "Bhikkhuniyopi gihisaṃsaggaṃ karonti,",
  "atk-s0513a4:1650_6": "puttadhītādīhi vaḍḍhanti.",
  "atk-s0513a4:1650_7": "Bhikkhū bhikkhudhammaṃ,",
  "atk-s0513a4:1650_8": "bhikkhuniyo bhikkhunidhammaṃ,",
  "atk-s0513a4:1650_9": "uposakā upāsakadhammaṃ,",
  "atk-s0513a4:1650_10": "upāsikā upāsikadhammaṃ,",
  "atk-s0513a4:1650_11": "brāhmaṇā brāhmaṇadhammaṃ vissajjesuṃ.",
  "atk-s0513a4:1650_12": "Yebhuyyena manussā dasa akusalakammapathe samādāya vattiṃsu,",
  "atk-s0513a4:1650_13": "matamatā apāyesu paripūresuṃ.",
  "atk-s0513a4:1650_14": "Tadā sakko devarājā nave nave deve apassanto manussalokaṃ oloketvā manussānaṃ apāyesu nibbattitabhāvaṃ",
  "atk-s0513a4:1650_15": "ñatvā satthu sāsanaṃ osakkitaṃ disvā “kiṃ nu karissāmī”ti cintetvā “attheko upāyo,",
  "atk-s0513a4:1650_16": "mahājanaṃ tāsetvā bhītabhāvaṃ ñatvā pacchā assāsetvā dhammaṃ desetvā osakkitaṃ sāsanaṃ paggayha aparampi",
  "atk-s0513a4:1650_17": "vassasahassaṃ pavattanakāraṇaṃ karissāmī”ti sanniṭṭhānaṃ katvā mātalidevaputtaṃ mocappamāṇadāṭhaṃ catūhi",
  "atk-s0513a4:1650_18": "dāṭhāhi viniggatarasmiyā bhayānakaṃ katvā gabbhinīnaṃ dassaneneva gabbhapātanasamatthaṃ ghorarūpaṃ ājāneyyappamāṇaṃ",
  "atk-s0513a4:1650_19": "kāḷavaṇṇaṃ mahākaṇhasunakhaṃ māpetvā pañcabandhanena bandhitvā rattamālaṃ kaṇṭhe piḷandhitvā rajjukoṭikaṃ",
  "atk-s0513a4:1650_20": "ādāya sayaṃ dve kāsāyāni nivāsetvā pacchāmukhe pañcadhā kese bandhitvā rattamālaṃ piḷandhitvā āropitapavāḷavaṇṇajiyaṃ",
  "atk-s0513a4:1650_21": "mahādhanuṃ gahetvā vajiragganārācaṃ nakhena parivaṭṭento vanacarakavesaṃ gahetvā nagarato yojanamatte",
  "atk-s0513a4:1650_22": "ṭhāne otaritvā “nassati loko,",
  "atk-s0513a4:1650_23": "nassati loko”ti tikkhattuṃ saddaṃ anusāvetvā manusse uttāsetvā nagarūpacāraṃ patvā puna saddamakāsi.",
  "atk-s0513a4:1651_0": "Manussā sunakhaṃ disvā utrastā nagaraṃ pavisitvā taṃ pavattiṃ rañño ārocesuṃ.",
  "atk-s0513a4:1651_1": "Rājā sīghaṃ nagaradvārāni pidahāpesi.",
  "atk-s0513a4:1651_2": "Sakkopi aṭṭhārasahatthaṃ pākāraṃ ullaṅghitvā sunakhena saddhiṃ antonagare patiṭṭhahi.",
  "atk-s0513a4:1651_3": "Manussā bhītatasitā palāyitvā gehāni pavisitvā nilīyiṃsu.",
  "atk-s0513a4:1651_4": "Mahākaṇhopi diṭṭhadiṭṭhe manusse upadhāvitvā santāsento rājanivesanaṃ agamāsi.",
  "atk-s0513a4:1651_5": "Rājaṅgaṇe manussā bhayena palāyitvā rājanivesanaṃ pavisitvā dvāraṃ pidahiṃsu.",
  "atk-s0513a4:1651_6": "Usīnakarājāpi orodhe gahetvā pāsādaṃ abhiruhi.",
  "atk-s0513a4:1651_7": "Mahākaṇho sunakho purimapāde ukkhipitvā vātapāne ṭhatvā mahābhussitaṃ bhussi.",
  "atk-s0513a4:1651_8": "Tassa saddo heṭṭhā avīciṃ,",
  "atk-s0513a4:1651_9": "upari bhavaggaṃ patvā sakalacakkavāḷaṃ ekaninnādaṃ ahosi.",
  "atk-s0513a4:1651_10": "Vidhurajātake hi puṇṇakayakkharañño,",
  "atk-s0513a4:1651_11": "kusajātake kusarañño,",
  "atk-s0513a4:1651_12": "bhūridattajātake sudassananāgarañño,",
  "atk-s0513a4:1651_13": "imasmiṃ mahākaṇhajātake ayaṃ saddoti ime cattāro saddā jambudipe mahāsaddā nāma ahesuṃ.",
  "atk-s0513a4:1652_0": "Nagaravāsino bhītatasitā hutvā ekapurisopi sakkena saddhiṃ kathetuṃ nāsakkhi,",
  "atk-s0513a4:1652_1": "rājāyeva satiṃ upaṭṭhāpetvā vātapānaṃ nissāya sakkaṃ āmantetvā “ambho luddaka,",
  "atk-s0513a4:1652_2": "kasmā te sunakho bhussatī”ti āha.",
  "atk-s0513a4:1652_3": "“Chātabhāvena,",
  "atk-s0513a4:1652_4": "mahārājā”ti.",
  "atk-s0513a4:1652_5": "“Tena hi tassa bhattaṃ dāpessāmī”ti antojanassa ca attano ca pakkabhattaṃ sabbaṃ dāpesi.",
  "atk-s0513a4:1652_6": "Taṃ sabbaṃ sunakho ekakabaḷaṃ viya katvā puna saddamakāsi.",
  "atk-s0513a4:1652_7": "Puna rājā pucchitvā “idānipi me sunakho chātoyevā”ti sutvā hatthiassādīnaṃ pakkabhattaṃ sabbaṃ āharāpetvā dāpesi.",
  "atk-s0513a4:1652_8": "Tasmiṃ ekappahāreneva niṭṭhāpite sakalanagarassa pakkabhattaṃ dāpesi.",
  "atk-s0513a4:1652_9": "Tampi so tatheva bhuñjitvā puna saddamakāsi.",
  "atk-s0513a4:1652_10": "Rājā “na esa sunakho,",
  "atk-s0513a4:1652_11": "nissaṃsayaṃ esa yakkho bhavissati,",
  "atk-s0513a4:1652_12": "āgamanakāraṇaṃ pucchissāmī”ti bhītatasito hutvā pucchanto paṭhamaṃ gāthamāha –",
  "atk-s0513a4:1653_0": "61.",
  "atk-s0513a4:1654_0": "“Kaṇho kaṇho ca ghoro ca, sukkadāṭho pabhāsavā;",
  "atk-s0513a4:1655_0": "Baddho pañcahi rajjūhi, kiṃ ravi sunakho tavā”ti.",
  "atk-s0513a4:1656_0": "Tattha kaṇho kaṇhoti bhayavasena daḷhīvasena vā āmeḍitaṃ.",
  "atk-s0513a4:1656_1": "Ghoroti passantānaṃ bhayajanako.",
  "atk-s0513a4:1656_2": "Pabhāsavāti dāṭhā nikkhantaraṃsipabhāsena pabhāsavā.",
  "atk-s0513a4:1656_3": "Kiṃ ravīti kiṃ viravi.",
  "atk-s0513a4:1656_4": "Tavesa evarūpo kakkhaḷo sunakho kiṃ karoti,",
  "atk-s0513a4:1656_5": "kiṃ mige gaṇhāti,",
  "atk-s0513a4:1656_6": "udāhu te amitte,",
  "atk-s0513a4:1656_7": "kiṃ te iminā,",
  "atk-s0513a4:1656_8": "vissajjehi nanti adhippāyenevamāha.",
  "atk-s0513a4:1657_0": "Taṃ sutvā sakko dutiyaṃ gāthamāha –",
  "atk-s0513a4:1658_0": "62.",
  "atk-s0513a4:1659_0": "“Nāyaṃ migānamatthāya, usīnaka bhavissati;",
  "atk-s0513a4:1660_0": "Manussānaṃ anayo hutvā, tadā kaṇho pamokkhatī”ti.",
  "atk-s0513a4:1661_0": "Tassattho –",
  "atk-s0513a4:1661_1": "ayañhi “migamaṃsaṃ khādissāmī”ti idha nāgato,",
  "atk-s0513a4:1661_2": "tasmā migānaṃ attho na bhavissati,",
  "atk-s0513a4:1661_3": "manussamaṃsaṃ pana khādituṃ āgato,",
  "atk-s0513a4:1661_4": "tasmā tesaṃ anayo mahāvināsakārako hutvā yadā anena manussā vināsaṃ pāpitā bhavissanti,",
  "atk-s0513a4:1661_5": "tadā ayaṃ kaṇho pamokkhati,",
  "atk-s0513a4:1661_6": "mama hatthato muccissatīti.",
  "atk-s0513a4:1662_0": "Atha naṃ rājā “kiṃ pana te bho luddaka-",
  "atk-s0513a4:1662_1": "sunakho sabbesaṃyeva manussānaṃ maṃsaṃ khādissati,",
  "atk-s0513a4:1662_2": "udāhu tava amittānaññevā”ti pucchitvā “amittānaññeva me,",
  "atk-s0513a4:1662_3": "mahārājā”ti vutte “ke pana idha te amittā”ti pucchitvā “adhammābhiratā visamacārino,",
  "atk-s0513a4:1662_4": "mahārājā”ti vutte “kathehi tāva ne amhāka”nti pucchi.",
  "atk-s0513a4:1662_5": "Athassa kathento devarājā dasa gāthā abhāsi –",
  "atk-s0513a4:1663_0": "63.",
  "atk-s0513a4:1664_0": "“Pattahatthā samaṇakā, muṇḍā saṅghāṭipārutā;",
  "atk-s0513a4:1665_0": "Naṅgalehi kasissanti, tadā kaṇho pamokkhati.",
  "atk-s0513a4:1666_0": "64.",
  "atk-s0513a4:1667_0": "“Tapassiniyo pabbajitā, muṇḍā saṅghāṭipārutā;",
  "atk-s0513a4:1668_0": "Yadā loke gamissanti, tadā kaṇho pamokkhati.",
  "atk-s0513a4:1669_0": "65.",
  "atk-s0513a4:1670_0": "“Dīghottaroṭṭhā jaṭilā, paṅkadantā rajassirā;",
  "atk-s0513a4:1671_0": "Iṇaṃ codāya gacchanti, tadā kaṇho pamokkhati.",
  "atk-s0513a4:1672_0": "66.",
  "atk-s0513a4:1673_0": "“Adhicca vede sāvittiṃ, yaññatantañca brāhmaṇā;",
  "atk-s0513a4:1674_0": "Bhatikāya yajissanti, tadā kaṇho pamokkhati.",
  "atk-s0513a4:1675_0": "67.",
  "atk-s0513a4:1676_0": "“Mātaraṃ pitaraṃ cāpi, jiṇṇakaṃ gatayobbanaṃ;",
  "atk-s0513a4:1677_0": "Pahū santo na bharanti, tadā kaṇho pamokkhati.",
  "atk-s0513a4:1678_0": "68.",
  "atk-s0513a4:1679_0": "“Mātaraṃ pitaraṃ cāpi, jiṇṇakaṃ gatayobbanaṃ;",
  "atk-s0513a4:1680_0": "Bālā tumheti vakkhanti, tadā kaṇho pamokkhati.",
  "atk-s0513a4:1681_0": "69.",
  "atk-s0513a4:1682_0": "“Ācariyabhariyaṃ sakhiṃ, mātulāniṃ pitucchakiṃ;",
  "atk-s0513a4:1683_0": "Yadā loke gamissanti, tadā kaṇho pamokkhati.",
  "atk-s0513a4:1684_0": "70.",
  "atk-s0513a4:1685_0": "“Asicammaṃ gahetvāna, khaggaṃ paggayha brāhmaṇā;",
  "atk-s0513a4:1686_0": "Panthaghātaṃ karissanti, tadā kaṇho pamokkhati.",
  "atk-s0513a4:1687_0": "71.",
  "atk-s0513a4:1688_0": "“Sukkacchavī vedhaverā, thūlabāhū apātubhā;",
  "atk-s0513a4:1689_0": "Mittabhedaṃ karissanti, tadā kaṇho pamokkhati.",
  "atk-s0513a4:1690_0": "72.",
  "atk-s0513a4:1691_0": "“Māyāvino nekatikā, asappurisacintakā;",
  "atk-s0513a4:1692_0": "Yadā loke bhavissanti, tadā kaṇho pamokkhatī”ti.",
  "atk-s0513a4:1693_0": "Tattha samaṇakāti “mayaṃ samaṇāmhā”ti paṭiññāmattakena hīḷitavohārenevamāha.",
  "atk-s0513a4:1693_1": "Kasissantīti te tadāpi kasantiyeva.",
  "atk-s0513a4:1693_2": "Ayaṃ pana ajānanto viya evamāha.",
  "atk-s0513a4:1693_3": "Ayañhissa adhippāyo –",
  "atk-s0513a4:1693_4": "ete evarūpā dussīlā mama amittā,",
  "atk-s0513a4:1693_5": "yadā mama sunakhena ete māretvā maṃsaṃ khāditaṃ bhavissati,",
  "atk-s0513a4:1693_6": "tadā esa kaṇho ito pañcarajjubandhanā pamokkhatīti.",
  "atk-s0513a4:1693_7": "Iminā upāyena sabbagāthāsu adhippāyayojanā veditabbā.",
  "atk-s0513a4:1694_0": "Pabbajitāti buddhasāsane pabbajitā.",
  "atk-s0513a4:1694_1": "Gamissantīti agāramajjhe pañca kāmaguṇe paribhuñjantiyo vicarissanti.",
  "atk-s0513a4:1694_2": "Dīghottaroṭṭhāti dāṭhikānaṃ vaḍḍhitattā dīghuttaroṭṭhā.",
  "atk-s0513a4:1694_3": "Paṅkadantāti paṅkena malena samannāgatadantā.",
  "atk-s0513a4:1694_4": "Iṇaṃ codāyāti bhikkhācariyāya dhanaṃ saṃharitvā vaḍḍhiyā iṇaṃ payojetvā taṃ codetvā tato laddhena jīvikaṃ kappentā yadā gacchantīti attho.",
  "atk-s0513a4:1695_0": "Sāvittinti sāvittiñca adhiyitvā.",
  "atk-s0513a4:1695_1": "Yaññatantañcāti yaññavidhāyakatantaṃ,",
  "atk-s0513a4:1695_2": "yaññaṃ adhiyitvāti attho.",
  "atk-s0513a4:1695_3": "Bhatikāyāti te te rājarājamahāmatte upasaṅkamitvā “tumhākaṃ yaññaṃ yajissāma,",
  "atk-s0513a4:1695_4": "dhanaṃ dethā”ti evaṃ bhatiatthāya yadā yaññaṃ yajissanti.",
  "atk-s0513a4:1695_5": "Pahū santoti bharituṃ posetuṃ samatthā samānā.",
  "atk-s0513a4:1695_6": "Bālā tumheti tumhe bālā na kiñci jānāthāti yadā vakkhanti.",
  "atk-s0513a4:1695_7": "Gamissantīti lokadhammasevanavasena gamissanti.",
  "atk-s0513a4:1695_8": "Panthaghātanti panthe ṭhatvā manusse māretvā tesaṃ bhaṇḍaggahaṇaṃ.",
  "atk-s0513a4:1696_0": "Sukkacchavīti kasāvacuṇṇādighaṃsanena samuṭṭhāpitasukkacchavivaṇṇā.",
  "atk-s0513a4:1696_1": "Vedhaverāti vidhavā apatikā,",
  "atk-s0513a4:1696_2": "tāhi vidhavāhi veraṃ carantīti vedhaverā.",
  "atk-s0513a4:1696_3": "Thūlabāhūti pādaparimaddanādīhi samuṭṭhāpitamaṃsatāya mahābāhū.",
  "atk-s0513a4:1696_4": "Apātubhāti apātubhāvā,",
  "atk-s0513a4:1696_5": "dhanuppādarahitāti attho.",
  "atk-s0513a4:1696_6": "Mittabhedanti mithubhedaṃ,",
  "atk-s0513a4:1696_7": "ayameva vā pāṭho.",
  "atk-s0513a4:1696_8": "Idaṃ vuttaṃ hoti –",
  "atk-s0513a4:1696_9": "yadā evarūpā itthidhuttā “imā amhe na jahissantī”ti sahiraññā vidhavā upagantvā saṃvāsaṃ kappetvā tāsaṃ",
  "atk-s0513a4:1696_10": "santakaṃ khāditvā tāhi saddhiṃ mittabhedaṃ karissanti,",
  "atk-s0513a4:1696_11": "vissāsaṃ bhinditvā aññaṃ sahiraññaṃ gamissanti,",
  "atk-s0513a4:1696_12": "tadā esa te core sabbeva khāditvā muccissati.",
  "atk-s0513a4:1696_13": "Asappurisacintakāti asappurisacittehi paradukkhacintanasīlā.",
  "atk-s0513a4:1696_14": "Tadāti tadā sabbepime ghātetvā khāditamaṃso kaṇho pamokkhatīti.",
  "atk-s0513a4:1697_0": "Evañca pana vatvā “ime mayhaṃ, mahārāja,",
  "atk-s0513a4:1697_1": "amittā”ti te te adhammakārake pakkhanditvā khāditukāmataṃ viya katvā dasseti.",
  "atk-s0513a4:1697_2": "So tato mahājanassa utrastakāle sunakhaṃ rajjuyā ākaḍḍhitvā ṭhapitaṃ viya katvā luddakavesaṃ vijahitvā",
  "atk-s0513a4:1697_3": "attano ānubhāvena ākāse jalamāno ṭhatvā “mahārāja,",
  "atk-s0513a4:1697_4": "ahaṃ sakko devarājā,",
  "atk-s0513a4:1697_5": "‘ayaṃ loko vinassatī’ti āgato,",
  "atk-s0513a4:1697_6": "pamattā hi mahājanā,",
  "atk-s0513a4:1697_7": "adhammaṃ vattitvā matamatā sampati apāye pūrenti,",
  "atk-s0513a4:1697_8": "devaloko tuccho viya vito,",
  "atk-s0513a4:1697_9": "ito paṭṭhāya adhammikesu kattabbaṃ ahaṃ jānissāmi,",
  "atk-s0513a4:1697_10": "tvaṃ appamatto hohi,",
  "atk-s0513a4:1697_11": "mahārājā”ti catūhi satārahagāthāhi dhammaṃ desetvā manussānaṃ dānasīlesu patiṭṭhāpetvā osakkitasāsanaṃ",
  "atk-s0513a4:1697_12": "aññaṃ vassasahassaṃ pavattanasamatthaṃ katvā mātaliṃ ādāya sakaṭṭhānameva gato.",
  "atk-s0513a4:1697_13": "Mahājanā dānasīlādīni puññāni katvā devaloke nibbattiṃsu.",
  "atk-s0513a4:1698_0": "Satthā imaṃ dhammadesanaṃ āharitvā “evaṃ bhikkhave pubbepāhaṃ lokassa atthameva carāmī”ti vatvā jātakaṃ samodhānesi –",
  "atk-s0513a4:1698_1": "“tadā mātali ānando ahosi,",
  "atk-s0513a4:1698_2": "sakko pana ahameva ahosi”nti.",
  "atk-s0513a4:1699_0": "Mahākaṇhajātakavaṇṇanā chaṭṭhā.",
  "atk-s0513a4:1701_0": "[470] 7. Kosiyajātakavaṇṇanā",
  "atk-s0513a4:1702_0": "73-93. Kosiyajātakaṃ sudhābhojanajātake āvi bhavissati.",
  "atk-s0513a4:1703_0": "Kosiyajātakavaṇṇanā sattamā.",
  "atk-s0513a4:1705_0": "[471] 8. Meṇḍakapañhajātakavaṇṇanā",
  "atk-s0513a4:1706_0": "94-105. Meṇḍakapañhajātakaṃ umaṅgajātake āvi bhavissati.",
  "atk-s0513a4:1707_0": "Meṇḍakapañhajātakavaṇṇanā aṭṭhamā.",
  "atk-s0513a4:1709_0": "[472] 9. Mahāpadumajātakavaṇṇanā",
  "atk-s0513a4:1710_0": "Nādaṭṭhā parato dosanti idaṃ satthā jetavane viharanto ciñcamāṇavikaṃ ārabbha kathesi.",
  "atk-s0513a4:1710_1": "Paṭhamabodhiyañhi dasabalassa puthubhūtesu sāvakesu aparimāṇesu devamanussesu ariyabhūmiṃ okkantesu patthaṭesu",
  "atk-s0513a4:1710_2": "guṇasamudayesu mahālābhasakkāro udapādi.",
  "atk-s0513a4:1710_3": "Titthiyā sūriyuggamane khajjopanakasadisā ahesuṃ hatalābhasakkārā.",
  "atk-s0513a4:1710_4": "Te antaravīthiyaṃ ṭhatvā “kiṃ samaṇo gotamova buddho,",
  "atk-s0513a4:1710_5": "mayampi buddhā,",
  "atk-s0513a4:1710_6": "kiṃ tasseva dinnaṃ mahapphalaṃ,",
  "atk-s0513a4:1710_7": "amhākampi dinnaṃ mahapphalameva,",
  "atk-s0513a4:1710_8": "amhākampi detha karothā”ti evaṃ manusse viññāpentāpi lābhasakkāraṃ alabhantā raho sannipatitvā “kena",
  "atk-s0513a4:1710_9": "nu kho upāyena samaṇassa gotamassa manussānaṃ antare avaṇṇaṃ uppādetvā lābhasakkāraṃ nāseyyāmā”ti mantayiṃsu.",
  "atk-s0513a4:1710_10": "Tadā sāvatthiyaṃ ciñcamāṇavikā nāmekā paribbājikā uttamarūpadharā sobhaggappattā devaccharā viya.",
  "atk-s0513a4:1710_11": "Tassā sarīrato rasmiyo niccharanti.",
  "atk-s0513a4:1710_12": "Atheko kharamantī evamāha –",
  "atk-s0513a4:1710_13": "“ciñcamāṇavikaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsessāmā”ti.",
  "atk-s0513a4:1710_14": "Te “attheso upāyo”ti sampaṭicchiṃsu.",
  "atk-s0513a4:1710_15": "Atha sā titthiyārāmaṃ gantvā vanditvā aṭṭhāsi,",
  "atk-s0513a4:1710_16": "titthiyā tāya saddhiṃ na kathesuṃ.",
  "atk-s0513a4:1710_17": "Sā “ko nu kho me doso”ti yāvatatiyaṃ “vandāmi ayyā”ti vatvā “ayyā,",
  "atk-s0513a4:1710_18": "ko nu kho me doso,",
  "atk-s0513a4:1710_19": "kiṃ mayā saddhiṃ na kathethā”ti āha. “Bhagini,",
  "atk-s0513a4:1710_20": "samaṇaṃ gotamaṃ amhe viheṭhentaṃ hatalābhasakkāre katvā vicarantaṃ na jānāsī”ti.",
  "atk-s0513a4:1710_21": "“Nāhaṃ jānāmi ayyā,",
  "atk-s0513a4:1710_22": "mayā kiṃ panettha kattabbanti.",
  "atk-s0513a4:1710_23": "Sace tvaṃ bhagini,",
  "atk-s0513a4:1710_24": "amhākaṃ sukhamicchasi,",
  "atk-s0513a4:1710_25": "attānaṃ paṭicca samaṇassa gotamassa avaṇṇaṃ uppādetvā lābhasakkāraṃ nāsehī”ti.",
  "atk-s0513a4:1711_0": "Sā “sādhu ayyā,",
  "atk-s0513a4:1711_1": "mayhameveso bhāro,",
  "atk-s0513a4:1711_2": "mā cintayitthā”ti vatvā pakkamitvā itthimāyāsu kusalatāya tato paṭṭhāya sāvatthivāsīnaṃ dhammakathaṃ",
  "atk-s0513a4:1711_3": "sutvā jetavanā nikkhamanasamaye indagopakavaṇṇaṃ paṭaṃ pārupitvā gandhamālādihatthā jetavanābhimukhī",
  "atk-s0513a4:1711_4": "gacchantī “imāya velāya kuhiṃ gacchasī”ti vutte “kiṃ tumhākaṃ mama gamanaṭṭhānenā”ti vatvā jetavanasamīpe",
  "atk-s0513a4:1711_5": "titthiyārāme vasitvā pātova “aggavandanaṃ vandissāmā”ti nagarā nikkhamante upāsakajane jetavane vutthā",
  "atk-s0513a4:1711_6": "viya hutvā nagaraṃ pavisati.",
  "atk-s0513a4:1711_7": "“Kuhiṃ vutthāsī”ti vutte “kiṃ tumhākaṃ mama vutthaṭṭhānenā”ti vatvā māsaḍḍhamāsaccayena pucchiyamānā",
  "atk-s0513a4:1711_8": "“jetavane samaṇena gotamena saddhiṃ ekagandhakuṭiyā vutthāmhī”ti āha.",
  "atk-s0513a4:1711_9": "Puthujjanānaṃ “saccaṃ nu kho etaṃ,",
  "atk-s0513a4:1711_10": "no”ti kaṅkhaṃ uppādetvā temāsacatumāsaccayena pilotikāhi udaraṃ veṭhetvā gabbhinivaṇṇaṃ dassetvā upari",
  "atk-s0513a4:1711_11": "rattapaṭaṃ pārupitvā “samaṇaṃ gotamaṃ paṭicca gabbho me laddho”ti andhabāle gāhāpetvā aṭṭhanavamāsaccayena",
  "atk-s0513a4:1711_12": "udare dārumaṇḍalikaṃ bandhitvā upari rattapaṭaṃ pārupitvā hatthapādapiṭṭhiyo gohanukena koṭṭāpetvā ussade",
  "atk-s0513a4:1711_13": "dassetvā kilantindriyā hutvā sāyanhasamaye tathāgate alaṅkatadhammāsane nisīditvā dhammaṃ desente dhammasabhaṃ",
  "atk-s0513a4:1711_14": "gantvā tathāgatassa purato ṭhatvā “mahāsamaṇa,",
  "atk-s0513a4:1711_15": "mahājanassa tāva dhammaṃ desesi,",
  "atk-s0513a4:1711_16": "madhuro te saddo,",
  "atk-s0513a4:1711_17": "suphusitaṃ dantāvaraṇaṃ,",
  "atk-s0513a4:1711_18": "ahaṃ pana taṃ paṭicca gabbhaṃ labhitvā paripuṇṇagabbhā jātā,",
  "atk-s0513a4:1711_19": "neva me sūtigharaṃ jānāsi,",
  "atk-s0513a4:1711_20": "na sappitelādīni,",
  "atk-s0513a4:1711_21": "sayaṃ akaronto upaṭṭhākānampi aññataraṃ kosalarājānaṃ vā anāthapiṇḍikaṃ vā visākhaṃ upāsikaṃ vā “imissā",
  "atk-s0513a4:1711_22": "ciñcamāṇavikāya kattabbayuttaṃ karohī’ti na vadasi,",
  "atk-s0513a4:1711_23": "abhiramituṃyeva jānāsi,",
  "atk-s0513a4:1711_24": "gabbhaparihāraṃ na jānāsī”ti gūthapiṇḍaṃ gahetvā candamaṇḍalaṃ dūsetuṃ vāyamantī viya parisamajjhe tathāgataṃ akkosi.",
  "atk-s0513a4:1711_25": "Tathāgato dhammakathaṃ ṭhapetvā sīho viya abhinadanto “bhagini,",
  "atk-s0513a4:1711_26": "tayā kathitassa tathabhāvaṃ vā atathabhāvaṃ vā ahañceva tvañca jānāmā”ti āha. Āma, samaṇa,",
  "atk-s0513a4:1711_27": "tayā ca mayā ca ñātabhāvenetaṃ jātanti.",
  "atk-s0513a4:1712_0": "Tasmiṃ khaṇe sakkassa bhavanaṃ uṇhākāraṃ dassesi.",
  "atk-s0513a4:1712_1": "So āvajjamāno “ciñcamāṇavikā tathāgataṃ abhūtena akkosatī”ti ñatvā “imaṃ vatthuṃ sodhessāmī”ti catūhi devaputtehi saddhiṃ āgami.",
  "atk-s0513a4:1712_2": "Devaputtā mūsikapotakā hutvā dārumaṇḍalikassa bandhanarajjuke ekappahāreneva chindiṃsu,",
  "atk-s0513a4:1712_3": "pārutapaṭaṃ vāto ukkhipi,",
  "atk-s0513a4:1712_4": "dārumaṇḍalikaṃ patamānaṃ tassā pādapiṭṭhiyaṃ pati,",
  "atk-s0513a4:1712_5": "ubho aggapādā chijjiṃsu.",
  "atk-s0513a4:1712_6": "Manussā uṭṭhāya “kāḷakaṇṇi,",
  "atk-s0513a4:1712_7": "sammāsambuddhaṃ akkosasī”ti sīse kheḷaṃ pātetvā leḍḍudaṇḍādihatthā jetavanā nīhariṃsu.",
  "atk-s0513a4:1712_8": "Athassā tathāgatassa cakkhupathaṃ atikkantakāle mahāpathavī bhijjitvā vivaramadāsi,",
  "atk-s0513a4:1712_9": "avīcito aggijālā uṭṭhahi.",
  "atk-s0513a4:1712_10": "Sā kuladattiyaṃ kambalaṃ pārupamānā viya gantvā avīcimhi nibbatti.",
  "atk-s0513a4:1712_11": "Aññatitthiyānaṃ lābhasakkāro parihāyi,",
  "atk-s0513a4:1712_12": "dasabalassa bhiyyosomattāya vaḍḍhi.",
  "atk-s0513a4:1712_13": "Punadivase dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:1712_14": "ciñcamāṇavikā evaṃ uḷāraguṇaṃ aggadakkhiṇeyyaṃ sammāsambuddhaṃ abhūtena akkositvā mahāvināsaṃ pattā”ti.",
  "atk-s0513a4:1712_15": "Satthā āgantvā “kāya nuttha,",
  "atk-s0513a4:1712_16": "bhikkhave,",
  "atk-s0513a4:1712_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:1712_18": "bhikkhave, idāneva,",
  "atk-s0513a4:1712_19": "pubbepi esā maṃ abhūtena akkositvā mahāvināsaṃ pattā”ti vatvā atītaṃ āhari.",
  "atk-s0513a4:1713_0": "Atīte bārāṇasiyaṃ brahmadatte rajjaṃ kārente bodhisatto tassa aggamahesiyā kucchimhi nibbatti,",
  "atk-s0513a4:1713_1": "phullapadumasassirikamukhattā panassa “padumakumāro”tveva nāmaṃ kariṃsu.",
  "atk-s0513a4:1713_2": "So vayappatto takkasilāyaṃ gantvā sabbasippāni uggaṇhitvā āgami.",
  "atk-s0513a4:1713_3": "Athassa mātā kālamakāsi.",
  "atk-s0513a4:1713_4": "Rājā aññaṃ aggamahesiṃ katvā puttassa uparajjaṃ adāsi.",
  "atk-s0513a4:1713_5": "Aparabhāge rājā paccantaṃ kupitaṃ vūpasametuṃ aggamahesiṃ āha “bhadde,",
  "atk-s0513a4:1713_6": "idheva vasa,",
  "atk-s0513a4:1713_7": "ahaṃ paccantaṃ kupitaṃ vūpasametuṃ gacchāmī”ti vatvā “nāhaṃ idheva vasissāmi,",
  "atk-s0513a4:1713_8": "ahampi gamissāmī”ti vutte yuddhabhūmiyā ādīnavaṃ dassetvā “yāva mamāgamanā anukkaṇṭhamānā vasa,",
  "atk-s0513a4:1713_9": "ahaṃ padumakumāraṃ yathā tava kattabbakiccesu appamatto hoti,",
  "atk-s0513a4:1713_10": "evaṃ āṇāpetvā gamissāmī”ti vatvā tathā katvā gantvā paccāmitte palāpetvā janapadaṃ santappetvā paccāgantvā bahinagare khandhāvāraṃ nivāsesi.",
  "atk-s0513a4:1713_11": "Bodhisatto pitu āgatabhāvaṃ ñatvā nagaraṃ alaṅkārāpetvā rājagehaṃ paṭijaggāpetvā ekakova tassā santikaṃ agamāsi.",
  "atk-s0513a4:1714_0": "Sā tassa rūpasampattiṃ disvā paṭibaddhacittā ahosi.",
  "atk-s0513a4:1714_1": "Bodhisatto taṃ vanditvā “amma,",
  "atk-s0513a4:1714_2": "kiṃ amhākaṃ kattabba”nti pucchi.",
  "atk-s0513a4:1714_3": "Atha naṃ “ammāti maṃ vadasī”ti uṭṭhāya hatthe gahetvā “sayanaṃ abhiruhā”ti āha.",
  "atk-s0513a4:1714_4": "“Kiṃkāraṇā”ti?",
  "atk-s0513a4:1714_5": "“Yāva rājā na āgacchati,",
  "atk-s0513a4:1714_6": "tāva ubhopi kilesaratiyā ramissāmā”ti. “Amma,",
  "atk-s0513a4:1714_7": "tvaṃ mama mātā ca sasāmikā ca,",
  "atk-s0513a4:1714_8": "mayā sapariggaho mātugāmo nāma kilesavasena indriyāni bhinditvā na olokitapubbo,",
  "atk-s0513a4:1714_9": "kathaṃ tayā saddhiṃ evarūpaṃ kiliṭṭhakammaṃ karissāmī”ti.",
  "atk-s0513a4:1714_10": "Sā dve tayo vāre kathetvā tasmiṃ anicchamāne “mama vacanaṃ na karosī”ti āha. “Āma,",
  "atk-s0513a4:1714_11": "na karomī”ti.",
  "atk-s0513a4:1714_12": "“Tena hi rañño kathetvā sīsaṃ te chindāpessāmī”ti.",
  "atk-s0513a4:1714_13": "Mahāsatto “tava ruciṃ karohī”ti vatvā taṃ lajjāpetvā pakkāmi.",
  "atk-s0513a4:1715_0": "Sā bhītatasitā cintesi “sace ayaṃ paṭhamaṃ pitu ārocessati,",
  "atk-s0513a4:1715_1": "jīvitaṃ me natthi,",
  "atk-s0513a4:1715_2": "ahameva puretaraṃ kathessāmī”ti bhattaṃ abhuñjitvā kiliṭṭhalomavatthaṃ nivāsetvā sarīre nakharājiyo dassetvā",
  "atk-s0513a4:1715_3": "“kuhiṃ devīti rañño pucchanakāle “gilānā’ti katheyyāthā”ti paricārikānaṃ saññaṃ datvā gilānālayaṃ katvā nipajji.",
  "atk-s0513a4:1715_4": "Rājāpi nagaraṃ padakkhiṇaṃ katvā nivesanaṃ āruyha taṃ apassanto “kuhiṃ devī”ti pucchitvā “gilānā”ti sutvā sirigabbhaṃ pavisitvā “kiṃ te devi,",
  "atk-s0513a4:1715_5": "aphāsuka”nti pucchi.",
  "atk-s0513a4:1715_6": "Sā tassa vacanaṃ asuṇantī viya hutvā dve tayo vāre pucchitā “mahārāja,",
  "atk-s0513a4:1715_7": "kasmā kathesi,",
  "atk-s0513a4:1715_8": "tuṇhī hohi,",
  "atk-s0513a4:1715_9": "sasāmikaitthiyo nāma mādisā na hontī”ti vatvā “kena tvaṃ viheṭhitāsi,",
  "atk-s0513a4:1715_10": "sīghaṃ me kathehi,",
  "atk-s0513a4:1715_11": "sīsamassa chindissāmī”ti vutte “kaṃsi tvaṃ, mahārāja,",
  "atk-s0513a4:1715_12": "nagare ṭhapetvā gato”ti vatvā “padumakumāra”nti vutte “so mayhaṃ vasanaṭṭhānaṃ āgantvā ‘tāta,",
  "atk-s0513a4:1715_13": "mā evaṃ karohi,",
  "atk-s0513a4:1715_14": "ahaṃ tava mātā’ti vuccamānopi ‘ṭhapetvā maṃ añño rājā natthi,",
  "atk-s0513a4:1715_15": "ahaṃ taṃ gehe karitvā kilesaratiyā ramissāmī’ti maṃ kesesu gahetvā aparāparaṃ luñcitvā attano vacanaṃ akarontiṃ maṃ pātetvā koṭṭetvā gato”ti āha.",
  "atk-s0513a4:1716_0": "Rājā anupaparikkhitvāva āsīviso viya kuddho purise āṇāpesi “gacchatha, bhaṇe,",
  "atk-s0513a4:1716_1": "padumakumāraṃ bandhitvā ānethā”ti.",
  "atk-s0513a4:1716_2": "Te nagaraṃ avattharantā viya tassa gehaṃ gantvā taṃ bandhitvā paharitvā pacchābāhaṃ gāḷhabandhanaṃ bandhitvā",
  "atk-s0513a4:1716_3": "rattakaṇaveramālaṃ gīvāyaṃ paṭimuñcitvā vajjhaṃ katvā ānayiṃsu.",
  "atk-s0513a4:1716_4": "So “deviyā idaṃ kamma”nti ñatvā “bho purisā,",
  "atk-s0513a4:1716_5": "nāhaṃ rañño dosakārako,",
  "atk-s0513a4:1716_6": "nipparādhohamasmī”ti vilapanto āgacchati.",
  "atk-s0513a4:1716_7": "Sakalanagaraṃ saṃkhubbhitvā “rājā kira mātugāmassa vacanaṃ gahetvā mahāpadumakumāraṃ ghātāpesī”ti sannipatitvā",
  "atk-s0513a4:1716_8": "rājakumārassa pādamūle nipatitvā “idaṃ te sāmi,",
  "atk-s0513a4:1716_9": "ananucchavika”nti mahāsaddena paridevi.",
  "atk-s0513a4:1716_10": "Atha naṃ netvā rañño dassesuṃ.",
  "atk-s0513a4:1716_11": "Rājā disvāva cittaṃ niggaṇhituṃ asakkonto “ayaṃ arājāva rājalīḷaṃ karoti,",
  "atk-s0513a4:1716_12": "mama putto hutvā aggamahesiyā aparajjhati,",
  "atk-s0513a4:1716_13": "gacchatha naṃ corapapāte pātetvā vināsaṃ pāpethā”ti āha.",
  "atk-s0513a4:1716_14": "Mahāsatto “na mayhaṃ, tāta,",
  "atk-s0513a4:1716_15": "evarūpo aparādho atthi,",
  "atk-s0513a4:1716_16": "mātugāmassa vacanaṃ gahetvā mā maṃ nāsehī”ti pitaraṃ yāci.",
  "atk-s0513a4:1716_17": "So tassa kathaṃ na gaṇhi.",
  "atk-s0513a4:1717_0": "Tato soḷasasahassā antepurikā “tāta mahāpadumakumāra,",
  "atk-s0513a4:1717_1": "attano ananucchavikaṃ idaṃ laddha”nti mahāviravaṃ viraviṃsu.",
  "atk-s0513a4:1717_2": "Sabbe khattiyamahāsālādayopi amaccaparijanāpi “deva,",
  "atk-s0513a4:1717_3": "kumāro sīlācāraguṇasampanno vaṃsānurakkhito rajjadāyādo,",
  "atk-s0513a4:1717_4": "mā naṃ mātugāmassa vacanaṃ gahetvā anupaparikkhitvāva vināsehi,",
  "atk-s0513a4:1717_5": "raññā nāma nisammakārinā bhavitabba”nti vatvā satta gāthā abhāsiṃsu –",
  "atk-s0513a4:1718_0": "106.",
  "atk-s0513a4:1719_0": "“Nādaṭṭhā parato dosaṃ, aṇuṃ thūlāni sabbaso;",
  "atk-s0513a4:1720_0": "Issaro paṇaye daṇḍaṃ, sāmaṃ appaṭivekkhiya.",
  "atk-s0513a4:1721_0": "107.",
  "atk-s0513a4:1722_0": "“Yo ca appaṭivekkhitvā, daṇḍaṃ kubbati khattiyo;",
  "atk-s0513a4:1723_0": "Sakaṇṭakaṃ so gilati, jaccandhova samakkhikaṃ.",
  "atk-s0513a4:1724_0": "108.",
  "atk-s0513a4:1725_0": "“Adaṇḍiyaṃ daṇḍayati, daṇḍiyañca adaṇḍiyaṃ;",
  "atk-s0513a4:1726_0": "Andhova visamaṃ maggaṃ, na jānāti samāsamaṃ.",
  "atk-s0513a4:1727_0": "109.",
  "atk-s0513a4:1728_0": "“Yo ca etāni ṭhānāni, aṇuṃ thūlāni sabbaso;",
  "atk-s0513a4:1729_0": "Sudiṭṭhamanusāseyya, sa ve voharitu marahati.",
  "atk-s0513a4:1730_0": "110.",
  "atk-s0513a4:1731_0": "“Nekantamudunā sakkā, ekantatikhiṇena vā;",
  "atk-s0513a4:1732_0": "Attaṃ mahante ṭhapetuṃ, tasmā ubhayamācare.",
  "atk-s0513a4:1733_0": "111.",
  "atk-s0513a4:1734_0": "“Paribhūto mudu hoti, atitikkho ca veravā;",
  "atk-s0513a4:1735_0": "Etañca ubhayaṃ ñatvā, anumajjhaṃ samācare.",
  "atk-s0513a4:1736_0": "112.",
  "atk-s0513a4:1737_0": "“Bahumpi ratto bhāseyya, duṭṭhopi bahu bhāsati;",
  "atk-s0513a4:1738_0": "Na itthikāraṇā rāja, puttaṃ ghātetumarahasī”ti.",
  "atk-s0513a4:1739_0": "Tattha nādaṭṭhāti na adisvā.",
  "atk-s0513a4:1739_1": "Paratoti parassa.",
  "atk-s0513a4:1739_2": "Sabbasoti sabbāni.",
  "atk-s0513a4:1739_3": "Aṇuṃthūlānīti khuddakamahantāni vajjāni.",
  "atk-s0513a4:1739_4": "Sāmaṃ appaṭivekkhiyāti parassa vacanaṃ gahetvā attano paccakkhaṃ akatvā pathavissaro rājā daṇḍaṃ na paṇaye na paṭṭhapeyya.",
  "atk-s0513a4:1739_5": "Mahāsammatarājakālasmiñhi satato uttari daṇḍo nāma natthi,",
  "atk-s0513a4:1739_6": "tāḷanagarahaṇapabbājanato uddhaṃ hatthapādacchedanaghātanaṃ nāma natthi,",
  "atk-s0513a4:1739_7": "pacchā kakkhaḷarājūnaṃyeva kāle etaṃ uppannaṃ,",
  "atk-s0513a4:1739_8": "taṃ sandhāya te amaccā “ekanteneva parassa dosaṃ sāmaṃ adisvā kātuṃ na yutta”nti kathentā evamāhaṃsu.",
  "atk-s0513a4:1740_0": "Yo ca appaṭivekkhitvāti mahārāja,",
  "atk-s0513a4:1740_1": "evaṃ appaṭivekkhitvā dosānucchavike daṇḍe paṇetabbe yo rājā agatigamane ṭhito taṃ dosaṃ appaṭivekkhitvā hatthacchedādidaṇḍaṃ karoti,",
  "atk-s0513a4:1740_2": "so attano dukkhakāraṇaṃ karonto sakaṇṭakaṃ bhojanaṃ gilati nāma,",
  "atk-s0513a4:1740_3": "jaccandho viya ca samakkhikaṃ bhuñjati nāma.",
  "atk-s0513a4:1740_4": "Adaṇḍiyanti yo adaṇḍiyaṃ adaṇḍapaṇetabbañca daṇḍetvā daṇḍiyañca daṇḍapaṇetabbaṃ adaṇḍetvā attano rucimeva karoti,",
  "atk-s0513a4:1740_5": "so andho viya visamaṃ maggaṃ paṭipanno,",
  "atk-s0513a4:1740_6": "na jānāti samāsamaṃ,",
  "atk-s0513a4:1740_7": "tato pāsāṇādīsu pakkhalanto andho viya catūsu apāyesu mahādukkhaṃ pāpuṇātīti attho.",
  "atk-s0513a4:1740_8": "Etāni ṭhānānīti etāni daṇḍiyādaṇḍiyakāraṇāni ceva daṇḍiyakāraṇesupi aṇuṃthūlāni ca sabbāni sudiṭṭhaṃ disvā anusāseyya,",
  "atk-s0513a4:1740_9": "sa ve voharituṃ rajjamanusāsituṃ arahatīti attho.",
  "atk-s0513a4:1741_0": "Attaṃ mahante ṭhapetunti evarūpo anuppanne bhoge uppādetvā uppanne thāvare katvā attānaṃ mahante uḷāre issariye ṭhapetuṃ na sakkotīti attho.",
  "atk-s0513a4:1741_1": "Mudūti mudurājā raṭṭhavāsīnaṃ paribhūto hoti avaññāto,",
  "atk-s0513a4:1741_2": "so rajjaṃ niccoraṃ kātuṃ na sakkoti.",
  "atk-s0513a4:1741_3": "Veravāti atitikkhassa pana sabbepi raṭṭhavāsino verino hontīti so veravā nāma hoti.",
  "atk-s0513a4:1741_4": "Anumajjhanti anubhūtaṃ mudutikhiṇabhāvānaṃ majjhaṃ samācare,",
  "atk-s0513a4:1741_5": "amudu atikkho hutvā rajjaṃ kāreyyāti attho.",
  "atk-s0513a4:1741_6": "Na itthikāraṇāti pāpaṃ lāmakaṃ mātugāmaṃ nissāya vaṃsānurakkhakaṃ chattadāyādaṃ puttaṃ ghātetuṃ nārahasi,",
  "atk-s0513a4:1741_7": "mahārājāti.",
  "atk-s0513a4:1742_0": "Evaṃ nānākāraṇehi kathentāpi amaccā attano kathaṃ gāhāpetuṃ nāsakkhiṃsu.",
  "atk-s0513a4:1742_1": "Bodhisattopi yācanto attano kathaṃ gāhāpetuṃ nāsakkhi.",
  "atk-s0513a4:1742_2": "Andhabālo pana rājā “gacchatha naṃ corapapāte khipathā”ti āṇāpento aṭṭhamaṃ gāthamāha –",
  "atk-s0513a4:1743_0": "113.",
  "atk-s0513a4:1744_0": "“Sabbova loko ekato, itthī ca ayamekikā;",
  "atk-s0513a4:1745_0": "Tenāhaṃ paṭipajjissaṃ, gacchatha pakkhipatheva ta”nti.",
  "atk-s0513a4:1746_0": "Tattha tenāhanti yena kāraṇena sabbo loko ekato kumārasseva pakkho hutvā ṭhito,",
  "atk-s0513a4:1746_1": "ayañca itthī ekikāva,",
  "atk-s0513a4:1746_2": "tena kāraṇena ahaṃ imissā vacanaṃ paṭipajjissaṃ,",
  "atk-s0513a4:1746_3": "gacchatha taṃ pabbataṃ āropetvā papāte khipathevāti.",
  "atk-s0513a4:1747_0": "Evaṃ vutte soḷasasahassāsu rājaitthīsu ekāpi sakabhāvena saṇṭhātuṃ nāsakkhi,",
  "atk-s0513a4:1747_1": "sakalanagaravāsino bāhā paggayha kanditvā kese vikirayamānā vilapiṃsu.",
  "atk-s0513a4:1747_2": "Rājā “ime imassa papāte khipanaṃ paṭibāheyyu”nti saparivāro gantvā mahājanassa paridevantasseva naṃ uddhaṃpādaṃ",
  "atk-s0513a4:1747_3": "avaṃsiraṃ katvā gāhāpetvā papāte khipāpesi.",
  "atk-s0513a4:1747_4": "Athassa mettānubhāvena pabbate adhivatthā devatā “mā bhāyi mahāpadumā”ti taṃ samassāsetvā ubhohi hatthehi",
  "atk-s0513a4:1747_5": "gahetvā hadaye ṭhapetvā dibbasamphassaṃ pharāpetvā otaritvā pabbatapāde patiṭṭhitanāgarājassa phaṇagabbhe ṭhapesi.",
  "atk-s0513a4:1747_6": "Nāgarājā bodhisattaṃ nāgabhavanaṃ netvā attano yasaṃ majjhe bhinditvā adāsi.",
  "atk-s0513a4:1747_7": "So tattha ekasaṃvaccharaṃ vasitvā “manussapathaṃ gamissāmī”ti vatvā “kataraṃ ṭhāna”nti vutte “himavantaṃ gantvā pabbajissāmī”ti āha.",
  "atk-s0513a4:1747_8": "Nāgarājā “sādhū”ti taṃ gahetvā manussapathe patiṭṭhāpetvā pabbajitaparikkhāre datvā sakaṭṭhānameva gato.",
  "atk-s0513a4:1747_9": "Sopi himavantaṃ pavisitvā isipabbajjaṃ pabbajitvā jhānābhiññaṃ nibbattetvā vanamūlaphalāhāro tattha paṭivasati.",
  "atk-s0513a4:1748_0": "Atheko bārāṇasivāsī vanacarako taṃ ṭhānaṃ patto mahāsattaṃ sañjānitvā “nanu tvaṃ deva,",
  "atk-s0513a4:1748_1": "mahāpadumakumāro”ti vatvā “āma,",
  "atk-s0513a4:1748_2": "sammā”ti vutte taṃ vanditvā katipāhaṃ tattha vasitvā bārāṇasiṃ gantvā rañño ārocesi “deva,",
  "atk-s0513a4:1748_3": "putto te himavantapadese isipabbajjaṃ pabbajitvā paṇṇasālāyaṃ vasati,",
  "atk-s0513a4:1748_4": "ahaṃ tassa santike vasitvā āgato”ti.",
  "atk-s0513a4:1748_5": "“Paccakkhato te diṭṭho”ti?",
  "atk-s0513a4:1748_6": "“Āma devā”ti.",
  "atk-s0513a4:1748_7": "Rājā mahābalakāyaparivuto tattha gantvā vanapariyante khandhāvāraṃ bandhitvā amaccagaṇaparivuto paṇṇasālaṃ",
  "atk-s0513a4:1748_8": "gantvā kañcanarūpasadisaṃ paṇṇasāladvāre nisinnaṃ mahāsattaṃ disvā vanditvā ekamantaṃ nisīdi.",
  "atk-s0513a4:1748_9": "Amaccāpi vanditvā paṭisanthāraṃ katvā nisīdiṃsu.",
  "atk-s0513a4:1748_10": "Bodhisattopi rājānaṃ paṭipucchitvā paṭisanthāramakāsi.",
  "atk-s0513a4:1748_11": "Atha naṃ rājā “tāta,",
  "atk-s0513a4:1748_12": "mayā tvaṃ gambhīre papāte khipāpito,",
  "atk-s0513a4:1748_13": "kathaṃ sajīvitosī”ti pucchanto navamaṃ gāthamāha –",
  "atk-s0513a4:1749_0": "114.",
  "atk-s0513a4:1750_0": "“Anekatāle narake, gambhīre ca suduttare;",
  "atk-s0513a4:1751_0": "Pātito giriduggasmiṃ, kena tvaṃ tattha nāmarī”ti.",
  "atk-s0513a4:1752_0": "Tattha anekatāleti anekatālappamāṇe. Nāmarīti na amari.",
  "atk-s0513a4:1753_0": "Tatoparaṃ –",
  "atk-s0513a4:1754_0": "115.",
  "atk-s0513a4:1755_0": "“Nāgo jātaphaṇo tattha, thāmavā girisānujo;",
  "atk-s0513a4:1756_0": "Paccaggahi maṃ bhogehi, tenāhaṃ tattha nāmariṃ.",
  "atk-s0513a4:1757_0": "116.",
  "atk-s0513a4:1758_0": "“Ehi taṃ paṭinessāmi, rājaputta sakaṃ gharaṃ;",
  "atk-s0513a4:1759_0": "Rajjaṃ kārehi bhaddante, kiṃ araññe karissasi.",
  "atk-s0513a4:1760_0": "117.",
  "atk-s0513a4:1761_0": "“Yathā gilitvā baḷisaṃ, uddhareyya salohitaṃ;",
  "atk-s0513a4:1762_0": "Uddharitvā sukhī assa, evaṃ passāmi attanaṃ.",
  "atk-s0513a4:1763_0": "118.",
  "atk-s0513a4:1764_0": "“Kiṃ nu tvaṃ baḷisaṃ brūsi, kiṃ tvaṃ brūsi salohitaṃ;",
  "atk-s0513a4:1765_0": "Kiṃ nu tvaṃ ubbhataṃ brūsi, taṃ me akkhāhi pucchito.",
  "atk-s0513a4:1766_0": "119.",
  "atk-s0513a4:1767_0": "“Kāmāhaṃ baḷisaṃ brūmi, hatthiassaṃ salohitaṃ;",
  "atk-s0513a4:1768_0": "Cattāhaṃ ubbhataṃ brūmi, evaṃ jānāhi khattiyā”ti. –",
  "atk-s0513a4:1769_0": "Imāsu pañcasu ekantarikā tisso gāthā bodhisattassa, dve rañño.",
  "atk-s0513a4:1770_0": "Tattha paccaggahi manti pabbatapatanakāle devatāya pariggahetvā dibbasamphassena samassāsetvā upanītaṃ maṃ paṭiggaṇhi,",
  "atk-s0513a4:1770_1": "gahetvā ca pana nāgabhavanaṃ ānetvā mahantaṃ yasaṃ datvā “manussapathaṃ maṃ nehī”ti vutto maṃ manussapathaṃ ānesi.",
  "atk-s0513a4:1770_2": "Ahaṃ idhāgantvā pabbajito,",
  "atk-s0513a4:1770_3": "iti tena devatāya ca nāgarājassa ca ānubhāvena ahaṃ tattha nāmarinti sabbaṃ ārocesi.",
  "atk-s0513a4:1771_0": "Ehīti rājā tassa vacanaṃ sutvā somanassappatto hutvā “tāta,",
  "atk-s0513a4:1771_1": "ahaṃ bālabhāvena itthiyā vacanaṃ gahetvā evaṃ sīlācārasampanne tayi aparajjhiṃ,",
  "atk-s0513a4:1771_2": "khamāhi me dosa”nti pādesu nipatitvā “uṭṭhehi, mahārāja,",
  "atk-s0513a4:1771_3": "khamāma te dosaṃ,",
  "atk-s0513a4:1771_4": "ito paraṃ puna mā evaṃ anisammakārī bhaveyyāsī”ti vutte “tāta,",
  "atk-s0513a4:1771_5": "tvaṃ attano kulasantakaṃ setacchattaṃ ussāpetvā rajjaṃ anusāsanto mayhaṃ khamasi nāmā”ti evamāha.",
  "atk-s0513a4:1772_0": "Uddharitvāti hadayavakkādīni asampattameva taṃ uddharitvā sukhī assa.",
  "atk-s0513a4:1772_1": "Evaṃ passāmi attananti attānaṃ mahārāja,",
  "atk-s0513a4:1772_2": "evaṃ ahampi puna sotthibhāvappattaṃ gilitabaḷisaṃ purisamiva attānaṃ passāmīti.",
  "atk-s0513a4:1772_3": "“Kiṃ nu tva”nti idaṃ rājā tamatthaṃ vitthārato sotuṃ pucchati.",
  "atk-s0513a4:1772_4": "Kāmāhanti pañca kāmaguṇe ahaṃ.",
  "atk-s0513a4:1772_5": "Hatthiassaṃ salohitanti evaṃ hatthiassarathavāhanaṃ sattaratanādivibhavaṃ “salohita”nti brūmi.",
  "atk-s0513a4:1772_6": "Cattāhanti cattaṃ ahaṃ,",
  "atk-s0513a4:1772_7": "yadā taṃ sabbampi cattaṃ hoti pariccattaṃ,",
  "atk-s0513a4:1772_8": "taṃ dānāhaṃ “ubbhata”nti brūmi.",
  "atk-s0513a4:1773_0": "“Iti kho, mahārāja,",
  "atk-s0513a4:1773_1": "mayhaṃ rajjena kiccaṃ natthi,",
  "atk-s0513a4:1773_2": "tvaṃ pana dasa rājadhamme akopetvā agatigamanaṃ pahāya dhammena rajjaṃ kārehī”ti mahāsatto pitu ovādaṃ adāsi.",
  "atk-s0513a4:1773_3": "So rājā roditvā paridevitvā nagaraṃ gacchanto antarāmagge amacce pucchi.",
  "atk-s0513a4:1773_4": "“Ahaṃ kaṃ nissāya evarūpena ācāraguṇasampannena puttena viyogaṃ patto”ti?",
  "atk-s0513a4:1773_5": "“Aggamahesiṃ, devā”ti.",
  "atk-s0513a4:1773_6": "Rājā taṃ uddhaṃpādaṃ gāhāpetvā corapapāte khipāpetvā nagaraṃ pavisitvā dhammena rajjaṃ kāresi.",
  "atk-s0513a4:1774_0": "Satthā imaṃ dhammadesanaṃ āharitvā “evaṃ,",
  "atk-s0513a4:1774_1": "bhikkhave,",
  "atk-s0513a4:1774_2": "pubbepesā maṃ akkositvā mahāvināsaṃ pattā”ti vatvā –",
  "atk-s0513a4:1775_0": "120.",
  "atk-s0513a4:1776_0": "“Ciñcamāṇavikā mātā, devadatto ca me pitā;",
  "atk-s0513a4:1777_0": "Ānando paṇḍito nāgo, sāriputto ca devatā;",
  "atk-s0513a4:1778_0": "Rājaputto ahaṃ āsiṃ, evaṃ dhāretha jātaka”nti. –",
  "atk-s0513a4:1779_0": "Osānagāthāya jātakaṃ samodhānesi.",
  "atk-s0513a4:1780_0": "Mahāpadumajātakavaṇṇanā navamā.",
  "atk-s0513a4:1782_0": "[473] 10. Mittāmittajātakavaṇṇanā",
  "atk-s0513a4:1783_0": "Kāni kammānīti idaṃ satthā jetavane viharanto kosalarañño atthacarakaṃ amaccaṃ ārabbha kathesi.",
  "atk-s0513a4:1783_1": "So kira rañño bahūpakāro ahosi.",
  "atk-s0513a4:1783_2": "Athassa rājā atirekasammānaṃ kāresi.",
  "atk-s0513a4:1783_3": "Avasesā naṃ asahamānā “deva,",
  "atk-s0513a4:1783_4": "asuko nāma amacco tumhākaṃ anatthakārako”ti paribhindiṃsu.",
  "atk-s0513a4:1783_5": "Rājā taṃ pariggaṇhanto kiñci dosaṃ adisvā “ahaṃ imassa kiñci dosaṃ na passāmi,",
  "atk-s0513a4:1783_6": "kathaṃ nu kho sakkā mayā imassa mittabhāvaṃ vā amittabhāvaṃ vā jānitu”nti cintetvā “imaṃ pañhaṃ ṭhapetvā tathāgataṃ añño jānituṃ na sakkhissati,",
  "atk-s0513a4:1783_7": "gantvā pucchissāmī”ti bhuttapātarāso satthāraṃ upasaṅkamitvā “bhante,",
  "atk-s0513a4:1783_8": "kathaṃ nu kho sakkā purisena attano mittabhāvaṃ vā amittabhāvaṃ vā jānitu”nti pucchi.",
  "atk-s0513a4:1783_9": "Atha naṃ satthā “pubbepi mahārāja,",
  "atk-s0513a4:1783_10": "paṇḍitā imaṃ pañhaṃ cintetvā paṇḍite pucchitvā tehi kathitavasena ñatvā amitte vajjetvā mitte seviṃsū”ti vatvā tena yācito atītaṃ āhari.",
  "atk-s0513a4:1784_0": "Atīte bārāṇasiyaṃ brahmadatte rajjaṃ kārente bodhisatto tassa atthadhammānusāsako amacco ahosi.",
  "atk-s0513a4:1784_1": "Tadā bārāṇasirañño ekaṃ atthacarakaṃ amaccaṃ sesā paribhindiṃsu.",
  "atk-s0513a4:1784_2": "Rājā tassa dosaṃ apassanto “kathaṃ nu kho sakkā mittaṃ vā amittaṃ vā ñātu”nti mahāsattaṃ pucchanto paṭhamaṃ gāthamāha –",
  "atk-s0513a4:1785_0": "121.",
  "atk-s0513a4:1786_0": "“Kāni kammāni kubbānaṃ, kathaṃ viññū parakkame;",
  "atk-s0513a4:1787_0": "Amittaṃ jāneyya medhāvī, disvā sutvā ca paṇḍito”ti.",
  "atk-s0513a4:1788_0": "Tassattho –",
  "atk-s0513a4:1788_1": "kāni kammāni karontaṃ medhāvī paṇḍito puriso cakkhunā disvā vā sotena sutvā vā “ayaṃ mayhaṃ amitto”ti jāneyya,",
  "atk-s0513a4:1788_2": "tassa jānanatthāya kathaṃ viññū parakkameyyāti.",
  "atk-s0513a4:1789_0": "Athassa amittalakkhaṇaṃ kathento āha –",
  "atk-s0513a4:1790_0": "122.",
  "atk-s0513a4:1791_0": "“Na naṃ umhayate disvā, na ca naṃ paṭinandati;",
  "atk-s0513a4:1792_0": "Cakkhūni cassa na dadāti, paṭilomañca vattati.",
  "atk-s0513a4:1793_0": "123.",
  "atk-s0513a4:1794_0": "“Amitte tassa bhajati, mitte tassa na sevati;",
  "atk-s0513a4:1795_0": "Vaṇṇakāme nivāreti, akkosante pasaṃsati.",
  "atk-s0513a4:1796_0": "124.",
  "atk-s0513a4:1797_0": "“Guyhañca tassa nakkhāti, tassa guyhaṃ na gūhati;",
  "atk-s0513a4:1798_0": "Kammaṃ tassa na vaṇṇeti, paññassa nappasaṃsati.",
  "atk-s0513a4:1799_0": "125.",
  "atk-s0513a4:1800_0": "“Abhave nandati tassa, bhave tassa na nandati;",
  "atk-s0513a4:1801_0": "Accheraṃ bhojanaṃ laddhā, tassa nuppajjate sati;",
  "atk-s0513a4:1802_0": "Tato naṃ nānukampati, aho sopi labheyyito.",
  "atk-s0513a4:1803_0": "126.",
  "atk-s0513a4:1804_0": "“Iccete soḷasākārā, amittasmiṃ patiṭṭhitā;",
  "atk-s0513a4:1805_0": "Yehi amittaṃ jāneyya, disvā sutvā ca paṇḍito”ti.",
  "atk-s0513a4:1806_0": "Mahāsatto imā pañca gāthā vatvāna puna –",
  "atk-s0513a4:1807_0": "127.",
  "atk-s0513a4:1808_0": "“Kāni kammāni kubbānaṃ, kathaṃ viññū parakkame;",
  "atk-s0513a4:1809_0": "Mittaṃ jāneyya medhāvī, disvā sutvā ca paṇḍito”ti. –",
  "atk-s0513a4:1810_0": "Imāya gāthāya mittalakkhaṇaṃ puṭṭho sesagāthā abhāsi –",
  "atk-s0513a4:1811_0": "128.",
  "atk-s0513a4:1812_0": "“Pavutthaṃ tassa sarati, āgataṃ abhinandati;",
  "atk-s0513a4:1813_0": "Tato kelāyito hoti, vācāya paṭinandati.",
  "atk-s0513a4:1814_0": "129.",
  "atk-s0513a4:1815_0": "“Mitte tasseva bhajati, amitte tassa na sevati;",
  "atk-s0513a4:1816_0": "Akkosante nivāreti, vaṇṇakāme pasaṃsati.",
  "atk-s0513a4:1817_0": "130.",
  "atk-s0513a4:1818_0": "“Guyhañca tassa akkhāti, tassa guyhañca gūhati;",
  "atk-s0513a4:1819_0": "Kammañca tassa vaṇṇeti, paññaṃ tassa pasaṃsati.",
  "atk-s0513a4:1820_0": "131.",
  "atk-s0513a4:1821_0": "“Bhave ca nandati tassa, abhave tassa na nandati;",
  "atk-s0513a4:1822_0": "Accheraṃ bhojanaṃ laddhā, tassa uppajjate sati;",
  "atk-s0513a4:1823_0": "Tato naṃ anukampati, aho sopi labheyyito.",
  "atk-s0513a4:1824_0": "132.",
  "atk-s0513a4:1825_0": "“Iccete soḷasākārā, mittasmiṃ suppatiṭṭhitā;",
  "atk-s0513a4:1826_0": "Yehi mittañca jāneyya, disvā sutvā ca paṇḍito”ti.",
  "atk-s0513a4:1827_0": "Tattha na naṃ umhayate disvāti taṃ mittaṃ mittapatirūpako disvā sitaṃ na karoti,",
  "atk-s0513a4:1827_1": "pahaṭṭhākāraṃ na dasseti.",
  "atk-s0513a4:1827_2": "Na ca naṃ paṭinandatīti tassa kathaṃ paggaṇhanto na paṭinandati na tussati.",
  "atk-s0513a4:1827_3": "Cakkhūni cassa na dadātīti olokentaṃ na oloketi.",
  "atk-s0513a4:1827_4": "Paṭilomañcāti tassa kathaṃ paṭippharati paṭisattu hoti.",
  "atk-s0513a4:1827_5": "Vaṇṇakāmeti tassa vaṇṇaṃ bhaṇante.",
  "atk-s0513a4:1827_6": "Nakkhātīti attano guyhaṃ tassa na ācikkhati.",
  "atk-s0513a4:1827_7": "Kammaṃ tassāti tena katakammaṃ na vaṇṇayati.",
  "atk-s0513a4:1827_8": "Paññassāti assa paññaṃ nappasaṃsati,",
  "atk-s0513a4:1827_9": "ñāṇasampadaṃ na pasaṃsati.",
  "atk-s0513a4:1827_10": "Abhaveti avaḍḍhiyaṃ.",
  "atk-s0513a4:1827_11": "Tassa nuppajjate satīti tassa mittapatirūpakassa “mama mittassapi ito dassāmī”ti sati na uppajjati.",
  "atk-s0513a4:1827_12": "Nānukampatīti muducittena na cinteti.",
  "atk-s0513a4:1827_13": "Labheyyitoti labheyya ito.",
  "atk-s0513a4:1827_14": "Ākārāti kāraṇāni.",
  "atk-s0513a4:1827_15": "Pavutthanti videsagataṃ.",
  "atk-s0513a4:1827_16": "Kelāyitoti kelāyati mamāyati pattheti piheti icchatīti attho.",
  "atk-s0513a4:1827_17": "Vācāyāti madhuravacanena taṃ samudācaranto paṭinandati tussati.",
  "atk-s0513a4:1827_18": "Sesaṃ vuttapaṭipakkhanayena veditabbaṃ.",
  "atk-s0513a4:1827_19": "Rājā mahāsattassa kathāya attamano hutvā tassa mahantaṃ yasaṃ adāsi.",
  "atk-s0513a4:1828_0": "Satthā imaṃ dhammadesanaṃ āharitvā “evaṃ, mahārāja,",
  "atk-s0513a4:1828_1": "pubbepesa pañho samuṭṭhahi,",
  "atk-s0513a4:1828_2": "paṇḍitāva naṃ kathayiṃsu,",
  "atk-s0513a4:1828_3": "imehi dvattiṃsāya ākārehi mittāmitto jānitabbo”ti vatvā jātakaṃ samodhānesi –",
  "atk-s0513a4:1828_4": "“tadā rājā ānando ahosi,",
  "atk-s0513a4:1828_5": "paṇḍitāmacco pana ahameva ahosi”nti.",
  "atk-s0513a4:1829_0": "Mittāmittajātakavaṇṇanā dasamā.",
  "atk-s0513a4:1830_0": "Jātakuddānaṃ –",
  "atk-s0513a4:1831_0": "Kuṇālaṃ bhaddasālañca, samuddavāṇija paṇḍitaṃ;",
  "atk-s0513a4:1832_0": "Janasandhaṃ mahākaṇhaṃ, kosiyaṃ sirimantakaṃ.",
  "atk-s0513a4:1833_0": "Padumaṃ mittāmittañca, iccete dasa jātake;",
  "atk-s0513a4:1834_0": "Saṅgāyiṃsu mahātherā, dvādasamhi nipātake.",
  "atk-s0513a4:1835_0": "Dvādasakanipātavaṇṇanā niṭṭhitā.",
  "atk-s0513a4:1836_0": "13. Terasakanipāto",
  "atk-s0513a4:1838_0": "[474] 1. Ambajātakavaṇṇanā",
  "atk-s0513a4:1839_0": "Ahāsi me ambaphalāni pubbeti idaṃ satthā jetavane viharanto devadattaṃ ārabbha kathesi.",
  "atk-s0513a4:1839_1": "Devadatto hi “ahaṃ buddho bhavissāmi,",
  "atk-s0513a4:1839_2": "mayhaṃ samaṇo gotamo neva ācariyo na upajjhāyo”ti ācariyaṃ paccakkhāya jhānaparihīno saṅghaṃ bhinditvā",
  "atk-s0513a4:1839_3": "anupubbena sāvatthiṃ āgacchanto bahijetavane pathaviyā vivare dinne avīciṃ pāvisi.",
  "atk-s0513a4:1839_4": "Tadā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:1839_5": "devadatto ācariyaṃ paccakkhāya mahāvināsaṃ patto,",
  "atk-s0513a4:1839_6": "avīcimahāniraye nibbatto”ti.",
  "atk-s0513a4:1839_7": "Satthā āgantvā “kāya nuttha,",
  "atk-s0513a4:1839_8": "bhikkhave,",
  "atk-s0513a4:1839_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:1839_10": "bhikkhave, idāneva,",
  "atk-s0513a4:1839_11": "pubbepi devadatto ācariyaṃ paccakkhāya mahāvināsaṃ pattoyevā”ti vatvā atītaṃ āhari.",
  "atk-s0513a4:1840_0": "Atīte bārāṇasiyaṃ brahmadatte rajjaṃ kārente tassa purohitakulaṃ ahivātarogena vinassi.",
  "atk-s0513a4:1840_1": "Ekova putto bhittiṃ bhinditvā palāto.",
  "atk-s0513a4:1840_2": "So takkasilaṃ gantvā disāpāmokkhassācariyassa santike tayo vede ca avasesasippāni ca uggahetvā ācariyaṃ",
  "atk-s0513a4:1840_3": "vanditvā nikkhanto “desacārittaṃ jānissāmī”ti caranto ekaṃ paccantanagaraṃ pāpuṇi.",
  "atk-s0513a4:1840_4": "Taṃ nissāya mahācaṇḍālagāmako ahosi.",
  "atk-s0513a4:1840_5": "Tadā bodhisatto tasmiṃ gāme paṭivasati,",
  "atk-s0513a4:1840_6": "paṇḍito byatto akāle phalaṃ gaṇhāpanamantaṃ jānāti.",
  "atk-s0513a4:1840_7": "So pātova vuṭṭhāya kājaṃ ādāya tato gāmā nikkhimitvā araññe ekaṃ ambarukkhaṃ upasaṅkamitvā sattapadamatthake",
  "atk-s0513a4:1840_8": "ṭhito taṃ mantaṃ parivattetvā ambarukkhaṃ ekena udakapasatena paharati.",
  "atk-s0513a4:1840_9": "Rukkhato taṅkhaṇaññeva purāṇapaṇṇāni patanti,",
  "atk-s0513a4:1840_10": "navāni uṭṭhahanti,",
  "atk-s0513a4:1840_11": "pupphāni pupphitvā patanti,",
  "atk-s0513a4:1840_12": "ambaphalāni uṭṭhāya muhutteneva paccitvā madhurāni ojavantāni dibbarasasadisāni hutvā rukkhato patanti.",
  "atk-s0513a4:1840_13": "Mahāsatto tāni uccinitvā yāvadatthaṃ khāditvā kājaṃ pūrāpetvā gehaṃ gantvā tāni vikkiṇitvā puttadāraṃ posesi.",
  "atk-s0513a4:1841_0": "So brāhmaṇakumāro mahāsattaṃ akāle ambapakkāni āharitvā vikkiṇantaṃ disvā “nissaṃsayena tehi mantabalena uppannehi bhavitabbaṃ,",
  "atk-s0513a4:1841_1": "imaṃ purisaṃ nissāya idaṃ anagghamantaṃ labhissāmī”ti cintetvā mahāsattassa ambāni āharaṇaniyāmaṃ pariggaṇhanto",
  "atk-s0513a4:1841_2": "tathato ñatvā tasmiṃ araññato anāgateyeva tassa gehaṃ gantvā ajānanto viya hutvā tassa bhariyaṃ “kuhiṃ ayyo,",
  "atk-s0513a4:1841_3": "ācariyo”ti pucchitvā “araññaṃ gato”ti vutte taṃ āgataṃ āgamayamānova ṭhatvā āgacchantaṃ disvā hatthato pacchiṃ gahetvā āharitvā gehe ṭhapesi.",
  "atk-s0513a4:1841_4": "Mahāsatto taṃ oloketvā bhariyaṃ āha – “bhadde,",
  "atk-s0513a4:1841_5": "ayaṃ māṇavo mantatthāya āgato,",
  "atk-s0513a4:1841_6": "tassa hatthe manto nassati,",
  "atk-s0513a4:1841_7": "asappuriso eso”ti.",
  "atk-s0513a4:1841_8": "Māṇavopi “ahaṃ imaṃ mantaṃ ācariyassa upakārako hutvā labhissāmī”ti cintetvā tato paṭṭhāya tassa gehe sabbakiccāni karoti.",
  "atk-s0513a4:1841_9": "Dārūni āharati,",
  "atk-s0513a4:1841_10": "vīhiṃ koṭṭeti,",
  "atk-s0513a4:1841_11": "bhattaṃ pacati,",
  "atk-s0513a4:1841_12": "dantakaṭṭhamukhadhovanādīni deti,",
  "atk-s0513a4:1841_13": "pādaṃ dhovati.",
  "atk-s0513a4:1842_0": "Ekadivasaṃ mahāsattena “tāta māṇava,",
  "atk-s0513a4:1842_1": "mañcapādānaṃ me upadhānaṃ dehī”ti vutte aññaṃ apassitvā sabbarattiṃ ūrumhi ṭhapetvā nisīdi.",
  "atk-s0513a4:1842_2": "Aparabhāge mahāsattassa bhariyā puttaṃ vijāyi.",
  "atk-s0513a4:1842_3": "Tassā pasūtikāle parikammaṃ sabbamakāsi.",
  "atk-s0513a4:1842_4": "Sā ekadivasaṃ mahāsattaṃ āha “sāmi,",
  "atk-s0513a4:1842_5": "ayaṃ māṇavo jātisampanno hutvā mantatthāya amhākaṃ veyyāvaccaṃ karoti,",
  "atk-s0513a4:1842_6": "etassa hatthe manto tiṭṭhatu vā mā vā,",
  "atk-s0513a4:1842_7": "detha tassa manta”nti.",
  "atk-s0513a4:1842_8": "So “sādhū”ti sampaṭicchitvā tassa mantaṃ datvā evamāha – “tāta,",
  "atk-s0513a4:1842_9": "anagghoyaṃ manto,",
  "atk-s0513a4:1842_10": "tava imaṃ nissāya mahālābhasakkāro bhavissati,",
  "atk-s0513a4:1842_11": "raññā vā rājamahāmattena vā ‘ko te ācariyo’ti puṭṭhakāle mā maṃ nigūhittho,",
  "atk-s0513a4:1842_12": "sace hi ‘caṇḍālassa me santikā manto gahito’ti lajjanto ‘brāhmaṇamahāsālo me ācariyo’ti kathessasi,",
  "atk-s0513a4:1842_13": "imassa mantassa phalaṃ na labhissasī”ti.",
  "atk-s0513a4:1842_14": "So “kiṃ kāraṇā taṃ nigūhissāmi,",
  "atk-s0513a4:1842_15": "kenaci puṭṭhakāle tumheyeva kathessāmī”ti vatvā taṃ vanditvā caṇḍālagāmato nikkhamitvā mantaṃ vīmaṃsitvā",
  "atk-s0513a4:1842_16": "anupubbena bārāṇasiṃ patvā ambāni vikkiṇitvā bahuṃ dhanaṃ labhi.",
  "atk-s0513a4:1843_0": "Athekadivasaṃ uyyānapālo tassa hatthato ambaṃ kiṇitvā rañño adāsi.",
  "atk-s0513a4:1843_1": "Rājā taṃ paribhuñjitvā “kuto samma,",
  "atk-s0513a4:1843_2": "tayā evarūpaṃ ambaṃ laddha”nti pucchi. Deva,",
  "atk-s0513a4:1843_3": "eko māṇavo akālaambaphalāni ānetvā vikkiṇāti,",
  "atk-s0513a4:1843_4": "tato me gahitanti.",
  "atk-s0513a4:1843_5": "Tena hi “ito paṭṭhāya idheva ambāni āharatū”ti naṃ vadehīti.",
  "atk-s0513a4:1843_6": "So tathā akāsi.",
  "atk-s0513a4:1843_7": "Māṇavopi tato paṭṭhāya ambāni rājakulaṃ harati.",
  "atk-s0513a4:1843_8": "Atha raññā “upaṭṭhaha ma”nti vutte rājānaṃ upaṭṭhahanto bahuṃ dhanaṃ labhitvā anukkamena vissāsiko jāto.",
  "atk-s0513a4:1843_9": "Atha naṃ ekadivasaṃ rājā pucchi “māṇava,",
  "atk-s0513a4:1843_10": "kuto akāle evaṃ vaṇṇagandharasasampannāni ambāni labhasi,",
  "atk-s0513a4:1843_11": "kiṃ te nāgo vā supaṇṇo vā devo vā koci deti,",
  "atk-s0513a4:1843_12": "udāhu mantabalaṃ eta”nti?",
  "atk-s0513a4:1843_13": "“Na me mahārāja,",
  "atk-s0513a4:1843_14": "koci deti,",
  "atk-s0513a4:1843_15": "anaggho pana me manto atthi,",
  "atk-s0513a4:1843_16": "tasseva bala”nti.",
  "atk-s0513a4:1843_17": "“Tena hi mayampi te ekadivasaṃ mantabalaṃ daṭṭhukāmā”ti. “Sādhu, deva,",
  "atk-s0513a4:1843_18": "dassessāmī”ti.",
  "atk-s0513a4:1843_19": "Rājā punadivase tena saddhiṃ uyyānaṃ gantvā “dassehī”ti āha.",
  "atk-s0513a4:1843_20": "So “sādhū”ti ambarukkhaṃ upagantvā sattapadamatthake ṭhito mantaṃ parivattetvā rukkhaṃ udakena pahari.",
  "atk-s0513a4:1843_21": "Taṅkhaṇaññeva ambarukkho heṭṭhā vuttaniyāmeneva phalaṃ gahetvā mahāmegho viya ambavassaṃ vassi.",
  "atk-s0513a4:1843_22": "Mahājano sādhukāraṃ adāsi,",
  "atk-s0513a4:1843_23": "celukkhepā pavattiṃsu.",
  "atk-s0513a4:1844_0": "Rājā ambaphalāni khāditvā tassa bahuṃ dhanaṃ datvā “māṇavaka,",
  "atk-s0513a4:1844_1": "evarūpo te acchariyamanto kassa santike gahito”ti pucchi.",
  "atk-s0513a4:1844_2": "Māṇavo “sacāhaṃ ‘caṇḍālassa santike’ti vakkhāmi,",
  "atk-s0513a4:1844_3": "lajjitabbakaṃ bhavissati,",
  "atk-s0513a4:1844_4": "mañca garahissanti,",
  "atk-s0513a4:1844_5": "manto kho pana me paguṇo,",
  "atk-s0513a4:1844_6": "idāni na nassissati,",
  "atk-s0513a4:1844_7": "disāpāmokkhaṃ ācariyaṃ apadisāmī”ti cintetvā musāvādaṃ katvā “takkasilāyaṃ disāpāmokkhācariyassa santike gahito me”ti vadanto ācariyaṃ paccakkhāsi.",
  "atk-s0513a4:1844_8": "Taṅkhaṇaññeva manto antaradhāyi.",
  "atk-s0513a4:1844_9": "Rājā somanassajāto taṃ ādāya nagaraṃ pavisitvā punadivase “ambāni khādissāmī”ti uyyānaṃ gantvā maṅgalasilāpaṭṭe nisīditvā māṇava,",
  "atk-s0513a4:1844_10": "ambāni āharāti āha.",
  "atk-s0513a4:1844_11": "So “sādhū”ti ambaṃ upagantvā sattapadamatthake ṭhito “mantaṃ parivattessāmī”ti mante anupaṭṭhahante antarahitabhāvaṃ ñatvā lajjito aṭṭhāsi.",
  "atk-s0513a4:1844_12": "Rājā “ayaṃ pubbe parisamajjheyeva ambāni āharitvā amhākaṃ deti,",
  "atk-s0513a4:1844_13": "ghanameghavassaṃ viya ambavassaṃ vassāpeti,",
  "atk-s0513a4:1844_14": "idāni thaddho viya ṭhito,",
  "atk-s0513a4:1844_15": "kiṃ nu kho kāraṇa”nti cintetvā taṃ pucchanto paṭhamaṃ gāthamāha –",
  "atk-s0513a4:1845_0": "1.",
  "atk-s0513a4:1846_0": "“Ahāsi me ambaphalāni pubbe, aṇūni thūlāni ca brahmacāri;",
  "atk-s0513a4:1847_0": "Teheva mantehi na dāni tuyhaṃ, dumapphalā pātubhavanti brahme”ti.",
  "atk-s0513a4:1848_0": "Tattha ahāsīti āhari. Dumapphalāti rukkhaphalāni.",
  "atk-s0513a4:1849_0": "Taṃ sutvā māṇavo “sace ‘ajja ambaphalaṃ na gaṇhāmī’ti vakkhāmi,",
  "atk-s0513a4:1849_1": "rājā me kujjhissati,",
  "atk-s0513a4:1849_2": "musāvādena naṃ vañcessāmī”ti dutiyaṃ gāthamāha –",
  "atk-s0513a4:1850_0": "2.",
  "atk-s0513a4:1851_0": "“Nakkhattayogaṃ paṭimānayāmi, khaṇaṃ muhuttañca mante na passaṃ;",
  "atk-s0513a4:1852_0": "Nakkhattayogañca khaṇañca laddhā, addhā harissambaphalaṃ pahūta”nti.",
  "atk-s0513a4:1853_0": "Tattha addhāharissambaphalanti addhā ambaphalaṃ āharissāmi.",
  "atk-s0513a4:1854_0": "Rājā “ayaṃ aññadā nakkhattayogaṃ na vadati, kiṃ nu kho eta”nti pucchanto dve gāthā abhāsi –",
  "atk-s0513a4:1855_0": "3.",
  "atk-s0513a4:1856_0": "“Nakkhattayogaṃ na pure abhāṇi, khaṇaṃ muhuttaṃ na pure asaṃsi;",
  "atk-s0513a4:1857_0": "Sayaṃ harī ambaphalaṃ pahūtaṃ, vaṇṇena gandhena rasenupetaṃ.",
  "atk-s0513a4:1858_0": "4.",
  "atk-s0513a4:1859_0": "“Mantābhijappena pure hi tuyhaṃ, dumapphalā pātubhavanti brahme;",
  "atk-s0513a4:1860_0": "Svājja na pāresi jappampi mantaṃ, ayaṃ so ko nāma tavajja dhammo”ti.",
  "atk-s0513a4:1861_0": "Tattha na pāresīti na sakkosi.",
  "atk-s0513a4:1861_1": "Jappampīti jappantopi parivattentopi.",
  "atk-s0513a4:1861_2": "Ayaṃ soti ayameva so tava sabhāvo ajja ko nāma jātoti.",
  "atk-s0513a4:1862_0": "Taṃ sutvā māṇavo “na sakkā rājānaṃ musāvādena vañcetuṃ,",
  "atk-s0513a4:1862_1": "sacepi me sabhāve kathite āṇaṃ kareyya, karotu,",
  "atk-s0513a4:1862_2": "sabhāvameva kathessāmī”ti cintetvā dve gāthā abhāsi –",
  "atk-s0513a4:1863_0": "5.",
  "atk-s0513a4:1864_0": "“Caṇḍālaputto mama sampadāsi, dhammena mante pakatiñca saṃsi;",
  "atk-s0513a4:1865_0": "Mā cassu me pucchito nāmagottaṃ, guyhittho atthaṃ vijaheyya manto.",
  "atk-s0513a4:1866_0": "6.",
  "atk-s0513a4:1867_0": "“Sohaṃ janindena janamhi puṭṭho, makkhābhibhūto alikaṃ abhāṇiṃ;",
  "atk-s0513a4:1868_0": "‘Mantā ime brāhmaṇassā’ti micchā, pahīnamanto kapaṇo rudāmī”ti.",
  "atk-s0513a4:1869_0": "Tattha dhammenāti samena kāraṇena appaṭicchādetvāva adāsi.",
  "atk-s0513a4:1869_1": "Pakatiñca saṃsīti “mā me pucchito nāmagottaṃ guyhittho,",
  "atk-s0513a4:1869_2": "sace gūhasi,",
  "atk-s0513a4:1869_3": "mantā te nassissantī”ti tesaṃ nassanapakatiñca mayhaṃ saṃsi.",
  "atk-s0513a4:1869_4": "Brāhmaṇassāti micchāti “brāhmaṇassa santike mayā ime mantā gahitā”ti micchāya abhaṇiṃ,",
  "atk-s0513a4:1869_5": "tena me te mantā naṭṭhā,",
  "atk-s0513a4:1869_6": "svāhaṃ pahīnamanto idāni kapaṇo rudāmīti.",
  "atk-s0513a4:1870_0": "Taṃ sutvā rājā “ayaṃ pāpadhammo evarūpaṃ ratanamantaṃ na olokesi,",
  "atk-s0513a4:1870_1": "evarūpasmiñhi uttamaratanamante laddhe jāti kiṃ karissatī”ti kujjhitvā tassa garahanto –",
  "atk-s0513a4:1871_0": "7.",
  "atk-s0513a4:1872_0": "“Eraṇḍā pucimandā vā, atha vā pālibhaddakā;",
  "atk-s0513a4:1873_0": "Madhuṃ madhutthiko vinde, so hi tassa dumuttamo.",
  "atk-s0513a4:1874_0": "8.",
  "atk-s0513a4:1875_0": "“Khattiyā brāhmaṇā vessā, suddā caṇḍālapukkusā;",
  "atk-s0513a4:1876_0": "Yamhā dhammaṃ vijāneyya, so hi tassa naruttamo.",
  "atk-s0513a4:1877_0": "9.",
  "atk-s0513a4:1878_0": "“Imassa daṇḍañca vadhañca datvā, gale gahetvā khalayātha jammaṃ;",
  "atk-s0513a4:1879_0": "Yo uttamatthaṃ kasirena laddhaṃ, mānātimānena vināsayitthā”ti. –",
  "atk-s0513a4:1880_0": "Imā gāthā āha.",
  "atk-s0513a4:1881_0": "Tattha madhutthikoti madhuatthiko puriso araññe madhuṃ olokento etesaṃ rukkhānaṃ yato madhuṃ labhati,",
  "atk-s0513a4:1881_1": "sova dumo tassa dumuttamo nāma.",
  "atk-s0513a4:1881_2": "Tatheva khattiyādīsu yamhā purisā dhammaṃ kāraṇaṃ yuttaṃ atthaṃ vijāneyya,",
  "atk-s0513a4:1881_3": "sova tassa uttamo naro nāma.",
  "atk-s0513a4:1881_4": "Imassa daṇḍañcāti imassa pāpadhammassa sabbassaharaṇadaṇḍañca veḷupesikādīhi piṭṭhicammaṃ uppāṭetvā vadhañca",
  "atk-s0513a4:1881_5": "datvā imaṃ jammaṃ gale gahetvā khalayātha,",
  "atk-s0513a4:1881_6": "khalikārattaṃ pāpetvā niddhamatha nikkaḍḍhatha,",
  "atk-s0513a4:1881_7": "kiṃ iminā idha vasantenāti.",
  "atk-s0513a4:1882_0": "Rājapurisā tathā katvā “tavācariyassa santikaṃ gantvā taṃ ārādhetvāva sace puna mante labhissasi,",
  "atk-s0513a4:1882_1": "idha āgaccheyyāsi, no ce,",
  "atk-s0513a4:1882_2": "imaṃ disaṃ mā olokeyyāsī”ti taṃ nibbisayamakaṃsu.",
  "atk-s0513a4:1882_3": "So anātho hutvā “ṭhapetvā ācariyaṃ na me aññaṃ paṭisaraṇaṃ atthi,",
  "atk-s0513a4:1882_4": "tasseva santikaṃ gantvā taṃ ārādhetvā puna mantaṃ yācissāmī”ti rodanto taṃ gāmaṃ agamāsi.",
  "atk-s0513a4:1882_5": "Atha naṃ āgacchantaṃ disvā mahāsatto bhariyaṃ āmantetvā “bhadde,",
  "atk-s0513a4:1882_6": "passa taṃ pāpadhammaṃ parihīnamantaṃ puna āgacchanta”nti āha.",
  "atk-s0513a4:1882_7": "So mahāsattaṃ upasaṅkamitvā vanditvā ekamantaṃ nisinno “kiṃkāraṇā āgatosī”ti puṭṭho “ācariya,",
  "atk-s0513a4:1882_8": "musāvādaṃ katvā ācariyaṃ paccakkhitvā mahāvināsaṃ pattomhī”ti vatvā accayaṃ dassetvā puna mante yācanto –",
  "atk-s0513a4:1883_0": "10.",
  "atk-s0513a4:1884_0": "“Yathā samaṃ maññamāno pateyya, sobbhaṃ guhaṃ narakaṃ pūtipādaṃ;",
  "atk-s0513a4:1885_0": "Rajjūti vā akkame kaṇhasappaṃ, andho yathā jotimadhiṭṭhaheyya;",
  "atk-s0513a4:1886_0": "Evampi maṃ taṃ khalitaṃ sapañña, pahīnamantassa punappadāhī”ti. – gāthamāha;",
  "atk-s0513a4:1887_0": "Tattha yathā samanti yathā puriso idaṃ samaṃ ṭhānanti maññamāno sobbhaṃ vā guhaṃ vā bhūmiyā phalitaṭṭhānasaṅkhātaṃ narakaṃ vā pūtipādaṃ vā pateyya.",
  "atk-s0513a4:1887_1": "Pūtipādoti himavantapadese mahārukkhe sussitvā mate tassa mūlesu pūtikesu jātesu tasmiṃ ṭhāne mahāāvāṭo hoti,",
  "atk-s0513a4:1887_2": "tassa nāmaṃ.",
  "atk-s0513a4:1887_3": "Jotimadhiṭṭhaheyyāti aggiṃ akkameyya.",
  "atk-s0513a4:1887_4": "Evampīti evaṃ ahampi paññācakkhuno abhāvā andho tumhākaṃ visesaṃ ajānanto tumhesu khalito,",
  "atk-s0513a4:1887_5": "taṃ maṃ khalitaṃ viditvā sapañña ñāṇasampanna pahīnamantassa mama punapi dethāti.",
  "atk-s0513a4:1888_0": "Atha naṃ ācariyo “tāta,",
  "atk-s0513a4:1888_1": "kiṃ kathesi,",
  "atk-s0513a4:1888_2": "andho hi saññāya dinnāya sobbhādīni pariharati,",
  "atk-s0513a4:1888_3": "mayā paṭhamameva tava kathitaṃ,",
  "atk-s0513a4:1888_4": "idāni kimatthaṃ mama santikaṃ āgatosī”ti vatvā –",
  "atk-s0513a4:1889_0": "11.",
  "atk-s0513a4:1890_0": "“Dhammena mantaṃ tava sampadāsiṃ, tuvampi dhammena paṭiggahesi;",
  "atk-s0513a4:1891_0": "Pakatimpi te attamano asaṃsiṃ, dhamme ṭhitaṃ taṃ na jaheyya manto.",
  "atk-s0513a4:1892_0": "12.",
  "atk-s0513a4:1893_0": "“Yo bāla-mantaṃ kasirena laddhaṃ, yaṃ dullabhaṃ ajja manussaloke;",
  "atk-s0513a4:1894_0": "Kiñcāpi laddhā jīvituṃ appapañño, vināsayī alikaṃ bhāsamāno.",
  "atk-s0513a4:1895_0": "13.",
  "atk-s0513a4:1896_0": "“Bālassa mūḷhassa akataññuno ca, musā bhaṇantassa asaññatassa;",
  "atk-s0513a4:1897_0": "Mante mayaṃ tādisake na dema, kuto mantā gaccha na mayhaṃ ruccasī”ti. –",
  "atk-s0513a4:1898_0": "Imā gāthā āha.",
  "atk-s0513a4:1899_0": "Tattha dhammenāti ahampi tava ācariyabhāgaṃ hiraññaṃ vā suvaṇṇaṃ vā aggahetvā dhammeneva mantaṃ sampadāsiṃ,",
  "atk-s0513a4:1899_1": "tvampi kiñci adatvā dhammena sameneva paṭiggahesi.",
  "atk-s0513a4:1899_2": "Dhamme ṭhitanti ācariyapūjakadhamme ṭhitaṃ.",
  "atk-s0513a4:1899_3": "Tādisaketi tathārūpe akālaphalagaṇhāpake mante na dema,",
  "atk-s0513a4:1899_4": "gaccha na me ruccasīti.",
  "atk-s0513a4:1900_0": "So evaṃ ācariyena uyyojito “kiṃ mayhaṃ jīvitenā”ti araññaṃ pavisitvā anāthamaraṇaṃ mari.",
  "atk-s0513a4:1901_0": "Satthā imaṃ dhammadesanaṃ āharitvā “na,",
  "atk-s0513a4:1901_1": "bhikkhave, idāneva,",
  "atk-s0513a4:1901_2": "pubbepi devadatto ācariyaṃ paccakkhāya mahāvināsaṃ patto”ti vatvā jātakaṃ samodhānesi –",
  "atk-s0513a4:1901_3": "“tadā akataññū māṇavo devadatto ahosi,",
  "atk-s0513a4:1901_4": "rājā ānando,",
  "atk-s0513a4:1901_5": "caṇḍālaputto pana ahameva ahosi”nti.",
  "atk-s0513a4:1902_0": "Ambajātakavaṇṇanā paṭhamā.",
  "atk-s0513a4:1904_0": "[475] 2. Phandanajātakavaṇṇanā",
  "atk-s0513a4:1905_0": "Kuṭhārihattho purisoti idaṃ satthā rohiṇīnadītīre viharanto ñātakānaṃ kalahaṃ ārabbha kathesi.",
  "atk-s0513a4:1905_1": "Vatthu pana kuṇālajātake āvi bhavissati.",
  "atk-s0513a4:1905_2": "Tadā pana satthā ñātake āmantetvā – mahārājā,",
  "atk-s0513a4:1905_3": "atīte bārāṇasiyaṃ brahmadatte rajjaṃ kārente bahinagare vaḍḍhakigāmo ahosi.",
  "atk-s0513a4:1905_4": "Tatreko brāhmaṇavaḍḍhakī araññato dārūni āharitvā rathaṃ katvā jīvikaṃ kappesi.",
  "atk-s0513a4:1905_5": "Tadā himavantapadese mahāphandanarukkho ahosi.",
  "atk-s0513a4:1905_6": "Eko kāḷasīho gocaraṃ pariyesitvā āgantvā tassa mūle nipajji.",
  "atk-s0513a4:1905_7": "Athassa ekadivasaṃ vāte paharante eko sukkhadaṇḍako patitvā khandhe avatthāsi.",
  "atk-s0513a4:1905_8": "So thokaṃ khandhena rujantena bhītatasito uṭṭhāya pakkhanditvā puna nivatto āgatamaggaṃ olokento kiñci",
  "atk-s0513a4:1905_9": "adisvā “añño maṃ sīho vā byaggho vā anubandhanto natthi,",
  "atk-s0513a4:1905_10": "imasmiṃ pana rukkhe nibbattadevatā maṃ ettha nipajjantaṃ na sahati maññe,",
  "atk-s0513a4:1905_11": "hotu jānissāmī”ti aṭṭhāne kopaṃ bandhitvā rukkhaṃ paharitvā “neva tava rukkhassa pattaṃ khādāmi,",
  "atk-s0513a4:1905_12": "na sākhaṃ bhañjāmi,",
  "atk-s0513a4:1905_13": "idha aññe mige vasante sahasi,",
  "atk-s0513a4:1905_14": "maṃ na sahasi,",
  "atk-s0513a4:1905_15": "ko mayhaṃ doso atthi,",
  "atk-s0513a4:1905_16": "katipāhaṃ āgamehi,",
  "atk-s0513a4:1905_17": "samūlaṃ te rukkhaṃ uppāṭetvā khaṇḍākhaṇḍikaṃ chedāpessāmī”ti rukkhadevataṃ tajjetvā ekaṃ purisaṃ upadhārento vicari.",
  "atk-s0513a4:1905_18": "Tadā so brāhmaṇavaḍḍhakī dve tayo manusse ādāya rathadārūnaṃ atthāya yānakena taṃ padesaṃ gantvā ekasmiṃ",
  "atk-s0513a4:1905_19": "ṭhāne yānakaṃ ṭhapetvā vāsipharasuhattho rukkhe upadhārento phandanasamīpaṃ agamāsi.",
  "atk-s0513a4:1905_20": "Kāḷasīho taṃ disvā “ajja,",
  "atk-s0513a4:1905_21": "mayā paccāmittassa piṭṭhiṃ daṭṭhuṃ vaṭṭatī”ti gantvā rukkhamūle aṭṭhāsi.",
  "atk-s0513a4:1905_22": "Vaḍḍhakī ca ito cito oloketvā phandanasamīpena pāyāsi.",
  "atk-s0513a4:1905_23": "So “yāva eso nātikkamati,",
  "atk-s0513a4:1905_24": "tāvadevassa kathessāmī”ti cintetvā paṭhamaṃ gāthamāha –",
  "atk-s0513a4:1906_0": "14.",
  "atk-s0513a4:1907_0": "“Kuṭhārihattho puriso, vanamogayha tiṭṭhasi;",
  "atk-s0513a4:1908_0": "Puṭṭho me samma akkhāhi, kiṃ dāruṃ chetumicchasī”ti.",
  "atk-s0513a4:1909_0": "Tattha purisoti tvaṃ kuṭhārihattho eko puriso imaṃ vanaṃ ogayha tiṭṭhasīti.",
  "atk-s0513a4:1910_0": "So tassa vacanaṃ sutvā “acchariyaṃ vata bho,",
  "atk-s0513a4:1910_1": "na vata me ito pubbe migo manussavācaṃ bhāsanto diṭṭhapubbo,",
  "atk-s0513a4:1910_2": "esa rathānucchavikaṃ dāruṃ jānissati,",
  "atk-s0513a4:1910_3": "pucchissāmi na”nti cintetvā dutiyaṃ gāthamāha –",
  "atk-s0513a4:1911_0": "15.",
  "atk-s0513a4:1912_0": "“Isso vanāni carasi, samāni visamāni ca;",
  "atk-s0513a4:1913_0": "Puṭṭho me samma akkhāhi, kiṃ dāruṃ nemiyā daḷha”nti.",
  "atk-s0513a4:1914_0": "Tattha issoti tvampi eko kāḷasīho vanāni carasi, tvaṃ rathānucchavikaṃ dāruṃ jānissasīti.",
  "atk-s0513a4:1915_0": "Taṃ sutvā kāḷasīho “idāni me manoratho matthakaṃ pāpuṇissatī”ti cintetvā tatiyaṃ gāthamāha –",
  "atk-s0513a4:1916_0": "16.",
  "atk-s0513a4:1917_0": "“Neva sālo na khadiro, nāssakaṇṇo kuto dhavo;",
  "atk-s0513a4:1918_0": "Rukkho ca phandano nāma, taṃ dāruṃ nemiyā daḷha”nti.",
  "atk-s0513a4:1919_0": "So taṃ sutvā somanassajāto “sudivasena vatamhi ajja araññaṃ paviṭṭho,",
  "atk-s0513a4:1919_1": "tiracchānagato me rathānucchavikaṃ dāruṃ ācikkhati,",
  "atk-s0513a4:1919_2": "aho sādhū”ti pucchanto catutthaṃ gāthamāha –",
  "atk-s0513a4:1920_0": "17.",
  "atk-s0513a4:1921_0": "“Kīdisānissa pattāni, khandho vā pana kīdiso;",
  "atk-s0513a4:1922_0": "Puṭṭho me samma akkhāhi, yathā jānemu phandana”nti.",
  "atk-s0513a4:1923_0": "Athassa so ācikkhanto dve gāthā abhāsi –",
  "atk-s0513a4:1924_0": "18.",
  "atk-s0513a4:1925_0": "“Yassa sākhā palambanti, namanti na ca bhañjare;",
  "atk-s0513a4:1926_0": "So rukkho phandano nāma, yassa mūle ahaṃ ṭhito.",
  "atk-s0513a4:1927_0": "19.",
  "atk-s0513a4:1928_0": "“Arānaṃ cakkanābhīnaṃ, īsānemirathassa ca;",
  "atk-s0513a4:1929_0": "Sabbassa te kammaniyo, ayaṃ hessati phandano”ti.",
  "atk-s0513a4:1930_0": "Tattha “arāna”nti idaṃ so “kadācesa imaṃ rukkhaṃ na gaṇheyya,",
  "atk-s0513a4:1930_1": "guṇampissa kathessāmī”ti cintetvā evamāha.",
  "atk-s0513a4:1930_2": "Tattha īsānemirathassa cāti īsāya ca nemiyā ca sesassa ca rathassa sabbassa te esa kammaniyo kammakkhamo bhavissatīti.",
  "atk-s0513a4:1931_0": "So evaṃ ācikkhitvā tuṭṭhamānaso ekamante vicari,",
  "atk-s0513a4:1931_1": "vaḍḍhakīpi rukkhaṃ chindituṃ ārabhi.",
  "atk-s0513a4:1931_2": "Rukkhadevatā cintesi “mayā etassa upari na kiñci pātitaṃ,",
  "atk-s0513a4:1931_3": "ayaṃ aṭṭhāne āghātaṃ bandhitvā mama vimānaṃ nāseti,",
  "atk-s0513a4:1931_4": "ahañca vinassissāmi,",
  "atk-s0513a4:1931_5": "ekenupāyena imañca issaṃ vināsessāmī”ti.",
  "atk-s0513a4:1931_6": "Sā vanakammikapuriso viya hutvā tassa santikaṃ āgantvā pucchi “bho purisa manāpo te rukkho laddho,",
  "atk-s0513a4:1931_7": "imaṃ chinditvā kiṃ karissasī”ti?",
  "atk-s0513a4:1931_8": "“Rathanemiṃ karissāmī”ti.",
  "atk-s0513a4:1931_9": "“Iminā rukkhena ratho bhavissatī”ti kena te akkhātanti.",
  "atk-s0513a4:1931_10": "“Ekena kāḷasīhenā”ti.",
  "atk-s0513a4:1931_11": "“Sādhu suṭṭhu tena akkhātaṃ,",
  "atk-s0513a4:1931_12": "iminā rukkhena ratho sundaro bhavissati,",
  "atk-s0513a4:1931_13": "kāḷasīhassa galacammaṃ uppāṭetvā caturaṅgulamatte ṭhāne ayapaṭṭena viya nemimaṇḍale parikkhitte nemi ca thirā bhavissati,",
  "atk-s0513a4:1931_14": "bahuñca dhanaṃ labhissasī”ti.",
  "atk-s0513a4:1931_15": "“Kāḷasīhacammaṃ kuto lacchāmī”ti?",
  "atk-s0513a4:1931_16": "“Tvaṃ bālakosi,",
  "atk-s0513a4:1931_17": "ayaṃ tava rukkho vane ṭhito na palāyati,",
  "atk-s0513a4:1931_18": "tvaṃ yena te rukkho akkhāto,",
  "atk-s0513a4:1931_19": "tassa santikaṃ gantvā ‘sāmi tayā dassitarukkhaṃ kataraṭṭhāne chindāmī’ti vañcetvā ānehi,",
  "atk-s0513a4:1931_20": "atha naṃ nirāsaṅkaṃ ‘idha ca ettha ca chindā’ti mukhatuṇḍaṃ pasāretvā ācikkhantaṃ tikhiṇena mahāpharasunā",
  "atk-s0513a4:1931_21": "koṭṭetvā jīvitakkhayaṃ pāpetvā cammaṃ ādāya varamaṃsaṃ khāditvā rukkhaṃ chindā”ti veraṃ appesi.",
  "atk-s0513a4:1931_22": "Tamatthaṃ pakāsento satthā imā gāthā āha –",
  "atk-s0513a4:1932_0": "20.",
  "atk-s0513a4:1933_0": "“Iti phandanarukkhopi, tāvade ajjhabhāsatha;",
  "atk-s0513a4:1934_0": "Mayhampi vacanaṃ atthi, bhāradvāja suṇohi me.",
  "atk-s0513a4:1935_0": "21.",
  "atk-s0513a4:1936_0": "“Issassa upakkhandhamhā, ukkacca caturaṅgulaṃ;",
  "atk-s0513a4:1937_0": "Tena nemiṃ pasāresi, evaṃ daḷhataraṃ siyā.",
  "atk-s0513a4:1938_0": "22.",
  "atk-s0513a4:1939_0": "“Iti phandanarukkhopi, veraṃ appesi tāvade;",
  "atk-s0513a4:1940_0": "Jātānañca ajātānaṃ, issānaṃ dukkhamāvahī”ti.",
  "atk-s0513a4:1941_0": "Tattha bhāradvājāti taṃ gottena ālapati. Upakkhandhamhāti khandhato. Ukkaccāti ukkantitvā.",
  "atk-s0513a4:1942_0": "Vaḍḍhakī rukkhadevatāya vacanaṃ sutvā “aho ajja mayhaṃ maṅgaladivaso”ti kāḷasīhaṃ ghātetvā rukkhaṃ chetvā pakkāmi.",
  "atk-s0513a4:1942_1": "Tamatthaṃ pakāsento satthā āha –",
  "atk-s0513a4:1943_0": "23.",
  "atk-s0513a4:1944_0": "“Iccevaṃ phandano issaṃ, isso ca pana phandanaṃ;",
  "atk-s0513a4:1945_0": "Aññamaññaṃ vivādena, aññamaññamaghātayuṃ.",
  "atk-s0513a4:1946_0": "24.",
  "atk-s0513a4:1947_0": "“Evameva manussānaṃ, vivādo yattha jāyati;",
  "atk-s0513a4:1948_0": "Mayūranaccaṃ naccanti, yathā te issaphandanā.",
  "atk-s0513a4:1949_0": "25.",
  "atk-s0513a4:1950_0": "“Taṃ vo vadāmi bhaddaṃ vo, yāvantettha samāgatā;",
  "atk-s0513a4:1951_0": "Sammodatha mā vivadatha, mā hotha issaphandanā.",
  "atk-s0513a4:1952_0": "26.",
  "atk-s0513a4:1953_0": "“Sāmaggimeva sikkhetha, buddhehetaṃ pasaṃsitaṃ;",
  "atk-s0513a4:1954_0": "Sāmaggirato dhammaṭṭho, yogakkhemā na dhaṃsatī”ti.",
  "atk-s0513a4:1955_0": "Tattha aghātayunti ghātāpesuṃ.",
  "atk-s0513a4:1955_1": "Mayūranaccaṃ naccantīti mahārājā yattha hi manussānaṃ vivādo hoti,",
  "atk-s0513a4:1955_2": "tattha yathā nāma mayūrā naccantā paṭicchādetabbaṃ rahassaṅgaṃ pākaṭaṃ karonti,",
  "atk-s0513a4:1955_3": "evaṃ manussā aññamaññassa randhaṃ pakāsentā mayūranaccaṃ naccanti nāma.",
  "atk-s0513a4:1955_4": "Yathā te issaphandanā aññamaññassa randhaṃ pakāsentā nacciṃsu nāma.",
  "atk-s0513a4:1955_5": "Taṃ voti tena kāraṇena tumhe vadāmi.",
  "atk-s0513a4:1955_6": "Bhaddaṃ voti bhaddaṃ tumhākaṃ hotu.",
  "atk-s0513a4:1955_7": "Yāvantetthāti yāvanto ettha issaphandanasadisā mā ahuvattha.",
  "atk-s0513a4:1955_8": "Sāmaggimeva sikkhethāti samaggabhāvameva tumhe sikkhatha,",
  "atk-s0513a4:1955_9": "idaṃ paññāvuddhehi paṇḍitehi pasaṃsitaṃ.",
  "atk-s0513a4:1955_10": "Dhammaṭṭhoti sucaritadhamme ṭhito.",
  "atk-s0513a4:1955_11": "Yogakkhemā na dhaṃsatīti yogehi khemā nibbānā na parihāyatīti nibbānena desanākūṭaṃ gaṇhi.",
  "atk-s0513a4:1955_12": "Sakyarājāno dhammakathaṃ sutvā samaggā jātā.",
  "atk-s0513a4:1956_0": "Satthā imaṃ dhammadesanaṃ āharitvā jātakaṃ samodhānesi “tadā taṃ kāraṇaṃ viditvā tasmiṃ vanasaṇḍe nivutthadevatā ahameva ahosi”nti.",
  "atk-s0513a4:1957_0": "Phandanajātakavaṇṇanā dutiyā.",
  "atk-s0513a4:1959_0": "[476] 3. Javanahaṃsajātakavaṇṇanā",
  "atk-s0513a4:1960_0": "Idheva haṃsa nipatāti idaṃ satthā jetavane viharanto daḷhadhammadhanuggahasuttantadesanaṃ ārabbha kathesi.",
  "atk-s0513a4:1960_1": "Bhagavatā hi –",
  "atk-s0513a4:1961_0": "“Seyyathāpi,",
  "atk-s0513a4:1961_1": "bhikkhave,",
  "atk-s0513a4:1961_2": "cattāro daḷhadhammā dhanuggahā susikkhitā katahatthā katūpāsanā catuddisā ṭhitā assu,",
  "atk-s0513a4:1961_3": "atha puriso āgaccheyya ‘ahaṃ imesaṃ catunnaṃ daḷhadhammānaṃ dhanuggahānaṃ susikkhitānaṃ katahatthānaṃ",
  "atk-s0513a4:1961_4": "katūpāsanānaṃ catuddisā kaṇḍe khitte apatiṭṭhite pathaviyaṃ gahetvā āharissāmī’ti.",
  "atk-s0513a4:1961_5": "“Taṃ kiṃ maññatha,",
  "atk-s0513a4:1961_6": "bhikkhave,",
  "atk-s0513a4:1961_7": "‘javano puriso paramena javena samannāgato’ti alaṃ vacanāyā”ti?",
  "atk-s0513a4:1961_8": "“Evaṃ bhante”ti. Yathā ca,",
  "atk-s0513a4:1961_9": "bhikkhave,",
  "atk-s0513a4:1961_10": "tassa purisassa javo,",
  "atk-s0513a4:1961_11": "yathā ca candimasūriyānaṃ javo,",
  "atk-s0513a4:1961_12": "tato sīghataro. Yathā ca,",
  "atk-s0513a4:1961_13": "bhikkhave,",
  "atk-s0513a4:1961_14": "tassa purisassa javo,",
  "atk-s0513a4:1961_15": "yathā ca candimasūriyānaṃ javo,",
  "atk-s0513a4:1961_16": "yathā ca yā devatā candimasūriyānaṃ purato dhāvanti,",
  "atk-s0513a4:1961_17": "tāsaṃ devatānaṃ javo,",
  "atk-s0513a4:1961_18": "tato sīghataraṃ āyusaṅkhārā khīyanti,",
  "atk-s0513a4:1961_19": "tasmātiha,",
  "atk-s0513a4:1961_20": "bhikkhave,",
  "atk-s0513a4:1961_21": "evaṃ sikkhitabbaṃ ‘appamattā viharissāmā’ti.",
  "atk-s0513a4:1961_22": "Evañhi vo,",
  "atk-s0513a4:1961_23": "bhikkhave,",
  "atk-s0513a4:1961_24": "sikkhitabba”nti –",
  "atk-s0513a4:1962_0": "Imassa suttassa kathitadivasato dutiyadivase bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:1962_1": "satthā attano buddhavisaye ṭhatvā imesaṃ sattānaṃ āyusaṅkhāre ittare dubbale katvā paridīpento puthujjanabhikkhū ativiya santāsaṃ pāpesi,",
  "atk-s0513a4:1962_2": "aho buddhabalaṃ nāmā”ti.",
  "atk-s0513a4:1962_3": "Satthā āgantvā “kāya nuttha,",
  "atk-s0513a4:1962_4": "bhikkhave,",
  "atk-s0513a4:1962_5": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a4:1962_6": "bhikkhave,",
  "atk-s0513a4:1962_7": "svāhaṃ idāni sabbaññutaṃ patto āyusaṅkhārānaṃ ittarabhāvaṃ dassetvā bhikkhū saṃvejetvā dhammaṃ desemi,",
  "atk-s0513a4:1962_8": "mayā hi pubbe ahetukahaṃsayoniyaṃ nibbattenapi āyusaṅkhārānaṃ ittarabhāvaṃ dassetvā bārāṇasirājānaṃ ādiṃ",
  "atk-s0513a4:1962_9": "katvā sakalarājaparisaṃ saṃvejetvā dhammo desito”ti vatvā atītaṃ āhari.",
  "atk-s0513a4:1963_0": "Atīte bārāṇasiyaṃ brahmadatte rajjaṃ kārente bodhisatto javanahaṃsayoniyaṃ nibbattitvā navutihaṃsasahassaparivuto cittakūṭe paṭivasati.",
  "atk-s0513a4:1963_1": "So ekadivasaṃ jambudīpatale ekasmiṃ sare saparivāro sayaṃjātasāliṃ khāditvā ākāse suvaṇṇakilañjaṃ pattharanto",
  "atk-s0513a4:1963_2": "viya mahantena parivārena bārāṇasinagarassa matthakena mandamandāya vilāsagatiyā cittakūṭaṃ gacchati.",
  "atk-s0513a4:1963_3": "Atha naṃ bārāṇasirājā disvā “imināpi mādisena raññā bhavitabba”nti amaccānaṃ vatvā tasmiṃ sinehaṃ uppādetvā",
  "atk-s0513a4:1963_4": "mālāgandhavilepanaṃ gahetvā mahāsattaṃ oloketvā sabbatūriyāni paggaṇhāpesi.",
  "atk-s0513a4:1963_5": "Mahāsatto attano sakkāraṃ karontaṃ disvā haṃse pucchi “rājā,",
  "atk-s0513a4:1963_6": "mama evarūpaṃ sakkāraṃ karonto kiṃ paccāsīsatī”ti?",
  "atk-s0513a4:1963_7": "“Tumhehi saddhiṃ mittabhāvaṃ devā”ti.",
  "atk-s0513a4:1963_8": "“Tena hi rañño amhehi saddhiṃ mittabhāvo hotū”ti raññā saddhiṃ mittabhāvaṃ katvā pakkāmi.",
  "atk-s0513a4:1963_9": "Athekadivasaṃ rañño uyyānaṃ gatakāle anotattadahaṃ gantvā ekena pakkhena udakaṃ,",
  "atk-s0513a4:1963_10": "ekena candanacuṇṇaṃ ādāya āgantvā rājānaṃ tena udakena nhāpetvā candanacuṇṇena okiritvā mahājanassa passantasseva saparivāro cittakūṭaṃ agamāsi.",
  "atk-s0513a4:1963_11": "Tato paṭṭhāya rājā mahāsattaṃ daṭṭhukāmo hutvā “sahāyo me ajja āgamissati,",
  "atk-s0513a4:1963_12": "sahāyo me ajja āgamissatī”ti āgamanamaggaṃ olokento acchati.",
  "atk-s0513a4:1964_0": "Tadā mahāsattassa kaniṭṭhā dve haṃsapotakā “sūriyena saddhiṃ javissāmā”ti mantetvā mahāsattassa ārocesuṃ “mayaṃ sūriyena saddhiṃ javissāmā”ti. “Tātā,",
  "atk-s0513a4:1964_1": "sūriyajavo nāma sīgho,",
  "atk-s0513a4:1964_2": "sūriyena saddhiṃ javituṃ na sakkhissatha,",
  "atk-s0513a4:1964_3": "antarāva vinassissatha,",
  "atk-s0513a4:1964_4": "mā gamitthā”ti.",
  "atk-s0513a4:1964_5": "Te dutiyampi tatiyampi yāciṃsu,",
  "atk-s0513a4:1964_6": "bodhisattopi te yāvatatiyaṃ vāresiyeva.",
  "atk-s0513a4:1964_7": "Te mānathaddhā attano balaṃ ajānantā mahāsattassa anācikkhitvāva “sūriyena saddhiṃ javissāmā”ti sūriye",
  "atk-s0513a4:1964_8": "anuggateyeva gantvā yugandharamatthake nisīdiṃsu.",
  "atk-s0513a4:1964_9": "Mahāsatto te adisvā “kahaṃ nu kho gatā”ti pucchitvā taṃ pavattiṃ sutvā cintesi “te sūriyena saddhiṃ javituṃ na sakkhissanti,",
  "atk-s0513a4:1964_10": "antarāva vinassissanti,",
  "atk-s0513a4:1964_11": "jīvitaṃ tesaṃ dassāmī”ti.",
  "atk-s0513a4:1964_12": "Sopi gantvā yugandharamatthakeyeva nisīdi.",
  "atk-s0513a4:1964_13": "Atha uggate sūriyamaṇḍale haṃsapotakā uppatitvā sūriyena saddhiṃ pakkhandiṃsu,",
  "atk-s0513a4:1964_14": "mahāsattopi tehi saddhiṃ pakkhandi.",
  "atk-s0513a4:1964_15": "Kaniṭṭhabhātiko yāva pubbaṇhasamayā javitvā kilami,",
  "atk-s0513a4:1964_16": "pakkhasandhīsu aggiuṭṭhānakālo viya ahosi.",
  "atk-s0513a4:1964_17": "So bodhisattassa saññaṃ adāsi “bhātika,",
  "atk-s0513a4:1964_18": "na sakkomī”ti.",
  "atk-s0513a4:1964_19": "Atha naṃ mahāsatto “mā bhāyi,",
  "atk-s0513a4:1964_20": "jīvitaṃ te dassāmī”ti pakkhapañjarena parikkhipitvā assāsetvā cittakūṭapabbataṃ netvā haṃsānaṃ majjhe",
  "atk-s0513a4:1964_21": "ṭhapetvā puna pakkhanditvā sūriyaṃ patvā itarena saddhiṃ pāyāsi.",
  "atk-s0513a4:1964_22": "Sopi yāva upakaṭṭhamajjhanhikā sūriyena saddhiṃ javitvā kilami,",
  "atk-s0513a4:1964_23": "pakkhasandhīsu aggiuṭṭhānakālo viya ahosi.",
  "atk-s0513a4:1964_24": "Tadā bodhisattassa saññaṃ adāsi “bhātika,",
  "atk-s0513a4:1964_25": "na sakkomī”ti.",
  "atk-s0513a4:1964_26": "Tampi mahāsatto tatheva samassāsetvā pakkhapañjarenādāya cittakūṭameva agamāsi.",
  "atk-s0513a4:1964_27": "Tasmiṃ khaṇe sūriyo nabhamajjhaṃ pāpuṇi.",
  "atk-s0513a4:1965_0": "Atha mahāsatto “mama ajja sarīrabalaṃ vīmaṃsissāmī”ti cintetvā ekavegena pakkhanditvā yugandharamatthake",
  "atk-s0513a4:1965_1": "nisīditvā tato uppatitvā ekavegena sūriyaṃ pāpuṇitvā kālena purato,",
  "atk-s0513a4:1965_2": "kālena pacchato javitvā cintesi “mayhaṃ sūriyena saddhiṃ javanaṃ nāma niratthakaṃ ayonisomanasikārasambhūtaṃ,",
  "atk-s0513a4:1965_3": "kiṃ me iminā,",
  "atk-s0513a4:1965_4": "bārāṇasiṃ gantvā mama sahāyakassa rañño atthayuttaṃ dhammayuttaṃ kathaṃ kathessāmī”ti.",
  "atk-s0513a4:1965_5": "So nivattitvā sūriye nabhamajjhaṃ anatikkanteyeva sakalacakkavāḷagabbhaṃ antantena anusaṃyāyitvā vegaṃ",
  "atk-s0513a4:1965_6": "parihāpento sakalajambudīpaṃ antantena anusaṃyāyitvā bārāṇasiṃ pāpuṇi.",
  "atk-s0513a4:1965_7": "Dvādasayojanikaṃ sakalanagaraṃ haṃsacchannaṃ viya ahosi,",
  "atk-s0513a4:1965_8": "chiddaṃ nāma na paññāyi,",
  "atk-s0513a4:1965_9": "anukkamena vege parihāyante ākāse chiddāni paññāyiṃsu.",
  "atk-s0513a4:1965_10": "Mahāsatto vegaṃ parihāpetvā ākāsato otaritvā sīhapañjarassa abhimukhaṭṭhāne aṭṭhāsi.",
  "atk-s0513a4:1965_11": "Rājā “āgato me sahāyo”ti somanassappatto tassa nisīdanatthāya kañcanapīṭhaṃ paññapetvā “samma, pavisa,",
  "atk-s0513a4:1965_12": "idha nisīdā”ti vatvā paṭhamaṃ gāthamāha –",
  "atk-s0513a4:1966_0": "27.",
  "atk-s0513a4:1967_0": "“Idheva haṃsa nipata, piyaṃ me tava dassanaṃ;",
  "atk-s0513a4:1968_0": "Issarosi anuppatto, yamidhatthi pavedayā”ti.",
  "atk-s0513a4:1969_0": "Tattha “idhā”ti kañcanapīṭhaṃ sandhāyāha.",
  "atk-s0513a4:1969_1": "Nipatāti nisīda.",
  "atk-s0513a4:1969_2": "Issarosīti tvaṃ imassa ṭhānassa issaro sāmi hutvā āgatosīti vadati.",
  "atk-s0513a4:1969_3": "Yamidhatthi pavedayāti yaṃ imasmiṃ nivesane atthi,",
  "atk-s0513a4:1969_4": "taṃ aparisaṅkanto amhākaṃ kathehīti.",
  "atk-s0513a4:1970_0": "Mahāsatto kañcanapīṭhe nisīdi.",
  "atk-s0513a4:1970_1": "Rājā satapākasahassapākehi telehi tassa pakkhantarāni makkhetvā kañcanataṭṭake madhulāje ca madhurodakañca",
  "atk-s0513a4:1970_2": "sakkharodakañca dāpetvā madhurapaṭisanthāraṃ katvā “samma,",
  "atk-s0513a4:1970_3": "tvaṃ ekakova āgatosi,",
  "atk-s0513a4:1970_4": "kuhiṃ agamitthā”ti pucchi.",
  "atk-s0513a4:1970_5": "So taṃ pavattiṃ vitthārena kathesi.",
  "atk-s0513a4:1970_6": "Atha naṃ rājā āha “samma,",
  "atk-s0513a4:1970_7": "mamapi sūriyena saddhiṃ javitavegaṃ dassehī”ti. Mahārāja,",
  "atk-s0513a4:1970_8": "na sakkā so vego dassetunti.",
  "atk-s0513a4:1970_9": "Tena hi me sarikkhakamattaṃ dassehīti. Sādhu, mahārāja,",
  "atk-s0513a4:1970_10": "sarikkhakamattaṃ dassessāmi,",
  "atk-s0513a4:1970_11": "akkhaṇavedhī dhanuggahe sannipātehīti.",
  "atk-s0513a4:1970_12": "Rājā sannipātesi.",
  "atk-s0513a4:1970_13": "Mahāsatto cattāro dhanuggahe gahetvā nivesanā oruyha rājaṅgaṇe silāthambhaṃ nikhaṇāpetvā attano gīvāyaṃ",
  "atk-s0513a4:1970_14": "ghaṇṭaṃ bandhāpetvā silāthambhamatthake nisīditvā cattāro dhanuggahe thambhaṃ nissāya catuddisābhimukhe",
  "atk-s0513a4:1970_15": "ṭhapetvā “mahārāja,",
  "atk-s0513a4:1970_16": "ime cattāro janā ekappahāreneva catuddisābhimukhā cattāri kaṇḍāni khipantu,",
  "atk-s0513a4:1970_17": "tāni ahaṃ pathaviṃ appattāneva āharitvā etesaṃ pādamūle pātessāmi.",
  "atk-s0513a4:1970_18": "Mama kaṇḍagahaṇatthāya gatabhāvaṃ ghaṇṭasaddasaññāya jāneyyāsi,",
  "atk-s0513a4:1970_19": "maṃ pana na passissasī”ti vatvā tehi ekappahāreneva khittakaṇḍāni āharitvā tesaṃ pādamūle pātetvā silāthambhamatthake",
  "atk-s0513a4:1970_20": "nisinnameva attānaṃ dassetvā “diṭṭho te, mahārāja,",
  "atk-s0513a4:1970_21": "mayhaṃ vego”ti vatvā “mahārāja,",
  "atk-s0513a4:1970_22": "ayaṃ vego mayhaṃ neva uttamo, majjhimo,",
  "atk-s0513a4:1970_23": "paritto lāmakavego esa,",
  "atk-s0513a4:1970_24": "evaṃ sīgho, mahārāja,",
  "atk-s0513a4:1970_25": "amhākaṃ vego”ti āha.",
  "atk-s0513a4:1971_0": "Atha naṃ rājā pucchi “samma,",
  "atk-s0513a4:1971_1": "atthi pana tumhākaṃ vegato añño sīghataro vego”ti? “Āma, mahārāja,",
  "atk-s0513a4:1971_2": "amhākaṃ uttamavegatopi sataguṇena sahassaguṇena satasahassaguṇena imesaṃ sattānaṃ āyusaṅkhārā sīghataraṃ khīyanti bhijjanti,",
  "atk-s0513a4:1971_3": "khayaṃ gacchantī”ti khaṇikanirodhavasena rūpadhammānaṃ nirodhaṃ dasseti,",
  "atk-s0513a4:1971_4": "tato nāmadhammānaṃ.",
  "atk-s0513a4:1971_5": "Rājā mahāsattassa kathaṃ sutvā maraṇabhayabhīto satiṃ paccupaṭṭhāpetuṃ asakkonto bhūmiyaṃ pati,",
  "atk-s0513a4:1971_6": "mahājano utrāsaṃ patto ahosi.",
  "atk-s0513a4:1971_7": "Rañño mukhaṃ udakena siñcitvā satiṃ labhāpesi.",
  "atk-s0513a4:1971_8": "Atha naṃ mahāsatto “mahārāja, mā bhāyi,",
  "atk-s0513a4:1971_9": "maraṇassatiṃ bhāvehi,",
  "atk-s0513a4:1971_10": "dhammaṃ carāhi,",
  "atk-s0513a4:1971_11": "dānādīni puññāni karohi,",
  "atk-s0513a4:1971_12": "appamatto hohi,",
  "atk-s0513a4:1971_13": "devā”ti ovadi.",
  "atk-s0513a4:1971_14": "Atha rājā “sāmi,",
  "atk-s0513a4:1971_15": "mayaṃ tumhādisena ñāṇabalasampannena ācariyena vinā vasituṃ na sakkhissāma,",
  "atk-s0513a4:1971_16": "cittakūṭaṃ agantvā mayhaṃ dhammaṃ desento mayhaṃ ovādācariyo hutvā idheva vasāhī”ti yācanto dve gāthā abhāsi –",
  "atk-s0513a4:1972_0": "28.",
  "atk-s0513a4:1973_0": "“Savanena ekassa piyā bhavanti, disvā panekassa viyeti chando;",
  "atk-s0513a4:1974_0": "Disvā ca sutvā ca piyā bhavanti, kaccinnu me pīyasi dassanena.",
  "atk-s0513a4:1975_0": "29.",
  "atk-s0513a4:1976_0": "“Savanena piyo mesi, bhiyyo cāgamma dassanaṃ;",
  "atk-s0513a4:1977_0": "Evaṃ piyadassano me, vasa haṃsa mamantike”ti.",
  "atk-s0513a4:1978_0": "Tāsaṃ attho –",
  "atk-s0513a4:1978_1": "samma haṃsarāja savanena ekassa ekacce piyā honti,",
  "atk-s0513a4:1978_2": "“evaṃ guṇo nāmā”ti sutvā savanena piyāyati,",
  "atk-s0513a4:1978_3": "ekassa pana ekacce disvāva chando vigacchati,",
  "atk-s0513a4:1978_4": "pemaṃ antaradhāyati,",
  "atk-s0513a4:1978_5": "khādituṃ āgatā yakkhā viya upaṭṭhahanti,",
  "atk-s0513a4:1978_6": "ekassa ekacce disvā ca sutvā cāti ubhayathāpi piyā honti,",
  "atk-s0513a4:1978_7": "tena taṃ pucchāmi.",
  "atk-s0513a4:1978_8": "Kaccinnu me pīyasi dassanenāti kacci nu tvaṃ maṃ piyāyasi,",
  "atk-s0513a4:1978_9": "mayhaṃ pana tvaṃ savanena piyova,",
  "atk-s0513a4:1978_10": "dassanaṃ panāgamma atipiyova.",
  "atk-s0513a4:1978_11": "Evaṃ mama piyadassano samāno cittakūṭaṃ agantvā idha mama santike vasāti.",
  "atk-s0513a4:1979_0": "Bodhisatto āha –",
  "atk-s0513a4:1980_0": "30.",
  "atk-s0513a4:1981_0": "“Vaseyyāma tavāgāre, niccaṃ sakkatapūjitā;",
  "atk-s0513a4:1982_0": "Matto ca ekadā vajje, haṃsarājaṃ pacantu me”ti.",
  "atk-s0513a4:1983_0": "Tattha matto ca ekadāti mahārāja,",
  "atk-s0513a4:1983_1": "mayaṃ tava ghare niccaṃ pūjitā vaseyyāma,",
  "atk-s0513a4:1983_2": "tvaṃ pana kadāci surāmadamatto maṃsakhādanatthaṃ “haṃsarājaṃ pacantu me”ti vadeyyāsi,",
  "atk-s0513a4:1983_3": "atha evaṃ tava anujīvino maṃ māretvā paceyyuṃ,",
  "atk-s0513a4:1983_4": "tadāhaṃ kiṃ karissāmīti.",
  "atk-s0513a4:1984_0": "Athassa rājā “tena hi majjameva na pivissāmī”ti paṭiññaṃ dātuṃ imaṃ gāthamāha –",
  "atk-s0513a4:1985_0": "31.",
  "atk-s0513a4:1986_0": "“Dhiratthu taṃ majjapānaṃ, yaṃ me piyataraṃ tayā;",
  "atk-s0513a4:1987_0": "Na cāpi majjaṃ pissāmi, yāva me vacchasī ghare”ti.",
  "atk-s0513a4:1988_0": "Tato paraṃ bodhisatto cha gāthā āha –",
  "atk-s0513a4:1989_0": "32.",
  "atk-s0513a4:1990_0": "“Suvijānaṃ siṅgālānaṃ, sakuṇānañca vassitaṃ;",
  "atk-s0513a4:1991_0": "Manussavassitaṃ rāja, dubbijānataraṃ tato.",
  "atk-s0513a4:1992_0": "33.",
  "atk-s0513a4:1993_0": "“Api ce maññatī poso, ñāti mitto sakhāti vā;",
  "atk-s0513a4:1994_0": "Yo pubbe sumano hutvā, pacchā sampajjate diso.",
  "atk-s0513a4:1995_0": "34.",
  "atk-s0513a4:1996_0": "“Yasmiṃ mano nivisati, avidūre sahāpi so;",
  "atk-s0513a4:1997_0": "Santikepi hi so dūre, yasmiṃ nāvisate mano.",
  "atk-s0513a4:1998_0": "35.",
  "atk-s0513a4:1999_0": "“Antopi so hoti pasannacitto, pāraṃ samuddassa pasannacitto;",
  "atk-s0513a4:2000_0": "Antopi so hoti paduṭṭhacitto, pāraṃ samuddassa paduṭṭhacitto.",
  "atk-s0513a4:2001_0": "36.",
  "atk-s0513a4:2002_0": "“Saṃvasantā vivasanti, ye disā te rathesabha;",
  "atk-s0513a4:2003_0": "Ārā santo saṃvasanti, manasā raṭṭhavaḍḍhana.",
  "atk-s0513a4:2004_0": "37.",
  "atk-s0513a4:2005_0": "“Aticiraṃ nivāsena, piyo bhavati appiyo;",
  "atk-s0513a4:2006_0": "Āmanta kho taṃ gacchāma, purā te homa appiyā”ti.",
  "atk-s0513a4:2007_0": "Tattha vassitanti mahārāja,",
  "atk-s0513a4:2007_1": "tiracchānagatā ujuhadayā,",
  "atk-s0513a4:2007_2": "tena tesaṃ vassitaṃ suvijānaṃ,",
  "atk-s0513a4:2007_3": "manussā pana kakkhaḷā,",
  "atk-s0513a4:2007_4": "tasmā tesaṃ vacanaṃ dubbijānataranti attho.",
  "atk-s0513a4:2007_5": "Yo pubbeti yo puggalo paṭhamameva attamano hutvā “tvaṃ mayhaṃ ñātako mitto pāṇasamo sakhā”ti api evaṃ maññati,",
  "atk-s0513a4:2007_6": "sveva pacchā diso verī sampajjati,",
  "atk-s0513a4:2007_7": "evaṃ dubbijānaṃ nāma manussahadayanti.",
  "atk-s0513a4:2007_8": "Nivisatīti mahārāja,",
  "atk-s0513a4:2007_9": "yasmiṃ puggale pemavasena mano nivisati,",
  "atk-s0513a4:2007_10": "so dūre vasantopi avidūre sahāpi vasatiyeva nāma.",
  "atk-s0513a4:2007_11": "Yasmiṃ pana puggale mano na nivisati apeti,",
  "atk-s0513a4:2007_12": "so santike vasantopi dūreyeva.",
  "atk-s0513a4:2008_0": "Antopi so hotīti mahārāja,",
  "atk-s0513a4:2008_1": "yo sahāyo pasannacitto,",
  "atk-s0513a4:2008_2": "so cittena allīnattā pāraṃ samuddassa vasantopi antoyeva hoti.",
  "atk-s0513a4:2008_3": "Yo pana paduṭṭhacitto,",
  "atk-s0513a4:2008_4": "so cittena anallīnattā anto vasantopi pāraṃ samuddassa nāma.",
  "atk-s0513a4:2008_5": "Ye disā teti ye verino paccatthikā,",
  "atk-s0513a4:2008_6": "te ekato vasantāpi dūre vasantiyeva nāma.",
  "atk-s0513a4:2008_7": "Santo pana paṇḍitā ārā ṭhitāpi mettābhāvitena manasā āvajjentā saṃvasantiyeva.",
  "atk-s0513a4:2008_8": "Purā te homāti yāva tava appiyā na homa,",
  "atk-s0513a4:2008_9": "tāvadeva taṃ āmantetvā gacchāmāti vadati.",
  "atk-s0513a4:2009_0": "Atha naṃ rājā āha –",
  "atk-s0513a4:2010_0": "38.",
  "atk-s0513a4:2011_0": "“Evaṃ ce yācamānānaṃ, añjaliṃ nāvabujjhasi;",
  "atk-s0513a4:2012_0": "Paricārakānaṃ sataṃ, vacanaṃ na karosi no;",
  "atk-s0513a4:2013_0": "Evaṃ taṃ abhiyācāma, puna kayirāsi pariyāya”nti.",
  "atk-s0513a4:2014_0": "Tattha evaṃ ceti sace haṃsarāja,",
  "atk-s0513a4:2014_1": "evaṃ añjaliṃ paggayha yācamānānaṃ amhākaṃ imaṃ añjaliṃ nāvabujjhasi,",
  "atk-s0513a4:2014_2": "tava paricārakānaṃ samānānaṃ vacanaṃ na karosi,",
  "atk-s0513a4:2014_3": "atha naṃ evaṃ yācāma.",
  "atk-s0513a4:2014_4": "Puna kayirāsi pariyāyanti kālena kālaṃ idha āgamanāya vāraṃ kareyyāsīti attho.",
  "atk-s0513a4:2015_0": "Tato bodhisatto āha –",
  "atk-s0513a4:2016_0": "39.",
  "atk-s0513a4:2017_0": "“Evaṃ ce no viharataṃ, antarāyo na hessati;",
  "atk-s0513a4:2018_0": "Tuyhaṃ cāpi mahārāja, mayhañca raṭṭhavaḍḍhana;",
  "atk-s0513a4:2019_0": "Appeva nāma passemu, ahorattānamaccaye”ti.",
  "atk-s0513a4:2020_0": "Tattha evaṃ ce noti mahārāja,",
  "atk-s0513a4:2020_1": "mā cintayittha,",
  "atk-s0513a4:2020_2": "sace amhākampi evaṃ viharantānaṃ jīvitantarāyo na bhavissati,",
  "atk-s0513a4:2020_3": "appeva nāma ubho aññamaññaṃ passissāma,",
  "atk-s0513a4:2020_4": "apica tvaṃ mayā dinnaṃ ovādameva mama ṭhāne ṭhapetvā evaṃ ittarajīvite lokasannivāse appamatto hutvā",
  "atk-s0513a4:2020_5": "dānādīni puññāni karonto dasa rājadhamme akopetvā dhammena rajjaṃ kārehi,",
  "atk-s0513a4:2020_6": "evañhi me ovādaṃ karonto maṃ passissatiyevāti.",
  "atk-s0513a4:2020_7": "Evaṃ mahāsatto rājānaṃ ovaditvā cittakūṭapabbatameva gato.",
  "atk-s0513a4:2021_0": "Satthā imaṃ dhammadesanaṃ āharitvā “evaṃ,",
  "atk-s0513a4:2021_1": "bhikkhave,",
  "atk-s0513a4:2021_2": "pubbe tiracchānayoniyaṃ nibbattenapi mayā āyusaṅkhārānaṃ dubbalabhāvaṃ dassetvā dhammo desito”ti vatvā jātakaṃ samodhānesi –",
  "atk-s0513a4:2021_3": "“tadā rājā ānando ahosi,",
  "atk-s0513a4:2021_4": "kaniṭṭho moggallāno,",
  "atk-s0513a4:2021_5": "majjhimo sāriputto,",
  "atk-s0513a4:2021_6": "sesahaṃsagaṇā buddhaparisā,",
  "atk-s0513a4:2021_7": "javanahaṃso pana ahameva ahosi”nti.",
  "atk-s0513a4:2022_0": "Javanahaṃsajātakavaṇṇanā tatiyā.",
  "atk-s0513a4:2024_0": "[477] 4. Cūḷanāradajātakavaṇṇanā",
  "atk-s0513a4:2025_0": "Na te kaṭṭhāni bhinnānīti idaṃ satthā jetavane viharanto thullakumārikāpalobhanaṃ ārabbha kathesi.",
  "atk-s0513a4:2025_1": "Sāvatthivāsino kirekassa kulassa pannarasasoḷasavassuddesikā dhītā ahosi sobhaggappattā,",
  "atk-s0513a4:2025_2": "na ca naṃ koci vāresi.",
  "atk-s0513a4:2025_3": "Athassā mātā cintesi “mama dhītā vayappattā,",
  "atk-s0513a4:2025_4": "na ca naṃ koci vāreti,",
  "atk-s0513a4:2025_5": "āmisena macchaṃ viya etāya ekaṃ sākiyabhikkhuṃ palobhetvā uppabbājetvā taṃ nissāya jīvissāmī”ti.",
  "atk-s0513a4:2025_6": "Tadā ca sāvatthivāsī eko kulaputto sāsane uraṃ datvā pabbajitvā upasampannakālato paṭṭhāya sikkhākāmataṃ pahāya ālasiyo sarīramaṇḍanamanuyutto vihāsi.",
  "atk-s0513a4:2025_7": "Mahāupāsikā gehe yāgukhādanīyabhojanīyāni sampādetvā dvāre ṭhatvā antaravīthiyā gacchantesu bhikkhūsu",
  "atk-s0513a4:2025_8": "ekaṃ bhikkhuṃ rasataṇhāya bandhitvā gahetuṃ sakkuṇeyyarūpaṃ upadhārentī tepiṭakaābhidhammikavinayadharānaṃ",
  "atk-s0513a4:2025_9": "mahantena parivārena gacchantānaṃ antare kañci gayhupagaṃ adisvā tesaṃ pacchato gacchantānaṃ madhuradhammakathikānaṃ",
  "atk-s0513a4:2025_10": "acchinnavalāhakasadisānaṃ piṇḍapātikānampi antare kañci adisvāva ekaṃ yāva bahi apaṅgā akkhīni añjetvā",
  "atk-s0513a4:2025_11": "kese osaṇhetvā dukūlantaravāsakaṃ nivāsetvā ghaṭitamaṭṭhaṃ cīvaraṃ pārupitvā maṇivaṇṇapattaṃ ādāya manoramaṃ",
  "atk-s0513a4:2025_12": "chattaṃ dhārayamānaṃ vissaṭṭhindriyaṃ kāyadaḷhibahulaṃ āgacchantaṃ disvā “imaṃ sakkā gaṇhitu”nti gantvā",
  "atk-s0513a4:2025_13": "vanditvā pattaṃ gahetvā “etha,",
  "atk-s0513a4:2025_14": "bhante”ti gharaṃ ānetvā nisīdāpetvā yāguādīhi parivisitvā katabhattakiccaṃ taṃ bhikkhuṃ “bhante,",
  "atk-s0513a4:2025_15": "ito paṭṭhāya idhevāgaccheyyāthā”ti āha.",
  "atk-s0513a4:2025_16": "Sopi tato paṭṭhāya tattheva gantvā aparabhāge vissāsiko ahosi.",
  "atk-s0513a4:2026_0": "Athekadivasaṃ mahāupāsikā tassa savanapathe ṭhatvā “imasmiṃ gehe upabhogaparibhogamattā atthi,",
  "atk-s0513a4:2026_1": "tathārūpo pana me putto vā jāmātā vā gehaṃ vicārituṃ samattho natthī”ti āha.",
  "atk-s0513a4:2026_2": "So tassā vacanaṃ sutvā “kimatthaṃ nu kho kathetī”ti thokaṃ hadaye viddho viya ahosi.",
  "atk-s0513a4:2026_3": "Sā dhītaraṃ āha “imaṃ palobhetvā tava vase vattāpehī”ti.",
  "atk-s0513a4:2026_4": "Sā tato paṭṭhāya maṇḍitapasādhitā itthikuttavilāsehi taṃ palobhesi.",
  "atk-s0513a4:2026_5": "Thullakumārikāti na ca thūlasarīrā daṭṭhabbā,",
  "atk-s0513a4:2026_6": "thūlā vā hotu kisā vā,",
  "atk-s0513a4:2026_7": "pañcakāmaguṇikarāgena pana thūlatāya “thullakumārikā”ti vuccati.",
  "atk-s0513a4:2026_8": "So daharo kilesavasiko hutvā “na dānāhaṃ buddhasāsane patiṭṭhātuṃ sakkhissāmī”ti cintetvā “vihāraṃ gantvā",
  "atk-s0513a4:2026_9": "pattacīvaraṃ niyyādetvā asukaṭṭhānaṃ nāma gamissāmi,",
  "atk-s0513a4:2026_10": "tatra me vatthāni pesethā”ti vatvā vihāraṃ gantvā pattacīvaraṃ niyyādetvā “ukkaṇṭhitosmī”ti ācariyupajjhāye āha.",
  "atk-s0513a4:2026_11": "Te taṃ ādāya satthu santikaṃ netvā “ayaṃ bhikkhu ukkaṇṭhito”ti ārocesuṃ.",
  "atk-s0513a4:2026_12": "Satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a4:2026_13": "bhante”ti vutte “kena ukkaṇṭhāpitosī”ti vatvā “thullakumārikāya,",
  "atk-s0513a4:2026_14": "bhante”ti vutte “bhikkhu pubbepesā tava araññe vasantassa brahmacariyantarāyaṃ katvā mahantaṃ anatthamakāsi,",
  "atk-s0513a4:2026_15": "puna tvaṃ etameva nissāya kasmā ukkaṇṭhitosī”ti vatvā bhikkhūhi yācito atītaṃ āhari.",
  "atk-s0513a4:2027_0": "Atīte bārāṇasiyaṃ brahmadatte rajjaṃ kārente bodhisatto kāsiraṭṭhe mahābhoge brāhmaṇakule nibbattitvā uggahitasippo kuṭumbaṃ saṇṭhapesi,",
  "atk-s0513a4:2027_1": "athassa bhariyā ekaṃ puttaṃ vijāyitvā kālamakāsi.",
  "atk-s0513a4:2027_2": "So “yatheva me piyabhariyāya,",
  "atk-s0513a4:2027_3": "evaṃ mayipi maraṇaṃ āgamissati,",
  "atk-s0513a4:2027_4": "kiṃ me gharāvāsena,",
  "atk-s0513a4:2027_5": "pabbajissāmī”ti cintetvā kāme pahāya puttaṃ ādāya himavantaṃ pavisitvā tena saddhiṃ isipabbajjaṃ pabbajitvā",
  "atk-s0513a4:2027_6": "jhānābhiññā nibbattetvā vanamūlaphalāhāro araññe vihāsi.",
  "atk-s0513a4:2027_7": "Tadā paccantavāsino corā janapadaṃ pavisitvā gāmaṃ paharitvā karamare gahetvā bhaṇḍikaṃ ukkhipāpetvā puna paccantaṃ pāpayiṃsu.",
  "atk-s0513a4:2027_8": "Tesaṃ antare ekā abhirūpā kumārikā kerāṭikapaññāya samannāgatā cintesi “ime amhe gahetvā dāsibhogena paribhuñjissanti,",
  "atk-s0513a4:2027_9": "ekena upāyena palāyituṃ vaṭṭatī”ti. Sā “sāmi,",
  "atk-s0513a4:2027_10": "sarīrakiccaṃ kātukāmāmhi,",
  "atk-s0513a4:2027_11": "thokaṃ paṭikkamitvā tiṭṭhathā”ti vatvā core vañcetvā palāyitvā araññaṃ pavisantī bodhisattassa puttaṃ",
  "atk-s0513a4:2027_12": "assame ṭhapetvā phalāphalatthāya gatakāle pubbaṇhasamaye taṃ assamaṃ pāpuṇitvā taṃ tāpasakumāraṃ kāmaratiyā",
  "atk-s0513a4:2027_13": "palobhetvā sīlamassa bhinditvā attano vase vattetvā “kiṃ te araññavāsena,",
  "atk-s0513a4:2027_14": "ehi gāmaṃ gantvā vasissāma,",
  "atk-s0513a4:2027_15": "tatra hi rūpādayo kāmaguṇā sulabhā”ti āha.",
  "atk-s0513a4:2027_16": "Sopi “sādhū”ti sampaṭicchitvā “pitā tāva me araññato phalāphalaṃ āharituṃ gato,",
  "atk-s0513a4:2027_17": "taṃ disvā ubhopi ekatova gamissāmā”ti āha.",
  "atk-s0513a4:2028_0": "Sā cintesi –",
  "atk-s0513a4:2028_1": "“ayaṃ taruṇadārako na kiñci jānāti,",
  "atk-s0513a4:2028_2": "pitarā panassa mahallakakāle pabbajitena bhavitabbaṃ,",
  "atk-s0513a4:2028_3": "so āgantvā ‘idha kiṃ karosī’ti maṃ pothetvā pāde gahetvā kaḍḍhetvā araññe khipissati,",
  "atk-s0513a4:2028_4": "tasmiṃ anāgateyeva palāyissāmī”ti.",
  "atk-s0513a4:2028_5": "Atha naṃ “ahaṃ purato gacchāmi,",
  "atk-s0513a4:2028_6": "tvaṃ pacchā āgaccheyyāsī”ti vatvā maggasaññaṃ ācikkhitvā pakkāmi.",
  "atk-s0513a4:2028_7": "So tassā gatakālato paṭṭhāya uppannadomanasso yathā pure kiñci vattaṃ akatvā sasīsaṃ pārupitvā antopaṇṇasālāya pajjhāyanto nipajji.",
  "atk-s0513a4:2028_8": "Mahāsatto phalāphalaṃ ādāya āgantvā tassā padavalañjaṃ disvā “ayaṃ mātugāmassa padavalañjo,",
  "atk-s0513a4:2028_9": "“puttassa mama sīlaṃ bhinnaṃ bhavissatī”ti cintento paṇṇasālaṃ pavisitvā phalāphalaṃ otāretvā puttaṃ pucchanto paṭhamaṃ gāthamāha –",
  "atk-s0513a4:2029_0": "40.",
  "atk-s0513a4:2030_0": "“Na te kaṭṭhāni bhinnāni, na te udakamābhataṃ;",
  "atk-s0513a4:2031_0": "Aggīpi te na hāpito, kiṃ nu mandova jhāyasī”ti.",
  "atk-s0513a4:2032_0": "Tattha aggīpi te na hāpitoti aggipi te na jālito. Mandovāti nippañño andhabālo viya.",
  "atk-s0513a4:2033_0": "So pitu kathaṃ sutvā uṭṭhāya pitaraṃ vanditvā gāraveneva araññavāse anussāhaṃ pavedento gāthādvayamāha –",
  "atk-s0513a4:2034_0": "41.",
  "atk-s0513a4:2035_0": "“Na ussahe vane vatthuṃ, kassapāmantayāmi taṃ;",
  "atk-s0513a4:2036_0": "Dukkho vāso araññamhi, raṭṭhaṃ icchāmi gantave.",
  "atk-s0513a4:2037_0": "42.",
  "atk-s0513a4:2038_0": "“Yathā ahaṃ ito gantvā, yasmiṃ janapade vasaṃ;",
  "atk-s0513a4:2039_0": "Ācāraṃ brahme sikkheyyaṃ, taṃ dhammaṃ anusāsa ma”nti.",
  "atk-s0513a4:2040_0": "Tattha kassapāmantayāmi tanti kassapa āmantayāmi taṃ.",
  "atk-s0513a4:2040_1": "Gantaveti gantuṃ.",
  "atk-s0513a4:2040_2": "Ācāranti yasmiṃ janapade vasāmi,",
  "atk-s0513a4:2040_3": "tattha vasanto yathā ācāraṃ janapadacārittaṃ sikkheyyaṃ jāneyyaṃ,",
  "atk-s0513a4:2040_4": "taṃ dhammaṃ anusāsa ovadāhīti vadati.",
  "atk-s0513a4:2041_0": "Mahāsatto “sādhu, tāta, desacārittaṃ te kathessāmī”ti vatvā gāthādvayamāha –",
  "atk-s0513a4:2042_0": "43.",
  "atk-s0513a4:2043_0": "“Sace araññaṃ hitvāna, vanamūlaphalāni ca;",
  "atk-s0513a4:2044_0": "Raṭṭhe rocayase vāsaṃ, taṃ dhammaṃ nisāmehi me.",
  "atk-s0513a4:2045_0": "44.",
  "atk-s0513a4:2046_0": "“Visaṃ mā paṭisevittho, papātaṃ parivajjaya;",
  "atk-s0513a4:2047_0": "Paṅke ca mā visīdittho, yatto cāsīvise care”ti.",
  "atk-s0513a4:2048_0": "Tattha dhammanti sace raṭṭhavāsaṃ rocesi,",
  "atk-s0513a4:2048_1": "tena hi tvaṃ janapadacārittaṃ dhammaṃ nisāmehi.",
  "atk-s0513a4:2048_2": "Yatto cāsīviseti āsīvisassa santike yatto paṭiyatto careyyāsi,",
  "atk-s0513a4:2048_3": "sakkonto āsīvisaṃ parivajjeyyāsīti attho.",
  "atk-s0513a4:2049_0": "Tāpasakumāro saṃkhittena bhāsitassa atthaṃ ajānanto pucchi –",
  "atk-s0513a4:2050_0": "45.",
  "atk-s0513a4:2051_0": "“Kiṃ nu visaṃ papāto vā, paṅko vā brahmacārinaṃ;",
  "atk-s0513a4:2052_0": "Kaṃ tvaṃ āsīvisaṃ brūsi, taṃ me akkhāhi pucchito”ti.",
  "atk-s0513a4:2053_0": "Itaropissa byākāsi –",
  "atk-s0513a4:2054_0": "46.",
  "atk-s0513a4:2055_0": "“Āsavo tāta lokasmiṃ, surā nāma pavuccati;",
  "atk-s0513a4:2056_0": "Manuñño surabhī vaggu, sādu khuddarasūpamo;",
  "atk-s0513a4:2057_0": "Visaṃ tadāhu ariyā se, brahmacariyassa nārada.",
  "atk-s0513a4:2058_0": "47.",
  "atk-s0513a4:2059_0": "“Itthiyo tāta lokasmiṃ, pamattaṃ pamathenti tā;",
  "atk-s0513a4:2060_0": "Haranti yuvino cittaṃ, tūlaṃ bhaṭṭhaṃva māluto;",
  "atk-s0513a4:2061_0": "Papāto eso akkhāto, brahmacariyassa nārada.",
  "atk-s0513a4:2062_0": "48.",
  "atk-s0513a4:2063_0": "“Lābho siloko sakkāro, pūjā parakulesu ca;",
  "atk-s0513a4:2064_0": "Paṅko eso ca akkhāto, brahmacariyassa nārada.",
  "atk-s0513a4:2065_0": "49.",
  "atk-s0513a4:2066_0": "“Sasatthā tāta rājāno, āvasanti mahiṃ imaṃ;",
  "atk-s0513a4:2067_0": "Te tādise manussinde, mahante tāta nārada.",
  "atk-s0513a4:2068_0": "50.",
  "atk-s0513a4:2069_0": "“Issarānaṃ adhipatīnaṃ, na tesaṃ pādato care;",
  "atk-s0513a4:2070_0": "Āsīvisoti akkhāto, brahmacariyassa nārada.",
  "atk-s0513a4:2071_0": "51.",
  "atk-s0513a4:2072_0": "“Bhattattho bhattakāle ca, yaṃ gehamupasaṅkame;",
  "atk-s0513a4:2073_0": "Yadettha kusalaṃ jaññā, tattha ghāsesanaṃ care.",
  "atk-s0513a4:2074_0": "52.",
  "atk-s0513a4:2075_0": "“Pavisitvā parakulaṃ, pānatthaṃ bhojanāya vā;",
  "atk-s0513a4:2076_0": "Mitaṃ khāde mitaṃ bhuñje, na ca rūpe manaṃ kare.",
  "atk-s0513a4:2077_0": "53.",
  "atk-s0513a4:2078_0": "“Goṭṭhaṃ majjaṃ kirāṭañca, sabhā nikiraṇāni ca;",
  "atk-s0513a4:2079_0": "Ārakā parivajjehi, yānīva visamaṃ patha”nti.",
  "atk-s0513a4:2080_0": "Tattha āsavoti pupphāsavādi.",
  "atk-s0513a4:2080_1": "Visaṃ tadāhūti taṃ āsavasaṅkhātaṃ suraṃ ariyā “brahmacariyassa visa”nti vadanti.",
  "atk-s0513a4:2080_2": "Pamattanti muṭṭhassatiṃ.",
  "atk-s0513a4:2080_3": "Tūlaṃ bhaṭṭhaṃvāti rukkhā bhassitvā patitatūlaṃ viya.",
  "atk-s0513a4:2080_4": "Akkhātoti buddhādīhi kathito.",
  "atk-s0513a4:2080_5": "Silokoti kittivaṇṇo.",
  "atk-s0513a4:2080_6": "Sakkāroti añjalikammādi.",
  "atk-s0513a4:2080_7": "Pūjāti gandhamālādīhi pūjā.",
  "atk-s0513a4:2080_8": "Paṅkoti esa osīdāpanaṭṭhena “paṅko”ti akkhāto.",
  "atk-s0513a4:2080_9": "Mahanteti mahantabhāvappatte.",
  "atk-s0513a4:2080_10": "Na tesaṃ pādato careti tesaṃ santike na care,",
  "atk-s0513a4:2080_11": "rājakulūpako na bhaveyyāsīti attho.",
  "atk-s0513a4:2080_12": "Rājāno hi āsīvisā viya muhutteneva kujjhitvā anayabyasanaṃ pāpenti.",
  "atk-s0513a4:2080_13": "Apica antepurappavesane vuttādīnavavasenapettha attho veditabbo.",
  "atk-s0513a4:2081_0": "Bhattatthoti bhattena atthiko hutvā.",
  "atk-s0513a4:2081_1": "Yadettha kusalanti yaṃ tesu upasaṅkamitabbesu gehesu kusalaṃ anavajjaṃ pañcaagocararahitaṃ jāneyyāsi,",
  "atk-s0513a4:2081_2": "tattha ghāsesanaṃ careyyāsīti attho.",
  "atk-s0513a4:2081_3": "Na ca rūpe manaṃ kareti parakule mattaññū hutvā bhojanaṃ bhuñjantopi tattha itthirūpe manaṃ mā kareyyāsi,",
  "atk-s0513a4:2081_4": "mā cakkhuṃ ummīletvā itthirūpe nimittaṃ gaṇheyyāsīti vadati.",
  "atk-s0513a4:2081_5": "Goṭṭhaṃ majjaṃ kirāṭanti ayaṃ potthakesu pāṭho,",
  "atk-s0513a4:2081_6": "aṭṭhakathāyaṃ pana “goṭṭhaṃ majjaṃ kirāsañcā”ti vatvā “goṭṭhanti gunnaṃ ṭhitaṭṭhānaṃ.",
  "atk-s0513a4:2081_7": "Majjanti pānāgāraṃ.",
  "atk-s0513a4:2081_8": "Kirāsanti dhuttakerāṭikajana”nti vuttaṃ.",
  "atk-s0513a4:2081_9": "Sabhā nikiraṇāni cāti sabhāyo ca hiraññasuvaṇṇānaṃ nikiraṇaṭṭhānāni ca.",
  "atk-s0513a4:2081_10": "Ārakāti etāni sabbāni dūrato parivajjeyyāsi.",
  "atk-s0513a4:2081_11": "Yānīvāti sappitelayānena gacchanto visamaṃ maggaṃ viya.",
  "atk-s0513a4:2082_0": "Māṇavo pitu kathentasseva satiṃ paṭilabhitvā “tāta,",
  "atk-s0513a4:2082_1": "alaṃ me manussapathenā”ti āha.",
  "atk-s0513a4:2082_2": "Athassa pitā mettādibhāvanaṃ ācikkhi.",
  "atk-s0513a4:2082_3": "So tassovāde ṭhatvā na cirasseva jhānābhiññā nibbattesi.",
  "atk-s0513a4:2082_4": "Ubhopi pitāputtā aparihīnajjhānā kālaṃ katvā brahmaloke nibbattiṃsu.",
  "atk-s0513a4:2083_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a4:2083_1": "“tadā sā kumārikā ayaṃ kumārikā ahosi,",
  "atk-s0513a4:2083_2": "tāpasakumāro ukkaṇṭhitabhikkhu,",
  "atk-s0513a4:2083_3": "pitā pana ahameva ahosi”nti.",
  "atk-s0513a4:2084_0": "Cūḷanāradajātakavaṇṇanā catutthā.",
  "atk-s0513a4:2086_0": "[478] 5. Dūtajātakavaṇṇanā",
  "atk-s0513a4:2087_0": "Dūte te brahme pāhesinti idaṃ satthā jetavane viharanto attano paññāpasaṃsanaṃ ārabbha kathesi.",
  "atk-s0513a4:2087_1": "Dhammasabhāyaṃ bhikkhū kathaṃ samuṭṭhāpesuṃ “passatha, āvuso,",
  "atk-s0513a4:2087_2": "dasabalassa upāyakosallaṃ,",
  "atk-s0513a4:2087_3": "nandassa sakyaputtassa accharāgaṇaṃ dassetvā arahattaṃ adāsi,",
  "atk-s0513a4:2087_4": "cūḷapanthakassa pilotikaṃ datvā saha paṭisambhidāhi arahattaṃ adāsi,",
  "atk-s0513a4:2087_5": "kammāraputtassa padumaṃ dassetvā arahattaṃ adāsi,",
  "atk-s0513a4:2087_6": "evaṃ nānāupāyehi satte vinetī”ti.",
  "atk-s0513a4:2087_7": "Satthā āgantvā “kāya nuttha,",
  "atk-s0513a4:2087_8": "bhikkhave,",
  "atk-s0513a4:2087_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2087_10": "bhikkhave,",
  "atk-s0513a4:2087_11": "tathāgato idāneva ‘iminā idaṃ hotī’ti upāyakusalo,",
  "atk-s0513a4:2087_12": "pubbepi upāyakusaloyevā”ti vatvā atītaṃ āhari.",
  "atk-s0513a4:2088_0": "Atīte bārāṇasiyaṃ brahmadatte rajjaṃ kārente janapado ahirañño ahosi.",
  "atk-s0513a4:2088_1": "So hi janapadaṃ pīḷetvā dhanameva saṃkaḍḍhi.",
  "atk-s0513a4:2088_2": "Tadā bodhisatto kāsigāme brāhmaṇakule nibbattitvā vayappatto takkasilaṃ gantvā “pacchā dhammena bhikkhaṃ",
  "atk-s0513a4:2088_3": "caritvā ācariyadhanaṃ āharissāmī”ti vatvā sippaṃ paṭṭhapetvā niṭṭhitasippo anuyogaṃ datvā “ācariya,",
  "atk-s0513a4:2088_4": "tumhākaṃ dhanaṃ āharissāmī”ti āpucchitvā nikkhamma janapade caranto dhammena samena pariyesitvā satta",
  "atk-s0513a4:2088_5": "nikkhe labhitvā “ācariyassa dassāmī”ti gacchanto antarāmagge gaṅgaṃ otarituṃ nāvaṃ abhiruhi.",
  "atk-s0513a4:2088_6": "Tassa tattha nāvāya viparivattamānāya taṃ suvaṇṇaṃ udake pati.",
  "atk-s0513a4:2088_7": "So cintesi “dullabhaṃ hiraññaṃ,",
  "atk-s0513a4:2088_8": "janapade puna ācariyadhane pariyesiyamāne papañco bhavissati,",
  "atk-s0513a4:2088_9": "yaṃnūnāhaṃ gaṅgātīreyeva nirāhāro nisīdeyyaṃ,",
  "atk-s0513a4:2088_10": "tassa me nisinnabhāvaṃ anupubbena rājā jānissati,",
  "atk-s0513a4:2088_11": "tato amacce pesessati,",
  "atk-s0513a4:2088_12": "ahaṃ tehi saddhiṃ na mantessāmi,",
  "atk-s0513a4:2088_13": "tato rājā sayaṃ āgamissati,",
  "atk-s0513a4:2088_14": "iminā upāyena tassa santike ācariyadhanaṃ labhissāmī”ti.",
  "atk-s0513a4:2088_15": "So gaṅgātīre uttarisāṭakaṃ pārupitvā yaññasuttaṃ bahi ṭhapetvā rajatapaṭṭavaṇṇe vālukatale suvaṇṇapaṭimā viya nisīdi.",
  "atk-s0513a4:2088_16": "Taṃ nirāhāraṃ nisinnaṃ disvā mahājano “kasmā nisinnosī”ti pucchi,",
  "atk-s0513a4:2088_17": "kassaci na kathesi.",
  "atk-s0513a4:2088_18": "Punadivase dvāragāmavāsino tassa tattha nisinnabhāvaṃ sutvā āgantvā pucchiṃsu,",
  "atk-s0513a4:2088_19": "tesampi na kathesi.",
  "atk-s0513a4:2088_20": "Te tassa kilamathaṃ disvā paridevantā pakkamiṃsu.",
  "atk-s0513a4:2088_21": "Tatiyadivase nagaravāsino āgamiṃsu,",
  "atk-s0513a4:2088_22": "catutthadivase nagarato issarajanā,",
  "atk-s0513a4:2088_23": "pañcamadivase rājapurisā.",
  "atk-s0513a4:2088_24": "Chaṭṭhadivase rājā amacce pesesi,",
  "atk-s0513a4:2088_25": "tehipi saddhiṃ na kathesi.",
  "atk-s0513a4:2088_26": "Sattamadivase rājā bhayaṭṭito hutvā tassa santikaṃ gantvā pucchanto paṭhamaṃ gāthamāha –",
  "atk-s0513a4:2089_0": "54.",
  "atk-s0513a4:2090_0": "“Dūte te brahme pāhesiṃ, gaṅgātīrasmi jhāyato;",
  "atk-s0513a4:2091_0": "Tesaṃ puṭṭho na byākāsi, dukkhaṃ guyhamataṃ nu te”ti.",
  "atk-s0513a4:2092_0": "Tattha dukkhaṃ guyhamataṃ nu teti kiṃ nu kho, brāhmaṇa,",
  "atk-s0513a4:2092_1": "yaṃ tava dukkhaṃ uppannaṃ,",
  "atk-s0513a4:2092_2": "taṃ te guyhameva mataṃ,",
  "atk-s0513a4:2092_3": "na aññassa ācikkhitabbanti.",
  "atk-s0513a4:2093_0": "Taṃ sutvā mahāsatto “mahārāja,",
  "atk-s0513a4:2093_1": "dukkhaṃ nāma harituṃ samatthasseva ācikkhitabbaṃ,",
  "atk-s0513a4:2093_2": "na aññassā”ti vatvā satta gāthā abhāsi –",
  "atk-s0513a4:2094_0": "55.",
  "atk-s0513a4:2095_0": "“Sace te dukkhamuppajje, kāsīnaṃ raṭṭhavaḍḍhana;",
  "atk-s0513a4:2096_0": "Mā kho naṃ tassa akkhāhi, yo taṃ dukkhā na mocaye.",
  "atk-s0513a4:2097_0": "56.",
  "atk-s0513a4:2098_0": "“Yo tassa dukkhajātassa, ekaṅgamapi bhāgaso;",
  "atk-s0513a4:2099_0": "Vippamoceyya dhammena, kāmaṃ tassa pavedaya.",
  "atk-s0513a4:2100_0": "57.",
  "atk-s0513a4:2101_0": "“Suvijānaṃ siṅgālānaṃ, sakuṇānañca vassitaṃ;",
  "atk-s0513a4:2102_0": "Manussavassitaṃ rāja, dubbijānataraṃ tato.",
  "atk-s0513a4:2103_0": "58.",
  "atk-s0513a4:2104_0": "“Api ce maññatī poso, ñāti mitto sakhāti vā;",
  "atk-s0513a4:2105_0": "Yo pubbe sumano hutvā, pacchā sampajjate diso.",
  "atk-s0513a4:2106_0": "59.",
  "atk-s0513a4:2107_0": "“Yo attano dukkhamanānupuṭṭho, pavedaye jantu akālarūpe;",
  "atk-s0513a4:2108_0": "Ānandino tassa bhavanti mittā, hitesino tassa dukhī bhavanti.",
  "atk-s0513a4:2109_0": "60.",
  "atk-s0513a4:2110_0": "“Kālañca ñatvāna tathāvidhassa, medhāvinaṃ ekamanaṃ viditvā;",
  "atk-s0513a4:2111_0": "Akkheyya tibbāni parassa dhīro, saṇhaṃ giraṃ atthavatiṃ pamuñce.",
  "atk-s0513a4:2112_0": "61.",
  "atk-s0513a4:2113_0": "“Sace ca jaññā avisayhamattano, na te hi mayhaṃ sukhāgamāya;",
  "atk-s0513a4:2114_0": "Ekova tibbāni saheyya dhīro, saccaṃ hirottappamapekkhamāno”ti.",
  "atk-s0513a4:2115_0": "Tattha uppajjeti sace tava uppajjeyya.",
  "atk-s0513a4:2115_1": "Mā akkhāhīti mā kathehi.",
  "atk-s0513a4:2115_2": "Dubbijānataraṃ tatoti tato tiracchānagatavassitatopi dubbijānataraṃ,",
  "atk-s0513a4:2115_3": "tasmā tathato ajānitvā harituṃ asamatthassa attano dukkhaṃ na kathetabbamevāti.",
  "atk-s0513a4:2115_4": "Api ceti gāthā vuttatthāva.",
  "atk-s0513a4:2115_5": "Anānupuṭṭhoti punappunaṃ puṭṭho.",
  "atk-s0513a4:2115_6": "Pavedayeti katheti.",
  "atk-s0513a4:2115_7": "Akālarūpeti akāle.",
  "atk-s0513a4:2115_8": "Kālanti attano guyhassa kathanakālaṃ.",
  "atk-s0513a4:2115_9": "Tathāvidhassāti paṇḍitapurisaṃ attanā saddhiṃ ekamanaṃ viditvā tathāvidhassa ācikkheyya.",
  "atk-s0513a4:2115_10": "Tibbānīti dukkhāni.",
  "atk-s0513a4:2116_0": "Saceti yadi attano dukkhaṃ avisayhaṃ attano vā paresaṃ vā purisakārena atekicchaṃ jāneyya.",
  "atk-s0513a4:2116_1": "Te hīti te eva lokapaveṇikā,",
  "atk-s0513a4:2116_2": "aṭṭhalokadhammāti attho.",
  "atk-s0513a4:2116_3": "Idaṃ vuttaṃ hoti –",
  "atk-s0513a4:2116_4": "atha ayaṃ lokapaveṇī na mayhaṃ eva sukhāgamāya uppannā,",
  "atk-s0513a4:2116_5": "aṭṭhahi lokadhammehi parimutto nāma natthi,",
  "atk-s0513a4:2116_6": "evaṃ sante sukhameva patthentena parassa dukkhāropanaṃ nāma na yuttaṃ,",
  "atk-s0513a4:2116_7": "netaṃ hirottappasampannena kattabbaṃ,",
  "atk-s0513a4:2116_8": "atthi ca me hirī ottappanti saccaṃ saṃvijjamānaṃ attani hirottappaṃ apekkhamānova aññassa anārocetvā ekova tibbāni saheyya dhīroti.",
  "atk-s0513a4:2117_0": "Evaṃ mahāsatto sattahi gāthāhi rañño dhammaṃ desetvā attano ācariyadhanassa pariyesitabhāvaṃ dassento catasso gāthā abhāsi –",
  "atk-s0513a4:2118_0": "62.",
  "atk-s0513a4:2119_0": "“Ahaṃ raṭṭhe vicaranto, nigame rājadhāniyo;",
  "atk-s0513a4:2120_0": "Bhikkhamāno mahārāja, ācariyassa dhanatthiko.",
  "atk-s0513a4:2121_0": "63.",
  "atk-s0513a4:2122_0": "“Gahapatī rājapurise, mahāsāle ca brāhmaṇe;",
  "atk-s0513a4:2123_0": "Alatthaṃ satta nikkhāni, suvaṇṇassa janādhipa;",
  "atk-s0513a4:2124_0": "Te me naṭṭhā mahārāja, tasmā socāmahaṃ bhusaṃ.",
  "atk-s0513a4:2125_0": "64.",
  "atk-s0513a4:2126_0": "“Purisā te mahārāja, manasānuvicintitā;",
  "atk-s0513a4:2127_0": "Nālaṃ dukkhā pamocetuṃ, tasmā tesaṃ na byāhariṃ.",
  "atk-s0513a4:2128_0": "65.",
  "atk-s0513a4:2129_0": "“Tvañca kho me mahārāja, manasānuvicintito;",
  "atk-s0513a4:2130_0": "Alaṃ dukkhā pamocetuṃ, tasmā tuyhaṃ pavedayi”nti.",
  "atk-s0513a4:2131_0": "Tattha bhikkhamānoti ete gahapatiādayo yācamāno.",
  "atk-s0513a4:2131_1": "Te meti te satta nikkhā mama gaṅgaṃ tarantassa naṭṭhā,",
  "atk-s0513a4:2131_2": "gaṅgāyaṃ patitā.",
  "atk-s0513a4:2131_3": "Purisā teti mahārāja,",
  "atk-s0513a4:2131_4": "tava dūtapurisā.",
  "atk-s0513a4:2131_5": "Anuvicintitāti “nālaṃ ime maṃ dukkhā mocetu”nti mayā ñātā.",
  "atk-s0513a4:2131_6": "Tasmāti tena kāraṇena tesaṃ attano dukkhaṃ nācikkhiṃ.",
  "atk-s0513a4:2131_7": "Pavedayinti kathesiṃ.",
  "atk-s0513a4:2132_0": "Rājā tassa dhammakathaṃ sutvā “mā cintayi, brāhmaṇa,",
  "atk-s0513a4:2132_1": "ahaṃ te ācariyadhanaṃ dassāmī”ti dviguṇadhanamadāsi.",
  "atk-s0513a4:2132_2": "Tamatthaṃ pakāsento satthā osānagāthamāha –",
  "atk-s0513a4:2133_0": "66.",
  "atk-s0513a4:2134_0": "“Tassādāsi pasannatto, kāsīnaṃ raṭṭhavaḍḍhano;",
  "atk-s0513a4:2135_0": "Jātarūpamaye nikkhe, suvaṇṇassa catuddasā”ti.",
  "atk-s0513a4:2136_0": "Tattha jātarūpamayeti te suvaṇṇassa catuddasa nikkhe jātarūpamayeyeva adāsi,",
  "atk-s0513a4:2136_1": "na yassa vā tassa vā suvaṇṇassāti attho.",
  "atk-s0513a4:2137_0": "Mahāsatto rañño ovādaṃ datvā ācariyassa dhanaṃ datvā dānādīni puññāni katvā rājāpi tassovāde ṭhito dhammena rajjaṃ kāretvā ubhopi yathākammaṃ gatā.",
  "atk-s0513a4:2138_0": "Satthā imaṃ dhammadesanaṃ āharitvā “na,",
  "atk-s0513a4:2138_1": "bhikkhave, idāneva,",
  "atk-s0513a4:2138_2": "pubbepi tathāgato upāyakusaloyevā”ti vatvā jātakaṃ samodhānesi –",
  "atk-s0513a4:2138_3": "“tadā rājā ānando ahosi,",
  "atk-s0513a4:2138_4": "ācariyo sāriputto,",
  "atk-s0513a4:2138_5": "brāhmaṇamāṇavo pana ahameva ahosi”nti.",
  "atk-s0513a4:2139_0": "Dūtajātakavaṇṇanā pañcamā.",
  "atk-s0513a4:2141_0": "[479] 6. Kāliṅgabodhijātakavaṇṇanā",
  "atk-s0513a4:2142_0": "Rājā kāliṅgo cakkavattīti idaṃ satthā jetavane viharanto ānandattherena kataṃ mahābodhipūjaṃ ārabbha kathesi.",
  "atk-s0513a4:2142_1": "Veneyyasaṅgahatthāya hi tathāgate janapadacārikaṃ pakkante sāvatthivāsino gandhamālādihatthā jetavanaṃ",
  "atk-s0513a4:2142_2": "gantvā aññaṃ pūjanīyaṭṭhānaṃ alabhitvā gandhakuṭidvāre pātetvā gacchanti,",
  "atk-s0513a4:2142_3": "te uḷārapāmojjā na honti.",
  "atk-s0513a4:2142_4": "Taṃ kāraṇaṃ ñatvā anāthapiṇḍiko tathāgatassa jetavanaṃ āgatakāle ānandattherassa santikaṃ gantvā “bhante,",
  "atk-s0513a4:2142_5": "ayaṃ vihāro tathāgate cārikaṃ pakkante nipaccayo hoti,",
  "atk-s0513a4:2142_6": "manussānaṃ gandhamālādīhi pūjanīyaṭṭhānaṃ na hoti, sādhu, bhante,",
  "atk-s0513a4:2142_7": "tathāgatassa imamatthaṃ ārocetvā ekassa pūjanīyaṭṭhānassa sakkuṇeyyabhāvaṃ jānāthā”ti āha.",
  "atk-s0513a4:2142_8": "So “sādhū”ti sampaṭicchitvā tathāgataṃ pucchi “kati nu kho, bhante,",
  "atk-s0513a4:2142_9": "cetiyānī”ti?",
  "atk-s0513a4:2142_10": "“Tīṇi ānandā”ti.",
  "atk-s0513a4:2142_11": "“Katamāni, bhante, tīṇī”ti?",
  "atk-s0513a4:2142_12": "“Sārīrikaṃ pāribhogikaṃ uddissaka”nti.",
  "atk-s0513a4:2142_13": "“Sakkā pana, bhante,",
  "atk-s0513a4:2142_14": "tumhesu dharantesuyeva cetiyaṃ kātu”nti. “Ānanda,",
  "atk-s0513a4:2142_15": "sārīrikaṃ na sakkā kātuṃ.",
  "atk-s0513a4:2142_16": "Tañhi buddhānaṃ parinibbānakāle hoti,",
  "atk-s0513a4:2142_17": "uddissakaṃ avatthukaṃ mamāyanamattameva hoti,",
  "atk-s0513a4:2142_18": "buddhehi paribhutto mahābodhirukkho buddhesu dharantesupi cetiyamevā”ti. “Bhante,",
  "atk-s0513a4:2142_19": "tumhesu pakkantesu jetavanavihāro appaṭisaraṇo hoti,",
  "atk-s0513a4:2142_20": "mahājano pūjanīyaṭṭhānaṃ na labhati,",
  "atk-s0513a4:2142_21": "mahābodhito bījaṃ āharitvā jetavanadvāre ropessāmi,",
  "atk-s0513a4:2142_22": "bhante”ti. “Sādhu, ānanda, ropehi,",
  "atk-s0513a4:2142_23": "evaṃ sante jetavane mama nibaddhavāso viya bhavissatī”ti.",
  "atk-s0513a4:2143_0": "Thero kosalanarindassa anāthapiṇḍikassa visākhādīnañca ārocetvā jetavanadvāre bodhiropanaṭṭhāne āvāṭaṃ khaṇāpetvā mahāmoggallānattheraṃ āha – “bhante,",
  "atk-s0513a4:2143_1": "ahaṃ jetavanadvāre bodhiṃ ropessāmi,",
  "atk-s0513a4:2143_2": "mahābodhito me bodhipakkaṃ āharathā”ti.",
  "atk-s0513a4:2143_3": "Thero “sādhū”ti sampaṭicchitvā ākāsena bodhimaṇḍaṃ gantvā vaṇṭā parigalantaṃ pakkaṃ bhūmiṃ asampattameva",
  "atk-s0513a4:2143_4": "cīvarena sampaṭicchitvā gahetvā ānandattherassa adāsi.",
  "atk-s0513a4:2143_5": "Ānandatthero “ajja bodhiṃ ropessāmī”ti kosalarājādīnaṃ ārocesi.",
  "atk-s0513a4:2143_6": "Rājā sāyanhasamaye mahantena parivārena sabbūpakaraṇāni gāhāpetvā āgami,",
  "atk-s0513a4:2143_7": "tathā anāthapiṇḍiko visākhā ca añño ca saddho jano.",
  "atk-s0513a4:2143_8": "Thero mahābodhiropanaṭṭhāne mahantaṃ suvaṇṇakaṭāhaṃ ṭhapetvā heṭṭhā chiddaṃ kāretvā gandhakalalassa pūretvā “idaṃ bodhipakkaṃ ropehi,",
  "atk-s0513a4:2143_9": "mahārājā”ti rañño adāsi.",
  "atk-s0513a4:2143_10": "So cintesi “rajjaṃ nāma na sabbakālaṃ amhākaṃ hatthe tiṭṭhati,",
  "atk-s0513a4:2143_11": "idaṃ mayā anāthapiṇḍikena ropāpetuṃ vaṭṭatī”ti.",
  "atk-s0513a4:2143_12": "So taṃ bodhipakkaṃ mahāseṭṭhissa hatthe ṭhapesi.",
  "atk-s0513a4:2143_13": "Anāthapiṇḍiko gandhakalalaṃ viyūhitvā tattha pātesi.",
  "atk-s0513a4:2143_14": "Tasmiṃ tassa hatthato muttamatteyeva sabbesaṃ passantānaññeva naṅgalasīsappamāṇo bodhikhandho paṇṇāsahatthubbedho uṭṭhahi,",
  "atk-s0513a4:2143_15": "catūsu disāsu uddhañcāti pañca mahāsākhā paṇṇāsahatthāva nikkhamiṃsu.",
  "atk-s0513a4:2143_16": "Iti so taṅkhaṇaññeva vanappatijeṭṭhako hutvā aṭṭhāsi.",
  "atk-s0513a4:2143_17": "Rājā aṭṭhārasamatte suvaṇṇarajataghaṭe gandhodakena pūretvā nīluppalahatthakādipaṭimaṇḍite mahābodhiṃ parikkhipitvā puṇṇaghaṭe paṭipāṭiyā ṭhapesi,",
  "atk-s0513a4:2143_18": "sattaratanamayaṃ vedikaṃ kāresi,",
  "atk-s0513a4:2143_19": "suvaṇṇamissakaṃ vālukaṃ okiri,",
  "atk-s0513a4:2143_20": "pākāraparikkhepaṃ kāresi,",
  "atk-s0513a4:2143_21": "sattaratanamayaṃ dvārakoṭṭhakaṃ kāresi,",
  "atk-s0513a4:2143_22": "sakkāro mahā ahosi.",
  "atk-s0513a4:2144_0": "Thero tathāgataṃ upasaṅkamitvā “bhante,",
  "atk-s0513a4:2144_1": "tumhehi mahābodhimūle samāpannasamāpattiṃ mayā ropitabodhimūle nisīditvā mahājanassa hitatthāya samāpajjathā”ti āha. “Ānanda,",
  "atk-s0513a4:2144_2": "kiṃ kathesi,",
  "atk-s0513a4:2144_3": "mayi mahābodhimūle samāpannasamāpattiṃ samāpajjitvā nisinne añño padeso dhāretuṃ na sakkotī”ti. “Bhante,",
  "atk-s0513a4:2144_4": "mahājanassa hitatthāya imassa bhūmippadesassa dhuvaniyāmena samāpattisukhena taṃ bodhimūlaṃ paribhuñjathā”ti.",
  "atk-s0513a4:2144_5": "Satthā ekarattiṃ samāpattisukhena paribhuñji.",
  "atk-s0513a4:2144_6": "Thero kosalarājādīnaṃ kathetvā bodhimahaṃ nāma kāresi.",
  "atk-s0513a4:2144_7": "Sopi kho bodhirukkho ānandattherena ropitattā ānandabodhiyevāti paññāyittha.",
  "atk-s0513a4:2144_8": "Tadā bhikkhū dhammasabhāyaṃ kathaṃ samuṭṭhāpesuṃ “āvuso āyasmā ānando dharanteyeva tathāgate bodhiṃ ropetvā mahāpūjaṃ kāresi,",
  "atk-s0513a4:2144_9": "aho mahāguṇo thero”ti.",
  "atk-s0513a4:2144_10": "Satthā āgantvā “kāya nuttha,",
  "atk-s0513a4:2144_11": "bhikkhave,",
  "atk-s0513a4:2144_12": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2144_13": "bhikkhave, idāneva,",
  "atk-s0513a4:2144_14": "pubbepi ānando saparivāresu catūsu mahādīpesu manusse gahetvā bahugandhamālādīni āharitvā mahābodhimaṇḍe bodhimahaṃ kāresiyevā”ti vatvā atītaṃ āhari.",
  "atk-s0513a4:2145_0": "Atīte kaliṅgaraṭṭhe dantapuranagare kāliṅgo nāma rājā rajjaṃ kāresi.",
  "atk-s0513a4:2145_1": "Tassa mahākāliṅgo,",
  "atk-s0513a4:2145_2": "cūḷakāliṅgoti dve puttā ahesuṃ.",
  "atk-s0513a4:2145_3": "Nemittakā “jeṭṭhaputto pitu accayena rajjaṃ kāressati,",
  "atk-s0513a4:2145_4": "kaniṭṭho pana isipabbajjaṃ pabbajitvā bhikkhāya carissati,",
  "atk-s0513a4:2145_5": "putto panassa cakkavattī bhavissatī”ti byākariṃsu.",
  "atk-s0513a4:2145_6": "Aparabhāge jeṭṭhaputto pitu accayena rājā ahosi,",
  "atk-s0513a4:2145_7": "kaniṭṭho pana uparājā.",
  "atk-s0513a4:2145_8": "So “putto kira me cakkavattī bhavissatī”ti puttaṃ nissāya mānaṃ akāsi.",
  "atk-s0513a4:2145_9": "Rājā asahanto “cūḷakāliṅgaṃ gaṇhā”ti ekaṃ atthacarakaṃ āṇāpesi.",
  "atk-s0513a4:2145_10": "So gantvā “kumāra,",
  "atk-s0513a4:2145_11": "rājā taṃ gaṇhāpetukāmo,",
  "atk-s0513a4:2145_12": "tava jīvitaṃ rakkhāhī”ti āha.",
  "atk-s0513a4:2145_13": "So attano lañjanamuddikañca sukhumakambalañca khaggañcāti imāni tīṇi atthacarakāmaccassa dassetvā “imāya",
  "atk-s0513a4:2145_14": "saññāya mama puttassa rajjaṃ dadeyyāthā”ti vatvā araññaṃ pavisitvā ramaṇīye bhūmibhāge assamaṃ katvā",
  "atk-s0513a4:2145_15": "isipabbajjaṃ pabbajitvā nadītīre vāsaṃ kappesi.",
  "atk-s0513a4:2146_0": "Maddaraṭṭhepi sāgalanagare maddarañño aggamahesī dhītaraṃ vijāyi.",
  "atk-s0513a4:2146_1": "Taṃ nemittakā “ayaṃ bhikkhaṃ caritvā jīvikaṃ kappessati,",
  "atk-s0513a4:2146_2": "putto panassā cakkavattī bhavissatī”ti byākariṃsu.",
  "atk-s0513a4:2146_3": "Sakalajambudīpe rājāno taṃ pavattiṃ sutvā ekappahāreneva āgantvā sāgalanagaraṃ rundhiṃsu.",
  "atk-s0513a4:2146_4": "Maddarājā cintesi “sacāhaṃ imaṃ ekassa dassāmi,",
  "atk-s0513a4:2146_5": "sesarājāno kujjhissanti,",
  "atk-s0513a4:2146_6": "mama dhītaraṃ rakkhissāmī”ti dhītarañca bhariyañca gahetvā aññātakavesena palāyitvā araññaṃ pavisitvā",
  "atk-s0513a4:2146_7": "cūḷakāliṅgakumārassa assamapadato uparibhāge assamaṃ katvā pabbajitvā uñchācariyāya jīvikaṃ kappento",
  "atk-s0513a4:2146_8": "tattha paṭivasati.",
  "atk-s0513a4:2146_9": "Mātāpitaro “dhītaraṃ rakkhissāmā”ti taṃ assamapade katvā phalāphalatthāya gacchanti.",
  "atk-s0513a4:2146_10": "Sā tesaṃ gatakāle nānāpupphāni gahetvā pupphacumbaṭakaṃ katvā gaṅgātīre ṭhapitasopānapanti viya jāto eko supupphito ambarukkho atthi,",
  "atk-s0513a4:2146_11": "taṃ abhiruhitvā kīḷitvā pupphacumbaṭakaṃ udake khipi.",
  "atk-s0513a4:2146_12": "Taṃ ekadivasaṃ gaṅgāyaṃ nhāyantassa cūḷakāliṅgakumārassa sīse laggi.",
  "atk-s0513a4:2146_13": "So taṃ oloketvā “idaṃ ekāya itthiyā kataṃ,",
  "atk-s0513a4:2146_14": "no ca kho mahallikāya,",
  "atk-s0513a4:2146_15": "taruṇakumārikāya katakammaṃ,",
  "atk-s0513a4:2146_16": "vīmaṃsissāmi tāva na”nti kilesavasena uparigaṅgaṃ gantvā tassā ambarukkhe nisīditvā madhurena sarena",
  "atk-s0513a4:2146_17": "gāyantiyā saddaṃ sutvā rukkhamūlaṃ gantvā taṃ disvā “bhadde,",
  "atk-s0513a4:2146_18": "kā nāma tva”nti āha.",
  "atk-s0513a4:2146_19": "“Manussitthīhamasmi sāmī”ti.",
  "atk-s0513a4:2146_20": "“Tena hi otarāhī”ti.",
  "atk-s0513a4:2146_21": "“Na sakkā sāmi,",
  "atk-s0513a4:2146_22": "ahaṃ khattiyā”ti. “Bhadde,",
  "atk-s0513a4:2146_23": "ahampi khattiyoyeva,",
  "atk-s0513a4:2146_24": "otarāhī”ti. Sāmi,",
  "atk-s0513a4:2146_25": "na vacanamatteneva khattiyo hoti,",
  "atk-s0513a4:2146_26": "yadisi khattiyo,",
  "atk-s0513a4:2146_27": "khattiyamāyaṃ kathehī”ti.",
  "atk-s0513a4:2146_28": "Te ubhopi aññamaññaṃ khattiyamāyaṃ kathayiṃsu.",
  "atk-s0513a4:2146_29": "Rājadhītā otari.",
  "atk-s0513a4:2147_0": "Te aññamaññaṃ ajjhācāraṃ cariṃsu.",
  "atk-s0513a4:2147_1": "Sā mātāpitūsu āgatesu tassa kāliṅgarājaputtabhāvañceva araññaṃ paviṭṭhakāraṇañca vitthārena tesaṃ kathesi.",
  "atk-s0513a4:2147_2": "Te “sādhū”ti sampaṭicchitvā taṃ tassa adaṃsu.",
  "atk-s0513a4:2147_3": "Tesaṃ piyasaṃvāsena vasantānaṃ rājadhītā gabbhaṃ labhitvā dasamāsaccayena dhaññapuññalakkhaṇasampannaṃ puttaṃ vijāyi,",
  "atk-s0513a4:2147_4": "“kāliṅgo”tissa nāmaṃ akaṃsu.",
  "atk-s0513a4:2147_5": "So vayappatto pitu ceva ayyakassa ca santike sabbasippānaṃ nipphattiṃ pāpuṇi.",
  "atk-s0513a4:2147_6": "Athassa pitā nakkhattayogavasena bhātu matabhāvaṃ ñatvā “tāta,",
  "atk-s0513a4:2147_7": "mā tvaṃ araññe vasa,",
  "atk-s0513a4:2147_8": "petteyyo te mahākāliṅgo kālakato,",
  "atk-s0513a4:2147_9": "tvaṃ dantapuranagaraṃ gantvā kulasantakaṃ sakalarajjaṃ gaṇhāhī”ti vatvā attanā ānītaṃ muddikañca kambalañca khaggañca datvā “tāta,",
  "atk-s0513a4:2147_10": "dantapuranagare asukavīthiyaṃ amhākaṃ atthacarako amacco atthi,",
  "atk-s0513a4:2147_11": "tassa gehe sayanamajjhe otaritvā imāni tīṇi ratanāni tassa dassetvā mama puttabhāvaṃ ācikkha,",
  "atk-s0513a4:2147_12": "so taṃ rajje patiṭṭhāpessatī”ti uyyojesi.",
  "atk-s0513a4:2147_13": "So mātāpitaro ca ayyakāyyike ca vanditvā puññamahiddhiyā ākāsena gantvā amaccassa sayanapiṭṭheyeva otaritvā",
  "atk-s0513a4:2147_14": "“kosi tva”nti puṭṭho “cūḷakāliṅgassa puttomhī”ti ācikkhitvā tāni ratanāni dassesi.",
  "atk-s0513a4:2147_15": "Amacco rājaparisāya ārocesi.",
  "atk-s0513a4:2147_16": "Amaccā nagaraṃ alaṅkārāpetvā tassa setacchattaṃ ussāpayiṃsu.",
  "atk-s0513a4:2148_0": "Athassa kāliṅgabhāradvājo nāma purohito tassa dasa cakkavattivattāni ācikkhi.",
  "atk-s0513a4:2148_1": "So taṃ vattaṃ pūresi.",
  "atk-s0513a4:2148_2": "Athassa pannarasauposathadivase cakkadahato cakkaratanaṃ,",
  "atk-s0513a4:2148_3": "uposathakulato hatthiratanaṃ,",
  "atk-s0513a4:2148_4": "valāhakakulato assaratanaṃ,",
  "atk-s0513a4:2148_5": "vepullapabbatato maṇiratanaṃ āgami,",
  "atk-s0513a4:2148_6": "itthiratanagahapatiratanapariṇāyakaratanāni pātubhavanti.",
  "atk-s0513a4:2148_7": "So sakalacakkavāḷagabbhe rajjaṃ gaṇhitvā ekadivasañca chattiṃsayojanāya parisāya parivuto sabbasetaṃ",
  "atk-s0513a4:2148_8": "kelāsakūṭapaṭibhāgaṃ hatthiṃ āruyha mahantena sirivilāsena mātāpitūnaṃ santikaṃ pāyāsi.",
  "atk-s0513a4:2148_9": "Athassa sabbabuddhānaṃ jayapallaṅkassa pathavīnābhibhūtassa mahābodhimaṇḍassa uparibhāge nāgo gantuṃ nāsakkhi.",
  "atk-s0513a4:2148_10": "Rājā punappunaṃ codesi,",
  "atk-s0513a4:2148_11": "so nāsakkhiyeva.",
  "atk-s0513a4:2148_12": "Tamatthaṃ pakāsento satthā paṭhamaṃ gāthamāha –",
  "atk-s0513a4:2149_0": "67.",
  "atk-s0513a4:2150_0": "“Rājā kāliṅgo cakkavatti, dhammena pathavimanusāsaṃ;",
  "atk-s0513a4:2151_0": "Agamā bodhisamīpaṃ, nāgena mahānubhāvenā”ti.",
  "atk-s0513a4:2152_0": "Atha rañño purohito raññā saddhiṃ gacchanto “ākāse āvaraṇaṃ nāma natthi,",
  "atk-s0513a4:2152_1": "kiṃ nu kho rājā hatthiṃ pesetuṃ na sakkoti,",
  "atk-s0513a4:2152_2": "vīmaṃsissāmī”ti ākāsato oruyha sabbabuddhānaṃyeva jayapallaṅkaṃ pathavīnābhimaṇḍalabhūtaṃ bhūmibhāgaṃ passi.",
  "atk-s0513a4:2152_3": "Tadā kira tattha aṭṭharājakarīsamatte ṭhāne kesamassumattampi tiṇaṃ nāma natthi,",
  "atk-s0513a4:2152_4": "rajatapaṭṭavaṇṇavālukā vippakiṇṇā honti,",
  "atk-s0513a4:2152_5": "samantā tiṇalatāvanappatiyo bodhimaṇḍaṃ padakkhiṇaṃ katvā āvaṭṭetvā bodhimaṇḍābhimukhāva aṭṭhaṃsu.",
  "atk-s0513a4:2152_6": "Brāhmaṇo taṃ bhūmibhāgaṃ oloketvā “idañhi sabbabuddhānaṃ sabbakilesaviddhaṃsanaṭṭhānaṃ,",
  "atk-s0513a4:2152_7": "imassa uparibhāge sakkādīhipi na sakkā gantu”nti cintetvā kāliṅgarañño santikaṃ gantvā bodhimaṇḍassa vaṇṇaṃ kathetvā rājānaṃ “otarā”ti āha.",
  "atk-s0513a4:2152_8": "Tamatthaṃ pakāsento satthā imā gāthā āha –",
  "atk-s0513a4:2153_0": "68.",
  "atk-s0513a4:2154_0": "“Kāliṅgo bhāradvājo ca, rājānaṃ kāliṅgaṃ samaṇakolaññaṃ;",
  "atk-s0513a4:2155_0": "Cakkaṃ vattayato pariggahetvā, pañjalī idamavoca.",
  "atk-s0513a4:2156_0": "69.",
  "atk-s0513a4:2157_0": "“Paccoroha mahārāja, bhūmibhāgo yathā samaṇuggato;",
  "atk-s0513a4:2158_0": "Idha anadhivarā buddhā, abhisambuddhā virocanti.",
  "atk-s0513a4:2159_0": "70.",
  "atk-s0513a4:2160_0": "“Padakkhiṇato āvaṭṭā, tiṇalatā asmiṃ bhūmibhāgasmiṃ;",
  "atk-s0513a4:2161_0": "Pathaviyā nābhiyaṃ maṇḍo, iti no sutaṃ mante mahārāja.",
  "atk-s0513a4:2162_0": "71.",
  "atk-s0513a4:2163_0": "“Sāgarapariyantāya, mediniyā sabbabhūtadharaṇiyā;",
  "atk-s0513a4:2164_0": "Pathaviyā ayaṃ maṇḍo, orohitvā namo karohi.",
  "atk-s0513a4:2165_0": "72.",
  "atk-s0513a4:2166_0": "“Ye te bhavanti nāgā ca, abhijātā ca kuñjarā;",
  "atk-s0513a4:2167_0": "Ettāvatā padesaṃ te, nāgā neva mupayanti.",
  "atk-s0513a4:2168_0": "73.",
  "atk-s0513a4:2169_0": "“Abhijāto nāgo kāmaṃ, pesehi kuñjaraṃ dantiṃ;",
  "atk-s0513a4:2170_0": "Ettāvatā padeso, sakkā nāgena mupagantuṃ.",
  "atk-s0513a4:2171_0": "74.",
  "atk-s0513a4:2172_0": "“Taṃ sutvā rājā kāliṅgo, veyyañjanikavaco nisāmetvā;",
  "atk-s0513a4:2173_0": "Sampesesi nāgaṃ ñassāma, mayaṃ yathimassidaṃ vacanaṃ.",
  "atk-s0513a4:2174_0": "75.",
  "atk-s0513a4:2175_0": "“Sampesito ca raññā, nāgo koñcova abhinaditvāna;",
  "atk-s0513a4:2176_0": "Paṭisakkitvā nisīdi, garuṃva bhāraṃ asahamāno”ti.",
  "atk-s0513a4:2177_0": "Tattha samaṇakolaññanti tāpasānaṃ puttaṃ.",
  "atk-s0513a4:2177_1": "Cakkaṃ vattayatoti cakkaṃ vattayamānaṃ,",
  "atk-s0513a4:2177_2": "cakkavattinti attho.",
  "atk-s0513a4:2177_3": "Pariggahetvāti bhūmibhāgaṃ vīmaṃsitvā.",
  "atk-s0513a4:2177_4": "Samaṇuggatoti sabbabuddhehi vaṇṇito.",
  "atk-s0513a4:2177_5": "Anadhivarāti atulyā appameyyā.",
  "atk-s0513a4:2177_6": "Virocantīti vihatasabbakilesandhakārā taruṇasūriyā viya idha nisinnā virocanti.",
  "atk-s0513a4:2177_7": "Tiṇalatāti tiṇāni ca latāyo ca.",
  "atk-s0513a4:2177_8": "Maṇḍoti catunahutādhikadviyojanasatasahassabahalāya pathaviyā maṇḍo sāro nābhibhūto acalaṭṭhānaṃ,",
  "atk-s0513a4:2177_9": "kappe saṇṭhahante paṭhamaṃ saṇṭhahati,",
  "atk-s0513a4:2177_10": "vinassante pacchā vinassati.",
  "atk-s0513a4:2177_11": "Iti no sutanti evaṃ amhehi lakkhaṇamantavasena sutaṃ.",
  "atk-s0513a4:2177_12": "Orohitvāti ākāsato otaritvā imassa sabbabuddhānaṃ kilesaviddhaṃsanaṭṭhānassa namo karohi,",
  "atk-s0513a4:2177_13": "pūjāsakkāraṃ karohi.",
  "atk-s0513a4:2178_0": "Ye teti ye cakkavattirañño hatthiratanasaṅkhātā uposathakule nibbattanāgā.",
  "atk-s0513a4:2178_1": "Ettāvatāti sabbepi te ettakaṃ padesaṃ neva upayanti,",
  "atk-s0513a4:2178_2": "koṭṭiyamānāpi na upagacchantiyeva.",
  "atk-s0513a4:2178_3": "Abhijātoti gocariyādīni aṭṭha hatthikulāni abhibhavitvā atikkamitvā uposathakule jāto.",
  "atk-s0513a4:2178_4": "Kuñjaranti uttamaṃ.",
  "atk-s0513a4:2178_5": "Ettāvatāti ettako padeso sakkā etena nāgena upagantuṃ,",
  "atk-s0513a4:2178_6": "ito uttari na sakkā,",
  "atk-s0513a4:2178_7": "abhikaṅkhanto vajiraṅkusena saññaṃ datvā pesehīti.",
  "atk-s0513a4:2178_8": "Veyyañjanikavaco nisāmetvāti bhikkhave,",
  "atk-s0513a4:2178_9": "so rājā tassa lakkhaṇapāṭhakassa veyyañjanikassa kāliṅgabhāradvājassa vaco nisāmetvā upadhāretvā “ñassāma",
  "atk-s0513a4:2178_10": "mayaṃ yathā imassa vacanaṃ yadi vā saccaṃ yadi vā alika”nti vīmaṃsanto nāgaṃ pesesīti attho.",
  "atk-s0513a4:2178_11": "Koñcova abhinaditvānāti bhikkhave,",
  "atk-s0513a4:2178_12": "so nāgo tena raññā vajiraṅkusena codetvā pesito koñcasakuṇo viya naditvā paṭisakkitvā soṇḍaṃ ukkhipitvā",
  "atk-s0513a4:2178_13": "gīvaṃ unnāmetvā garuṃ bhāraṃ vahituṃ asakkonto viya ākāseyeva nisīdi.",
  "atk-s0513a4:2179_0": "So tena punappunaṃ vijjhiyamāno vedanaṃ sahituṃ asakkonto kālamakāsi.",
  "atk-s0513a4:2179_1": "Rājā panassa matabhāvaṃ ajānanto piṭṭhe nisinnova ahosi.",
  "atk-s0513a4:2179_2": "Kāliṅgabhāradvājo “mahārāja,",
  "atk-s0513a4:2179_3": "tava nāgo niruddho,",
  "atk-s0513a4:2179_4": "aññaṃ hatthiṃ saṅkamā”ti āha.",
  "atk-s0513a4:2179_5": "Tamatthaṃ pakāsento satthā dasamaṃ gāthamāha –",
  "atk-s0513a4:2180_0": "76.",
  "atk-s0513a4:2181_0": "“Kāliṅgabhāradvājo, nāgaṃ khīṇāyukaṃ viditvāna;",
  "atk-s0513a4:2182_0": "Rājānaṃ kāliṅgaṃ, taramāno ajjhabhāsittha;",
  "atk-s0513a4:2183_0": "Aññaṃ saṅkama nāgaṃ, nāgo khīṇāyuko mahārājā”ti.",
  "atk-s0513a4:2184_0": "Tattha nāgo khīṇāyukoti nāgo te jīvitakkhayaṃ patto,",
  "atk-s0513a4:2184_1": "yaṃ kiñci karontena na sakkā piṭṭhe nisinnena bodhimaṇḍamatthakena gantuṃ.",
  "atk-s0513a4:2184_2": "Aññaṃ nāgaṃ saṅkamāti rañño puññiddhibalena añño nāgo uposathakulato āgantvā piṭṭhiṃ upanāmesi.",
  "atk-s0513a4:2185_0": "Rājā tassa piṭṭhiyaṃ nisīdi.",
  "atk-s0513a4:2185_1": "Tasmiṃ khaṇe matahatthī bhūmiyaṃ pati.",
  "atk-s0513a4:2185_2": "Tamatthaṃ pakāsento satthā itaraṃ gāthamāha –",
  "atk-s0513a4:2186_0": "77.",
  "atk-s0513a4:2187_0": "“Taṃ sutvā kāliṅgo, taramāno saṅkamī nāgaṃ;",
  "atk-s0513a4:2188_0": "Saṅkanteva raññe nāgo, tattheva pati bhumyā;",
  "atk-s0513a4:2189_0": "Veyyañjanikavaco, yathā tathā ahu nāgo”ti.",
  "atk-s0513a4:2190_0": "Atha rājā ākāsato oruyha bodhimaṇḍaṃ oloketvā pāṭihāriyaṃ disvā bhāradvājassa thutiṃ karonto āha –",
  "atk-s0513a4:2191_0": "78.",
  "atk-s0513a4:2192_0": "“Kāliṅgo rājā kāliṅgaṃ, brāhmaṇaṃ etadavoca;",
  "atk-s0513a4:2193_0": "Tvameva asi sambuddho, sabbaññū sabbadassāvī”ti.",
  "atk-s0513a4:2194_0": "Brāhmaṇo taṃ anadhivāsento attānaṃ nīcaṭṭhāne ṭhapetvā buddheyeva ukkhipitvā vaṇṇesi.",
  "atk-s0513a4:2194_1": "Tamatthaṃ pakāsento satthā imā gāthā abhāsi –",
  "atk-s0513a4:2195_0": "79.",
  "atk-s0513a4:2196_0": "“Taṃ anadhivāsento kāliṅga, brāhmaṇo idamavoca;",
  "atk-s0513a4:2197_0": "Veyyañjanikā hi mayaṃ, buddhā sabbaññuno mahārāja.",
  "atk-s0513a4:2198_0": "80.",
  "atk-s0513a4:2199_0": "“Sabbaññū sabbavidū ca, buddhā na lakkhaṇena jānanti;",
  "atk-s0513a4:2200_0": "Āgamabalasā hi mayaṃ, buddhā sabbaṃ pajānantī”ti.",
  "atk-s0513a4:2201_0": "Tattha veyyañjanikāti mahārāja,",
  "atk-s0513a4:2201_1": "mayaṃ byañjanaṃ disvā byākaraṇasamatthā sutabuddhā nāma,",
  "atk-s0513a4:2201_2": "buddhā pana sabbaññū sabbavidū.",
  "atk-s0513a4:2201_3": "Buddhā hi atītādibhedaṃ sabbaṃ jānanti ceva passanti ca,",
  "atk-s0513a4:2201_4": "sabbaññutaññāṇena te sabbaṃ jānanti,",
  "atk-s0513a4:2201_5": "na lakkhaṇena.",
  "atk-s0513a4:2201_6": "Mayaṃ pana āgamabalasā attano sippabaleneva jānāma,",
  "atk-s0513a4:2201_7": "tañca ekadesameva,",
  "atk-s0513a4:2201_8": "buddhā pana sabbaṃ pajānantīti.",
  "atk-s0513a4:2202_0": "Rājā buddhaguṇe sutvā somanassappatto hutvā sakalacakkavāḷavāsikehi bahugandhamālaṃ āharāpetvā mahābodhimaṇḍe sattāhaṃ vasitvā mahābodhipūjaṃ kāresi.",
  "atk-s0513a4:2202_1": "Tamatthaṃ pakāsento satthā imaṃ gāthādvayamāha –",
  "atk-s0513a4:2203_0": "81.",
  "atk-s0513a4:2204_0": "“Mahayitvā sambodhiṃ, nānāturiyehi vajjamānehi;",
  "atk-s0513a4:2205_0": "Mālāvilepanaṃ abhiharitvā, atha rājā manupāyāsi.",
  "atk-s0513a4:2206_0": "82.",
  "atk-s0513a4:2207_0": "“Saṭṭhi vāhasahassāni, pupphānaṃ sannipātayi;",
  "atk-s0513a4:2208_0": "Pūjesi rājā kāliṅgo, bodhimaṇḍamanuttara”nti.",
  "atk-s0513a4:2209_0": "Tattha manupāyāsīti mātāpitūnaṃ santikaṃ agamāsi.",
  "atk-s0513a4:2209_1": "So mahābodhimaṇḍe aṭṭhārasahatthaṃ suvaṇṇatthambhaṃ ussāpesi.",
  "atk-s0513a4:2209_2": "Tassa sattaratanamayā vedikā kāresi,",
  "atk-s0513a4:2209_3": "ratanamissakaṃ vālukaṃ okirāpetvā pākāraparikkhittaṃ kāresi,",
  "atk-s0513a4:2209_4": "sattaratanamayaṃ dvārakoṭṭhakaṃ kāresi,",
  "atk-s0513a4:2209_5": "devasikaṃ pupphānaṃ saṭṭhivāhasahassāni sannipātayi,",
  "atk-s0513a4:2209_6": "evaṃ bodhimaṇḍaṃ pūjesi.",
  "atk-s0513a4:2209_7": "Pāḷiyaṃ pana “saṭṭhi vāhasahassāni pupphāna”nti ettakameva āgataṃ.",
  "atk-s0513a4:2210_0": "Evaṃ mahābodhipūjaṃ katvā mātāpitaro ayyakāyyike ca ādāya dantapurameva ānetvā dānādīni puññāni katvā tāvatiṃsabhavane nibbatti.",
  "atk-s0513a4:2211_0": "Satthā imaṃ dhammadesanaṃ āharitvā “na,",
  "atk-s0513a4:2211_1": "bhikkhave, idāneva,",
  "atk-s0513a4:2211_2": "pubbepi ānando bodhipūjaṃ kāresiyevā”ti vatvā jātakaṃ samodhānesi –",
  "atk-s0513a4:2211_3": "“tadā māṇavakakāliṅgo ānando ahosi,",
  "atk-s0513a4:2211_4": "kāliṅgabhāradvājo pana ahameva ahosi”nti.",
  "atk-s0513a4:2212_0": "Kāliṅgabodhijātakavaṇṇanā chaṭṭhā.",
  "atk-s0513a4:2214_0": "[480] 7. Akittijātakavaṇṇanā",
  "atk-s0513a4:2215_0": "Akittiṃ disvā sammantanti idaṃ satthā jetavane viharanto ekaṃ sāvatthivāsiṃ dānapatiṃ upāsakaṃ ārabbha kathesi.",
  "atk-s0513a4:2215_1": "So kira satthāraṃ nimantetvā sattāhaṃ buddhappamukhassa bhikkhusaṅghassa mahādānaṃ datvā pariyosānadivase ariyasaṅghassa sabbaparikkhāre adāsi.",
  "atk-s0513a4:2215_2": "Athassa satthā parisamajjheyeva anumodanaṃ karonto “upāsaka,",
  "atk-s0513a4:2215_3": "mahā te pariccāgo,",
  "atk-s0513a4:2215_4": "aho dukkaraṃ tayā kataṃ,",
  "atk-s0513a4:2215_5": "ayañhi dānavaṃso nāma porāṇakapaṇḍitānaṃ vaṃso,",
  "atk-s0513a4:2215_6": "dānaṃ nāma gihināpi pabbajitenāpi dātabbameva.",
  "atk-s0513a4:2215_7": "Porāṇakapaṇḍitā pana pabbajitvā araññe vasantāpi aloṇakaṃ vidhūpanaṃ udakamattasittaṃ kārapaṇṇaṃ khādamānāpi",
  "atk-s0513a4:2215_8": "sampattayācakānaṃ yāvadatthaṃ datvā sayaṃ pītisukhena yāpayiṃsū”ti vatvā “bhante,",
  "atk-s0513a4:2215_9": "idaṃ tāva sabbaparikkhāradānaṃ mahājanassa pākaṭaṃ,",
  "atk-s0513a4:2215_10": "tumhehi vuttaṃ apākaṭaṃ,",
  "atk-s0513a4:2215_11": "taṃ no kathethā”ti tena yācito atītaṃ āhari.",
  "atk-s0513a4:2216_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālassa kule nibbatti,",
  "atk-s0513a4:2216_1": "“akittī”tissa nāmaṃ kariṃsu.",
  "atk-s0513a4:2216_2": "Tassa padasā gamanakāle bhaginīpi jāyi,",
  "atk-s0513a4:2216_3": "“yasavatī”tissā nāmaṃ kariṃsu.",
  "atk-s0513a4:2216_4": "Mahāsatto soḷasavassakāle takkasilaṃ gantvā sabbasippāni uggaṇhitvā paccāgami.",
  "atk-s0513a4:2216_5": "Athassa mātāpitaro kālamakaṃsu.",
  "atk-s0513a4:2216_6": "So tesaṃ petakiccāni kāretvā dhanavilokanaṃ karonto “asuko nāma ettakaṃ dhanaṃ saṇṭhapetvā atīto,",
  "atk-s0513a4:2216_7": "asuko ettaka”nti vacanaṃ sutvā saṃviggamānaso hutvā “idaṃ dhanameva paññāyati,",
  "atk-s0513a4:2216_8": "na dhanassa saṃhārakā,",
  "atk-s0513a4:2216_9": "sabbe imaṃ dhanaṃ pahāyeva gatā,",
  "atk-s0513a4:2216_10": "ahaṃ pana taṃ ādāya gamissāmī”ti bhaginiṃ pakkosāpetvā “tvaṃ imaṃ dhanaṃ paṭipajjāhī”ti āha.",
  "atk-s0513a4:2216_11": "“Tumhākaṃ pana ko ajjhāsayo”ti?",
  "atk-s0513a4:2216_12": "“Pabbajitukāmomhī”ti. “Bhātika,",
  "atk-s0513a4:2216_13": "ahaṃ tumhehi chaḍḍitaṃ kheḷaṃ na sirasā sampaṭicchāmi,",
  "atk-s0513a4:2216_14": "na me iminā attho,",
  "atk-s0513a4:2216_15": "ahampi pabbajissāmī”ti.",
  "atk-s0513a4:2216_16": "So rājānaṃ āpucchitvā bheriṃ carāpesi “dhanena atthikā akittipaṇḍitassa gehaṃ āgacchantū”ti.",
  "atk-s0513a4:2217_0": "So sattāhaṃ mahādānaṃ pavattetvā dhane akhīyamāne cintesi “ime saṅkhārā khīyanti,",
  "atk-s0513a4:2217_1": "kiṃ me dhanakīḷāya,",
  "atk-s0513a4:2217_2": "atthikā taṃ gaṇhissantī”ti nivesanadvāraṃ vivaritvā “dinnaññeva harantū”ti sahiraññasuvaṇṇaṃ gehaṃ pahāya",
  "atk-s0513a4:2217_3": "ñātimaṇḍalassa paridevantassa bhaginiṃ gahetvā bārāṇasito nikkhami.",
  "atk-s0513a4:2217_4": "Yena dvārena nikkhami,",
  "atk-s0513a4:2217_5": "taṃ akittidvāraṃ nāma jātaṃ,",
  "atk-s0513a4:2217_6": "yena titthena nadiṃ otiṇṇo,",
  "atk-s0513a4:2217_7": "tampi akittititthaṃ nāma jātaṃ.",
  "atk-s0513a4:2217_8": "So dve tīṇi yojanāni gantvā ramaṇīye ṭhāne paṇṇasālaṃ katvā bhaginiyā saddhiṃ pabbaji.",
  "atk-s0513a4:2217_9": "Tassa pabbajitakālato paṭṭhāya bahugāmanigamarājadhānivāsino pabbajiṃsu.",
  "atk-s0513a4:2217_10": "Mahāparivāro ahosi,",
  "atk-s0513a4:2217_11": "mahālābhasakkāro nibbatti,",
  "atk-s0513a4:2217_12": "buddhuppādakālo viya pavatti.",
  "atk-s0513a4:2217_13": "Atha mahāsatto “ayaṃ lābhasakkāro mahā,",
  "atk-s0513a4:2217_14": "parivāropi mahanto,",
  "atk-s0513a4:2217_15": "mayā ekakeneva viharituṃ vaṭṭatī”ti cintetvā avelāya antamaso bhaginimpi ajānāpetvā ekakova nikkhamitvā",
  "atk-s0513a4:2217_16": "anupubbena damiḷaraṭṭhaṃ patvā kāvīrapaṭṭanasamīpe uyyāne viharanto jhānābhiññāyo nibbattesi.",
  "atk-s0513a4:2217_17": "Tatrāpissa mahālābhasakkāro uppajji.",
  "atk-s0513a4:2217_18": "So taṃ jigucchitvā chaḍḍetvā ākāsena gantvā nāgadīpasamīpe kāradīpe otari.",
  "atk-s0513a4:2217_19": "Tadā kāradīpo ahidīpo nāma ahosi.",
  "atk-s0513a4:2217_20": "So tattha mahantaṃ kārarukkhaṃ upanissāya paṇṇasālaṃ māpetvā vāsaṃ kappesi.",
  "atk-s0513a4:2217_21": "Tattha tassa vasanabhāvaṃ na koci jānāti.",
  "atk-s0513a4:2217_22": "Athassa bhaginī bhātaraṃ gavesamānā anupubbena damiḷaraṭṭhaṃ patvā taṃ adisvā tena vasitaṭṭhāneyeva vasi,",
  "atk-s0513a4:2217_23": "jhānaṃ pana nibbattetuṃ nāsakkhi.",
  "atk-s0513a4:2218_0": "Mahāsatto appicchatāya katthaci agantvā tassa rukkhassa phalakāle phalāni khādati,",
  "atk-s0513a4:2218_1": "pattakāle pattāni udakasittāni khādati.",
  "atk-s0513a4:2218_2": "Tassa sīlatejena sakkassa paṇḍukambalasilāsanaṃ uṇhākāraṃ dassesi.",
  "atk-s0513a4:2218_3": "Sakko “ko nu kho maṃ ṭhānā cāvetukāmo”ti āvajjento akittipaṇḍitaṃ disvā “kimatthaṃ esa tāpaso sīlāni rakkhati,",
  "atk-s0513a4:2218_4": "sakkattaṃ nu kho pattheti,",
  "atk-s0513a4:2218_5": "udāhu aññaṃ,",
  "atk-s0513a4:2218_6": "vīmiṃsissāmi naṃ.",
  "atk-s0513a4:2218_7": "Ayañhi dukkhena jīvikaṃ kappesi,",
  "atk-s0513a4:2218_8": "udakasittāni kārapaṇṇāni khādati,",
  "atk-s0513a4:2218_9": "sace sakkattaṃ pattheti,",
  "atk-s0513a4:2218_10": "attano sittapattāni mayhaṃ dassati, no ce,",
  "atk-s0513a4:2218_11": "na dassatī”ti brāhmaṇavaṇṇena tassa santikaṃ agamāsi.",
  "atk-s0513a4:2218_12": "Bodhisatto kārapaṇṇāni sedetvā otāretvā “sītalabhūtāni khādissāmī”ti paṇṇasāladvāre nisīdi.",
  "atk-s0513a4:2218_13": "Athassa purato sakko bhikkhāya aṭṭhāsi.",
  "atk-s0513a4:2218_14": "Mahāsatto taṃ disvā somanassappatto hutvā “lābhā vata me,",
  "atk-s0513a4:2218_15": "yohaṃ yācakaṃ passāmi,",
  "atk-s0513a4:2218_16": "ajja me manorathaṃ matthakaṃ pāpetvā dānaṃ dassāmī”ti pakkabhājaneneva ādāya gantvā “idaṃ me dānaṃ sabbaññutaññāṇassa",
  "atk-s0513a4:2218_17": "paccayo hotū”ti attano asesetvāva tassa bhājane pakkhipi.",
  "atk-s0513a4:2218_18": "Brāhmaṇo taṃ gahetvā thokaṃ gantvā antaradhāyi.",
  "atk-s0513a4:2218_19": "Mahāsattopi tassa datvā puna apacitvā pītisukheneva vītināmetvā punadivase pacitvā tattheva paṇṇasāladvāre nisīdi.",
  "atk-s0513a4:2219_0": "Sakko puna brāhmaṇavesena agamāsi.",
  "atk-s0513a4:2219_1": "Punapissa datvā mahāsatto tatheva vītināmesi.",
  "atk-s0513a4:2219_2": "Tatiyadivasepi tatheva datvā “aho me lābhā vata,",
  "atk-s0513a4:2219_3": "kārapaṇṇāni nissāya mahantaṃ puññaṃ pasuta”nti somanassappatto tayo divase anāhāratāya dubbalopi samāno",
  "atk-s0513a4:2219_4": "majjhanhikasamaye paṇṇasālato nikkhamitvā dānaṃ āvajjento paṇṇasāladvāre nisīdi.",
  "atk-s0513a4:2219_5": "Sakkopi cintesi “ayaṃ brāhmaṇo tayo divase nirāhāro hutvā evaṃ dubbalopi dānaṃ dento tuṭṭhacittova deti,",
  "atk-s0513a4:2219_6": "cittassa aññathattampi natthi,",
  "atk-s0513a4:2219_7": "ahaṃ imaṃ ‘idaṃ nāma patthetvā detī’ti na jānāmi,",
  "atk-s0513a4:2219_8": "pucchitvā ajjhāsayamassa sutvā dānakāraṇaṃ jānissāmī”ti.",
  "atk-s0513a4:2219_9": "So majjhanhike vītivatte mahantena sirisobhaggena gaganatale taruṇasūriyo viya jalamāno āgantvā mahāsattassa puratova ṭhatvā “ambho tāpasa,",
  "atk-s0513a4:2219_10": "evaṃ uṇhavāte paharante evarūpe loṇajalaparikkhitte araññe kimatthaṃ tapokammaṃ karosī”ti pucchi.",
  "atk-s0513a4:2219_11": "Tamatthaṃ pakāsento satthā paṭhamaṃ gāthamāha –",
  "atk-s0513a4:2220_0": "83.",
  "atk-s0513a4:2221_0": "“Akittiṃ disvā sammantaṃ, sakko bhūtapatī bravi;",
  "atk-s0513a4:2222_0": "Kiṃ patthayaṃ mahābrahme, eko sammasi ghammanī”ti.",
  "atk-s0513a4:2223_0": "Tattha kiṃ patthayanti kiṃ manussasampattiṃ patthento, udāhu sakkasampattiādīnaṃ aññataranti.",
  "atk-s0513a4:2224_0": "Mahāsatto taṃ sutvā sakkabhāvañcassa ñatvā “nāhaṃ etā sampattiyo patthemi,",
  "atk-s0513a4:2224_1": "sabbaññutaṃ pana patthento tapokammaṃ karomī”ti pakāsetuṃ dutiyaṃ gāthamāha –",
  "atk-s0513a4:2225_0": "84.",
  "atk-s0513a4:2226_0": "“Dukkho punabbhavo sakka, sarīrassa ca bhedanaṃ;",
  "atk-s0513a4:2227_0": "Sammohamaraṇaṃ dukkhaṃ, tasmā sammāmi vāsavā”ti.",
  "atk-s0513a4:2228_0": "Tattha tasmāti yasmā punappunaṃ jāti khandhānaṃ bhedanaṃ sammohamaraṇañca dukkhaṃ,",
  "atk-s0513a4:2228_1": "tasmā yatthetāni natthi,",
  "atk-s0513a4:2228_2": "taṃ nibbānaṃ patthento idha sammāmīti evaṃ attano nibbānajjhāsayataṃ dīpeti.",
  "atk-s0513a4:2229_0": "Taṃ sutvā sakko tuṭṭhamānaso “sabbabhavesu kirāyaṃ ukkaṇṭhito nibbānatthāya araññe viharati,",
  "atk-s0513a4:2229_1": "varamassa dassāmī”ti varena nimantento tatiyaṃ gāthamāha –",
  "atk-s0513a4:2230_0": "85.",
  "atk-s0513a4:2231_0": "“Etasmiṃ te sulapite, patirūpe subhāsite;",
  "atk-s0513a4:2232_0": "Varaṃ kassapa te dammi, yaṃ kiñci manasicchasī”ti.",
  "atk-s0513a4:2233_0": "Tattha yaṃ kiñci manasicchasīti yaṃ manasā icchasi, taṃ dammi, varaṃ gaṇhāhīti.",
  "atk-s0513a4:2234_0": "Mahāsatto varaṃ gaṇhanto catutthaṃ gāthamāha –",
  "atk-s0513a4:2235_0": "86.",
  "atk-s0513a4:2236_0": "“Varañce me ado sakka, sabbabhūtānamissara;",
  "atk-s0513a4:2237_0": "Yena putte ca dāre ca, dhanadhaññaṃ piyāni ca;",
  "atk-s0513a4:2238_0": "Laddhā narā na tappanti, so lobho na mayī vase”ti.",
  "atk-s0513a4:2239_0": "Tattha varañce me adoti sace varaṃ mayhaṃ desi.",
  "atk-s0513a4:2239_1": "Piyāni cāti aññāni ca yāni piyabhaṇḍāni.",
  "atk-s0513a4:2239_2": "Na tappantīti punappunaṃ puttādayo patthentiyeva,",
  "atk-s0513a4:2239_3": "na tittiṃ upagacchanti.",
  "atk-s0513a4:2239_4": "Na mayī vaseti mayi mā vasatu mā uppajjatu.",
  "atk-s0513a4:2240_0": "Athassa sakko tussitvā uttarimpi varaṃ dento mahāsatto ca varaṃ gaṇhanto imā gāthā abhāsiṃsu –",
  "atk-s0513a4:2241_0": "87.",
  "atk-s0513a4:2242_0": "“Etasmiṃ te sulapite, patirūpe subhāsite;",
  "atk-s0513a4:2243_0": "Varaṃ kassapa te dammi, yaṃ kiñci manasicchasi.",
  "atk-s0513a4:2244_0": "88.",
  "atk-s0513a4:2245_0": "“Varañce me ado sakka, sabbabhūtānamissara;",
  "atk-s0513a4:2246_0": "Khettaṃ vatthuṃ hiraññañca, gavāssaṃ dāsaporisaṃ;",
  "atk-s0513a4:2247_0": "Yena jātena jīyanti, so doso na mayī vase.",
  "atk-s0513a4:2248_0": "89.",
  "atk-s0513a4:2249_0": "“Etasmiṃ te sulapite, patirūpe subhāsite;",
  "atk-s0513a4:2250_0": "Varaṃ kassapa te dammi, yaṃ kiñci manasicchasi.",
  "atk-s0513a4:2251_0": "90.",
  "atk-s0513a4:2252_0": "“Varañce me ado sakka, sabbabhūtānamissara;",
  "atk-s0513a4:2253_0": "Bālaṃ na passe na suṇe, na ca bālena saṃvase;",
  "atk-s0513a4:2254_0": "Bālenallāpasallāpaṃ, na kare na ca rocaye.",
  "atk-s0513a4:2255_0": "91.",
  "atk-s0513a4:2256_0": "“Kiṃ nu te akaraṃ bālo, vada kassapa kāraṇaṃ;",
  "atk-s0513a4:2257_0": "Kena kassapa bālassa, dassanaṃ nābhikaṅkhasi.",
  "atk-s0513a4:2258_0": "92.",
  "atk-s0513a4:2259_0": "“Anayaṃ nayati dummedho, adhurāyaṃ niyuñjati;",
  "atk-s0513a4:2260_0": "Dunnayo seyyaso hoti, sammā vutto pakuppati;",
  "atk-s0513a4:2261_0": "Vinayaṃ so na jānāti, sādhu tassa adassanaṃ.",
  "atk-s0513a4:2262_0": "93.",
  "atk-s0513a4:2263_0": "“Etasmiṃ te sulapite, patirūpe subhāsite;",
  "atk-s0513a4:2264_0": "Varaṃ kassapa te dammi, yaṃ kiñci manasicchasi.",
  "atk-s0513a4:2265_0": "94.",
  "atk-s0513a4:2266_0": "“Varañce me ado sakka, sabbabhūtānamissara;",
  "atk-s0513a4:2267_0": "Dhīraṃ passe suṇe dhīraṃ, dhīrena saha saṃvase;",
  "atk-s0513a4:2268_0": "Dhīrenallāpasallāpaṃ, taṃ kare tañca rocaye.",
  "atk-s0513a4:2269_0": "95.",
  "atk-s0513a4:2270_0": "“Kiṃ nu te akaraṃ dhīro, vada kassapa kāraṇaṃ;",
  "atk-s0513a4:2271_0": "Kena kassapa dhīrassa, dassanaṃ abhikaṅkhasi.",
  "atk-s0513a4:2272_0": "96.",
  "atk-s0513a4:2273_0": "“Nayaṃ nayati medhāvī, adhurāyaṃ na yuñjati;",
  "atk-s0513a4:2274_0": "Sunayo seyyaso hoti, sammā vutto na kuppati;",
  "atk-s0513a4:2275_0": "Vinayaṃ so pajānāti, sādhu tena samāgamo.",
  "atk-s0513a4:2276_0": "97.",
  "atk-s0513a4:2277_0": "“Etasmiṃ te sulapite, patirūpe subhāsite;",
  "atk-s0513a4:2278_0": "Varaṃ kassapa te dammi, yaṃ kiñci manasicchasi.",
  "atk-s0513a4:2279_0": "98.",
  "atk-s0513a4:2280_0": "“Varañce me ado sakka, sabbabhūtānamissara;",
  "atk-s0513a4:2281_0": "Tato ratyā vivasāne, sūriyuggamanaṃ pati;",
  "atk-s0513a4:2282_0": "Dibbā bhakkhā pātubhaveyyuṃ, sīlavanto ca yācakā.",
  "atk-s0513a4:2283_0": "99.",
  "atk-s0513a4:2284_0": "“Dadato me na khīyetha, datvā nānutapeyyahaṃ;",
  "atk-s0513a4:2285_0": "Dadaṃ cittaṃ pasādeyyaṃ, etaṃ sakka varaṃ vare.",
  "atk-s0513a4:2286_0": "100.",
  "atk-s0513a4:2287_0": "“Etasmiṃ te sulapite, patirūpe subhāsite;",
  "atk-s0513a4:2288_0": "Varaṃ kassapa te dammi, yaṃ kiñci manasicchasi.",
  "atk-s0513a4:2289_0": "101.",
  "atk-s0513a4:2290_0": "“Varañce me ado sakka, sabbabhūtānamissara;",
  "atk-s0513a4:2291_0": "Na maṃ puna upeyyāsi, etaṃ sakka varaṃ vare.",
  "atk-s0513a4:2292_0": "102.",
  "atk-s0513a4:2293_0": "“Bahūhi vatacariyāhi, narā ca atha nāriyo;",
  "atk-s0513a4:2294_0": "Dassanaṃ abhikaṅkhanti, kiṃ nu me dassane bhayaṃ.",
  "atk-s0513a4:2295_0": "103.",
  "atk-s0513a4:2296_0": "“Taṃ tādisaṃ devavaṇṇaṃ, sabbakāmasamiddhinaṃ;",
  "atk-s0513a4:2297_0": "Disvā tapo pamajjeyyaṃ, etaṃ te dassane bhaya”nti.",
  "atk-s0513a4:2298_0": "Tattha yena jātenāti yena cittena jātena kuddhā sattā pāṇavadhādīnaṃ katattā rājadaṇḍavasena visakhādanādīhi",
  "atk-s0513a4:2298_1": "vā attano maraṇavasena etāni khettādīni jīyanti,",
  "atk-s0513a4:2298_2": "so doso mayi na vaseyyāti yācati.",
  "atk-s0513a4:2298_3": "Na suṇeti asukaṭṭhāne nāma vasatītipi imehi kāraṇehi na suṇeyyaṃ.",
  "atk-s0513a4:2298_4": "Kiṃ nu te akaranti kiṃ nu tava bālena mātā māritā,",
  "atk-s0513a4:2298_5": "udāhu tava pitā,",
  "atk-s0513a4:2298_6": "aññaṃ vā pana te kiṃ nāma anatthaṃ bālo akaraṃ.",
  "atk-s0513a4:2299_0": "Anayaṃ nayatīti akāraṇaṃ “kāraṇa”nti gaṇhāti,",
  "atk-s0513a4:2299_1": "pāṇātipātādīni katvā jīvikaṃ kappessāmīti evarūpāni anatthakammāni cinteti.",
  "atk-s0513a4:2299_2": "Adhurāyanti saddhādhurasīladhurapaññādhuresu ayojetvā ayoge niyuñjati.",
  "atk-s0513a4:2299_3": "Dunnayo seyyaso hotīti dunnayova tassa seyyo hoti.",
  "atk-s0513a4:2299_4": "Pañca dussīlakammāni samādāya vattanameva seyyoti gaṇhāti,",
  "atk-s0513a4:2299_5": "hitapaṭipattiyā vā dunnayo hoti netuṃ asakkuṇeyyo.",
  "atk-s0513a4:2299_6": "Sammā vuttoti hetunā kāraṇena vutto kuppati.",
  "atk-s0513a4:2299_7": "Vinayanti “evaṃ abhikkamitabba”ntiādikaṃ ācāravinayaṃ na jānāti,",
  "atk-s0513a4:2299_8": "ovādañca na sampaṭicchati.",
  "atk-s0513a4:2299_9": "Sādhu tassāti etehi kāraṇehi tassa adassanameva sādhu.",
  "atk-s0513a4:2300_0": "Sūriyuggamanaṃ patīti sūriyuggamanavelāya.",
  "atk-s0513a4:2300_1": "Dibbā bhakkhāti dibbabhojanaṃ yācakāti tassa dibbabhojanassa paṭiggāhakā.",
  "atk-s0513a4:2300_2": "Vatacariyāhīti dānasīlauposathakammehi.",
  "atk-s0513a4:2300_3": "Dassanaṃ abhikaṅkhantīti dassanaṃ mama abhikaṅkhanti.",
  "atk-s0513a4:2300_4": "Taṃ tādisanti evarūpaṃ dibbālaṅkāravibhūsitaṃ.",
  "atk-s0513a4:2300_5": "Pamajjeyyanti pamādaṃ āpajjeyyaṃ.",
  "atk-s0513a4:2300_6": "Tava sirisampattiṃ pattheyyaṃ,",
  "atk-s0513a4:2300_7": "evaṃ nibbānatthāya pavattite tapokamme sakkaṭṭhānaṃ patthento pamatto nāma bhaveyyaṃ,",
  "atk-s0513a4:2300_8": "etaṃ tava dassane mayhaṃ bhayanti.",
  "atk-s0513a4:2301_0": "Sakko “sādhu, bhante,",
  "atk-s0513a4:2301_1": "ito paṭṭhāya na te santikaṃ āgamissāmā”ti taṃ vanditvā khamāpetvā pakkāmi.",
  "atk-s0513a4:2301_2": "Mahāsatto yāvajīvaṃ tattheva vasanto brahmavihāre bhāvetvā brahmaloke nibbatti.",
  "atk-s0513a4:2302_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a4:2302_1": "“tadā sakko anuruddho ahosi,",
  "atk-s0513a4:2302_2": "akittipaṇḍito pana ahameva ahosi”nti.",
  "atk-s0513a4:2303_0": "Akittijātakavaṇṇanā sattamā.",
  "atk-s0513a4:2305_0": "[481] 8. Takkāriyajātakavaṇṇanā",
  "atk-s0513a4:2306_0": "Ahameva dubbhāsitaṃ bhāsi bāloti idaṃ satthā jetavane viharanto kokālikaṃ ārabbha kathesi.",
  "atk-s0513a4:2306_1": "Ekasmiñhi antovasse dve aggasāvakā gaṇaṃ pahāya vivittāvāsaṃ vasitukāmā satthāraṃ āpucchitvā kokālikaraṭṭhe",
  "atk-s0513a4:2306_2": "kokālikassa vasanaṭṭhānaṃ gantvā taṃ evamāhaṃsu “āvuso kokālika,",
  "atk-s0513a4:2306_3": "taṃ nissāya amhākaṃ,",
  "atk-s0513a4:2306_4": "amhe ca nissāya tava phāsuvihāro bhavissati,",
  "atk-s0513a4:2306_5": "imaṃ temāsaṃ idha vaseyyāmā”ti.",
  "atk-s0513a4:2306_6": "“Ko panāvuso,",
  "atk-s0513a4:2306_7": "maṃ nissāya tumhākaṃ phāsuvihāro”ti.",
  "atk-s0513a4:2306_8": "Sace tvaṃ āvuso “dve aggasāvakā idha viharantī”ti kassaci nāroceyyāsi,",
  "atk-s0513a4:2306_9": "mayaṃ sukhaṃ vihareyyāma,",
  "atk-s0513a4:2306_10": "ayaṃ taṃ nissāya amhākaṃ phāsuvihāroti.",
  "atk-s0513a4:2306_11": "“Atha tumhe nissāya mayhaṃ ko phāsuvihāro”ti?",
  "atk-s0513a4:2306_12": "“Mayaṃ tuyhaṃ antotemāsaṃ dhammaṃ vācessāma,",
  "atk-s0513a4:2306_13": "dhammakathaṃ kathessāma,",
  "atk-s0513a4:2306_14": "esa tuyhaṃ amhe nissāya phāsuvihāro”ti.",
  "atk-s0513a4:2306_15": "“Vasathāvuso,",
  "atk-s0513a4:2306_16": "yathājjhāsayenā”ti.",
  "atk-s0513a4:2306_17": "So tesaṃ patirūpaṃ senāsanaṃ adāsi.",
  "atk-s0513a4:2306_18": "Te phalasamāpattisukhena sukhaṃ vasiṃsu.",
  "atk-s0513a4:2306_19": "Koci nesaṃ tattha vasanabhāvaṃ na jānāti.",
  "atk-s0513a4:2307_0": "Te vutthavassā pavāretvā “āvuso,",
  "atk-s0513a4:2307_1": "taṃ nissāya sukhaṃ vutthāmha,",
  "atk-s0513a4:2307_2": "satthāraṃ vandituṃ gacchāmā”ti taṃ āpucchiṃsu.",
  "atk-s0513a4:2307_3": "So “sādhū”ti sampaṭicchitvā te ādāya dhuragāme piṇḍāya cari.",
  "atk-s0513a4:2307_4": "Therā katabhattakiccā gāmato nikkhamiṃsu.",
  "atk-s0513a4:2307_5": "Kokāliko te uyyojetvā nivattitvā manussānaṃ ārocesi “upāsakā,",
  "atk-s0513a4:2307_6": "tumhe tiracchānasadisā,",
  "atk-s0513a4:2307_7": "dve aggasāvake temāsaṃ dhuravihāre vasante na jānittha,",
  "atk-s0513a4:2307_8": "idāni te gatā”ti.",
  "atk-s0513a4:2307_9": "Manussā “kasmā pana, bhante,",
  "atk-s0513a4:2307_10": "amhākaṃ nārocitthā”ti vatvā bahuṃ sappitelādibhesajjañceva vatthacchādanañca gahetvā there upasaṅkamitvā vanditvā “khamatha no, bhante,",
  "atk-s0513a4:2307_11": "mayaṃ tumhākaṃ aggasāvakabhāvaṃ na jānāma,",
  "atk-s0513a4:2307_12": "ajja no kokālikabhadantassa vacanena ñātā,",
  "atk-s0513a4:2307_13": "amhākaṃ anukampāya imāni bhesajjavatthacchādanāni gaṇhathā”ti āhaṃsu.",
  "atk-s0513a4:2308_0": "Kokāliko “therā appicchā santuṭṭhā,",
  "atk-s0513a4:2308_1": "imāni vatthāni attanā aggahetvā mayhaṃ dassantī”ti cintetvā upāsakehi saddhiṃyeva therānaṃ santikaṃ gato.",
  "atk-s0513a4:2308_2": "Therā bhikkhuparipācitattā tato kiñci neva attanā gaṇhiṃsu,",
  "atk-s0513a4:2308_3": "na kokālikassa dāpesuṃ.",
  "atk-s0513a4:2308_4": "Upāsakā “bhante,",
  "atk-s0513a4:2308_5": "idāni agaṇhantā puna amhākaṃ anukampāya idha āgaccheyyāthā”ti yāciṃsu.",
  "atk-s0513a4:2308_6": "Therā anadhivāsetvā satthu santikaṃ agamiṃsu.",
  "atk-s0513a4:2308_7": "Kokāliko “ime therā attanā agaṇhantā mayhaṃ na dāpesu”nti āghātaṃ bandhi.",
  "atk-s0513a4:2308_8": "Therāpi satthu santike thokaṃ vasitvā attano parivāre pañcabhikkhusate ca ādāya bhikkhusahassena saddhiṃ cārikaṃ caramānā kokālikaraṭṭhaṃ pattā.",
  "atk-s0513a4:2308_9": "Te upāsakā paccuggamanaṃ katvā there ādāya tameva vihāraṃ netvā devasikaṃ mahāsakkāraṃ kariṃsu.",
  "atk-s0513a4:2308_10": "Pahutaṃ bhesajjavatthacchādanaṃ uppajji,",
  "atk-s0513a4:2308_11": "therehi saddhiṃ āgatabhikkhū cīvarāni vicārentā saddhiṃ āgatānaṃ bhikkhūnaññeva denti,",
  "atk-s0513a4:2308_12": "kokālikassa na denti,",
  "atk-s0513a4:2308_13": "therāpi tassa na dāpenti.",
  "atk-s0513a4:2308_14": "Kokāliko cīvaraṃ alabhitvā “pāpicchā sāriputtamoggallānā,",
  "atk-s0513a4:2308_15": "pubbe dīyamānaṃ lābhaṃ aggahetvā idāni gaṇhanti,",
  "atk-s0513a4:2308_16": "pūretuṃ na sakkā,",
  "atk-s0513a4:2308_17": "aññe na olokentī”ti there akkosati paribhāsati.",
  "atk-s0513a4:2308_18": "Therā “ayaṃ amhe nissāya akusalaṃ pasavatī”ti saparivārā nikkhamitvā “aññaṃ, bhante,",
  "atk-s0513a4:2308_19": "katipāhaṃ vasathā”ti manussehi yāciyamānāpi nivattituṃ na icchiṃsu.",
  "atk-s0513a4:2309_0": "Atheko daharo bhikkhu āha – “upāsakā,",
  "atk-s0513a4:2309_1": "kathaṃ therā vasissanti,",
  "atk-s0513a4:2309_2": "tumhākaṃ kulūpako thero idha imesaṃ vāsaṃ na sahatī”ti.",
  "atk-s0513a4:2309_3": "Te tassa santikaṃ gantvā “bhante,",
  "atk-s0513a4:2309_4": "tumhe kira therānaṃ idha vāsaṃ na sahatha,",
  "atk-s0513a4:2309_5": "gacchatha ne khamāpetvā nivattetha,",
  "atk-s0513a4:2309_6": "sace na nivattetha,",
  "atk-s0513a4:2309_7": "palāyitvā aññattha vasathā”ti āhaṃsu.",
  "atk-s0513a4:2309_8": "So upāsakānaṃ bhayena gantvā there yāci.",
  "atk-s0513a4:2309_9": "Therā “gacchāvuso,",
  "atk-s0513a4:2309_10": "na mayaṃ nivattāmā”ti pakkamiṃsu.",
  "atk-s0513a4:2309_11": "So there nivattetuṃ asakkonto vihārameva paccāgato.",
  "atk-s0513a4:2309_12": "Atha naṃ upāsakā pucchiṃsu “nivattitā te, bhante, therā”ti.",
  "atk-s0513a4:2309_13": "“Nivattetuṃ nāsakkhiṃ āvuso”ti.",
  "atk-s0513a4:2309_14": "Atha naṃ “imasmiṃ pāpadhamme vasante idha pesalā bhikkhū na vasissanti,",
  "atk-s0513a4:2309_15": "nikkaḍḍhāma na”nti cintetvā “bhante,",
  "atk-s0513a4:2309_16": "mā tvaṃ idha vasi,",
  "atk-s0513a4:2309_17": "amhe nissāya tuyhaṃ kiñci natthī”ti āhaṃsu.",
  "atk-s0513a4:2309_18": "So tehi nikkaḍḍhito pattacīvaramādāya jetavanaṃ gantvā satthāraṃ upasaṅkamitvā “pāpicchā, bhante,",
  "atk-s0513a4:2309_19": "sāriputtamoggallānā,",
  "atk-s0513a4:2309_20": "pāpikānaṃ icchānaṃ vasaṃ gatā”ti āha.",
  "atk-s0513a4:2309_21": "Atha naṃ satthā “mā hevaṃ kokālika, avaca,",
  "atk-s0513a4:2309_22": "mā hevaṃ kokālika avaca,",
  "atk-s0513a4:2309_23": "pasādehi kokālika,",
  "atk-s0513a4:2309_24": "sāriputtamoggallānesu cittaṃ,",
  "atk-s0513a4:2309_25": "te pesalā bhikkhū”ti vāreti.",
  "atk-s0513a4:2309_26": "Vāritopi kokāliko “tumhe, bhante,",
  "atk-s0513a4:2309_27": "tumhākaṃ aggasāvakānaṃ saddahatha,",
  "atk-s0513a4:2309_28": "ahaṃ paccakkhato addasaṃ,",
  "atk-s0513a4:2309_29": "pāpicchā ete paṭicchannakammantā dussīlā”ti vatvā yāvatatiyaṃ satthārā vāritopi tatheva vatvā uṭṭhāyāsanā pakkāmi.",
  "atk-s0513a4:2309_30": "Tassa pakkantamattasseva sakalasarīre sāsapamattā piḷakā uṭṭhahitvā anupubbena vaḍḍhitvā beḷuvapakkamattā hutvā bhijjitvā pubbalohitāni pagghariṃsu.",
  "atk-s0513a4:2309_31": "So nitthunanto vedanāppatto jetavanadvārakoṭṭhake nipajji.",
  "atk-s0513a4:2309_32": "“Kokālikena dve aggasāvakā akkuṭṭhā”ti yāva brahmalokā ekakolāhalaṃ ahosi.",
  "atk-s0513a4:2310_0": "Athassa upajjhāyo turū nāma brahmā taṃ kāraṇaṃ ñatvā “there khamāpessāmī”ti āgantvā ākāse ṭhatvā “kokālika,",
  "atk-s0513a4:2310_1": "pharusaṃ te kammaṃ kataṃ,",
  "atk-s0513a4:2310_2": "aggasāvake pasādehī”ti āha.",
  "atk-s0513a4:2310_3": "“Ko pana tvaṃ āvuso”ti?",
  "atk-s0513a4:2310_4": "“Turū brahmā nāmāha”nti.",
  "atk-s0513a4:2310_5": "“Nanu tvaṃ, āvuso,",
  "atk-s0513a4:2310_6": "bhagavatā anāgāmīti byākato,",
  "atk-s0513a4:2310_7": "anāgāmī ca anāvattidhammo asmā lokāti vuttaṃ,",
  "atk-s0513a4:2310_8": "tvaṃ saṅkāraṭṭhāne yakkho bhavissasī”ti mahābrahmaṃ apasādesi.",
  "atk-s0513a4:2310_9": "So taṃ attano vacanaṃ gāhāpetuṃ asakkonto “tava vācāya tvaññeva paññāyissasī”ti vatvā suddhāvāsameva gato.",
  "atk-s0513a4:2310_10": "Kokālikopi kālaṃ katvā padumaniraye uppajji.",
  "atk-s0513a4:2310_11": "Tassa tattha nibbattabhāvaṃ ñatvā sahampatibrahmā tathāgatassa ārocesi,",
  "atk-s0513a4:2310_12": "satthā bhikkhūnaṃ ārocesi.",
  "atk-s0513a4:2310_13": "Bhikkhū tassa aguṇaṃ kathentā dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:2310_14": "kokāliko kira sāriputtamoggallāne akkositvā attano mukhaṃ nissāya padumaniraye uppanno”ti.",
  "atk-s0513a4:2310_15": "Satthā āgantvā “kāya nuttha,",
  "atk-s0513a4:2310_16": "bhikkhave,",
  "atk-s0513a4:2310_17": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2310_18": "bhikkhave,",
  "atk-s0513a4:2310_19": "idāneva kokāliko vacanena hato attano mukhaṃ nissāya dukkhaṃ anubhoti,",
  "atk-s0513a4:2310_20": "pubbepi esa attano mukhaṃ nissāya dukkhaṃ anubhosiyevā”ti vatvā atītaṃ āhari.",
  "atk-s0513a4:2311_0": "Atīte bārāṇasiyaṃ brahmadatte rajjaṃ kārente tassa purohito piṅgalo nikkhantadāṭho ahosi.",
  "atk-s0513a4:2311_1": "Tassa brāhmaṇī aññena brāhmaṇena saddhiṃ aticari,",
  "atk-s0513a4:2311_2": "sopi tādisova.",
  "atk-s0513a4:2311_3": "Purohito brāhmaṇiṃ punappunaṃ vārentopi vāretuṃ asakkonto cintesi “imaṃ mama veriṃ sahatthā māretuṃ na sakkā,",
  "atk-s0513a4:2311_4": "upāyena naṃ māressāmī”ti.",
  "atk-s0513a4:2311_5": "So rājānaṃ upasaṅkamitvā āha “mahārāja,",
  "atk-s0513a4:2311_6": "tava nagaraṃ sakalajambudīpe agganagaraṃ,",
  "atk-s0513a4:2311_7": "tvaṃ aggarājā,",
  "atk-s0513a4:2311_8": "evaṃ aggarañño nāma tava dakkhiṇadvāraṃ duyuttaṃ avamaṅgala”nti. “Ācariya,",
  "atk-s0513a4:2311_9": "idāni kiṃ kātabba”nti?",
  "atk-s0513a4:2311_10": "“Maṅgalaṃ katvā yojetabba”nti.",
  "atk-s0513a4:2311_11": "“Kiṃ laddhuṃ vaṭṭatī”ti.",
  "atk-s0513a4:2311_12": "“Purāṇadvāraṃ hāretvā maṅgalayuttāni dārūni gahetvā nagarapariggāhakānaṃ bhūtānaṃ baliṃ datvā maṅgalanakkhattena patiṭṭhāpetuṃ vaṭṭatī”ti.",
  "atk-s0513a4:2311_13": "“Tena hi evaṃ karothā”ti.",
  "atk-s0513a4:2311_14": "Tadā bodhisatto takkāriyo nāma māṇavo hutvā tassa santike sippaṃ uggaṇhāti.",
  "atk-s0513a4:2311_15": "Purohito purāṇadvāraṃ hāretvā navaṃ niṭṭhāpetvā rājānaṃ āha –",
  "atk-s0513a4:2311_16": "“niṭṭhitaṃ, deva, dvāraṃ,",
  "atk-s0513a4:2311_17": "sve bhaddakaṃ nakkhattaṃ,",
  "atk-s0513a4:2311_18": "taṃ anatikkamitvā baliṃ katvā dvāraṃ patiṭṭhāpetuṃ vaṭṭatī”ti. “Ācariya,",
  "atk-s0513a4:2311_19": "balikammatthāya kiṃ laddhuṃ vaṭṭatī”ti? “Deva,",
  "atk-s0513a4:2311_20": "mahesakkhaṃ dvāraṃ mahesakkhāhi devatāhi pariggahitaṃ,",
  "atk-s0513a4:2311_21": "ekaṃ piṅgalaṃ nikkhantadāṭhaṃ ubhatovisuddhaṃ brāhmaṇaṃ māretvā tassa maṃsalohitena baliṃ katvā sarīraṃ heṭṭhā khipitvā dvāraṃ patiṭṭhāpetabbaṃ,",
  "atk-s0513a4:2311_22": "evaṃ tumhākañca nagarassa ca vuḍḍhi bhavissatī”ti.",
  "atk-s0513a4:2311_23": "“Sādhu ācariya,",
  "atk-s0513a4:2311_24": "evarūpaṃ brāhmaṇaṃ māretvā dvāraṃ patiṭṭhāpehī”ti.",
  "atk-s0513a4:2312_0": "So tuṭṭhamānaso “sve paccāmittassa piṭṭhiṃ passissāmī”ti ussāhajāto attano gehaṃ gantvā mukhaṃ rakkhituṃ asakkonto turitaturito bhariyaṃ āha –",
  "atk-s0513a4:2312_1": "“pāpe caṇḍāli ito paṭṭhāya kena saddhiṃ abhiramissasi,",
  "atk-s0513a4:2312_2": "sve te jāraṃ māretvā balikammaṃ karissāmī”ti.",
  "atk-s0513a4:2312_3": "“Niraparādhaṃ kiṃkāraṇā māressasī”ti?",
  "atk-s0513a4:2312_4": "Rājā “kaḷārapiṅgalassa brāhmaṇassa maṃsalohitena balikammaṃ katvā nagaradvāraṃ patiṭṭhāpehī”ti āha,",
  "atk-s0513a4:2312_5": "“jāro ca te kaḷārapiṅgalo,",
  "atk-s0513a4:2312_6": "taṃ māretvā balikammaṃ karissāmī”ti.",
  "atk-s0513a4:2312_7": "Sā jārassa santikaṃ sāsanaṃ pāhesi “rājā kira kaḷārapiṅgalaṃ brāhmaṇaṃ māretvā baliṃ kātukāmo,",
  "atk-s0513a4:2312_8": "sace jīvitukāmo,",
  "atk-s0513a4:2312_9": "aññepi tayā sadise brāhmaṇe gahetvā kālasseva palāyassū”ti.",
  "atk-s0513a4:2312_10": "So tathā akāsi.",
  "atk-s0513a4:2312_11": "Taṃ nagare pākaṭaṃ ahosi,",
  "atk-s0513a4:2312_12": "sakalanagarato sabbe kaḷārapiṅgalā palāyiṃsu.",
  "atk-s0513a4:2313_0": "Purohito paccāmittassa palātabhāvaṃ ajānitvā pātova rājānaṃ upasaṅkamitvā “deva,",
  "atk-s0513a4:2313_1": "asukaṭṭhāne kaḷārapiṅgalo brāhmaṇo atthi,",
  "atk-s0513a4:2313_2": "taṃ gaṇhāpethā”ti āha.",
  "atk-s0513a4:2313_3": "Rājā amacce pesesi.",
  "atk-s0513a4:2313_4": "Te taṃ apassantā āgantvā “palāto kirā”ti ārocesuṃ.",
  "atk-s0513a4:2313_5": "“Aññattha upadhārethā”ti sakalanagaraṃ upadhārentāpi na passiṃsu.",
  "atk-s0513a4:2313_6": "Tato “aññaṃ upadhārethā”ti vutte “deva,",
  "atk-s0513a4:2313_7": "ṭhapetvā purohitaṃ añño evarūpo natthī”ti vadiṃsu.",
  "atk-s0513a4:2313_8": "Purohitaṃ na sakkā māretunti. “Deva,",
  "atk-s0513a4:2313_9": "kiṃ kathetha,",
  "atk-s0513a4:2313_10": "purohitassa kāraṇā ajja dvāre appatiṭṭhāpite nagaraṃ aguttaṃ bhavissati,",
  "atk-s0513a4:2313_11": "ācariyo kathento “ajja nakkhattaṃ atikkamitvā ito saṃvaccharaccayena nakkhattaṃ labhissatī”ti kathesi,",
  "atk-s0513a4:2313_12": "saṃvaccharaṃ nagare advārake paccatthikānaṃ okāso bhavissati,",
  "atk-s0513a4:2313_13": "imaṃ māretvā aññena byattena brāhmaṇena balikammaṃ kāretvā dvāraṃ patiṭṭhāpessāmā”ti.",
  "atk-s0513a4:2313_14": "“Atthi pana añño ācariyasadiso paṇḍito brāhmaṇo”ti?",
  "atk-s0513a4:2313_15": "“Atthi deva,",
  "atk-s0513a4:2313_16": "tassa antevāsī takkāriyamāṇavo nāma,",
  "atk-s0513a4:2313_17": "tassa purohitaṭṭhānaṃ datvā maṅgalaṃ karothā”ti.",
  "atk-s0513a4:2314_0": "Rājā taṃ pakkosāpetvā sammānaṃ kāretvā purohitaṭṭhānaṃ datvā tathā kātuṃ āṇāpesi.",
  "atk-s0513a4:2314_1": "So mahantena parivārena nagaradvāraṃ agamāsi.",
  "atk-s0513a4:2314_2": "Purohitaṃ rājānubhāvena bandhitvā ānayiṃsu.",
  "atk-s0513a4:2314_3": "Mahāsatto dvāraṭṭhapanaṭṭhāne āvāṭaṃ khaṇāpetvā sāṇiṃ parikkhipāpetvā ācariyena saddhiṃ antosāṇiyaṃ aṭṭhāsi.",
  "atk-s0513a4:2314_4": "Ācariyo āvāṭaṃ oloketvā attano patiṭṭhaṃ alabhanto “attho tāva me nipphādito ahosi,",
  "atk-s0513a4:2314_5": "bālattā pana mukhaṃ rakkhituṃ asakkonto vegena pāpitthiyā kathesiṃ,",
  "atk-s0513a4:2314_6": "attanāva attano vadho ābhato”ti mahāsattaṃ ālapanto paṭhamaṃ gāthamāha –",
  "atk-s0513a4:2315_0": "104.",
  "atk-s0513a4:2316_0": "“Ahameva dubbhāsitaṃ bhāsi bālo, bhekovaraññe ahimavhāyamāno;",
  "atk-s0513a4:2317_0": "Takkāriye sobbhamimaṃ patāmi, na kireva sādhu ativelabhāṇī”ti.",
  "atk-s0513a4:2318_0": "Tattha dubbhāsitaṃ bhāsīti dubbhāsitaṃ bhāsiṃ.",
  "atk-s0513a4:2318_1": "Bhekovāti yathā araññe maṇḍūko vassanto attano khādakaṃ ahiṃ avhāyamāno dubbhāsitaṃ bhāsati nāma,",
  "atk-s0513a4:2318_2": "evaṃ ahameva dubbhāsitaṃ bhāsiṃ.",
  "atk-s0513a4:2318_3": "Takkāriyeti tassa nāmaṃ,",
  "atk-s0513a4:2318_4": "takkāriyāti itthiliṅgaṃ nāmaṃ,",
  "atk-s0513a4:2318_5": "teneva taṃ ālapanto evamāha.",
  "atk-s0513a4:2319_0": "Taṃ sutvā mahāsatto dutiyaṃ gāthamāha –",
  "atk-s0513a4:2320_0": "105.",
  "atk-s0513a4:2321_0": "“Pappoti macco ativelabhāṇī, bandhaṃ vadhaṃ sokapariddavañca;",
  "atk-s0513a4:2322_0": "Attānameva garahāsi ettha, ācera yaṃ taṃ nikhaṇanti sobbhe”ti.",
  "atk-s0513a4:2323_0": "Tattha ativelabhāṇīti velātikkantaṃ pamāṇātikkantaṃ katvā kathanaṃ nāma na sādhu,",
  "atk-s0513a4:2323_1": "ativelabhāṇī puriso na sādhūti attho.",
  "atk-s0513a4:2323_2": "Sokapariddavañcāti ācariya,",
  "atk-s0513a4:2323_3": "evameva ativelabhāṇī puriso vadhaṃ bandhañca sokañca mahantena saddena paridevañca pappoti.",
  "atk-s0513a4:2323_4": "Garahāsīti paraṃ agarahitvā attānaṃyeva garaheyyāsi.",
  "atk-s0513a4:2323_5": "Etthāti etasmiṃ kāraṇe.",
  "atk-s0513a4:2323_6": "Ācera yaṃ tanti ācariya,",
  "atk-s0513a4:2323_7": "yena kāraṇena taṃ nikhaṇanti sobbhe,",
  "atk-s0513a4:2323_8": "taṃ tayāva kataṃ,",
  "atk-s0513a4:2323_9": "tasmā attānameva garaheyyāsīti vadati.",
  "atk-s0513a4:2324_0": "Evañca pana vatvā “ācariya,",
  "atk-s0513a4:2324_1": "vācaṃ arakkhitvā na kevalaṃ tvameva dukkhappatto,",
  "atk-s0513a4:2324_2": "aññopi dukkhappattoyevā”ti vatvā atītaṃ āharitvā dassesi.",
  "atk-s0513a4:2325_0": "Pubbe kira bārāṇasiyaṃ kāḷī nāma gaṇikā ahosi,",
  "atk-s0513a4:2325_1": "tassā tuṇḍilo nāma bhātā.",
  "atk-s0513a4:2325_2": "Kāḷī ekadivasaṃ sahassaṃ gaṇhāti.",
  "atk-s0513a4:2325_3": "Tuṇḍilo pana itthidhutto surādhutto akkhadhutto ahosi.",
  "atk-s0513a4:2325_4": "Sā tassa dhanaṃ deti,",
  "atk-s0513a4:2325_5": "so laddhaṃ laddhaṃ vināseti.",
  "atk-s0513a4:2325_6": "Sā taṃ vārentīpi vāretuṃ nāsakkhi.",
  "atk-s0513a4:2325_7": "So ekadivasaṃ jūtaparājito nivatthavatthāni datvā kaṭasārakakhaṇḍaṃ nivāsetvā tassā gehaṃ āgami.",
  "atk-s0513a4:2325_8": "Tāya ca dāsiyo āṇattā honti “tuṇḍilassa āgatakāle kiñci adatvā gīvāyaṃ naṃ gahetvā nīhareyyāthā”ti.",
  "atk-s0513a4:2325_9": "Tā tathā kariṃsu.",
  "atk-s0513a4:2325_10": "So dvāramūle rodanto aṭṭhāsi.",
  "atk-s0513a4:2326_0": "Atheko seṭṭhiputto niccakālaṃ kāḷiyā sahassaṃ āharāpento disvā “kasmā tuṇḍila rodasī”ti pucchi. “Sāmi,",
  "atk-s0513a4:2326_1": "jūtaparājito mama bhaginiyā santikaṃ āgatomhi,",
  "atk-s0513a4:2326_2": "taṃ maṃ dāsiyo gīvāyaṃ gahetvā nīhariṃsū”ti.",
  "atk-s0513a4:2326_3": "“Tena hi tiṭṭha,",
  "atk-s0513a4:2326_4": "bhaginiyā te kathessāmī”ti so gantvā “bhātā te kaṭasārakakhaṇḍaṃ nivāsetvā dvāramūle ṭhito,",
  "atk-s0513a4:2326_5": "vatthānissa kimatthaṃ na desī”ti āha.",
  "atk-s0513a4:2326_6": "“Ahaṃ tāva na demi,",
  "atk-s0513a4:2326_7": "sace pana te sineho atthi,",
  "atk-s0513a4:2326_8": "tvaṃ dehī”ti.",
  "atk-s0513a4:2326_9": "Tasmiṃ pana gaṇikāya ghare idaṃcārittaṃ –",
  "atk-s0513a4:2326_10": "ābhatasahassato pañcasatāni gaṇikāya honti,",
  "atk-s0513a4:2326_11": "pañcasatāni vatthagandhamālamūlāni honti.",
  "atk-s0513a4:2326_12": "Āgatapurisā tasmiṃ ghare laddhavatthāni nivāsetvā rattiṃ vasitvā punadivase gacchantā ābhatavatthāneva nivāsetvā gacchanti.",
  "atk-s0513a4:2326_13": "Tasmā so seṭṭhiputto tāya dinnavatthāni nivāsetvā attano sāṭake tuṇḍilassa dāpesi.",
  "atk-s0513a4:2326_14": "So nivāsetvā nadanto gajjanto gantvā surāgehaṃ pāvisi.",
  "atk-s0513a4:2326_15": "Kāḷīpi dāsiyo āṇāpesi “sve etassa gamanakāle vatthāni acchindeyyāthā”ti.",
  "atk-s0513a4:2326_16": "Tā tassa nikkhamanakāle ito cito ca upadhāvitvā vilumpamānā sāṭake gahetvā “idāni yāhi kumārā”ti naggaṃ katvā vissajjesuṃ.",
  "atk-s0513a4:2326_17": "So naggova nikkhami.",
  "atk-s0513a4:2326_18": "Jano parihāsaṃ karoti.",
  "atk-s0513a4:2326_19": "So lajjitvā “mayāvetaṃ kataṃ,",
  "atk-s0513a4:2326_20": "ahameva attano mukhaṃ rakkhituṃ nāsakkhi”nti paridevi.",
  "atk-s0513a4:2326_21": "Idaṃ tāva dassetuṃ tatiyaṃ gāthamāha –",
  "atk-s0513a4:2327_0": "106.",
  "atk-s0513a4:2328_0": "“Kimevahaṃ tuṇḍilamanupucchiṃ, kareyya saṃ bhātaraṃ kāḷikāyaṃ;",
  "atk-s0513a4:2329_0": "Naggovahaṃ vatthayugañca jīno, ayampi attho bahutādisovā”ti.",
  "atk-s0513a4:2330_0": "Tattha bahutādisovāti seṭṭhiputto hi attanā katena dukkhaṃ patto,",
  "atk-s0513a4:2330_1": "tvampi tasmā ayampi tuyhaṃ dukkhappatti attho.",
  "atk-s0513a4:2330_2": "Bahūhi kāraṇehi tādisova.",
  "atk-s0513a4:2331_0": "Aparopi bārāṇasiyaṃ ajapālānaṃ pamādena gocarabhūmiyaṃ dvīsu meṇḍesu yujjhantesu eko kuliṅgasakuṇo “ime dāni bhinnehi sīsehi marissanti,",
  "atk-s0513a4:2331_1": "vāressāmi teti mātulā mā yujjhathā”ti vāretvā tesaṃ kathaṃ aggahetvā yujjhantānaññeva piṭṭhiyampi sīsepi",
  "atk-s0513a4:2331_2": "nisīditvā yācitvā vāretuṃ asakkonto “tena hi maṃ māretvā yujjhathā”ti ubhinnampi sīsantaraṃ pāvisi.",
  "atk-s0513a4:2331_3": "Te aññamaññaṃ yujjhiṃsuyeva.",
  "atk-s0513a4:2331_4": "So saṇhakaraṇiyaṃ pisito viya attanā kateneva vināsaṃ patto.",
  "atk-s0513a4:2331_5": "Idampi aparaṃ kāraṇaṃ dassetuṃ catutthaṃ gāthamāha –",
  "atk-s0513a4:2332_0": "107.",
  "atk-s0513a4:2333_0": "“Yo yujjhamānānamayujjhamāno, meṇḍantaraṃ accupatī kuliṅgo;",
  "atk-s0513a4:2334_0": "So piṃsito meṇḍasirehi tattha, ayampi attho bahutādisovā”ti.",
  "atk-s0513a4:2335_0": "Tattha meṇḍantaranti meṇḍānaṃ antaraṃ.",
  "atk-s0513a4:2335_1": "Accupatīti atigantvā uppati,",
  "atk-s0513a4:2335_2": "ākāse sīsānaṃ vemajjhe aṭṭhāsīti attho.",
  "atk-s0513a4:2335_3": "Piṃsitoti pīḷito.",
  "atk-s0513a4:2336_0": "Aparepi bārāṇasivāsino gopālakā phalitaṃ tālarukkhaṃ disvā ekaṃ tālaphalatthāya rukkhaṃ āropesuṃ.",
  "atk-s0513a4:2336_1": "Tasmiṃ phalāni pātente eko kaṇhasappo vammikā nikkhamitvā tālarukkhaṃ āruhi.",
  "atk-s0513a4:2336_2": "Heṭṭhā patiṭṭhitā daṇḍehi paharantā nivāretuṃ nāsakkhiṃsu.",
  "atk-s0513a4:2336_3": "Te “sappo tālaṃ abhiruhatī”ti itarassa ācikkhiṃsu.",
  "atk-s0513a4:2336_4": "So bhīto mahāviravaṃ viravi.",
  "atk-s0513a4:2336_5": "Heṭṭhā ṭhitā ekaṃ thirasāṭakaṃ catūsu kaṇṇesu gahetvā “imasmiṃ sāṭake patā”ti āhaṃsu.",
  "atk-s0513a4:2336_6": "So patanto catunnampi antare sāṭakamajjhe pati.",
  "atk-s0513a4:2336_7": "Tassa pana pātanavegena te sandhāretuṃ asakkontā aññamaññaṃ sīsehi paharitvā bhinnehi sīsehi jīvitakkhayaṃ pattā.",
  "atk-s0513a4:2336_8": "Idampi kāraṇaṃ dassento pañcamaṃ gāthamāha –",
  "atk-s0513a4:2337_0": "108.",
  "atk-s0513a4:2338_0": "“Caturo janā potthakamaggahesuṃ, ekañca posaṃ anurakkhamānā;",
  "atk-s0513a4:2339_0": "Sabbeva te bhinnasirā sayiṃsu, ayampi attho bahutādisovā”ti.",
  "atk-s0513a4:2340_0": "Tattha potthakanti sāṇasāṭakaṃ. Sabbeva teti tepi cattāro janā attanā kateneva bhinnasīsā sayiṃsu.",
  "atk-s0513a4:2341_0": "Aparepi bārāṇasivāsino eḷakacorā rattiṃ ekaṃ ajaṃ thenetvā “divā araññe khādissāmā”ti tassā avassanatthāya mukhaṃ bandhitvā veḷugumbe ṭhapesuṃ.",
  "atk-s0513a4:2341_1": "Punadivase taṃ khādituṃ gacchantā āvudhaṃ pamussitvā agamaṃsu.",
  "atk-s0513a4:2341_2": "Te “ajaṃ māretvā maṃsaṃ pacitvā khādissāma,",
  "atk-s0513a4:2341_3": "āharathāvudha”nti ekassapi hatthe āvudhaṃ adisvā “vinā āvudhena etaṃ māretvāpi maṃsaṃ gahetuṃ na sakkā,",
  "atk-s0513a4:2341_4": "vissajjetha naṃ,",
  "atk-s0513a4:2341_5": "puññamassa atthī”ti vissajjesuṃ.",
  "atk-s0513a4:2341_6": "Tadā eko naḷakāro veḷuṃ gahetvā “punapi āgantvā gahessāmī”ti naḷakārasatthaṃ veḷugumbantare ṭhapetvā pakkāmi.",
  "atk-s0513a4:2341_7": "Ajā “muttāmhī”ti tussitvā veḷumūle kīḷamānā pacchimapādehi paharitvā taṃ satthaṃ pātesi.",
  "atk-s0513a4:2341_8": "Corā satthasaddaṃ sutvā upadhārentā taṃ disvā tuṭṭhamānasā ajaṃ māretvā maṃsaṃ khādiṃsu.",
  "atk-s0513a4:2341_9": "Iti “sāpi ajā attanā kateneva matā”ti dassetuṃ chaṭṭhaṃ gāthamāha –",
  "atk-s0513a4:2342_0": "109.",
  "atk-s0513a4:2343_0": "“Ajā yathā veḷugumbasmiṃ baddhā, avakkhipantī asimajjhagacchi;",
  "atk-s0513a4:2344_0": "Teneva tassā galakāvakantaṃ, ayampi attho bahutādisovā”ti.",
  "atk-s0513a4:2345_0": "Tattha avakkhipantīti kīḷamānā pacchimapāde khipantī.",
  "atk-s0513a4:2346_0": "Evañca pana vatvā “attano vacanaṃ rakkhitvā mitabhāṇino nāma maraṇadukkhā muccantī”ti dassetvā kinnaravatthuṃ āhari.",
  "atk-s0513a4:2347_0": "Bārāṇasivāsī kireko luddako himavantaṃ gantvā ekenupāyena jayampatike dve kinnare gahetvā ānetvā rañño adāsi.",
  "atk-s0513a4:2347_1": "Rājā adiṭṭhapubbe kinnare disvā tussitvā “ludda,",
  "atk-s0513a4:2347_2": "imesaṃ ko guṇo”ti pucchi. “Deva,",
  "atk-s0513a4:2347_3": "ete madhurena saddena gāyanti,",
  "atk-s0513a4:2347_4": "manuññaṃ naccanti,",
  "atk-s0513a4:2347_5": "manussā evaṃ gāyituñca naccituñca na jānantī”ti.",
  "atk-s0513a4:2347_6": "Rājā luddassa bahuṃ dhanaṃ datvā kinnare “gāyatha naccathā”ti āha.",
  "atk-s0513a4:2347_7": "Kinnarā “sace mayaṃ gāyantā byañjanaṃ paripuṇṇaṃ kātuṃ na sakkhissāma,",
  "atk-s0513a4:2347_8": "duggītaṃ hoti,",
  "atk-s0513a4:2347_9": "amhe garahissanti vadhissanti,",
  "atk-s0513a4:2347_10": "bahuṃ kathentānañca pana musāvādopi hotī”ti musāvādabhayena raññā punappunaṃ vuttāpi na gāyiṃsu na nacciṃsu.",
  "atk-s0513a4:2347_11": "Rājā kujjhitvā “ime māretvā maṃsaṃ pacitvā āharathā”ti āṇāpento sattamaṃ gāthamāha –",
  "atk-s0513a4:2348_0": "110.",
  "atk-s0513a4:2349_0": "“Ime na devā na gandhabbaputtā, migā ime atthavasaṃ gatā me;",
  "atk-s0513a4:2350_0": "Ekañca naṃ sāyamāse pacantu, ekaṃ punappātarāse pacantū”ti.",
  "atk-s0513a4:2351_0": "Tattha migā imeti ime sace devā gandhabbā vā bhaveyyuṃ,",
  "atk-s0513a4:2351_1": "nacceyyuñceva gāyeyyuñca,",
  "atk-s0513a4:2351_2": "ime pana migā tiracchānagatā.",
  "atk-s0513a4:2351_3": "Atthavasaṃ gatā meti atthaṃ paccāsīsantena luddena ānītattā atthavasena mama hatthaṃ gatā.",
  "atk-s0513a4:2351_4": "Etesu ekaṃ sāyamāse,",
  "atk-s0513a4:2351_5": "ekaṃ pātarāse pacantūti.",
  "atk-s0513a4:2352_0": "Kinnarī cintesi “rājā kuddho nissaṃsayaṃ māressati, idāni kathetuṃ kālo”ti aṭṭhamaṃ gāthamāha –",
  "atk-s0513a4:2353_0": "111.",
  "atk-s0513a4:2354_0": "“Sataṃ sahassāni dubhāsitāni, kalampi nāgghanti subhāsitassa;",
  "atk-s0513a4:2355_0": "Dubbhāsitaṃ saṅkamāno kileso, tasmā tuṇhī kimpurisā na bālyā”ti.",
  "atk-s0513a4:2356_0": "Tattha saṅkamāno kilesoti kadāci ahaṃ bhāsamāno dubbhāsitaṃ bhāseyyaṃ,",
  "atk-s0513a4:2356_1": "evaṃ dubbhāsitaṃ saṅkamāno kilissati kilamati.",
  "atk-s0513a4:2356_2": "Tasmāti tena kāraṇena tumhākaṃ na gāyiṃ,",
  "atk-s0513a4:2356_3": "na bālabhāvenāti.",
  "atk-s0513a4:2357_0": "Rājā kinnariyā tussitvā anantaraṃ gāthamāha –",
  "atk-s0513a4:2358_0": "112.",
  "atk-s0513a4:2359_0": "“Yā mesā byāhāsi pamuñcathetaṃ, giriñca naṃ himavantaṃ nayantu;",
  "atk-s0513a4:2360_0": "Imañca kho dentu mahānasāya, pātova naṃ pātarāse pacantū”ti.",
  "atk-s0513a4:2361_0": "Tattha yā mesāti yā me esā. Dentūti mahānasatthāya dentu.",
  "atk-s0513a4:2362_0": "Kinnaro rañño vacanaṃ sutvā “ayaṃ maṃ akathentaṃ avassaṃ māressati,",
  "atk-s0513a4:2362_1": "idāni kathetuṃ vaṭṭatī”ti itaraṃ gāthamāha –",
  "atk-s0513a4:2363_0": "113.",
  "atk-s0513a4:2364_0": "“Pajjunnanāthā pasavo, pasunāthā ayaṃ pajā;",
  "atk-s0513a4:2365_0": "Tvaṃ nāthosi mahārāja, nāthohaṃ bhariyāya me;",
  "atk-s0513a4:2366_0": "Dvinnamaññataraṃ ñatvā, mutto gaccheyya pabbata”nti.",
  "atk-s0513a4:2367_0": "Tattha pajjunnanāthā pasavoti tiṇabhakkhā pasavo meghanāthā nāma.",
  "atk-s0513a4:2367_1": "Pasunāthā ayaṃ pajāti ayaṃ pana manussapajā pañcagorasena upajīvantī pasunāthā pasupatiṭṭhā.",
  "atk-s0513a4:2367_2": "Tvaṃ nāthosīti tvaṃ mama patiṭṭhā asi.",
  "atk-s0513a4:2367_3": "Nāthohanti mama bhariyāya ahaṃ nātho,",
  "atk-s0513a4:2367_4": "ahamassā patiṭṭhā.",
  "atk-s0513a4:2367_5": "Dvinnamaññataraṃ ñatvā,",
  "atk-s0513a4:2367_6": "mutto gaccheyya pabbatanti amhākaṃ dvinnaṃ antare eko ekaṃ mataṃ ñatvā sayaṃ maraṇato mutto himavantaṃ gaccheyya,",
  "atk-s0513a4:2367_7": "jīvamānā pana mayaṃ aññamaññaṃ na jahāma,",
  "atk-s0513a4:2367_8": "tasmā sacepi imaṃ himavantaṃ pesetukāmo,",
  "atk-s0513a4:2367_9": "maṃ paṭhamaṃ māretvā pacchā pesehīti.",
  "atk-s0513a4:2368_0": "Evañca pana vatvā “mahārāja,",
  "atk-s0513a4:2368_1": "na mayaṃ tava vacanaṃ akātukāmatāya tuṇhī ahumha,",
  "atk-s0513a4:2368_2": "mayaṃ kathāya pana dosaṃ disvā na kathayimhā”ti dīpento imaṃ gāthādvayamāha –",
  "atk-s0513a4:2369_0": "114.",
  "atk-s0513a4:2370_0": "“Na ve nindā suparivajjayetha, nānā janā sevitabbā janinda;",
  "atk-s0513a4:2371_0": "Yeneva eko labhate pasaṃsaṃ, teneva añño labhate ninditāraṃ.",
  "atk-s0513a4:2372_0": "115.",
  "atk-s0513a4:2373_0": "“Sabbo loko paricitto aticitto, sabbo loko cittavā samhi citte;",
  "atk-s0513a4:2374_0": "Paccekacittā puthu sabbasattā, kassīdha cittassa vasena vatte”ti.",
  "atk-s0513a4:2375_0": "Tattha suparivajjayethāti mahārāja,",
  "atk-s0513a4:2375_1": "nindā nāma sukhena parivajjetuṃ na sakkā.",
  "atk-s0513a4:2375_2": "Nānā janāti nānāchandā janā.",
  "atk-s0513a4:2375_3": "Yenevāti yena sīlādiguṇena eko pasaṃsaṃ labhati,",
  "atk-s0513a4:2375_4": "teneva añño ninditāraṃ labhati.",
  "atk-s0513a4:2375_5": "Amhākañhi kinnarānaṃ antare kathanena pasaṃsaṃ labhati,",
  "atk-s0513a4:2375_6": "manussānaṃ antare nindaṃ,",
  "atk-s0513a4:2375_7": "iti nindā nāma dupparivajjiyā,",
  "atk-s0513a4:2375_8": "svāhaṃ kathaṃ tava santikā pasaṃsaṃ labhissāmīti.",
  "atk-s0513a4:2376_0": "Sabbo loko paricittoti mahārāja,",
  "atk-s0513a4:2376_1": "asappuriso nāma pāṇātipātādicittena,",
  "atk-s0513a4:2376_2": "sappuriso pāṇātipātā veramaṇi ādicittena aticittoti,",
  "atk-s0513a4:2376_3": "evaṃ sabbo loko paricitto aticittoti attho.",
  "atk-s0513a4:2376_4": "Cittavā samhi citteti sabbo pana loko attano hīnena vā paṇītena vā cittena cittavā nāma.",
  "atk-s0513a4:2376_5": "Paccekacittāti pāṭiyekkacittā puthuppabhedā sabbe sattā.",
  "atk-s0513a4:2376_6": "Tesu kassekassa tava vā aññassa vā cittena kinnarī vā mādiso vā añño vā vatteyya,",
  "atk-s0513a4:2376_7": "tasmā “ayaṃ mama cittavasena na vattatī”ti,",
  "atk-s0513a4:2376_8": "mā mayhaṃ kujjhi.",
  "atk-s0513a4:2376_9": "Sabbasattā hi attano cittavasena gacchanti, devāti.",
  "atk-s0513a4:2376_10": "Kimpuriso rañño dhammaṃ desesi.",
  "atk-s0513a4:2377_0": "Rājā “sabhāvameva katheti paṇḍito kinnaro”ti somanassappatto hutvā osānagāthamāha –",
  "atk-s0513a4:2378_0": "116.",
  "atk-s0513a4:2379_0": "“Tuṇhī ahū kimpuriso sabhariyo, yo dāni byāhāsi bhayassa bhīto;",
  "atk-s0513a4:2380_0": "So dāni mutto sukhito arogo, vācākirevatthavatī narāna”nti.",
  "atk-s0513a4:2381_0": "Tattha vācākirevatthavatī narānanti vācāgirā eva imesaṃ sattānaṃ atthavatī hitāvahā hotīti attho.",
  "atk-s0513a4:2382_0": "Rājā kinnare suvaṇṇapañjare nisīdāpetvā tameva luddaṃ pakkosāpetvā “gaccha bhaṇe,",
  "atk-s0513a4:2382_1": "gahitaṭṭhāneyeva vissajjehī”ti vissajjāpesi.",
  "atk-s0513a4:2382_2": "Mahāsattopi “ācariya,",
  "atk-s0513a4:2382_3": "evaṃ kinnarā vācaṃ rakkhitvā pattakāle kathitena subhāsiteneva muttā,",
  "atk-s0513a4:2382_4": "tvaṃ pana dukkathitena mahādukkhaṃ patto”ti idaṃ udāharaṇaṃ dassetvā “ācariya, mā bhāyi,",
  "atk-s0513a4:2382_5": "jīvitaṃ te ahaṃ dassāmī”ti assāsesi,",
  "atk-s0513a4:2382_6": "“apica kho pana tumhe maṃ rakkheyyāthā”tivutte “na tāva nakkhattayogo labbhatī”ti divasaṃ vītināmetvā",
  "atk-s0513a4:2382_7": "majjhimayāmasamanantare mataṃ eḷakaṃ āharāpetvā “brāhmaṇa,",
  "atk-s0513a4:2382_8": "yattha katthaci gantvā jīvāhī”ti kañci ajānāpetvā uyyojetvā eḷakamaṃsena baliṃ katvā dvāraṃ patiṭṭhāpesi.",
  "atk-s0513a4:2383_0": "Satthā imaṃ dhammadesanaṃ āharitvā “na,",
  "atk-s0513a4:2383_1": "bhikkhave, idāneva,",
  "atk-s0513a4:2383_2": "pubbepi kokāliko vācāya hatoyevā”ti vatvā jātakaṃ samodhānesi –",
  "atk-s0513a4:2383_3": "“tadā kaḷārapiṅgalo kokāliko ahosi,",
  "atk-s0513a4:2383_4": "takkāriyapaṇḍito pana ahameva ahosi”nti.",
  "atk-s0513a4:2384_0": "Takkāriyajātakavaṇṇanā aṭṭhamā.",
  "atk-s0513a4:2386_0": "[482] 9. Rurumigarājajātakavaṇṇanā",
  "atk-s0513a4:2387_0": "Tassa gāmavaraṃ dammīti idaṃ satthā veḷuvane viharanto devadattaṃ ārabbha kathesi.",
  "atk-s0513a4:2387_1": "So kira bhikkhūhi “bahūpakāro te āvuso,",
  "atk-s0513a4:2387_2": "devadattasatthā,",
  "atk-s0513a4:2387_3": "tvaṃ tathāgataṃ nissāya pabbajjaṃ labhi,",
  "atk-s0513a4:2387_4": "tīṇi piṭakāni uggaṇhi,",
  "atk-s0513a4:2387_5": "lābhasakkāraṃ pāpuṇī”ti vutto “āvuso,",
  "atk-s0513a4:2387_6": "satthārā mama tiṇaggamattopi upakāro na kato,",
  "atk-s0513a4:2387_7": "ahaṃ sayameva pabbajiṃ,",
  "atk-s0513a4:2387_8": "sayaṃ tīṇi piṭakāni uggaṇhiṃ,",
  "atk-s0513a4:2387_9": "sayaṃ lābhasakkāraṃ pāpuṇi”nti kathesi.",
  "atk-s0513a4:2387_10": "Bhikkhū dhammasabhāyaṃ kathaṃ samuṭṭhāpesuṃ “akataññū āvuso,",
  "atk-s0513a4:2387_11": "devadatto akatavedī”ti.",
  "atk-s0513a4:2387_12": "Satthā āgantvā “kāya nuttha,",
  "atk-s0513a4:2387_13": "bhikkhave,",
  "atk-s0513a4:2387_14": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2387_15": "bhikkhave,",
  "atk-s0513a4:2387_16": "devadatto idāneva akataññū,",
  "atk-s0513a4:2387_17": "pubbepi akataññūyeva,",
  "atk-s0513a4:2387_18": "pubbepesa mayā jīvite dinnepi mama guṇamattaṃ na jānātī”ti vatvā atītaṃ āhari.",
  "atk-s0513a4:2388_0": "Atīte bārāṇasiyaṃ brahmadatte rajjaṃ kārente eko asītikoṭivibhavo seṭṭhi puttaṃ labhitvā “mahādhanako”tissa,",
  "atk-s0513a4:2388_1": "nāmaṃ katvā “sippaṃ uggaṇhanto mama putto kilamissatī”ti na kiñci sippaṃ uggaṇhāpesi.",
  "atk-s0513a4:2388_2": "So gītanaccavāditakhādanabhojanato uddhaṃ na kiñci aññāsi.",
  "atk-s0513a4:2388_3": "Taṃ vayappattaṃ patirūpena dārena saṃyojetvā mātāpitaro kālamakaṃsu.",
  "atk-s0513a4:2388_4": "So tesaṃ accayena itthidhuttasurādhuttādīhi parivuto nānābyasanamukhehi iṇaṃ ādāya taṃ dātuṃ asakkonto",
  "atk-s0513a4:2388_5": "iṇāyikehi codiyamāno cintesi “kiṃ mayhaṃ jīvitena,",
  "atk-s0513a4:2388_6": "ekenamhi attabhāvena añño viya jāto,",
  "atk-s0513a4:2388_7": "mataṃ me seyyo”ti.",
  "atk-s0513a4:2388_8": "So iṇāyike āha –",
  "atk-s0513a4:2388_9": "“tumhākaṃ iṇapaṇṇāni gahetvā āgacchatha,",
  "atk-s0513a4:2388_10": "gaṅgātīre me nidahitaṃ kulasantakaṃ dhanaṃ atthi,",
  "atk-s0513a4:2388_11": "taṃ vo dassāmī”ti.",
  "atk-s0513a4:2388_12": "Te tena saddhiṃ agamaṃsu.",
  "atk-s0513a4:2388_13": "So “idha dhana”nti nidhiṭṭhānaṃ ācikkhanto viya “gaṅgāyaṃ patitvā marissāmī”ti palāyitvā gaṅgāyaṃ pati.",
  "atk-s0513a4:2388_14": "So caṇḍasotena vuyhanto kāruññaravaṃ viravi.",
  "atk-s0513a4:2389_0": "Tadā mahāsatto rurumigayoniyaṃ nibbattitvā parivāraṃ chaḍḍetvā ekakova gaṅgānivattane ramaṇīye sālamissake",
  "atk-s0513a4:2389_1": "supupphitaambavane vasati uposathaṃ upavutthāya.",
  "atk-s0513a4:2389_2": "Tassa sarīracchavi sumajjitakañcanapaṭṭavaṇṇā ahosi,",
  "atk-s0513a4:2389_3": "hatthapādā lākhārasaparikammakatā viya,",
  "atk-s0513a4:2389_4": "naṅguṭṭhaṃ cāmarīnaṅguṭṭhaṃ viya,",
  "atk-s0513a4:2389_5": "siṅgāni rajatadāmasadisāni,",
  "atk-s0513a4:2389_6": "akkhīni sumajjitamaṇiguḷikā viya,",
  "atk-s0513a4:2389_7": "mukhaṃ odahitvā ṭhapitarattakambalageṇḍukaṃ viya.",
  "atk-s0513a4:2389_8": "Evarūpaṃ tassa rūpaṃ ahosi.",
  "atk-s0513a4:2389_9": "So aḍḍharattasamaye tassa kāruññasaddaṃ sutvā “manussasaddo sūyati,",
  "atk-s0513a4:2389_10": "mā mayi dharante maratu,",
  "atk-s0513a4:2389_11": "jīvitamassa dassāmī”ti cintetvā sayanagumbā uṭṭhāya nadītīraṃ gantvā “ambho purisa, mā bhāyi,",
  "atk-s0513a4:2389_12": "jīvitaṃ te dassāmī”ti assāsetvā sotaṃ chindanto gantvā taṃ piṭṭhiyaṃ āropetvā tīraṃ pāpetvā attano vasanaṭṭhānaṃ",
  "atk-s0513a4:2389_13": "netvā phalāphalāni datvā dvīhatīhaccayena “bho purisa,",
  "atk-s0513a4:2389_14": "ahaṃ taṃ ito araññato nīharitvā bārāṇasimagge ṭhapessāmi,",
  "atk-s0513a4:2389_15": "tvaṃ sotthinā gamissasi,",
  "atk-s0513a4:2389_16": "apica kho pana tvaṃ ‘asukaṭṭhāne nāma kañcanamigo vasatī’ti dhanakāraṇā maṃ rañño ceva rājamahāmattassa ca mā ācikkhāhī”ti āha.",
  "atk-s0513a4:2389_17": "So “sādhu sāmī”ti sampaṭicchi.",
  "atk-s0513a4:2390_0": "Mahāsatto tassa paṭiññaṃ gahetvā taṃ attano piṭṭhiyaṃ āropetvā bārāṇasimagge otāretvā nivatti.",
  "atk-s0513a4:2390_1": "Tassa bārāṇasipavisanadivaseyeva khemā nāma rañño aggamahesī paccūsakāle supinante suvaṇṇavaṇṇaṃ migaṃ",
  "atk-s0513a4:2390_2": "attano dhammaṃ desentaṃ disvā cintesi “sace evarūpo migo na bhaveyya,",
  "atk-s0513a4:2390_3": "nāhaṃ supine passeyyaṃ,",
  "atk-s0513a4:2390_4": "addhā bhavissati,",
  "atk-s0513a4:2390_5": "rañño ārocessāmī”ti.",
  "atk-s0513a4:2390_6": "Sā rājānaṃ upasaṅkamitvā “mahārāja,",
  "atk-s0513a4:2390_7": "ahaṃ suvaṇṇavaṇṇaṃ migaṃ passituṃ icchāmi,",
  "atk-s0513a4:2390_8": "suvaṇṇavaṇṇamigassa dhammaṃ sotukāmāmhi,",
  "atk-s0513a4:2390_9": "labhissāmi ce, jīveyyaṃ, no ce,",
  "atk-s0513a4:2390_10": "natthi me jīvita”nti āha.",
  "atk-s0513a4:2390_11": "Rājā taṃ assāsetvā “sace manussaloke atthi,",
  "atk-s0513a4:2390_12": "labhissasī”ti vatvā brāhmaṇe pakkosāpetvā “suvaṇṇavaṇṇā migā nāma hontī”ti pucchitvā “āma, deva,",
  "atk-s0513a4:2390_13": "hontī”ti sutvā alaṅkatahatthikkhandhe suvaṇṇacaṅkoṭake sahassathavikaṃ ṭhapetvā yo suvaṇṇavaṇṇaṃ migaṃ ācikkhissati,",
  "atk-s0513a4:2390_14": "tassa saddhiṃ sahassathavikasuvaṇṇacaṅkoṭakena tañca hatthiṃ tato ca uttari dātukāmo hutvā suvaṇṇapaṭṭe",
  "atk-s0513a4:2390_15": "gāthaṃ likhāpetvā ekaṃ amaccaṃ pakkosāpetvā “ehi tāta,",
  "atk-s0513a4:2390_16": "mama vacanena imaṃ gāthaṃ nagaravāsīnaṃ kathehī”ti imasmiṃ jātake paṭhamaṃ gāthamāha –",
  "atk-s0513a4:2391_0": "117.",
  "atk-s0513a4:2392_0": "“Tassa gāmavaraṃ dammi, nāriyo ca alaṅkatā;",
  "atk-s0513a4:2393_0": "Yo me taṃ migamakkhāti, migānaṃ migamuttama”nti.",
  "atk-s0513a4:2394_0": "Amacco suvaṇṇapaṭṭaṃ gahetvā sakalanagare vācāpesi.",
  "atk-s0513a4:2394_1": "Atha so seṭṭhiputto bārāṇasiṃ pavisantova taṃ kathaṃ sutvā amaccassa santikaṃ gantvā “ahaṃ rañño evarūpaṃ migaṃ ācikkhissāmi,",
  "atk-s0513a4:2394_2": "maṃ rañño dassehī”ti āha.",
  "atk-s0513a4:2394_3": "Amacco hatthikkhandhato otaritvā taṃ rañño santikaṃ netvā “ayaṃ kira, deva,",
  "atk-s0513a4:2394_4": "taṃ migaṃ ācikkhissatī”ti dassesi.",
  "atk-s0513a4:2394_5": "Rājā “saccaṃ ambho purisā”ti pucchi.",
  "atk-s0513a4:2394_6": "So “saccaṃ mahārāja,",
  "atk-s0513a4:2394_7": "tvaṃ etaṃ yasaṃ mayhaṃ dehī”ti vadanto dutiyaṃ gāthamāha –",
  "atk-s0513a4:2395_0": "118.",
  "atk-s0513a4:2396_0": "“Mayhaṃ gāmavaraṃ dehi, nāriyo ca alaṅkatā;",
  "atk-s0513a4:2397_0": "Ahaṃ te migamakkhissaṃ, migānaṃ migamuttama”nti.",
  "atk-s0513a4:2398_0": "Taṃ sutvā rājā tassa mittadubbhissa tussitvā “abbho kuhiṃ so migo vasatī”ti pucchitvā “asukaṭṭhāne nāma",
  "atk-s0513a4:2398_1": "devā”ti vutte tameva maggadesakaṃ katvā mahantena parivārena taṃ ṭhānaṃ agamāsi.",
  "atk-s0513a4:2398_2": "Atha naṃ so mittadubbhī “senaṃ, deva,",
  "atk-s0513a4:2398_3": "sannisīdāpehī”ti vatvā sannisinnāya senāya eso, deva,",
  "atk-s0513a4:2398_4": "suvaṇṇamigo etasmiṃ vane vasatī”ti hatthaṃ pasāretvā ācikkhanto tatiyaṃ gāthamāha –",
  "atk-s0513a4:2399_0": "119.",
  "atk-s0513a4:2400_0": "“Etasmiṃ vanasaṇḍasmiṃ, ambā sālā ca pupphitā;",
  "atk-s0513a4:2401_0": "Indagopakasañchannā, ettheso tiṭṭhate migo”ti.",
  "atk-s0513a4:2402_0": "Tattha indagopakasañchannāti etassa vanasaṇḍassa bhūmi indagopakavaṇṇāya rattāya sukhasamphassāya tiṇajātiyā sañchannā,",
  "atk-s0513a4:2402_1": "sasakucchi viya mudukā,",
  "atk-s0513a4:2402_2": "ettha etasmiṃ ramaṇīye vanasaṇḍe eso tiṭṭhatīti dasseti.",
  "atk-s0513a4:2403_0": "Rājā tassa vacanaṃ sutvā amacce āṇāpesi “tassa migassa palāyituṃ adatvā khippaṃ āvudhahatthehi purisehi saddhiṃ vanasaṇḍaṃ parivārethā”ti.",
  "atk-s0513a4:2403_1": "Te tathā katvā unnadiṃsu.",
  "atk-s0513a4:2403_2": "Rājā katipayehi janehi saddhiṃ ekamantaṃ aṭṭhāsi,",
  "atk-s0513a4:2403_3": "sopissa avidūre aṭṭhāsi.",
  "atk-s0513a4:2403_4": "Mahāsatto taṃ saddaṃ sutvā cintesi “mahanto balakāyasaddo,",
  "atk-s0513a4:2403_5": "tamhā me purisā bhayena uppannena bhavitabba”nti.",
  "atk-s0513a4:2403_6": "So uṭṭhāya sakalaparisaṃ oloketvā rañño ṭhitaṭṭhānaṃ disvā “rañño ṭhitaṭṭhāneyeva me sotthi bhavissati,",
  "atk-s0513a4:2403_7": "ettheva mayā gantuṃ vaṭṭatī”ti cintetvā rājābhimukho pāyāsi.",
  "atk-s0513a4:2403_8": "Rājā taṃ āgacchantaṃ disvā “nāgabalo migo avattharanto viya āgaccheyya,",
  "atk-s0513a4:2403_9": "saraṃ sannayhitvā imaṃ migaṃ santāsetvā sace palāyati,",
  "atk-s0513a4:2403_10": "vijjhitvā dubbalaṃ katvā gaṇhissāmī”ti dhanuṃ āropetvā bodhisattābhimukho ahosi.",
  "atk-s0513a4:2403_11": "Tamatthaṃ pakāsento satthā imaṃ gāthādvayamāha –",
  "atk-s0513a4:2404_0": "120.",
  "atk-s0513a4:2405_0": "“Dhanuṃ advejjhaṃ katvāna, usuṃ sannayhupāgami;",
  "atk-s0513a4:2406_0": "Migo ca disvā rājānaṃ, dūrato ajjhabhāsatha.",
  "atk-s0513a4:2407_0": "121.",
  "atk-s0513a4:2408_0": "“Āgamehi mahārāja, mā maṃ vijjhi rathesabha;",
  "atk-s0513a4:2409_0": "Ko nu te idamakkhāsi, ettheso tiṭṭhate migo”ti.",
  "atk-s0513a4:2410_0": "Tattha advejjhaṃ katvānāti jiyāya ca sarena ca saddhiṃ ekameva katvā.",
  "atk-s0513a4:2410_1": "Sannayhāti sannayhitvā.",
  "atk-s0513a4:2410_2": "Āgamehīti “tiṭṭha, mahārāja,",
  "atk-s0513a4:2410_3": "mā maṃ vijjhi,",
  "atk-s0513a4:2410_4": "jīvaggāhameva gaṇhāhī”ti madhurāya manussavācāya abhāsi.",
  "atk-s0513a4:2411_0": "Rājā tassa madhurakathāya bandhitvā dhanuṃ otāretvā gāravena aṭṭhāsi.",
  "atk-s0513a4:2411_1": "Mahāsattopi rājānaṃ upasaṅkamitvā madhurapaṭisanthāraṃ katvā ekamantaṃ aṭṭhāsi.",
  "atk-s0513a4:2411_2": "Mahājanopi sabbāvudhāni chaḍḍetvā āgantvā rājānaṃ parivāresi.",
  "atk-s0513a4:2411_3": "Tasmiṃ khaṇe mahāsatto suvaṇṇakiṅkiṇikaṃ cālento viya madhurena sarena rājānaṃ pucchi “ko nu te idamakkhāsi,",
  "atk-s0513a4:2411_4": "ettheso tiṭṭhate migo”ti?",
  "atk-s0513a4:2411_5": "Tasmiṃ khaṇe pāpapuriso thokaṃ paṭikkamitvā sotapatheva aṭṭhāsi.",
  "atk-s0513a4:2411_6": "Rājā “iminā me dassito”ti kathento chaṭṭhaṃ gāthamāha –",
  "atk-s0513a4:2412_0": "122.",
  "atk-s0513a4:2413_0": "“Esa pāpacaro poso, samma tiṭṭhati ārakā;",
  "atk-s0513a4:2414_0": "Soyaṃ me idamakkhāsi, ettheso tiṭṭhate migo”ti.",
  "atk-s0513a4:2415_0": "Tattha pāpacaroti vissaṭṭhācāro.",
  "atk-s0513a4:2416_0": "Taṃ sutvā mahāsatto taṃ mittadubbhiṃ garahitvā raññā saddhiṃ sallapanto sattamaṃ gāthamāha –",
  "atk-s0513a4:2417_0": "123.",
  "atk-s0513a4:2418_0": "“Saccaṃ kireva māhaṃsu, narā ekacciyā idha;",
  "atk-s0513a4:2419_0": "Kaṭṭhaṃ niplavitaṃ seyyo, na tvevekacciyo naro”ti.",
  "atk-s0513a4:2420_0": "Tattha niplavitanti uttāritaṃ.",
  "atk-s0513a4:2420_1": "Ekacciyoti ekacco pana mittadubbhī pāpapuggalo udake patantopi uttārito na tveva seyyo.",
  "atk-s0513a4:2420_2": "Kaṭṭhañhi nānappakārena upakārāya saṃvattati,",
  "atk-s0513a4:2420_3": "mittadubbhī pana pāpapuggalo vināsāya,",
  "atk-s0513a4:2420_4": "tasmā tato kaṭṭhameva varataranti porāṇakapaṇḍitā kathayiṃsu,",
  "atk-s0513a4:2420_5": "mayā pana tesaṃ vacanaṃ na katanti.",
  "atk-s0513a4:2421_0": "Taṃ sutvā rājā itaraṃ gāthamāha –",
  "atk-s0513a4:2422_0": "124.",
  "atk-s0513a4:2423_0": "“Kiṃ nu ruru garahasi migānaṃ, kiṃ pakkhīnaṃ kiṃ pana mānusānaṃ;",
  "atk-s0513a4:2424_0": "Bhayaṃ hi maṃ vindatinapparūpaṃ, sutvāna taṃ mānusiṃ bhāsamāna”nti.",
  "atk-s0513a4:2425_0": "Tattha migānanti migānamaññataraṃ garahasi,",
  "atk-s0513a4:2425_1": "udāhu pakkhīnaṃ,",
  "atk-s0513a4:2425_2": "mānusānanti pucchi.",
  "atk-s0513a4:2425_3": "Bhayañhi maṃ vindatīti bhayaṃ maṃ paṭilabhati,",
  "atk-s0513a4:2425_4": "ahaṃ attani anissaro bhayasantako viya homi.",
  "atk-s0513a4:2425_5": "Anapparūpanti mahantaṃ.",
  "atk-s0513a4:2426_0": "Tato mahāsatto “mahārāja, na migaṃ,",
  "atk-s0513a4:2426_1": "na pakkhiṃ garahāmi,",
  "atk-s0513a4:2426_2": "manussaṃ pana garahāmī”ti dassento navamaṃ gāthamāha –",
  "atk-s0513a4:2427_0": "125.",
  "atk-s0513a4:2428_0": "“Yamuddhariṃ vāhane vuyhamānaṃ, mahodake salile sīghasote;",
  "atk-s0513a4:2429_0": "Tatonidānaṃ bhayamāgataṃ mama, dukkho have rāja asabbhi saṅgamo”ti.",
  "atk-s0513a4:2430_0": "Tattha vāhaneti patitapatite vahituṃ samatthe gaṅgāvahe.",
  "atk-s0513a4:2430_1": "Mahodake salileti mahāudake mahāsalileti attho.",
  "atk-s0513a4:2430_2": "Ubhayenāpi gaṅgāvahasseva bahuudakataṃ dasseti.",
  "atk-s0513a4:2430_3": "Tatonidānanti mahārāja,",
  "atk-s0513a4:2430_4": "yo mayhaṃ tayā dassito puriso,",
  "atk-s0513a4:2430_5": "eso mayā gaṅgāya vuyhamāno aḍḍharattasamaye kāruññaravaṃ viravanto uddharito,",
  "atk-s0513a4:2430_6": "tatonidānaṃ me idamajja bhayaṃ āgataṃ,",
  "atk-s0513a4:2430_7": "asappurisehi samāgamo nāma dukkho,",
  "atk-s0513a4:2430_8": "mahārājāti.",
  "atk-s0513a4:2431_0": "Taṃ sutvā rājā tassa kujjhitvā “evaṃ bahūpakārassa nāma guṇaṃ na jānāti,",
  "atk-s0513a4:2431_1": "vijjhitvā naṃ jīvitakkhayaṃ pāpessāmī”ti dasamaṃ gāthamāha –",
  "atk-s0513a4:2432_0": "126.",
  "atk-s0513a4:2433_0": "“Sohaṃ catuppattamimaṃ vihaṅgamaṃ, tanucchidaṃ hadaye ossajāmi;",
  "atk-s0513a4:2434_0": "Hanāmi taṃ mittadubbhiṃ akiccakāriṃ, yo tādisaṃ kammakataṃ na jāne”ti.",
  "atk-s0513a4:2435_0": "Tattha catuppattanti catūhi vājapattehi samannāgataṃ.",
  "atk-s0513a4:2435_1": "Vihaṅgamanti ākāsagāmiṃ.",
  "atk-s0513a4:2435_2": "Tanucchidanti sarīrachindanaṃ.",
  "atk-s0513a4:2435_3": "Ossajāmīti etassa hadaye vissajjemi.",
  "atk-s0513a4:2436_0": "Tato mahāsatto “mā esa maṃ nissāya nassatū”ti cintetvā ekādasamaṃ gāthamāha –",
  "atk-s0513a4:2437_0": "127.",
  "atk-s0513a4:2438_0": "“Dhīrassa bālassa have janinda, santo vadhaṃ nappasaṃsanti jātu;",
  "atk-s0513a4:2439_0": "Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dehi;",
  "atk-s0513a4:2440_0": "Ahañca te kāmakaro bhavāmī”ti.",
  "atk-s0513a4:2441_0": "Tattha kāmanti kāmena yathāruciyā attano gharaṃ gacchatu.",
  "atk-s0513a4:2441_1": "Yañcassa bhaṭṭhaṃ tadetassa dehīti yañca tassa “idaṃ nāma te dassāmī”ti tayā kathitaṃ,",
  "atk-s0513a4:2441_2": "taṃ tassa dehi.",
  "atk-s0513a4:2441_3": "Kāmakaroti icchākaro,",
  "atk-s0513a4:2441_4": "yaṃ icchasi,",
  "atk-s0513a4:2441_5": "taṃ karohi,",
  "atk-s0513a4:2441_6": "maṃsaṃ vā me khāda,",
  "atk-s0513a4:2441_7": "kīḷāmigaṃ vā karohi,",
  "atk-s0513a4:2441_8": "sabbattha te anukūlavattī bhavissāmīti attho.",
  "atk-s0513a4:2442_0": "Taṃ sutvā rājā tuṭṭhamānaso mahāsattassa thutiṃ karonto anantaraṃ gāthamāha –",
  "atk-s0513a4:2443_0": "128.",
  "atk-s0513a4:2444_0": "“Addhā rurū aññataro sataṃ so, yo dubbhato mānusassa na dubbhi;",
  "atk-s0513a4:2445_0": "Kāmaṃ gharaṃ gacchatu pāpadhammo, yañcassa bhaṭṭhaṃ tadetassa dammi;",
  "atk-s0513a4:2446_0": "Ahañca te kāmacāraṃ dadāmī”ti.",
  "atk-s0513a4:2447_0": "Tattha sataṃ soti addhā tvaṃ sataṃ paṇḍitānaṃ aññataro.",
  "atk-s0513a4:2447_1": "Kāmacāranti ahaṃ tava dhammakathāya pasīditvā tuyhaṃ kāmacāraṃ abhayaṃ dadāmi,",
  "atk-s0513a4:2447_2": "ito paṭṭhāya tumhe nibbhayā yathāruciyā viharathāti mahāsattassa varaṃ adāsi.",
  "atk-s0513a4:2448_0": "Atha naṃ mahāsatto “mahārāja,",
  "atk-s0513a4:2448_1": "manussā nāma aññaṃ mukhena bhāsanti,",
  "atk-s0513a4:2448_2": "aññaṃ kāyena karontī”ti pariggaṇhanto dve gāthā abhāsi –",
  "atk-s0513a4:2449_0": "129.",
  "atk-s0513a4:2450_0": "“Suvijānaṃ siṅgālānaṃ, sakuṇānañca vassitaṃ;",
  "atk-s0513a4:2451_0": "Manussavassitaṃ rāja, dubbijānataraṃ tato.",
  "atk-s0513a4:2452_0": "130.",
  "atk-s0513a4:2453_0": "“Api ce maññatī poso, ñāti mitto sakhāti vā;",
  "atk-s0513a4:2454_0": "Yo pubbe sumano hutvā, pacchā sampajjate diso”ti.",
  "atk-s0513a4:2455_0": "Taṃ sutvā rājā “migarāja,",
  "atk-s0513a4:2455_1": "mā maṃ evaṃ maññi,",
  "atk-s0513a4:2455_2": "ahañhi rajjaṃ jahantopi na tuyhaṃ dinnavaraṃ jahissaṃ,",
  "atk-s0513a4:2455_3": "saddahatha,",
  "atk-s0513a4:2455_4": "mayha”nti varaṃ adāsi.",
  "atk-s0513a4:2455_5": "Mahāsatto tassa santike varaṃ gaṇhanto attānaṃ ādiṃ katvā sabbasattānaṃ abhayadānaṃ varaṃ gaṇhi.",
  "atk-s0513a4:2455_6": "Rājāpi taṃ varaṃ datvā bodhisattaṃ nagaraṃ netvā mahāsattañca nagarañca alaṅkārāpetvā deviyā dhammaṃ desāpesi.",
  "atk-s0513a4:2455_7": "Mahāsatto deviṃ ādiṃ katvā rañño ca rājaparisāya ca madhurāya manussabhāsāya dhammaṃ desetvā rājānaṃ",
  "atk-s0513a4:2455_8": "dasahi rājadhammehi ovaditvā mahājanaṃ anusāsitvā araññaṃ pavisitvā migagaṇaparivuto vāsaṃ kappesi.",
  "atk-s0513a4:2455_9": "Rājā “sabbesaṃ sattānaṃ abhayaṃ dammī”ti nagare bheriṃ carāpesi.",
  "atk-s0513a4:2455_10": "Tato paṭṭhāya migapakkhīnaṃ koci hatthaṃ pasāretuṃ samattho nāma nāhosi.",
  "atk-s0513a4:2455_11": "Migagaṇo manussānaṃ sassāni khādati,",
  "atk-s0513a4:2455_12": "koci vāretuṃ na sakkoti.",
  "atk-s0513a4:2455_13": "Mahājano rājaṅgaṇaṃ gantvā upakkosi.",
  "atk-s0513a4:2455_14": "Tamatthaṃ pakāsento satthā imaṃ gāthamāha –",
  "atk-s0513a4:2456_0": "131.",
  "atk-s0513a4:2457_0": "“Samāgatā jānapadā, negamā ca samāgatā;",
  "atk-s0513a4:2458_0": "Migā sassāni khādanti, taṃ devo paṭisedhatū”ti.",
  "atk-s0513a4:2459_0": "Tattha taṃ devoti taṃ migagaṇaṃ devo paṭisedhatūti.",
  "atk-s0513a4:2460_0": "Taṃ sutvā rājā gāthādvayamāha –",
  "atk-s0513a4:2461_0": "132.",
  "atk-s0513a4:2462_0": "“Kāmaṃ janapado māsi, raṭṭhañcāpi vinassatu;",
  "atk-s0513a4:2463_0": "Na tvevāhaṃ ruruṃ dubbhe, datvā abhayadakkhiṇaṃ.",
  "atk-s0513a4:2464_0": "133.",
  "atk-s0513a4:2465_0": "“Mā me janapado āsi, raṭṭhañcāpi vinassatu;",
  "atk-s0513a4:2466_0": "Na tvevāhaṃ migarājassa, varaṃ datvā musā bhaṇe”ti.",
  "atk-s0513a4:2467_0": "Tattha māsīti kāmaṃ mayhaṃ janapado mā hotu.",
  "atk-s0513a4:2467_1": "Rurunti na tveva ahaṃ suvaṇṇavaṇṇassa rurumigarājassa abhayadakkhiṇaṃ datvā dubbhissāmīti.",
  "atk-s0513a4:2468_0": "Mahājano rañño vacanaṃ sutvā kiñci vattuṃ avisahanto paṭikkami.",
  "atk-s0513a4:2468_1": "Sā kathā vitthārikā ahosi.",
  "atk-s0513a4:2468_2": "Taṃ sutvā mahāsatto migagaṇaṃ sannipātāpetvā “ito paṭṭhāya manussānaṃ sassāni mā khādathā”ti ovaditvā",
  "atk-s0513a4:2468_3": "“attano khettesu paṇṇasaññaṃ bandhantū”ti manussānaṃ ghosāpesi.",
  "atk-s0513a4:2468_4": "Te tathā bandhiṃsu,",
  "atk-s0513a4:2468_5": "tāya saññāya migā yāvajjatanā sassāni na khādanti.",
  "atk-s0513a4:2469_0": "Satthā imaṃ dhammadesanaṃ āharitvā “na,",
  "atk-s0513a4:2469_1": "bhikkhave, idāneva,",
  "atk-s0513a4:2469_2": "pubbepi devadatto akataññūyevā”ti vatvā jātakaṃ samodhānesi “tadā seṭṭhiputto devadatto ahosi,",
  "atk-s0513a4:2469_3": "rājā ānando,",
  "atk-s0513a4:2469_4": "rurumigarājā pana ahameva ahosi”nti.",
  "atk-s0513a4:2470_0": "Rurumigarājajātakavaṇṇanā navamā.",
  "atk-s0513a4:2472_0": "[483] 10. Sarabhamigajātakavaṇṇanā",
  "atk-s0513a4:2473_0": "Āsīsetheva purisoti idaṃ satthā jetavane viharanto attanā saṃkhittena pucchitapañhassa dhammasenāpatino vitthārena byākaraṇaṃ ārabbha kathesi.",
  "atk-s0513a4:2473_1": "Kadā pana satthā theraṃ saṃkhittena pañhaṃ pucchīti?",
  "atk-s0513a4:2473_2": "Devorohane.",
  "atk-s0513a4:2473_3": "Tatrāyaṃ saṅkhepato anupubbikathā.",
  "atk-s0513a4:2473_4": "Rājagahaseṭṭhino hi santake candanapatte āyasmatā piṇḍolabhāradvājena iddhiyā gahite satthā bhikkhūnaṃ iddhipāṭihāriyakaraṇaṃ paṭikkhipi.",
  "atk-s0513a4:2473_5": "Tadā titthiyā “paṭikkhittaṃ samaṇena gotamena iddhipāṭihāriyakaraṇaṃ,",
  "atk-s0513a4:2473_6": "idāni sayampi na karissatī”ti cintetvā maṅkubhūtehi attano sāvakehi “kiṃ, bhante,",
  "atk-s0513a4:2473_7": "iddhiyā pattaṃ na gaṇhathā”ti vuccamānā “netaṃ āvuso,",
  "atk-s0513a4:2473_8": "amhākaṃ dukkaraṃ,",
  "atk-s0513a4:2473_9": "chavassa pana dārupattassatthāya attano saṇhasukhumaguṇaṃ ko gihīnaṃ pakāsessatīti na gaṇhimha,",
  "atk-s0513a4:2473_10": "samaṇā pana sakyaputtiyā lolatāya iddhiṃ dassetvā gaṇhiṃsu.",
  "atk-s0513a4:2473_11": "Mā ‘amhākaṃ iddhikaraṇaṃ bhāro’ti cintayittha,",
  "atk-s0513a4:2473_12": "mayañhi tiṭṭhantu samaṇassa gotamassa sāvakā,",
  "atk-s0513a4:2473_13": "ākaṅkhamānā pana samaṇena gotamena saddhiṃ iddhiṃ dassessāma,",
  "atk-s0513a4:2473_14": "sace hi samaṇo gotamo ekaṃ pāṭihāriyaṃ karissati,",
  "atk-s0513a4:2473_15": "mayaṃ dviguṇaṃ karissāmā”ti kathayiṃsu.",
  "atk-s0513a4:2474_0": "Taṃ sutvā bhikkhū bhagavato ārocesuṃ “bhante,",
  "atk-s0513a4:2474_1": "titthiyā kira pāṭihāriyaṃ karissantī”ti.",
  "atk-s0513a4:2474_2": "Satthā “bhikkhave, karontu,",
  "atk-s0513a4:2474_3": "ahampi karissāmī”ti āha.",
  "atk-s0513a4:2474_4": "Taṃ sutvā bimbisāro āgantvā bhagavantaṃ pucchi “bhante,",
  "atk-s0513a4:2474_5": "pāṭihāriyaṃ kira karissathā”ti? “Āma,",
  "atk-s0513a4:2474_6": "mahārājā”ti. “Nanu, bhante,",
  "atk-s0513a4:2474_7": "sikkhāpadaṃ paññatta”nti.",
  "atk-s0513a4:2474_8": "“Mahārāja,",
  "atk-s0513a4:2474_9": "taṃ mayā sāvakānaṃ paññattaṃ,",
  "atk-s0513a4:2474_10": "buddhānaṃ pana sikkhāpadaṃ nāma natthi.",
  "atk-s0513a4:2474_11": "“Yathā hi, mahārāja,",
  "atk-s0513a4:2474_12": "tava uyyāne pupphaphalaṃ aññesaṃ vāritaṃ, na tava,",
  "atk-s0513a4:2474_13": "evaṃsampadamidaṃ daṭṭhabba”nti.",
  "atk-s0513a4:2474_14": "“Kattha pana, bhante,",
  "atk-s0513a4:2474_15": "pāṭihāriyaṃ karissathā”ti?",
  "atk-s0513a4:2474_16": "“Sāvatthinagaradvāre kaṇḍambarukkhamūle”ti.",
  "atk-s0513a4:2474_17": "“Amhehi tattha kiṃ kattabba”nti?",
  "atk-s0513a4:2474_18": "“Natthi kiñci mahārājā”ti.",
  "atk-s0513a4:2474_19": "Punadivase satthā katabhattakicco cārikaṃ pakkāmi.",
  "atk-s0513a4:2474_20": "Manussā “kuhiṃ, bhante,",
  "atk-s0513a4:2474_21": "satthā gacchatī”ti pucchanti.",
  "atk-s0513a4:2474_22": "“Sāvatthinagaradvāre kaṇḍambarukkhamūle titthiyamaddanaṃ yamakapāṭihāriyaṃ kātu”nti tesaṃ bhikkhū kathayanti.",
  "atk-s0513a4:2474_23": "Mahājano “acchariyarūpaṃ kira pāṭihāriyaṃ bhavissati,",
  "atk-s0513a4:2474_24": "passissāma na”nti gharadvārāni chaḍḍetvā satthārā saddhiṃyeva agamāsi.",
  "atk-s0513a4:2475_0": "Aññatitthiyā “mayampi samaṇassa gotamassa pāṭihāriyakaraṇaṭṭhāne pāṭihāriyaṃ karissāmā”ti upaṭṭhākehi saddhiṃ satthārameva anubandhiṃsu.",
  "atk-s0513a4:2475_1": "Satthā anupubbena sāvatthiṃ gantvā raññā “pāṭihāriyaṃ kira, bhante,",
  "atk-s0513a4:2475_2": "karissathā”ti pucchito “karissāmī”ti vatvā “kadā,",
  "atk-s0513a4:2475_3": "bhante”ti vutte “ito sattame divase āsāḷhipuṇṇamāsiya”nti āha.",
  "atk-s0513a4:2475_4": "“Maṇḍapaṃ karomi bhante”ti?",
  "atk-s0513a4:2475_5": "“Alaṃ mahārāja,",
  "atk-s0513a4:2475_6": "mama pāṭihāriyakaraṇaṭṭhāne sakko devarājā dvādasayojanikaṃ ratanamaṇḍapaṃ karissatī”ti.",
  "atk-s0513a4:2475_7": "“Etaṃ kāraṇaṃ nagare ugghosāpemi,",
  "atk-s0513a4:2475_8": "bhante”ti?",
  "atk-s0513a4:2475_9": "“Ugghosāpehi mahārājā”ti.",
  "atk-s0513a4:2475_10": "Rājā dhammaghosakaṃ alaṅkatahatthipiṭṭhiṃ āropetvā “bhagavā kira sāvatthinagaradvāre kaṇḍambarukkhamūle",
  "atk-s0513a4:2475_11": "titthiyamaddanaṃ pāṭihāriyaṃ karissati ito sattame divase”ti yāva chaṭṭhadivasā devasikaṃ ghosanaṃ kāresi.",
  "atk-s0513a4:2475_12": "Titthiyā “kaṇḍambarukkhamūle kira karissatī”ti sāmikānaṃ dhanaṃ datvā sāvatthisāmante ambarukkhe chindāpayiṃsu.",
  "atk-s0513a4:2475_13": "Dhammaghosako puṇṇamīdivase pātova “ajja,",
  "atk-s0513a4:2475_14": "bhagavato pāṭihāriyaṃ bhavissatī”ti ugghosesi.",
  "atk-s0513a4:2475_15": "Devatānubhāvena sakalajambudīpe dvāre ṭhatvā ugghositaṃ viya ahosi.",
  "atk-s0513a4:2475_16": "Ye ye gantuṃ cittaṃ uppādenti,",
  "atk-s0513a4:2475_17": "te te sāvatthiṃ pattameva attānaṃ passiṃsu,",
  "atk-s0513a4:2475_18": "dvādasayojanikā parisā ahosi.",
  "atk-s0513a4:2476_0": "Satthā pātova sāvatthiṃ piṇḍāya pavisituṃ nikkhami.",
  "atk-s0513a4:2476_1": "Kaṇḍo nāma uyyānapālo piṇḍipakkameva kumbhapamāṇaṃ mahantaṃ ambapakkaṃ rañño haranto satthāraṃ nagaradvāre",
  "atk-s0513a4:2476_2": "disvā “idaṃ tathāgatasseva anucchavika”nti adāsi.",
  "atk-s0513a4:2476_3": "Satthā paṭiggahetvā tattheva ekamantaṃ nisinno paribhuñjitvā “ānanda,",
  "atk-s0513a4:2476_4": "imaṃ ambaṭṭhiṃ uyyānapālakassa imasmiṃ ṭhāne ropanatthāya dehi,",
  "atk-s0513a4:2476_5": "esa kaṇḍambo nāma bhavissatī”ti āha.",
  "atk-s0513a4:2476_6": "Thero tathā akāsi.",
  "atk-s0513a4:2476_7": "Uyyānapālo paṃsuṃ viyūhitvā ropesi.",
  "atk-s0513a4:2476_8": "Taṅkhaṇaññeva aṭṭhiṃ bhinditvā mūlāni otariṃsu,",
  "atk-s0513a4:2476_9": "naṅgalasīsapamāṇo rattaṅkuro uṭṭhahi,",
  "atk-s0513a4:2476_10": "mahājanassa olokentasseva paṇṇāsahatthakkhandho paṇṇāsahatthasākho ubbedhato ca hatthasatiko ambarukkho sampajji,",
  "atk-s0513a4:2476_11": "tāvadevassa pupphāni ca phalāni ca uṭṭhahiṃsu.",
  "atk-s0513a4:2476_12": "So madhukaraparivuto suvaṇṇavaṇṇaphalabharito nabhaṃ pūretvā aṭṭhāsi,",
  "atk-s0513a4:2476_13": "vātappaharaṇakāle madhurapakkāni patiṃsu.",
  "atk-s0513a4:2476_14": "Pacchā āgacchantā bhikkhū paribhuñjitvāva āgamiṃsu.",
  "atk-s0513a4:2477_0": "Sāyanhasamaye sakko devarājā āvajjento “satthu ratanamaṇḍapakaraṇaṃ amhākaṃ bhāro”ti ñatvā vissakammadevaputtaṃ",
  "atk-s0513a4:2477_1": "pesetvā dvādasayojanikaṃ nīluppalasañchannaṃ sattaratanamaṇḍapaṃ kāresi.",
  "atk-s0513a4:2477_2": "Evaṃ dasasahassacakkavāḷadevatā sannipatiṃsu.",
  "atk-s0513a4:2477_3": "Satthā titthiyamaddanaṃ asādhāraṇaṃ sāvakehi yamakapāṭihāriyaṃ katvā bahujanassa pasannabhāvaṃ ñatvā oruyha buddhāsane nisinno dhammaṃ desesi.",
  "atk-s0513a4:2477_4": "Vīsati pāṇakoṭiyo amatapānaṃ piviṃsu.",
  "atk-s0513a4:2477_5": "Tato “purimabuddhā pana pāṭihāriyaṃ katvā kattha gacchantī”ti āvajjento “tāvatiṃsabhavana”nti ñatvā buddhāsanā",
  "atk-s0513a4:2477_6": "uṭṭhāya dakkhiṇapādaṃ yugandharamuddhani ṭhapetvā vāmapādena sinerumatthakaṃ akkamitvā pāricchattakamūle",
  "atk-s0513a4:2477_7": "paṇḍukambalasilāyaṃ vassaṃ upagantvā antotemāsaṃ devānaṃ abhidhammapiṭakaṃ kathesi.",
  "atk-s0513a4:2477_8": "Parisā satthu gataṭṭhānaṃ ajānantī “disvāva gamissāmā”ti tattheva temāsaṃ vasi.",
  "atk-s0513a4:2477_9": "Upakaṭṭhāya pavāraṇāya mahāmoggallānatthero gantvā bhagavato ārocesi.",
  "atk-s0513a4:2477_10": "Atha naṃ satthā pucchi “kahaṃ pana etarahi sāriputto”ti? “Eso, bhante,",
  "atk-s0513a4:2477_11": "pāṭihāriye pasīditvā pabbajitehi pañcahi bhikkhusatehi saddhiṃ saṅkassanagaradvāre vasī”ti.",
  "atk-s0513a4:2477_12": "“Moggallāna,",
  "atk-s0513a4:2477_13": "ahaṃ ito sattame divase saṅkassanagaradvāre otarissāmi,",
  "atk-s0513a4:2477_14": "tathāgataṃ daṭṭhukāmā saṅkassanagare ekato sannipatantū”ti.",
  "atk-s0513a4:2477_15": "Thero “sādhū”ti paṭissuṇitvā āgantvā parisāya ārocetvā sakalaparisaṃ sāvatthito tiṃsayojanaṃ saṅkassanagaraṃ ekamuhutteneva pāpesi.",
  "atk-s0513a4:2478_0": "Satthā vutthavasso pavāretvā “mahārāja,",
  "atk-s0513a4:2478_1": "manussalokaṃ gamissāmī”ti sakkassa ārocesi.",
  "atk-s0513a4:2478_2": "Sakko vissakammaṃ āmantetvā “dasabalassa manussalokagamanatthāya tīṇi sopānāni karohī”ti āha.",
  "atk-s0513a4:2478_3": "So sinerumatthake sopānasīsaṃ saṅkassanagaradvāre dhurasopānaṃ katvā majjhe maṇimayaṃ,",
  "atk-s0513a4:2478_4": "ekasmiṃ passe rajatamayaṃ,",
  "atk-s0513a4:2478_5": "ekasmiṃ passe suvaṇṇamayanti tīṇi sopānāni māpesi,",
  "atk-s0513a4:2478_6": "sattaratanamayā vedikāparikkhepā.",
  "atk-s0513a4:2478_7": "Satthā lokavivaraṇaṃ pāṭihāriyaṃ katvā majjhe maṇimayena sopānena otari.",
  "atk-s0513a4:2478_8": "Sakko pattacīvaraṃ aggahesi,",
  "atk-s0513a4:2478_9": "suyāmo vālabījaniṃ,",
  "atk-s0513a4:2478_10": "sahampati mahābrahmā chattaṃ dhāresi,",
  "atk-s0513a4:2478_11": "dasasahassacakkavāḷadevatā dibbagandhamālādīhi pūjayiṃsu.",
  "atk-s0513a4:2478_12": "Satthāraṃ dhurasopāne patiṭṭhitaṃ paṭhamameva sāriputtatthero vandi,",
  "atk-s0513a4:2478_13": "pacchā sesaparisā.",
  "atk-s0513a4:2478_14": "Tasmiṃ samāgame satthā cintesi “moggallāno “iddhimā’ti pākaṭo,",
  "atk-s0513a4:2478_15": "upāli ‘vinayadharo’ti.",
  "atk-s0513a4:2478_16": "Sāriputtassa pana mahāpaññaguṇo apākaṭo,",
  "atk-s0513a4:2478_17": "ṭhapetvā maṃ añño etena sadiso samapañño nāma natthi,",
  "atk-s0513a4:2478_18": "paññāguṇamassa pākaṭaṃ karissāmī”ti paṭhamaṃ tāva puthujjanānaṃ visaye pañhaṃ pucchi,",
  "atk-s0513a4:2478_19": "taṃ puthujjanāva kathayiṃsu tato sotāpannānaṃ visaye pañhaṃ pucchi,",
  "atk-s0513a4:2478_20": "tampi sotāpannāva kathayiṃsu,",
  "atk-s0513a4:2478_21": "puthujjanā na jāniṃsu.",
  "atk-s0513a4:2478_22": "Evaṃ sakadāgāmivisaye anāgāmivisaye khīṇāsavavisaye mahāsāvakavisaye ca pañhaṃ pucchi,",
  "atk-s0513a4:2478_23": "tampi heṭṭhimā heṭṭhimā na jāniṃsu,",
  "atk-s0513a4:2478_24": "uparimā uparimāva kathayiṃsu.",
  "atk-s0513a4:2478_25": "Aggasāvakavisaye puṭṭhapañhampi aggasāvakāva kathayiṃsu,",
  "atk-s0513a4:2478_26": "aññe na jāniṃsu.",
  "atk-s0513a4:2478_27": "Tato sāriputtattherassa visaye pañhaṃ pucchi,",
  "atk-s0513a4:2478_28": "taṃ therova kathesi,",
  "atk-s0513a4:2478_29": "aññe na jāniṃsu.",
  "atk-s0513a4:2479_0": "Manussā “ko nāma esa thero satthārā saddhiṃ kathesī”ti pucchitvā “dhammasenāpati sāriputtatthero nāmā”ti sutvā “aho mahāpañño”ti vadiṃsu.",
  "atk-s0513a4:2479_1": "Tato paṭṭhāya devamanussānaṃ antare therassa mahāpaññaguṇo pākaṭo jāto.",
  "atk-s0513a4:2479_2": "Atha naṃ satthā –",
  "atk-s0513a4:2480_0": "“Ye ca saṅkhātadhammāse, ye ca sekhā puthū idha;",
  "atk-s0513a4:2481_0": "Tesaṃ me nipako iriyaṃ, puṭṭho pabrūhi mārisā”ti. –",
  "atk-s0513a4:2482_0": "Buddhavisaye pañhaṃ pucchitvā “imassa nu kho sāriputta,",
  "atk-s0513a4:2482_1": "saṃkhittena bhāsitassa kathaṃ vitthārena attho daṭṭhabbo”ti āha.",
  "atk-s0513a4:2482_2": "Thero pañhaṃ oloketvā “satthā maṃ sekhāsekhānaṃ bhikkhūnaṃ āgamanapaṭipadaṃ pucchatī”ti pañhe nikkaṅkho",
  "atk-s0513a4:2482_3": "hutvā “āgamanapaṭipadā nāma khandhādivasena bahūhi mukhehi sakkā kathetuṃ,",
  "atk-s0513a4:2482_4": "kataṃ nu kho kathento satthu ajjhāsayaṃ gaṇhituṃ sakkhissāmī”ti ajjhāsaye kaṅkhi.",
  "atk-s0513a4:2482_5": "Satthā “sāriputto pañhe nikkaṅkho,",
  "atk-s0513a4:2482_6": "ajjhāsaye pana me kaṅkhati,",
  "atk-s0513a4:2482_7": "mayā naye adinne kathetuṃ na sakkhissati,",
  "atk-s0513a4:2482_8": "nayamassa dassāmī”ti nayaṃ dadanto “bhūtamidaṃ sāriputta samanupassā”ti āha.",
  "atk-s0513a4:2482_9": "Evaṃ kirassa ahosi “sāriputto mama ajjhāsayaṃ gahetvā kathento khandhavasena kathessatī”ti.",
  "atk-s0513a4:2482_10": "Therassa saha nayadānena so pañho nayasatena nayasahassena upaṭṭhāsi.",
  "atk-s0513a4:2482_11": "So satthārā dinnanaye ṭhatvā buddhavisaye pañhaṃ kathesi.",
  "atk-s0513a4:2483_0": "Satthā dvādasayojanikāya parisāya dhammaṃ desesi.",
  "atk-s0513a4:2483_1": "Tiṃsa pāṇakoṭiyo amatapānaṃ piviṃsu.",
  "atk-s0513a4:2483_2": "Satthā parisaṃ uyyojetvā cārikaṃ caranto anupubbena sāvatthiṃ gantvā punadivase sāvatthiyaṃ piṇḍāya caritvā",
  "atk-s0513a4:2483_3": "piṇḍapātapaṭikkanto bhikkhūhi vatte dassite gandhakuṭiṃ pāvisi.",
  "atk-s0513a4:2483_4": "Sāyanhasamaye bhikkhū therassa guṇakathaṃ kathentā dhammasabhāyaṃ nisīdiṃsu “mahāpañño, āvuso,",
  "atk-s0513a4:2483_5": "sāriputto puthupañño javanapañño tikkhapañño nibbedhikapañño dasabalena saṃkhittena pucchitapañhaṃ vitthārena kathesī”ti.",
  "atk-s0513a4:2483_6": "Satthā āgantvā “kāya nuttha,",
  "atk-s0513a4:2483_7": "bhikkhave,",
  "atk-s0513a4:2483_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2483_9": "bhikkhave, idāneva,",
  "atk-s0513a4:2483_10": "pubbepi esa saṃkhittena bhāsitassa vitthārena atthaṃ kathesiyevā”ti vatvā atītaṃ āhari.",
  "atk-s0513a4:2484_0": "Atīte bārāṇasiyaṃ brahmadatte rajjaṃ kārente bodhisatto sarabhamigayoniyaṃ nibbattitvā araññe vasati.",
  "atk-s0513a4:2484_1": "Rājā migavittako ahosi thāmasampanno,",
  "atk-s0513a4:2484_2": "aññaṃ manussaṃ “manusso”tipi na gaṇeti.",
  "atk-s0513a4:2484_3": "So ekadivasaṃ migavaṃ gantvā amacce āha –",
  "atk-s0513a4:2484_4": "“yassa passena migo palāyati,",
  "atk-s0513a4:2484_5": "tena so daṇḍo dātabbo”ti.",
  "atk-s0513a4:2484_6": "Te cintayiṃsu “kadāci vemajjhe ṭhitamigaṃ vijjhanti,",
  "atk-s0513a4:2484_7": "kadāci uṭṭhitaṃ,",
  "atk-s0513a4:2484_8": "kadāci palāyantampi,",
  "atk-s0513a4:2484_9": "ajja pana yena kenaci upāyena rañño ṭhitaṭṭhānaññeva āropessāmā”ti.",
  "atk-s0513a4:2484_10": "Cintetvā ca pana katikaṃ katvā rañño dhuramaggaṃ adaṃsu.",
  "atk-s0513a4:2484_11": "Te mahantaṃ gumbaṃ parikkhipitvā muggarādīhi bhūmiṃ pothayiṃsu.",
  "atk-s0513a4:2484_12": "Paṭhamameva sarabhamigo uṭṭhāya tikkhattuṃ gubbhaṃ anuparigantvā palāyanokāsaṃ olokento sesadisāsu manusse",
  "atk-s0513a4:2484_13": "bāhāya bāhaṃ dhanunā dhanuṃ āhacca nirantare ṭhite disvā rañño ṭhitaṭṭhāneyeva okāsaṃ addasa.",
  "atk-s0513a4:2484_14": "So ummīlitesu akkhīsu vālukaṃ khipamāno viya rājānaṃ abhimukho agamāsi.",
  "atk-s0513a4:2484_15": "Rājā taṃ lahusampattaṃ disvā saraṃ ukkhipitvā vijjhi.",
  "atk-s0513a4:2484_16": "Sarabhamigā nāma saraṃ vañcetuṃ chekā honti,",
  "atk-s0513a4:2484_17": "sare abhimukhaṃ āgacchante vegaṃ hāpetvā tiṭṭhanti,",
  "atk-s0513a4:2484_18": "pacchato āgacchante vegena purato javanti,",
  "atk-s0513a4:2484_19": "uparibhāgenāgacchante piṭṭhiṃ nāmenti,",
  "atk-s0513a4:2484_20": "passenāgacchante thokaṃ apagacchanti,",
  "atk-s0513a4:2484_21": "kucchiṃ sandhāyāgacchante parivattitvā patanti,",
  "atk-s0513a4:2484_22": "sare atikkante vātacchinnavalāhakavegena palāyanti.",
  "atk-s0513a4:2485_0": "Sopi rājā tasmiṃ parivattitvā patite “sarabhamigo me viddho”ti nādaṃ muñci.",
  "atk-s0513a4:2485_1": "Sarabho uṭṭhāya vātavegena palāyi.",
  "atk-s0513a4:2485_2": "Balamaṇḍalaṃ bhijjitvā ubhosu passesu ṭhitaamaccā sarabhaṃ palāyamānaṃ disvā ekato hutvā pucchiṃsu “migo kassa ṭhitaṭṭhānaṃ abhiruhī”ti?",
  "atk-s0513a4:2485_3": "“Rañño ṭhitaṭṭhāna”nti.",
  "atk-s0513a4:2485_4": "“Rājā ‘viddho me’ti vadati,",
  "atk-s0513a4:2485_5": "konena viddho,",
  "atk-s0513a4:2485_6": "nibbirajjho bho amhākaṃ rājā,",
  "atk-s0513a4:2485_7": "bhūminena viddhā”ti te nānappakārena raññā saddhiṃ keḷiṃ kariṃsu.",
  "atk-s0513a4:2485_8": "Rājā cintesi “ime maṃ parihasanti,",
  "atk-s0513a4:2485_9": "na mama pamāṇaṃ jānantī”ti gāḷhaṃ nivāsetvā pattikova khaggaṃ ādāya “sarabhaṃ gaṇhissāmī”ti vegena pakkhandi.",
  "atk-s0513a4:2485_10": "Atha naṃ disvā tīṇi yojanāni anubandhi.",
  "atk-s0513a4:2485_11": "Sarabho araññaṃ pāvisi,",
  "atk-s0513a4:2485_12": "rājāpi pāvisi.",
  "atk-s0513a4:2485_13": "Tattha sarabhamigassa gamanamagge saṭṭhihatthamatto mahāpūtipādanarakāvāṭo atthi,",
  "atk-s0513a4:2485_14": "so tiṃsahatthamattaṃ udakena puṇṇo tiṇehi ca paṭicchanno.",
  "atk-s0513a4:2485_15": "Sarabho udakagandhaṃ ghāyitvāva āvāṭabhāvaṃ ñatvā thokaṃ osakkitvā gato.",
  "atk-s0513a4:2485_16": "Rājā pana ujukameva gacchanto tasmiṃ pati.",
  "atk-s0513a4:2486_0": "Sarabho tassa padasaddaṃ asuṇanto nivattitvā taṃ apassanto “narakāvāṭe patito bhavissatī”ti ñatvā āgantvā",
  "atk-s0513a4:2486_1": "olokento taṃ gambhīraudake apatiṭṭhaṃ kilamantaṃ disvā tena kataṃ aparādhaṃ hadaye akatvā sañjātakāruñño",
  "atk-s0513a4:2486_2": "“mā mayi passanteva rājā nassatu,",
  "atk-s0513a4:2486_3": "imamhā dukkhā naṃ mocessāmī”ti āvāṭatīre ṭhito “mā bhāyi, mahārāja,",
  "atk-s0513a4:2486_4": "mahantā dukkhā taṃ mocessāmī”ti vatvā attano piyaputtaṃ uddharituṃ ussāhaṃ karonto viya tassuddharaṇatthāya",
  "atk-s0513a4:2486_5": "silāya yoggaṃ katvāva “vijjhissāmī”ti āgataṃ rājānaṃ saṭṭhihatthā narakā uddharitvā assāsetvā piṭṭhiṃ",
  "atk-s0513a4:2486_6": "āropetvā araññā nīharitvā senāya avidūre otāretvā ovādamassa datvā pañcasu sīlesu patiṭṭhāpesi.",
  "atk-s0513a4:2486_7": "Rājā mahāsattaṃ vinā vasituṃ asakkonto āha “sāmi sarabhamigarāja,",
  "atk-s0513a4:2486_8": "mayā saddhiṃ bārāṇasiṃ ehi,",
  "atk-s0513a4:2486_9": "dvādasayojanikāya te bārāṇasiyaṃ rajjaṃ dammi,",
  "atk-s0513a4:2486_10": "taṃ kārehī”ti.",
  "atk-s0513a4:2486_11": "“Mahārāja,",
  "atk-s0513a4:2486_12": "mayaṃ tiracchānagatā,",
  "atk-s0513a4:2486_13": "na me rajjenattho,",
  "atk-s0513a4:2486_14": "sace te mayi sineho atthi,",
  "atk-s0513a4:2486_15": "mayā dinnāni sīlāni rakkhanto raṭṭhavāsinopi sīlaṃ rakkhāpehī”ti taṃ ovaditvā araññameva pāvisi.",
  "atk-s0513a4:2487_0": "So assupuṇṇehi nettehi tassa guṇaṃ sarantova senaṃ pāpuṇitvā senaṅgaparivuto nagaraṃ gantvā “ito paṭṭhāya",
  "atk-s0513a4:2487_1": "sakalanagaravāsino pañca sīlāni rakkhantū”ti dhammabheriṃ carāpesi.",
  "atk-s0513a4:2487_2": "Mahāsattena pana attano kataguṇaṃ kassaci akathetvā sāyanhe nānaggarasabhojanaṃ bhuñjitvā alaṅkatasayane",
  "atk-s0513a4:2487_3": "sayitvā paccūsakāle mahāsattassa guṇaṃ saritvā uṭṭhāya sayanapiṭṭhe pallaṅkena nisīditvā pītipuṇṇena",
  "atk-s0513a4:2487_4": "hadayena chahi gāthāhi udānesi –",
  "atk-s0513a4:2488_0": "134.",
  "atk-s0513a4:2489_0": "“Āsīsetheva puriso, na nibbindeyya paṇḍito;",
  "atk-s0513a4:2490_0": "Passāmi vohaṃ attānaṃ, yathā icchiṃ tathā ahu.",
  "atk-s0513a4:2491_0": "135.",
  "atk-s0513a4:2492_0": "“Āsīsetheva puriso, na nibbindeyya paṇḍito;",
  "atk-s0513a4:2493_0": "Passāmi vohaṃ attānaṃ, udakā thalamubbhataṃ.",
  "atk-s0513a4:2494_0": "136.",
  "atk-s0513a4:2495_0": "“Vāyametheva puriso, na nibbindeyya paṇḍito;",
  "atk-s0513a4:2496_0": "Passāmi vohaṃ attānaṃ, yathā icchiṃ tathā ahu.",
  "atk-s0513a4:2497_0": "137.",
  "atk-s0513a4:2498_0": "“Vāyametheva puriso, na nibbindeyya paṇḍito;",
  "atk-s0513a4:2499_0": "Passāmi vohaṃ attānaṃ, udakā thalamubbhataṃ.",
  "atk-s0513a4:2500_0": "138.",
  "atk-s0513a4:2501_0": "“Dukkhūpanītopi naro sapañño, āsaṃ na chindeyya sukhāgamāya;",
  "atk-s0513a4:2502_0": "Bahū hi phassā ahitā hitā ca, avitakkitā maccumupabbajanti.",
  "atk-s0513a4:2503_0": "139.",
  "atk-s0513a4:2504_0": "“Acintitampi bhavati, cintitampi vinassati;",
  "atk-s0513a4:2505_0": "Na hi cintāmayā bhogā, itthiyā purisassa vā”ti.",
  "atk-s0513a4:2506_0": "Tattha āsīsetheva purisoti āsacchedakakammaṃ akatvā attano kammesu āsaṃ karotheva na ukkaṇṭheyya.",
  "atk-s0513a4:2506_1": "Yathā icchinti ahañhi saṭṭhihatthā narakā uṭṭhānaṃ icchiṃ,",
  "atk-s0513a4:2506_2": "somhi tatheva jāto,",
  "atk-s0513a4:2506_3": "tato uṭṭhitoyevāti dīpeti.",
  "atk-s0513a4:2506_4": "Ahitā hitā cāti dukkhaphassā ca sukhaphassā ca,",
  "atk-s0513a4:2506_5": "“maraṇaphassā jīvitaphassā cā”tipi attho,",
  "atk-s0513a4:2506_6": "sattānañhi maraṇaphasso ahito jīvitaphasso hito,",
  "atk-s0513a4:2506_7": "tesaṃ avitakkito acintitopi maraṇaphasso āgacchatīti dasseti.",
  "atk-s0513a4:2506_8": "Acinti tampīti mayā “āvāṭe patissāmī”ti na cintitaṃ,",
  "atk-s0513a4:2506_9": "“sarabhaṃ māressāmī”ti cintitaṃ,",
  "atk-s0513a4:2506_10": "idāni pana me cintitaṃ naṭṭhaṃ,",
  "atk-s0513a4:2506_11": "acintitameva jātaṃ.",
  "atk-s0513a4:2506_12": "Bhogāti yasaparivārā.",
  "atk-s0513a4:2506_13": "Ete cintāmayā na honti,",
  "atk-s0513a4:2506_14": "tasmā ñāṇavatā vīriyameva kātabbaṃ.",
  "atk-s0513a4:2506_15": "Vīriyavato hi acintitampi hotiyeva.",
  "atk-s0513a4:2507_0": "Tassevaṃ udānaṃ udānentasseva aruṇaṃ uṭṭhahi.",
  "atk-s0513a4:2507_1": "Purohito ca pātova sukhaseyyapucchanatthaṃ āgantvā rājadvāre ṭhito tassa udānagītasaddaṃ sutvā cintesi “rājā hiyyo migavaṃ agamāsi,",
  "atk-s0513a4:2507_2": "tattha sarabhamigaṃ viraddho bhavissati,",
  "atk-s0513a4:2507_3": "tato amaccehi avahasiyamāno ‘māretvā naṃ āharissāmī’ti khattiyamānena taṃ anubandhanto saṭṭhihatthe narake patito bhavissati,",
  "atk-s0513a4:2507_4": "dayālunā sarabharājena rañño dosaṃ acintetvā rājā uddharito bhavissati,",
  "atk-s0513a4:2507_5": "tena maññe udānaṃ udānetī”ti.",
  "atk-s0513a4:2507_6": "Evaṃ brāhmaṇassa rañño paripuṇṇabyañjanaṃ udānaṃ sutvā sumajjite ādāse mukhaṃ olokentassa chāyā viya raññā ca sarabhena ca katakāraṇaṃ pākaṭaṃ ahosi.",
  "atk-s0513a4:2507_7": "So nakhaggena dvāraṃ ākoṭesi.",
  "atk-s0513a4:2507_8": "Rājā “ko eso”ti pucchi.",
  "atk-s0513a4:2507_9": "“Ahaṃ deva purohito”ti.",
  "atk-s0513a4:2507_10": "Athassa dvāraṃ vivaritvā “ito ehācariyā”ti āha.",
  "atk-s0513a4:2507_11": "So pavisitvā rājānaṃ jayāpetvā ekamantaṃ ṭhito “ahaṃ, mahārāja,",
  "atk-s0513a4:2507_12": "tayā araññe katakāraṇaṃ jānāmi,",
  "atk-s0513a4:2507_13": "tvaṃ ekaṃ sarabhamigaṃ anubandhanto narake patito,",
  "atk-s0513a4:2507_14": "atha naṃ so sarabho silāya yoggaṃ katvā narakato uddhari,",
  "atk-s0513a4:2507_15": "so tvaṃ tassa guṇaṃ anussaritvā udānaṃ udānesī”ti vatvā dve gāthā abhāsi –",
  "atk-s0513a4:2508_0": "140.",
  "atk-s0513a4:2509_0": "“Sarabhaṃ giriduggasmiṃ, yaṃ tvaṃ anusarī pure;",
  "atk-s0513a4:2510_0": "Alīnacittassa tuvaṃ, vikkantamanujīvasi.",
  "atk-s0513a4:2511_0": "141.",
  "atk-s0513a4:2512_0": "“Yo taṃ viduggā narakā samuddhari, silāya yoggaṃ sarabho karitvā;",
  "atk-s0513a4:2513_0": "Dukkhūpanītaṃ maccumukhā pamocayi, alīnacittaṃ ta migaṃ vadesī”ti.",
  "atk-s0513a4:2514_0": "Tattha anusarīti anubandhi.",
  "atk-s0513a4:2514_1": "Vikkantanti uddharaṇatthāya kataparakkamaṃ.",
  "atk-s0513a4:2514_2": "Anujīvasīti upajīvasi,",
  "atk-s0513a4:2514_3": "tassānubhāvena tayā jīvitaṃ laddhanti attho.",
  "atk-s0513a4:2514_4": "Samuddharīti uddhari.",
  "atk-s0513a4:2514_5": "Ta migaṃ vadesīti taṃ suvaṇṇasarabhamigaṃ idha sirisayane nisinno vaṇṇesi.",
  "atk-s0513a4:2515_0": "Taṃ sutvā rājā “ayaṃ mayā saddhiṃ na migavaṃ gato,",
  "atk-s0513a4:2515_1": "sabbaṃ pavattiṃ jānāti,",
  "atk-s0513a4:2515_2": "kathaṃ nu kho jānāti,",
  "atk-s0513a4:2515_3": "pucchissāmi na”nti cintetvā navamaṃ gāthamāha –",
  "atk-s0513a4:2516_0": "142.",
  "atk-s0513a4:2517_0": "“Kiṃ tvaṃ nu tattheva tadā ahosi, udāhu te koci naṃ etadakkhā;",
  "atk-s0513a4:2518_0": "Vivaṭacchaddo nusi sabbadassī, ñāṇaṃ nu te brāhmaṇa bhiṃsarūpa”nti.",
  "atk-s0513a4:2519_0": "Tattha bhiṃsarūpanti kiṃ nu te ñāṇaṃ balavajātikaṃ, tenetaṃ jānāsīti.",
  "atk-s0513a4:2520_0": "Brāhmaṇo “nāhaṃ sabbaññubuddho,",
  "atk-s0513a4:2520_1": "byañjanaṃ amakkhetvā tayā kathitagāthānaṃ pana mayhaṃ attho upaṭṭhātī”ti dīpento dasamaṃ gāthamāha –",
  "atk-s0513a4:2521_0": "143.",
  "atk-s0513a4:2522_0": "“Na cevahaṃ tattha tadā ahosiṃ, na cāpi me koci naṃ etadakkhā;",
  "atk-s0513a4:2523_0": "Gāthāpadānañca subhāsitānaṃ, atthaṃ tadānenti janinda dhīrā”ti.",
  "atk-s0513a4:2524_0": "Tattha subhāsitānanti byañjanaṃ amakkhetvā suṭṭhu bhāsitānaṃ.",
  "atk-s0513a4:2524_1": "Atthaṃ tadānentīti yo tesaṃ attho,",
  "atk-s0513a4:2524_2": "taṃ ānenti upadhārentīti.",
  "atk-s0513a4:2525_0": "Rājā tassa tussitvā bahuṃ dhanaṃ adāsi.",
  "atk-s0513a4:2525_1": "Tato paṭṭhāya dānādipuññābhirato ahosi,",
  "atk-s0513a4:2525_2": "manussāpi puññābhiratā hutvā matamatā saggameva pūrayiṃsu.",
  "atk-s0513a4:2525_3": "Athekadivasaṃ rājā “lakkhaṃ vijjhissāmī”ti purohitamādāya uyyānaṃ gato.",
  "atk-s0513a4:2525_4": "Tadā sakko devarājā bahū nave deve ca devakaññāyo ca disvā “kiṃ nu kho kāraṇa”nti āvajjento sarabhamigena",
  "atk-s0513a4:2525_5": "narakā uddharitvā rañño sīlesu patiṭṭhāpitabhāvaṃ ñatvā “rañño ānubhāvena mahājano puññāni karoti,",
  "atk-s0513a4:2525_6": "tena devaloko paripūrati,",
  "atk-s0513a4:2525_7": "idāni kho pana rājā lakkhaṃ vijjhituṃ uyyānaṃ gato,",
  "atk-s0513a4:2525_8": "taṃ vīmaṃsitvā sīhanādaṃ nadāpetvā sarabhamigassa guṇaṃ kathāpetvā attano ca sakkabhāvaṃ jānāpetvā ākāse",
  "atk-s0513a4:2525_9": "ṭhito dhammaṃ desetvā mettāya ceva pañcannaṃ sīlānañca guṇaṃ kathetvā āgamissāmī”ti cintetvā uyyānaṃ agamāsi.",
  "atk-s0513a4:2525_10": "Rājāpi “lakkhaṃ vijjhissāmī”ti dhanuṃ āropetvā saraṃ sannayhi.",
  "atk-s0513a4:2525_11": "Tasmiṃ khaṇe sakko rañño ca lakkhassa ca antare attano ānubhāvena sarabhaṃ dassesi.",
  "atk-s0513a4:2525_12": "Rājā taṃ disvā saraṃ na muñci.",
  "atk-s0513a4:2525_13": "Atha naṃ sakko purohitassa sarīre adhimuccitvā gāthaṃ abhāsi –",
  "atk-s0513a4:2526_0": "144.",
  "atk-s0513a4:2527_0": "“Ādāya pattiṃ paraviriyaghātiṃ, cāpe saraṃ kiṃ vicikicchase tuvaṃ;",
  "atk-s0513a4:2528_0": "Nunno saro sarabhaṃ hantu khippaṃ, annañhi etaṃ varapañña rañño”ti.",
  "atk-s0513a4:2529_0": "Tattha pattinti vājapattehi samannāgataṃ.",
  "atk-s0513a4:2529_1": "Paraviriyaghātinti paresaṃ vīriyaghātakaṃ.",
  "atk-s0513a4:2529_2": "Cāpe saranti etaṃ pattasahitaṃ saraṃ cāpe ādāya sannayhitvā idāni tvaṃ kiṃ vicikicchasi.",
  "atk-s0513a4:2529_3": "Hantūti tayā vissaṭṭho hutvā esa saro khippaṃ imaṃ sarabhaṃ hanatu.",
  "atk-s0513a4:2529_4": "Annañhi etanti varapañña, mahārāja,",
  "atk-s0513a4:2529_5": "sarabho nāma rañño āhāro bhakkhoti attho.",
  "atk-s0513a4:2530_0": "Tato rājā gāthamāha –",
  "atk-s0513a4:2531_0": "145.",
  "atk-s0513a4:2532_0": "“Addhā pajānāmi ahampi etaṃ, annaṃ migo brāhmaṇa khattiyassa;",
  "atk-s0513a4:2533_0": "Pubbe katañca apacāyamāno, tasmā migaṃ sarabhaṃ no hanāmī”ti.",
  "atk-s0513a4:2534_0": "Tattha pubbe katañcāti brāhmaṇa,",
  "atk-s0513a4:2534_1": "ahametaṃ ekaṃsena jānāmi yathā migo khattiyassa annaṃ,",
  "atk-s0513a4:2534_2": "pubbe pana iminā mayhaṃ kataguṇaṃ pūjemi,",
  "atk-s0513a4:2534_3": "tasmā taṃ na hanāmīti.",
  "atk-s0513a4:2535_0": "Tato sakko gāthādvayamāha –",
  "atk-s0513a4:2536_0": "146.",
  "atk-s0513a4:2537_0": "“Neso migo mahārāja, asureso disampati;",
  "atk-s0513a4:2538_0": "Etaṃ hantvā manussinda, bhavassu amarādhipo.",
  "atk-s0513a4:2539_0": "147.",
  "atk-s0513a4:2540_0": "“Sace ca rājā vicikicchase tuvaṃ, hantuṃ migaṃ sarabhaṃ sahāyakaṃ;",
  "atk-s0513a4:2541_0": "Saputtadāro naravīraseṭṭha, gantā tuvaṃ vetaraṇiṃ yamassā”ti.",
  "atk-s0513a4:2542_0": "Tattha asuresoti asuro eso,",
  "atk-s0513a4:2542_1": "asurajeṭṭhako sakko esoti adhippāyena vadati.",
  "atk-s0513a4:2542_2": "Amarādhipoti tvaṃ etaṃ sakkaṃ māretvā sayaṃ sakko devarājā hohīti vadati.",
  "atk-s0513a4:2542_3": "Vetaraṇiṃ yamassāti “sace etaṃ ‘sahāyo me’ti cintetvā na māressasi,",
  "atk-s0513a4:2542_4": "saputtadāro yamassa vetaraṇinirayaṃ gato bhavissasī”ti naṃ tāsesi.",
  "atk-s0513a4:2543_0": "Tato rājā dve gāthā abhāsi –",
  "atk-s0513a4:2544_0": "148.",
  "atk-s0513a4:2545_0": "“Kāmaṃ ahaṃ jānapadā ca sabbe, puttā ca dārā ca sahāyasaṅghā;",
  "atk-s0513a4:2546_0": "Gacchemu taṃ vetaraṇiṃ yamassa, na tveva hañño mama pāṇado yo.",
  "atk-s0513a4:2547_0": "149.",
  "atk-s0513a4:2548_0": "“Ayaṃ migo kicchagatassa mayhaṃ, ekassa kattā vivanasmi ghore;",
  "atk-s0513a4:2549_0": "Taṃ tādisaṃ pubbakiccaṃ saranto, jānaṃ mahābrahme kathaṃ haneyya”nti.",
  "atk-s0513a4:2550_0": "Tattha mama pāṇado yoti brāhmaṇa,",
  "atk-s0513a4:2550_1": "yo mama pāṇadado yena me piyaṃ jīvitaṃ dinnaṃ,",
  "atk-s0513a4:2550_2": "narakaṃ pavisantena mayā so na tveva hañño na hanitabbo,",
  "atk-s0513a4:2550_3": "avajjho esoti vadati.",
  "atk-s0513a4:2550_4": "Ekassa kattā vivanasmi ghoreti dāruṇe araññe paviṭṭhassa sato ekassa asahāyakassa mama kattā kārako jīvitassa dāyako,",
  "atk-s0513a4:2550_5": "svāhaṃ taṃ iminā kataṃ tādisaṃ pubbakiccaṃ sarantoyeva taṃ guṇaṃ jānantoyeva kathaṃ haneyyaṃ.",
  "atk-s0513a4:2551_0": "Atha sakko purohitassa sarīrato apagantvā sakkattabhāvaṃ māpetvā ākāse ṭhatvā rañño guṇaṃ pakāsento gāthādvayamāha –",
  "atk-s0513a4:2552_0": "150.",
  "atk-s0513a4:2553_0": "“Mittābhirādhī cirameva jīva, rajjaṃ imaṃ dhammaguṇe pasāsa;",
  "atk-s0513a4:2554_0": "Nārīgaṇehi paricāriyanto, modassu raṭṭhe tidiveva vāsavo.",
  "atk-s0513a4:2555_0": "151.",
  "atk-s0513a4:2556_0": "“Akkodhano niccapasannacitto, sabbātithī yācayogo bhavitvā;",
  "atk-s0513a4:2557_0": "Datvā ca bhutvā ca yathānubhāvaṃ, anindito saggamupehi ṭhāna”nti.",
  "atk-s0513a4:2558_0": "Tattha mittābhirādhīti mitte ārādhento tosento tesu adubbhamāno.",
  "atk-s0513a4:2558_1": "Sabbātithīti sabbe dhammikasamaṇabrāhmaṇe atithī pāhunakeyeva katvā pariharanto yācitabbayuttako hutvā.",
  "atk-s0513a4:2558_2": "Aninditoti dānādīni puññāni karaṇena pamudito devalokena abhinandito hutvā saggaṭṭhānaṃ upehīti.",
  "atk-s0513a4:2559_0": "Evaṃ vatvā sakko “ahaṃ mahārājaṃ taṃ pariggaṇhituṃ āgato,",
  "atk-s0513a4:2559_1": "tvaṃ attānaṃ pariggaṇhituṃ nādāsi,",
  "atk-s0513a4:2559_2": "appamatto hohī”ti taṃ ovaditvā sakaṭṭhānameva gato.",
  "atk-s0513a4:2560_0": "Satthā imaṃ dhammadesanaṃ āharitvā “na,",
  "atk-s0513a4:2560_1": "bhikkhave, idāneva,",
  "atk-s0513a4:2560_2": "pubbepi sāriputto saṃkhittena bhāsitassa vitthārena atthaṃ jānātiyevā”ti vatvā jātakaṃ samodhānesi –",
  "atk-s0513a4:2560_3": "“tadā rājā ānando ahosi,",
  "atk-s0513a4:2560_4": "purohito sāriputto,",
  "atk-s0513a4:2560_5": "sarabhamigo pana ahameva ahosi”nti.",
  "atk-s0513a4:2561_0": "Sarabhamigajātakavaṇṇanā dasamā.",
  "atk-s0513a4:2562_0": "Jātakuddānaṃ –",
  "atk-s0513a4:2563_0": "Amba phandana javana, nārada dūta kaliṅgā;",
  "atk-s0513a4:2564_0": "Akitti takkāriyaṃ ruru, sarabhaṃ dasa terase.",
  "atk-s0513a4:2565_0": "Terasakanipātavaṇṇanā niṭṭhitā.",
  "atk-s0513a4:2566_0": "14. Pakiṇṇakanipāto",
  "atk-s0513a4:2568_0": "[484] 1. Sālikedārajātakavaṇṇanā",
  "atk-s0513a4:2569_0": "Sampannaṃ sālikedāranti idaṃ satthā jetavane viharanto mātuposakabhikkhuṃ ārabbha kathesi.",
  "atk-s0513a4:2569_1": "Paccuppannavatthu sāmajātake āvi bhavissati.",
  "atk-s0513a4:2569_2": "Satthā pana taṃ bhikkhuṃ pakkosāpetvā “saccaṃ kira tvaṃ bhikkhu gihī posesī”ti pucchitvā “saccaṃ,",
  "atk-s0513a4:2569_3": "bhante”ti vutte “kiṃ te hontī”ti vatvā “mātāpitaro me,",
  "atk-s0513a4:2569_4": "bhante”ti vutte “sādhu bhikkhu,",
  "atk-s0513a4:2569_5": "porāṇakapaṇḍitā tiracchānā hutvā suvayoniyaṃ nibbattitvāpi jiṇṇe mātāpitaro kulāvake nipajjāpetvā mukhatuṇḍakena",
  "atk-s0513a4:2569_6": "gocaraṃ āharitvā posesu”nti vatvā atītaṃ āhari.",
  "atk-s0513a4:2570_0": "Atīte rājagahe magadharājā nāma rajjaṃ kāresi.",
  "atk-s0513a4:2570_1": "Tadā nagarato pubbuttaradisāya sāliddiyo nāma brāhmaṇagāmo ahosi.",
  "atk-s0513a4:2570_2": "Tassa pubbuttaradisāya magadhakhettaṃ atthi,",
  "atk-s0513a4:2570_3": "tattha kosiyagotto nāma sāliddiyavāsī brāhmaṇo sahassakarīsamattaṃ khettaṃ gahetvā sāliṃ vapāpesi.",
  "atk-s0513a4:2570_4": "Uṭṭhite ca pana sasse vatiṃ thiraṃ kāretvā kassaci paṇṇāsakarīsamattaṃ,",
  "atk-s0513a4:2570_5": "kassaci saṭṭhikarīsamattanti evaṃ pañcasatakarīsamattaṃ khettaṃ attano purisānaṃyeva ārakkhaṇatthāya",
  "atk-s0513a4:2570_6": "datvā sesaṃ pañcasatakarīsamattaṃ khettaṃ bhatiṃ katvā ekassa bhatakassa adāsi.",
  "atk-s0513a4:2570_7": "So tattha kuṭiṃ katvā rattindivaṃ vasati.",
  "atk-s0513a4:2570_8": "Khettassa pana pubbuttaradisābhāge ekasmiṃ sānupabbate mahantaṃ simbalivanaṃ atthi,",
  "atk-s0513a4:2570_9": "tattha anekāni suvasatāni vasanti.",
  "atk-s0513a4:2570_10": "Tadā bodhisatto tasmiṃ suvasaṅghe suvarañño putto hutvā nibbatti.",
  "atk-s0513a4:2570_11": "So vayappatto abhirūpo thāmasampanno sakaṭanābhipamāṇasarīro ahosi.",
  "atk-s0513a4:2570_12": "Athassa pitā mahallakakāle “ahaṃ idāni dūraṃ gantuṃ na sakkomi,",
  "atk-s0513a4:2570_13": "tvaṃ imaṃ gaṇaṃ pariharā”ti gaṇaṃ niyyādesi.",
  "atk-s0513a4:2570_14": "So punadivasato paṭṭhāya mātāpitūnaṃ gocaratthāya gantuṃ nādāsi,",
  "atk-s0513a4:2570_15": "suvagaṇaṃ pariharanto himavantaṃ gantvā sayaṃjātasālivane yāvadatthaṃ sāliṃ khāditvā āgamanakāle mātāpitūnaṃ",
  "atk-s0513a4:2570_16": "pahonakaṃ gocaraṃ āharitvā mātāpitaro posesi.",
  "atk-s0513a4:2571_0": "Athassa ekadivasaṃ suvā ārocesuṃ “pubbe imasmiṃ kāle magadhakhette sāli paccati,",
  "atk-s0513a4:2571_1": "idāni kiṃ nu kho jāta”nti?",
  "atk-s0513a4:2571_2": "“Tena hi jānāthā”ti dve suve pahiṇiṃsu.",
  "atk-s0513a4:2571_3": "Te gantvā magadhakhette otarantā tassa bhatiyā rakkhaṇapurisassa khette otaritvā sāliṃ khāditvā ekaṃ",
  "atk-s0513a4:2571_4": "sālisīsaṃ ādāya simbalivanaṃ gantvā sālisīsaṃ mahāsattassa pādamūle ṭhapetvā “tattha evarūpo sālī”ti vadiṃsu.",
  "atk-s0513a4:2571_5": "So punadivase suvagaṇaparivuto tattha gantvā tasmiṃ bhatakassa khette otari.",
  "atk-s0513a4:2571_6": "So pana puriso suve sāliṃ khādante disvā ito cito ca dhāvitvā vārentopi vāretuṃ na sakkoti.",
  "atk-s0513a4:2571_7": "Sesā suvā yāvadatthaṃ sāliṃ khāditvā tucchamukhāva gacchanti.",
  "atk-s0513a4:2571_8": "Suvarājā pana bahūni sālisīsāni ekato katvā tehi parivuto hutvā āharitvā mātāpitūnaṃ deti.",
  "atk-s0513a4:2571_9": "Suvā punadivasato paṭṭhāya tattheva sāliṃ khādiṃsu.",
  "atk-s0513a4:2571_10": "Atha so puriso “sace ime aññaṃ katipāhaṃ evaṃ khādissanti,",
  "atk-s0513a4:2571_11": "kiñci na bhavissati,",
  "atk-s0513a4:2571_12": "brāhmaṇo sāliṃ agghāpetvā mayhaṃ iṇaṃ karissati,",
  "atk-s0513a4:2571_13": "gantvā tassa ārocessāmī”ti sālimuṭṭhinā saddhiṃ tathārūpaṃ paṇṇākāraṃ gahetvā sāliddiyagāmaṃ gantvā brāhmaṇaṃ",
  "atk-s0513a4:2571_14": "passitvā vanditvā paṇṇākāraṃ datvā ekamantaṃ ṭhito “kiṃ,",
  "atk-s0513a4:2571_15": "bho purisa,",
  "atk-s0513a4:2571_16": "sampannaṃ sālikhetta”nti puṭṭho “āma, brāhmaṇa,",
  "atk-s0513a4:2571_17": "sampanna”nti vatvā dve gāthā abhāsi –",
  "atk-s0513a4:2572_0": "1.",
  "atk-s0513a4:2573_0": "“Sampannaṃ sālikedāraṃ, suvā bhuñjanti kosiya;",
  "atk-s0513a4:2574_0": "Paṭivedemi te brahme, na ne vāretumussahe.",
  "atk-s0513a4:2575_0": "2.",
  "atk-s0513a4:2576_0": "“Eko ca tattha sakuṇo, yo nesaṃ sabbasundaro;",
  "atk-s0513a4:2577_0": "Bhutvā sāliṃ yathākāmaṃ, tuṇḍenādāya gacchatī”ti.",
  "atk-s0513a4:2578_0": "Tattha sampannanti paripuṇṇaṃ avekallaṃ.",
  "atk-s0513a4:2578_1": "Sālikedāranti sālikhettaṃ.",
  "atk-s0513a4:2578_2": "Sabbasundaroti sabbehi koṭṭhāsehi sundaro rattatuṇḍo jiñjukasannibhaakkhi rattapādo tīhi rattarājīhi",
  "atk-s0513a4:2578_3": "parikkhittagīvo mahāmayūrapamāṇo so yāvadatthaṃ sāliṃ khāditvā aññaṃ tuṇḍena gahetvā gacchatīti.",
  "atk-s0513a4:2579_0": "Brāhmaṇo tassa kathaṃ sutvā suvarāje sinehaṃ uppādetvā khettapālaṃ pucchi “ambho purisa,",
  "atk-s0513a4:2579_1": "pāsaṃ oḍḍetuṃ jānāsī”ti? “Āma,",
  "atk-s0513a4:2579_2": "jānāmī”ti.",
  "atk-s0513a4:2579_3": "Atha naṃ gāthāya ajjhabhāsi –",
  "atk-s0513a4:2580_0": "3.",
  "atk-s0513a4:2581_0": "“Oḍḍentu vālapāsāni, yathā bajjhetha so dijo;",
  "atk-s0513a4:2582_0": "Jīvañca naṃ gahetvāna, ānayehi mamantike”ti.",
  "atk-s0513a4:2583_0": "Tattha oḍḍentūti oḍḍayantu.",
  "atk-s0513a4:2583_1": "Vālapāsānīti assavālādirajjumayapāsāni.",
  "atk-s0513a4:2583_2": "Jīvañca nanti jīvantaṃ eva naṃ.",
  "atk-s0513a4:2583_3": "Ānayehīti ānehi.",
  "atk-s0513a4:2584_0": "Taṃ sutvā khettapālo sāliṃ agghāpetvā iṇassa akatabhāvena tuṭṭho gantvā assavāle vaṭṭetvā “ajja imasmiṃ",
  "atk-s0513a4:2584_1": "ṭhāne otarissatī”ti suvarañño otaraṇaṭṭhānaṃ sallakkhetvā punadivase pātova cāṭipamāṇaṃ pañjaraṃ katvā",
  "atk-s0513a4:2584_2": "pāsañca oḍḍetvā suvānaṃ āgamanaṃ olokento kuṭiyaṃ nisīdi.",
  "atk-s0513a4:2584_3": "Suvarājāpi suvagaṇaparivuto āgantvā aloluppacāratāya hiyyo khāditaṭṭhāne oḍḍitapāse pādaṃ pavesantova otari.",
  "atk-s0513a4:2584_4": "So attano baddhabhāvaṃ ñatvā cintesi “sacāhaṃ idāneva baddharavaṃ ravissāmi,",
  "atk-s0513a4:2584_5": "ñātakāme bhayatajjitā gocaraṃ aggahetvāva palāyissanti,",
  "atk-s0513a4:2584_6": "yāva etesaṃ gocaraggahaṇaṃ,",
  "atk-s0513a4:2584_7": "tāva adhivāsessāmī”ti.",
  "atk-s0513a4:2584_8": "So tesaṃ suhitabhāvaṃ ñatvā maraṇabhayatajjito hutvā tikkhattuṃ baddharavaṃ ravi.",
  "atk-s0513a4:2584_9": "Atha sabbe te suvā palāyiṃsu.",
  "atk-s0513a4:2584_10": "Suvarājā “ettakesu me ñātakesu nivattitvā olokento ekopi natthi,",
  "atk-s0513a4:2584_11": "kiṃ nu kho mayā pāpaṃ kata”nti vilapanto gāthamāha –",
  "atk-s0513a4:2585_0": "4.",
  "atk-s0513a4:2586_0": "“Ete bhutvā pivitvā ca, pakkamanti vihaṅgamā;",
  "atk-s0513a4:2587_0": "Eko baddhosmi pāsena, kiṃ pāpaṃ pakataṃ mayā”ti.",
  "atk-s0513a4:2588_0": "Khettapālo suvarājassa baddharavaṃ suvānañca ākāse pakkhandanasaddaṃ sutvā “kiṃ nu kho”ti kuṭiyā oruyha",
  "atk-s0513a4:2588_1": "pāsāṭṭhānaṃ gantvā suvarājānaṃ disvā “yasseva me pāso oḍḍito,",
  "atk-s0513a4:2588_2": "sveva baddho”ti tuṭṭhamānaso suvarājānaṃ pāsato mocetvā dve pāde ekato bandhitvā daḷhaṃ ādāya sāliddiyagāmaṃ gantvā suvarājaṃ brāhmaṇassa adāsi.",
  "atk-s0513a4:2588_3": "Brāhmaṇo balavasinehena mahāsattaṃ ubhohi hatthehi daḷhaṃ gahetvā aṅke nisīdāpetvā tena saddhiṃ sallapanto dve gāthā abhāsi –",
  "atk-s0513a4:2589_0": "5.",
  "atk-s0513a4:2590_0": "“Udaraṃ nūna aññesaṃ, suva accodaraṃ tava;",
  "atk-s0513a4:2591_0": "Bhutvā sāliṃ yathākāmaṃ, tuṇḍenādāya gacchasi.",
  "atk-s0513a4:2592_0": "6.",
  "atk-s0513a4:2593_0": "“Koṭṭhaṃ nu tattha pūresi, suva veraṃ nu te mayā;",
  "atk-s0513a4:2594_0": "Puṭṭho me samma akkhāhi, kuhiṃ sāliṃ nidāhasī”ti.",
  "atk-s0513a4:2595_0": "Tattha udaraṃ nūnāti aññesaṃ udaraṃ udarameva maññe,",
  "atk-s0513a4:2595_1": "tava udaraṃ pana atiudaraṃ.",
  "atk-s0513a4:2595_2": "Tatthāti tasmiṃ simbalivane.",
  "atk-s0513a4:2595_3": "Pūresīti vassārattatthāya pūresi.",
  "atk-s0513a4:2595_4": "Nidāhasīti nidhānaṃ katvā ṭhapesi,",
  "atk-s0513a4:2595_5": "“nidhīyasī”tipi pāṭho.",
  "atk-s0513a4:2596_0": "Taṃ sutvā suvarājā madhurāya manussabhāsāya sattamaṃ gāthamāha –",
  "atk-s0513a4:2597_0": "7.",
  "atk-s0513a4:2598_0": "“Na me veraṃ tayā saddhiṃ, koṭṭho mayhaṃ na vijjati;",
  "atk-s0513a4:2599_0": "Iṇaṃ muñcāmiṇaṃ dammi, sampatto koṭasimbaliṃ;",
  "atk-s0513a4:2600_0": "Nidhimpi tattha nidahāmi, evaṃ jānāhi kosiyā”ti.",
  "atk-s0513a4:2601_0": "Tattha iṇaṃ muñcāmiṇaṃ dammīti tava sāliṃ haritvā iṇaṃ muñcāmi ceva dammi cāti vadati.",
  "atk-s0513a4:2601_1": "Nidhimpīti ekaṃ tattha simbalivane anugāmikanidhimpi nidahāmi.",
  "atk-s0513a4:2602_0": "Atha naṃ brāhmaṇo pucchi –",
  "atk-s0513a4:2603_0": "8.",
  "atk-s0513a4:2604_0": "“Kīdisaṃ te iṇadānaṃ, iṇamokkho ca kīdiso;",
  "atk-s0513a4:2605_0": "Nidhinidhānamakkhāhi, atha pāsā pamokkhasī”ti.",
  "atk-s0513a4:2606_0": "Tattha iṇadānanti iṇassa dānaṃ. Nidhinidhānanti nidhino nidhānaṃ.",
  "atk-s0513a4:2607_0": "Evaṃ brāhmaṇena puṭṭho suvarājā tassa byākaronto catasso gāthā abhāsi –",
  "atk-s0513a4:2608_0": "9.",
  "atk-s0513a4:2609_0": "“Ajātapakkhā taruṇā, puttakā mayha kosiya;",
  "atk-s0513a4:2610_0": "Te maṃ bhatā bharissanti, tasmā tesaṃ iṇaṃ dade.",
  "atk-s0513a4:2611_0": "10.",
  "atk-s0513a4:2612_0": "“Mātā pitā ca me vuddhā, jiṇṇakā gatayobbanā;",
  "atk-s0513a4:2613_0": "Tesaṃ tuṇḍena hātūna, muñce pubbakataṃ iṇaṃ.",
  "atk-s0513a4:2614_0": "11.",
  "atk-s0513a4:2615_0": "“Aññepi tattha sakuṇā, khīṇapakkhā sudubbalā;",
  "atk-s0513a4:2616_0": "Tesaṃ puññatthiko dammi, taṃ nidhiṃ āhu paṇḍitā.",
  "atk-s0513a4:2617_0": "12.",
  "atk-s0513a4:2618_0": "“Īdisaṃ me iṇadānaṃ, iṇamokkho ca īdiso;",
  "atk-s0513a4:2619_0": "Nidhinidhānamakkhāmi, evaṃ jānāhi kosiyā”ti.",
  "atk-s0513a4:2620_0": "Tattha hātūnāti haritvā.",
  "atk-s0513a4:2620_1": "Taṃ nidhinti taṃ puññakammaṃ paṇḍitā anugāmikanidhiṃ nāma kathenti.",
  "atk-s0513a4:2620_2": "Nidhinidhānanti nidhino nidhānaṃ,",
  "atk-s0513a4:2620_3": "“nidhānanidhi”ntipi pāṭho,",
  "atk-s0513a4:2620_4": "ayamevattho.",
  "atk-s0513a4:2621_0": "Brāhmaṇo mahāsattassa dhammakathaṃ sutvā pasannacitto dve gāthā abhāsi.",
  "atk-s0513a4:2622_0": "13.",
  "atk-s0513a4:2623_0": "“Bhaddako vatayaṃ pakkhī, dijo paramadhammiko;",
  "atk-s0513a4:2624_0": "Ekaccesu manussesu, ayaṃ dhammo na vijjati.",
  "atk-s0513a4:2625_0": "14.",
  "atk-s0513a4:2626_0": "“Bhuñja sāliṃ yathākāmaṃ, saha sabbehi ñātibhi;",
  "atk-s0513a4:2627_0": "Punāpi suva passemu, piyaṃ me tava dassana”nti.",
  "atk-s0513a4:2628_0": "Tattha bhuñja sālinti ito paṭṭhāya nibbhayo hutvā bhuñjāti karīsasahassampi tasseva niyyādento evamāha.",
  "atk-s0513a4:2628_1": "Passemūti attano ruciyā āgataṃ aññesupi divasesu taṃ passeyyāmāti.",
  "atk-s0513a4:2629_0": "Evaṃ brāhmaṇo mahāsattaṃ yācitvā piyaputtaṃ viya muducittena olokento pādato bandhanaṃ mocetvā satapākatelena",
  "atk-s0513a4:2629_1": "pāde makkhetvā bhaddapīṭhe nisīdāpetvā kañcanataṭṭake madhulāje khādāpetvā sakkharodakaṃ pāyesi.",
  "atk-s0513a4:2629_2": "Athassa suvarājā “appamatto hohi,",
  "atk-s0513a4:2629_3": "brāhmaṇā”ti vatvā ovādaṃ dento āha –",
  "atk-s0513a4:2630_0": "15.",
  "atk-s0513a4:2631_0": "“Bhuttañca pītañca tavassamamhi, ratī ca no kosiya te sakāse;",
  "atk-s0513a4:2632_0": "Nikkhittadaṇḍesu dadāhi dānaṃ, jiṇṇe ca mātāpitaro bharassū”ti.",
  "atk-s0513a4:2633_0": "Tattha tavassamamhīti tava nivesane. Ratīti abhirati.",
  "atk-s0513a4:2634_0": "Taṃ sutvā brāhmaṇo tuṭṭhamānaso udānaṃ udānento gāthamāha –",
  "atk-s0513a4:2635_0": "16.",
  "atk-s0513a4:2636_0": "“Lakkhī vata me udapādi ajja, yo addasāsiṃ pavaraṃ dijānaṃ;",
  "atk-s0513a4:2637_0": "Suvassa sutvāna subhāsitāni, kāhāmi puññāni anappakānī”ti.",
  "atk-s0513a4:2638_0": "Tattha lakkhīti sirīpi puññampi paññāpi.",
  "atk-s0513a4:2639_0": "Mahāsatto brāhmaṇena attano dinnaṃ karīsasahassamattaṃ paṭikkhipitvā aṭṭhakarīsameva gaṇhi.",
  "atk-s0513a4:2639_1": "Brāhmaṇo thambhe nikhanitvā tassa khettaṃ niyyādetvā gandhamālādīhi pūjetvā khamāpetvā “gaccha sāmi,",
  "atk-s0513a4:2639_2": "assumukhe rodamāne mātāpitaro assāsehī”ti vatvā taṃ uyyojesi.",
  "atk-s0513a4:2639_3": "So tuṭṭhamānaso sālisīsaṃ ādāya gantvā mātāpitūnaṃ purato nikkhipitvā “ammatātā,",
  "atk-s0513a4:2639_4": "uṭṭhethā”ti āha.",
  "atk-s0513a4:2639_5": "Te assumukhā rodamānā uṭṭhahiṃsu,",
  "atk-s0513a4:2639_6": "tāvadeva suvagaṇā sannipatitvā “kathaṃ muttosi,",
  "atk-s0513a4:2639_7": "devā”ti pucchiṃsu.",
  "atk-s0513a4:2639_8": "So tesaṃ sabbaṃ vitthārato kathesi.",
  "atk-s0513a4:2639_9": "Kosiyopi suvarañño ovādaṃ sutvā tato paṭṭhāya dhammikasamaṇabrāhmaṇānaṃ mahādānaṃ paṭṭhapesi.",
  "atk-s0513a4:2639_10": "Tamatthaṃ pakāsento satthā osānagāthamāha –",
  "atk-s0513a4:2640_0": "17.",
  "atk-s0513a4:2641_0": "“So kosiyo attamano udaggo, annañca pānañcabhisaṅkharitvā;",
  "atk-s0513a4:2642_0": "Annena pānena pasannacitto, santappayi samaṇabrāhmaṇe cā”ti.",
  "atk-s0513a4:2643_0": "Tattha santappayīti gahitagahitāni bhājanāni pūrento santappesīti.",
  "atk-s0513a4:2644_0": "Satthā imaṃ dhammadesanaṃ āharitvā “evaṃ bhikkhu mātāpitūnaṃ posanaṃ nāma paṇḍitānaṃ vaṃso”ti vatvā saccāni pakāsetvā jātakaṃ samodhānesi,",
  "atk-s0513a4:2644_1": "saccapariyosāne so bhikkhu sotāpattiphale patiṭṭhahi.",
  "atk-s0513a4:2644_2": "Tadā suvagaṇā buddhaparisā ahesuṃ,",
  "atk-s0513a4:2644_3": "mātāpitaro mahārājakulāni,",
  "atk-s0513a4:2644_4": "khettapālo channo,",
  "atk-s0513a4:2644_5": "brāhmaṇo ānando,",
  "atk-s0513a4:2644_6": "suvarājā pana ahameva ahosinti.",
  "atk-s0513a4:2645_0": "Sālikedārajātakavaṇṇanā paṭhamā.",
  "atk-s0513a4:2647_0": "[485] 2. Candakinnarījātakavaṇṇanā",
  "atk-s0513a4:2648_0": "Upanīyatidaṃ maññeti idaṃ satthā kapilavatthupuraṃ upanissāya nigrodhārāme viharanto rājanivesane rāhulamātaraṃ ārabbha kathesi.",
  "atk-s0513a4:2648_1": "Idaṃ pana jātakaṃ dūrenidānato paṭṭhāya kathetabbaṃ.",
  "atk-s0513a4:2648_2": "Sā panesā nidānakathā yāva laṭṭhivane uruvelakassapasīhanādā apaṇṇakajātake kathitā,",
  "atk-s0513a4:2648_3": "tato paraṃ yāva kapilavatthugamanā vessantarajātake āvi bhavissati.",
  "atk-s0513a4:2648_4": "Satthā pana pitu nivesane nisīditvā antarabhattasamaye mahādhammapālajātakaṃ kathetvā katabhattakicco",
  "atk-s0513a4:2648_5": "“rāhulamātu nivesane nisīditvā tassā guṇaṃ vaṇṇento candakinnarījātakaṃ kathessāmī”ti rājānaṃ pattaṃ",
  "atk-s0513a4:2648_6": "gāhāpetvā dvīhi aggasāvakehi saddhiṃ rāhulamātu nivesanaṭṭhānaṃ pāyāsi.",
  "atk-s0513a4:2648_7": "Tadā tassā sammukhā cattālīsasahassanāṭakitthiyo vasanti tāsu khattiyakaññānaṃyeva navutiadhikasahassaṃ.",
  "atk-s0513a4:2648_8": "Sā tathāgatassa āgamanaṃ ñatvā “sabbā kāsāvāneva nivāsentū”ti tāsaṃ ārocāpesi.",
  "atk-s0513a4:2648_9": "Tā tathā kariṃsu.",
  "atk-s0513a4:2648_10": "Satthā āgantvā paññattāsane nisīdi.",
  "atk-s0513a4:2648_11": "Atha tā sabbāpi ekappahāreneva viraviṃsu,",
  "atk-s0513a4:2648_12": "mahāparidevasaddo ahosi.",
  "atk-s0513a4:2648_13": "Rāhulamātāpi paridevitvā sokaṃ vinodetvā satthāraṃ vanditvā rājagatena bahumānena sagāravena nisīdi.",
  "atk-s0513a4:2648_14": "Rājā tassā guṇakathaṃ ārabhi, “bhante,",
  "atk-s0513a4:2648_15": "mama suṇhā ‘tumhehi kāsāvāni nivatthānī’ti sutvā kāsāvāneva nivāsesi,",
  "atk-s0513a4:2648_16": "‘mālādīni pariccattānī’ti sutvā mālādīni pariccaji,",
  "atk-s0513a4:2648_17": "‘bhūmiyaṃ sayatī’ti sutvā bhūmisayanāva jātā,",
  "atk-s0513a4:2648_18": "tumhākaṃ pabbajitakāle vidhavā hutvā aññehi rājūhi pesitaṃ paṇṇākāraṃ na gaṇhi,",
  "atk-s0513a4:2648_19": "evaṃ tumhesu asaṃhīracittā esā”ti nānappakārehi tassā guṇakathaṃ kathesi.",
  "atk-s0513a4:2648_20": "Satthā “anacchariyaṃ, mahārāja,",
  "atk-s0513a4:2648_21": "yaṃ esā idāni mama pacchime attabhāve mayi sasinehā asaṃhīracittā anaññaneyyā bhaveyya.",
  "atk-s0513a4:2648_22": "Esā tiracchānayoniyaṃ nibbattāpi mayi asaṃhīracittā anaññaneyyā ahosī”ti vatvā tena yācito atītaṃ āhari.",
  "atk-s0513a4:2649_0": "Atīte bārāṇasiyaṃ brahmadatte rajjaṃ kārente mahāsatto himavantapadese kinnarayoniyaṃ nibbatti,",
  "atk-s0513a4:2649_1": "candā nāmassa bhariyā.",
  "atk-s0513a4:2649_2": "Te ubhopi candanāmake rajatapabbate vasiṃsu.",
  "atk-s0513a4:2649_3": "Tadā bārāṇasirājā amaccānaṃ rajjaṃ niyyādetvā dve kāsāyāni nivāsetvā sannaddhapañcāvudho ekakova himavantaṃ pāvisi.",
  "atk-s0513a4:2649_4": "So migamaṃsaṃ khādanto ekaṃ khuddakanadiṃ anusañcaranto uddhaṃ abhiruhi.",
  "atk-s0513a4:2649_5": "Candapabbatavāsino kinnarā vassārattasamaye anotaritvā pabbateyeva vasanti,",
  "atk-s0513a4:2649_6": "nidāghasamaye otaranti.",
  "atk-s0513a4:2649_7": "Tadā ca so candakinnaro attano bhariyāya saddhiṃ otaritvā tesu tesu ṭhānesu gandhe vilimpanto pupphareṇuṃ",
  "atk-s0513a4:2649_8": "khādanto pupphapaṭe nivāsento pārupanto latādolāhi kīḷanto madhurassarena gāyanto taṃ khuddakanadiṃ patvā",
  "atk-s0513a4:2649_9": "ekasmiṃ nivattanaṭṭhāne otaritvā udake pupphāni vikiritvā udakakīḷaṃ kīḷitvā pupphapaṭe nivāsetvā pārupitvā",
  "atk-s0513a4:2649_10": "rajatapaṭṭavaṇṇāya vālukāya pupphāsanaṃ paññapetvā ekaṃ veḷu daṇḍakaṃ gahetvā sayane nisīdi.",
  "atk-s0513a4:2649_11": "Tato candakinnaro veḷuṃ vādento madhurasaddena gāyi.",
  "atk-s0513a4:2649_12": "Candakinnarī muduhatthe nāmetvā tassa avidūre ṭhitā nacci ceva gāyi ca.",
  "atk-s0513a4:2649_13": "So rājā tesaṃ saddaṃ sutvā padasaddaṃ asāvento saṇikaṃ gantvā paṭicchanne ṭhatvā te kinnare disvā kinnariyā",
  "atk-s0513a4:2649_14": "paṭibaddhacitto hutvā “taṃ kinnaraṃ vijjhitvā jīvitakkhayaṃ pāpetvā imāya saddhiṃ saṃvāsaṃ kappessāmī”ti",
  "atk-s0513a4:2649_15": "ṭhatvā candakinnaraṃ vijjhi.",
  "atk-s0513a4:2649_16": "So vedanāppatto paridevamāno catasso gāthā abhāsi –",
  "atk-s0513a4:2650_0": "18.",
  "atk-s0513a4:2651_0": "“Upanīyatidaṃ maññe, cande lohitamaddane;",
  "atk-s0513a4:2652_0": "Ajja jahāmi jīvitaṃ, pāṇā me cande nirujjhanti.",
  "atk-s0513a4:2653_0": "19.",
  "atk-s0513a4:2654_0": "“Osīdi me dukkhaṃ hadayaṃ, me ḍayhate nitammāmi;",
  "atk-s0513a4:2655_0": "Tava candiyā socantiyā, na naṃ aññehi sokehi.",
  "atk-s0513a4:2656_0": "20.",
  "atk-s0513a4:2657_0": "“Tiṇamiva vanamiva milāyāmi, nadī aparipuṇṇāva sussāmi;",
  "atk-s0513a4:2658_0": "Tava candiyā socantiyā, na naṃ aññehi sokehi.",
  "atk-s0513a4:2659_0": "21.",
  "atk-s0513a4:2660_0": "“Vassamiva sare pāde, imāni assūni vattare mayhaṃ;",
  "atk-s0513a4:2661_0": "Tava candiyā socantiyā, na naṃ aññehi sokehī”ti.",
  "atk-s0513a4:2662_0": "Tattha upanīyatīti santativicchedaṃ upanīyati.",
  "atk-s0513a4:2662_1": "Idanti jīvitaṃ.",
  "atk-s0513a4:2662_2": "Pāṇā meti bhadde,",
  "atk-s0513a4:2662_3": "cande mama jīvitapāṇā nirujjhanti.",
  "atk-s0513a4:2662_4": "Osīdi meti jīvitaṃ me osīdati.",
  "atk-s0513a4:2662_5": "Nitammāmīti atikilamāmi.",
  "atk-s0513a4:2662_6": "Tava candiyāti idaṃ mama dukkhaṃ,",
  "atk-s0513a4:2662_7": "na naṃ aññehi sokehi,",
  "atk-s0513a4:2662_8": "atha kho tava candiyā socantiyā sokahetu yasmā tvaṃ mama viyogena socissasi,",
  "atk-s0513a4:2662_9": "tasmāti attho.",
  "atk-s0513a4:2662_10": "Tiṇamiva vanamiva milāyāmīti tattapāsāṇe khittatiṇamiva mūlachinnavanamiva milāyāmīti vadati.",
  "atk-s0513a4:2662_11": "Sare pādeti yathā nāma pabbatapāde patitavassaṃ saritvā acchinnadhāraṃ vattati.",
  "atk-s0513a4:2663_0": "Mahāsatto imāhi catūhi gāthāhi paridevitvā pupphasayane nipannova satiṃ vissajjetvā parivatti.",
  "atk-s0513a4:2663_1": "Rājā patiṭṭhitova.",
  "atk-s0513a4:2663_2": "Itarā mahāsatte paridevante attano ratiyā mattā hutvā tassa viddhabhāvaṃ na jānāti,",
  "atk-s0513a4:2663_3": "visaññaṃ pana naṃ parivattitvā nipannaṃ disvā “kiṃ nu kho me piyasāmikassa dukkha”nti upadhārentī pahāramukhato",
  "atk-s0513a4:2663_4": "paggharantaṃ lohitaṃ disvā piyasāmike uppannaṃ balavasokaṃ sandhāretuṃ asakkontī mahāsaddena paridevi.",
  "atk-s0513a4:2663_5": "Rājā “kinnaro mato bhavissatī”ti nikkhamitvā attānaṃ dassesi.",
  "atk-s0513a4:2663_6": "Candā taṃ disvā “iminā me corena piyasāmiko viddho bhavissatī”ti kampamānā palāyitvā pabbatamatthake ṭhatvā rājānaṃ paribhāsantī pañca gāthā abhāsi –",
  "atk-s0513a4:2664_0": "22.",
  "atk-s0513a4:2665_0": "“Pāpo khosi rājaputta, yo me icchitaṃ patiṃ varākiyā;",
  "atk-s0513a4:2666_0": "Vijjhasi vanamūlasmiṃ, soyaṃ viddho chamā seti.",
  "atk-s0513a4:2667_0": "23.",
  "atk-s0513a4:2668_0": "“Imaṃ mayhaṃ hadayasokaṃ, paṭimuñcatu rājaputta tava mātā;",
  "atk-s0513a4:2669_0": "Yo mayhaṃ hadayasoko, kimpurisaṃ avekkhamānāya.",
  "atk-s0513a4:2670_0": "24.",
  "atk-s0513a4:2671_0": "“Imaṃ mayhaṃ hadayasokaṃ, paṭimuñcatu rājaputta tava jāyā;",
  "atk-s0513a4:2672_0": "Yo mayhaṃ hadayasoko, kimpurisaṃ avekkhamānāya.",
  "atk-s0513a4:2673_0": "25.",
  "atk-s0513a4:2674_0": "“Mā ca puttaṃ mā ca patiṃ, addakkhi rājaputta tava mātā;",
  "atk-s0513a4:2675_0": "Yo kimpurisaṃ avadhi, adūsakaṃ mayha kāmā hi.",
  "atk-s0513a4:2676_0": "26.",
  "atk-s0513a4:2677_0": "“Mā ca puttaṃ mā ca patiṃ, addakkhi rājaputta tava jāyā;",
  "atk-s0513a4:2678_0": "Yo kimpurisaṃ avadhi, adūsakaṃ mayha kāmā hī”ti.",
  "atk-s0513a4:2679_0": "Tattha varākiyāti kapaṇāya.",
  "atk-s0513a4:2679_1": "Paṭimuñcatūti paṭilabhatu phusatu pāpuṇātu.",
  "atk-s0513a4:2679_2": "Mayha kāmā hīti mayhaṃ kāmena.",
  "atk-s0513a4:2680_0": "Rājā naṃ pañcahi gāthāhi paribhāsitvā pabbatamatthake ṭhitaṃyeva assāsento gāthamāha –",
  "atk-s0513a4:2681_0": "27.",
  "atk-s0513a4:2682_0": "“Mā tvaṃ cande rodi mā sopi, vanatimiramattakkhi;",
  "atk-s0513a4:2683_0": "Mama tvaṃ hehisi bhariyā, rājakule pūjitā nārībhī”ti.",
  "atk-s0513a4:2684_0": "Tattha candeti mahāsattassa paridevanakāle nāmassa sutattā evamāha.",
  "atk-s0513a4:2684_1": "Vanatimiramattakkhīti vanatimirapupphasamānaakkhi.",
  "atk-s0513a4:2684_2": "Pūjitā nārībhīti soḷasannaṃ itthisahassānaṃ jeṭṭhikā aggamahesī hessasi.",
  "atk-s0513a4:2685_0": "Candā tassa vacanaṃ sutvā “tvaṃ kiṃ maṃ vadesī”ti sīhanādaṃ nadantī anantaragāthamāha –",
  "atk-s0513a4:2686_0": "28.",
  "atk-s0513a4:2687_0": "“Api nūnahaṃ marissaṃ, nāhaṃ rājaputta tava hessaṃ;",
  "atk-s0513a4:2688_0": "Yo kimpurisaṃ avadhi, adūsakaṃ mayha kāmā hī”ti.",
  "atk-s0513a4:2689_0": "Tattha api nūnahanti api ekaṃseneva ahaṃ marissaṃ.",
  "atk-s0513a4:2690_0": "So tassā vacanaṃ sutvā nicchandarāgo hutvā itaraṃ gāthamāha –",
  "atk-s0513a4:2691_0": "29.",
  "atk-s0513a4:2692_0": "“Api bhīruke api jīvitukāmike, kimpurisi gaccha himavantaṃ;",
  "atk-s0513a4:2693_0": "Tālīsatagarabhojanā, aññe taṃ migā ramissantī”ti.",
  "atk-s0513a4:2694_0": "Tattha api bhīruketi bhīrujātike.",
  "atk-s0513a4:2694_1": "Tālīsatagarabhojanāti tvaṃ tālīsapattatagarapattabhojanā migī,",
  "atk-s0513a4:2694_2": "tasmā aññe taṃ migā ramissanti,",
  "atk-s0513a4:2694_3": "na tvaṃ rājakulārahā,",
  "atk-s0513a4:2694_4": "gacchāti naṃ avaca,",
  "atk-s0513a4:2694_5": "vatvā ca pana nirapekkho hutvā pakkāmi.",
  "atk-s0513a4:2695_0": "Sā tassa gatabhāvaṃ ñatvā oruyha mahāsattaṃ āliṅgitvā pabbatamatthakaṃ āropetvā pabbatatale nipajjāpetvā",
  "atk-s0513a4:2695_1": "sīsamassa attano ūrūsu katvā balavaparidevaṃ paridevamānā dvādasa gāthā abhāsi –",
  "atk-s0513a4:2696_0": "30.",
  "atk-s0513a4:2697_0": "“Te pabbatā tā ca kandarā, tā ca giriguhāyo tatheva tiṭṭhanti;",
  "atk-s0513a4:2698_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2699_0": "31.",
  "atk-s0513a4:2700_0": "“Te paṇṇasanthatā ramaṇīyā, vāḷamigehi anuciṇṇā;",
  "atk-s0513a4:2701_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2702_0": "32.",
  "atk-s0513a4:2703_0": "“Te pupphasanthatā ramaṇīyā, vāḷamigehi anuciṇṇā;",
  "atk-s0513a4:2704_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2705_0": "33.",
  "atk-s0513a4:2706_0": "“Acchā savanti girivananadiyo, kusumābhikiṇṇasotāyo;",
  "atk-s0513a4:2707_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2708_0": "34.",
  "atk-s0513a4:2709_0": "“Nīlāni himavato pabbatassa, kūṭāni dassanīyāni;",
  "atk-s0513a4:2710_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2711_0": "35.",
  "atk-s0513a4:2712_0": "“Pītāni himavato pabbatassa, kūṭāni dassanīyāni;",
  "atk-s0513a4:2713_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2714_0": "36.",
  "atk-s0513a4:2715_0": "“Tambāni himavato pabbatassa, kūṭāni dassanīyāni;",
  "atk-s0513a4:2716_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2717_0": "37.",
  "atk-s0513a4:2718_0": "“Tuṅgāni himavato pabbatassa, kūṭāni dassanīyāni;",
  "atk-s0513a4:2719_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2720_0": "38.",
  "atk-s0513a4:2721_0": "“Setāni himavato pabbatassa, kūṭāni dassanīyāni;",
  "atk-s0513a4:2722_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2723_0": "39.",
  "atk-s0513a4:2724_0": "“Citrāni himavato pabbatassa, kūṭāni dassanīyāni;",
  "atk-s0513a4:2725_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2726_0": "40.",
  "atk-s0513a4:2727_0": "“Yakkhagaṇasevite gandhamādane, osadhebhi sañchanne;",
  "atk-s0513a4:2728_0": "Tattheva taṃ apassantī, kimpurisa kathaṃ ahaṃ kassaṃ.",
  "atk-s0513a4:2729_0": "41.",
  "atk-s0513a4:2730_0": "“Kimpurisasevite gandhamādane, osadhebhi sañchanne;",
  "atk-s0513a4:2731_0": "Tattheva taṃ apassantī, kimpurisa kathaṃ ahaṃ kassa”nti.",
  "atk-s0513a4:2732_0": "Tattha te pabbatāti yesu mayaṃ ekatova abhiramimha,",
  "atk-s0513a4:2732_1": "ime te pabbatā tā ca kandarā tā ca giriguhāyo tatheva ṭhitā.",
  "atk-s0513a4:2732_2": "Tesu ahaṃ idāni taṃ apassantī kathaṃ kassaṃ,",
  "atk-s0513a4:2732_3": "kiṃ karissāmi,",
  "atk-s0513a4:2732_4": "tesu pupphaphalapallavādisobhaṃ taṃ apassantī kathaṃ adhivāsetuṃ sakkhissāmīti paridevati.",
  "atk-s0513a4:2732_5": "Paṇṇasanthatāti tālīsapattādigandhapaṇṇasantharā.",
  "atk-s0513a4:2732_6": "Acchāti vippasannodakā.",
  "atk-s0513a4:2732_7": "Nīlānīti nīlamaṇimayāni.",
  "atk-s0513a4:2732_8": "Pītānīti sovaṇṇamayāni.",
  "atk-s0513a4:2732_9": "Tambānīti manosilamayāni.",
  "atk-s0513a4:2732_10": "Tuṅgānīti uccāni tikhiṇaggāni.",
  "atk-s0513a4:2732_11": "Setānīti rajatamayāni.",
  "atk-s0513a4:2732_12": "Citrānīti sattaratanamissakāni.",
  "atk-s0513a4:2732_13": "Yakkhagaṇaseviteti bhummadevatāhi sevite.",
  "atk-s0513a4:2733_0": "Iti sā dvādasahi gāthāhi paridevitvā mahāsattassa ure hatthaṃ ṭhapetvā santāpabhāvaṃ ñatvā “cando jīvatiyeva,",
  "atk-s0513a4:2733_1": "devujjhānakammaṃ katvā jīvitamassa dassāmī”ti cintetvā “kiṃ nu kho lokapālā nāma natthi,",
  "atk-s0513a4:2733_2": "udāhu vippavutthā, adu matā,",
  "atk-s0513a4:2733_3": "te me piyasāmikaṃ na rakkhantī”ti devujjhānakammaṃ akāsi.",
  "atk-s0513a4:2733_4": "Tassā sokavegena sakkassa āsanaṃ uṇhaṃ ahosi.",
  "atk-s0513a4:2733_5": "Sakko āvajjento taṃ kāraṇaṃ ñatvā brāhmaṇavaṇṇena vegeneva āgantvā kuṇḍikato udakaṃ gahetvā mahāsattaṃ āsiñci.",
  "atk-s0513a4:2733_6": "Tāvadeva visaṃ antaradhāyi,",
  "atk-s0513a4:2733_7": "vaṇo ruhi,",
  "atk-s0513a4:2733_8": "imasmiṃ ṭhāne viddhotipi na paññāyi.",
  "atk-s0513a4:2733_9": "Mahāsatto sukhito uṭṭhāsi.",
  "atk-s0513a4:2733_10": "Candā piyasāmikaṃ arogaṃ disvā somanassappattā sakkassa pāde vandantī anantaragāthamāha –",
  "atk-s0513a4:2734_0": "42.",
  "atk-s0513a4:2735_0": "“Vande te ayirabrahme, yo me icchitaṃ patiṃ varākiyā;",
  "atk-s0513a4:2736_0": "Amatena abhisiñci, samāgatāsmi piyatamenā”ti.",
  "atk-s0513a4:2737_0": "Tattha amatenāti udakaṃ “amata”nti maññamānā evamāha. Piyatamenāti piyatarena, ayameva vā pāṭho.",
  "atk-s0513a4:2738_0": "Sakko tesaṃ ovādamadāsi “ito paṭṭhāya candapabbatato oruyha manussapathaṃ mā gamittha,",
  "atk-s0513a4:2738_1": "idheva vasathā”ti.",
  "atk-s0513a4:2738_2": "Evañca pana vatvā te ovaditvā sakaṭṭhānameva gato.",
  "atk-s0513a4:2738_3": "Candāpi “kiṃ no sāmi iminā paripanthaṭṭhānena,",
  "atk-s0513a4:2738_4": "ehi candapabbatameva gacchāmā”ti vatvā osānagāthamāha –",
  "atk-s0513a4:2739_0": "43.",
  "atk-s0513a4:2740_0": "“Vicarāma dāni girivananadiyo, kusumābhikiṇṇasotāyo;",
  "atk-s0513a4:2741_0": "Nānādumavasanāyo, piyaṃvadā aññamaññassā”ti.",
  "atk-s0513a4:2742_0": "Satthā imaṃ dhammadesanaṃ āharitvā “na idāneva,",
  "atk-s0513a4:2742_1": "pubbepesā mayi asaṃhīracittā anaññaneyyā evā”ti vatvā jātakaṃ samodhānesi –",
  "atk-s0513a4:2742_2": "“tadā rājā devadatto ahosi,",
  "atk-s0513a4:2742_3": "sakko anuruddho,",
  "atk-s0513a4:2742_4": "candā rāhulamātā,",
  "atk-s0513a4:2742_5": "candakinnaro pana ahameva ahosi”nti.",
  "atk-s0513a4:2743_0": "Candakinnarījātakavaṇṇanā dutiyā.",
  "atk-s0513a4:2745_0": "[486] 3. Mahāukkusajātakavaṇṇanā",
  "atk-s0513a4:2746_0": "Ukkā cilācā bandhantīti idaṃ satthā jetavane viharanto mittabandhakaupāsakaṃ ārabbha kathesi.",
  "atk-s0513a4:2746_1": "So kira sāvatthiyaṃ parijiṇṇassa kulassa putto sahāyaṃ pesetvā aññataraṃ kuladhītaraṃ vārāpetvā “atthi",
  "atk-s0513a4:2746_2": "panassa uppannakiccaṃ nittharaṇasamattho mitto vā sahāyo vā”ti vutte “natthī”ti vatvā “tena hi mitte",
  "atk-s0513a4:2746_3": "tāva bandhatū”ti vutte tasmiṃ ovāde ṭhatvā paṭhamaṃ tāva catūhi dovārikehi saddhiṃ mettiṃ akāsi,",
  "atk-s0513a4:2746_4": "athānupubbena nagaraguttikagaṇakamahāmattādīhi saddhiṃ mettiṃ katvā senāpatināpi uparājenāpi saddhiṃ mettiṃ akāsi.",
  "atk-s0513a4:2746_5": "Tehi pana saddhiṃ ekato hutvā raññā saddhiṃ mettiṃ akāsi.",
  "atk-s0513a4:2746_6": "Tato asītiyā mahātherehi saddhiṃ ānandattherenapi saddhiṃ ekato hutvā tathāgatena saddhiṃ mettiṃ akāsi.",
  "atk-s0513a4:2746_7": "Atha naṃ satthā saraṇesu ca sīlesu ca patiṭṭhāpesi,",
  "atk-s0513a4:2746_8": "rājāpissa issariyamadāsi.",
  "atk-s0513a4:2746_9": "So mittabandhakoyevāti pākaṭo jāto.",
  "atk-s0513a4:2746_10": "Athassa rājā mahantaṃ gehaṃ datvā āvāhamaṅgalaṃ kāresi.",
  "atk-s0513a4:2746_11": "Rājānaṃ ādiṃ katvā mahājano paṇṇākāre pahiṇi.",
  "atk-s0513a4:2746_12": "Athassa bhariyā raññā pahitaṃ paṇṇākāraṃ uparājassa,",
  "atk-s0513a4:2746_13": "uparājena pahitaṃ paṇṇākāraṃ senāpatissāti etena upāyena sakalanagaravāsino ābandhitvā gaṇhi.",
  "atk-s0513a4:2746_14": "Sattame divase mahāsakkāraṃ katvā dasabalaṃ nimantetvā pañcasatassa buddhappamukhassa bhikkhusaṅghassa",
  "atk-s0513a4:2746_15": "mahādānaṃ datvā bhattakiccāvasāne satthārā kathitaṃ anumodanaṃ sutvā ubhopi jayampatikā sotāpattiphale",
  "atk-s0513a4:2746_16": "patiṭṭhahiṃsu.",
  "atk-s0513a4:2747_0": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:2747_1": "mittabandhakaupāsako attano bhariyaṃ nissāya tassā vacanaṃ katvā sabbehi mettiṃ katvā rañño santikā mahantaṃ sakkāraṃ labhi,",
  "atk-s0513a4:2747_2": "tathāgatena pana saddhiṃ mettiṃ katvā ubhopi jayampatikā sotāpattiphale patiṭṭhitā”ti.",
  "atk-s0513a4:2747_3": "Satthā āgantvā “kāya nuttha,",
  "atk-s0513a4:2747_4": "bhikkhave,",
  "atk-s0513a4:2747_5": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2747_6": "bhikkhave,",
  "atk-s0513a4:2747_7": "idāneva so etaṃ mātugāmaṃ nissāya mahantaṃ yasaṃ sampatto,",
  "atk-s0513a4:2747_8": "pubbe tiracchānayoniyaṃ nibbattopi panesa etissā vacanena bahūhi saddhiṃ mettiṃ katvā puttasokato muttoyevā”ti vatvā tehi yācito atītaṃ āhari.",
  "atk-s0513a4:2748_0": "Atīte bārāṇasiyaṃ brahmadatte rajjaṃ kārente ekacce paccantavāsino yattha yattha bahuṃ maṃsaṃ labhanti,",
  "atk-s0513a4:2748_1": "tattha tattha gāmaṃ nivāsetvā araññe caritvā migādayo māretvā maṃsaṃ āharitvā puttadāre posenti.",
  "atk-s0513a4:2748_2": "Tesaṃ gāmato avidūre mahājātassaro atthi.",
  "atk-s0513a4:2748_3": "Tassa dakkhiṇapasse eko senasakuṇo,",
  "atk-s0513a4:2748_4": "pacchimapasse ekā senasakuṇī,",
  "atk-s0513a4:2748_5": "uttarapasse sīho migarājā,",
  "atk-s0513a4:2748_6": "pācīnapasse ukkusasakuṇarājā vasati.",
  "atk-s0513a4:2748_7": "Jātassaramajjhe pana unnataṭṭhāne kacchapo vasati.",
  "atk-s0513a4:2748_8": "Tadā seno seniṃ “bhariyā me hohī”ti vadati.",
  "atk-s0513a4:2748_9": "Atha naṃ sā āha –",
  "atk-s0513a4:2748_10": "“atthi pana te koci mitto”ti?",
  "atk-s0513a4:2748_11": "“Natthi bhadde”ti.",
  "atk-s0513a4:2748_12": "Amhākaṃ uppannaṃ bhayaṃ vā dukkhaṃ vā haraṇasamatthaṃ mittaṃ vā sahāyaṃ vā laddhuṃ vaṭṭati,",
  "atk-s0513a4:2748_13": "mitte tāva gaṇhāhīti.",
  "atk-s0513a4:2748_14": "“Kehi saddhiṃ mettiṃ karomi bhadde”ti?",
  "atk-s0513a4:2748_15": "Pācīnapasse vasantena ukkusarājena,",
  "atk-s0513a4:2748_16": "uttarapasse sīhena,",
  "atk-s0513a4:2748_17": "jātassaramajjhe kacchapena saddhiṃ mettiṃ karohīti.",
  "atk-s0513a4:2748_18": "So tassā vacanaṃ sampaṭicchitvā tathā akāsi.",
  "atk-s0513a4:2748_19": "Tadā te ubhopi saṃvāsaṃ kappetvā tasmiṃyeva sare ekasmiṃ dīpake kadambarukkho atthi samantā udakena parikkhitto,",
  "atk-s0513a4:2748_20": "tasmiṃ kulāvakaṃ katvā paṭivasiṃsu.",
  "atk-s0513a4:2749_0": "Tesaṃ aparabhāge dve sakuṇapotakā jāyiṃsu.",
  "atk-s0513a4:2749_1": "Tesaṃ pakkhesu asañjātesuyeva ekadivasaṃ te jānapadā divasaṃ araññe caritvā kiñci alabhitvā “na sakkā tucchahatthena gharaṃ gantuṃ,",
  "atk-s0513a4:2749_2": "macche vā kacchape vā gaṇhissāmā”ti saraṃ otaritvā taṃ dīpakaṃ gantvā tassa kadambassa mūle nipajjitvā",
  "atk-s0513a4:2749_3": "makasādīhi khajjamānā tesaṃ palāpanatthāya araṇiṃ manthetvā aggiṃ nibbattetvā dhūmaṃ kariṃsu.",
  "atk-s0513a4:2749_4": "Dhumo uggantvā sakuṇe pahari,",
  "atk-s0513a4:2749_5": "sakuṇapotakā viraviṃsu.",
  "atk-s0513a4:2749_6": "Jānapadā taṃ sutvā “ambho,",
  "atk-s0513a4:2749_7": "sakuṇapotakānaṃ sūyati saddo,",
  "atk-s0513a4:2749_8": "uṭṭhetha ukkā bandhatha,",
  "atk-s0513a4:2749_9": "chātā sayituṃ na sakkoma,",
  "atk-s0513a4:2749_10": "sakuṇamaṃsaṃ khāditvāva sayissāmā”ti vatvā aggiṃ jāletvā ukkā bandhiṃsu.",
  "atk-s0513a4:2749_11": "Sakuṇikā tesaṃ saddaṃ sutvā “ime amhākaṃ potake khāditukāmā,",
  "atk-s0513a4:2749_12": "mayaṃ evarūpassa bhayassa haraṇatthāya mitte gaṇhimha,",
  "atk-s0513a4:2749_13": "sāmikaṃ ukkusarājassa santikaṃ pesessāmī”ti cintetvā “gaccha, sāmi,",
  "atk-s0513a4:2749_14": "puttānaṃ no uppannabhayaṃ ukkusarājassa ārocehī”ti vatvā paṭhamaṃ gāthamāha –",
  "atk-s0513a4:2750_0": "44.",
  "atk-s0513a4:2751_0": "“Ukkā cilācā bandhanti dīpe, pajā mamaṃ khādituṃ patthayanti;",
  "atk-s0513a4:2752_0": "Mittaṃ sahāyañca vadehi senaka, ācikkha ñātibyasanaṃ dijāna”nti.",
  "atk-s0513a4:2753_0": "Tattha cilācāti jānapadā.",
  "atk-s0513a4:2753_1": "Dīpeti dīpakamhi.",
  "atk-s0513a4:2753_2": "Pajā mamanti mama puttake.",
  "atk-s0513a4:2753_3": "Senakāti senakasakuṇaṃ nāmenālapati.",
  "atk-s0513a4:2753_4": "Ñātibyasananti puttānaṃ byasanaṃ.",
  "atk-s0513a4:2753_5": "Dijānanti amhākaṃ ñātīnaṃ dijānaṃ idaṃ byasanaṃ ukkusarājassa santikaṃ gantvā ācikkhāhīti vadati.",
  "atk-s0513a4:2754_0": "So vegena tassa vasanaṭṭhānaṃ gantvā vassitvā attano āgatabhāvaṃ jānāpetvā katokāso upasaṅkamitvā vanditvā",
  "atk-s0513a4:2754_1": "“kiṃkāraṇā āgatosī”ti puṭṭho āgatakāraṇaṃ dassento dutiyaṃ gāthamāha –",
  "atk-s0513a4:2755_0": "45.",
  "atk-s0513a4:2756_0": "“Dijo dijānaṃ pavarosi pakkhima, ukkusarāja saraṇaṃ taṃ upema;",
  "atk-s0513a4:2757_0": "Pajā mamaṃ khādituṃ patthayanti, luddā cilācā bhava me sukhāyā”ti.",
  "atk-s0513a4:2758_0": "Tattha dijoti tvaṃ dijo ceva dijānaṃ pavaro ca.",
  "atk-s0513a4:2759_0": "Ukkusarājā “senaka mā bhāyī”ti taṃ assāsetvā tatiyaṃ gāthamāha –",
  "atk-s0513a4:2760_0": "46.",
  "atk-s0513a4:2761_0": "“Mittaṃ sahāyañca karonti paṇḍitā, kāle akāle sukhamesamānā;",
  "atk-s0513a4:2762_0": "Karomi te senaka etamatthaṃ, ariyo hi ariyassa karoti kicca”nti.",
  "atk-s0513a4:2763_0": "Tattha kāle akāleti divā ca rattiñca.",
  "atk-s0513a4:2763_1": "Ariyoti idha ācāraariyo adhippeto.",
  "atk-s0513a4:2763_2": "Ācārasampanno hi ācārasampannassa kiccaṃ karoteva,",
  "atk-s0513a4:2763_3": "kimettha karaṇīyanti vadati.",
  "atk-s0513a4:2764_0": "Atha naṃ pucchi “kiṃ, samma,",
  "atk-s0513a4:2764_1": "rukkhaṃ abhiruḷhā cilācā”ti?",
  "atk-s0513a4:2764_2": "Na tāva abhiruḷhā,",
  "atk-s0513a4:2764_3": "ukkāyeva bandhantīti.",
  "atk-s0513a4:2764_4": "Tena hi tvaṃ sīghaṃ gantvā mama sahāyikaṃ assāsetvā mamāgamanabhāvaṃ ācikkhāhīti.",
  "atk-s0513a4:2764_5": "So tathā akāsi.",
  "atk-s0513a4:2764_6": "Ukkusarājāpi gantvā kadambassa avidūre cilācānaṃ abhiruhanaṃ olokento ekasmiṃ rukkhagge nisīditvā ekassa",
  "atk-s0513a4:2764_7": "cilācassa abhiruhanakāle tasmiṃ kulāvakassa avidūraṃ abhiruḷhe sare nimujjitvā pakkhehi ca mukhena ca",
  "atk-s0513a4:2764_8": "udakaṃ āharitvā ukkāya upari āsiñci,",
  "atk-s0513a4:2764_9": "sā nibbāyi.",
  "atk-s0513a4:2764_10": "Cilācā “imañca senakasakuṇapotake cassa khādissāmī”ti otaritvā puna ukkaṃ jālāpetvā abhiruhiṃsu.",
  "atk-s0513a4:2764_11": "Puna so ukkaṃ vijjhāpesi.",
  "atk-s0513a4:2764_12": "Etenupāyena baddhaṃ baddhaṃ vijjhāpentassevassa aḍḍharatto jāto.",
  "atk-s0513a4:2764_13": "So ativiya kilami,",
  "atk-s0513a4:2764_14": "heṭṭhāudare kilomakaṃ tanutaṃ gataṃ,",
  "atk-s0513a4:2764_15": "akkhīni rattāni jātāni.",
  "atk-s0513a4:2764_16": "Taṃ disvā sakuṇī sāmikaṃ āha – “sāmi,",
  "atk-s0513a4:2764_17": "ativiya kilanto ukkusarājā,",
  "atk-s0513a4:2764_18": "etassa thokaṃ vissamanatthāya gantvā kacchaparājassa kathehī”ti.",
  "atk-s0513a4:2764_19": "So tassā vacanaṃ sutvā ukkusaṃ upasaṅkamitvā gāthāya ajjhabhāsi –",
  "atk-s0513a4:2765_0": "47.",
  "atk-s0513a4:2766_0": "“Yaṃ hoti kiccaṃ anukampakena, ariyassa ariyena kataṃ tayīdaṃ;",
  "atk-s0513a4:2767_0": "Attānurakkhī bhava mā aḍayhi, lacchāma putte tayi jīvamāne”ti.",
  "atk-s0513a4:2768_0": "Tattha tayīdanti tayā idaṃ, ayameva vā pāṭho.",
  "atk-s0513a4:2769_0": "So tassa vacanaṃ sutvā sīhanādaṃ nadanto pañcamaṃ gāthamāha –",
  "atk-s0513a4:2770_0": "48.",
  "atk-s0513a4:2771_0": "“Taveva rakkhāvaraṇaṃ karonto, sarīrabhedāpi na santasāmi;",
  "atk-s0513a4:2772_0": "Karonti heke sakhinaṃ sakhāro, pāṇaṃ cajantā satamesa dhammo”ti.",
  "atk-s0513a4:2773_0": "Chaṭṭhaṃ pana satthā abhisambuddho hutvā tassa guṇaṃ vaṇṇento āha –",
  "atk-s0513a4:2774_0": "49.",
  "atk-s0513a4:2775_0": "“Sudukkaraṃ kammamakāsi, aṇḍajāyaṃ vihaṅgamo;",
  "atk-s0513a4:2776_0": "Atthāya kuraro putte, aḍḍharatte anāgate”ti.",
  "atk-s0513a4:2777_0": "Tattha kuraroti ukkusarājā.",
  "atk-s0513a4:2777_1": "Putteti senakassa putte rakkhanto tesaṃ atthāya aḍḍharatte anāgate yāva diyaḍḍhayāmā vāyāmaṃ karonto dukkaraṃ akāsi.",
  "atk-s0513a4:2778_0": "Senopi ukkusaṃ “thokaṃ vissamāhi,",
  "atk-s0513a4:2778_1": "sammā”ti vatvā kacchapassa santikaṃ gantvā taṃ uṭṭhāpetvā “kiṃ, samma,",
  "atk-s0513a4:2778_2": "āgatosī”ti vutto “evarūpaṃ nāma bhayaṃ uppannaṃ,",
  "atk-s0513a4:2778_3": "ukkusarājā paṭhamayāmato paṭṭhāya vāyamanto kilami,",
  "atk-s0513a4:2778_4": "tenamhi tava santikaṃ āgato”ti vatvā sattamaṃ gāthamāha –",
  "atk-s0513a4:2779_0": "50.",
  "atk-s0513a4:2780_0": "“Cutāpi heke khalitā sakammunā, mittānukampāya patiṭṭhahanti;",
  "atk-s0513a4:2781_0": "Puttā mamaṭṭā gatimāgatosmi, atthaṃ caretho mama vāricarā”ti.",
  "atk-s0513a4:2782_0": "Tassattho – sāmi,",
  "atk-s0513a4:2782_1": "ekacce hi yasato vā dhanato vā cutāpi sakammunā khalitāpi mittānaṃ anukampāya patiṭṭhahanti,",
  "atk-s0513a4:2782_2": "mama ca puttā aṭṭā āturā,",
  "atk-s0513a4:2782_3": "tenāhaṃ taṃ gatiṃ paṭisaraṇaṃ katvā āgatosmi,",
  "atk-s0513a4:2782_4": "puttānaṃ jīvitadānaṃ dadanto atthaṃ me carāhi vāricarāti.",
  "atk-s0513a4:2783_0": "Taṃ sutvā kacchapo itaraṃ gāthamāha –",
  "atk-s0513a4:2784_0": "51.",
  "atk-s0513a4:2785_0": "“Dhanena dhaññena ca attanā ca, mittaṃ sahāyañca karonti paṇḍitā;",
  "atk-s0513a4:2786_0": "Karomi te senaka etamatthaṃ, ariyo hi ariyassa karoti kicca”nti.",
  "atk-s0513a4:2787_0": "Athassa putto avidūre nipanno pitu vacanaṃ sutvā “mā me pitā kilamatu,",
  "atk-s0513a4:2787_1": "ahaṃ pitu kiccaṃ karissāmī”ti cintetvā navamaṃ gāthamāha –",
  "atk-s0513a4:2788_0": "52.",
  "atk-s0513a4:2789_0": "“Appossukko tāta tuvaṃ nisīda, putto pitu carati atthacariyaṃ;",
  "atk-s0513a4:2790_0": "Ahaṃ carissāmi tavetamatthaṃ, senassa putte paritāyamāno”ti.",
  "atk-s0513a4:2791_0": "Atha naṃ pitā gāthāya ajjhabhāsi –",
  "atk-s0513a4:2792_0": "53.",
  "atk-s0513a4:2793_0": "“Addhā hi tāta satamesa dhammo, putto pitu yaṃ care atthacariyaṃ;",
  "atk-s0513a4:2794_0": "Appeva maṃ disvāna pavaḍḍhakāyaṃ, senassa puttā na viheṭhayeyyu”nti.",
  "atk-s0513a4:2795_0": "Tattha satamesa dhammoti paṇḍitānaṃ esa dhammo. Puttāti senassa putte cilācā na heṭhayeyyunti.",
  "atk-s0513a4:2796_0": "Evaṃ vatvā mahākacchapo “samma, mā bhāyi,",
  "atk-s0513a4:2796_1": "tvaṃ purato gaccha,",
  "atk-s0513a4:2796_2": "idānāhaṃ āgamissāmī”ti taṃ uyyojetvā udake patitvā kalalañca sevālañca saṃkaḍḍhitvā ādāya dīpakaṃ gantvā aggiṃ vijjhāpetvā nipajji.",
  "atk-s0513a4:2796_3": "Cilācā “kiṃ no senapotakehi,",
  "atk-s0513a4:2796_4": "imaṃ kāḷakacchapaṃ parivattetvā māressāma,",
  "atk-s0513a4:2796_5": "ayaṃ no sabbesaṃ pahossatī”ti valliyo uddharitvā jiyā gahetvā nivatthapilotikāpi mocetvā tesu tesu ṭhānesu",
  "atk-s0513a4:2796_6": "bandhitvā kacchapaṃ parivattetuṃ na sakkonti.",
  "atk-s0513a4:2796_7": "Kacchapo te ākaḍḍhanto gantvā gambhīraṭṭhāne udake pati.",
  "atk-s0513a4:2796_8": "Tepi kacchapalobhena saddhiṃyeva patitvā udakapuṇṇāya kucchiyā kilantā nikkhamitvā “bho ekena no ukkusena yāva aḍḍharattā ukkā vijjhāpitā,",
  "atk-s0513a4:2796_9": "idāni iminā kacchapena udake pātetvā udakaṃ pāyetvā mahodarā katamha,",
  "atk-s0513a4:2796_10": "puna aggiṃ karitvā aruṇe uggatepi ime senakapotake khādissāmā”ti aggiṃ kātuṃ ārabhiṃsu.",
  "atk-s0513a4:2796_11": "Sakuṇī tesaṃ kathaṃ sutvā “sāmi,",
  "atk-s0513a4:2796_12": "ime yāya kāyaci velāya amhākaṃ puttake khāditvā gamissanti,",
  "atk-s0513a4:2796_13": "sahāyassa no sīhassa santikaṃ gacchāhī”ti āha.",
  "atk-s0513a4:2796_14": "So taṅkhaṇaññeva sīhassa santikaṃ gantvā “kiṃ avelāya āgatosī”ti vutte ādito paṭṭhāya taṃ pavattiṃ ārocetvā ekādasamaṃ gāthamāha –",
  "atk-s0513a4:2797_0": "54.",
  "atk-s0513a4:2798_0": "“Pasū manussā migavīraseṭṭha, bhayaṭṭitā seṭṭhamupabbajanti;",
  "atk-s0513a4:2799_0": "Puttā mamaṭṭā gatimāgatosmi, tvaṃ nosi rājā bhava me sukhāyā”ti.",
  "atk-s0513a4:2800_0": "Tattha pasūti sabbatiracchāne āha.",
  "atk-s0513a4:2800_1": "Idaṃ vuttaṃ hoti – “sāmi,",
  "atk-s0513a4:2800_2": "migesu vīriyena seṭṭha,",
  "atk-s0513a4:2800_3": "sabbalokasmiñhi sabbe tiracchānāpi manussāpi bhayaṭṭitā hutvā seṭṭhaṃ upagacchanti,",
  "atk-s0513a4:2800_4": "mama ca puttā aṭṭā āturā.",
  "atk-s0513a4:2800_5": "Tasmāhaṃ taṃ gatiṃ katvā āgatomhi,",
  "atk-s0513a4:2800_6": "tvaṃ amhākaṃ rājā sukhāya me bhavāhī”ti.",
  "atk-s0513a4:2801_0": "Taṃ sutvā sīho gāthamāha –",
  "atk-s0513a4:2802_0": "55.",
  "atk-s0513a4:2803_0": "“Karomi te senaka etamatthaṃ, āyāmi te taṃ disataṃ vadhāya;",
  "atk-s0513a4:2804_0": "Kathañhi viññū pahu sampajāno, na vāyame attajanassa guttiyā”ti.",
  "atk-s0513a4:2805_0": "Tattha taṃ disatanti taṃ disasamūhaṃ,",
  "atk-s0513a4:2805_1": "taṃ tava paccatthikagaṇanti attho.",
  "atk-s0513a4:2805_2": "Pahūti amitte hantuṃ samattho.",
  "atk-s0513a4:2805_3": "Sampajānoti mittassa bhayuppattiṃ jānanto.",
  "atk-s0513a4:2805_4": "Attajanassāti attasamassa aṅgasamānassa janassa,",
  "atk-s0513a4:2805_5": "mittassāti attho.",
  "atk-s0513a4:2806_0": "Evañca pana vatvā “gaccha tvaṃ putte samassāsehī”ti taṃ uyyojetvā maṇivaṇṇaṃ udakaṃ maddamāno pāyāsi.",
  "atk-s0513a4:2806_1": "Cilācā taṃ āgacchantaṃ disvā “kurarena tāva amhākaṃ ukkā vijjhāpitā,",
  "atk-s0513a4:2806_2": "tathā kacchapena amhe nivatthapilotikānampi assāmikā katā,",
  "atk-s0513a4:2806_3": "idāni pana naṭṭhamhā,",
  "atk-s0513a4:2806_4": "sīho no jīvitakkhayameva pāpessatī”ti maraṇabhayatajjitā yena vā tena vā palāyiṃsu.",
  "atk-s0513a4:2806_5": "Sīho āgantvā rukkhamūle na kiñci addasa.",
  "atk-s0513a4:2806_6": "Atha naṃ kuraro ca kacchapo ca seno ca upasaṅkamitvā vandiṃsu.",
  "atk-s0513a4:2806_7": "So tesaṃ mittānisaṃsaṃ kathetvā “ito paṭṭhāya mittadhammaṃ abhinditvā appamattā hothā”ti ovaditvā pakkāmi,",
  "atk-s0513a4:2806_8": "tepi sakaṭhānāni gatā.",
  "atk-s0513a4:2806_9": "Senasakuṇī attano putte oloketvā “mitte nissāya amhehi dārakā laddhā”ti sukhanisinnasamaye senena saddhiṃ",
  "atk-s0513a4:2806_10": "sallapantī mittadhammaṃ pakāsamānā cha gāthā abhāsi –",
  "atk-s0513a4:2807_0": "56.",
  "atk-s0513a4:2808_0": "“Mittañca kayirātha suhadayañca, ayirañca kayirātha sukhāgamāya;",
  "atk-s0513a4:2809_0": "Nivatthakocova sarebhihantvā, modāma puttehi samaṅgibhūtā.",
  "atk-s0513a4:2810_0": "57.",
  "atk-s0513a4:2811_0": "“Sakamittassa kammena, sahāyassāpalāyino;",
  "atk-s0513a4:2812_0": "Kūjantamupakūjanti, lomasā hadayaṅgamaṃ.",
  "atk-s0513a4:2813_0": "58.",
  "atk-s0513a4:2814_0": "“Mittaṃ sahāyaṃ adhigamma paṇḍito, so bhuñjatī putta pasuṃ dhanaṃ vā;",
  "atk-s0513a4:2815_0": "Ahañca puttā ca patī ca mayhaṃ, mittānukampāya samaṅgibhūtā.",
  "atk-s0513a4:2816_0": "59.",
  "atk-s0513a4:2817_0": "“Rājavatā sūravatā ca attho, sampannasakhissa bhavanti hete;",
  "atk-s0513a4:2818_0": "So mittavā yasavā uggatatto, asmiṃdhaloke modati kāmakāmī.",
  "atk-s0513a4:2819_0": "60.",
  "atk-s0513a4:2820_0": "“Karaṇīyāni mittāni, daliddenāpi senaka;",
  "atk-s0513a4:2821_0": "Passa mittānukampāya, samaggamhā sañātake.",
  "atk-s0513a4:2822_0": "61.",
  "atk-s0513a4:2823_0": "“Sūrena balavantena, yo mitte kurute dijo;",
  "atk-s0513a4:2824_0": "Evaṃ so sukhito hoti, yathāhaṃ tvañca senakā”ti.",
  "atk-s0513a4:2825_0": "Tattha mittañcāti yaṃkiñci attano mittañca suhadayañca suhadayasahāyañca sāmikasaṅkhātaṃ ayirañca karotheva.",
  "atk-s0513a4:2825_1": "Nivatthakocova sarebhihantvāti ettha kocoti kavaco.",
  "atk-s0513a4:2825_2": "Yathā nāma paṭimukkakavaco sare abhihanati nivāreti,",
  "atk-s0513a4:2825_3": "evaṃ mayampi mittabalena paccatthike abhihantvā puttehi saddhiṃ modāmāti vadati.",
  "atk-s0513a4:2825_4": "Sakamittassa kammenāti sakassa mittassa parakkamena.",
  "atk-s0513a4:2825_5": "Sahāyassāpalāyinoti sahāyassa apalāyino migarājassa.",
  "atk-s0513a4:2825_6": "Lomasāti pakkhino amhākaṃ puttakā mañca tañca kūjantaṃ hadayaṅgamaṃ madhurassaraṃ nicchāretvā upakūjanti.",
  "atk-s0513a4:2825_7": "Samaṅgibhūtāti ekaṭṭhāne ṭhitā.",
  "atk-s0513a4:2826_0": "Rājavatā sūravatā ca atthoti yassa sīhasadiso rājā ukkusakacchapasadisā ca sūrā mittā honti,",
  "atk-s0513a4:2826_1": "tena rājavatā sūravatā ca attho sakkā pāpuṇituṃ.",
  "atk-s0513a4:2826_2": "Bhavanti heteti yo ca sampannasakho paripuṇṇamittadhammo,",
  "atk-s0513a4:2826_3": "tassa ete sahāyā bhavanti.",
  "atk-s0513a4:2826_4": "Uggatattoti sirisobhaggena uggatasabhāvo.",
  "atk-s0513a4:2826_5": "Asmiṃdhaloketi idhalokasaṅkhāte asmiṃ loke modati.",
  "atk-s0513a4:2826_6": "Kāmakāmīti sāmikaṃ ālapati.",
  "atk-s0513a4:2826_7": "So hi kāme kāmanato kāmakāmī nāma.",
  "atk-s0513a4:2826_8": "Samaggamhāti samaggā jātamhā.",
  "atk-s0513a4:2826_9": "Sañātaketi ñātakehi puttehi saddhiṃ.",
  "atk-s0513a4:2827_0": "Evaṃ sā chahi gāthāhi mittadhammassa guṇakathaṃ kathesi.",
  "atk-s0513a4:2827_1": "Te sabbepi sahāyakā mittadhammaṃ abhinditvā yāvatāyukaṃ ṭhatvā yathākammaṃ gatā.",
  "atk-s0513a4:2828_0": "Satthā imaṃ dhammadesanaṃ āharitvā “na,",
  "atk-s0513a4:2828_1": "bhikkhave,",
  "atk-s0513a4:2828_2": "idāneva so bhariyaṃ nissāya sukhappatto,",
  "atk-s0513a4:2828_3": "pubbepi sukhappattoyevā”ti vatvā jātakaṃ samodhānesi –",
  "atk-s0513a4:2828_4": "“tadā seno ca senī ca jayampatikā ahesuṃ,",
  "atk-s0513a4:2828_5": "puttakacchapo rāhulo,",
  "atk-s0513a4:2828_6": "pitā mahāmoggallāno,",
  "atk-s0513a4:2828_7": "ukkuso sāriputto,",
  "atk-s0513a4:2828_8": "sīho pana ahameva ahosi”nti.",
  "atk-s0513a4:2829_0": "Mahāukkusajātakavaṇṇanā tatiyā.",
  "atk-s0513a4:2831_0": "[487] 4. Uddālakajātakavaṇṇanā",
  "atk-s0513a4:2832_0": "Kharājinā jaṭilā paṅkadantāti idaṃ satthā jetavane viharanto ekaṃ kuhakabhikkhuṃ ārabbha kathesi.",
  "atk-s0513a4:2832_1": "So hi niyyānikasāsane pabbajitvāpi catupaccayatthāya tividhaṃ kuhakavatthuṃ pūresi.",
  "atk-s0513a4:2832_2": "Athassa aguṇaṃ pakāsentā bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:2832_3": "asuko nāma bhikkhu evarūpe niyyānikasāsane pabbajitvā kuhanaṃ nissāya jīvikaṃ kappetī”ti.",
  "atk-s0513a4:2832_4": "Satthā āgantvā “kāya nuttha,",
  "atk-s0513a4:2832_5": "bhikkhave,",
  "atk-s0513a4:2832_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:2832_7": "bhikkhave, idāneva,",
  "atk-s0513a4:2832_8": "pubbepesa kuhakoyevā”ti vatvā atītaṃ āhari.",
  "atk-s0513a4:2833_0": "Atīte bārāṇasiyaṃ brahmadatte rajjaṃ kārente bodhisatto tassa purohito ahosi paṇḍito byatto.",
  "atk-s0513a4:2833_1": "So ekadivasaṃ uyyānakīḷaṃ gato ekaṃ abhirūpaṃ gaṇikaṃ disvā paṭibaddhacitto tāya saddhiṃ saṃvāsaṃ kappesi.",
  "atk-s0513a4:2833_2": "Sā taṃ paṭicca gabbhaṃ paṭilabhi.",
  "atk-s0513a4:2833_3": "Gabbhassa patiṭṭhitabhāvaṃ ñatvā taṃ āha – “sāmi,",
  "atk-s0513a4:2833_4": "gabbho me patiṭṭhito,",
  "atk-s0513a4:2833_5": "jātakāle nāmaṃ karontī assa kiṃ nāmaṃ karomī”ti?",
  "atk-s0513a4:2833_6": "So “vaṇṇadāsiyā kucchimhi nibbattattā na sakkā kulanāmaṃ kātu”nti cintetvā “bhadde,",
  "atk-s0513a4:2833_7": "ayaṃ vātaghātarukkho uddālo nāma,",
  "atk-s0513a4:2833_8": "idha paṭiladdhattā ‘uddālako’tissa nāmaṃ kareyyāsī”ti vatvā aṅgulimuddikaṃ adāsi.",
  "atk-s0513a4:2833_9": "“Sace dhītā hoti,",
  "atk-s0513a4:2833_10": "imāya naṃ poseyyāsi,",
  "atk-s0513a4:2833_11": "sace putto,",
  "atk-s0513a4:2833_12": "atha naṃ vayappattaṃ mayhaṃ dasseyyāsī”ti āha.",
  "atk-s0513a4:2833_13": "Sā aparabhāge puttaṃ vijāyitvā “uddālako”tissa nāmaṃ akāsi.",
  "atk-s0513a4:2834_0": "So vayappatto mātaraṃ pucchi – “amma,",
  "atk-s0513a4:2834_1": "ko me pitā”ti?",
  "atk-s0513a4:2834_2": "“Purohito tātā”ti.",
  "atk-s0513a4:2834_3": "“Yadi evaṃ vede uggaṇhissāmī”ti mātu hatthato muddikañca ācariyabhāgañca gahetvā takkasilaṃ gantvā disāpāmokkhācariyassa",
  "atk-s0513a4:2834_4": "santike sippaṃ uggaṇhanto ekaṃ tāpasagaṇaṃ disvā “imesaṃ santike varasippaṃ bhavissati,",
  "atk-s0513a4:2834_5": "taṃ uggaṇhissāmī”ti sippalobhena pabbajitvā tesaṃ vattapaṭivattaṃ katvā “ācariyā maṃ tumhākaṃ jānanasippaṃ sikkhāpethā”ti āha.",
  "atk-s0513a4:2834_6": "Te attano attano jānananiyāmeneva taṃ sikkhāpesuṃ.",
  "atk-s0513a4:2834_7": "Pañcannaṃ tāpasasatānaṃ ekopi tena atirekapañño nāhosi,",
  "atk-s0513a4:2834_8": "sveva tesaṃ paññāya aggo.",
  "atk-s0513a4:2834_9": "Athassa te sannipatitvā ācariyaṭṭhānaṃ adaṃsu.",
  "atk-s0513a4:2834_10": "Atha ne so āha – “mārisā,",
  "atk-s0513a4:2834_11": "tumhe niccaṃ vanamūlaphalāhārā araññeva vasatha,",
  "atk-s0513a4:2834_12": "manussapathaṃ kasmā na gacchathā”ti? “Mārisa,",
  "atk-s0513a4:2834_13": "manussā nāma mahādānaṃ datvā anumodanaṃ kārāpenti,",
  "atk-s0513a4:2834_14": "dhammiṃ kathaṃ bhaṇāpenti,",
  "atk-s0513a4:2834_15": "pañhaṃ pucchanti,",
  "atk-s0513a4:2834_16": "mayaṃ tena bhayena tattha na gacchāmā”ti. “Mārisā,",
  "atk-s0513a4:2834_17": "sacepi cakkavattirājā bhavissati,",
  "atk-s0513a4:2834_18": "manaṃ gahetvā kathanaṃ nāma mayhaṃ bhāro,",
  "atk-s0513a4:2834_19": "tumhe mā bhāyathā”ti vatvā tehi saddhiṃ cārikaṃ caramāno anupubbena bārāṇasiṃ patvā rājuyyāne vasitvā",
  "atk-s0513a4:2834_20": "punadivase sabbehi saddhiṃ dvāragāme bhikkhāya cari,",
  "atk-s0513a4:2834_21": "manussā mahādānaṃ adaṃsu.",
  "atk-s0513a4:2834_22": "Tāpasā punadivase nagaraṃ pavisiṃsu manussā mahādānaṃ adaṃsu.",
  "atk-s0513a4:2834_23": "Uddālakatāpaso dānānumodanaṃ karoti,",
  "atk-s0513a4:2834_24": "maṅgalaṃ vadati,",
  "atk-s0513a4:2834_25": "pañhaṃ vissajjeti,",
  "atk-s0513a4:2834_26": "manussā pasīditvā bahupaccaye adaṃsu.",
  "atk-s0513a4:2834_27": "Sakalanagaraṃ “paṇḍito gaṇasatthā dhammikatāpaso āgato”ti saṅkhubhi,",
  "atk-s0513a4:2834_28": "taṃ raññopi kathayiṃsu.",
  "atk-s0513a4:2835_0": "Rājā “kuhiṃ vasatī”ti pucchitvā “uyyāne”ti sutvā “sādhu ajja tesaṃ dassanāya gamissāmī”ti āha.",
  "atk-s0513a4:2835_1": "Eko puriso gantvā “rājā kira vo passituṃ āgacchissatī”ti uddālakassa kathesi.",
  "atk-s0513a4:2835_2": "Sopi isigaṇaṃ āmantetvā “mārisā,",
  "atk-s0513a4:2835_3": "rājā kira āgamissati,",
  "atk-s0513a4:2835_4": "issare nāma ekadivasaṃ ārādhetvā yāvajīvaṃ alaṃ hotī”ti.",
  "atk-s0513a4:2835_5": "“Kiṃ pana kātabbaṃ ācariyā”ti?",
  "atk-s0513a4:2835_6": "So evamāha –",
  "atk-s0513a4:2835_7": "“tumhesu ekacce vaggulivataṃ carantu,",
  "atk-s0513a4:2835_8": "ekacce ukkuṭikappadhānamanuyuñjantu,",
  "atk-s0513a4:2835_9": "ekacce kaṇṭakāpassayikā bhavantu,",
  "atk-s0513a4:2835_10": "ekacce pañcātapaṃ tapantu,",
  "atk-s0513a4:2835_11": "ekacce udakorohanakammaṃ karontu,",
  "atk-s0513a4:2835_12": "ekacce tattha tattha mante sajjhāyantū”ti.",
  "atk-s0513a4:2835_13": "Te tathā kariṃsu.",
  "atk-s0513a4:2835_14": "Sayaṃ pana aṭṭha vā dasa vā paṇḍitavādino gahetvā manorame ādhārake ramaṇīyaṃ potthakaṃ ṭhapetvā antevāsikaparivuto supaññatte sāpassaye āsane nisīdi.",
  "atk-s0513a4:2835_15": "Tasmiṃ khaṇe rājā purohitaṃ ādāya mahantena parivārena uyyānaṃ gantvā te micchātapaṃ carante disvā “apāyabhayamhā",
  "atk-s0513a4:2835_16": "muttā”ti pasīditvā uddālakassa santikaṃ gantvā paṭisanthāraṃ katvā ekamantaṃ nisinno tuṭṭhamānaso purohitena",
  "atk-s0513a4:2835_17": "saddhiṃ sallapanto paṭhamaṃ gāthamāha –",
  "atk-s0513a4:2836_0": "62.",
  "atk-s0513a4:2837_0": "“Kharājinā jaṭilā paṅkadantā, dummakkharūpā ye mantaṃ jappanti;",
  "atk-s0513a4:2838_0": "Kaccinnu te mānusake payoge, idaṃ vidū parimuttā apāyā”ti.",
  "atk-s0513a4:2839_0": "Tattha kharājināti sakhurehi ajinacammehi samannāgatā.",
  "atk-s0513a4:2839_1": "Paṅkadantāti dantakaṭṭhassa akhādanena malaggahitadantā.",
  "atk-s0513a4:2839_2": "Dummakkharūpāti anañjitakkhā amaṇḍitarūpā lūkhasaṅghāṭidharā.",
  "atk-s0513a4:2839_3": "Mānusake payogeti manussehi kattabbavīriye.",
  "atk-s0513a4:2839_4": "Idaṃ vidūti idaṃ tapacaraṇañca mantasajjhāyanañca jānantā.",
  "atk-s0513a4:2839_5": "Apāyāti kacci ācariya,",
  "atk-s0513a4:2839_6": "ime catūhi apāyehi muttāti pucchati.",
  "atk-s0513a4:2840_0": "Taṃ sutvā purohito “ayaṃ rājā aṭṭhāne pasanno,",
  "atk-s0513a4:2840_1": "tuṇhī bhavituṃ na vaṭṭatī”ti cintetvā dutiyaṃ gāthamāha –",
  "atk-s0513a4:2841_0": "63.",
  "atk-s0513a4:2842_0": "“Pāpāni kammāni karetha rāja, bahussuto ce na careyya dhammaṃ;",
  "atk-s0513a4:2843_0": "Sahassavedopi na taṃ paṭicca, dukkhā pamucce caraṇaṃ apatvā”ti.",
  "atk-s0513a4:2844_0": "Tattha bahussuto ceti sace mahārāja,",
  "atk-s0513a4:2844_1": "“ahaṃ bahussutomhī”ti paguṇavedopi dasakusalakammapathadhammaṃ na careyya,",
  "atk-s0513a4:2844_2": "tīhi dvārehi pāpāneva kareyya,",
  "atk-s0513a4:2844_3": "tiṭṭhantu tayo vedā,",
  "atk-s0513a4:2844_4": "sahassavedopi samāno taṃ bāhusaccaṃ paṭicca aṭṭhasamāpattisaṅkhātaṃ caraṇaṃ appatvā apāyadukkhato na mucceyyāti.",
  "atk-s0513a4:2845_0": "Tassa vacanaṃ sutvā uddālako cintesi “rājā yathā vā tathā vā isigaṇassa pasīdi,",
  "atk-s0513a4:2845_1": "ayaṃ pana brāhmaṇo carantaṃ goṇaṃ daṇḍena paharanto viya vaḍḍhitabhatte kacavaraṃ khipanto viya kathesi,",
  "atk-s0513a4:2845_2": "tena saddhiṃ kathessāmī”ti.",
  "atk-s0513a4:2845_3": "So tena saddhiṃ kathento tatiyaṃ gāthamāha –",
  "atk-s0513a4:2846_0": "64.",
  "atk-s0513a4:2847_0": "“Sahassavedopi na taṃ paṭicca, dukkhā pamucce caraṇaṃ apatvā;",
  "atk-s0513a4:2848_0": "Maññāmi vedā aphalā bhavanti, sasaṃyamaṃ caraṇaññeva sacca”nti.",
  "atk-s0513a4:2849_0": "Tattha aphalāti tava vāde vedā ca sesasippāni ca aphalāni āpajjanti,",
  "atk-s0513a4:2849_1": "tāni kasmā uggaṇhanti,",
  "atk-s0513a4:2849_2": "sīlasaṃyamena saddhiṃ caraṇaññeva ekaṃ saccaṃ āpajjatīti.",
  "atk-s0513a4:2850_0": "Tato purohito catutthaṃ gāthamāha –",
  "atk-s0513a4:2851_0": "65.",
  "atk-s0513a4:2852_0": "“Na heva vedā aphalā bhavanti, sasaṃyamaṃ caraṇaññeva saccaṃ;",
  "atk-s0513a4:2853_0": "Kittiñhi pappoti adhicca vede, santiṃ puṇāti caraṇena danto”ti.",
  "atk-s0513a4:2854_0": "Tattha na hevāti nāhaṃ “vedā aphalā”ti vadāmi,",
  "atk-s0513a4:2854_1": "apica kho pana sasaṃyamaṃ caraṇaṃ saccameva sabhāvabhūtaṃ uttamaṃ.",
  "atk-s0513a4:2854_2": "Tena hi sakkā dukkhā muccituṃ.",
  "atk-s0513a4:2854_3": "Santiṃ puṇātīti samāpattisaṅkhātena caraṇena danto bhayasantikaraṃ nibbānaṃ pāpuṇātīti.",
  "atk-s0513a4:2855_0": "Taṃ sutvā uddālako “na sakkā iminā saddhiṃ paṭipakkhavasena ṭhātuṃ,",
  "atk-s0513a4:2855_1": "‘putto tavāha’nti vutte sinehaṃ akaronto nāma natthi,",
  "atk-s0513a4:2855_2": "puttabhāvamassa kathessāmī”ti cintetvā pañcamaṃ gāthamāha –",
  "atk-s0513a4:2856_0": "66.",
  "atk-s0513a4:2857_0": "“Bhaccā mātā pitā bandhū, yena jāto sayeva so;",
  "atk-s0513a4:2858_0": "Uddālako ahaṃ bhoto, sottiyākulavaṃsako”ti.",
  "atk-s0513a4:2859_0": "Tattha bhaccāti mātā ca pitā ca sesabandhū ca bharitabbā nāma.",
  "atk-s0513a4:2859_1": "Yena pana jāto,",
  "atk-s0513a4:2859_2": "soyeva so hoti.",
  "atk-s0513a4:2859_3": "Attāyeva hi attano jāyati,",
  "atk-s0513a4:2859_4": "ahañca tayāva uddālakarukkhamūle janito,",
  "atk-s0513a4:2859_5": "tayā vuttameva nāmaṃ kataṃ,",
  "atk-s0513a4:2859_6": "uddālako ahaṃ bhoti.",
  "atk-s0513a4:2860_0": "So “ekaṃsena tvaṃ uddālakosī”ti vutte “āmā”ti vatvā “mayā te mātu saññāṇaṃ dinnaṃ,",
  "atk-s0513a4:2860_1": "taṃ kuhi”nti vutte “idaṃ brāhmaṇā”ti muddikaṃ tassa hatthe ṭhapesi.",
  "atk-s0513a4:2860_2": "Brāhmaṇo muddikaṃ sañjānitvā nicchayena “tvaṃ brāhmaṇadhammaṃ pajānāsī”ti vatvā brāhmaṇadhammaṃ pucchanto chaṭṭhaṃ gāthamāha –",
  "atk-s0513a4:2861_0": "67.",
  "atk-s0513a4:2862_0": "“Kathaṃ bho brāhmaṇo hoti, kathaṃ bhavati kevalī;",
  "atk-s0513a4:2863_0": "Kathañca parinibbānaṃ, dhammaṭṭho kinti vuccatī”ti.",
  "atk-s0513a4:2864_0": "Uddālakopi tassa ācikkhanto sattamaṃ gāthamāha –",
  "atk-s0513a4:2865_0": "68.",
  "atk-s0513a4:2866_0": "“Niraṃkatvā aggimādāya brāhmaṇo, āpo siñcaṃ yajaṃ usseti yūpaṃ;",
  "atk-s0513a4:2867_0": "Evaṃkaro brāhmaṇo hoti khemī, dhamme ṭhitaṃ tena amāpayiṃsū”ti.",
  "atk-s0513a4:2868_0": "Tattha niraṃkatvā aggimādāyāti nirantaraṃ katvā aggiṃ gahetvā paricarati.",
  "atk-s0513a4:2868_1": "Āpo siñcaṃ yajaṃ usseti yūpanti abhisecanakakammaṃ karonto sammāpāsaṃ vā vājapeyyaṃ vā niraggaḷaṃ vā yajanto suvaṇṇayūpaṃ ussāpeti.",
  "atk-s0513a4:2868_2": "Khemīti khemappatto.",
  "atk-s0513a4:2868_3": "Amāpayiṃsūti teneva ca kāraṇena dhamme ṭhitaṃ kathayiṃsu.",
  "atk-s0513a4:2869_0": "Taṃ sutvā purohito tena kathitaṃ brāhmaṇadhammaṃ garahanto aṭṭhamaṃ gāthamāha –",
  "atk-s0513a4:2870_0": "69.",
  "atk-s0513a4:2871_0": "“Na suddhi secanenatthi, nāpi kevalī brāhmaṇo;",
  "atk-s0513a4:2872_0": "Na khantī nāpi soraccaṃ, nāpi so parinibbuto”ti.",
  "atk-s0513a4:2873_0": "Tattha secanenāti tena vuttesu brāhmaṇadhammesu ekaṃ dassetvā sabbaṃ paṭikkhipati.",
  "atk-s0513a4:2873_1": "Idaṃ vuttaṃ hoti –",
  "atk-s0513a4:2873_2": "“aggiparicaraṇena vā udakasecanena vā pasughātayaññena vā suddhi nāma natthi,",
  "atk-s0513a4:2873_3": "nāpi ettakena brāhmaṇo kevalaparipuṇṇo hoti,",
  "atk-s0513a4:2873_4": "na adhivāsanakhanti,",
  "atk-s0513a4:2873_5": "na sīlasoraccaṃ,",
  "atk-s0513a4:2873_6": "nāpi kilesaparinibbānena parinibbuto nāma hotī”ti.",
  "atk-s0513a4:2874_0": "Tato naṃ uddālako “yadi evaṃ brāhmaṇo na hoti, atha kathaṃ hotī”ti pucchanto navamaṃ gāthamāha –",
  "atk-s0513a4:2875_0": "70.",
  "atk-s0513a4:2876_0": "“Kathaṃ so brāhmaṇo hoti, kathaṃ bhavati kevalī;",
  "atk-s0513a4:2877_0": "Kathañca parinibbānaṃ, dhammaṭṭho kinti vuccatī”ti.",
  "atk-s0513a4:2878_0": "Purohitopissa kathento itaraṃ gāthamāha –",
  "atk-s0513a4:2879_0": "71.",
  "atk-s0513a4:2880_0": "“Akhettabandhū amamo nirāso, nillobhapāpo bhavalobhakhīṇo;",
  "atk-s0513a4:2881_0": "Evaṃkaro brāhmaṇo hoti khemī, dhamme ṭhitaṃ tena amāpayiṃsū”ti.",
  "atk-s0513a4:2882_0": "Tattha akhettabandhūti akkhetto abandhu,",
  "atk-s0513a4:2882_1": "khettavatthugāmanigamapariggahena ceva ñātibandhavagottabandhavamittabandhavasahāyabandhavasippabandhavapariggahena ca rahito.",
  "atk-s0513a4:2882_2": "Amamoti sattasaṅkhāresu taṇhādiṭṭhimamāyanarahito.",
  "atk-s0513a4:2882_3": "Nirāsoti lābhadhanaputtajīvitāsāya rahito.",
  "atk-s0513a4:2882_4": "Nillobhapāpoti pāpalobhavisamalobhena rahito.",
  "atk-s0513a4:2882_5": "Bhavalobhakhīṇoti khīṇabhavarāgo.",
  "atk-s0513a4:2883_0": "Tato uddālako gāthamāha –",
  "atk-s0513a4:2884_0": "72.",
  "atk-s0513a4:2885_0": "“Khattiyā brāhmaṇā vessā, suddā caṇḍālapukkusā;",
  "atk-s0513a4:2886_0": "Sabbeva soratā dantā, sabbeva parinibbutā;",
  "atk-s0513a4:2887_0": "Sabbesaṃ sītibhūtānaṃ, atthi seyyotha pāpiyo”ti.",
  "atk-s0513a4:2888_0": "Tattha atthi seyyotha pāpiyoti ete khattiyādayo sabbepi soraccādīhi samannāgatā honti,",
  "atk-s0513a4:2888_1": "evaṃ bhūtānaṃ pana tesaṃ ayaṃ seyyo,",
  "atk-s0513a4:2888_2": "ayaṃ pāpiyoti evaṃ hīnukkaṭṭhatā atthi,",
  "atk-s0513a4:2888_3": "natthīti pucchati.",
  "atk-s0513a4:2889_0": "Athassa “arahattuppattito paṭṭhāya hīnukkaṭṭhatā nāma natthī”ti dassetuṃ brāhmaṇo gāthamāha –",
  "atk-s0513a4:2890_0": "73.",
  "atk-s0513a4:2891_0": "“Khattiyā brāhmaṇā vessā, suddā caṇḍālapukkusā;",
  "atk-s0513a4:2892_0": "Sabbeva soratā dantā, sabbeva parinibbutā;",
  "atk-s0513a4:2893_0": "Sabbesaṃ sītibhūtānaṃ, natthi seyyotha pāpiyo”ti.",
  "atk-s0513a4:2894_0": "Atha naṃ garahanto uddālako gāthādvayamāha –",
  "atk-s0513a4:2895_0": "74.",
  "atk-s0513a4:2896_0": "“Khattiyā brāhmaṇā vessā, suddā caṇḍālapukkusā;",
  "atk-s0513a4:2897_0": "Sabbeva soratā dantā, sabbeva parinibbutā.",
  "atk-s0513a4:2898_0": "75.",
  "atk-s0513a4:2899_0": "“Sabbesaṃ sītibhūtānaṃ, natthi seyyotha pāpiyo;",
  "atk-s0513a4:2900_0": "Panaṭṭhaṃ carasi brahmaññaṃ, sottiyākulavaṃsata”nti.",
  "atk-s0513a4:2901_0": "Tassattho –",
  "atk-s0513a4:2901_1": "yadi etehi guṇehi samannāgatānaṃ viseso natthi,",
  "atk-s0513a4:2901_2": "eko vaṇṇova hoti,",
  "atk-s0513a4:2901_3": "evaṃ sante tvaṃ ubhato sujātabhāvaṃ nāsento panaṭṭhaṃ carasi brahmaññaṃ,",
  "atk-s0513a4:2901_4": "caṇḍālasamo hosi,",
  "atk-s0513a4:2901_5": "sottiyakulavaṃsataṃ nāsesīti.",
  "atk-s0513a4:2902_0": "Atha naṃ purohito upamāya saññāpento gāthādvayamāha –",
  "atk-s0513a4:2903_0": "76.",
  "atk-s0513a4:2904_0": "“Nānārattehi vatthehi, vimānaṃ bhavati chāditaṃ;",
  "atk-s0513a4:2905_0": "Na tesaṃ chāyā vatthānaṃ, so rāgo anupajjatha.",
  "atk-s0513a4:2906_0": "77.",
  "atk-s0513a4:2907_0": "“Evameva manussesu, yadā sujjhanti māṇavā;",
  "atk-s0513a4:2908_0": "Te sajātiṃ pamuñcanti, dhammamaññāya subbatā”ti.",
  "atk-s0513a4:2909_0": "Tattha vimānanti gehaṃ vā maṇḍapaṃ vā.",
  "atk-s0513a4:2909_1": "Chāyāti tesaṃ vatthānaṃ chāyā so nānāvidho rāgo na upeti,",
  "atk-s0513a4:2909_2": "sabbā chāyā ekavaṇṇāva honti.",
  "atk-s0513a4:2909_3": "Evamevāti manussesupi evameva ekacce aññāṇabrāhmaṇā akāraṇeneva cātuvaṇṇe suddhiṃ paññāpenti,",
  "atk-s0513a4:2909_4": "esā atthīti mā gaṇhi.",
  "atk-s0513a4:2909_5": "Yadā ariyamaggena māṇavā sujjhanti,",
  "atk-s0513a4:2909_6": "tadā tehi paṭividdhaṃ nibbānadhammaṃ jānitvā subbatā sīlavantā paṇḍitapurisā te sajātiṃ muñcanti.",
  "atk-s0513a4:2909_7": "Nibbānappattito paṭṭhāya hi jāti nāma niratthakāti.",
  "atk-s0513a4:2910_0": "Uddālako pana paccāharituṃ asakkonto appaṭibhānova nisīdi.",
  "atk-s0513a4:2910_1": "Atha brāhmaṇo rājānaṃ āha –",
  "atk-s0513a4:2910_2": "“sabbe ete, mahārāja,",
  "atk-s0513a4:2910_3": "kuhakā sakalajambudīpe kohaññeneva nāsenti,",
  "atk-s0513a4:2910_4": "uddālakaṃ uppabbājetvā upapurohitaṃ karotha,",
  "atk-s0513a4:2910_5": "sese uppabbājetvā phalakāvudhāni datvā sevake karothā”ti. “Sādhu,",
  "atk-s0513a4:2910_6": "ācariyā”ti rājā tathā kāresi.",
  "atk-s0513a4:2910_7": "Te rājānaṃ upaṭṭhahantāva yathākammaṃ gatā.",
  "atk-s0513a4:2911_0": "Satthā imaṃ dhammadesanaṃ āharitvā “na,",
  "atk-s0513a4:2911_1": "bhikkhave, idāneva,",
  "atk-s0513a4:2911_2": "pubbepesa kuhakoyevā”ti vatvā jātakaṃ samodhānesi –",
  "atk-s0513a4:2911_3": "“tadā uddālako kuhakabhikkhu ahosi,",
  "atk-s0513a4:2911_4": "rājā ānando,",
  "atk-s0513a4:2911_5": "purohito pana ahameva ahosi”nti.",
  "atk-s0513a4:2912_0": "Uddālakajātakavaṇṇanā catutthā.",
  "atk-s0513a4:2914_0": "[488] 5. Bhisajātakavaṇṇanā",
  "atk-s0513a4:2915_0": "Assaṃ gavaṃ rajataṃ jātarūpanti idaṃ satthā jetavane viharanto ukkaṇṭhitabhikkhuṃ ārabbha kathesi.",
  "atk-s0513a4:2915_1": "Vatthu pana kusajātake āvi bhavissati.",
  "atk-s0513a4:2915_2": "Tadā pana satthā “saccaṃ kira tvaṃ bhikkhu ukkaṇṭhitosī”ti pucchitvā “saccaṃ,",
  "atk-s0513a4:2915_3": "bhante”ti vutte “kiṃ paṭiccā”ti vatvā “kilesaṃ,",
  "atk-s0513a4:2915_4": "bhante”ti vutte “bhikkhu evarūpe niyyānikasāsane pabbajitvā kasmā kilesaṃ paṭicca ukkaṇṭhitosi,",
  "atk-s0513a4:2915_5": "porāṇakapaṇḍitā anuppanne buddhe bāhirakapabbajjaṃ pabbajitvā vatthukāmakilesakāme ārabbha uppajjanakasaññaṃ",
  "atk-s0513a4:2915_6": "sapathaṃ katvā vihariṃsū”ti vatvā atītaṃ āhari.",
  "atk-s0513a4:2916_0": "Atīte bārāṇasiyaṃ brahmadatte rajjaṃ kārente bodhisatto asītikoṭivibhavassa brāhmaṇamahāsālakulassa putto hutvā nibbatti,",
  "atk-s0513a4:2916_1": "“mahākañcanakumāro”tissa nāmaṃ kariṃsu.",
  "atk-s0513a4:2916_2": "Athassa padasā vicaraṇakāle aparopi putto jāyi,",
  "atk-s0513a4:2916_3": "“upakañcanakumāro”tissa nāmaṃ kariṃsu.",
  "atk-s0513a4:2916_4": "Evaṃ paṭipāṭiyā satta puttā ahesuṃ.",
  "atk-s0513a4:2916_5": "Sabbakaniṭṭhā panekā dhītā,",
  "atk-s0513a4:2916_6": "tassā “kañcanadevī”ti nāmaṃ kariṃsu.",
  "atk-s0513a4:2916_7": "Mahākañcanakumāro vayappatto takkasilato sabbasippāni uggaṇhitvā āgacchi.",
  "atk-s0513a4:2916_8": "Atha naṃ mātāpitaro gharāvāsena bandhitukāmā “attanā samānajātiyakulato te dārikaṃ ānessāma,",
  "atk-s0513a4:2916_9": "gharāvāsaṃ saṇṭhapehī”ti vadiṃsu.",
  "atk-s0513a4:2916_10": "“Ammatātā,",
  "atk-s0513a4:2916_11": "na mayhaṃ gharāvāsenattho,",
  "atk-s0513a4:2916_12": "mayhañhi tayo bhavā ādittā viya sappaṭibhayā,",
  "atk-s0513a4:2916_13": "bandhanāgāraṃ viya palibuddhā,",
  "atk-s0513a4:2916_14": "ukkārabhūmi viya jegucchā hutvā upaṭṭhahanti,",
  "atk-s0513a4:2916_15": "mayā supinenapi methunadhammo na diṭṭhapubbo,",
  "atk-s0513a4:2916_16": "aññe vo puttā atthi,",
  "atk-s0513a4:2916_17": "te gharāvāsena nimantethā”ti vatvā punappunaṃ yācitopi sahāye pesetvā tehi yācitopi na icchi.",
  "atk-s0513a4:2917_0": "Atha naṃ sahāyā “samma,",
  "atk-s0513a4:2917_1": "kiṃ pana tvaṃ patthento kāme paribhuñjituṃ na icchasī”ti pucchiṃsu.",
  "atk-s0513a4:2917_2": "So tesaṃ nekkhammajjhāsayataṃ ārocesi.",
  "atk-s0513a4:2917_3": "Taṃ sutvā mātāpitaro sesaputte nimantesuṃ,",
  "atk-s0513a4:2917_4": "tepi na icchiṃsu.",
  "atk-s0513a4:2917_5": "Kañcanadevīpi na icchiyeva.",
  "atk-s0513a4:2917_6": "Aparabhāge mātāpitaro kālamakaṃsu.",
  "atk-s0513a4:2917_7": "Mahākañcanapaṇḍito mātāpitūnaṃ kattabbakiccaṃ katvā asītikoṭidhanena kapaṇaddhikānaṃ mahādānaṃ datvā",
  "atk-s0513a4:2917_8": "cha bhātaro bhaginiṃ ekaṃ dāsaṃ ekaṃ dāsiṃ ekaṃ sahāyakañca ādāya mahābhinikkhamanaṃ nikkhamitvā himavantaṃ pāvisi.",
  "atk-s0513a4:2917_9": "Te tattha ekaṃ padumasaraṃ nissāya ramaṇīye bhūmibhāge assamaṃ katvā pabbajitvā vanamūlaphalāhārehi yāpayiṃsu.",
  "atk-s0513a4:2917_10": "Te araññaṃ gacchantā ekatova gantvā yattha eko phalaṃ vā pattaṃ vā passati,",
  "atk-s0513a4:2917_11": "tattha itarepi pakkositvā diṭṭhasutādīni kathentā uccinanti,",
  "atk-s0513a4:2917_12": "gāmassa kammantaṭṭhānaṃ viya hoti.",
  "atk-s0513a4:2917_13": "Atha ācariyo mahākañcanatāpaso cintesi “amhākaṃ asītikoṭidhanaṃ chaḍḍetvā pabbajitānaṃ evaṃ loluppacāravasena",
  "atk-s0513a4:2917_14": "phalāphalatthāya vicaraṇaṃ nāma appatirūpaṃ,",
  "atk-s0513a4:2917_15": "ito paṭṭhāya ahameva phalāphalaṃ āharissāmī”ti.",
  "atk-s0513a4:2917_16": "So assamaṃ patvā sabbepi te sāyanhasamaye sannipātetvā tamatthaṃ ārocetvā “tumhe idheva samaṇadhammaṃ karontā acchatha,",
  "atk-s0513a4:2917_17": "ahaṃ phalāphalaṃ āharissāmī”ti āha.",
  "atk-s0513a4:2917_18": "Atha naṃ upakañcanādayo “mayaṃ ācariya,",
  "atk-s0513a4:2917_19": "tumhe nissāya pabbajitā,",
  "atk-s0513a4:2917_20": "tumhe idheva samaṇadhammaṃ karotha,",
  "atk-s0513a4:2917_21": "bhaginīpi no idheva hotu,",
  "atk-s0513a4:2917_22": "dāsīpi tassā santike acchatu,",
  "atk-s0513a4:2917_23": "mayaṃ aṭṭha janā vārena phalāphalaṃ āharissāma,",
  "atk-s0513a4:2917_24": "tumhe pana tayo vāramuttāva hothā”ti vatvā paṭiññaṃ gaṇhiṃsu.",
  "atk-s0513a4:2918_0": "Tato paṭṭhāya aṭṭhasupi janesu ekeko vāreneva phalāphalaṃ āharati.",
  "atk-s0513a4:2918_1": "Sesā attano attano paṇṇasālāyameva honti,",
  "atk-s0513a4:2918_2": "akāraṇena ekato bhavituṃ na labhanti.",
  "atk-s0513a4:2918_3": "Vārappatto phalāphalaṃ āharitvā eko māḷako atthi,",
  "atk-s0513a4:2918_4": "tattha pāsāṇaphalake ekādasa koṭṭhāse katvā ghaṇḍisaññaṃ katvā attano koṭṭhāsaṃ ādāya vasanaṭṭhānaṃ pavisati.",
  "atk-s0513a4:2918_5": "Sesā ghaṇḍisaññāya nikkhamitvā loluppaṃ akatvā gāravaparihārena gantvā attano pāpuṇanakoṭṭhāsaṃ ādāya",
  "atk-s0513a4:2918_6": "vasanaṭṭhānaṃ gantvā paribhuñjitvā samaṇadhammaṃ karonti.",
  "atk-s0513a4:2918_7": "Te aparabhāge bhisāni āharitvā khādantā tattatapā ghoratapā paramājitindriyā kasiṇaparikammaṃ karontā vihariṃsu.",
  "atk-s0513a4:2918_8": "Atha tesaṃ sīlatejena sakkassa bhavanaṃ kampi.",
  "atk-s0513a4:2918_9": "Sakkopi āvajjento taṃ kāraṇaṃ ñatvā “kāmādhimuttā nu kho ime isayo,",
  "atk-s0513a4:2918_10": "no”ti āsaṅkaṃ karotiyeva.",
  "atk-s0513a4:2918_11": "So “ime tāva isayo pariggaṇhissāmī”ti cintetvā attano ānubhāvena mahāsattassa koṭṭhāsaṃ tayo divase antaradhāpesi.",
  "atk-s0513a4:2918_12": "So paṭhamadivase koṭṭhāsaṃ adisvā “mama koṭṭhāsaṃ pamuṭṭho bhavissatī”ti cintesi,",
  "atk-s0513a4:2918_13": "dutiyadivase “mama dosena bhavitabbaṃ,",
  "atk-s0513a4:2918_14": "paṇāmanavasena mama koṭṭhāsaṃ na ṭhapesi maññe”ti cintesi,",
  "atk-s0513a4:2918_15": "tatiyadivase “kena nu kho kāraṇena mayhaṃ koṭṭhāsaṃ na ṭhapenti,",
  "atk-s0513a4:2918_16": "sace me doso atthi,",
  "atk-s0513a4:2918_17": "khamāpessāmī”ti sāyanhasamaye ghaṇḍisaññaṃ adāsi.",
  "atk-s0513a4:2919_0": "Sabbe sannipatitvā “kena ghaṇḍisaññā dinnā”ti āhaṃsu.",
  "atk-s0513a4:2919_1": "“Mayā tātā”ti.",
  "atk-s0513a4:2919_2": "“Kiṃkāraṇā ācariyā”ti?",
  "atk-s0513a4:2919_3": "“Tātā tatiyadivase kena phalāphalaṃ ābhata”nti?",
  "atk-s0513a4:2919_4": "Tesu eko uṭṭhāya “mayā ācariyā”ti vanditvā aṭṭhāsi.",
  "atk-s0513a4:2919_5": "Koṭṭhāse karontena te mayhaṃ koṭṭhāso katoti. “Āma, ācariya,",
  "atk-s0513a4:2919_6": "jeṭṭhakakoṭṭhāso me kato”ti.",
  "atk-s0513a4:2919_7": "“Hiyyo kenābhata”nti?",
  "atk-s0513a4:2919_8": "“Mayā”ti aparo uṭṭhāya vanditvā aṭṭhāsi.",
  "atk-s0513a4:2919_9": "Koṭṭhāsaṃ karonto maṃ anussarīti.",
  "atk-s0513a4:2919_10": "“Tumhākaṃ me jeṭṭhakakoṭṭhāso ṭhapito”ti.",
  "atk-s0513a4:2919_11": "“Ajja kenābhata”nti.",
  "atk-s0513a4:2919_12": "“Mayā”ti aparo uṭṭhāya vanditvā aṭṭhāsi.",
  "atk-s0513a4:2919_13": "Koṭṭhāsaṃ karonto maṃ anussarīti.",
  "atk-s0513a4:2919_14": "“Tumhākaṃ me jeṭṭhakakoṭṭhāso kato”ti. “Tātā,",
  "atk-s0513a4:2919_15": "ajja mayhaṃ koṭṭhāsaṃ alabhantassa tatiyo divaso,",
  "atk-s0513a4:2919_16": "paṭhamadivase koṭṭhāsaṃ adisvā ‘koṭṭhāsaṃ karonto maṃ pamuṭṭho bhavissatī’ti cintesiṃ,",
  "atk-s0513a4:2919_17": "dutiyadivase “mama koci doso bhavissatī”ti cintesiṃ,",
  "atk-s0513a4:2919_18": "ajja pana “sace me doso atthi,",
  "atk-s0513a4:2919_19": "khamāpessāmī”ti cintetvā ghaṇḍisaññāya tumhe sannipātesiṃ.",
  "atk-s0513a4:2919_20": "Ete bhisakoṭṭhāse tumhe “karimhā”ti vadatha,",
  "atk-s0513a4:2919_21": "ahaṃ na labhāmi,",
  "atk-s0513a4:2919_22": "etesaṃ thenetvā khādakaṃ ñātuṃ vaṭṭati,",
  "atk-s0513a4:2919_23": "kāme pahāya pabbajitānaṃ bhisamattaṃ thenanaṃ nāma appatirūpanti.",
  "atk-s0513a4:2919_24": "Te tassa kathaṃ sutvā “aho sāhasikakamma”nti sabbeva ubbegappattā ahesuṃ.",
  "atk-s0513a4:2920_0": "Tasmiṃ assamapade vanajeṭṭhakarukkhe nibbattadevatāpi otaritvā āgantvā tesaṃyeva santike nisīdi.",
  "atk-s0513a4:2920_1": "Āneñjakaraṇaṃ kāriyamāno dukkhaṃ adhivāsetuṃ asakkonto āḷānaṃ bhinditvā palāyitvā araññaṃ paviṭṭho eko vāraṇo kālena kālaṃ isigaṇaṃ vandati,",
  "atk-s0513a4:2920_2": "sopi āgantvā ekamantaṃ aṭṭhāsi.",
  "atk-s0513a4:2920_3": "Sappakīḷāpanako eko vānaro ahituṇḍikassa hatthato muccitvā palāyitvā araññaṃ pavisitvā tattheva assame vasati.",
  "atk-s0513a4:2920_4": "Sopi taṃ divasaṃ isigaṇaṃ vanditvā ekamantaṃ nisīdi.",
  "atk-s0513a4:2920_5": "Sakko “isigaṇaṃ pariggaṇhissāmī”ti tesaṃ santike adissamānakāyo aṭṭhāsi.",
  "atk-s0513a4:2920_6": "Tasmiṃ khaṇeva bodhisattassa kaniṭṭho upakañcanatāpaso uṭṭhāyāsanā bodhisattaṃ vanditvā sesānaṃ apacitiṃ dassetvā “ācariya,",
  "atk-s0513a4:2920_7": "ahaṃ aññe apaṭṭhapetvā attānaññeva sodhetuṃ labhāmī”ti pucchi. “Āma,",
  "atk-s0513a4:2920_8": "labhasī”ti.",
  "atk-s0513a4:2920_9": "So isigaṇamajjhe ṭhatvā “sace te mayā bhisāni khāditāni,",
  "atk-s0513a4:2920_10": "evarūpo nāma hotū”ti sapathaṃ karonto paṭhamaṃ gāthamāha –",
  "atk-s0513a4:2921_0": "78.",
  "atk-s0513a4:2922_0": "“Assaṃ gavaṃ rajataṃ jātarūpaṃ, bhariyañca so idha labhataṃ manāpaṃ;",
  "atk-s0513a4:2923_0": "Puttehi dārehi samaṅgi hotu, bhisāni te brāhmaṇa yo ahāsī”ti.",
  "atk-s0513a4:2924_0": "Tattha “assaṃ gava”nti idaṃ “so ‘yattakāni piyavatthūni honti,",
  "atk-s0513a4:2924_1": "tehi vippayoge tattakāni sokadukkhāni uppajjantī’ti vatthukāme garahanto abhāsī”ti veditabbaṃ.",
  "atk-s0513a4:2925_0": "Taṃ sutvā isigaṇo “mārisa,",
  "atk-s0513a4:2925_1": "mā evaṃ kathetha,",
  "atk-s0513a4:2925_2": "atibhāriyo te sapatho”ti kaṇṇe pidahi.",
  "atk-s0513a4:2925_3": "Bodhisattopi naṃ “tāta,",
  "atk-s0513a4:2925_4": "atibhāriyo te sapatho,",
  "atk-s0513a4:2925_5": "na tvaṃ khādasi,",
  "atk-s0513a4:2925_6": "tava pattāsane nisīdā”ti āha.",
  "atk-s0513a4:2925_7": "Tasmiṃ paṭhamaṃ sapathaṃ katvā nisinne dutiyopi bhātā sahasā uṭṭhāya mahāsattaṃ vanditvā sapathena attānaṃ sodhento dutiyaṃ gāthamāha –",
  "atk-s0513a4:2926_0": "79.",
  "atk-s0513a4:2927_0": "“Mālañca so kāsikacandanañca, dhāretu puttassa bahū bhavantu;",
  "atk-s0513a4:2928_0": "Kāmesu tibbaṃ kurutaṃ apekkhaṃ, bhisāni te brāhmaṇa yo ahāsī”ti.",
  "atk-s0513a4:2929_0": "Tattha tibbanti vatthukāmakilesakāmesu bahalaṃ apekkhaṃ karotūti.",
  "atk-s0513a4:2929_1": "Idaṃ so “yassetesu tibbā apekkhā honti,",
  "atk-s0513a4:2929_2": "so tehi vippayoge mahantaṃ dukkhaṃ pāpuṇātī”ti dukkhapaṭikkhepavaseneva āha.",
  "atk-s0513a4:2930_0": "Tasmiṃ nisinne sesāpi attano attano ajjhāsayānurūpena taṃ taṃ gāthaṃ abhāsiṃsu –",
  "atk-s0513a4:2931_0": "80.",
  "atk-s0513a4:2932_0": "“Pahūtadhañño kasimā yasassī, putte gihī dhanimā sabbakāme;",
  "atk-s0513a4:2933_0": "Vayaṃ apassaṃ gharamāvasātu, bhisāni te brāhmaṇa yo ahāsi.",
  "atk-s0513a4:2934_0": "81.",
  "atk-s0513a4:2935_0": "“So khattiyo hotu pasayhakārī, rājābhirājā balavā yasassī;",
  "atk-s0513a4:2936_0": "Sa cāturantaṃ mahimāvasātu, bhisāni te brāhmaṇa yo ahāsi.",
  "atk-s0513a4:2937_0": "82.",
  "atk-s0513a4:2938_0": "“So brāhmaṇo hotu avītarāgo, muhuttanakkhattapathesu yutto;",
  "atk-s0513a4:2939_0": "Pūjetu naṃ raṭṭhapatī yasassī, bhisāni te brāhmaṇa yo ahāsi.",
  "atk-s0513a4:2940_0": "83.",
  "atk-s0513a4:2941_0": "“Ajjhāyakaṃ sabbasamantavedaṃ, tapassinaṃ maññatu sabbaloko;",
  "atk-s0513a4:2942_0": "Pūjentu naṃ jānapadā samecca, bhisāni te brāhmaṇa yo ahāsi.",
  "atk-s0513a4:2943_0": "84.",
  "atk-s0513a4:2944_0": "“Catussadaṃ gāmavaraṃ samiddhaṃ, dinnañhi so bhuñjatu vāsavena;",
  "atk-s0513a4:2945_0": "Avītarāgo maraṇaṃ upetu, bhisāni te brāhmaṇa yo ahāsi.",
  "atk-s0513a4:2946_0": "85.",
  "atk-s0513a4:2947_0": "“So gāmaṇī hotu sahāyamajjhe, naccehi gītehi pamodamāno;",
  "atk-s0513a4:2948_0": "So rājato byasana mālattha kiñci, bhisāni te brāhmaṇa yo ahāsi.",
  "atk-s0513a4:2949_0": "86.",
  "atk-s0513a4:2950_0": "“Yaṃ ekarājā pathaviṃ vijetvā, itthīsahassāna ṭhapetu aggaṃ;",
  "atk-s0513a4:2951_0": "Sīmantinīnaṃ pavarā bhavātu, bhisāni te brāhmaṇa yā ahāsi.",
  "atk-s0513a4:2952_0": "87.",
  "atk-s0513a4:2953_0": "“Isīnañhi sā sabbasamāgatānaṃ, bhuñjeyya sāduṃ avikampamānā;",
  "atk-s0513a4:2954_0": "Carātu lābhena vikatthamānā, bhisāni te brāhmaṇa yā ahāsi.",
  "atk-s0513a4:2955_0": "88.",
  "atk-s0513a4:2956_0": "“Āvāsiko hotu mahāvihāre, navakammiko hotu gajaṅgalāyaṃ;",
  "atk-s0513a4:2957_0": "Ālokasandhiṃ divasaṃ karotu, bhisāni te brāhmaṇa yo ahāsi.",
  "atk-s0513a4:2958_0": "89.",
  "atk-s0513a4:2959_0": "“So bajjhatū pāsasatehi chabbhi, rammā vanā niyyatu rājadhāniṃ;",
  "atk-s0513a4:2960_0": "Tuttehi so haññatu pācanehi, bhisāni te brāhmaṇa yo ahāsi.",
  "atk-s0513a4:2961_0": "90.",
  "atk-s0513a4:2962_0": "“Alakkamālī tipukaṇṇaviddho, laṭṭhīhato sappamukhaṃ upetu;",
  "atk-s0513a4:2963_0": "Sakacchabandho visikhaṃ carātu, bhisāni te brāhmaṇa yo ahāsī”ti.",
  "atk-s0513a4:2964_0": "Tattha tatiyena vuttagāthāya kasimāti sampannakasikammo.",
  "atk-s0513a4:2964_1": "Putte gihī dhanimā sabbakāmeti putte labhatu,",
  "atk-s0513a4:2964_2": "gihī hotu,",
  "atk-s0513a4:2964_3": "sattavidhena ratanadhanena dhanimā hotu,",
  "atk-s0513a4:2964_4": "rūpādibhede sabbakāme labhatu.",
  "atk-s0513a4:2964_5": "Vayaṃ apassanti mahallakakāle pabbajjānurūpampi attano vayaṃ apassanto pañcakāmaguṇasamiddhaṃ gharameva āvasatūti.",
  "atk-s0513a4:2964_6": "Idaṃ so “pañcakāmaguṇagiddho kāmaguṇavippayogena mahāvināsaṃ pāpuṇātī”ti dassetuṃ kathesi.",
  "atk-s0513a4:2965_0": "Catutthena vuttagāthāya rājābhirājāti rājūnaṃ antare abhirājāti.",
  "atk-s0513a4:2965_1": "Idaṃ so “issarānaṃ nāma issariye parigalite mahantaṃ dukkhaṃ uppajjatī”ti rajje dosaṃ dassento kathesi.",
  "atk-s0513a4:2965_2": "Pañcamena vuttagāthāya avītarāgoti purohitaṭṭhānataṇhāya sataṇhoti.",
  "atk-s0513a4:2965_3": "Idaṃ so “purohitassa purohitaṭṭhāne parigalite mahantaṃ domanassaṃ uppajjatī”ti dassetuṃ kathesi.",
  "atk-s0513a4:2965_4": "Chaṭṭhena vuttagāthāya tapassinanti tapasīlasampannoti taṃ maññatu.",
  "atk-s0513a4:2965_5": "Idaṃ so “lābhasakkārāpagamena mahantaṃ domanassaṃ uppajjatī”ti lābhasakkāragarahavasena kathesi.",
  "atk-s0513a4:2966_0": "Sahāyatāpasena vuttagāthāya catussadanti ākiṇṇamanussatāya manussehi,",
  "atk-s0513a4:2966_1": "pahūtadhaññatāya dhaññena,",
  "atk-s0513a4:2966_2": "sulabhadārutāya dārūhi,",
  "atk-s0513a4:2966_3": "sampannodakatāya udakenāti catūhi ussannaṃ,",
  "atk-s0513a4:2966_4": "catussadasamannāgatanti attho.",
  "atk-s0513a4:2966_5": "Vāsavenāti vāsavena dinnaṃ viya acalaṃ,",
  "atk-s0513a4:2966_6": "vāsavato laddhavarānubhāvena ekaṃ rājānaṃ ārādhetvā tena dinnantipi attho.",
  "atk-s0513a4:2966_7": "Avītarāgoti kaddame sūkaro viya kāmapaṅke nimuggova hutvā.",
  "atk-s0513a4:2966_8": "Iti sopi kāmānaṃ ādīnavaṃ kathento evamāha.",
  "atk-s0513a4:2967_0": "Dāsena vuttagāthāya gāmaṇīti gāmajeṭṭhako.",
  "atk-s0513a4:2967_1": "Ayampi kāme garahantoyeva evamāha.",
  "atk-s0513a4:2967_2": "Kañcanadeviyā vuttagāthāya yanti yaṃ itthinti attho.",
  "atk-s0513a4:2967_3": "Ekarājāti aggarājā.",
  "atk-s0513a4:2967_4": "Itthisahassānanti vacanamaṭṭhatāya vuttaṃ,",
  "atk-s0513a4:2967_5": "soḷasannaṃ itthisahassānaṃ aggaṭṭhāne ṭhapetūti attho.",
  "atk-s0513a4:2967_6": "Sīmantinīnanti sīmantadharānaṃ itthīnanti attho.",
  "atk-s0513a4:2967_7": "Iti sā itthibhāve ṭhatvāpi duggandhagūtharāsiṃ viya kāme garahantīyeva evamāha.",
  "atk-s0513a4:2967_8": "Dāsiyā vuttagāthāya sabbasamāgatānanti sabbesaṃ sannipatitānaṃ majjhe nisīditvā avikampamānā anosakkamānā sādurasaṃ bhuñjatūti attho.",
  "atk-s0513a4:2967_9": "Dāsīnaṃ kira sāmikassa santike nisīditvā bhuñjanaṃ nāma appiyaṃ.",
  "atk-s0513a4:2967_10": "Iti sā attano appiyatāya evamāha.",
  "atk-s0513a4:2967_11": "Carātūti caratu.",
  "atk-s0513a4:2967_12": "Lābhena vikatthamānāti lābhahetu kuhanakammaṃ karontī lābhasakkāraṃ uppādentī caratūti attho.",
  "atk-s0513a4:2967_13": "Iminā sā dāsibhāve ṭhitāpi kilesakāmavatthukāme garahati.",
  "atk-s0513a4:2968_0": "Devatāya vuttagāthāya āvāsikoti āvāsajagganako.",
  "atk-s0513a4:2968_1": "Gajaṅgalāyanti evaṃnāmake nagare.",
  "atk-s0513a4:2968_2": "Tattha kira dabbasambhārā sulabhā.",
  "atk-s0513a4:2968_3": "Ālokasandhiṃ divasanti ekadivaseneva vātapānaṃ karotu.",
  "atk-s0513a4:2968_4": "So kira devaputto kassapabuddhakāle gajaṅgalanagaraṃ nissāya yojanike jiṇṇamahāvihāre āvāsikasaṅghatthero",
  "atk-s0513a4:2968_5": "hutvā jiṇṇavihāre navakammaṃ karontoyeva mahādukkhaṃ anubhavi.",
  "atk-s0513a4:2968_6": "Tasmā tadeva dukkhaṃ ārabbha evamāha.",
  "atk-s0513a4:2968_7": "Hatthinā vuttagāthāya pāsasatehīti bahūhi pāsehi.",
  "atk-s0513a4:2968_8": "Chabbhīti catūsu pādesu gīvāya kaṭibhāge cāti chasu ṭhānesu.",
  "atk-s0513a4:2968_9": "Tuttehīti dvikaṇḍakāhi dīghalaṭṭhīhi.",
  "atk-s0513a4:2968_10": "Pācanehīti dasapācanehi aṅkusehi vā.",
  "atk-s0513a4:2968_11": "So kira attano anubhūtadukkhaññeva ārabbha evamāha.",
  "atk-s0513a4:2969_0": "Vānarena vuttagāthāya alakkamālīti ahituṇḍikena kaṇṭhe parikkhipitvā ṭhapitāya alakkamālāya samannāgato.",
  "atk-s0513a4:2969_1": "Tipukaṇṇaviddhoti tipupiḷandhanena piḷandhakaṇṇo.",
  "atk-s0513a4:2969_2": "Laṭṭhīhatoti sappakīḷaṃ sikkhāpayamāno laṭṭhiyā hato hutvā.",
  "atk-s0513a4:2969_3": "Esopi ahituṇḍikassa hatthe attano anubhūtadukkhameva sandhāya evamāha.",
  "atk-s0513a4:2970_0": "Evaṃ tehi terasahi janehi sapathe kate mahāsatto cintesi “kadāci ime ‘ayaṃ anaṭṭhameva naṭṭhanti kathetī’ti mayi āsaṅkaṃ kareyyuṃ,",
  "atk-s0513a4:2970_1": "ahampi sapathaṃ karomī”ti.",
  "atk-s0513a4:2970_2": "Atha naṃ karonto cuddasamaṃ gāthamāha –",
  "atk-s0513a4:2971_0": "91.",
  "atk-s0513a4:2972_0": "“Yo ve anaṭṭhaṃva naṭṭhanti cāha, kāmeva so labhataṃ bhuñjatañca;",
  "atk-s0513a4:2973_0": "Agāramajjhe maraṇaṃ upetu, yo vā bhonto saṅkati kañcidevā”ti.",
  "atk-s0513a4:2974_0": "Tattha bhontoti ālapanaṃ.",
  "atk-s0513a4:2974_1": "Idaṃ vuttaṃ hoti –",
  "atk-s0513a4:2974_2": "bhavanto yo anaṭṭhe koṭṭhāse “naṭṭhaṃ me”ti vadati,",
  "atk-s0513a4:2974_3": "yo vā tumhesu kañci āsaṅkati,",
  "atk-s0513a4:2974_4": "so pañca kāmaguṇe labhatu ceva bhuñjatu ca,",
  "atk-s0513a4:2974_5": "ramaṇīyameva pabbajjaṃ alabhitvā agāramajjheyeva maratūti.",
  "atk-s0513a4:2975_0": "Evaṃ isīhi sapathe kate sakko bhāyitvā “ahaṃ ime vīmaṃsanto bhisāni antaradhāpesiṃ.",
  "atk-s0513a4:2975_1": "Ime ca chaḍḍitakheḷapiṇḍaṃ viya kāme garahantā sapathaṃ karonti,",
  "atk-s0513a4:2975_2": "kāme garahakāraṇaṃ te pucchissāmī”ti cintetvā dissamānarūpo bodhisattaṃ vanditvā pucchanto anantaraṃ gāthamāha –",
  "atk-s0513a4:2976_0": "92.",
  "atk-s0513a4:2977_0": "“Yadesamānā vicaranti loke, iṭṭhañca kantañca bahūnametaṃ;",
  "atk-s0513a4:2978_0": "Piyaṃ manuññaṃ cidha jīvaloke, kasmā isayo nappasaṃsanti kāme”ti.",
  "atk-s0513a4:2979_0": "Tattha yadesamānāti yaṃ vatthukāmaṃ kilesakāmañca kasigorakkhādīhi samavisamakammehi pariyesamānā sattā loke vicaranti,",
  "atk-s0513a4:2979_1": "etaṃ bahūnaṃ devamanussānaṃ iṭṭhañca kantañca piyañca manuññañca,",
  "atk-s0513a4:2979_2": "kasmā isayo nappasaṃsanti kāmeti attho.",
  "atk-s0513a4:2979_3": "“Kāme”ti iminā taṃ vatthuṃ sarūpato dasseti.",
  "atk-s0513a4:2980_0": "Athassa pañhaṃ vissajjento mahāsatto dve gāthā abhāsi –",
  "atk-s0513a4:2981_0": "93.",
  "atk-s0513a4:2982_0": "“Kāmesu ve haññare bajjhare ca, kāmesu dukkhañca bhayañca jātaṃ;",
  "atk-s0513a4:2983_0": "Kāmesu bhūtādhipatī pamattā, pāpāni kammāni karonti mohā.",
  "atk-s0513a4:2984_0": "94.",
  "atk-s0513a4:2985_0": "“Te pāpadhammā pasavetva pāpaṃ, kāyassa bhedā nirayaṃ vajanti;",
  "atk-s0513a4:2986_0": "Ādīnavaṃ kāmaguṇesu disvā, tasmā isayo nappasaṃsanti kāme”ti.",
  "atk-s0513a4:2987_0": "Tattha kāmesūti kāmahetu,",
  "atk-s0513a4:2987_1": "kāme nissāya kāyaduccaritādīni karontīti attho.",
  "atk-s0513a4:2987_2": "Haññareti daṇḍādīhi haññanti.",
  "atk-s0513a4:2987_3": "Bajjhareti rajjubandhanādīhi bajjhanti.",
  "atk-s0513a4:2987_4": "Dukkhanti kāyikacetasikaṃ asātaṃ dukkhaṃ.",
  "atk-s0513a4:2987_5": "Bhayanti attānuvādādikaṃ sabbampi bhayaṃ.",
  "atk-s0513a4:2987_6": "Bhūtādhipatīti sakkaṃ ālapati.",
  "atk-s0513a4:2987_7": "Ādīnavanti evarūpaṃ dosaṃ.",
  "atk-s0513a4:2987_8": "So panesa ādīnavo dukkhakkhandhādīhi suttehi dīpetabbo.",
  "atk-s0513a4:2988_0": "Sakko mahāsattassa kathaṃ sutvā saṃviggamānaso anantaraṃ gāthamāha –",
  "atk-s0513a4:2989_0": "95.",
  "atk-s0513a4:2990_0": "“Vīmaṃsamāno isino bhisāni, tīre gahetvāna thale nidhesiṃ;",
  "atk-s0513a4:2991_0": "Suddhā apāpā isayo vasanti, etāni te brahmacārī bhisānī”ti.",
  "atk-s0513a4:2992_0": "Tattha vimaṃsamānoti bhante,",
  "atk-s0513a4:2992_1": "ahaṃ “ime isayo kāmādhimuttā vā,",
  "atk-s0513a4:2992_2": "no vā”ti vīmaṃsanto.",
  "atk-s0513a4:2992_3": "Isinoti tava mahesino santakāni bhisāni.",
  "atk-s0513a4:2992_4": "Tīre gahetvānāti tīre nikkhittāni gahetvā thale ekamante nidhesiṃ.",
  "atk-s0513a4:2992_5": "Suddhāti idāni mayā tumhākaṃ sapathakiriyāya ñātaṃ “ime isayo suddhā apāpā hutvā vasantī”ti.",
  "atk-s0513a4:2993_0": "Taṃ sutvā bodhisatto gāthamāha –",
  "atk-s0513a4:2994_0": "96.",
  "atk-s0513a4:2995_0": "“Na te naṭā no pana kīḷaneyyā, na bandhavā no pana te sahāyā;",
  "atk-s0513a4:2996_0": "Kismiṃ vupatthambha sahassanetta, isīhi tvaṃ kīḷasi devarājā”ti.",
  "atk-s0513a4:2997_0": "Tattha na te naṭā noti devarāja,",
  "atk-s0513a4:2997_1": "mayaṃ tava naṭā vā kīḷitabbayuttakā vā keci na homa,",
  "atk-s0513a4:2997_2": "nāpi tava ñātakā,",
  "atk-s0513a4:2997_3": "na sahāyā,",
  "atk-s0513a4:2997_4": "atha tvaṃ kiṃ vā upatthambhaṃ katvā kiṃ nissāya isīhi saddhiṃ kīḷasīti attho.",
  "atk-s0513a4:2998_0": "Atha naṃ sakko khamāpento vīsatimaṃ gāthamāha –",
  "atk-s0513a4:2999_0": "97.",
  "atk-s0513a4:3000_0": "“Ācariyo mesi pitā ca mayhaṃ, esā patiṭṭhā khalitassa brahme;",
  "atk-s0513a4:3001_0": "Ekāparādhaṃ khama bhūripañña, na paṇḍitā kodhabalā bhavantī”ti.",
  "atk-s0513a4:3002_0": "Tattha esā patiṭṭhāti esā tava pādacchāyā ajja mama khalitassa aparaddhassa patiṭṭhā hotu.",
  "atk-s0513a4:3002_1": "Kodhabalāti paṇḍitā nāma khantibalā bhavanti,",
  "atk-s0513a4:3002_2": "na kodhabalāti.",
  "atk-s0513a4:3003_0": "Atha mahāsatto sakkassa devarañño khamitvā sayaṃ isigaṇaṃ khamāpento itaraṃ gāthamāha –",
  "atk-s0513a4:3004_0": "98.",
  "atk-s0513a4:3005_0": "“Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;",
  "atk-s0513a4:3006_0": "Sabbeva bhonto sumanā bhavantu, yaṃ brāhmaṇo paccupādī bhisānī”ti.",
  "atk-s0513a4:3007_0": "Tattha suvāsitaṃ isinaṃ ekarattanti āyasmantānaṃ isīnaṃ ekarattampi imasmiṃ araññe vasitaṃ suvasitameva.",
  "atk-s0513a4:3007_1": "Kiṃkāraṇā?",
  "atk-s0513a4:3007_2": "Yaṃ vāsavaṃ bhūtapatiṃ addasāma,",
  "atk-s0513a4:3007_3": "sace hi mayaṃ nagare avasimha,",
  "atk-s0513a4:3007_4": "imaṃ na addasāma.",
  "atk-s0513a4:3007_5": "Bhontoti bhavanto sabbepi sumanā bhavantu, tussantu,",
  "atk-s0513a4:3007_6": "sakkassa devarañño khamantu.",
  "atk-s0513a4:3007_7": "Kiṃkāraṇā?",
  "atk-s0513a4:3007_8": "Yaṃ brāhmaṇo paccupādī bhisāni,",
  "atk-s0513a4:3007_9": "yasmā tumhākaṃ ācariyo bhisāni paṭilabhīti.",
  "atk-s0513a4:3008_0": "Sakko isigaṇaṃ vanditvā devalokameva gato. Isigaṇopi jhānābhiññāyo nibbattetvā brahmalokūpago ahosi.",
  "atk-s0513a4:3009_0": "Satthā imaṃ dhammadesanaṃ āharitvā “evaṃ bhikkhu porāṇakapaṇḍitā sapathaṃ katvā kilese pajahiṃsū”ti vatvā saccāni pakāsesi,",
  "atk-s0513a4:3009_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a4:3009_2": "Jātakaṃ samodhānento puna satthā tisso gāthā abhāsi –",
  "atk-s0513a4:3010_0": "99.",
  "atk-s0513a4:3011_0": "“Ahañca sāriputto ca, moggallāno ca kassapo;",
  "atk-s0513a4:3012_0": "Anuruddho puṇṇo ānando, tadāsuṃ satta bhātaro.",
  "atk-s0513a4:3013_0": "100.",
  "atk-s0513a4:3014_0": "“Bhaginī uppalavaṇṇā ca, dāsī khujjuttarā tadā;",
  "atk-s0513a4:3015_0": "Citto gahapati dāso, yakkho sātāgiro tadā.",
  "atk-s0513a4:3016_0": "101.",
  "atk-s0513a4:3017_0": "“Pālileyyo tadā nāgo, madhudo seṭṭhavānaro;",
  "atk-s0513a4:3018_0": "Kāḷudāyī tadā sakko, evaṃ dhāretha jātaka”nti.",
  "atk-s0513a4:3019_0": "Bhisajātakavaṇṇanā pañcamā.",
  "atk-s0513a4:3021_0": "[489] 6. Surucijātakavaṇṇanā",
  "atk-s0513a4:3022_0": "Mahesī surucino bhariyāti idaṃ satthā sāvatthiṃ upanissāya migāramātupāsāde viharanto visākhāya mahāupāsikāya laddhe aṭṭha vare ārabbha kathesi.",
  "atk-s0513a4:3022_1": "Sā hi ekadivasaṃ jetavane dhammakathaṃ sutvā bhagavantaṃ saddhiṃ bhikkhusaṅghena svātanāya nimantetvā pakkāmi.",
  "atk-s0513a4:3022_2": "Tassā pana rattiyā accayena cātuddīpiko mahāmegho pāvassi.",
  "atk-s0513a4:3022_3": "Bhagavā bhikkhū āmantetvā “yathā,",
  "atk-s0513a4:3022_4": "bhikkhave,",
  "atk-s0513a4:3022_5": "jetavane vassati,",
  "atk-s0513a4:3022_6": "evaṃ catūsu dīpesu vassati,",
  "atk-s0513a4:3022_7": "ovassāpetha,",
  "atk-s0513a4:3022_8": "bhikkhave, kāyaṃ,",
  "atk-s0513a4:3022_9": "ayaṃ pacchimako cātuddīpiko mahāmegho”ti vatvā ovassāpitakāyehi bhikkhūhi saddhiṃ iddhibalena jetavane antarahito visākhāya koṭṭhake pāturahosi.",
  "atk-s0513a4:3022_10": "Upāsikā “acchariyaṃ vata bho,",
  "atk-s0513a4:3022_11": "abbhutaṃ vata bho,",
  "atk-s0513a4:3022_12": "tathāgatassa mahiddhikatā mahānubhāvatā,",
  "atk-s0513a4:3022_13": "yatra hi nāma jāṇukamattesupi oghesu vattamānesu kaṭimattesupi oghesu vattamānesu na hi nāma ekabhikkhussapi",
  "atk-s0513a4:3022_14": "pādā vā cīvarāni vā allāni bhavissantī”ti haṭṭhā udaggā buddhappamukhaṃ bhikkhusaṅghaṃ parivisitvā katabhattakiccaṃ",
  "atk-s0513a4:3022_15": "bhagavantaṃ etadavoca “aṭṭhāhaṃ, bhante,",
  "atk-s0513a4:3022_16": "bhagavantaṃ varāni yācāmī”ti.",
  "atk-s0513a4:3022_17": "“Atikkantavarā kho, visākhe,",
  "atk-s0513a4:3022_18": "tathāgatā”ti. “Yāni ca, bhante,",
  "atk-s0513a4:3022_19": "kappiyāni yāni ca anavajjānī”ti.",
  "atk-s0513a4:3022_20": "“Vadehi visākhe”ti.",
  "atk-s0513a4:3022_21": "“Icchāmahaṃ, bhante,",
  "atk-s0513a4:3022_22": "bhikkhusaṅghassa yāvajīvaṃ vassikasāṭikaṃ dātuṃ,",
  "atk-s0513a4:3022_23": "āgantukabhattaṃ dātuṃ,",
  "atk-s0513a4:3022_24": "gamikabhattaṃ dātuṃ,",
  "atk-s0513a4:3022_25": "gilānabhattaṃ dātuṃ,",
  "atk-s0513a4:3022_26": "gilānupaṭṭhākabhattaṃ dātuṃ,",
  "atk-s0513a4:3022_27": "gilānabhesajjaṃ dātuṃ,",
  "atk-s0513a4:3022_28": "dhuvayāguṃ dātuṃ,",
  "atk-s0513a4:3022_29": "bhikkhunisaṅghassa yāvajīvaṃ udakasāṭikaṃ dātu”nti.",
  "atk-s0513a4:3023_0": "Satthā “kaṃ pana tvaṃ, visākhe,",
  "atk-s0513a4:3023_1": "atthavasaṃ sampassamānā tathāgataṃ aṭṭha varāni yācasī”ti pucchitvā tāya varānisaṃse kathite “sādhu sādhu, visākhe,",
  "atk-s0513a4:3023_2": "sādhu kho tvaṃ, visākhe,",
  "atk-s0513a4:3023_3": "imaṃ ānisaṃsaṃ sampassamānā tathāgataṃ aṭṭha varāni yācasī”ti vatvā “anujānāmi te, visākhe,",
  "atk-s0513a4:3023_4": "aṭṭha varānī”ti aṭṭha vare datvā anumodanaṃ katvā pakkāmi.",
  "atk-s0513a4:3023_5": "Athekadivasaṃ satthari pubbārāme viharante bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:3023_6": "visākhā mahāupāsikā mātugāmattabhāve ṭhatvāpi dasabalassa santike aṭṭha vare labhi,",
  "atk-s0513a4:3023_7": "aho mahāguṇā”ti.",
  "atk-s0513a4:3023_8": "Satthā āgantvā “kāya nuttha,",
  "atk-s0513a4:3023_9": "bhikkhave,",
  "atk-s0513a4:3023_10": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:3023_11": "bhikkhave,",
  "atk-s0513a4:3023_12": "visākhā idāneva mama santikā vare labhati,",
  "atk-s0513a4:3023_13": "pubbepesā labhiyevā”ti vatvā atītaṃ āhari.",
  "atk-s0513a4:3024_0": "Atīte mithilāyaṃ suruci nāma rājā rajjaṃ kārento puttaṃ paṭilabhitvā tassa “surucikumāro”tveva nāmaṃ akāsi.",
  "atk-s0513a4:3024_1": "So vayappatto “takkasilāyaṃ sippaṃ uggaṇhissāmī”ti gantvā nagaradvāre sālāyaṃ nisīdi.",
  "atk-s0513a4:3024_2": "Bārāṇasiraññopi putto brahmadattakumāro nāma tatheva gantvā surucikumārassa nisinnaphalakeyeva nisīdi.",
  "atk-s0513a4:3024_3": "Te aññamaññaṃ pucchitvā vissāsikā hutvā ekatova ācariyassa santikaṃ gantvā ācariyabhāgaṃ datvā sippaṃ",
  "atk-s0513a4:3024_4": "paṭṭhapetvā na cirasseva niṭṭhitasippā ācariyaṃ āpucchitvā thokaṃ maggaṃ ekatova gantvā dvedhāpathe ṭhitā",
  "atk-s0513a4:3024_5": "aññamaññaṃ āliṅgitvā mittadhammānurakkhaṇatthaṃ katikaṃ kariṃsu “sace mama putto jāyati,",
  "atk-s0513a4:3024_6": "tava dhītā,",
  "atk-s0513a4:3024_7": "tava putto,",
  "atk-s0513a4:3024_8": "mama dhītā,",
  "atk-s0513a4:3024_9": "tesaṃ āvāhavivāhaṃ karissāmā”ti.",
  "atk-s0513a4:3024_10": "Tesu rajjaṃ kārentesu surucimahārājassa putto jāyi,",
  "atk-s0513a4:3024_11": "“surucikumāro”tvevassa nāmaṃ kariṃsu.",
  "atk-s0513a4:3024_12": "Brahmadattassa dhītā jāyi,",
  "atk-s0513a4:3024_13": "“sumedhā”tissā nāmaṃ kariṃsu.",
  "atk-s0513a4:3025_0": "Surucikumāro vayappatto takkasilāyaṃ gantvā sippaṃ uggaṇhitvā āgacchi.",
  "atk-s0513a4:3025_1": "Atha naṃ pitā rajje abhisiñcitukāmo hutvā “sahāyassa kira me bārāṇasirañño dhītā atthi,",
  "atk-s0513a4:3025_2": "tamevassa aggamahesiṃ karissāmī”ti tassā atthāya bahuṃ paṇṇākāraṃ datvā amacce pesesi.",
  "atk-s0513a4:3025_3": "Tesaṃ anāgatakāleyeva bārāṇasirājā deviṃ pucchi “bhadde,",
  "atk-s0513a4:3025_4": "mātugāmassa nāma kiṃ atirekadukkha”nti?",
  "atk-s0513a4:3025_5": "“Sapattirosadukkhaṃ devā”ti. “Tena hi, bhadde,",
  "atk-s0513a4:3025_6": "amhākaṃ ekaṃ dhītaraṃ sumedhādeviṃ tamhā dukkhā mocetvā yo etaṃ ekikameva gaṇhissati,",
  "atk-s0513a4:3025_7": "tassa dassāmā”ti āha.",
  "atk-s0513a4:3025_8": "So tehi amaccehi āgantvā tassā nāme gahite “tātā,",
  "atk-s0513a4:3025_9": "kāmaṃ mayā pubbe mayhaṃ sahāyassa paṭiññā katā,",
  "atk-s0513a4:3025_10": "imaṃ pana mayaṃ itthighaṭāya antare na khipitukāmā,",
  "atk-s0513a4:3025_11": "yo etaṃ ekikameva gaṇhāti,",
  "atk-s0513a4:3025_12": "tassa dātukāmamhā”ti āha.",
  "atk-s0513a4:3025_13": "Te rañño santikaṃ pahiṇiṃsu.",
  "atk-s0513a4:3025_14": "Rājā pana “amhākaṃ rajjaṃ mahantaṃ,",
  "atk-s0513a4:3025_15": "sattayojanikaṃ mithilanagaraṃ,",
  "atk-s0513a4:3025_16": "tīṇi yojanasatāni raṭṭhaparicchedo,",
  "atk-s0513a4:3025_17": "heṭṭhimantena soḷasa itthisahassāni laddhuṃ vaṭṭatī”ti vatvā na rocesi.",
  "atk-s0513a4:3026_0": "Surucikumāro pana sumedhāya rūpasampadaṃ sutvā savanasaṃsaggena bajjhitvā “ahaṃ taṃ ekikameva gaṇhissāmi,",
  "atk-s0513a4:3026_1": "na mayhaṃ itthighaṭāya attho,",
  "atk-s0513a4:3026_2": "tameva ānentū”ti mātāpitūnaṃ pesesi.",
  "atk-s0513a4:3026_3": "Te tassa manaṃ abhinditvā bahuṃ dhanaṃ pesetvā mahantena parivārena taṃ ānetvā kumārassa aggamahesiṃ katvā ekatova abhisiñciṃsu.",
  "atk-s0513a4:3026_4": "So surucimahārājā nāma hutvā dhammena rajjaṃ kārento tāya saddhiṃ piyasaṃvāsaṃ vasi.",
  "atk-s0513a4:3026_5": "Sā pana dasa vassasahassāni tassa gehe vasantī neva puttaṃ,",
  "atk-s0513a4:3026_6": "na dhītaraṃ labhi.",
  "atk-s0513a4:3026_7": "Atha nāgarā sannipatitvā rājaṅgaṇe upakkositvā “kimeta”nti vutte “rañño doso natthi,",
  "atk-s0513a4:3026_8": "vaṃsānupālako pana vo putto na vijjati,",
  "atk-s0513a4:3026_9": "tumhākaṃ ekāva devī,",
  "atk-s0513a4:3026_10": "rājakule ca nāma heṭṭhimantena soḷasahi itthisahassehi bhavitabbaṃ,",
  "atk-s0513a4:3026_11": "itthighaṭaṃ gaṇha, deva,",
  "atk-s0513a4:3026_12": "addhā tāsu puññavatī puttaṃ labhissatī”ti vatvā “tātā,",
  "atk-s0513a4:3026_13": "kiṃ kathetha,",
  "atk-s0513a4:3026_14": "‘ahaṃ aññaṃ na gaṇhissāmī’ti paṭiññaṃ datvā mayā esā ānītā,",
  "atk-s0513a4:3026_15": "na sakkā musāvādaṃ kātuṃ,",
  "atk-s0513a4:3026_16": "na mayhaṃ itthighaṭāya attho”ti raññā paṭikkhittā pakkamiṃsu.",
  "atk-s0513a4:3027_0": "Sumedhā taṃ kathaṃ sutvā “rājā tāva saccavāditāya aññā itthiyo na ānesi,",
  "atk-s0513a4:3027_1": "ahameva panassa ānessāmī”ti rañño mātusamabhariyaṭṭhāne ṭhatvā attano ruciyāva khattiyakaññānaṃ sahassaṃ,",
  "atk-s0513a4:3027_2": "amaccakaññānaṃ sahassaṃ,",
  "atk-s0513a4:3027_3": "gahapatikaññānaṃ sahassaṃ,",
  "atk-s0513a4:3027_4": "sabbasamayanāṭakitthīnaṃ sahassanti cattāri itthisahassāni ānesi.",
  "atk-s0513a4:3027_5": "Tāpi dasa vassasahassāni rājakule vasitvā neva puttaṃ,",
  "atk-s0513a4:3027_6": "na dhītaraṃ labhiṃsu.",
  "atk-s0513a4:3027_7": "Etenevupāyena aparānipi tikkhattuṃ cattāri cattāri sahassāni ānesi.",
  "atk-s0513a4:3027_8": "Tāpi neva puttaṃ,",
  "atk-s0513a4:3027_9": "na dhītaraṃ labhiṃsu.",
  "atk-s0513a4:3027_10": "Ettāvatā soḷasa itthisahassāni ahesuṃ.",
  "atk-s0513a4:3027_11": "Cattālīsa vassasahassāni atikkamiṃsu,",
  "atk-s0513a4:3027_12": "tāni tāya ekikāya vutthehi dasahi sahassehi saddhiṃ paññāsa vassasahassāni honti.",
  "atk-s0513a4:3027_13": "Atha nāgarā sannipatitvā puna upakkositvā “kimeta”nti vutte “deva,",
  "atk-s0513a4:3027_14": "tumhākaṃ itthiyo puttaṃ patthetuṃ āṇāpethā”ti vadiṃsu.",
  "atk-s0513a4:3027_15": "Rājā “sādhū”ti sampaṭicchitvā “tumhe puttaṃ patthethā”ti āha.",
  "atk-s0513a4:3027_16": "Tā tato paṭṭhāya puttaṃ patthayamānā nānādevatā namassanti,",
  "atk-s0513a4:3027_17": "nānāvatāni caranti,",
  "atk-s0513a4:3027_18": "putto nuppajjateva.",
  "atk-s0513a4:3027_19": "Atha rājā sumedhaṃ āha “bhadde,",
  "atk-s0513a4:3027_20": "tvampi puttaṃ patthehī”ti.",
  "atk-s0513a4:3027_21": "Sā “sādhū”ti pannarasauposathadivase aṭṭhaṅgasamannāgataṃ uposathaṃ samādāya sirigabbhe sīlāni āvajjamānā kappiyamañcake nisīdi.",
  "atk-s0513a4:3027_22": "Sesā ajavatagovatā hutvā puttaṃ alabhitvā uyyānaṃ agamaṃsu.",
  "atk-s0513a4:3028_0": "Sumedhāya sīlatejena sakkassa bhavanaṃ kampi.",
  "atk-s0513a4:3028_1": "Tadā sakko āvajjento “sumedhā puttaṃ pattheti,",
  "atk-s0513a4:3028_2": "puttamassā dassāmi,",
  "atk-s0513a4:3028_3": "na kho pana sakkā yaṃ vā taṃ vā dātuṃ,",
  "atk-s0513a4:3028_4": "anucchavikamassā puttaṃ upadhāressāmī”ti upadhārento naḷakāradevaputtaṃ passi.",
  "atk-s0513a4:3028_5": "So hi puññasampanno satto purimattabhāve bārāṇasiyaṃ vasanto vappakāle khettaṃ gacchanto ekaṃ paccekabuddhaṃ disvā dāsakammakare “vapathā”ti pahiṇi.",
  "atk-s0513a4:3028_6": "Sayaṃ nivattitvā paccekabuddhaṃ gehaṃ netvā bhojetvā puna gaṅgātīraṃ ānetvā puttena saddhiṃ ekato hutvā",
  "atk-s0513a4:3028_7": "udumbarabhittipādaṃ naḷabhittikaṃ paṇṇasālaṃ katvā dvāraṃ yojetvā caṅkamaṃ katvā paccekabuddhaṃ tattheva",
  "atk-s0513a4:3028_8": "temāsaṃ vasāpetvā vutthavassaṃ dve pitāputtā ticīvarena acchādetvā uyyojesuṃ.",
  "atk-s0513a4:3028_9": "Eteneva niyāmena sattaṭṭha paccekabuddhe tāya paṇṇasālāya vasāpetvā ticīvarāni adaṃsu.",
  "atk-s0513a4:3028_10": "“Dve pitāputtā naḷakārā hutvā gaṅgātīre veḷuṃ upadhārentā paccekabuddhaṃ disvā evamakaṃsū”tipi vadantiyeva.",
  "atk-s0513a4:3029_0": "Te kālaṃ katvā tāvatiṃsabhavane nibbattitvā chasu kāmāvacarasaggesu anulomapaṭilomena mahantaṃ devissariyaṃ anubhavantā vicaranti.",
  "atk-s0513a4:3029_1": "Te tato cavitvā uparidevaloke nibbattitukāmā honti.",
  "atk-s0513a4:3029_2": "Sakko tathā gatabhāvaṃ ñatvā tesu ekassa vimānadvāraṃ gantvā taṃ āgantvā vanditvā ṭhitaṃ āha – “mārisa,",
  "atk-s0513a4:3029_3": "tayā manussalokaṃ gantuṃ vaṭṭatī”ti.",
  "atk-s0513a4:3029_4": "“Mahārāja,",
  "atk-s0513a4:3029_5": "manussaloko nāma jeguccho paṭikūlo,",
  "atk-s0513a4:3029_6": "tattha ṭhitā dānādīni puññāni katvā devalokaṃ patthenti,",
  "atk-s0513a4:3029_7": "tattha gantvā kiṃ karissāmī”ti. “Mārisa,",
  "atk-s0513a4:3029_8": "devaloke paribhuñjitabbasampattiṃ manussaloke paribhuñjissasi,",
  "atk-s0513a4:3029_9": "pañcavīsatiyojanubbedhe navayojanaāyāme aṭṭhayojanavitthāre ratanapāsāde vasissasi,",
  "atk-s0513a4:3029_10": "adhivāsehī”ti.",
  "atk-s0513a4:3029_11": "So adhivāsesi.",
  "atk-s0513a4:3029_12": "Sakko tassa paṭiññaṃ gahetvā isivesena rājuyyānaṃ gantvā tāsaṃ itthīnaṃ upari ākāse caṅkamanto attānaṃ dassetvā “kassāhaṃ puttavaraṃ dammi,",
  "atk-s0513a4:3029_13": "kā puttavaraṃ gaṇhissatī”ti āha. “Bhante,",
  "atk-s0513a4:3029_14": "mayhaṃ dehi,",
  "atk-s0513a4:3029_15": "mayhaṃ dehī”ti soḷasa itthisahassāni hatthe ukkhipiṃsu.",
  "atk-s0513a4:3029_16": "Tato sakko āha –",
  "atk-s0513a4:3029_17": "“ahaṃ sīlavatīnaṃ puttaṃ dammi,",
  "atk-s0513a4:3029_18": "tumhākaṃ kiṃ sīlaṃ,",
  "atk-s0513a4:3029_19": "ko ācāro”ti.",
  "atk-s0513a4:3029_20": "Tā ukkhittahatthe samañchitvā “sace sīlavatiyā dātukāmo,",
  "atk-s0513a4:3029_21": "sumedhāya santikaṃ gacchāhī”ti vadiṃsu.",
  "atk-s0513a4:3029_22": "So ākāseneva gantvā tassā vāsāgāre sīhapañjare aṭṭhāsi.",
  "atk-s0513a4:3030_0": "Athassā tā itthiyo ārocesuṃ “etha, devi,",
  "atk-s0513a4:3030_1": "sakko devarājā ‘tumhākaṃ puttavaraṃ dassāmī’ti ākāsenāgantvā sīhapañjare ṭhito”ti.",
  "atk-s0513a4:3030_2": "Sā garuparihārenāgantvā sīhapañjaraṃ ugghāṭetvā “saccaṃ kira, bhante,",
  "atk-s0513a4:3030_3": "tumhe sīlavatiyā puttavaraṃ dethā”ti āha.",
  "atk-s0513a4:3030_4": "“Āma devī”ti.",
  "atk-s0513a4:3030_5": "“Tena hi mayhaṃ dethā”ti.",
  "atk-s0513a4:3030_6": "“Kiṃ pana te sīlaṃ, kathehi,",
  "atk-s0513a4:3030_7": "sace me ruccati,",
  "atk-s0513a4:3030_8": "dassāmi te puttavara”nti.",
  "atk-s0513a4:3030_9": "Sā tassa vacanaṃ sutvā “tena hi suṇāhī”ti vatvā attano sīlaguṇaṃ kathentī pannarasa gāthā abhāsi –",
  "atk-s0513a4:3031_0": "102.",
  "atk-s0513a4:3032_0": "“Mahesī surucino bhariyā, ānītā paṭhamaṃ ahaṃ;",
  "atk-s0513a4:3033_0": "Dasa vassasahassāni, yaṃ maṃ surucimānayi.",
  "atk-s0513a4:3034_0": "103.",
  "atk-s0513a4:3035_0": "“Sāhaṃ brāhmaṇa rājānaṃ, vedehaṃ mithilaggahaṃ;",
  "atk-s0513a4:3036_0": "Nābhijānāmi kāyena, vācāya uda cetasā;",
  "atk-s0513a4:3037_0": "Suruciṃ atimaññittha, āvi vā yadi vā raho.",
  "atk-s0513a4:3038_0": "104.",
  "atk-s0513a4:3039_0": "“Etena saccavajjena, putto uppajjataṃ ise;",
  "atk-s0513a4:3040_0": "Musā me bhaṇamānāya, muddhā phalatu sattadhā.",
  "atk-s0513a4:3041_0": "105.",
  "atk-s0513a4:3042_0": "“Bhattu mama sassu mātā, pitā cāpi ca sassuro;",
  "atk-s0513a4:3043_0": "Te maṃ brahme vinetāro, yāva aṭṭhaṃsu jīvitaṃ.",
  "atk-s0513a4:3044_0": "106.",
  "atk-s0513a4:3045_0": "“Sāhaṃ ahiṃsāratinī, kāmasā dhammacārinī;",
  "atk-s0513a4:3046_0": "Sakkaccaṃ te upaṭṭhāsiṃ, rattindivamatanditā.",
  "atk-s0513a4:3047_0": "107.",
  "atk-s0513a4:3048_0": "“Etena saccavajjena, putto uppajjataṃ ise;",
  "atk-s0513a4:3049_0": "Musā me bhaṇamānāya, muddhā phalatu sattadhā.",
  "atk-s0513a4:3050_0": "108.",
  "atk-s0513a4:3051_0": "“Soḷasitthisahassāni, sahabhariyāni brāhmaṇa;",
  "atk-s0513a4:3052_0": "Tāsu issā vā kodho vā, nāhu mayhaṃ kudācanaṃ.",
  "atk-s0513a4:3053_0": "109.",
  "atk-s0513a4:3054_0": "“Hitena tāsaṃ nandāmi, na ca me kāci appiyā;",
  "atk-s0513a4:3055_0": "Attānaṃvānukampāmi, sadā sabbā sapattiyo.",
  "atk-s0513a4:3056_0": "110.",
  "atk-s0513a4:3057_0": "“Etena saccavajjena, putto uppajjataṃ ise;",
  "atk-s0513a4:3058_0": "Musā me bhaṇamānāya, muddhā phalatu sattadhā.",
  "atk-s0513a4:3059_0": "111.",
  "atk-s0513a4:3060_0": "“Dāse kammakare pesse, ye caññe anujīvino;",
  "atk-s0513a4:3061_0": "Pesemi sahadhammena, sadā pamuditindriyā.",
  "atk-s0513a4:3062_0": "112.",
  "atk-s0513a4:3063_0": "“Etena saccavajjena, putto uppajjataṃ ise;",
  "atk-s0513a4:3064_0": "Musā me bhaṇamānāya, muddhā phalatu sattadhā.",
  "atk-s0513a4:3065_0": "113.",
  "atk-s0513a4:3066_0": "“Samaṇe brāhmaṇe cāpi, aññe cāpi vanibbake;",
  "atk-s0513a4:3067_0": "Tappemi annapānena, sadā payatapāṇinī.",
  "atk-s0513a4:3068_0": "114.",
  "atk-s0513a4:3069_0": "“Etena saccavajjena, putto uppajjataṃ ise;",
  "atk-s0513a4:3070_0": "Musā me bhaṇamānāya, muddhā phalatu sattadhā.",
  "atk-s0513a4:3071_0": "115.",
  "atk-s0513a4:3072_0": "“Cātuddasiṃ pañcaddasiṃ, yā ca pakkhassa aṭṭhamī;",
  "atk-s0513a4:3073_0": "Pāṭihāriyapakkhañca, aṭṭhaṅgasusamāgataṃ;",
  "atk-s0513a4:3074_0": "Uposathaṃ upavasāmi, sadā sīlesu saṃvutā.",
  "atk-s0513a4:3075_0": "116.",
  "atk-s0513a4:3076_0": "“Etena saccavajjena, putto uppajjataṃ ise;",
  "atk-s0513a4:3077_0": "Musā me bhaṇamānāya, muddhā phalatu sattadhā”ti.",
  "atk-s0513a4:3078_0": "Tattha mahesīti aggamahesī.",
  "atk-s0513a4:3078_1": "Surucinoti surucirañño.",
  "atk-s0513a4:3078_2": "Paṭhamanti soḷasannaṃ itthisahassānaṃ sabbapaṭhamaṃ.",
  "atk-s0513a4:3078_3": "Yaṃ manti yasmiṃ kāle maṃ suruci ānayi,",
  "atk-s0513a4:3078_4": "tato paṭṭhāya ahaṃ dasa vassasahassāni ekikāva imasmiṃ gehe vasiṃ.",
  "atk-s0513a4:3078_5": "Atimaññitthāti muhuttampi sammukhā vā parammukhā vā atimaññinti idaṃ atikkamitvā maññanaṃ na jānāmi na sarāmi.",
  "atk-s0513a4:3078_6": "Iseti taṃ ālapati.",
  "atk-s0513a4:3079_0": "Te manti sasuro ca sassu cāti te ubhopi maṃ vinetāro,",
  "atk-s0513a4:3079_1": "tehi vinītā amhi,",
  "atk-s0513a4:3079_2": "te me yāva jīviṃsu,",
  "atk-s0513a4:3079_3": "tāva ovādamadaṃsu.",
  "atk-s0513a4:3079_4": "Ahiṃsāratinīti ahiṃsāsaṅkhātāya ratiyā samannāgatā.",
  "atk-s0513a4:3079_5": "Mayā hi kunthakipillikopi na hiṃsitapubbo.",
  "atk-s0513a4:3079_6": "Kāmasāti ekanteneva.",
  "atk-s0513a4:3079_7": "Dhammacārinīti dasakusalakammapathesu pūremi.",
  "atk-s0513a4:3079_8": "Upaṭṭhāsinti pādaparikammādīni kiccāni karontī upaṭṭhahiṃ.",
  "atk-s0513a4:3080_0": "Sahabhariyānīti mayā saha ekasāmikassa bhariyabhūtāni.",
  "atk-s0513a4:3080_1": "Nāhūti kilesaṃ nissāya issādhammo vā kodhadhammo vā mayhaṃ na bhūtapubbo.",
  "atk-s0513a4:3080_2": "Hitenāti yaṃ tāsaṃ hitaṃ,",
  "atk-s0513a4:3080_3": "teneva nandāmi,",
  "atk-s0513a4:3080_4": "ure vutthadhītaro viya tā disvā tussāmi.",
  "atk-s0513a4:3080_5": "Kācīti tāsu ekāpi mayhaṃ appiyā nāma natthi,",
  "atk-s0513a4:3080_6": "sabbāpi piyakāyeva.",
  "atk-s0513a4:3080_7": "Anukampāmīti muducittena sabbā soḷasasahassāpi tā attānaṃ viya anukampāmi.",
  "atk-s0513a4:3081_0": "Sahadhammenāti nayena kāraṇena yo yaṃ kātuṃ sakkoti,",
  "atk-s0513a4:3081_1": "taṃ tasmiṃ kamme payojemīti attho.",
  "atk-s0513a4:3081_2": "Pamuditindriyāti pesentī ca niccaṃ pamuditindriyāva hutvā pesemi,",
  "atk-s0513a4:3081_3": "“are duṭṭha dāsa idaṃ nāma karohī’ti evaṃ kujjhitvā na me koci katthaci pesitapubbo.",
  "atk-s0513a4:3081_4": "Payatapāṇinīti dhotahatthā pasāritahatthāva hutvā.",
  "atk-s0513a4:3081_5": "Pāṭihāriyapakkhañcāti aṭṭhamīcātuddasīpannarasīnaṃ paccuggamanānuggamanavasena cattāro divasā.",
  "atk-s0513a4:3081_6": "Sadāti niccakālaṃ pañcasu sīlesu saṃvutā,",
  "atk-s0513a4:3081_7": "tehi pihitagopitattabhāvāva homīti.",
  "atk-s0513a4:3082_0": "Evaṃ tassā gāthāya satenapi sahassenapi vaṇṇiyamānānaṃ guṇānaṃ pamāṇaṃ nāma natthi,",
  "atk-s0513a4:3082_1": "tāya pannarasahi gāthāhi attano guṇānaṃ vaṇṇitakāleyeva sakko attano bahukaraṇīyatāya tassā kathaṃ avicchinditvā",
  "atk-s0513a4:3082_2": "“pahūtā abbhutāyeva te guṇā”ti taṃ pasaṃsanto gāthādvayamāha –",
  "atk-s0513a4:3083_0": "117.",
  "atk-s0513a4:3084_0": "“Sabbeva te dhammaguṇā, rājaputti yasassini;",
  "atk-s0513a4:3085_0": "Saṃvijjanti tayi bhadde, ye tvaṃ kittesi attani.",
  "atk-s0513a4:3086_0": "118.",
  "atk-s0513a4:3087_0": "“Khattiyo jātisampanno, abhijāto yasassimā;",
  "atk-s0513a4:3088_0": "Dhammarājā videhānaṃ, putto uppajjate tavā”ti.",
  "atk-s0513a4:3089_0": "Tattha dhammaguṇāti sabhāvaguṇā bhūtaguṇā.",
  "atk-s0513a4:3089_1": "Saṃvijjantīti ye tayā vuttā,",
  "atk-s0513a4:3089_2": "te sabbeva tayi upalabbhanti.",
  "atk-s0513a4:3089_3": "Abhijātoti atijāto suddhajāto.",
  "atk-s0513a4:3089_4": "Yasassimāti yasasampannena parivārasampannena samannāgato.",
  "atk-s0513a4:3089_5": "Uppajjateti evarūpo putto tava uppajjissati,",
  "atk-s0513a4:3089_6": "mā cintayīti.",
  "atk-s0513a4:3090_0": "Sā tassa vacanaṃ sutvā somanassajātā taṃ pucchantī dve gāthā abhāsi –",
  "atk-s0513a4:3091_0": "119.",
  "atk-s0513a4:3092_0": "“Dummī rajojalladharo, aghe vehāyasaṃ ṭhito;",
  "atk-s0513a4:3093_0": "Manuññaṃ bhāsase vācaṃ, yaṃ mayhaṃ hadayaṅgamaṃ.",
  "atk-s0513a4:3094_0": "120.",
  "atk-s0513a4:3095_0": "“Devatānusi saggamhā, isi vāsi mahiddhiko;",
  "atk-s0513a4:3096_0": "Ko vāsi tvaṃ anuppatto, attānaṃ me pavedayā”ti.",
  "atk-s0513a4:3097_0": "Tattha dummīti anañjitāmaṇḍito sakko āgacchanto ramaṇīyena tāpasavesena āgato,",
  "atk-s0513a4:3097_1": "pabbajitavesena āgatattā pana sā evamāha.",
  "atk-s0513a4:3097_2": "Agheti appaṭighe ṭhāne.",
  "atk-s0513a4:3097_3": "Yaṃ mayhanti yaṃ etaṃ manuññaṃ vācaṃ mayhaṃ bhāsasi,",
  "atk-s0513a4:3097_4": "taṃ bhāsamāno tvaṃ devatānusi saggamhā idhāgato.",
  "atk-s0513a4:3097_5": "Isi vāsi mahiddhikoti yakkhādīsu ko vā tvaṃ asi idhānuppatto,",
  "atk-s0513a4:3097_6": "attānaṃ me pavedaya,",
  "atk-s0513a4:3097_7": "yathābhūtaṃ kathehīti vadati.",
  "atk-s0513a4:3098_0": "Sakko tassā kathento cha gāthā abhāsi –",
  "atk-s0513a4:3099_0": "121.",
  "atk-s0513a4:3100_0": "“Yaṃ devasaṅghā vandanti, sudhammāyaṃ samāgatā;",
  "atk-s0513a4:3101_0": "Sohaṃ sakko sahassakkho, āgatosmi tavantike.",
  "atk-s0513a4:3102_0": "122.",
  "atk-s0513a4:3103_0": "“Itthiyo jīvalokasmiṃ, yā hoti samacārinī;",
  "atk-s0513a4:3104_0": "Medhāvinī sīlavatī, sassudevā patibbatā.",
  "atk-s0513a4:3105_0": "123.",
  "atk-s0513a4:3106_0": "“Tādisāya sumedhāya, sucikammāya nāriyā;",
  "atk-s0513a4:3107_0": "Devā dassanamāyanti, mānusiyā amānusā.",
  "atk-s0513a4:3108_0": "124.",
  "atk-s0513a4:3109_0": "“Tvañca bhadde suciṇṇena, pubbe sucaritena ca;",
  "atk-s0513a4:3110_0": "Idha rājakule jātā, sabbakāmasamiddhinī.",
  "atk-s0513a4:3111_0": "125.",
  "atk-s0513a4:3112_0": "“Ayañca te rājaputti, ubhayattha kaṭaggaho;",
  "atk-s0513a4:3113_0": "Devalokūpapattī ca, kittī ca idha jīvite.",
  "atk-s0513a4:3114_0": "126.",
  "atk-s0513a4:3115_0": "“Ciraṃ sumedhe sukhinī, dhammamattani pālaya;",
  "atk-s0513a4:3116_0": "Esāhaṃ tidivaṃ yāmi, piyaṃ me tava dassana”nti.",
  "atk-s0513a4:3117_0": "Tattha sahassakkhoti atthasahassassa taṃmuhuttaṃ dassanavasena sahassakkho.",
  "atk-s0513a4:3117_1": "Itthiyoti itthī.",
  "atk-s0513a4:3117_2": "Samacārinīti tīhi dvārehi samacariyāya samannāgatā.",
  "atk-s0513a4:3117_3": "Tādisāyāti tathārūpāya.",
  "atk-s0513a4:3117_4": "Sumedhāyāti supaññāya.",
  "atk-s0513a4:3117_5": "Ubhayattha kaṭaggahoti ayaṃ tava imasmiñca attabhāve anāgate ca jayaggāho.",
  "atk-s0513a4:3117_6": "Tesu anāgate devalokuppatti ca idha jīvite pavattamāne kitti cāti ayaṃ ubhayattha kaṭaggaho nāma.",
  "atk-s0513a4:3117_7": "Dhammanti evaṃ sabhāvaguṇaṃ ciraṃ attani pālaya.",
  "atk-s0513a4:3117_8": "Esāhanti eso ahaṃ.",
  "atk-s0513a4:3117_9": "Piyaṃ meti mayhaṃ tava dassanaṃ piyaṃ.",
  "atk-s0513a4:3118_0": "Devaloke pana me kiccakaraṇīyaṃ atthi,",
  "atk-s0513a4:3118_1": "tasmā gacchāmi,",
  "atk-s0513a4:3118_2": "tvaṃ appamattā hohīti tassā ovādaṃ datvā pakkāmi.",
  "atk-s0513a4:3118_3": "Naḷakāradevaputto pana paccūsakāle cavitvā tassā kucchiyaṃ paṭisandhiṃ gaṇhi.",
  "atk-s0513a4:3118_4": "Sā gabbhassa patiṭṭhitabhāvaṃ ñatvā rañño ārocesi,",
  "atk-s0513a4:3118_5": "rājā gabbhassa parihāraṃ adāsi.",
  "atk-s0513a4:3118_6": "Sā dasamāsaccayena puttaṃ vijāyi,",
  "atk-s0513a4:3118_7": "“mahāpanādo”tissa nāmaṃ kariṃsu.",
  "atk-s0513a4:3118_8": "Ubhayaraṭṭhavāsino “sāmiputtassa no khīramūla”nti ekekaṃ kahāpaṇaṃ rājaṅgaṇe khipiṃsu,",
  "atk-s0513a4:3118_9": "mahādhanarāsi ahosi.",
  "atk-s0513a4:3118_10": "Raññā paṭikkhittāpi “sāmiputtassa no vaḍḍhitakāle paribbayo bhavissatī”ti aggahetvāva pakkamiṃsu.",
  "atk-s0513a4:3118_11": "Kumāro pana mahāparivārena vaḍḍhitvā vayappatto soḷasavassakāleyeva sabbasippesu nipphattiṃ pāpuṇi.",
  "atk-s0513a4:3118_12": "Rājā puttassa vayaṃ oloketvā deviṃ āha – “bhadde,",
  "atk-s0513a4:3118_13": "puttassa me rajjābhisekakālo,",
  "atk-s0513a4:3118_14": "ramaṇīyamassa pāsādaṃ kāretvā abhisekaṃ karissāmī”ti.",
  "atk-s0513a4:3118_15": "Sā “sādhu devā”ti sampaṭicchi.",
  "atk-s0513a4:3118_16": "Rājā vatthuvijjācariye pakkosāpetvā “tātā,",
  "atk-s0513a4:3118_17": "vaḍḍhakiṃ gahetvā amhākaṃ nivesanato avidūre puttassa me pāsādaṃ māpetha,",
  "atk-s0513a4:3118_18": "rajjena naṃ abhisiñcissāmā”ti āha.",
  "atk-s0513a4:3118_19": "Te “sādhu,",
  "atk-s0513a4:3118_20": "devā”ti bhūmippadesaṃ vīmaṃsanti.",
  "atk-s0513a4:3119_0": "Tasmiṃ khaṇe sakkassa bhavanaṃ uṇhākāraṃ dassesi.",
  "atk-s0513a4:3119_1": "So taṃ kāraṇaṃ ñatvā vissakammaṃ āmantetvā “gaccha, tāta,",
  "atk-s0513a4:3119_2": "mahāpanādakumārassa āyāmena navayojanikaṃ,",
  "atk-s0513a4:3119_3": "vitthārato aṭṭhayojanikaṃ,",
  "atk-s0513a4:3119_4": "ubbedhena pañcavīsatiyojanikaṃ,",
  "atk-s0513a4:3119_5": "ratanapāsādaṃ māpehī”ti pesesi.",
  "atk-s0513a4:3119_6": "So vaḍḍhakīvesena vaḍḍhakīnaṃ santikaṃ gantvā “tumhe pātarāsaṃ bhuñjitvā ethā”ti te pesetvā daṇḍakena bhūmiṃ pahari,",
  "atk-s0513a4:3119_7": "tāvadeva vuttappakāro sattabhūmiko pāsādo uṭṭhahi.",
  "atk-s0513a4:3119_8": "Mahāpanādassa pāsādamaṅgalaṃ,",
  "atk-s0513a4:3119_9": "chattamaṅgalaṃ,",
  "atk-s0513a4:3119_10": "āvāhamaṅgalanti tīṇi maṅgalāni ekatova ahesuṃ.",
  "atk-s0513a4:3119_11": "Maṅgalaṭṭhāne ubhayaraṭṭhavāsino sannipatitvā maṅgalacchaṇena satta vassāni vītināmesuṃ.",
  "atk-s0513a4:3119_12": "Neva ne rājā uyyojesi,",
  "atk-s0513a4:3119_13": "tesaṃ vatthālaṅkārakhādanīyabhojanīyādi sabbaṃ rājakulasantakameva ahosi.",
  "atk-s0513a4:3119_14": "Te sattasaṃvaccharaccayena upakkositvā surucimahārājena “kimeta”nti puṭṭhā “mahārāja,",
  "atk-s0513a4:3119_15": "amhākaṃ maṅgalaṃ bhuñjantānaṃ satta vassāni gatāni,",
  "atk-s0513a4:3119_16": "kadā maṅgalassa osānaṃ bhavissatī”ti āhaṃsu.",
  "atk-s0513a4:3119_17": "Tato rājā “tātā,",
  "atk-s0513a4:3119_18": "puttena me ettakaṃ kālaṃ na hasitapubbaṃ,",
  "atk-s0513a4:3119_19": "yadā so hasissati,",
  "atk-s0513a4:3119_20": "tadā gamissathā”ti āha.",
  "atk-s0513a4:3119_21": "Atha mahājano bheriṃ carāpetvā naṭe sannipātesi.",
  "atk-s0513a4:3119_22": "Cha naṭasahassāni sannipatitvā satta koṭṭhāsā hutvā naccantā rājānaṃ hasāpetuṃ nāsakkhiṃsu.",
  "atk-s0513a4:3119_23": "Tassa kira dīgharattaṃ dibbanāṭakānaṃ diṭṭhattā tesaṃ naccaṃ amanuññaṃ ahosi.",
  "atk-s0513a4:3120_0": "Tadā bhaṇḍukaṇḍo ca paṇḍukaṇḍo cāti dve nāṭakajeṭṭhakā “mayaṃ rājānaṃ hasāpessāmā”ti rājaṅgaṇaṃ pavisiṃsu.",
  "atk-s0513a4:3120_1": "Tesu bhaṇḍukaṇḍo tāva rājadvāre mahantaṃ atulaṃ nāma ambaṃ māpetvā suttaguḷaṃ khipitvā tassa sākhāya laggāpetvā suttena atulambaṃ abhiruhi.",
  "atk-s0513a4:3120_2": "Atulamboti kira vessavaṇassa ambo.",
  "atk-s0513a4:3120_3": "Atha tampi vessavaṇassa dāsā gahetvā aṅgapaccaṅgāni chinditvā pātesuṃ,",
  "atk-s0513a4:3120_4": "sesanāṭakā tāni samodhānetvā udakena abhisiñciṃsu.",
  "atk-s0513a4:3120_5": "So pupphapaṭaṃ nivāsetvā ca pārupitvā ca naccantova uṭṭhahi.",
  "atk-s0513a4:3120_6": "Mahāpanādo tampi disvā neva hasi.",
  "atk-s0513a4:3120_7": "Paṇḍukaṇḍo naṭo rājaṅgaṇe dārucitakaṃ kāretvā attano parisāya saddhiṃ aggiṃ pāvisi.",
  "atk-s0513a4:3120_8": "Tasmiṃ nibbute citakaṃ udakena abhisiñciṃsu.",
  "atk-s0513a4:3120_9": "So sapariso pupphapaṭaṃ nivāsetvā ca pārupitvā ca naccantova uṭṭhahi.",
  "atk-s0513a4:3120_10": "Tampi disvā rājā neva hasi.",
  "atk-s0513a4:3120_11": "Iti taṃ hasāpetuṃ asakkontā manussā upaddutā ahesuṃ.",
  "atk-s0513a4:3121_0": "Sakko taṃ kāraṇaṃ ñatvā “gaccha, tāta,",
  "atk-s0513a4:3121_1": "mahāpanādaṃ hasāpetvā ehī”ti devanaṭaṃ pesesi.",
  "atk-s0513a4:3121_2": "So āgantvā rājaṅgaṇe ākāse ṭhatvā upaḍḍhaaṅgaṃ nāma dassesi,",
  "atk-s0513a4:3121_3": "ekova hattho,",
  "atk-s0513a4:3121_4": "ekova pādo,",
  "atk-s0513a4:3121_5": "ekaṃ akkhi,",
  "atk-s0513a4:3121_6": "ekā dāṭhā naccati calati phandati,",
  "atk-s0513a4:3121_7": "sesaṃ niccalamahosi.",
  "atk-s0513a4:3121_8": "Taṃ disvā mahāpanādo thokaṃ hasitaṃ akāsi.",
  "atk-s0513a4:3121_9": "Mahājano pana hasanto hasanto hāsaṃ sandhāretuṃ satiṃ paccupaṭṭhāpetuṃ asakkonto aṅgāni vissajjetvā rājaṅgaṇeyeva pati,",
  "atk-s0513a4:3121_10": "tasmiṃ kāle maṅgalaṃ niṭṭhitaṃ.",
  "atk-s0513a4:3121_11": "Sesamettha “panādo nāma so rājā,",
  "atk-s0513a4:3121_12": "yassa yūpo suvaṇṇayo”ti mahāpanādajātakena vaṇṇetabbaṃ.",
  "atk-s0513a4:3121_13": "Rājā mahāpanādo dānādīni puññāni katvā āyupariyosāne devalokameva gato.",
  "atk-s0513a4:3122_0": "Satthā imaṃ dhammadesanaṃ āharitvā “evaṃ,",
  "atk-s0513a4:3122_1": "bhikkhave,",
  "atk-s0513a4:3122_2": "visākhā pubbepi mama santikā varaṃ labhiyevā”ti vatvā jātakaṃ samodhānesi –",
  "atk-s0513a4:3122_3": "“tadā mahāpanādo bhaddaji ahosi,",
  "atk-s0513a4:3122_4": "sumedhādevī visākhā,",
  "atk-s0513a4:3122_5": "vissakammo ānando,",
  "atk-s0513a4:3122_6": "sakko pana ahameva ahosi”nti.",
  "atk-s0513a4:3123_0": "Surucijātakavaṇṇanā chaṭṭhā.",
  "atk-s0513a4:3125_0": "[490] 7. Pañcuposathajātakavaṇṇanā",
  "atk-s0513a4:3126_0": "Appossukko dāni tuvaṃ kapotāti idaṃ satthā jetavane viharanto uposathike pañcasate upāsake ārabbha kathesi.",
  "atk-s0513a4:3126_1": "Tadā hi satthā dhammasabhāyaṃ catuparisamajjhe alaṅkatabuddhāsane nisīditvā muducittena parisaṃ oloketvā",
  "atk-s0513a4:3126_2": "“ajja upāsakānaṃ kathaṃ paṭicca desanā samuṭṭhahissatī”ti ñatvā upāsake āmantetvā “uposathikattha upāsakā”ti",
  "atk-s0513a4:3126_3": "pucchitvā “āma,",
  "atk-s0513a4:3126_4": "bhante”ti vutte “sādhu vo kataṃ,",
  "atk-s0513a4:3126_5": "uposatho nāmesa porāṇakapaṇḍitānaṃ vaṃso,",
  "atk-s0513a4:3126_6": "porāṇakapaṇḍitā hi rāgādikilesaniggahatthaṃ uposathavāsaṃ vasiṃsū”ti vatvā tehi yācito atītaṃ āhari.",
  "atk-s0513a4:3127_0": "Atīte magadharaṭṭhādīnaṃ tiṇṇaṃ raṭṭhānaṃ antare aṭavī ahosi.",
  "atk-s0513a4:3127_1": "Bodhisatto magadharaṭṭhe brāhmaṇamahāsālakule nibbattitvā vayappatto kāme pahāya nikkhamitvā taṃ aṭaviṃ",
  "atk-s0513a4:3127_2": "pavisitvā assamaṃ katvā isipabbajjaṃ pabbajitvā vāsaṃ kappesi.",
  "atk-s0513a4:3127_3": "Tassa pana assamassa avidūre ekasmiṃ veḷugahane attano bhariyāya saddhiṃ kapotasakuṇo vasati,",
  "atk-s0513a4:3127_4": "ekasmiṃ vammike ahi,",
  "atk-s0513a4:3127_5": "ekasmiṃ vanagumbe siṅgālo,",
  "atk-s0513a4:3127_6": "ekasmiṃ vanagumbe accho.",
  "atk-s0513a4:3127_7": "Te cattāropi kālena kālaṃ isiṃ upasaṅkamitvā dhammaṃ suṇanti.",
  "atk-s0513a4:3128_0": "Athekadivasaṃ kapoto bhariyāya saddhiṃ kulāvakā nikkhamitvā gocarāya pakkāmi.",
  "atk-s0513a4:3128_1": "Tassa pacchato gacchantiṃ kapotiṃ eko seno gahetvā palāyi.",
  "atk-s0513a4:3128_2": "Tassā viravasaddaṃ sutvā kapoto nivattitvā olokento taṃ tena hariyamānaṃ passi.",
  "atk-s0513a4:3128_3": "Senopi naṃ viravantiṃyeva māretvā khādi.",
  "atk-s0513a4:3128_4": "Kapoto tāya viyogena rāgapariḷāhena pariḍayhamāno cintesi “ayaṃ rāgo maṃ ativiya kilameti,",
  "atk-s0513a4:3128_5": "na idāni imaṃ aniggahetvā gocarāya pakkamissāmī”ti.",
  "atk-s0513a4:3128_6": "So gocarapathaṃ pacchinditvā tāpasassa santikaṃ gantvā rāganiggahāya uposathaṃ samādiyitvā ekamantaṃ nipajji.",
  "atk-s0513a4:3129_0": "Sappopi “gocaraṃ pariyesissāmī”ti vasanaṭṭhānā nikkhamitvā paccantagāme gāvīnaṃ vicaraṇaṭṭhāne gocaraṃ pariyesati.",
  "atk-s0513a4:3129_1": "Tadā gāmabhojakassa sabbaseto maṅgalausabho gocaraṃ gahetvā ekasmiṃ vammikapāde jaṇṇunā patiṭṭhāya siṅgehi mattikaṃ gaṇhanto kīḷati,",
  "atk-s0513a4:3129_2": "sappo gāvīnaṃ padasaddena bhīto taṃ vammikaṃ pavisituṃ pakkanto.",
  "atk-s0513a4:3129_3": "Atha naṃ usabho pādena akkami.",
  "atk-s0513a4:3129_4": "So taṃ kujjhitvā ḍaṃsi,",
  "atk-s0513a4:3129_5": "usabho tattheva jīvitakkhayaṃ patto.",
  "atk-s0513a4:3129_6": "Gāmavāsino “usabho kira mato”ti sutvā sabbe ekato āgantvā roditvā kanditvā taṃ gandhamālādīhi pūjetvā āvāṭe nikhaṇitvā pakkamiṃsu.",
  "atk-s0513a4:3129_7": "Sappo tesaṃ gatakāle nikkhamitvā “ahaṃ kodhaṃ nissāya imaṃ jīvitā voropetvā mahājanassa hadaye sokaṃ pavesesiṃ,",
  "atk-s0513a4:3129_8": "na dāni imaṃ kodhaṃ aniggahetvā gocarāya pakkamissāmī”ti cintetvā nivattitvā taṃ assamaṃ gantvā kodhaniggahāya",
  "atk-s0513a4:3129_9": "uposathaṃ samādiyitvā ekamantaṃ nipajji.",
  "atk-s0513a4:3130_0": "Siṅgālopi gocaraṃ pariyesanto ekaṃ matahatthiṃ disvā “mahā me gocaro laddho”ti tuṭṭho gantvā soṇḍāyaṃ ḍaṃsi,",
  "atk-s0513a4:3130_1": "thambhe daṭṭhakālo viya ahosi.",
  "atk-s0513a4:3130_2": "Tattha assādaṃ alabhitvā dante ḍaṃsi,",
  "atk-s0513a4:3130_3": "pāsāṇe daṭṭhakālo viya ahosi.",
  "atk-s0513a4:3130_4": "Kucchiyaṃ ḍaṃsi,",
  "atk-s0513a4:3130_5": "kusule daṭṭhakālo viya ahosi.",
  "atk-s0513a4:3130_6": "Naṅguṭṭhe ḍaṃsi,",
  "atk-s0513a4:3130_7": "ayasalāke daṭṭhakālo viya ahosi.",
  "atk-s0513a4:3130_8": "Vaccamagge ḍaṃsi,",
  "atk-s0513a4:3130_9": "ghatapūve daṭṭhakālo viya ahosi.",
  "atk-s0513a4:3130_10": "So lobhavasena khādanto antokucchiyaṃ pāvisi,",
  "atk-s0513a4:3130_11": "tattha chātakāle maṃsaṃ khādati,",
  "atk-s0513a4:3130_12": "pipāsitakāle lohitaṃ pivati,",
  "atk-s0513a4:3130_13": "nipajjanakāle antāni ca papphāsañca avattharitvā nipajji.",
  "atk-s0513a4:3130_14": "So “idheva me annapānañca sayanañca nipphannaṃ,",
  "atk-s0513a4:3130_15": "aññattha kiṃ karissāmī”ti cintetvā tattheva abhirato bahi anikkhamitvā antokucchiyaṃyeva vasi.",
  "atk-s0513a4:3130_16": "Aparabhāge vātātapena hatthikuṇape sukkhante karīsamaggo pihito,",
  "atk-s0513a4:3130_17": "siṅgālo antokucchiyaṃ nipajjamāno appamaṃsalohito paṇḍusarīro hutvā nikkhamanamaggaṃ na passi.",
  "atk-s0513a4:3130_18": "Athekadivasaṃ akālamegho vassi,",
  "atk-s0513a4:3130_19": "karīsamaggo temiyamāno mudu hutvā vivaraṃ dassesi.",
  "atk-s0513a4:3130_20": "Siṅgālo chiddaṃ disvā “aticiramhi kilanto,",
  "atk-s0513a4:3130_21": "iminā chiddena palāyissāmī”ti karīsamaggaṃ sīsena pahari.",
  "atk-s0513a4:3130_22": "Tassa sambādhaṭṭhānena vegena nikkhantassa sinnasarīrassa sabbāni lomāni karīsamagge laggāni,",
  "atk-s0513a4:3130_23": "tālakando viya nillomasarīro hutvā nikkhami.",
  "atk-s0513a4:3130_24": "So “lobhaṃ nissāya mayā idaṃ dukkhaṃ anubhūtaṃ,",
  "atk-s0513a4:3130_25": "na dāni imaṃ aniggahetvā gocaraṃ gaṇhissāmī”ti cintetvā taṃ assamaṃ gantvā lobhaniggahatthāya uposathaṃ samādiyitvā ekamantaṃ nipajji.",
  "atk-s0513a4:3131_0": "Acchopi araññā nikkhamitvā atricchābhibhūto mallaraṭṭhe paccantagāmaṃ gato.",
  "atk-s0513a4:3131_1": "Gāmavāsino “accho kira āgato”ti dhanudaṇḍādihatthā nikkhamitvā tena paviṭṭhaṃ gumbaṃ parivāresuṃ.",
  "atk-s0513a4:3131_2": "So mahājanena parivāritabhāvaṃ ñatvā nikkhamitvā palāyi,",
  "atk-s0513a4:3131_3": "palāyantameva taṃ dhanūhi ceva daṇḍādīhi ca pothesuṃ.",
  "atk-s0513a4:3131_4": "So bhinnena sīsena lohitena galantena attano vasanaṭṭhānaṃ gantvā “idaṃ dukkhaṃ mama atricchālobhavasena uppannaṃ,",
  "atk-s0513a4:3131_5": "na dāni imaṃ aniggahetvā gocaraṃ gaṇhissāmī”ti cintetvā taṃ assamaṃ gantvā atricchāniggahāya uposathaṃ samādiyitvā ekamantaṃ nipajji.",
  "atk-s0513a4:3132_0": "Tāpasopi attano jātiṃ nissāya mānavasiko hutvā jhānaṃ uppādetuṃ na sakkoti.",
  "atk-s0513a4:3132_1": "Atheko paccekabuddho tassa mānanissitabhāvaṃ ñatvā “ayaṃ na lāmakasatto,",
  "atk-s0513a4:3132_2": "buddhaṅkuro esa,",
  "atk-s0513a4:3132_3": "imasmiṃyeva bhaddakappe sabbaññutaṃ pāpuṇissati,",
  "atk-s0513a4:3132_4": "imassa mānaniggahaṃ katvā samāpattinibbattanākāraṃ karissāmī”ti tasmiṃ paṇṇasālāya nisinneyeva uttarahimavantato āgantvā tassa pāsāṇaphalake nisīdi.",
  "atk-s0513a4:3132_5": "So nikkhamitvā taṃ attano āsane nisinnaṃ disvā mānanissitabhāvena anattamano hutvā taṃ upasaṅkamitvā accharaṃ paharitvā “nassa, vasala,",
  "atk-s0513a4:3132_6": "kāḷakaṇṇi, muṇḍaka, samaṇaka,",
  "atk-s0513a4:3132_7": "kimatthaṃ mama nisinnaphalake nisinnosī”ti āha.",
  "atk-s0513a4:3132_8": "Atha naṃ so “sappurisa,",
  "atk-s0513a4:3132_9": "kasmā mānanissitosi,",
  "atk-s0513a4:3132_10": "ahaṃ paṭividdhapaccekabodhiñāṇo,",
  "atk-s0513a4:3132_11": "tvaṃ imasmiṃyeva bhaddakappe sabbaññubuddho bhavissasi,",
  "atk-s0513a4:3132_12": "buddhaṅkurosi,",
  "atk-s0513a4:3132_13": "pāramiyo pūretvā āgato aññaṃ ettakaṃ nāma kālaṃ atikkamitvā buddho bhavissasi,",
  "atk-s0513a4:3132_14": "buddhattabhāve ṭhito siddhattho nāma bhavissasī”ti nāmañca gottañca kulañca aggasāvakādayo ca sabbe ācikkhitvā",
  "atk-s0513a4:3132_15": "“kimatthaṃ tvaṃ mānanissito hutvā pharuso hosi,",
  "atk-s0513a4:3132_16": "nayidaṃ tava anucchavika”nti ovādamadāsi.",
  "atk-s0513a4:3132_17": "So tena evaṃ vuttopi neva naṃ vandi,",
  "atk-s0513a4:3132_18": "na ca “kadāhaṃ buddho bhavissāmī”tiādīni pucchi.",
  "atk-s0513a4:3132_19": "Atha naṃ paccekabuddho “tava jātiyā mama guṇānaṃ mahantabhāvaṃ jāna,",
  "atk-s0513a4:3132_20": "sace sakkosi,",
  "atk-s0513a4:3132_21": "ahaṃ viya ākāse vicarāhī”ti vatvā ākāse uppatitvā attano pādapaṃsuṃ tassa jaṭāmaṇḍale vikiranto uttarahimavantameva gato.",
  "atk-s0513a4:3133_0": "Tāpaso tassa gatakāle saṃvegappatto hutvā “ayaṃ samaṇo evaṃ garusarīro vātamukhe khittatūlapicu viya ākāse pakkhando,",
  "atk-s0513a4:3133_1": "ahaṃ jātimānena evarūpassa paccekabuddhassa neva pāde vandiṃ,",
  "atk-s0513a4:3133_2": "na ca “kadāhaṃ buddho bhavissāmī’ti pucchiṃ,",
  "atk-s0513a4:3133_3": "jāti nāmesā kiṃ karissati,",
  "atk-s0513a4:3133_4": "imasmiṃ loke sīlacaraṇameva mahantaṃ,",
  "atk-s0513a4:3133_5": "ayaṃ kho pana me māno vaḍḍhanto nirayaṃ upanessati,",
  "atk-s0513a4:3133_6": "na idāni imaṃ mānaṃ aniggahetvā phalāphalatthāya gamissāmī”ti paṇṇasālaṃ pavisitvā mānaniggahāya uposathaṃ",
  "atk-s0513a4:3133_7": "samādāya kaṭṭhattharikāya nisinno mahāñāṇo kulaputto mānaṃ niggahetvā kasiṇaṃ vaḍḍhetvā abhiññā ca samāpattiyo",
  "atk-s0513a4:3133_8": "ca nibbattetvā nikkhamitvā caṅkamanakoṭiyaṃ pāsāṇaphalake nisīdi.",
  "atk-s0513a4:3133_9": "Atha naṃ kapotādayo upasaṅkamitvā vanditvā ekamantaṃ nisīdiṃsu.",
  "atk-s0513a4:3133_10": "Mahāsatto kapotaṃ pucchi “tvaṃ aññesu divasesu na imāya velāya āgacchasi,",
  "atk-s0513a4:3133_11": "gocaraṃ pariyesasi,",
  "atk-s0513a4:3133_12": "kiṃ nu kho ajja uposathiko jātosī”ti?",
  "atk-s0513a4:3133_13": "“Āma bhante”ti.",
  "atk-s0513a4:3133_14": "Atha naṃ “kena kāraṇenā”ti pucchanto paṭhamaṃ gāthamāha –",
  "atk-s0513a4:3134_0": "127.",
  "atk-s0513a4:3135_0": "“Appossukko dāni tuvaṃ kapota, vihaṅgama na tava bhojanattho;",
  "atk-s0513a4:3136_0": "Khudaṃ pipāsaṃ adhivāsayanto, kasmā bhavaṃposathiko kapotā”ti.",
  "atk-s0513a4:3137_0": "Tattha appossukkoti nirālayo. Na tava bhojanatthoti kiṃ ajja tava bhojanena attho natthi.",
  "atk-s0513a4:3138_0": "Taṃ sutvā kapoto dve gāthā abhāsi –",
  "atk-s0513a4:3139_0": "128.",
  "atk-s0513a4:3140_0": "“Ahaṃ pure giddhigato kapotiyā, asmiṃ padesasmimubho ramāma;",
  "atk-s0513a4:3141_0": "Athaggahī sākuṇiko kapotiṃ, akāmako tāya vinā ahosiṃ.",
  "atk-s0513a4:3142_0": "129.",
  "atk-s0513a4:3143_0": "“Nānābhavā vippayogena tassā, manomayaṃ vedana vedayāmi;",
  "atk-s0513a4:3144_0": "Tasmā ahaṃposathaṃ pālayāmi, rāgo mamaṃ mā punarāgamāsī”ti.",
  "atk-s0513a4:3145_0": "Tattha ramāmāti imasmiṃ bhūmibhāge kāmaratiyā ramāma. Sākuṇikoti senasakuṇo.",
  "atk-s0513a4:3146_0": "Kapotena attano uposathakamme vaṇṇite mahāsatto sappādīsu ekekaṃ pucchi.",
  "atk-s0513a4:3146_1": "Tepi yathābhūtaṃ byākariṃsu –",
  "atk-s0513a4:3147_0": "130.",
  "atk-s0513a4:3148_0": "“Anujjugāmī uragā dujivha, dāṭhāvudho ghoravisosi sappa;",
  "atk-s0513a4:3149_0": "Khudaṃ pipāsaṃ adhivāsayanto, kasmā bhavaṃposathiko nu dīgha.",
  "atk-s0513a4:3150_0": "131.",
  "atk-s0513a4:3151_0": "“Usabho ahū balavā gāmikassa, calakkakū vaṇṇabalūpapanno;",
  "atk-s0513a4:3152_0": "So maṃ akkami taṃ kupito aḍaṃsiṃ, dukkhābhituṇṇo maraṇaṃ upāgā.",
  "atk-s0513a4:3153_0": "132.",
  "atk-s0513a4:3154_0": "“Tato janā nikkhamitvāna gāmā, kanditvā roditvā apakkamiṃsu;",
  "atk-s0513a4:3155_0": "Tasmā ahaṃposathaṃ pālayāmi, kodho mamaṃ mā punarāgamāsi.",
  "atk-s0513a4:3156_0": "133.",
  "atk-s0513a4:3157_0": "“Matāna maṃsāni bahū susāne, manuññarūpaṃ tava bhojane taṃ;",
  "atk-s0513a4:3158_0": "Khudaṃ pipāsaṃ adhivāsayanto, kasmā bhavaṃposathiko siṅgāla.",
  "atk-s0513a4:3159_0": "134.",
  "atk-s0513a4:3160_0": "“Pavisi kucchiṃ mahato gajassa, kuṇape rato hatthimaṃsesu giddho;",
  "atk-s0513a4:3161_0": "Uṇho ca vāto tikhiṇā ca rasmiyo, te sosayuṃ tassa karīsamaggaṃ.",
  "atk-s0513a4:3162_0": "135.",
  "atk-s0513a4:3163_0": "“Kiso ca paṇḍū ca ahaṃ bhadante, na me ahū nikkhamanāya maggo;",
  "atk-s0513a4:3164_0": "Mahā ca megho sahasā pavassi, so temayī tassa karīsamaggaṃ.",
  "atk-s0513a4:3165_0": "136.",
  "atk-s0513a4:3166_0": "“Tato ahaṃ nikkhamisaṃ bhadante, cando yathā rāhumukhā pamutto;",
  "atk-s0513a4:3167_0": "Tasmā ahaṃposathaṃ pālayāmi, lobho mamaṃ mā punarāgamāsi.",
  "atk-s0513a4:3168_0": "137.",
  "atk-s0513a4:3169_0": "“Vammīkathūpasmiṃ kipillikāni, nippothayanto tuvaṃ pure carāsi;",
  "atk-s0513a4:3170_0": "Khudaṃ pipāsaṃ adhivāsayanto, kasmā bhavaṃposathiko nu accha.",
  "atk-s0513a4:3171_0": "138.",
  "atk-s0513a4:3172_0": "“Sakaṃ niketaṃ atihīḷayāno, atricchatā mallagāmaṃ agacchiṃ;",
  "atk-s0513a4:3173_0": "Tato janā nikkhamitvāna gāmā, kodaṇḍakena paripothayiṃsu maṃ.",
  "atk-s0513a4:3174_0": "139.",
  "atk-s0513a4:3175_0": "“So bhinnasīso ruhiramakkhitaṅgo, paccāgamāsiṃ sakaṃ niketaṃ;",
  "atk-s0513a4:3176_0": "Tasmā ahaṃposathaṃ pālayāmi, atricchatā mā punarāgamāsī”ti.",
  "atk-s0513a4:3177_0": "Tattha anujjugāmītiādīhi taṃ ālapati.",
  "atk-s0513a4:3177_1": "Calakkakūti calamānakakudho.",
  "atk-s0513a4:3177_2": "Dukkhābhituṇṇoti so usabho dukkhena abhituṇṇo āturo hutvā.",
  "atk-s0513a4:3177_3": "Bahūti bahūni.",
  "atk-s0513a4:3177_4": "Pavisīti pāvisiṃ.",
  "atk-s0513a4:3177_5": "Rasmiyoti sūriyarasmiyo.",
  "atk-s0513a4:3177_6": "Nikkhamisanti nikkhamiṃ.",
  "atk-s0513a4:3177_7": "Kipillikānīti upacikāyo.",
  "atk-s0513a4:3177_8": "Nippothayantoti khādamāno.",
  "atk-s0513a4:3177_9": "Atihīḷayānoti atimaññanto nindanto garahanto.",
  "atk-s0513a4:3177_10": "Kodaṇḍakenāti dhanudaṇḍakehi ceva muggarehi ca.",
  "atk-s0513a4:3178_0": "Evaṃ te cattāropi attano uposathakammaṃ vaṇṇetvā uṭṭhāya mahāsattaṃ vanditvā “bhante,",
  "atk-s0513a4:3178_1": "tumhe aññesu divasesu imāya velāya phalāphalatthāya gacchatha,",
  "atk-s0513a4:3178_2": "ajja agantvā kasmā uposathikatthā”ti pucchantā gāthamāhaṃsu –",
  "atk-s0513a4:3179_0": "140.",
  "atk-s0513a4:3180_0": "“Yaṃ no apucchittha tuvaṃ bhadante, sabbeva byākarimha yathāpajānaṃ;",
  "atk-s0513a4:3181_0": "Mayampi pucchāma tuvaṃ bhadante, kasmā bhavaṃposathiko nu brahme”ti.",
  "atk-s0513a4:3182_0": "Sopi nesaṃ byākāsi –",
  "atk-s0513a4:3183_0": "141.",
  "atk-s0513a4:3184_0": "“Anūpalitto mama assamamhi, paccekabuddho muhuttaṃ nisīdi;",
  "atk-s0513a4:3185_0": "So maṃ avedī gatimāgatiñca, nāmañca gottaṃ caraṇañca sabbaṃ.",
  "atk-s0513a4:3186_0": "142.",
  "atk-s0513a4:3187_0": "“Evampahaṃ na vandi tassa pāde, na cāpi naṃ mānagatena pucchiṃ;",
  "atk-s0513a4:3188_0": "Tasmā ahaṃposathaṃ pālayāmi, māno mamaṃ mā punarāgamāsī”ti.",
  "atk-s0513a4:3189_0": "Tattha yaṃ noti yaṃ atthaṃ tvaṃ amhe apucchi.",
  "atk-s0513a4:3189_1": "Yathāpajānanti attano pajānananiyāmena taṃ mayaṃ byākarimha.",
  "atk-s0513a4:3189_2": "Anūpalittoti sabbakilesehi alitto.",
  "atk-s0513a4:3189_3": "So maṃ avedīti so mama idāni gantabbaṭṭhānañca gataṭṭhānañca “anāgate tvaṃ evaṃnāmo buddho bhavissasi evaṃgotto,",
  "atk-s0513a4:3189_4": "evarūpaṃ te sīlacaraṇaṃ bhavissatī”ti evaṃ nāmañca gottañca caraṇañca sabbaṃ maṃ avedi jānāpesi,",
  "atk-s0513a4:3189_5": "kathesīti attho.",
  "atk-s0513a4:3189_6": "Evampahaṃ na vandīti evaṃ kathentassapi tassa ahaṃ attano mānaṃ nissāya pāde na vandinti.",
  "atk-s0513a4:3190_0": "Evaṃ mahāsatto attano uposathakāraṇaṃ kathetvā te ovaditvā uyyojetvā paṇṇasālaṃ pāvisi,",
  "atk-s0513a4:3190_1": "itarepi yathāṭṭhānāni agamaṃsu.",
  "atk-s0513a4:3190_2": "Mahāsatto aparihīnajjhāno brahmalokaparāyaṇo ahosi,",
  "atk-s0513a4:3190_3": "itare ca tassovāde ṭhatvā saggaparāyaṇā ahesuṃ.",
  "atk-s0513a4:3191_0": "Satthā imaṃ dhammadesanaṃ āharitvā “evaṃ upāsakā,",
  "atk-s0513a4:3191_1": "uposatho nāmesa porāṇakapaṇḍitānaṃ vaṃso,",
  "atk-s0513a4:3191_2": "upavasitabbo uposathavāso”ti vatvā jātakaṃ samodhānesi –",
  "atk-s0513a4:3191_3": "“tadā kapoto anuruddho ahosi,",
  "atk-s0513a4:3191_4": "accho kassapo,",
  "atk-s0513a4:3191_5": "siṅgālo moggallāno,",
  "atk-s0513a4:3191_6": "sappo sāriputto,",
  "atk-s0513a4:3191_7": "tāpaso pana ahameva ahosi”nti.",
  "atk-s0513a4:3192_0": "Pañcuposathajātakavaṇṇanā sattamā.",
  "atk-s0513a4:3194_0": "[491] 8. Mahāmorajātakavaṇṇanā",
  "atk-s0513a4:3195_0": "Sace hi tyāhaṃ dhanahetu gāhitoti idaṃ satthā jetavane viharanto ekaṃ ukkaṇṭhitabhikkhuṃ ārabbha kathesi.",
  "atk-s0513a4:3195_1": "Tañhi bhikkhuṃ satthā “saccaṃ kira tvaṃ ukkaṇṭhitosī”ti pucchitvā “saccaṃ,",
  "atk-s0513a4:3195_2": "bhante”ti vutte “bhikkhu ayaṃ nandīrāgo tādisaṃ kiṃ nāma nālolessati,",
  "atk-s0513a4:3195_3": "na hi sineruubbāhanakavāto sāmante purāṇapaṇṇassa lajjati,",
  "atk-s0513a4:3195_4": "pubbe satta vassasatāni antokilesasamudācāraṃ vāretvā viharante visuddhasattepesa ālolesiyevā”ti vatvā atītaṃ āhari.",
  "atk-s0513a4:3196_0": "Atīte bārāṇasiyaṃ brahmadatte rajjaṃ kārente bodhisatto paccantapadese morasakuṇiyā kucchimhi paṭisandhiṃ aggahesi.",
  "atk-s0513a4:3196_1": "Gabbhe paripākagate mātā gocarabhūmiyaṃ aṇḍaṃ pātetvā pakkāmi.",
  "atk-s0513a4:3196_2": "Aṇḍañca nāma mātu arogabhāve sati aññasmiṃ dīghajātikādiparipanthe ca avijjamāne na nassati.",
  "atk-s0513a4:3196_3": "Tasmā taṃ aṇḍaṃ kaṇikāramakulaṃ viya suvaṇṇavaṇṇaṃ hutvā pariṇatakāle attano dhammatāya bhijji,",
  "atk-s0513a4:3196_4": "suvaṇṇavaṇṇo moracchāpo nikkhami.",
  "atk-s0513a4:3196_5": "Tassa dve akkhīni jiñjukāphalasadisāni,",
  "atk-s0513a4:3196_6": "tuṇḍaṃ pavāḷavaṇṇaṃ,",
  "atk-s0513a4:3196_7": "tisso rattarājiyo gīvaṃ parikkhipitvā piṭṭhimajjhena agamaṃsu.",
  "atk-s0513a4:3196_8": "So vayappatto bhaṇḍasakaṭamattasarīro abhirūpo ahosi.",
  "atk-s0513a4:3196_9": "Taṃ sabbe nīlamorā sannipatitvā rājānaṃ katvā parivārayiṃsu.",
  "atk-s0513a4:3197_0": "So ekadivasaṃ udakasoṇḍiyaṃ pānīyaṃ pivanto attano rūpasampattiṃ disvā cintesi “ahaṃ sabbamorehi atirekarūpasobho,",
  "atk-s0513a4:3197_1": "sacāhaṃ imehi saddhiṃ manussapathe vasissāmi,",
  "atk-s0513a4:3197_2": "paripantho me uppajjissati,",
  "atk-s0513a4:3197_3": "himavantaṃ gantvā ekakova phāsukaṭṭhāne vasissāmī”ti.",
  "atk-s0513a4:3197_4": "So rattibhāge moresu paṭisallīnesu kañci ajānāpetvā uppatitvā himavantaṃ pavisitvā tisso pabbatarājiyo",
  "atk-s0513a4:3197_5": "atikkamma catutthāya pabbatarājiyā ekasmiṃ araññe padumasañchanno jātassaro atthi,",
  "atk-s0513a4:3197_6": "tassa avidūre ekaṃ pabbataṃ nissāya ṭhito mahānigrodharukkho atthi,",
  "atk-s0513a4:3197_7": "tassa sākhāya nilīyi.",
  "atk-s0513a4:3197_8": "Tassa pana pabbatassa vemajjhe manāpā guhā atthi.",
  "atk-s0513a4:3197_9": "So tattha vasitukāmo hutvā tassā pamukhe pabbatatale nilīyi.",
  "atk-s0513a4:3197_10": "Taṃ pana ṭhānaṃ neva heṭṭhābhāgena abhiruhituṃ,",
  "atk-s0513a4:3197_11": "na uparibhāgena otarituṃ sakkā,",
  "atk-s0513a4:3197_12": "biḷāladīghajātikamanussabhayehi vimuttaṃ.",
  "atk-s0513a4:3197_13": "So “idaṃ me phāsukaṭṭhāna”nti taṃ divasaṃ tattheva vasitvā punadivase pabbataguhāto uṭṭhāya pabbatamatthake",
  "atk-s0513a4:3197_14": "puratthābhimukho nisinno udentaṃ sūriyamaṇḍalaṃ disvā attano divārakkhāvaraṇatthāya “udetayaṃ cakkhumā",
  "atk-s0513a4:3197_15": "ekarājā”ti parittaṃ katvā gocarabhūmiyaṃ otaritvā gocaraṃ gahetvā sāyaṃ āgantvā pabbatamatthake pacchābhimukho",
  "atk-s0513a4:3197_16": "nisinno atthaṅgataṃ sūriyamaṇḍalaṃ disvā attano rattirakkhāvaraṇatthāya “apetayaṃ cakkhumā ekarājā”ti",
  "atk-s0513a4:3197_17": "parittaṃ katvā etenupāyena vasati.",
  "atk-s0513a4:3198_0": "Atha naṃ ekadivasaṃ eko luddaputto araññe vicaranto pabbatamatthake nisinnaṃ moraṃ disvā attano nivesanaṃ āgantvā maraṇāsannakāle puttaṃ āha – “tāta,",
  "atk-s0513a4:3198_1": "catutthāya pabbatarājiyā araññe suvaṇṇavaṇṇo moro atthi,",
  "atk-s0513a4:3198_2": "sace rājā pucchati,",
  "atk-s0513a4:3198_3": "ācikkheyyāsī”ti.",
  "atk-s0513a4:3198_4": "Athekasmiṃ divase bārāṇasirañño khemā nāma aggamahesī paccūsakāle supinaṃ passi.",
  "atk-s0513a4:3198_5": "Evarūpo supino ahosi –",
  "atk-s0513a4:3198_6": "“suvaṇṇavaṇṇo moro dhammaṃ deseti,",
  "atk-s0513a4:3198_7": "sā sādhukāraṃ datvā dhammaṃ suṇāti,",
  "atk-s0513a4:3198_8": "moro dhammaṃ desetvā uṭṭhāya pakkāmi”.",
  "atk-s0513a4:3198_9": "Sā “morarājā gacchati,",
  "atk-s0513a4:3198_10": "gaṇhatha na”nti vadantīyeva pabujjhi,",
  "atk-s0513a4:3198_11": "pabujjhitvā ca pana supinabhāvaṃ ñatvā “supinoti vutte rājā na ādaraṃ karissati,",
  "atk-s0513a4:3198_12": "‘dohaḷo me’ti vutte karissatī”ti cintetvā dohaḷinī viya hutvā nipajji.",
  "atk-s0513a4:3198_13": "Atha naṃ rājā upasaṅkamitvā pucchi “bhadde,",
  "atk-s0513a4:3198_14": "kiṃ te aphāsuka”nti.",
  "atk-s0513a4:3198_15": "“Dohaḷo me uppanno”ti.",
  "atk-s0513a4:3198_16": "“Kiṃ icchasi bhadde”ti?",
  "atk-s0513a4:3198_17": "“Suvaṇṇavaṇṇassa morassa dhammaṃ sotuṃ devā”ti. “Bhadde,",
  "atk-s0513a4:3198_18": "kuto evarūpaṃ moraṃ lacchāmī”ti? “Deva,",
  "atk-s0513a4:3198_19": "sace na labhāmi,",
  "atk-s0513a4:3198_20": "jīvitaṃ me natthī”ti. “Bhadde,",
  "atk-s0513a4:3198_21": "mā cintayi,",
  "atk-s0513a4:3198_22": "sace katthaci atthi,",
  "atk-s0513a4:3198_23": "labhissasī”ti rājā naṃ assāsetvā gantvā rājāsane nisinno amacce pucchi “ambho,",
  "atk-s0513a4:3198_24": "devī suvaṇṇavaṇṇassa morassa dhammaṃ sotukāmā,",
  "atk-s0513a4:3198_25": "morā nāma suvaṇṇavaṇṇā hontī”ti?",
  "atk-s0513a4:3198_26": "“Brāhmaṇā jānissanti devā”ti.",
  "atk-s0513a4:3199_0": "Rājā brāhmaṇe pakkosāpetvā pucchi.",
  "atk-s0513a4:3199_1": "Brāhmaṇā evamāhaṃsu “mahārāja jalajesu macchakacchapakakkaṭakā,",
  "atk-s0513a4:3199_2": "thalajesu migā haṃsā morā tittirā ete tiracchānagatā ca manussā ca suvaṇṇavaṇṇā hontīti amhākaṃ lakkhaṇamantesu āgata”nti.",
  "atk-s0513a4:3199_3": "Rājā attano vijite luddaputte sannipātetvā “suvaṇṇavaṇṇo moro vo diṭṭhapubbo”ti pucchi.",
  "atk-s0513a4:3199_4": "Sesā “na diṭṭhapubbo”ti āhaṃsu.",
  "atk-s0513a4:3199_5": "Yassa pana pitarā ācikkhitaṃ, so āha –",
  "atk-s0513a4:3199_6": "“mayāpi na diṭṭhapubbo,",
  "atk-s0513a4:3199_7": "pitā pana me ‘asukaṭṭhāne nāma suvaṇṇavaṇṇo moro atthī’ti kathesī”ti.",
  "atk-s0513a4:3199_8": "Atha naṃ rājā “samma,",
  "atk-s0513a4:3199_9": "mayhañca deviyā ca jīvitaṃ dinnaṃ bhavissati,",
  "atk-s0513a4:3199_10": "gantvā taṃ bandhitvā ānehī”ti bahuṃ dhanaṃ datvā uyyojesi.",
  "atk-s0513a4:3199_11": "So puttadārassa dhanaṃ datvā tattha gantvā mahāsattaṃ disvā pāse oḍḍetvā “ajja bajjhissati,",
  "atk-s0513a4:3199_12": "ajja bajjhissatī”ti abajjhitvāva mato,",
  "atk-s0513a4:3199_13": "devīpi patthanaṃ alabhantī matā.",
  "atk-s0513a4:3199_14": "Rājā “taṃ moraṃ nissāya piyabhariyā me matā”ti kujjhitvā kodhavasiko hutvā “himavante catutthāya pabbatarājiyā suvaṇṇavaṇṇo moro carati,",
  "atk-s0513a4:3199_15": "tassa maṃsaṃ khāditvā ajarā amarā hontī”ti suvaṇṇapaṭṭe likhāpetvā taṃ paṭṭaṃ sāramañjūsāyaṃ ṭhapetvā kālamakāsi.",
  "atk-s0513a4:3200_0": "Atha añño rājā ahosi.",
  "atk-s0513a4:3200_1": "So suvaṇṇapaṭṭe akkharāni disvā “ajaro amaro bhavissāmī”ti tassa gahaṇatthāya ekaṃ luddaputtaṃ pesesi.",
  "atk-s0513a4:3200_2": "Sopi tattheva mato.",
  "atk-s0513a4:3200_3": "Evaṃ cha rājaparivaṭṭā gatā,",
  "atk-s0513a4:3200_4": "cha luddaputtā himavanteyeva matā.",
  "atk-s0513a4:3200_5": "Sattamena pana raññā pesito sattamo luddo “ajja ajjevā”ti satta saṃvaccharāni bajjhituṃ asakkonto cintesi",
  "atk-s0513a4:3200_6": "“kiṃ nu kho imassa morarājassa pāde pāsassa asañcaraṇakāraṇa”nti?",
  "atk-s0513a4:3200_7": "Atha naṃ pariggaṇhanto sāyaṃpātaṃ parittaṃ karontaṃ disvā “imasmiṃ ṭhāne añño moro natthi,",
  "atk-s0513a4:3200_8": "iminā brahmacārinā bhavitabbaṃ,",
  "atk-s0513a4:3200_9": "brahmacariyānubhāvena ceva parittānubhāvena cassa pādo pāse na bajjhatī”ti nayato pariggahetvā paccantajanapadaṃ",
  "atk-s0513a4:3200_10": "gantvā ekaṃ moriṃ bandhitvā yathā sā accharāya pahaṭāya vassati,",
  "atk-s0513a4:3200_11": "pāṇimhi pahaṭe naccati,",
  "atk-s0513a4:3200_12": "evaṃ sikkhāpetvā ādāya gantvā bodhisattassa parittakaraṇato puretarameva pāsaṃ oḍḍetvā accharaṃ paharitvā moriṃ vassāpesi.",
  "atk-s0513a4:3200_13": "Moro tassā saddaṃ suṇi,",
  "atk-s0513a4:3200_14": "tāvadevassa satta vassasatāni sannisinnakileso phaṇaṃ karitvā daṇḍena pahaṭāsīviso viya uṭṭhahi.",
  "atk-s0513a4:3200_15": "So kilesāturo hutvā parittaṃ kātuṃ asakkuṇitvāva vegena tassā santikaṃ gantvā pāse pādaṃ pavesentoyeva ākāsā otari.",
  "atk-s0513a4:3200_16": "Satta vassasatāni asañcaraṇakapāso taṅkhaṇaññeva sañcaritvā pādaṃ bandhi.",
  "atk-s0513a4:3201_0": "Atha naṃ luddaputto yaṭṭhiagge olambantaṃ disvā cintesi “imaṃ morarājaṃ cha luddaputtā bandhituṃ nāsakkhiṃsu,",
  "atk-s0513a4:3201_1": "ahampi satta vassāni nāsakkhiṃ,",
  "atk-s0513a4:3201_2": "ajja panesa imaṃ moriṃ nissāya kilesāturo hutvā parittaṃ kātuṃ asakkuṇitvā āgamma pāse baddho heṭṭhāsīsako olambati,",
  "atk-s0513a4:3201_3": "evarūpo me sīlavā kilamito,",
  "atk-s0513a4:3201_4": "evarūpaṃ rañño paṇṇākāratthāya netuṃ ayuttaṃ,",
  "atk-s0513a4:3201_5": "kiṃ me raññā dinnena sakkārena,",
  "atk-s0513a4:3201_6": "vissajjessāmi na”nti.",
  "atk-s0513a4:3201_7": "Puna cintesi “ayaṃ nāgabalo thāmasampanno mayi upasaṅkamante ‘esa maṃ māretuṃ āgacchatī’ti maraṇabhayatajjito",
  "atk-s0513a4:3201_8": "phandamāno pādaṃ vā pakkhaṃ vā bhindeyya,",
  "atk-s0513a4:3201_9": "anupagantvā pana paṭicchanne ṭhatvā khurappenassa pāsaṃ chindissāmi,",
  "atk-s0513a4:3201_10": "tato sayameva yathāruciyā gamissatī”ti.",
  "atk-s0513a4:3201_11": "So paṭicchanne ṭhatvā dhanuṃ āropetvā khurappaṃ sannayhitvā ākaḍḍhi.",
  "atk-s0513a4:3201_12": "Moropi “ayaṃ luddako maṃ kilesāturaṃ katvā baddhabhāvaṃ ñatvā nirāsaṅko āgacchissati,",
  "atk-s0513a4:3201_13": "kahaṃ nu kho so”ti cintetvā ito cito ca viloketvā dhanuṃ āropetvā ṭhitaṃ disvā “māretvā maṃ ādāya gantukāmo",
  "atk-s0513a4:3201_14": "bhavissatī”ti maññamāno maraṇabhayatajjito hutvā jīvitaṃ yācanto paṭhamaṃ gāthamāha –",
  "atk-s0513a4:3202_0": "143.",
  "atk-s0513a4:3203_0": "“Sace hi tyāhaṃ dhanahetu gāhito, mā maṃ vadhī jīvagāhaṃ gahetvā;",
  "atk-s0513a4:3204_0": "Rañño ca maṃ samma upantikaṃ nehi, maññe dhanaṃ lacchasinapparūpa”nti.",
  "atk-s0513a4:3205_0": "Tattha sace hi tyāhanti sace hi te ahaṃ.",
  "atk-s0513a4:3205_1": "Upantikaṃ nehīti upasantikaṃ nehi.",
  "atk-s0513a4:3205_2": "Lacchasinapparūpanti lacchasi anappakarūpaṃ.",
  "atk-s0513a4:3206_0": "Taṃ sutvā luddaputto cintesi –",
  "atk-s0513a4:3206_1": "“morarājā,",
  "atk-s0513a4:3206_2": "‘ayaṃ maṃ vijjhitukāmatāya khurappaṃ sannayhī’ti maññati,",
  "atk-s0513a4:3206_3": "assāsessāmi na”nti.",
  "atk-s0513a4:3206_4": "So assāsento dutiyaṃ gāthamāha –",
  "atk-s0513a4:3207_0": "144.",
  "atk-s0513a4:3208_0": "“Na me ayaṃ tuyha vadhāya ajja, samāhito cāpadhure khurappo;",
  "atk-s0513a4:3209_0": "Pāsañca tyāhaṃ adhipātayissaṃ, yathāsukhaṃ gacchatu morarājā”ti.",
  "atk-s0513a4:3210_0": "Tattha adhipātayissanti chindayissaṃ.",
  "atk-s0513a4:3211_0": "Tato morarājā dve gāthā abhāsi –",
  "atk-s0513a4:3212_0": "145.",
  "atk-s0513a4:3213_0": "“Yaṃ satta vassāni mamānubandhi, rattindivaṃ khuppipāsaṃ sahanto;",
  "atk-s0513a4:3214_0": "Atha kissa maṃ pāsavasūpanītaṃ, pamuttave icchasi bandhanasmā.",
  "atk-s0513a4:3215_0": "146.",
  "atk-s0513a4:3216_0": "“Pāṇātipātā virato nusajja, abhayaṃ nu te sabbabhūtesu dinnaṃ;",
  "atk-s0513a4:3217_0": "Yaṃ maṃ tuvaṃ pāsavasūpanītaṃ, pamuttave icchasi bandhanasmā”ti.",
  "atk-s0513a4:3218_0": "Tattha yanti yasmā maṃ ettakaṃ kālaṃ tvaṃ anubandhi,",
  "atk-s0513a4:3218_1": "tasmā taṃ pucchāmi,",
  "atk-s0513a4:3218_2": "atha kissa maṃ pāsavasaṃ upanītaṃ bandhanasmā pamocetuṃ icchasīti attho.",
  "atk-s0513a4:3218_3": "Virato nusajjāti virato nusi ajja.",
  "atk-s0513a4:3218_4": "Sabbabhūtesūti sabbasattānaṃ.",
  "atk-s0513a4:3219_0": "Ito paraṃ –",
  "atk-s0513a4:3220_0": "147.",
  "atk-s0513a4:3221_0": "“Pāṇātipātā viratassa brūhi, abhayañca yo sabbabhūtesu deti;",
  "atk-s0513a4:3222_0": "Pucchāmi taṃ morarājetamatthaṃ, ito cuto kiṃ labhate sukhaṃ so.",
  "atk-s0513a4:3223_0": "148.",
  "atk-s0513a4:3224_0": "“Pāṇātipātā viratassa brūmi, abhayañca yo sabbabhūtesu deti;",
  "atk-s0513a4:3225_0": "Diṭṭheva dhamme labhate pasaṃsaṃ, saggañca so yāti sarīrabhedā.",
  "atk-s0513a4:3226_0": "149.",
  "atk-s0513a4:3227_0": "“Na santi devā iti āhu eke, idheva jīvo vibhavaṃ upeti;",
  "atk-s0513a4:3228_0": "Tathā phalaṃ sukatadukkaṭānaṃ, dattupaññattañca vadanti dānaṃ;",
  "atk-s0513a4:3229_0": "Tesaṃ vaco arahataṃ saddahāno, tasmā ahaṃ sakuṇe bādhayāmī”ti. –",
  "atk-s0513a4:3230_0": "Imā uttānasambandhagāthā pāḷinayena veditabbā.",
  "atk-s0513a4:3231_0": "Tattha iti āhu eketi ekacce samaṇabrāhmaṇā evaṃ kathenti.",
  "atk-s0513a4:3231_1": "Tesaṃ vaco arahataṃ saddahānoti tassa kira kulūpakā ucchedavādino naggasamaṇakā.",
  "atk-s0513a4:3231_2": "Te taṃ paccekabodhiñāṇassa upanissayasampannampi sattaṃ ucchedavādaṃ gaṇhāpesuṃ.",
  "atk-s0513a4:3231_3": "So tehi saṃsaggena “kusalākusalaṃ natthī”ti gahetvā sakuṇe māreti.",
  "atk-s0513a4:3231_4": "Evaṃ mahāsāvajjā esā asappurisasevanā nāma.",
  "atk-s0513a4:3231_5": "Teyeva ayaṃ “arahanto”ti maññamāno evamāha.",
  "atk-s0513a4:3232_0": "Taṃ sutvā mahāsatto “tasseva paralokassa atthibhāvaṃ kathessāmī”ti pāsayaṭṭhiyaṃ adhosiro olambamānova imaṃ gāthamāha –",
  "atk-s0513a4:3233_0": "150.",
  "atk-s0513a4:3234_0": "“Cando ca suriyo ca ubho sudassanā, gacchanti obhāsayamantalikkhe;",
  "atk-s0513a4:3235_0": "Imassa lokassa parassa vā te, kathaṃ nu te āhu manussaloke”ti.",
  "atk-s0513a4:3236_0": "Tattha imassāti kiṃ nu te imassa lokassa santi,",
  "atk-s0513a4:3236_1": "udāhu paralokassāti.",
  "atk-s0513a4:3236_2": "Bhummatthe vā etaṃ sāmivacanaṃ.",
  "atk-s0513a4:3236_3": "Kathaṃ nu teti etesu vimānesu candimasūriyadevaputte kathaṃ nu kathenti,",
  "atk-s0513a4:3236_4": "kiṃ atthīti kathenti,",
  "atk-s0513a4:3236_5": "udāhu natthīti,",
  "atk-s0513a4:3236_6": "kiṃ vā devā,",
  "atk-s0513a4:3236_7": "udāhu manussāti?",
  "atk-s0513a4:3237_0": "Luddaputto gāthamāha –",
  "atk-s0513a4:3238_0": "151.",
  "atk-s0513a4:3239_0": "“Cando ca suriyo ca ubho sudassanā, gacchanti obhāsayamantalikkhe;",
  "atk-s0513a4:3240_0": "Parassa lokassa na te imassa, devāti te āhu manussaloke”ti.",
  "atk-s0513a4:3241_0": "Atha naṃ mahāsatto āha –",
  "atk-s0513a4:3242_0": "152.",
  "atk-s0513a4:3243_0": "“Ettheva te nīhatā hīnavādā, ahetukā ye na vadanti kammaṃ;",
  "atk-s0513a4:3244_0": "Tathā phalaṃ sukatadukkaṭānaṃ, dattupaññattaṃ ye ca vadanti dāna”nti.",
  "atk-s0513a4:3245_0": "Tattha ettheva te nihatā hīnavādāti sace candimasūriyā devaloke ṭhitā,",
  "atk-s0513a4:3245_1": "na manussaloke,",
  "atk-s0513a4:3245_2": "sace ca te devā,",
  "atk-s0513a4:3245_3": "na manussā,",
  "atk-s0513a4:3245_4": "ettheva ettake byākaraṇe te tava kulūpakā hīnavādā nīhatā honti.",
  "atk-s0513a4:3245_5": "Ahetukā “visuddhiyā vā saṃkilesassa vā hetubhūtaṃ kammaṃ natthī”ti evaṃvādā.",
  "atk-s0513a4:3245_6": "Dattupaññattanti ye ca dānaṃ “bālakehi paññatta”nti vadanti.",
  "atk-s0513a4:3246_0": "So mahāsatte kathente sallakkhetvā gāthādvayamāha –",
  "atk-s0513a4:3247_0": "153.",
  "atk-s0513a4:3248_0": "“Addhā hi saccaṃ vacanaṃ tavedaṃ, kathañhi dānaṃ aphalaṃ bhaveyya;",
  "atk-s0513a4:3249_0": "Tathā phalaṃ sukatadukkaṭānaṃ, dattupaññattañca kathaṃ bhaveyya.",
  "atk-s0513a4:3250_0": "154.",
  "atk-s0513a4:3251_0": "“Kathaṃkaro kintikaro kimācaraṃ, kiṃ sevamāno kena tapoguṇena;",
  "atk-s0513a4:3252_0": "Akkhāhi me morarājetamatthaṃ, yathā ahaṃ no nirayaṃ pateyya”nti.",
  "atk-s0513a4:3253_0": "Tattha dattupaññattañcāti dānañca dattupaññattaṃ nāma kathaṃ bhaveyyāti attho.",
  "atk-s0513a4:3253_1": "Kathaṃkaroti katarakammaṃ karonto.",
  "atk-s0513a4:3253_2": "Kintikaroti kena kāraṇena karonto ahaṃ nirayaṃ na gaccheyyaṃ.",
  "atk-s0513a4:3253_3": "Itarāni tasseva vevacanāni.",
  "atk-s0513a4:3254_0": "Taṃ sutvā mahāsatto “sacāhaṃ imaṃ pañhaṃ na kathessāmi,",
  "atk-s0513a4:3254_1": "manussaloko tuccho viya kato bhavissati,",
  "atk-s0513a4:3254_2": "tathevassa dhammikānaṃ samaṇabrāhmaṇānaṃ atthibhāvaṃ kathessāmī”ti cintetvā dve gāthā abhāsi –",
  "atk-s0513a4:3255_0": "155.",
  "atk-s0513a4:3256_0": "“Ye keci atthi samaṇā pathabyā, kāsāyavatthā anagāriyā te;",
  "atk-s0513a4:3257_0": "Pātova piṇḍāya caranti kāle, vikālacariyā viratā hi santo.",
  "atk-s0513a4:3258_0": "156.",
  "atk-s0513a4:3259_0": "“Te tattha kālenupasaṅkamitvā, pucchāhi yaṃ te manaso piyaṃ siyā;",
  "atk-s0513a4:3260_0": "Te te pavakkhanti yathāpajānaṃ, imassa lokassa parassa cattha”nti.",
  "atk-s0513a4:3261_0": "Tattha santoti santapāpā paṇḍitā paccekabuddhā.",
  "atk-s0513a4:3261_1": "Yathāpajānanti te tuyhaṃ attano pajānananiyāmena vakkhanti,",
  "atk-s0513a4:3261_2": "kaṅkhaṃ te chinditvā kathessanti.",
  "atk-s0513a4:3261_3": "Imassa lokassa parassa catthanti iminā nāma kammena manussaloke nibbattanti,",
  "atk-s0513a4:3261_4": "iminā devaloke,",
  "atk-s0513a4:3261_5": "iminā nirayādīsūti evaṃ imassa ca parassa ca lokassa atthaṃ ācikkhissanti,",
  "atk-s0513a4:3261_6": "te pucchāti.",
  "atk-s0513a4:3262_0": "Evañca pana vatvā nirayabhayena tajjesi.",
  "atk-s0513a4:3262_1": "So pana pūritapāramī paccekabodhisatto sūriyarasmisamphassaṃ oloketvā ṭhitaṃ pariṇatapadumaṃ viya paripākagatañāṇo vicarati.",
  "atk-s0513a4:3262_2": "So tassa dhammakathaṃ suṇanto ṭhitapadeneva ṭhito saṅkhāre pariggaṇhitvā tilakkhaṇaṃ sammasanto paccekabodhiñāṇaṃ paṭivijjhi.",
  "atk-s0513a4:3262_3": "Tassa paṭivedho ca mahāsattassa pāsato mokkho ca ekakkhaṇeyeva ahosi.",
  "atk-s0513a4:3262_4": "Paccekabuddho sabbakilese padāletvā bhavapariyante ṭhitova udānaṃ udānanto gāthamāha –",
  "atk-s0513a4:3263_0": "157.",
  "atk-s0513a4:3264_0": "“Tacaṃva jiṇṇaṃ urago purāṇaṃ, paṇḍūpalāsaṃ harito dumova;",
  "atk-s0513a4:3265_0": "Esappahīno mama luddabhāvo, jahāmahaṃ luddakabhāvamajjā”ti.",
  "atk-s0513a4:3266_0": "Tassattho –",
  "atk-s0513a4:3266_1": "yathā jiṇṇaṃ purāṇaṃ tacaṃ urago jahati,",
  "atk-s0513a4:3266_2": "yathā ca harito sampajjamānanīlapatto dumo katthaci ṭhitaṃ paṇḍupalāsaṃ jahati,",
  "atk-s0513a4:3266_3": "evaṃ ahampi ajja luddabhāvaṃ dāruṇabhāvaṃ jahitvā ṭhito,",
  "atk-s0513a4:3266_4": "so dāni esa pahīno mama luddabhāvo,",
  "atk-s0513a4:3266_5": "sādhu vata jahāmahaṃ luddakabhāvamajjāti.",
  "atk-s0513a4:3266_6": "Jahāmahanti pajahiṃ ahanti attho.",
  "atk-s0513a4:3267_0": "So imaṃ udānaṃ udānetvā “ahaṃ tāva sabbakilesabandhanehi mutto,",
  "atk-s0513a4:3267_1": "nivesane pana me bandhitvā ṭhapitā bahū sakuṇā atthi,",
  "atk-s0513a4:3267_2": "te kathaṃ mocessāmī”ti cintetvā mahāsattaṃ pucchi –",
  "atk-s0513a4:3267_3": "“morarāja,",
  "atk-s0513a4:3267_4": "nivesane me bahū sakuṇā baddhā atthi,",
  "atk-s0513a4:3267_5": "te kathaṃ mocessāmī”ti?",
  "atk-s0513a4:3267_6": "Paccekabuddhatopi sabbaññubodhisattānaññeva upāyapariggahañāṇaṃ mahantataraṃ hoti,",
  "atk-s0513a4:3267_7": "tena naṃ āha “yaṃ vo maggena kilese khaṇḍetvā paccekabodhiñāṇaṃ paṭividdhaṃ,",
  "atk-s0513a4:3267_8": "taṃ ārabbha saccakiriyaṃ karotha,",
  "atk-s0513a4:3267_9": "sakalajambudīpe bandhanagato satto nāma na bhavissatī”ti.",
  "atk-s0513a4:3267_10": "So bodhisattena dinnanayadvāre ṭhatvā saccakiriyaṃ karonto gāthamāha –",
  "atk-s0513a4:3268_0": "158.",
  "atk-s0513a4:3269_0": "“Ye cāpi me sakuṇā atthi baddhā, satāninekāni nivesanasmiṃ;",
  "atk-s0513a4:3270_0": "Tesampahaṃ jīvitamajja dammi, mokkhañca te pattā sakaṃ niketa”nti.",
  "atk-s0513a4:3271_0": "Tattha mokkhañca te pattāti svāhaṃ mokkhaṃ patto paccekabodhiñāṇaṃ paṭivijjhitvā ṭhito,",
  "atk-s0513a4:3271_1": "te satte jīvitadānena anukampāmi,",
  "atk-s0513a4:3271_2": "etena saccena.",
  "atk-s0513a4:3271_3": "Sakaṃ niketanti sabbepi te sattā attano attano vasanaṭṭhānaṃ gacchantūti vadati.",
  "atk-s0513a4:3272_0": "Athassa saccakiriyāsamakālameva sabbe bandhanā muccitvā tuṭṭhiravaṃ ravantā sakaṭṭhānameva agamiṃsu.",
  "atk-s0513a4:3272_1": "Tasmiṃ khaṇe tesaṃ tesaṃ gehesu biḷāle ādiṃ katvā sakalajambudīpe bandhanagato satto nāma nāhosi.",
  "atk-s0513a4:3272_2": "Paccekabuddho hatthaṃ ukkhipitvā sīsaṃ parāmasi.",
  "atk-s0513a4:3272_3": "Tāvadeva gihiliṅgaṃ antaradhāyi,",
  "atk-s0513a4:3272_4": "pabbajitaliṅgaṃ pāturahosi.",
  "atk-s0513a4:3272_5": "So saṭṭhivassikatthero viya ākappasampanno aṭṭhaparikkhāradharo hutvā “tvameva mama patiṭṭhā ahosī”ti",
  "atk-s0513a4:3272_6": "morarājassa añjaliṃ paggayha padakkhiṇaṃ katvā ākāse uppatitvā nandamūlakapabbhāraṃ agamāsi.",
  "atk-s0513a4:3272_7": "Morarājāpi yaṭṭhiaggato uppatitvā gocaraṃ gahetvā attano vasanaṭṭhānaṃ gato.",
  "atk-s0513a4:3272_8": "Idāni luddassa satta vassāni pāsahatthassa caritvāpi morarājānaṃ nissāya dukkhā muttabhāvaṃ pakāsento satthā osānagāthamāha –",
  "atk-s0513a4:3273_0": "159.",
  "atk-s0513a4:3274_0": "“Luddo carī pāsahattho araññe, bādhetu morādhipatiṃ yasassiṃ;",
  "atk-s0513a4:3275_0": "Bandhitvā morādhipatiṃ yasassiṃ, dukkhā sa pamucci yathāhaṃ pamutto”ti.",
  "atk-s0513a4:3276_0": "Tattha bādhetūti māretuṃ,",
  "atk-s0513a4:3276_1": "ayameva vā pāṭho.",
  "atk-s0513a4:3276_2": "Bandhitvāti bandhitvā ṭhitassa dhammakathaṃ sutvā paṭiladdhasaṃvego hutvāti attho.",
  "atk-s0513a4:3276_3": "Yathāhanti yathā ahaṃ sayambhuñāṇena mutto,",
  "atk-s0513a4:3276_4": "evameva sopi muttoti.",
  "atk-s0513a4:3277_0": "Satthā imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:3277_1": "saccapariyosāne ukkaṇṭhitabhikkhu arahattaṃ pāpuṇi.",
  "atk-s0513a4:3277_2": "Tadā morarājā ahameva ahosinti.",
  "atk-s0513a4:3278_0": "Mahāmorajātakavaṇṇanā aṭṭhamā.",
  "atk-s0513a4:3280_0": "[492] 9. Tacchasūkarajātakavaṇṇanā",
  "atk-s0513a4:3281_0": "Yadesamānā vicarimhāti idaṃ satthā jetavane viharanto dve mahallakatthere ārabbha kathesi.",
  "atk-s0513a4:3281_1": "Mahākosalo kira rañño bimbisārassa dhītaraṃ dento dhītu nhānīyamūlatthāya kāsigāmaṃ adāsi.",
  "atk-s0513a4:3281_2": "Pasenadi rājā ajātasattunā pitari mārite taṃ gāmaṃ acchindi.",
  "atk-s0513a4:3281_3": "Tesu tassatthāya yujjhantesu paṭhamaṃ ajātasattussa jayo ahosi.",
  "atk-s0513a4:3281_4": "Kosalarājā parājayappatto amacce pucchi “kena nu kho upāyena ajātasattuṃ gaṇheyyāmā”ti. Mahārāja,",
  "atk-s0513a4:3281_5": "bhikkhū nāma mantakusalā honti,",
  "atk-s0513a4:3281_6": "carapurise pesetvā vihāre bhikkhūnaṃ kathaṃ pariggaṇhituṃ vaṭṭatīti.",
  "atk-s0513a4:3281_7": "Rājā “sādhū”ti paṭissuṇitvā “etha,",
  "atk-s0513a4:3281_8": "tumhe vihāraṃ gantvā paṭicchannā hutvā bhadantānaṃ kathaṃ pariggaṇhathā”ti carapurise payojesi.",
  "atk-s0513a4:3281_9": "Jetavanepi bahū rājapurisā pabbajitā honti.",
  "atk-s0513a4:3281_10": "Tesu dve mahallakattherā vihārapaccante paṇṇasālāyaṃ vasanti,",
  "atk-s0513a4:3281_11": "eko dhanuggahatissatthero nāma,",
  "atk-s0513a4:3281_12": "eko mantidattatthero nāma.",
  "atk-s0513a4:3281_13": "Te sabbarattiṃ supitvā paccūsakāle pabujjhiṃsu.",
  "atk-s0513a4:3282_0": "Tesu dhanuggahatissatthero aggiṃ jāletvā āha “bhante,",
  "atk-s0513a4:3282_1": "mantidattattherā”ti.",
  "atk-s0513a4:3282_2": "“Kiṃ bhante”ti.",
  "atk-s0513a4:3282_3": "“Niddāyatha tumhe”ti.",
  "atk-s0513a4:3282_4": "“Na niddāyāmi,",
  "atk-s0513a4:3282_5": "kiṃ kātabba”nti? “Bhante,",
  "atk-s0513a4:3282_6": "lālako vatāyaṃ kosalarājā cāṭimattabhojanameva bhuñjituṃ jānātī”ti.",
  "atk-s0513a4:3282_7": "“Atha kiṃ bhante”ti.",
  "atk-s0513a4:3282_8": "“Attano kucchimhi pāṇakamattena ajātasattunā parājito rājā”ti.",
  "atk-s0513a4:3282_9": "“Kinti pana bhante kātuṃ vaṭṭatī”ti? “Bhante,",
  "atk-s0513a4:3282_10": "mantidattatthera yuddhaṃ nāma sakaṭabyūhacakkabyūhapadumabyūhavasena tividhaṃ.",
  "atk-s0513a4:3282_11": "Tesu bhāgineyyaṃ ajātasattuṃ gaṇhantena sakaṭabyūhaṃ katvā gaṇhituṃ vaṭṭati,",
  "atk-s0513a4:3282_12": "asukasmiṃ nāma pabbatakaṇṇe dvīsu passesu sūrapurise ṭhapetvā purato balaṃ dassetvā anto paviṭṭhabhāvaṃ",
  "atk-s0513a4:3282_13": "ñatvā naditvā vaggitvā kumine paviṭṭhamacchaṃ viya antomuṭṭhiyaṃ katvāva naṃ gahetuṃ sakkā”ti.",
  "atk-s0513a4:3283_0": "Payojitapurisā taṃ kathaṃ sutvā rañño ārocesuṃ.",
  "atk-s0513a4:3283_1": "Rājā mahatiyā senāya gantvā tathā katvā ajātasattuṃ gahetvā saṅkhalikabandhanena bandhitvā katipāhaṃ",
  "atk-s0513a4:3283_2": "nimmadaṃ katvā “puna evarūpaṃ mā karī”ti assāsetvā mocetvā dhītaraṃ vajirakumāriṃ nāma tassa datvā mahantena",
  "atk-s0513a4:3283_3": "parivārena vissajjesi.",
  "atk-s0513a4:3283_4": "“Kosalaraññā dhanuggahatissattherassa saṃvidhānena ajātasattu gahito”ti bhikkhūnaṃ antare kathā samuṭṭhahi,",
  "atk-s0513a4:3283_5": "dhammasabhāyampi tameva kathaṃ samuṭṭhāpesuṃ.",
  "atk-s0513a4:3283_6": "Satthā āgantvā “kāya nuttha,",
  "atk-s0513a4:3283_7": "bhikkhave,",
  "atk-s0513a4:3283_8": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:3283_9": "bhikkhave, idāneva,",
  "atk-s0513a4:3283_10": "pubbepi dhanuggahatisso yuddhasaṃvidhāne chekoyevā”ti vatvā atītaṃ āhari.",
  "atk-s0513a4:3284_0": "Atīte bārāṇasinagarassa dvāragāmavāsī eko vaḍḍhakī dāruatthāya araññaṃ gantvā āvāṭe patitaṃ ekaṃ sūkarapotakaṃ",
  "atk-s0513a4:3284_1": "disvā ānetvā “tacchasūkaro”tissa nāmaṃ katvā posesi.",
  "atk-s0513a4:3284_2": "So tassa upakārako ahosi.",
  "atk-s0513a4:3284_3": "Tuṇḍena rukkhe parivattetvā deti,",
  "atk-s0513a4:3284_4": "dāṭhāya veṭhetvā kāḷasuttaṃ kaḍḍhati,",
  "atk-s0513a4:3284_5": "mukhena ḍaṃsitvā vāsinikhādanamuggare āharati.",
  "atk-s0513a4:3284_6": "So vuḍḍhippatto mahābalo mahāsarīro ahosi.",
  "atk-s0513a4:3284_7": "Atha vaḍḍhakī tasmiṃ puttapemaṃ paccupaṭṭhāpetvā “imaṃ idha vasantaṃ kocideva hiṃseyyā”ti araññe vissajjesi.",
  "atk-s0513a4:3284_8": "So cintesi “ahaṃ imasmiṃ araññe ekakova vasituṃ na sakkhissāmi,",
  "atk-s0513a4:3284_9": "ñātake pariyesitvā tehi parivuto vasissāmī”ti.",
  "atk-s0513a4:3284_10": "So vanaghaṭāya sūkare pariyesanto bahū sūkare disvā tussitvā tisso gāthā abhāsi –",
  "atk-s0513a4:3285_0": "160.",
  "atk-s0513a4:3286_0": "“Yadesamānā vicarimha, pabbatāni vanāni ca;",
  "atk-s0513a4:3287_0": "Anvesaṃ vicariṃ ñātī, teme adhigatā mayā.",
  "atk-s0513a4:3288_0": "161.",
  "atk-s0513a4:3289_0": "“Bahuñcidaṃ mūlaphalaṃ, bhakkho cāyaṃ anappako;",
  "atk-s0513a4:3290_0": "Rammā cimā girīnajjo, phāsuvāso bhavissati.",
  "atk-s0513a4:3291_0": "162.",
  "atk-s0513a4:3292_0": "“Idhevāhaṃ vasissāmi, saha sabbehi ñātibhi;",
  "atk-s0513a4:3293_0": "Appossukko nirāsaṅkī, asoko akutobhayo”ti.",
  "atk-s0513a4:3294_0": "Tattha yadesamānāti yaṃ ñātigaṇaṃ pariyesantā mayaṃ vicarimha.",
  "atk-s0513a4:3294_1": "Anvesanti ciraṃ vata anvesanto vicariṃ.",
  "atk-s0513a4:3294_2": "Temeti te ime.",
  "atk-s0513a4:3294_3": "Bhakkhoti sveva vanamūlaphalasaṅkhāto bhakkho.",
  "atk-s0513a4:3294_4": "Appossukkoti anussukko hutvā.",
  "atk-s0513a4:3295_0": "Sūkarā tassa vacanaṃ sutvā catutthaṃ gāthamāhaṃsu –",
  "atk-s0513a4:3296_0": "163.",
  "atk-s0513a4:3297_0": "“Aññampi leṇaṃ pariyesa, sattu no idha vijjati;",
  "atk-s0513a4:3298_0": "So taccha sūkare hanti, idhāgantvā varaṃ vara”nti.",
  "atk-s0513a4:3299_0": "Tattha tacchāti taṃ nāmenālapanti. Varaṃ varanti sūkare hananto thūlamaṃsaṃ varaṃ varaññeva hanati.",
  "atk-s0513a4:3300_0": "Ito paraṃ uttānasambandhagāthā pāḷinayena veditabbā –",
  "atk-s0513a4:3301_0": "164.",
  "atk-s0513a4:3302_0": "“Ko numhākaṃ idha sattu, ko ñātī susamāgate;",
  "atk-s0513a4:3303_0": "Duppadhaṃse padhaṃseti, taṃ me akkhātha pucchitā.",
  "atk-s0513a4:3304_0": "165.",
  "atk-s0513a4:3305_0": "“Uddhaggarājī migarājā, balī dāṭhāvudho migo;",
  "atk-s0513a4:3306_0": "So taccha sūkare hanti, idhāgantvā varaṃ varaṃ.",
  "atk-s0513a4:3307_0": "166.",
  "atk-s0513a4:3308_0": "“Na no dāṭhā na vijjanti, balaṃ kāye samohitaṃ;",
  "atk-s0513a4:3309_0": "Sabbe samaggā hutvāna, vasaṃ kāhāma ekakaṃ.",
  "atk-s0513a4:3310_0": "167.",
  "atk-s0513a4:3311_0": "“Hadayaṅgamaṃ kaṇṇasukhaṃ, vācaṃ bhāsasi tacchaka;",
  "atk-s0513a4:3312_0": "Yopi yuddhe palāyeyya, tampi pacchā hanāmase”ti.",
  "atk-s0513a4:3313_0": "Tattha ko numhākanti ahaṃ tumhe disvāva “ime sūkarā appamaṃsalohitā,",
  "atk-s0513a4:3313_1": "bhayena nesaṃ bhavitabba”nti cintesiṃ,",
  "atk-s0513a4:3313_2": "tasmā me ācikkhatha,",
  "atk-s0513a4:3313_3": "ko nu amhākaṃ idha sattu.",
  "atk-s0513a4:3313_4": "Uddhaggarājīti uddhaggāhi sarīrarājīhi samannāgato.",
  "atk-s0513a4:3313_5": "Byagghaṃ sandhāyevamāhaṃsu.",
  "atk-s0513a4:3313_6": "Yopīti yo amhākaṃ antare ekopi palāyissati,",
  "atk-s0513a4:3313_7": "tampi mayaṃ pacchā hanissāmāti.",
  "atk-s0513a4:3314_0": "Tacchasūkaro sabbe sūkare ekacitte katvā pucchi “kāya velāya byaggho āgamissatī”ti.",
  "atk-s0513a4:3314_1": "Ajja pātova ekaṃ gahetvā gato,",
  "atk-s0513a4:3314_2": "sve pātova āgamissatīti.",
  "atk-s0513a4:3314_3": "So yuddhakusalo “imasmiṃ ṭhāne ṭhitena sakkā jetu”nti bhūmisīsaṃ pajānāti,",
  "atk-s0513a4:3314_4": "tasmā ekaṃ padesaṃ sallakkhetvā rattimeva sūkare gocaraṃ gāhāpetvā balavapaccūsato paṭṭhāya “yuddhaṃ",
  "atk-s0513a4:3314_5": "nāma sakaṭabyūhādivasena tividhaṃ hotī”ti vatvā padumabyūhaṃ saṃvidahati.",
  "atk-s0513a4:3314_6": "Majjhe ṭhāne khīrapivake sūkarapotake ṭhapesi.",
  "atk-s0513a4:3314_7": "Te parivāretvā tesaṃ mātaro,",
  "atk-s0513a4:3314_8": "tā parivāretvā vañjhā sūkariyo,",
  "atk-s0513a4:3314_9": "tāsaṃ anantarā sūkarapotake,",
  "atk-s0513a4:3314_10": "tesaṃ anantarā makuladāṭhe taruṇasūkare,",
  "atk-s0513a4:3314_11": "tesaṃ anantarā mahādāṭhe,",
  "atk-s0513a4:3314_12": "tesaṃ anantarā jiṇṇasūkare,",
  "atk-s0513a4:3314_13": "tato tattha tattha dasavaggaṃ vīsativaggaṃ tiṃsavaggañca katvā balagumbaṃ ṭhapesi.",
  "atk-s0513a4:3314_14": "Attano atthāya ekaṃ āvāṭaṃ,",
  "atk-s0513a4:3314_15": "byagghassa patanatthāya ekaṃ suppasaṇṭhānaṃ pabbhāraṃ katvā khaṇāpesi.",
  "atk-s0513a4:3314_16": "Dvinnaṃ āvāṭānaṃ antare attano vasanatthāya pīṭhakaṃ kāresi.",
  "atk-s0513a4:3314_17": "So thāmasampanne yodhasūkare gahetvā tasmiṃ tasmiṃ ṭhāne sūkare assāsento vicari.",
  "atk-s0513a4:3314_18": "Tassevaṃ karontasseva sūriyo uggacchati.",
  "atk-s0513a4:3315_0": "Atha byaggharājā kūṭajaṭilassa assamapadā nikkhamitvā pabbatatale aṭṭhāsi.",
  "atk-s0513a4:3315_1": "Taṃ disvā sūkarā “āgato no bhante verī”ti vadiṃsu.",
  "atk-s0513a4:3315_2": "Mā bhāyatha,",
  "atk-s0513a4:3315_3": "yaṃ yaṃ esa karoti,",
  "atk-s0513a4:3315_4": "taṃ sabbaṃ sarikkhā hutvā karothāti.",
  "atk-s0513a4:3315_5": "Byaggho sarīraṃ vidhunitvā osakkanto viya passāvamakāsi,",
  "atk-s0513a4:3315_6": "sūkarāpi tatheva kariṃsu.",
  "atk-s0513a4:3315_7": "Byaggho sūkare oloketvā mahānadaṃ nadi,",
  "atk-s0513a4:3315_8": "tepi tatheva kariṃsu.",
  "atk-s0513a4:3315_9": "So tesaṃ kiriyaṃ disvā cintesi “na ime pubbasadisā,",
  "atk-s0513a4:3315_10": "ajja mayhaṃ paṭisattuno hutvā vaggavaggā ṭhitā,",
  "atk-s0513a4:3315_11": "saṃvidahako nesaṃ senānāyakopi atthi,",
  "atk-s0513a4:3315_12": "ajja mayā etesaṃ santikaṃ gantuṃ na vaṭṭatī”ti maraṇabhayatajjito nivattitvā kūṭajaṭilassa santikaṃ gato.",
  "atk-s0513a4:3315_13": "Atha naṃ so tucchahatthaṃ disvā navamaṃ gāthamāha –",
  "atk-s0513a4:3316_0": "168.",
  "atk-s0513a4:3317_0": "“Pāṇātipātā virato nu ajja, abhayaṃ nu te sabbabhūtesu dinnaṃ;",
  "atk-s0513a4:3318_0": "Dāṭhā nu te migavadhāya na santi, yo saṅghapatto kapaṇova jhāyasī”ti.",
  "atk-s0513a4:3319_0": "Tattha saṅghapattoti yo tvaṃ sūkarasaṅghapatto hutvā kiñci gocaraṃ alabhitvā kapaṇo viya jhāyasīti.",
  "atk-s0513a4:3320_0": "Atha byaggho tisso gāthā abhāsi –",
  "atk-s0513a4:3321_0": "169.",
  "atk-s0513a4:3322_0": "“Na me dāṭhā na vijjanti, balaṃ kāye samohitaṃ;",
  "atk-s0513a4:3323_0": "Ñātī ca disvāna sāmaggī ekato, tasmā ca jhāyāmi vanamhi ekako.",
  "atk-s0513a4:3324_0": "170.",
  "atk-s0513a4:3325_0": "“Imassudaṃ yanti disodisaṃ pure, bhayaṭṭitā leṇagavesino puthu;",
  "atk-s0513a4:3326_0": "Te dāni saṅgamma vasanti ekato, yatthaṭṭhitā duppasahajja te mayā.",
  "atk-s0513a4:3327_0": "171.",
  "atk-s0513a4:3328_0": "“Pariṇāyakasampannā, sahitā ekavādino;",
  "atk-s0513a4:3329_0": "Te maṃ samaggā hiṃseyyuṃ, tasmā nesaṃ na patthaye”ti.",
  "atk-s0513a4:3330_0": "Tattha sāmaggī ekatoti sahitā hutvā ekato ṭhite.",
  "atk-s0513a4:3330_1": "Imassudanti ime sudaṃ mayā akkhīni ummīletvā olokitamattāva pubbe disodisaṃ gacchanti.",
  "atk-s0513a4:3330_2": "Puthūti visuṃ visuṃ.",
  "atk-s0513a4:3330_3": "Yatthaṭṭhitāti yasmiṃ bhūmibhāge ṭhitā.",
  "atk-s0513a4:3330_4": "Pariṇāyakasampannāti senānāyakena sampannā.",
  "atk-s0513a4:3330_5": "Tasmā nesaṃ na patthayeti tena kāraṇena etesaṃ na patthemi.",
  "atk-s0513a4:3331_0": "Taṃ sutvā kūṭajaṭilo tassa ussāhaṃ janayanto gāthamāha –",
  "atk-s0513a4:3332_0": "172.",
  "atk-s0513a4:3333_0": "“Ekova indo asure jināti, ekova seno hanti dije pasayha;",
  "atk-s0513a4:3334_0": "Ekova byaggho migasaṅghapatto, varaṃ varaṃ hanti balañhi tādisa”nti.",
  "atk-s0513a4:3335_0": "Tattha migasaṅghapattoti migagaṇapatto hutvā varaṃ varaṃ migaṃ hanti.",
  "atk-s0513a4:3335_1": "Balañhi tādisanti tādisañhi tassa balaṃ.",
  "atk-s0513a4:3336_0": "Atha byaggho gāthamāha –",
  "atk-s0513a4:3337_0": "173.",
  "atk-s0513a4:3338_0": "“Na heva indo na seno, napi byaggho migādhipo;",
  "atk-s0513a4:3339_0": "Samagge sahite ñātī, na byagghe kurute vase”ti.",
  "atk-s0513a4:3340_0": "Tattha byaggheti byagghasadise hutvā sarīravidhūnanādīni katvā ṭhite vase na kurute,",
  "atk-s0513a4:3340_1": "attano vase vattāpetuṃ na sakkotīti attho.",
  "atk-s0513a4:3341_0": "Puna jaṭilo taṃ ussāhento dve gāthā abhāsi –",
  "atk-s0513a4:3342_0": "174.",
  "atk-s0513a4:3343_0": "“Kumbhīlakā sakuṇakā, saṅghino gaṇacārino;",
  "atk-s0513a4:3344_0": "Sammodamānā ekajjhaṃ, uppatanti ḍayanti ca.",
  "atk-s0513a4:3345_0": "175.",
  "atk-s0513a4:3346_0": "“Tesañca ḍayamānānaṃ, ekettha apasakkati;",
  "atk-s0513a4:3347_0": "Tañca seno nitāḷeti, veyyagghiyeva sā gatī”ti.",
  "atk-s0513a4:3348_0": "Tattha kumbhīlakāti evaṃnāmakā khuddakasakuṇā.",
  "atk-s0513a4:3348_1": "Uppatantīti gocaraṃ carantā uppatanti.",
  "atk-s0513a4:3348_2": "Ḍayanti cāti gocaraṃ gahetvā ākāsena gacchanti.",
  "atk-s0513a4:3348_3": "Ekettha apasakkatīti eko etesu osakkitvā vā ekapassena vā visuṃ gacchati.",
  "atk-s0513a4:3348_4": "Nitāḷetīti paharitvā gaṇhāti.",
  "atk-s0513a4:3348_5": "Veyyagghiyeva sā gatīti byagghānaṃ esāti veyyagghi,",
  "atk-s0513a4:3348_6": "samaggānaṃ gacchantānampi esā evarūpā gati byagghānaṃ gatiyeva nāma hoti.",
  "atk-s0513a4:3348_7": "Na hi sakkā sabbehi ekatova gantuṃ,",
  "atk-s0513a4:3348_8": "tasmā yo evaṃ tattha eko gacchati,",
  "atk-s0513a4:3348_9": "taṃ gaṇhāti.",
  "atk-s0513a4:3349_0": "Evañca pana vatvā “byaggharāja tvaṃ attano balaṃ na jānāsi, mā bhāyi,",
  "atk-s0513a4:3349_1": "kevalaṃ tvaṃ naditvā pakkhanda,",
  "atk-s0513a4:3349_2": "dve ekato gacchantā nāma na bhavissantī”ti ussāhesi.",
  "atk-s0513a4:3349_3": "So tathā akāsi.",
  "atk-s0513a4:3349_4": "Tamatthaṃ pakāsento satthā āha –",
  "atk-s0513a4:3350_0": "176.",
  "atk-s0513a4:3351_0": "“Ussāhito jaṭilena, luddenāmisacakkhunā;",
  "atk-s0513a4:3352_0": "Dāṭhī dāṭhīsu pakkhanti, maññamāno yathā pure”ti.",
  "atk-s0513a4:3353_0": "Tattha dāṭhīti sayaṃ dāṭhāvudho itaresu dāṭhāvudhesu pakkhandi.",
  "atk-s0513a4:3353_1": "Yathā pureti yathā pubbe maññati,",
  "atk-s0513a4:3353_2": "tatheva maññamāno.",
  "atk-s0513a4:3354_0": "So kira gantvā pabbatatale tāva aṭṭhāsi.",
  "atk-s0513a4:3354_1": "Sūkarā “punāgato sāmi,",
  "atk-s0513a4:3354_2": "coro”ti tacchassa ārocesuṃ.",
  "atk-s0513a4:3354_3": "So “mā bhāyathā”ti te assāsetvā uṭṭhāya dvinnaṃ āvāṭānaṃ antare pīṭhakāya aṭṭhāsi.",
  "atk-s0513a4:3354_4": "Byaggho vegaṃ janetvā tacchasūkaraṃ sandhāya pakkhandi.",
  "atk-s0513a4:3354_5": "Tacchasūkaro parivattitvā pacchāmukho purimaāvāṭe pati.",
  "atk-s0513a4:3354_6": "Byaggho ca vegaṃ sandhāretuṃ asakkonto gantvā suppapabbhāre āvāṭe patitvā puñjakitova aṭṭhāsi.",
  "atk-s0513a4:3354_7": "Tacchasūkaro vegena uṭṭhāya tassa antarasatthimhi dāṭhaṃ otāretvā yāva hadayā phāletvā maṃsaṃ khāditvā",
  "atk-s0513a4:3354_8": "mukhena ḍaṃsitvā bahiāvāṭe pātetvā “gaṇhathimaṃ dāsa”nti āha.",
  "atk-s0513a4:3354_9": "Paṭhamāgatā ekavārameva tuṇḍotāraṇamattaṃ labhiṃsu,",
  "atk-s0513a4:3354_10": "pacchā āgatā alabhitvā “byagghamaṃsaṃ nāma kīdisa”nti vadiṃsu.",
  "atk-s0513a4:3354_11": "Tacchasūkaro āvāṭā uttaritvā sūkare oloketvā “kiṃ nu kho na tussathā”ti āha. “Sāmi,",
  "atk-s0513a4:3354_12": "eko tāva byaggho gahito,",
  "atk-s0513a4:3354_13": "añño paneko dasabyagghagghanako atthī”ti?",
  "atk-s0513a4:3354_14": "“Ko nāmeso”ti?",
  "atk-s0513a4:3354_15": "“Byagghena ābhatābhatamaṃsaṃ khādako kūṭajaṭilo”ti.",
  "atk-s0513a4:3354_16": "“Tena hi etha,",
  "atk-s0513a4:3354_17": "gaṇhissāma na”nti tehi saddhiṃ vegena pakkhandi.",
  "atk-s0513a4:3355_0": "Jaṭilo “byaggho cirāyatī”ti tassa āgamanamaggaṃ olokento bahū sūkare āgacchante disvā “ime byagghaṃ māretvā",
  "atk-s0513a4:3355_1": "mama māraṇatthāya āgacchanti maññe”ti palāyitvā ekaṃ udumbararukkhaṃ abhiruhi.",
  "atk-s0513a4:3355_2": "Sūkarā “esa rukkhaṃ āruḷho”ti vadiṃsu.",
  "atk-s0513a4:3355_3": "“Kiṃ rukkha”nti.",
  "atk-s0513a4:3355_4": "“Udumbararukkha”nti.",
  "atk-s0513a4:3355_5": "“Tena hi mā cintayittha,",
  "atk-s0513a4:3355_6": "idāni naṃ gaṇhissāmā”ti taruṇasūkare pakkositvā rukkhamūlatā paṃsuṃ apabyūhāpesi,",
  "atk-s0513a4:3355_7": "sūkarīhi mukhapūraṃ udakaṃ āharāpesi,",
  "atk-s0513a4:3355_8": "mahādāṭhasūkarehi samantā mūlāni chindāpesi.",
  "atk-s0513a4:3355_9": "Ekaṃ ujukaṃ otiṇṇamūlameva aṭṭhāsi.",
  "atk-s0513a4:3355_10": "Tato sesasūkare “tumhe apethā”ti ussāretvā jaṇṇukehi patiṭṭhahitvā dāṭhāya mūlaṃ pahari,",
  "atk-s0513a4:3355_11": "pharasunā pahaṭaṃ viya chijjitvā gataṃ.",
  "atk-s0513a4:3355_12": "Rukkho parivattitvā pati.",
  "atk-s0513a4:3355_13": "Taṃ kūṭajaṭilaṃ patantameva sampaṭicchitvā maṃsaṃ bhakkhesuṃ.",
  "atk-s0513a4:3355_14": "Taṃ acchariyaṃ disvā rukkhadevatā gāthamāha –",
  "atk-s0513a4:3356_0": "177.",
  "atk-s0513a4:3357_0": "“Sādhu sambahulā ñātī, api rukkhā araññajā;",
  "atk-s0513a4:3358_0": "Sūkarehi samaggehi, byaggho ekāyane hato”ti.",
  "atk-s0513a4:3359_0": "Tattha ekāyane hatoti ekagamanasmiṃyeva hato.",
  "atk-s0513a4:3360_0": "Ubhinnaṃ pana nesaṃ hatabhāvaṃ pakāsento satthā itaraṃ gāthamāha –",
  "atk-s0513a4:3361_0": "178.",
  "atk-s0513a4:3362_0": "“Brāhmaṇañceva byagghañca, ubho hantvāna sūkarā;",
  "atk-s0513a4:3363_0": "Ānandino pamuditā, mahānādaṃ panādisu”nti.",
  "atk-s0513a4:3364_0": "Puna tacchasūkaro te pucchi “aññepi vo amittā atthī”ti?",
  "atk-s0513a4:3364_1": "Sūkarā “natthi,",
  "atk-s0513a4:3364_2": "sāmī”ti vatvā “taṃ abhisiñcitvā rājānaṃ karissāmā”ti udakaṃ pariyesantā jaṭilassa pānīyasaṅkhaṃ disvā",
  "atk-s0513a4:3364_3": "taṃ dakkhiṇāvaṭṭaṃ saṅkharatanaṃ pūretvā udakaṃ abhiharitvā tacchasūkaraṃ udumbararukkhamūleyeva abhisiñciṃsu.",
  "atk-s0513a4:3364_4": "Abhisekaudakaṃ āsittaṃ,",
  "atk-s0513a4:3364_5": "sūkarimevassa aggamahesiṃ kariṃsu.",
  "atk-s0513a4:3364_6": "Tato paṭṭhāya udumbarabhaddapīṭhe nisīdāpetvā dakkhiṇāvaṭṭasaṅkhena abhisekakaraṇaṃ pavattaṃ.",
  "atk-s0513a4:3364_7": "Tampi atthaṃ pakāsento satthā osānagāthamāha –",
  "atk-s0513a4:3365_0": "179.",
  "atk-s0513a4:3366_0": "“Te su udumbaramūlasmiṃ, sūkarā susamāgatā;",
  "atk-s0513a4:3367_0": "Tacchakaṃ abhisiñciṃsu, tvaṃ no rājāsi issaro”ti.",
  "atk-s0513a4:3368_0": "Tattha te sūti te sūkarā, su-kāro nipātamattaṃ. Udumbaramūlasminti udumbarassa mūle.",
  "atk-s0513a4:3369_0": "Satthā imaṃ dhammadesanaṃ āharitvā “na,",
  "atk-s0513a4:3369_1": "bhikkhave, idāneva,",
  "atk-s0513a4:3369_2": "pubbepi dhanuggahatissatthero yuddhasaṃvidahane chekoyevā”ti vatvā jātakaṃ samodhānesi –",
  "atk-s0513a4:3369_3": "“tadā kūṭajaṭilo devadatto ahosi,",
  "atk-s0513a4:3369_4": "tacchasūkaro dhanuggahatisso,",
  "atk-s0513a4:3369_5": "rukkhadevatā pana ahameva ahosi”nti.",
  "atk-s0513a4:3370_0": "Tacchasūkarajātakavaṇṇanā navamā.",
  "atk-s0513a4:3372_0": "[493] 10. Mahāvāṇijajātakavaṇṇanā",
  "atk-s0513a4:3373_0": "Vāṇijā samitiṃ katvāti idaṃ satthā jetavane viharanto sāvatthivāsino vāṇije ārabbha kathesi.",
  "atk-s0513a4:3373_1": "Te kira vohāratthāya gacchantā satthu mahādānaṃ datvā saraṇesu ca sīlesu ca patiṭṭhāya “bhante,",
  "atk-s0513a4:3373_2": "sace arogā āgamissāma,",
  "atk-s0513a4:3373_3": "puna tumhākaṃ pāde vandissāmā”ti vatvā pañcamattehi sakaṭasatehi nikkhamitvā kantāraṃ patvā maggaṃ asallakkhetvā",
  "atk-s0513a4:3373_4": "maggamūḷhā nirudake nirāhāre araññe vicarantā ekaṃ nāgapariggahitaṃ nigrodharukkhaṃ disvā sakaṭāni mocetvā",
  "atk-s0513a4:3373_5": "rukkhamūle nisīdiṃsu.",
  "atk-s0513a4:3373_6": "Te tassa udakatintāni viya nīlāni siniddhāni pattāni udakapuṇṇā viya ca sākhā disvā cintayiṃsu “imasmiṃ rukkhe udakaṃ sañcarantaṃ viya paññāyati,",
  "atk-s0513a4:3373_7": "imassa purimasākhaṃ chindāma,",
  "atk-s0513a4:3373_8": "pānīyaṃ no dassatī”ti.",
  "atk-s0513a4:3373_9": "Atheko rukkhaṃ abhiruhitvā sākhaṃ chindi,",
  "atk-s0513a4:3373_10": "tato tālakkhandhappamāṇā udakadhārā pavatti.",
  "atk-s0513a4:3373_11": "Te tattha nhatvā pivitvā ca dakkhiṇasākhaṃ chindiṃsu,",
  "atk-s0513a4:3373_12": "tato nānaggarasabhojanaṃ nikkhami.",
  "atk-s0513a4:3373_13": "Taṃ bhuñjitvā pacchimasākhaṃ chindiṃsu,",
  "atk-s0513a4:3373_14": "tato alaṅkataitthiyo nikkhamiṃsu.",
  "atk-s0513a4:3373_15": "Tāhi saddhiṃ abhiramitvā uttarasākhaṃ chindiṃsu,",
  "atk-s0513a4:3373_16": "tato satta ratanāni nikkhamiṃsu.",
  "atk-s0513a4:3373_17": "Tāni gahetvā pañca sakaṭasatāni pūretvā sāvatthiṃ paccāgantvā dhanaṃ gopetvā gandhamālādihatthā jetavanaṃ",
  "atk-s0513a4:3373_18": "gantvā satthāraṃ vanditvā pūjetvā ekamantaṃ nisinnā dhammakathaṃ sutvā nimantetvā punadivase mahādānaṃ",
  "atk-s0513a4:3373_19": "datvā “bhante,",
  "atk-s0513a4:3373_20": "imasmiṃ dāne amhākaṃ dhanadāyikāya rukkhadevatāya pattiṃ demā”ti pattiṃ adaṃsu.",
  "atk-s0513a4:3373_21": "Satthā niṭṭhitabhattakicco “katararukkhadevatāya pattiṃ dethā”ti pucchi.",
  "atk-s0513a4:3373_22": "Vāṇijā nigrodharukkhe dhanassa laddhākāraṃ tathāgatassārocesuṃ.",
  "atk-s0513a4:3373_23": "Satthā “tumhe tāva mattaññutāya taṇhāvasikā ahutvā dhanaṃ labhittha,",
  "atk-s0513a4:3373_24": "pubbe pana amattaññutāya taṇhāvasikā dhanañca jīvitañca vijahiṃsū”ti vatvā tehi yācito atītaṃ āhari.",
  "atk-s0513a4:3374_0": "Atīte bārāṇasinagare tadeva pana kantāraṃ sveva nigrodho.",
  "atk-s0513a4:3374_1": "Vāṇijā maggamūḷhā hutvā tameva nigrodhaṃ passiṃsu.",
  "atk-s0513a4:3374_2": "Tamatthaṃ satthā abhisambuddho hutvā kathento imā gāthā āha –",
  "atk-s0513a4:3375_0": "180.",
  "atk-s0513a4:3376_0": "“Vāṇijā samitiṃ katvā, nānāraṭṭhato āgatā;",
  "atk-s0513a4:3377_0": "Dhanāharā pakkamiṃsu, ekaṃ katvāna gāmaṇiṃ.",
  "atk-s0513a4:3378_0": "181.",
  "atk-s0513a4:3379_0": "“Te taṃ kantāramāgamma, appabhakkhaṃ anodakaṃ;",
  "atk-s0513a4:3380_0": "Mahānigrodhamaddakkhuṃ, sītacchāyaṃ manoramaṃ.",
  "atk-s0513a4:3381_0": "182.",
  "atk-s0513a4:3382_0": "“Te ca tattha nisīditvā, tassa rukkhassa chāyayā;",
  "atk-s0513a4:3383_0": "Vāṇijā samacintesuṃ, bālā mohena pārutā.",
  "atk-s0513a4:3384_0": "183.",
  "atk-s0513a4:3385_0": "“Allāyate ayaṃ rukkho, api vārīva sandati;",
  "atk-s0513a4:3386_0": "Iṅghassa purimaṃ sākhaṃ, mayaṃ chindāma vāṇijā.",
  "atk-s0513a4:3387_0": "184.",
  "atk-s0513a4:3388_0": "“Sā ca chinnāva pagghari, acchaṃ vāriṃ anāvilaṃ;",
  "atk-s0513a4:3389_0": "Te tattha nhatvā pivitvā, yāvaticchiṃsu vāṇijā.",
  "atk-s0513a4:3390_0": "185.",
  "atk-s0513a4:3391_0": "“Dutiyaṃ samacintesuṃ, bālā mohena pārutā;",
  "atk-s0513a4:3392_0": "Iṅghassa dakkhiṇaṃ sākhaṃ, mayaṃ chindāma vāṇijā.",
  "atk-s0513a4:3393_0": "186.",
  "atk-s0513a4:3394_0": "“Sā ca chinnāva pagghari, sālimaṃsodanaṃ bahuṃ;",
  "atk-s0513a4:3395_0": "Appodavaṇṇe kummāse, siṅgiṃ vidalasūpiyo.",
  "atk-s0513a4:3396_0": "187.",
  "atk-s0513a4:3397_0": "“Te tattha bhutvā khāditvā, yāvaticchiṃsu vāṇijā;",
  "atk-s0513a4:3398_0": "Tatiyaṃ samacintesuṃ, bālā mohena pārutā;",
  "atk-s0513a4:3399_0": "Iṅghassa pacchimaṃ sākhaṃ, mayaṃ chindāma vāṇijā.",
  "atk-s0513a4:3400_0": "188.",
  "atk-s0513a4:3401_0": "“Sā ca chinnāva pagghari, nāriyo samalaṅkatā;",
  "atk-s0513a4:3402_0": "Vicitravatthābharaṇā, āmuttamaṇikuṇḍalā.",
  "atk-s0513a4:3403_0": "189.",
  "atk-s0513a4:3404_0": "“Api su vāṇijā ekā, nāriyo paṇṇavīsati;",
  "atk-s0513a4:3405_0": "Samantā parivāriṃsu, tassa rukkhassa chāyayā;",
  "atk-s0513a4:3406_0": "Te tāhi paricāretvā, yāvaticchiṃsu vāṇijā.",
  "atk-s0513a4:3407_0": "190.",
  "atk-s0513a4:3408_0": "“Catutthaṃ samacintesuṃ, bālā mohena pārutā;",
  "atk-s0513a4:3409_0": "Iṅghassa uttaraṃ sākhaṃ, mayaṃ chindāma vāṇijā.",
  "atk-s0513a4:3410_0": "191.",
  "atk-s0513a4:3411_0": "“Sā ca chinnāva pagghari, muttā veḷuriyā bahū;",
  "atk-s0513a4:3412_0": "Rajataṃ jātarūpañca, kuttiyo paṭiyāni ca.",
  "atk-s0513a4:3413_0": "192.",
  "atk-s0513a4:3414_0": "“Kāsikāni ca vatthāni, uddiyāni ca kambalā;",
  "atk-s0513a4:3415_0": "Te tattha bhāre bandhitvā, yāvaticchiṃsu vāṇijā.",
  "atk-s0513a4:3416_0": "193.",
  "atk-s0513a4:3417_0": "“Pañcamaṃ samacintesuṃ, bālā mohena pārutā;",
  "atk-s0513a4:3418_0": "Iṅghassa mūlaṃ chindāma, api bhiyyo labhāmase.",
  "atk-s0513a4:3419_0": "194.",
  "atk-s0513a4:3420_0": "“Athuṭṭhahi satthavāho, yācamāno katañjalī;",
  "atk-s0513a4:3421_0": "Nigrodho kiṃ parajjhati, vāṇijā bhaddamatthu te.",
  "atk-s0513a4:3422_0": "195.",
  "atk-s0513a4:3423_0": "“Vāridā purimā sākhā, annapānañca dakkhiṇā;",
  "atk-s0513a4:3424_0": "Nāridā pacchimā sākhā, sabbakāme ca uttarā;",
  "atk-s0513a4:3425_0": "Nigrodho kiṃ parajjhati, vāṇijā bhaddamatthu te.",
  "atk-s0513a4:3426_0": "196.",
  "atk-s0513a4:3427_0": "“Yassa rukkhassa chāyāya, nisīdeyya sayeyya vā;",
  "atk-s0513a4:3428_0": "Na tassa sākhaṃ bhañjeyya, mittadubbho hi pāpako.",
  "atk-s0513a4:3429_0": "197.",
  "atk-s0513a4:3430_0": "“Te ca tassānādiyitvā, ekassa vacanaṃ bahū;",
  "atk-s0513a4:3431_0": "Nisitāhi kuṭhārīhi, mūlato naṃ upakkamu”nti.",
  "atk-s0513a4:3432_0": "Tattha samitiṃ katvāti bārāṇasiyaṃ samāgamaṃ katvā,",
  "atk-s0513a4:3432_1": "bahū ekato hutvāti attho.",
  "atk-s0513a4:3432_2": "Pakkamiṃsūti pañcahi sakaṭasatehi bārāṇaseyyakaṃ bhaṇḍaṃ ādāya pakkamiṃsu.",
  "atk-s0513a4:3432_3": "Gāmaṇinti ekaṃ paññavantataraṃ satthavāhaṃ katvā.",
  "atk-s0513a4:3432_4": "Chāyayāti chāyāya.",
  "atk-s0513a4:3432_5": "Allāyateti udakabharito viya allo hutvā paññāyati.",
  "atk-s0513a4:3432_6": "Chinnāva paggharīti eko rukkhārohanakusalo abhiruhitvā taṃ chindi,",
  "atk-s0513a4:3432_7": "sā chinnamattāva paggharīti dasseti.",
  "atk-s0513a4:3432_8": "Paratopi eseva nayo.",
  "atk-s0513a4:3433_0": "Appodavaṇṇe kummāseti appodakapāyāsasadise kummāse.",
  "atk-s0513a4:3433_1": "Siṅginti siṅgiverādikaṃ uttaribhaṅgaṃ.",
  "atk-s0513a4:3433_2": "Vidalasūpiyoti muggasūpādayo.",
  "atk-s0513a4:3433_3": "Vāṇijā ekāti ekekassa vāṇijassa yattakā vāṇijā,",
  "atk-s0513a4:3433_4": "tesu ekekassa ekekāva,",
  "atk-s0513a4:3433_5": "satthavāhassa pana santike pañcavīsatīti attho.",
  "atk-s0513a4:3433_6": "Parivāriṃsūti parivāresuṃ.",
  "atk-s0513a4:3433_7": "Tāhi pana saddhiṃyeva nāgānubhāvena sāṇivitānasayanādīni pagghariṃsu.",
  "atk-s0513a4:3434_0": "Kuttiyoti hatthattharādayo.",
  "atk-s0513a4:3434_1": "Paṭiyānicāti uṇṇāmayapaccattharaṇāni.",
  "atk-s0513a4:3434_2": "“Setakambalānī”tipi vadantiyeva.",
  "atk-s0513a4:3434_3": "Uddiyāni ca kambalāti uddiyāni nāma kambalā atthi.",
  "atk-s0513a4:3434_4": "Te tattha bhāre bandhitvāti yāvatakaṃ icchiṃsu,",
  "atk-s0513a4:3434_5": "tāvatakaṃ gahetvā pañca sakaṭasatāni pūretvāti attho.",
  "atk-s0513a4:3434_6": "Vāṇijā bhaddamatthu teti ekekaṃ vāṇijaṃ ālapanto “bhaddaṃ te atthū”ti āha.",
  "atk-s0513a4:3434_7": "Annapānañcāti annañca pānañca adāsi.",
  "atk-s0513a4:3434_8": "Sabbakāme cāti sabbakāme ca adāsi.",
  "atk-s0513a4:3434_9": "Mittadubbho hīti mittānaṃ dubbhanapuriso hi pāpako lāmako nāma.",
  "atk-s0513a4:3434_10": "Anādiyitvāti tassa vacanaṃ aggahetvā.",
  "atk-s0513a4:3434_11": "Upakkamunti mohāva chindituṃ ārabhiṃsu.",
  "atk-s0513a4:3435_0": "Atha ne chindanatthāya rukkhaṃ upagate disvā nāgarājā cintesi “ahaṃ etesaṃ pipāsitānaṃ pānīyaṃ dāpesiṃ,",
  "atk-s0513a4:3435_1": "tato dibbabhojanaṃ,",
  "atk-s0513a4:3435_2": "tato sayanādīni ceva paricārikā ca nāriyo,",
  "atk-s0513a4:3435_3": "tato pañcasatasakaṭapūraṃ ratanaṃ,",
  "atk-s0513a4:3435_4": "idāni panime “rukkhaṃ mūlato chindissāmā’ti vadanti,",
  "atk-s0513a4:3435_5": "ativiya luddhā ime,",
  "atk-s0513a4:3435_6": "ṭhapetvā satthavāhaṃ avasese māretuṃ vaṭṭatī”ti.",
  "atk-s0513a4:3435_7": "So “ettakā sannaddhayodhā nikkhamantu,",
  "atk-s0513a4:3435_8": "ettakā dhanuggahā,",
  "atk-s0513a4:3435_9": "ettakā vammino”ti senaṃ vicāresi.",
  "atk-s0513a4:3435_10": "Tamatthaṃ pakāsento satthā gāthamāha –",
  "atk-s0513a4:3436_0": "198.",
  "atk-s0513a4:3437_0": "“Tato nāgā nikkhamiṃsu, sannaddhā paṇṇavīsati;",
  "atk-s0513a4:3438_0": "Dhanuggahānaṃ tisatā, chasahassā ca vammino”ti.",
  "atk-s0513a4:3439_0": "Tattha sannaddhāti suvaṇṇarajatādivammakavacikā.",
  "atk-s0513a4:3439_1": "Dhanuggahānaṃ tisatāti meṇḍavisāṇadhanuggahānaṃ tīṇi satāni.",
  "atk-s0513a4:3439_2": "vamminoti kheṭakaphalakahatthā chasahassā.",
  "atk-s0513a4:3440_0": "199.",
  "atk-s0513a4:3441_0": "“Ete hanatha bandhatha, mā vo muñcittha jīvitaṃ;",
  "atk-s0513a4:3442_0": "Ṭhapetvā satthavāhaṃva, sabbe bhasmaṃ karotha ne”ti. – ayaṃ nāgarājena vuttagāthā;",
  "atk-s0513a4:3443_0": "Tattha mā vo muñcittha jīvitanti kassaci ekassapi jīvitaṃ mā muñcittha.",
  "atk-s0513a4:3444_0": "Nāgā tathā katvā attharaṇādīni pañcasu sakaṭasatesu āropetvā satthavāhaṃ gahetvā sayaṃ tāni sakaṭāni",
  "atk-s0513a4:3444_1": "pājentā bārāṇasiṃ gantvā sabbaṃ dhanaṃ tassa gehe paṭisāmetvā taṃ āpucchitvā attano nāgabhavanameva gatā.",
  "atk-s0513a4:3444_2": "Tamatthaṃ viditvā satthā ovādavasena gāthādvayamāha –",
  "atk-s0513a4:3445_0": "200.",
  "atk-s0513a4:3446_0": "“Tasmā hi paṇḍito poso, sampassaṃ atthamattano;",
  "atk-s0513a4:3447_0": "Lobhassa na vasaṃ gacche, haneyyārisakaṃ manaṃ.",
  "atk-s0513a4:3448_0": "201.",
  "atk-s0513a4:3449_0": "“Evamādīnavaṃ ñatvā, taṇhā dukkhassa sambhavaṃ;",
  "atk-s0513a4:3450_0": "Vītataṇho anādāno, sato bhikkhu paribbaje”ti.",
  "atk-s0513a4:3451_0": "Tattha tasmāti yasmā lobhavasikā mahāvināsaṃ pattā,",
  "atk-s0513a4:3451_1": "satthavāho uttamasampattiṃ, tasmā.",
  "atk-s0513a4:3451_2": "Haneyyārisakaṃ mananti anto uppajjamānānaṃ nānāvidhānaṃ lobhasattūnaṃ santakaṃ manaṃ,",
  "atk-s0513a4:3451_3": "lobhasampayuttacittaṃ haneyyāti attho.",
  "atk-s0513a4:3451_4": "Evamādīnavanti evaṃ lobhe ādīnavaṃ jānitvā.",
  "atk-s0513a4:3451_5": "Taṇhā dukkhassa sambhavanti jātiādidukkhassa taṇhā sambhavo,",
  "atk-s0513a4:3451_6": "tato etaṃ dukkhaṃ nibbattati,",
  "atk-s0513a4:3451_7": "evaṃ taṇhāva dukkhassa sambhavaṃ ñatvā vītataṇho taṇhāādānena anādāno maggena āgatāya satiyā sato hutvā",
  "atk-s0513a4:3451_8": "bhikkhu paribbaje iriyetha vattethāti arahattena desanāya kūṭaṃ gaṇhi.",
  "atk-s0513a4:3452_0": "Imañca pana dhammadesanaṃ āharitvā “evaṃ upāsakā pubbe lobhavasikā vāṇijā mahāvināsaṃ pattā,",
  "atk-s0513a4:3452_1": "tasmā lobhavasikena na bhavitabba”nti vatvā saccāni pakāsetvā jātakaṃ samodhānesi,",
  "atk-s0513a4:3452_2": "saccapariyosāne te vāṇijā sotāpattiphale patiṭṭhitā.",
  "atk-s0513a4:3452_3": "Tadā nāgarājā sāriputto ahosi,",
  "atk-s0513a4:3452_4": "satthavāho pana ahameva ahosinti.",
  "atk-s0513a4:3453_0": "Mahāvāṇijajātakavaṇṇanā dasamā.",
  "atk-s0513a4:3455_0": "[494] 11. Sādhinajātakavaṇṇanā",
  "atk-s0513a4:3456_0": "Abbhuto vata lokasminti idaṃ satthā jetavane viharanto uposathike upāsake ārabbha kathesi.",
  "atk-s0513a4:3456_1": "Tadā hi satthā “upāsakā porāṇakapaṇḍitā attano uposathakammaṃ nissāya manussasarīreneva devalokaṃ gantvā",
  "atk-s0513a4:3456_2": "ciraṃ vasiṃsū”ti vatvā tehi yācito atītaṃ āhari.",
  "atk-s0513a4:3457_0": "Atīte mithilāyaṃ sādhino nāma rājā dhammena rajjaṃ kāresi.",
  "atk-s0513a4:3457_1": "So catūsu nagaradvāresu nagaramajjhe nivesanadvāre cāti cha dānasālāyo kāretvā sakalajambudīpaṃ unnaṅgalaṃ katvā mahādānaṃ pavattesi,",
  "atk-s0513a4:3457_2": "devasikaṃ cha satasahassāni vayakaraṇaṃ gacchanti,",
  "atk-s0513a4:3457_3": "pañca sīlāni rakkhati,",
  "atk-s0513a4:3457_4": "uposathaṃ upavasati.",
  "atk-s0513a4:3457_5": "Raṭṭhavāsinopi tassa ovāde ṭhatvā dānādīni puññāni katvā matamatā devanagareyeva nibbattiṃsu.",
  "atk-s0513a4:3457_6": "Sudhammadevasabhaṃ pūretvā nisinnā devā rañño sīlādiguṇameva vaṇṇayanti.",
  "atk-s0513a4:3457_7": "Taṃ sutvā sesadevāpi rājānaṃ daṭṭhukāmā ahesuṃ.",
  "atk-s0513a4:3457_8": "Sakko devarājā tesaṃ manaṃ viditvā āha –",
  "atk-s0513a4:3457_9": "“sādhinarājānaṃ daṭṭhukāmatthā”ti.",
  "atk-s0513a4:3457_10": "“Āma devā”ti.",
  "atk-s0513a4:3457_11": "So mātaliṃ āṇāpesi “gaccha tvaṃ vejayantarathaṃ yojetvā sādhinarājānaṃ ānehī”ti.",
  "atk-s0513a4:3457_12": "So “sādhū”ti sampaṭicchitvā rathaṃ yojetvā videharaṭṭhaṃ agamāsi,",
  "atk-s0513a4:3457_13": "tadā puṇṇamadivaso hoti.",
  "atk-s0513a4:3457_14": "Mātali manussānaṃ sāyamāsaṃ bhuñjitvā gharadvāresu sukhakathāya nisinnakāle candamaṇḍalena saddhiṃ rathaṃ pesesi.",
  "atk-s0513a4:3457_15": "Manussā “dve candā uṭṭhitā”ti vadantā puna candamaṇḍalaṃ ohāya rathaṃ āgacchantaṃ disvā “nāyaṃ cando,",
  "atk-s0513a4:3457_16": "ratho eso,",
  "atk-s0513a4:3457_17": "devaputto paññāyati,",
  "atk-s0513a4:3457_18": "kassesa etaṃ manomayasindhavayuttaṃ dibbarathaṃ āneti,",
  "atk-s0513a4:3457_19": "na aññassa,",
  "atk-s0513a4:3457_20": "amhākaṃ rañño bhavissati,",
  "atk-s0513a4:3457_21": "rājā hi no dhammiko dhammarājā”ti somanassajātā hutvā añjaliṃ paggayha ṭhitā paṭhamaṃ gāthamāhaṃsu –",
  "atk-s0513a4:3458_0": "202.",
  "atk-s0513a4:3459_0": "“Abbhuto vata lokasmiṃ, uppajji lomahaṃsano;",
  "atk-s0513a4:3460_0": "Dibbo ratho pāturahu, vedehassa yasassino”ti.",
  "atk-s0513a4:3461_0": "Tassattho –",
  "atk-s0513a4:3461_1": "abbhuto vatesa amhākaṃ rājā,",
  "atk-s0513a4:3461_2": "lokasmiṃ lomahaṃsano uppajji,",
  "atk-s0513a4:3461_3": "yassa dibbo ratho pāturahosi vedehassa yasassinoti.",
  "atk-s0513a4:3462_0": "Mātalipi taṃ rathaṃ ānetvā manussesu gandhamālādīhi pūjentesu tikkhattuṃ nagaraṃ padakkhiṇaṃ katvā rañño",
  "atk-s0513a4:3462_1": "nivesanadvāraṃ gantvā rathaṃ nivattetvā pacchābhāgena sīhapañjaraummāre ṭhapetvā ārohaṇasajjaṃ katvā aṭṭhāsi.",
  "atk-s0513a4:3462_2": "Taṃ divasaṃ rājāpi dānasālāyo oloketvā “iminā niyāmena dānaṃ dethā”ti āṇāpetvā uposathaṃ samādiyitvā",
  "atk-s0513a4:3462_3": "divasaṃ vītināmetvā amaccagaṇaparivuto alaṅkatamahātale pācīnasīhapañjarābhimukho dhammayuttaṃ kathento",
  "atk-s0513a4:3462_4": "nisinno hoti.",
  "atk-s0513a4:3462_5": "Atha naṃ mātali rathābhiruhanatthaṃ nimantetvā ādāya agamāsi.",
  "atk-s0513a4:3462_6": "Tamatthaṃ pakāsento satthā imā gāthā abhāsi –",
  "atk-s0513a4:3463_0": "203.",
  "atk-s0513a4:3464_0": "“Devaputto mahiddhiko, mātali devasārathi;",
  "atk-s0513a4:3465_0": "Nimantayittha rājānaṃ, vedehaṃ mithilaggahaṃ.",
  "atk-s0513a4:3466_0": "204.",
  "atk-s0513a4:3467_0": "“Ehimaṃ rathamāruyha, rājaseṭṭha disampati;",
  "atk-s0513a4:3468_0": "Devā dassanakāmā te, tāvatiṃsā saindakā;",
  "atk-s0513a4:3469_0": "Saramānā hi te devā, sudhammāyaṃ samacchare.",
  "atk-s0513a4:3470_0": "205.",
  "atk-s0513a4:3471_0": "“Tato ca rājā sādhino, vedeho mithilaggaho;",
  "atk-s0513a4:3472_0": "Sahassayuttamāruyha, agā devāna santike;",
  "atk-s0513a4:3473_0": "Taṃ devā paṭinandiṃsu, disvā rājānamāgataṃ.",
  "atk-s0513a4:3474_0": "206.",
  "atk-s0513a4:3475_0": "“Svāgataṃ te mahārāja, atho te adurāgataṃ;",
  "atk-s0513a4:3476_0": "Nisīda dāni rājīsi, devarājassa santike.",
  "atk-s0513a4:3477_0": "207.",
  "atk-s0513a4:3478_0": "“Sakkopi paṭinandittha, vedehaṃ mithilaggahaṃ;",
  "atk-s0513a4:3479_0": "Nimantayittha kāmehi, āsanena ca vāsavo.",
  "atk-s0513a4:3480_0": "208.",
  "atk-s0513a4:3481_0": "“Sādhu khosi anuppatto, āvāsaṃ vasavattinaṃ;",
  "atk-s0513a4:3482_0": "Vasa devesu rājīsi, sabbakāmasamiddhisu;",
  "atk-s0513a4:3483_0": "Tāvatiṃsesu devesu, bhuñja kāme amānuse”ti.",
  "atk-s0513a4:3484_0": "Tattha samacchareti acchanti.",
  "atk-s0513a4:3484_1": "Agā devāna santiketi devānaṃ santikaṃ agamāsi.",
  "atk-s0513a4:3484_2": "Tasmiñhi rathaṃ abhiruhitvā ṭhite ratho ākāsaṃ pakkhandi,",
  "atk-s0513a4:3484_3": "so mahājanassa olokentasseva antaradhāyi.",
  "atk-s0513a4:3484_4": "Mātali rājānaṃ devalokaṃ nesi.",
  "atk-s0513a4:3484_5": "Taṃ disvā devatā ca sakko ca haṭṭhatuṭṭhā paccuggamanaṃ katvā paṭisanthāraṃ kariṃsu.",
  "atk-s0513a4:3484_6": "Tamatthaṃ dassetuṃ “taṃ devā”tiādi vuttaṃ.",
  "atk-s0513a4:3484_7": "Tattha paṭinandiṃsūti punappunaṃ nandiṃsu.",
  "atk-s0513a4:3484_8": "Āsanena cāti rājānaṃ āliṅgitvā “idha nisīdā”ti attano paṇḍukambalasilāsanena ca kāmehi ca nimantesi,",
  "atk-s0513a4:3484_9": "upaḍḍharajjaṃ datvā ekāsane nisīdāpesīti attho.",
  "atk-s0513a4:3485_0": "Tattha sakkena devaraññā dasayojanasahassaṃ devanagaraṃ aḍḍhatiyā ca accharākoṭiyo vejayantapāsādañca",
  "atk-s0513a4:3485_1": "majjhe bhinditvā dinnaṃ sampattiṃ anubhavantassa manussagaṇanāya satta vassasatāni atikkantāni.",
  "atk-s0513a4:3485_2": "Tenattabhāvena devaloke vasanakaṃ puññaṃ khīṇaṃ,",
  "atk-s0513a4:3485_3": "anabhirati uppannā,",
  "atk-s0513a4:3485_4": "tasmā sakkena saddhiṃ sallapanto gāthamāha –",
  "atk-s0513a4:3486_0": "209.",
  "atk-s0513a4:3487_0": "“Ahaṃ pure saggagato ramāmi, naccehi gītehi ca vāditehi;",
  "atk-s0513a4:3488_0": "So dāni ajja na ramāmi sagge, āyuṃ nu khīṇo maraṇaṃ nu santike;",
  "atk-s0513a4:3489_0": "Udāhu mūḷhosmi janindaseṭṭhā”ti.",
  "atk-s0513a4:3490_0": "Tattha āyuṃ nu khīṇoti kiṃ nu mama sarasena jīvitindriyaṃ khīṇaṃ,",
  "atk-s0513a4:3490_1": "udāhu upacchedakakammavasena maraṇaṃ santike jātanti pucchati.",
  "atk-s0513a4:3490_2": "Janindaseṭṭhāti janindānaṃ devānaṃ seṭṭha.",
  "atk-s0513a4:3491_0": "Atha naṃ sakko āha –",
  "atk-s0513a4:3492_0": "210.",
  "atk-s0513a4:3493_0": "“Na tāyu khīṇaṃ maraṇañca dūre, na cāpi mūḷho naravīraseṭṭha;",
  "atk-s0513a4:3494_0": "Tuyhañca puññāni parittakāni, yesaṃ vipākaṃ idha vedayittho.",
  "atk-s0513a4:3495_0": "211.",
  "atk-s0513a4:3496_0": "“Vasa devānubhāvena, rājaseṭṭha disampati;",
  "atk-s0513a4:3497_0": "Tāvatiṃsesu devesu, bhuñja kāme amānuse”ti.",
  "atk-s0513a4:3498_0": "Tattha “parittakānī”ti idaṃ tena attabhāvena devaloke vipākadāyakāni puññāni sandhāya vuttaṃ,",
  "atk-s0513a4:3498_1": "itarāni panassa puññāni pathaviyaṃ paṃsu viya appamāṇāni.",
  "atk-s0513a4:3498_2": "Vasa devānubhāvenāti ahaṃ te attano puññāni majjhe bhinditvā dassāmi,",
  "atk-s0513a4:3498_3": "mamānubhāvena vasāti taṃ samassāsento āha.",
  "atk-s0513a4:3499_0": "Atha naṃ paṭikkhipanto mahāsatto āha –",
  "atk-s0513a4:3500_0": "212.",
  "atk-s0513a4:3501_0": "“Yathā yācitakaṃ yānaṃ, yathā yācitakaṃ dhanaṃ;",
  "atk-s0513a4:3502_0": "Evaṃsampadamevetaṃ, yaṃ parato dānapaccayā.",
  "atk-s0513a4:3503_0": "213.",
  "atk-s0513a4:3504_0": "“Na cāhametamicchāmi, yaṃ parato dānapaccayā;",
  "atk-s0513a4:3505_0": "Sayaṃkatāni puññāni, taṃ me āveṇikaṃ dhanaṃ.",
  "atk-s0513a4:3506_0": "214.",
  "atk-s0513a4:3507_0": "“Sohaṃ gantvā manussesu, kāhāmi kusalaṃ bahuṃ;",
  "atk-s0513a4:3508_0": "Dānena samacariyāya, saṃyamena damena ca;",
  "atk-s0513a4:3509_0": "Yaṃ katvā sukhito hoti, na ca pacchānutappatī”ti.",
  "atk-s0513a4:3510_0": "Tattha yaṃ parato dānapaccayāti yaṃ parena dinnattā labbhati,",
  "atk-s0513a4:3510_1": "taṃ yācitakasadisameva hoti.",
  "atk-s0513a4:3510_2": "Yācitakañhi tuṭṭhakāle denti,",
  "atk-s0513a4:3510_3": "atuṭṭhakāle acchinditvā gaṇhantīti vadati.",
  "atk-s0513a4:3510_4": "Samacariyāyāti kāyādīhi pāpassa akaraṇena.",
  "atk-s0513a4:3510_5": "Saṃyamenāti sīlasaṃyamena.",
  "atk-s0513a4:3510_6": "Damenāti indriyadamanena.",
  "atk-s0513a4:3510_7": "Yaṃ katvāti yaṃ karitvā sukhito ceva hoti na ca pacchānutappati,",
  "atk-s0513a4:3510_8": "tathārūpameva kammaṃ karissāmīti.",
  "atk-s0513a4:3511_0": "Athassa vacanaṃ sutvā sakko mātaliṃ āṇāpesi “gaccha, tāta,",
  "atk-s0513a4:3511_1": "sādhinarājānaṃ mithilaṃ netvā uyyāne otārehī”ti.",
  "atk-s0513a4:3511_2": "So tathā akāsi.",
  "atk-s0513a4:3511_3": "Rājā uyyāne caṅkamati.",
  "atk-s0513a4:3511_4": "Atha naṃ uyyānapālo disvā pucchitvā gantvā nāradarañño ārocesi.",
  "atk-s0513a4:3511_5": "So rañño āgatabhāvaṃ sutvā “tvaṃ purato gantvā uyyānaṃ sajjetvā tassa ca mayhañca dve āsanāni paññāpehī”ti uyyānapālaṃ uyyojesi.",
  "atk-s0513a4:3511_6": "So tathā akāsi.",
  "atk-s0513a4:3511_7": "Atha naṃ rājā pucchi “kassa dve āsanāni paññāpesī”ti?",
  "atk-s0513a4:3511_8": "“Ekaṃ tumhākaṃ,",
  "atk-s0513a4:3511_9": "ekaṃ amhākaṃ rañño”ti.",
  "atk-s0513a4:3511_10": "Atha naṃ rājā “ko añño satto mama santike āsane nisīdissatī”ti vatvā ekasmiṃ nisīditvā ekasmiṃ pāde ṭhapesi.",
  "atk-s0513a4:3511_11": "Nāradarājā āgantvā tassa pāde vanditvā ekamantaṃ nisīdi.",
  "atk-s0513a4:3511_12": "So kirassa sattamo panattā.",
  "atk-s0513a4:3511_13": "Tadā kira vassasatāyukakālova hoti.",
  "atk-s0513a4:3511_14": "Mahāsatto pana attano puññabalena ettakaṃ kālaṃ vītināmesi.",
  "atk-s0513a4:3511_15": "So nāradaṃ hatthe gahetvā uyyāne vicaranto tisso gāthā abhāsi –",
  "atk-s0513a4:3512_0": "215.",
  "atk-s0513a4:3513_0": "“Imāni tāni khettāni, imaṃ nikkhaṃ sukuṇḍalaṃ;",
  "atk-s0513a4:3514_0": "Imā tā haritānūpā, imā najjo savantiyo.",
  "atk-s0513a4:3515_0": "216.",
  "atk-s0513a4:3516_0": "“Imā tā pokkharaṇī rammā, cakkavākapakūjitā;",
  "atk-s0513a4:3517_0": "Mandālakehi sañchannā, padumuppalakehi ca;",
  "atk-s0513a4:3518_0": "Yassimāni mamāyiṃsu, kiṃ nu te disataṃ gatā.",
  "atk-s0513a4:3519_0": "217.",
  "atk-s0513a4:3520_0": "“Tānīdha khettāni so bhūmibhāgo, teyeva ārāmavanūpacārā;",
  "atk-s0513a4:3521_0": "Tameva mayhaṃ janataṃ apassato, suññaṃva me nārada khāyate disā”ti.",
  "atk-s0513a4:3522_0": "Tattha khettānīti bhūmibhāge sandhāyāha.",
  "atk-s0513a4:3522_1": "Imaṃ nikkhanti imaṃ tādisameva udakaniddhamanaṃ.",
  "atk-s0513a4:3522_2": "Sukuṇḍalanti sobhanena musalapavesanakuṇḍalena samannāgataṃ.",
  "atk-s0513a4:3522_3": "Haritānūpāti udakaniddhamanassa ubhosu passesu haritatiṇasañchannā anūpabhūmiyo.",
  "atk-s0513a4:3522_4": "Yassimāni mamāyiṃsūti tāta nārada,",
  "atk-s0513a4:3522_5": "ye mama upaṭṭhākā ca orodhā ca imasmiṃ uyyāne mahantena yasena mayā saddhiṃ vicarantā imāni ṭhānāni mamāyiṃsu piyāyiṃsu,",
  "atk-s0513a4:3522_6": "kataraṃ nu te disataṃ gatā,",
  "atk-s0513a4:3522_7": "kattha te pesitā.",
  "atk-s0513a4:3522_8": "Tānīdha khettānīti imasmiṃ uyyāne tāneva etāni uparopanakaviruhanaṭṭhānāni.",
  "atk-s0513a4:3522_9": "Teyeva ārāmavanūpacārāti ime teyeva ārāmavanūpacārā,",
  "atk-s0513a4:3522_10": "vihārabhūmiyoti attho.",
  "atk-s0513a4:3523_0": "Atha naṃ nārado āha – “deva,",
  "atk-s0513a4:3523_1": "tumhākaṃ devalokagatānaṃ idāni satta vassasatāni,",
  "atk-s0513a4:3523_2": "ahaṃ vo sattamo panattā,",
  "atk-s0513a4:3523_3": "tumhākaṃ upaṭṭhākā ca orodhā ca maraṇamukhaṃ pattā,",
  "atk-s0513a4:3523_4": "idaṃ vo attano santakaṃ rajjaṃ,",
  "atk-s0513a4:3523_5": "anubhavatha na”nti.",
  "atk-s0513a4:3523_6": "Rājā “tāta nārada,",
  "atk-s0513a4:3523_7": "nāhaṃ idhāgacchanto rajjatthāya āgato,",
  "atk-s0513a4:3523_8": "puññakaraṇatthāyamhi āgato,",
  "atk-s0513a4:3523_9": "ahaṃ puññameva karissāmī”ti vatvā gāthā āha –",
  "atk-s0513a4:3524_0": "218.",
  "atk-s0513a4:3525_0": "“Diṭṭhā mayā vimānāni, obhāsentā catuddisā;",
  "atk-s0513a4:3526_0": "Sammukhā devarājassa, tidasānañca sammukhā.",
  "atk-s0513a4:3527_0": "219.",
  "atk-s0513a4:3528_0": "“Vutthaṃ me bhavanaṃ dibyaṃ, bhuttā kāmā amānusā;",
  "atk-s0513a4:3529_0": "Tāvatiṃsesu devesu, sabbakāmasamiddhisu.",
  "atk-s0513a4:3530_0": "220.",
  "atk-s0513a4:3531_0": "“Sohaṃ etādisaṃ hitvā, puññāyamhi idhāgato;",
  "atk-s0513a4:3532_0": "Dhammameva carissāmi, nāhaṃ rajjena atthiko.",
  "atk-s0513a4:3533_0": "221.",
  "atk-s0513a4:3534_0": "“Adaṇḍāvacaraṃ maggaṃ, sammāsambuddhadesitaṃ;",
  "atk-s0513a4:3535_0": "Taṃ maggaṃ paṭipajjissaṃ, yena gacchanti subbatā”ti.",
  "atk-s0513a4:3536_0": "Tattha vutthaṃ me bhavanaṃ dibyanti vejayantaṃ sandhāya āha.",
  "atk-s0513a4:3536_1": "Sohaṃ etādisanti tāta nārada,",
  "atk-s0513a4:3536_2": "sohaṃ buddhañāṇena aparicchindanīyaṃ evarūpaṃ kāmaguṇasampattiṃ pahāya puññakaraṇatthāya idhāgato.",
  "atk-s0513a4:3536_3": "Adaṇḍāvacaranti adaṇḍehi nikkhittadaṇḍahatthehi avacaritabbaṃ sammādiṭṭhipurekkhāraṃ aṭṭhaṅgikaṃ maggaṃ.",
  "atk-s0513a4:3536_4": "Subbatāti yena maggena subbatā sabbaññubuddhā gacchanti,",
  "atk-s0513a4:3536_5": "ahampi agatapubbaṃ disaṃ gantuṃ bodhitale nisīditvā tameva maggaṃ paṭipajjissāmīti.",
  "atk-s0513a4:3537_0": "Evaṃ bodhisatto imā gāthāyo sabbaññutaññāṇena saṅkhipitvā kathesi.",
  "atk-s0513a4:3537_1": "Nārado punapi āha – “rajjaṃ, deva,",
  "atk-s0513a4:3537_2": "anusāsā”ti. “Tāta,",
  "atk-s0513a4:3537_3": "na me rajjenattho,",
  "atk-s0513a4:3537_4": "satta vassasatāni vigataṃ dānaṃ sattāheneva dātukāmamhī”ti.",
  "atk-s0513a4:3537_5": "Nārado “sādhū”ti tassa vacanaṃ sampaṭicchitvā mahādānaṃ paṭiyādesi.",
  "atk-s0513a4:3537_6": "Rājā sattāhaṃ dānaṃ datvā sattame divase kālaṃ katvā tāvatiṃsabhavaneyeva nibbatti.",
  "atk-s0513a4:3538_0": "Satthā imaṃ dhammadesanaṃ āharitvā “evaṃ vasitabbayuttakaṃ uposathakammaṃ nāmā”ti dassetvā saccāni pakāsetvā jātakaṃ samodhānesi,",
  "atk-s0513a4:3538_1": "saccapariyosāne uposathikesu upāsakesu keci sotāpattiphale,",
  "atk-s0513a4:3538_2": "keci sakadāgāmiphale,",
  "atk-s0513a4:3538_3": "keci anāgāmiphale patiṭṭhahiṃsu.",
  "atk-s0513a4:3538_4": "Tadā nāradarājā sāriputto ahosi,",
  "atk-s0513a4:3538_5": "mātali ānando,",
  "atk-s0513a4:3538_6": "sakko anuruddho,",
  "atk-s0513a4:3538_7": "sādhinarājā pana ahameva ahosinti.",
  "atk-s0513a4:3539_0": "Sādhinajātakavaṇṇanā ekādasamā.",
  "atk-s0513a4:3541_0": "[495] 12. Dasabrāhmaṇajātakavaṇṇanā",
  "atk-s0513a4:3542_0": "Rājā avoca vidhuranti idaṃ satthā jetavane viharanto asadisadānaṃ ārabbha kathesi.",
  "atk-s0513a4:3542_1": "Taṃ aṭṭhakanipāte ādittajātake vitthāritameva.",
  "atk-s0513a4:3542_2": "Rājā kira taṃ dānaṃ dadanto satthāraṃ jeṭṭhakaṃ katvā pañca bhikkhusatāni vicinitvā gaṇhitvā mahākhīṇāsavānaṃyeva adāsi.",
  "atk-s0513a4:3542_3": "Athassa guṇakathaṃ kathentā “āvuso,",
  "atk-s0513a4:3542_4": "rājā asadisadānaṃ dadanto vicinitvā mahapphalaṭṭhāne adāsī”ti dhammasabhāyaṃ kathaṃ samuṭṭhāpesuṃ.",
  "atk-s0513a4:3542_5": "Satthā āgantvā “kāya nuttha,",
  "atk-s0513a4:3542_6": "bhikkhave,",
  "atk-s0513a4:3542_7": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a4:3542_8": "bhikkhave,",
  "atk-s0513a4:3542_9": "yaṃ kosalarājā mādisassa buddhassa upaṭṭhāko hutvā viceyyadānaṃ deti,",
  "atk-s0513a4:3542_10": "porāṇakapaṇḍitā anuppanne buddhepi viceyyadānaṃ adaṃsū”ti vatvā atītaṃ āhari.",
  "atk-s0513a4:3543_0": "Atīte kururaṭṭhe indapatthanagare yudhiṭṭhilagotto korabyo nāma rājā rajjaṃ kāresi.",
  "atk-s0513a4:3543_1": "Tassa vidhuro nāma amacco atthañca dhammañca anusāsati.",
  "atk-s0513a4:3543_2": "Rājā sakalajambudīpaṃ khobhetvā mahādānaṃ deti.",
  "atk-s0513a4:3543_3": "Taṃ gahetvā bhuñjantesu ekopi pañcasīlamattaṃ rakkhanto nāma natthi,",
  "atk-s0513a4:3543_4": "sabbe dussīlāva,",
  "atk-s0513a4:3543_5": "dānaṃ rājānaṃ na toseti.",
  "atk-s0513a4:3543_6": "Rājā “viceyyadānaṃ mahapphala”nti sīlavantānaṃ dātukāmo hutvā cintesi “vidhurapaṇḍitena saddhiṃ mantayissāmī”ti.",
  "atk-s0513a4:3543_7": "So taṃ upaṭṭhānaṃ āgataṃ āsane nisīdāpetvā pañhaṃ pucchi.",
  "atk-s0513a4:3543_8": "Tamatthaṃ pakāsento satthā upaḍḍhagāthamāha –",
  "atk-s0513a4:3544_0": "222.",
  "atk-s0513a4:3545_0": "“Rājā avoca vidhuraṃ, dhammakāmo yudhiṭṭhilo”ti;",
  "atk-s0513a4:3546_0": "Parato rañño ca vidhurassa ca vacanapaṭivacanaṃ hoti –",
  "atk-s0513a4:3547_0": "“Brāhmaṇe vidhura pariyesa, sīlavante bahussute.",
  "atk-s0513a4:3548_0": "223.",
  "atk-s0513a4:3549_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3550_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3551_0": "224.",
  "atk-s0513a4:3552_0": "“Dullabhā brāhmaṇā deva, sīlavanto bahussutā;",
  "atk-s0513a4:3553_0": "Viratā methunā dhammā, ye te bhuñjeyyu bhojanaṃ.",
  "atk-s0513a4:3554_0": "225.",
  "atk-s0513a4:3555_0": "“Dasa khalu mahārāja, yā tā brāhmaṇajātiyo;",
  "atk-s0513a4:3556_0": "Tesaṃ vibhaṅgaṃ vicayaṃ, vitthārena suṇohi me.",
  "atk-s0513a4:3557_0": "226.",
  "atk-s0513a4:3558_0": "“Pasibbake gahetvāna, puṇṇe mūlassa saṃvute;",
  "atk-s0513a4:3559_0": "Osadhikāyo ganthenti, nhāpayanti japanti ca.",
  "atk-s0513a4:3560_0": "227.",
  "atk-s0513a4:3561_0": "“Tikicchakasamā rāja, tepi vuccanti brāhmaṇā;",
  "atk-s0513a4:3562_0": "Akkhātā te mahārāja, tādise nipatāmase.",
  "atk-s0513a4:3563_0": "228.",
  "atk-s0513a4:3564_0": "“Apetā te ca brahmaññā, (iti rājā korabyo)",
  "atk-s0513a4:3565_0": "Na te vuccanti brāhmaṇā;",
  "atk-s0513a4:3566_0": "Aññe vidhura pariyesa, sīlavante bahussute.",
  "atk-s0513a4:3567_0": "229.",
  "atk-s0513a4:3568_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3569_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3570_0": "230.",
  "atk-s0513a4:3571_0": "“Kiṅkiṇikāyo gahetvā, ghosenti puratopi te;",
  "atk-s0513a4:3572_0": "Pesanānipi gacchanti, rathacariyāsu sikkhare.",
  "atk-s0513a4:3573_0": "231.",
  "atk-s0513a4:3574_0": "“Paricārakasamā rāja, tepi vuccanti brāhmaṇā;",
  "atk-s0513a4:3575_0": "Akkhātā te mahārāja, tādise nipatāmase.",
  "atk-s0513a4:3576_0": "232.",
  "atk-s0513a4:3577_0": "“Apetā te ca brahmaññā, (iti rājā korabyo)",
  "atk-s0513a4:3578_0": "Na te vuccanti brāhmaṇā;",
  "atk-s0513a4:3579_0": "Aññe vidhura pariyesa, sīlavante bahussute.",
  "atk-s0513a4:3580_0": "233.",
  "atk-s0513a4:3581_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3582_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3583_0": "234.",
  "atk-s0513a4:3584_0": "“Kamaṇḍaluṃ gahetvāna, vaṅkadaṇḍañca brāhmaṇā;",
  "atk-s0513a4:3585_0": "Paccupessanti rājāno, gāmesu nigamesu ca;",
  "atk-s0513a4:3586_0": "Nādinne vuṭṭhahissāma, gāmamhi vā vanamhi vā.",
  "atk-s0513a4:3587_0": "235.",
  "atk-s0513a4:3588_0": "“Niggāhakasamā rāja, tepi vuccanti brāhmaṇā;",
  "atk-s0513a4:3589_0": "Akkhātā te mahārāja, tādise nipatāmase.",
  "atk-s0513a4:3590_0": "236.",
  "atk-s0513a4:3591_0": "“Apetā te ca brahmaññā, (iti rājā korabyo)",
  "atk-s0513a4:3592_0": "Na te vuccanti brāhmaṇā;",
  "atk-s0513a4:3593_0": "Aññe vidhura pariyesa, sīlavante bahussute.",
  "atk-s0513a4:3594_0": "237.",
  "atk-s0513a4:3595_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3596_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3597_0": "238.",
  "atk-s0513a4:3598_0": "“Parūḷhakacchanakhalomā, paṅkadantā rajassirā;",
  "atk-s0513a4:3599_0": "Okiṇṇā rajareṇūhi, yācakā vicaranti te.",
  "atk-s0513a4:3600_0": "239.",
  "atk-s0513a4:3601_0": "“Khāṇughātasamā rāja, tepi vuccanti brāhmaṇā;",
  "atk-s0513a4:3602_0": "Akkhātā te mahārāja, tādise nipatāmase.",
  "atk-s0513a4:3603_0": "240.",
  "atk-s0513a4:3604_0": "“Apetā te ca brahmaññā, (iti rājā korabyo)",
  "atk-s0513a4:3605_0": "Na te vuccanti brāhmaṇā;",
  "atk-s0513a4:3606_0": "Aññe vidhura pariyesa, sīlavante bahussute.",
  "atk-s0513a4:3607_0": "241.",
  "atk-s0513a4:3608_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3609_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3610_0": "242.",
  "atk-s0513a4:3611_0": "“Harītakaṃ āmalakaṃ, ambaṃ jambuṃ vibhītakaṃ;",
  "atk-s0513a4:3612_0": "Labujaṃ dantapoṇāni, beluvā badarāni ca.",
  "atk-s0513a4:3613_0": "243.",
  "atk-s0513a4:3614_0": "“Rājāyatanaṃ ucchupuṭaṃ, dhūmanettaṃ madhuañjanaṃ;",
  "atk-s0513a4:3615_0": "Uccāvacāni paṇiyāni, vipaṇenti janādhipa.",
  "atk-s0513a4:3616_0": "244.",
  "atk-s0513a4:3617_0": "“Vāṇijakasamā rāja, tepi vuccanti brāhmaṇā;",
  "atk-s0513a4:3618_0": "Akkhātā te mahārāja, tādise nipatāmase.",
  "atk-s0513a4:3619_0": "245.",
  "atk-s0513a4:3620_0": "“Apetā te ca brahmaññā, (iti rājā korabyo)",
  "atk-s0513a4:3621_0": "Na te vuccanti brāhmaṇā;",
  "atk-s0513a4:3622_0": "Aññe vidhura pariyesa, sīlavante bahussute.",
  "atk-s0513a4:3623_0": "246.",
  "atk-s0513a4:3624_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3625_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3626_0": "247.",
  "atk-s0513a4:3627_0": "“Kasivāṇijjaṃ kārenti, posayanti ajeḷake;",
  "atk-s0513a4:3628_0": "Kumāriyo pavecchanti, vivāhantāvahanti ca.",
  "atk-s0513a4:3629_0": "248.",
  "atk-s0513a4:3630_0": "“Samā ambaṭṭhavessehi, tepi vuccanti brāhmaṇā;",
  "atk-s0513a4:3631_0": "Akkhātā te mahārāja, tādise nipatāmase.",
  "atk-s0513a4:3632_0": "249.",
  "atk-s0513a4:3633_0": "“Apetā te ca brahmaññā, (iti rājā korabyo)",
  "atk-s0513a4:3634_0": "Na te vuccanti brāhmaṇā;",
  "atk-s0513a4:3635_0": "Aññe vidhura pariyesa, sīlavante bahussute.",
  "atk-s0513a4:3636_0": "250.",
  "atk-s0513a4:3637_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3638_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3639_0": "251.",
  "atk-s0513a4:3640_0": "“Nikkhittabhikkhaṃ bhuñjanti, gāmesveke purohitā;",
  "atk-s0513a4:3641_0": "Bahū te paripucchanti, aṇḍacchedā nilañchakā.",
  "atk-s0513a4:3642_0": "252.",
  "atk-s0513a4:3643_0": "“Pasūpi tattha haññanti, mahiṃsā sūkarā ajā;",
  "atk-s0513a4:3644_0": "Goghātakasamā rāja, tepi vuccanti brāhmaṇā;",
  "atk-s0513a4:3645_0": "Akkhātā te mahārāja, tādise nipatāmase.",
  "atk-s0513a4:3646_0": "253.",
  "atk-s0513a4:3647_0": "“Apetā te ca brahmaññā, (iti rājā korabyo)",
  "atk-s0513a4:3648_0": "Na te vuccanti brāhmaṇā;",
  "atk-s0513a4:3649_0": "Aññe vidhura pariyesa, sīlavante bahussute.",
  "atk-s0513a4:3650_0": "254.",
  "atk-s0513a4:3651_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3652_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3653_0": "255.",
  "atk-s0513a4:3654_0": "“Asicammaṃ gahetvāna, khaggaṃ paggayha brāhmaṇā;",
  "atk-s0513a4:3655_0": "Vessapathesu tiṭṭhanti, satthaṃ abbāhayantipi.",
  "atk-s0513a4:3656_0": "256.",
  "atk-s0513a4:3657_0": "“Samā gopanisādehi, tepi vuccanti brāhmaṇā;",
  "atk-s0513a4:3658_0": "Akkhātā te mahārāja, tādise nipatāmase.",
  "atk-s0513a4:3659_0": "257.",
  "atk-s0513a4:3660_0": "“Apetā te ca brahmaññā, (iti rājā korabyo)",
  "atk-s0513a4:3661_0": "Na te vuccanti brāhmaṇā;",
  "atk-s0513a4:3662_0": "Aññe vidhura pariyesa, sīlavante bahussute.",
  "atk-s0513a4:3663_0": "258.",
  "atk-s0513a4:3664_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3665_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3666_0": "259.",
  "atk-s0513a4:3667_0": "“Araññe kuṭikaṃ katvā, kuṭāni kārayanti te;",
  "atk-s0513a4:3668_0": "Sasabiḷāre bādhenti, āgodhā macchakacchapaṃ.",
  "atk-s0513a4:3669_0": "260.",
  "atk-s0513a4:3670_0": "“Te luddakasamā rāja, tepi vuccanti brāhmaṇā;",
  "atk-s0513a4:3671_0": "Akkhātā te mahārāja, tādise nipatāmase.",
  "atk-s0513a4:3672_0": "261.",
  "atk-s0513a4:3673_0": "“Apetā te ca brahmaññā, (iti rājā korabyo)",
  "atk-s0513a4:3674_0": "Na te vuccanti brāhmaṇā;",
  "atk-s0513a4:3675_0": "Aññe vidhura pariyesa, sīlavante bahussute.",
  "atk-s0513a4:3676_0": "262.",
  "atk-s0513a4:3677_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3678_0": "Dakkhiṇaṃ samma dassāma, yattha dinnaṃ mahapphalaṃ.",
  "atk-s0513a4:3679_0": "263.",
  "atk-s0513a4:3680_0": "“Aññe dhanassa kāmā hi, heṭṭhāmañce pasakkitā;",
  "atk-s0513a4:3681_0": "Rājāno upari nhāyanti, somayāge upaṭṭhite.",
  "atk-s0513a4:3682_0": "264.",
  "atk-s0513a4:3683_0": "“Malamajjakasamā rāja, tepi vuccanti brāhmaṇā;",
  "atk-s0513a4:3684_0": "Akkhātā te mahārāja, tādise nipatāmase.",
  "atk-s0513a4:3685_0": "265.",
  "atk-s0513a4:3686_0": "“Apetā te ca brahmaññā, (iti rājā korabyo)",
  "atk-s0513a4:3687_0": "Na te vuccanti brāhmaṇā;",
  "atk-s0513a4:3688_0": "Aññe vidhura pariyesa, sīlavante bahussute.",
  "atk-s0513a4:3689_0": "266.",
  "atk-s0513a4:3690_0": "“Virate methunā dhammā, ye me bhuñjeyyu bhojanaṃ;",
  "atk-s0513a4:3691_0": "Dakkhiṇaṃ samma dassāma, yattha dinnaṃ mahapphala”nti.",
  "atk-s0513a4:3692_0": "Tattha sīlavanteti maggenāgatasīle.",
  "atk-s0513a4:3692_1": "Bahussuteti paṭivedhabahussute.",
  "atk-s0513a4:3692_2": "Dakkhiṇanti dānaṃ.",
  "atk-s0513a4:3692_3": "Ye teti ye dhammikā samaṇabrāhmaṇā tava dānaṃ bhuñjeyyuṃ,",
  "atk-s0513a4:3692_4": "te dullabhā.",
  "atk-s0513a4:3692_5": "Brāhmaṇajātiyoti brāhmaṇakulāni.",
  "atk-s0513a4:3692_6": "Tesaṃ vibhaṅgaṃ vicayanti tesaṃ brāhmaṇānaṃ vibhaṅgaṃ mama paññāya vicitabhāvaṃ vitthārena suṇohi.",
  "atk-s0513a4:3692_7": "Saṃvuteti baddhamukhe.",
  "atk-s0513a4:3692_8": "Osadhikāyo ganthentīti “idaṃ imassa rogassa bhesajjaṃ,",
  "atk-s0513a4:3692_9": "idaṃ imassa rogassa bhesajja”nti evaṃ siloke bandhitvā manussānaṃ denti.",
  "atk-s0513a4:3692_10": "Nhāpayantīti nahāpanaṃ nāma karonti.",
  "atk-s0513a4:3692_11": "Japanti cāti bhūtavijjaṃ parivattenti.",
  "atk-s0513a4:3692_12": "Tikicchakasamāti vejjasadisā.",
  "atk-s0513a4:3692_13": "Tepi vuccantīti tepi “brāhmaṇā vā mayaṃ,",
  "atk-s0513a4:3692_14": "abrāhmaṇā vā”ti ajānitvā vejjakammena jīvikaṃ kappentā vohārena “brāhmaṇā”ti vuccanti.",
  "atk-s0513a4:3692_15": "Akkhātā teti ime te mayā vejjabrāhmaṇā nāma akkhātā.",
  "atk-s0513a4:3692_16": "Nipatāmaseti vadehi dāni,",
  "atk-s0513a4:3692_17": "kiṃ tādise brāhmaṇe nipatāma,",
  "atk-s0513a4:3692_18": "nimantanatthāya upasaṅkamāma,",
  "atk-s0513a4:3692_19": "atthi te etehi atthoti pucchati.",
  "atk-s0513a4:3692_20": "Brahmaññāti brāhmaṇadhammato.",
  "atk-s0513a4:3692_21": "Na te vuccantīti te bāhitapāpatāya brāhmaṇā nāma na vuccanti.",
  "atk-s0513a4:3693_0": "Kiṅkiṇikāyoti mahārāja,",
  "atk-s0513a4:3693_1": "aparepi brāhmaṇā attano brāhmaṇadhammaṃ chaḍḍetvā jīvikatthāya rājarājamahāmattānaṃ purato kaṃsatāḷe gahetvā vādentā gāyantā gacchanti.",
  "atk-s0513a4:3693_2": "Pesanānipīti dāsakammakarā viya pesanānipi gacchanti.",
  "atk-s0513a4:3693_3": "Rathacariyāsūti rathasippaṃ sikkhanti.",
  "atk-s0513a4:3693_4": "Paricārakasamāti dāsakammakarasadisā.",
  "atk-s0513a4:3693_5": "Vaṅkadaṇḍanti vaṅkadaṇḍakaṭṭhaṃ.",
  "atk-s0513a4:3693_6": "Paccupessanti rājānoti rājarājamahāmatte paṭicca āgamma sandhāya upasevanti.",
  "atk-s0513a4:3693_7": "Gāmesu nigamesu cāti tesaṃ nivesanadvāre nisīdanti.",
  "atk-s0513a4:3693_8": "Niggāhakasamāti niggahakārakehi balisādhakarājapurisehi samā.",
  "atk-s0513a4:3693_9": "Yathā te purisā “aggahetvā na gamissāmā”ti niggahaṃ katvā gaṇhantiyeva,",
  "atk-s0513a4:3693_10": "tathā “gāme vā vane vā aladdhā marantāpi na vuṭṭhahissāmā”ti upavasanti.",
  "atk-s0513a4:3693_11": "Tepīti tepi balisādhakasadisā pāpadhammā.",
  "atk-s0513a4:3694_0": "Rajareṇūhīti rajehi ca paṃsūhi ca okiṇṇā.",
  "atk-s0513a4:3694_1": "Yācakāti dhanayācakā.",
  "atk-s0513a4:3694_2": "Khāṇughātasamāti malīnasarīratāya jhāmakhette khāṇughātakehi bhūmiṃ khaṇitvā jhāmakhāṇukauddharaṇakamanussehi samānā,",
  "atk-s0513a4:3694_3": "“aggahetvā na gamissāmā”ti niccalabhāvena ṭhitattā nikhaṇitvā ṭhapitavatikhāṇukā viyātipi attho.",
  "atk-s0513a4:3694_4": "Tepīti tepi tathā laddhaṃ dhanaṃ vaḍḍhiyā payojetvā puna tatheva ṭhitattā dussīlā brāhmaṇā.",
  "atk-s0513a4:3695_0": "Ucchupuṭanti ucchuñceva phāṇitapuṭañca.",
  "atk-s0513a4:3695_1": "Madhuañjananti madhuñceva añjanañca.",
  "atk-s0513a4:3695_2": "Uccāvacānīti mahagghaappagghāni.",
  "atk-s0513a4:3695_3": "Paṇiyānīti bhaṇḍāni.",
  "atk-s0513a4:3695_4": "Vipaṇentīti vikkiṇanti.",
  "atk-s0513a4:3695_5": "Tepīti tepi imāni ettakāni vikkiṇitvā jīvikakappakā vāṇijakabrāhmaṇā.",
  "atk-s0513a4:3695_6": "Posayantīti gorasavikkayena jīvikakappanatthaṃ posenti.",
  "atk-s0513a4:3695_7": "Pavecchantīti attano dhītaro hiraññasuvaṇṇaṃ gahetvā paresaṃ denti.",
  "atk-s0513a4:3695_8": "Te evaṃ paresaṃ dadamānā vivāhanti nāma,",
  "atk-s0513a4:3695_9": "attano puttānaṃ atthāya gaṇhamānā āvāhanti nāma.",
  "atk-s0513a4:3695_10": "Ambaṭṭhavessehīti kuṭumbikehi ceva gahapatīhi ca samā,",
  "atk-s0513a4:3695_11": "tepi vohāravasena “brāhmaṇā”ti vuccanti.",
  "atk-s0513a4:3696_0": "Nikkhittabhikkhanti gāmapurohitā hutvā attano atthāya nibaddhabhikkhaṃ.",
  "atk-s0513a4:3696_1": "Bahū teti bahū janā ete gāmapurohite nakkhattamuhuttamaṅgalāni pucchanti.",
  "atk-s0513a4:3696_2": "Aṇḍacchedā nilañchakāti bhatiṃ gahetvā balibaddānaṃ aṇḍacchedakā ceva tisūlādiaṅkakaraṇena lañchakā ca,",
  "atk-s0513a4:3696_3": "lakkhaṇakārakāti attho.",
  "atk-s0513a4:3696_4": "Tatthāti tesaṃ gāmapurohitānaṃ gehesu maṃsavikkiṇanatthaṃ ete pasuādayopi haññanti.",
  "atk-s0513a4:3696_5": "Tepīti tepi goghātakasamā brāhmaṇāti vuccanti.",
  "atk-s0513a4:3697_0": "Asicammanti asilaṭṭhiñceva kaṇḍavāraṇañca.",
  "atk-s0513a4:3697_1": "Vessapathesūti vāṇijānaṃ gamanamaggesu.",
  "atk-s0513a4:3697_2": "Satthaṃ abbāhayantīti satthavāhānaṃ hatthato satampi sahassampi gahetvā satthe corāṭaviṃ atibāhenti.",
  "atk-s0513a4:3697_3": "Gopanisādehīti gopālakehi ceva nisādehi ca gāmaghātakacorehi samāti vuttaṃ.",
  "atk-s0513a4:3697_4": "Tepīti tepi evarūpā brāhmaṇāti vuccanti.",
  "atk-s0513a4:3697_5": "Kuṭāni kārayanti teti kūṭapāsādīni ropenti.",
  "atk-s0513a4:3697_6": "Sasabiḷāreti sase ceva biḷāre ca.",
  "atk-s0513a4:3697_7": "Etena thalacare mige dasseti.",
  "atk-s0513a4:3697_8": "Āgodhā macchakacchapanti thalajesu tāva āgodhato mahante ca khuddake ca pāṇayo bādhenti mārenti,",
  "atk-s0513a4:3697_9": "jalajesu macchakacchape.",
  "atk-s0513a4:3697_10": "Tepīti tepi luddakasamā brāhmaṇāti vuccanti.",
  "atk-s0513a4:3698_0": "Aññe dhanassa kāmā hīti apare brāhmaṇā dhanaṃ patthentā.",
  "atk-s0513a4:3698_1": "Heṭṭhāmañce pasakkitāti “kalipavāhakammaṃ kāressāmā”ti ratanamayaṃ mañcaṃ kāretvā tassa heṭṭhā nipannā acchanti.",
  "atk-s0513a4:3698_2": "Atha nesaṃ somayāge upaṭṭhite rājāno upari nahāyanti,",
  "atk-s0513a4:3698_3": "te kira somayāge niṭṭhite āgantvā tasmiṃ mañce nisīdanti.",
  "atk-s0513a4:3698_4": "Atha ne aññe brāhmaṇā “kaliṃ pavāhessāmā”ti nahāpenti.",
  "atk-s0513a4:3698_5": "Ratanamañco ceva rañño rājālaṅkāro ca sabbo heṭṭhāmañce nipannasseva hoti.",
  "atk-s0513a4:3698_6": "Tepīti tepi malamajjakehi nahāpitehi sadisā brāhmaṇāti vuccanti.",
  "atk-s0513a4:3699_0": "Evañcime vohāramattabrāhmaṇe dassetvā idāni paramatthabrāhmaṇe dassento dve gāthā abhāsi –",
  "atk-s0513a4:3700_0": "267.",
  "atk-s0513a4:3701_0": "“Atthi kho brāhmaṇā deva, sīlavanto bahussutā;",
  "atk-s0513a4:3702_0": "Viratā methunā dhammā, ye te bhuñjeyyu bhojanaṃ.",
  "atk-s0513a4:3703_0": "268.",
  "atk-s0513a4:3704_0": "“Ekañca bhattaṃ bhuñjanti, na ca majjaṃ pivanti te;",
  "atk-s0513a4:3705_0": "Akkhātā te mahārāja, tādise nipatāmase”ti.",
  "atk-s0513a4:3706_0": "Tattha sīlavantoti ariyasīlena samannāgatā.",
  "atk-s0513a4:3706_1": "Bahussutāti paṭivedhabāhusaccena samannāgatā.",
  "atk-s0513a4:3706_2": "Tādiseti evarūpe bāhitapāpe paccekabuddhabrāhmaṇe nimantanatthāya upasaṅkamāmāti.",
  "atk-s0513a4:3707_0": "Rājā tassa kathaṃ sutvā pucchi “samma vidhura,",
  "atk-s0513a4:3707_1": "evarūpā aggadakkhiṇeyyā brāhmaṇā kahaṃ vasantī”ti?",
  "atk-s0513a4:3707_2": "Uttarahimavante nandamūlakapabbhāre,",
  "atk-s0513a4:3707_3": "mahārājāti. “Tena hi, paṇḍita,",
  "atk-s0513a4:3707_4": "tava balena mayhaṃ te brāhmaṇe pariyesā”ti tuṭṭhamānaso gāthamāha –",
  "atk-s0513a4:3708_0": "269.",
  "atk-s0513a4:3709_0": "“Ete kho brāhmaṇā vidhura, sīsavanto bahussutā;",
  "atk-s0513a4:3710_0": "Ete vidhura pariyesa, khippañca ne nimantayā”ti.",
  "atk-s0513a4:3711_0": "Mahāsatto “sādhū”ti tassa vacanaṃ sampaṭicchitvā “tena hi, mahārāja,",
  "atk-s0513a4:3711_1": "nagaraṃ alaṅkārāpetvā sabbe nagaravāsino dānaṃ datvā uposathaṃ adhiṭṭhāya samādinnasīlā hontū”ti bheriṃ",
  "atk-s0513a4:3711_2": "carāpetvā “tumhepi saddhiṃ parijanena uposathaṃ samādiyathā”ti vatvā sayaṃ pātova bhuñjitvā uposathaṃ",
  "atk-s0513a4:3711_3": "samādāya sāyanhasamaye jātipupphapuṇṇaṃ suvaṇṇasamuggaṃ āharāpetvā raññā saddhiṃ pañcapatiṭṭhitaṃ patiṭṭhahitvā",
  "atk-s0513a4:3711_4": "paccekabuddhānaṃ guṇe anussaritvā vanditvā “uttarahimavante nandamūlakapabbhāravāsino pañcasatā paccekabuddhā",
  "atk-s0513a4:3711_5": "sve amhākaṃ bhikkhaṃ gaṇhantū”ti nimantetvā ākāse aṭṭha pupphamuṭṭhiyo vissajjesi.",
  "atk-s0513a4:3711_6": "Tadā tattha pañcasatā paccekabuddhā vasanti,",
  "atk-s0513a4:3711_7": "pupphāni gantvā tesaṃ upari patiṃsu.",
  "atk-s0513a4:3711_8": "Te āvajjentā taṃ kāraṇaṃ ñatvā “mārisā,",
  "atk-s0513a4:3711_9": "vidhurapaṇḍitena nimantitamha,",
  "atk-s0513a4:3711_10": "na kho panesa ittarasatto,",
  "atk-s0513a4:3711_11": "buddhaṅkuro esa,",
  "atk-s0513a4:3711_12": "imasmiṃyeva kappe buddho bhavissati,",
  "atk-s0513a4:3711_13": "karissāmassa saṅgaha”nti nimantanaṃ adhivāsayiṃsu.",
  "atk-s0513a4:3711_14": "Mahāsatto pupphānaṃ anāgamanasaññāya adhivāsitabhāvaṃ ñatvā “mahārāja,",
  "atk-s0513a4:3711_15": "sve paccekabuddhā āgamissanti,",
  "atk-s0513a4:3711_16": "sakkārasammānaṃ karohī”ti āha.",
  "atk-s0513a4:3711_17": "Rājā punadivase mahāsakkāraṃ katvā mahātale mahārahāni āsanāni paññapesi.",
  "atk-s0513a4:3711_18": "Paccekabuddhā anotattadahe katasarīrapaṭijagganā velaṃ sallakkhetvā ākāsenāgantvā rājaṅgaṇe otariṃsu.",
  "atk-s0513a4:3711_19": "Rājā ca bodhisatto ca pasannamānasā tesaṃ hatthato pattāni gahetvā pāsādaṃ āropetvā nisīdāpetvā dakkhiṇodakaṃ",
  "atk-s0513a4:3711_20": "datvā paṇītena khādanīyena bhojanīyena parivisiṃsu.",
  "atk-s0513a4:3711_21": "Bhattakiccapariyosāne ca punadivasatthāyāti evaṃ satta divase nimantetvā mahādānaṃ datvā sattame divase sabbaparikkhāre adaṃsu.",
  "atk-s0513a4:3711_22": "Te anumodanaṃ katvā ākāsena tattheva gatā,",
  "atk-s0513a4:3711_23": "parikkhārāpi tehi saddhiṃyeva gatā.",
  "atk-s0513a4:3712_0": "Satthā imaṃ dhammadesanaṃ āharitvā “anacchariyaṃ,",
  "atk-s0513a4:3712_1": "bhikkhave,",
  "atk-s0513a4:3712_2": "kosalarañño mama upaṭṭhākassa sato viceyyadānaṃ dātuṃ,",
  "atk-s0513a4:3712_3": "porāṇakapaṇḍitā anuppannepi buddhe dānaṃ adaṃsuyevā”ti vatvā jātakaṃ samodhānesi –",
  "atk-s0513a4:3712_4": "“tadā rājā ānando ahosi,",
  "atk-s0513a4:3712_5": "vidhurapaṇḍito pana ahameva ahosi”nti.",
  "atk-s0513a4:3713_0": "Dasabrāhmaṇajātakavaṇṇanā dvādasamā.",
  "atk-s0513a4:3715_0": "[496] 13. Bhikkhāparamparajātakavaṇṇanā",
  "atk-s0513a4:3716_0": "Sukhumālarūpaṃ disvāti idaṃ satthā jetavane viharanto aññataraṃ kuṭumbikaṃ ārabbha kathesi.",
  "atk-s0513a4:3716_1": "So kira saddho ahosi pasanno,",
  "atk-s0513a4:3716_2": "tathāgatassa ceva saṅghassa ca nibaddhaṃ mahāsakkāraṃ karoti.",
  "atk-s0513a4:3716_3": "Athekadivasaṃ cintesi “ahaṃ buddharatanassa ceva saṅgharatanassa ca paṇītāni khādanīyabhojanīyāni ceva",
  "atk-s0513a4:3716_4": "sukhumavatthāni ca dento niccaṃ mahāsakkāraṃ karomi,",
  "atk-s0513a4:3716_5": "idāni dhammaratanassapi karissāmi,",
  "atk-s0513a4:3716_6": "kathaṃ nu kho tassa sakkāraṃ karontena kattabba”nti.",
  "atk-s0513a4:3716_7": "So bahūni gandhamālādīni ādāya jetavanaṃ gantvā satthāraṃ vanditvā pucchi “ahaṃ, bhante,",
  "atk-s0513a4:3716_8": "dhammaratanassa sakkāraṃ kattukāmomhi,",
  "atk-s0513a4:3716_9": "kathaṃ nu kho tassa sakkāraṃ karontena kattabba”nti.",
  "atk-s0513a4:3716_10": "Atha naṃ satthā āha –",
  "atk-s0513a4:3716_11": "“sace dhammaratanassa sakkāraṃ kattukāmo,",
  "atk-s0513a4:3716_12": "dhammabhaṇḍāgārikassa ānandassa sakkāraṃ karohī”ti.",
  "atk-s0513a4:3716_13": "So “sādhū”ti paṭissuṇitvā theraṃ nimantetvā punadivase mahantena sakkārena attano gehaṃ netvā mahārahe",
  "atk-s0513a4:3716_14": "āsane nisīdāpetvā gandhamālādīhi pūjetvā nānaggarasabhojanaṃ datvā mahagghe ticīvarappahonake sāṭake adāsi.",
  "atk-s0513a4:3716_15": "Theropi “ayaṃ sakkāro dhammaratanassa kato,",
  "atk-s0513a4:3716_16": "na mayhaṃ anucchaviko,",
  "atk-s0513a4:3716_17": "aggasāvakassa dhammasenāpatissa anucchaviko”ti cintetvā piṇḍapātañca vatthāni ca vihāraṃ haritvā sāriputtattherassa adāsi.",
  "atk-s0513a4:3716_18": "Sopi “ayaṃ sakkāro dhammaratanassa kato,",
  "atk-s0513a4:3716_19": "ekantena dhammassāmino sammāsambuddhasseva anucchaviko”ti cintetvā dasabalassa adāsi.",
  "atk-s0513a4:3716_20": "Satthā attano uttaritaraṃ adisvā piṇḍapātaṃ paribhuñji,",
  "atk-s0513a4:3716_21": "cīvarasāṭake aggahesi.",
  "atk-s0513a4:3717_0": "Bhikkhū dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:3717_1": "asuko nāma kuṭumbiko ‘dhammaratanassa sakkāraṃ karomī’ti dhammabhaṇḍāgārikassa ānandattherassa adāsi.",
  "atk-s0513a4:3717_2": "Thero ‘nāyaṃ mayhaṃ anucchaviko’ti dhammasenāpatino adāsi,",
  "atk-s0513a4:3717_3": "sopi ‘nāyaṃ mayhaṃ anucchaviko’ti tathāgatassa adāsi.",
  "atk-s0513a4:3717_4": "Tathāgato aññaṃ uttaritaraṃ apassanto attano dhammassāmitāya ‘mayhameveso anucchaviko’ti taṃ piṇḍapātaṃ paribhuñji,",
  "atk-s0513a4:3717_5": "cīvarasāṭakepi gaṇhi,",
  "atk-s0513a4:3717_6": "evaṃ so piṇḍapāto yathānucchavikatāya dhammassāminova pādamūlaṃ gato”ti.",
  "atk-s0513a4:3717_7": "Satthā āgantvā “kāya nuttha,",
  "atk-s0513a4:3717_8": "bhikkhave,",
  "atk-s0513a4:3717_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:3717_10": "bhikkhave,",
  "atk-s0513a4:3717_11": "idāneva piṇḍapāto paramparā yathānucchavikaṃ gacchati,",
  "atk-s0513a4:3717_12": "pubbepi anuppanne buddhe agamāsiyevā”ti vatvā atītaṃ āhari.",
  "atk-s0513a4:3718_0": "Atīte bārāṇasiyaṃ brahmadatto agatigamanaṃ pahāya dasa rājadhamme akopento dhammena rajjaṃ kāresi.",
  "atk-s0513a4:3718_1": "Evaṃ santepissa vinicchayo suñño viya ahosi.",
  "atk-s0513a4:3718_2": "Rājā attano aguṇagavesako hutvā antonivesanādīni pariggaṇhanto antepure ca antonagare ca dvāragāmesu",
  "atk-s0513a4:3718_3": "ca attano aguṇaṃ kathentaṃ adisvā “janapade gavesissāmī”ti amaccānaṃ rajjaṃ niyyādetvā purohitena saddhiṃ",
  "atk-s0513a4:3718_4": "aññātakaveseneva kāsiraṭṭhe caranto kañci aguṇaṃ kathentaṃ adisvā paccante ekaṃ nigamaṃ patvā bahidvārasālāyaṃ nisīdi.",
  "atk-s0513a4:3718_5": "Tasmiṃ khaṇe nigamavāsī asītikoṭivibhavo kuṭumbiko mahantena parivārena nhānatitthaṃ gacchanto sālāyaṃ",
  "atk-s0513a4:3718_6": "nisinnaṃ suvaṇṇavaṇṇaṃ sukhumālasarīraṃ rājānaṃ disvā uppannasineho sālaṃ pavisitvā paṭisanthāraṃ katvā",
  "atk-s0513a4:3718_7": "“idheva hothā”ti vatvā gehaṃ gantvā nānaggarasabhojanaṃ sampādetvā mahantena parivārena bhattabhājanāni",
  "atk-s0513a4:3718_8": "gāhāpetvā agamāsi.",
  "atk-s0513a4:3718_9": "Tasmiṃ khaṇe himavantavāsī pañcābhiñño tāpaso āgantvā tattheva nisīdi.",
  "atk-s0513a4:3718_10": "Nandamūlakapabbhārato paccekabuddhopi āgantvā tattheva nisīdi.",
  "atk-s0513a4:3719_0": "Kuṭumbiko rañño hatthadhovanaudakaṃ datvā nānaggarasehi sūpabyañjanehi bhattapātiṃ sajjetvā rañño upanesi.",
  "atk-s0513a4:3719_1": "Rājā naṃ gahetvā purohitassa brāhmaṇassa adāsi.",
  "atk-s0513a4:3719_2": "Brāhmaṇo gahetvā tāpasassa adāsi.",
  "atk-s0513a4:3719_3": "Tāpaso paccekabuddhassa santikaṃ gantvā vāmahatthena bhattapātiṃ,",
  "atk-s0513a4:3719_4": "dakkhiṇahatthena kamaṇḍaluṃ gahetvā dakkhiṇodakaṃ datvā patte bhattaṃ pakkhipi.",
  "atk-s0513a4:3719_5": "So kañci animantetvā anāpucchitvā paribhuñji.",
  "atk-s0513a4:3719_6": "Tassa bhattakiccapariyosāne kuṭumbiko cintesi “mayā rañño bhattaṃ dinnaṃ,",
  "atk-s0513a4:3719_7": "raññā brāhmaṇassa,",
  "atk-s0513a4:3719_8": "brāhmaṇena tāpasassa,",
  "atk-s0513a4:3719_9": "tāpasena paccekabuddhassa,",
  "atk-s0513a4:3719_10": "paccekabuddho kañci anāpucchitvā paribhuñji,",
  "atk-s0513a4:3719_11": "kiṃ nu kho imesaṃ ettakaṃ dānakāraṇaṃ,",
  "atk-s0513a4:3719_12": "kiṃ imassa kañci anāpucchitvāva bhuñjanakāraṇaṃ,",
  "atk-s0513a4:3719_13": "anupubbena te pucchissāmī”ti.",
  "atk-s0513a4:3719_14": "So ekekaṃ upasaṅkamitvā vanditvā pucchi.",
  "atk-s0513a4:3719_15": "Tepissa kathesuṃ –",
  "atk-s0513a4:3720_0": "270.",
  "atk-s0513a4:3721_0": "“Sukhumālarūpaṃ disvā, raṭṭhā vivanamāgataṃ;",
  "atk-s0513a4:3722_0": "Kuṭāgāravarūpetaṃ, mahāsayanamupāsitaṃ.",
  "atk-s0513a4:3723_0": "271.",
  "atk-s0513a4:3724_0": "“Tassa te pemakenāhaṃ, adāsiṃ vaḍḍhamodanaṃ;",
  "atk-s0513a4:3725_0": "Sālīnaṃ vicitaṃ bhattaṃ, suciṃ maṃsūpasecanaṃ.",
  "atk-s0513a4:3726_0": "272.",
  "atk-s0513a4:3727_0": "“Taṃ tvaṃ bhattaṃ paṭiggayha, brāhmaṇassa adāsayi;",
  "atk-s0513a4:3728_0": "Attānaṃ anasitvāna, koyaṃ dhammo namatthu te.",
  "atk-s0513a4:3729_0": "273.",
  "atk-s0513a4:3730_0": "“Ācariyo brāhmaṇo mayhaṃ, kiccākiccesu byāvaṭo;",
  "atk-s0513a4:3731_0": "Garu ca āmantanīyo ca, dātumarahāmi bhojanaṃ.",
  "atk-s0513a4:3732_0": "274.",
  "atk-s0513a4:3733_0": "“Brāhmaṇaṃ dāni pucchāmi, gotamaṃ rājapūjitaṃ;",
  "atk-s0513a4:3734_0": "Rājā te bhattaṃ pādāsi, suciṃ maṃsūpasecanaṃ.",
  "atk-s0513a4:3735_0": "275.",
  "atk-s0513a4:3736_0": "“Taṃ tvaṃ bhattaṃ paṭiggayha, isissa bhojanaṃ adā;",
  "atk-s0513a4:3737_0": "Akhettaññūsi dānassa, koyaṃ dhammo namatthu te.",
  "atk-s0513a4:3738_0": "276.",
  "atk-s0513a4:3739_0": "“Bharāmi puttadāre ca, gharesu gadhito ahaṃ;",
  "atk-s0513a4:3740_0": "Bhuñje mānusake kāme, anusāsāmi rājino.",
  "atk-s0513a4:3741_0": "277.",
  "atk-s0513a4:3742_0": "“Āraññikassa isino, cirarattaṃ tapassino;",
  "atk-s0513a4:3743_0": "Vuḍḍhassa bhāvitattassa, dātumarahāmi bhojanaṃ.",
  "atk-s0513a4:3744_0": "278.",
  "atk-s0513a4:3745_0": "“Isiñca dāni pucchāmi, kisaṃ dhamanisanthataṃ;",
  "atk-s0513a4:3746_0": "Parūḷhakacchanakhalomaṃ, paṅkadantaṃ rajassiraṃ.",
  "atk-s0513a4:3747_0": "279.",
  "atk-s0513a4:3748_0": "“Eko araññe viharasi, nāvakaṅkhasi jīvitaṃ;",
  "atk-s0513a4:3749_0": "Bhikkhu kena tayā seyyo, yassa tvaṃ bhojanaṃ adā.",
  "atk-s0513a4:3750_0": "280.",
  "atk-s0513a4:3751_0": "“Khaṇantālukalambāni, bilālitakkalāni ca;",
  "atk-s0513a4:3752_0": "Dhunaṃ sāmākanīvāraṃ, saṅghāriyaṃ pasāriyaṃ.",
  "atk-s0513a4:3753_0": "281.",
  "atk-s0513a4:3754_0": "“Sākaṃ bhisaṃ madhuṃ maṃsaṃ, badarāmalakāni ca;",
  "atk-s0513a4:3755_0": "Tāni āharitvā bhuñjāmi, atthi me so pariggaho.",
  "atk-s0513a4:3756_0": "282.",
  "atk-s0513a4:3757_0": "“Pacanto apacantassa, amamassa sakiñcano;",
  "atk-s0513a4:3758_0": "Anādānassa sādāno, dātumarahāmi bhojanaṃ.",
  "atk-s0513a4:3759_0": "283.",
  "atk-s0513a4:3760_0": "“Bhikkhuñca dāni pucchāmi, tuṇhīmāsīna subbataṃ;",
  "atk-s0513a4:3761_0": "Isi te bhattaṃ pādāsi, suciṃ maṃsūpasecanaṃ.",
  "atk-s0513a4:3762_0": "284.",
  "atk-s0513a4:3763_0": "“Taṃ tvaṃ bhattaṃ paṭiggayha, tuṇhī bhuñjasi ekako;",
  "atk-s0513a4:3764_0": "Nāññaṃ kañci nimantesi, koyaṃ dhammo namatthu te.",
  "atk-s0513a4:3765_0": "285.",
  "atk-s0513a4:3766_0": "“Na pacāmi na pācemi, na chindāmi na chedaye;",
  "atk-s0513a4:3767_0": "Taṃ maṃ akiñcanaṃ ñatvā, sabbapāpehi ārataṃ.",
  "atk-s0513a4:3768_0": "286.",
  "atk-s0513a4:3769_0": "“Vāmena bhikkhamādāya, dakkhiṇena kamaṇḍaluṃ;",
  "atk-s0513a4:3770_0": "Isi me bhattaṃ pādāsi, suciṃ maṃsūpasecanaṃ.",
  "atk-s0513a4:3771_0": "287.",
  "atk-s0513a4:3772_0": "“Ete hi dātumarahanti, samamā sapariggahā;",
  "atk-s0513a4:3773_0": "Paccanīkamahaṃ maññe, yo dātāraṃ nimantaye”ti.",
  "atk-s0513a4:3774_0": "Tattha vivananti nirudakāraññasadisaṃ imaṃ paccantaṃ āgataṃ.",
  "atk-s0513a4:3774_1": "Kūṭāgāravarūpetanti kūṭāgāravarena upagataṃ,",
  "atk-s0513a4:3774_2": "ekaṃ varakūṭāgāravāsinanti attho.",
  "atk-s0513a4:3774_3": "Mahāsayanamupāsitanti tattheva supaññattaṃ sirisayanaṃ upāsitaṃ.",
  "atk-s0513a4:3774_4": "Tassa teti evarūpaṃ taṃ disvā ahaṃ pemamakāsiṃ,",
  "atk-s0513a4:3774_5": "tassa te pemakena.",
  "atk-s0513a4:3774_6": "Vaḍḍhamodananti uttamodanaṃ.",
  "atk-s0513a4:3774_7": "Vicitanti apagatakhaṇḍakāḷakehi vicitataṇḍulehi kataṃ.",
  "atk-s0513a4:3774_8": "Adāsayīti adāsi.",
  "atk-s0513a4:3774_9": "Attānanti attanā,",
  "atk-s0513a4:3774_10": "ayameva vā pāṭho.",
  "atk-s0513a4:3774_11": "Anasitvānāti abhuñjitvā.",
  "atk-s0513a4:3774_12": "Koyaṃ dhammoti mahārāja,",
  "atk-s0513a4:3774_13": "ko esa tumhākaṃ sabhāvo.",
  "atk-s0513a4:3774_14": "Namatthu teti namo tava atthu,",
  "atk-s0513a4:3774_15": "yo tvaṃ attanā abhuñjitvā parassa adāsi.",
  "atk-s0513a4:3775_0": "Ācariyoti kuṭumbika esa mayhaṃ ācārasikkhāpako ācariyo.",
  "atk-s0513a4:3775_1": "Byāvaṭoti ussuko.",
  "atk-s0513a4:3775_2": "Āmantanīyoti āmantetabbayuttako mayā dinnaṃ bhattaṃ gahetuṃ anurūpo.",
  "atk-s0513a4:3775_3": "Dātumarahāmīti “ahaṃ evarūpassa ācariyassa bhojanaṃ dātuṃ arahāmī”ti rājā brāhmaṇassa guṇaṃ vaṇṇesi.",
  "atk-s0513a4:3775_4": "Akhettaññūsīti nāhaṃ dānassa khettaṃ,",
  "atk-s0513a4:3775_5": "mayi dinnaṃ mahapphalaṃ na hotīti evaṃ attānaṃ dānassa akhettaṃ jānāsi maññeti.",
  "atk-s0513a4:3775_6": "Anusāsāmīti attano atthaṃ pahāya rañño atthañca dhammañca anusāsāmi.",
  "atk-s0513a4:3776_0": "Evaṃ attano aguṇaṃ kathetvā āraññikassāti isino guṇaṃ kathesi.",
  "atk-s0513a4:3776_1": "Isinoti sīlādiguṇapariyesakassa.",
  "atk-s0513a4:3776_2": "Tapassinoti tapanissitassa.",
  "atk-s0513a4:3776_3": "Vuḍḍhassāti paṇḍitassa guṇavuḍḍhassa.",
  "atk-s0513a4:3776_4": "Nāvakaṅkhasīti sayaṃ dullabhabhojano hutvā evarūpaṃ bhojanaṃ aññassa desi,",
  "atk-s0513a4:3776_5": "kiṃ attano jīvitaṃ na kaṅkhasi.",
  "atk-s0513a4:3776_6": "Bhikkhu kenāti ayaṃ bhikkhu katarena guṇena tayā seṭṭhataro.",
  "atk-s0513a4:3777_0": "Khaṇantālukalambānīti khaṇanto ālūni ceva tālakandāni ca.",
  "atk-s0513a4:3777_1": "Bilālitakkalāni cāti bilālikandatakkalakandāni ca.",
  "atk-s0513a4:3777_2": "Dhunaṃ sāmākanīvāranti sāmākañca nīvārañca dhunitvā.",
  "atk-s0513a4:3777_3": "Saṅghāriyaṃ pasāriyanti ete sāmākanīvāre dhunanto saṅghāretvā puna sukkhāpite pasāretvā suppena papphoṭetvā",
  "atk-s0513a4:3777_4": "koṭṭetvā taṇḍule ādāya pacitvā bhuñjāmīti vadati.",
  "atk-s0513a4:3777_5": "Sākanti yaṃ kiñci sūpeyyapaṇṇaṃ.",
  "atk-s0513a4:3777_6": "Maṃsanti sīhabyagghavighāsādimaṃsaṃ.",
  "atk-s0513a4:3777_7": "Tāni āharitvāti tāni sākādīni āharitvā.",
  "atk-s0513a4:3777_8": "Amamassāti taṇhādiṭṭhimamattarahitassa.",
  "atk-s0513a4:3777_9": "Sakiñcanoti sapalibodho.",
  "atk-s0513a4:3777_10": "Anādānassāti niggahaṇassa.",
  "atk-s0513a4:3777_11": "Dātumarahāmīti evarūpassa paccekabuddhassa attanā laddhabhojanaṃ dātuṃ arahāmi.",
  "atk-s0513a4:3778_0": "Tuṇhīmāsīnanti kiñci avatvā nisinnaṃ.",
  "atk-s0513a4:3778_1": "Akiñcananti rāgakiñcanādīhi rahitaṃ.",
  "atk-s0513a4:3778_2": "Āratanti virataṃ sabbapāpāni pahāya ṭhitaṃ.",
  "atk-s0513a4:3778_3": "Kamaṇḍalunti kuṇḍikaṃ.",
  "atk-s0513a4:3778_4": "Ete hīti ete rājādayo tayo janāti hatthaṃ pasāretvā te niddisanto evamāha.",
  "atk-s0513a4:3778_5": "Dātumarahantīti mādisassa dātuṃ arahanti.",
  "atk-s0513a4:3778_6": "Paccanīkanti paccanīkapaṭipadaṃ.",
  "atk-s0513a4:3778_7": "Dāyakassa hi nimantanaṃ ekavīsatiyā anesanāsu aññatarāya piṇḍapātapariyesanāya jīvikakappanasaṅkhātā micchājīvapaṭipatti nāma hoti.",
  "atk-s0513a4:3779_0": "Tassa vacanaṃ sutvā kuṭumbiko attamano dve osānagāthā abhāsi –",
  "atk-s0513a4:3780_0": "288.",
  "atk-s0513a4:3781_0": "“Atthāya vata me ajja, idhāgacchi rathesabho;",
  "atk-s0513a4:3782_0": "Sohaṃ ajja pajānāmi, yattha dinnaṃ mahapphalaṃ.",
  "atk-s0513a4:3783_0": "289.",
  "atk-s0513a4:3784_0": "“Raṭṭhesu giddhā rājāno, kiccākiccesu brāhmaṇā;",
  "atk-s0513a4:3785_0": "Isī mūlaphale giddhā, vippamuttā ca bhikkhavo”ti.",
  "atk-s0513a4:3786_0": "Tattha rathesabhoti rājānaṃ sandhāyāha.",
  "atk-s0513a4:3786_1": "Kiccākiccesūti rañño kiccakaraṇīyesu.",
  "atk-s0513a4:3786_2": "Bhikkhavoti paccekabuddhā bhikkhavo pana sabbabhavehi vippamuttā.",
  "atk-s0513a4:3787_0": "Paccekabuddho tassa dhammaṃ desetvā sakaṭṭhānameva gato,",
  "atk-s0513a4:3787_1": "tathā tāpaso.",
  "atk-s0513a4:3787_2": "Rājā pana katipāhaṃ tassa santike vasitvā bārāṇasimeva gato.",
  "atk-s0513a4:3788_0": "Satthā imaṃ dhammadesanaṃ āharitvā “na,",
  "atk-s0513a4:3788_1": "bhikkhave,",
  "atk-s0513a4:3788_2": "idāneva piṇḍapāto yathānucchavikaṃ gacchati,",
  "atk-s0513a4:3788_3": "pubbepi gatoyevā”ti vatvā jātakaṃ samodhānesi –",
  "atk-s0513a4:3788_4": "“tadā kuṭumbiko dhammaratanassa sakkārakārako kuṭumbiko ahosi,",
  "atk-s0513a4:3788_5": "rājā ānando,",
  "atk-s0513a4:3788_6": "purohito sāriputto,",
  "atk-s0513a4:3788_7": "himavantatāpaso pana ahameva ahosi”nti.",
  "atk-s0513a4:3789_0": "Bhikkhāparamparajātakavaṇṇanā terasamā.",
  "atk-s0513a4:3790_0": "Jātakuddānaṃ –",
  "atk-s0513a4:3791_0": "Kedāraṃ candakinnarī, ukkusuddālabhisakaṃ;",
  "atk-s0513a4:3792_0": "Suruci pañcuposathaṃ, mahāmorañca tacchakaṃ.",
  "atk-s0513a4:3793_0": "Mahāvāṇija sādhinaṃ, dasabrāhmaṇajātakaṃ;",
  "atk-s0513a4:3794_0": "Bhikkhāparamparāpi ca, terasāni pakiṇṇake.",
  "atk-s0513a4:3795_0": "Pakiṇṇakanipātavaṇṇanā niṭṭhitā.",
  "atk-s0513a4:3796_0": "15. Vīsatinipāto",
  "atk-s0513a4:3798_0": "[497] 1. Mātaṅgajātakavaṇṇanā",
  "atk-s0513a4:3799_0": "Kuto nu āgacchasi dummavāsīti idaṃ satthā jetavane viharanto udenaṃ nāma vaṃsarājānaṃ ārabbha kathesi.",
  "atk-s0513a4:3799_1": "Tasmiñhi kāle āyasmā piṇḍolabhāradvājo jetavanato ākāsena gantvā yebhuyyena kosambiyaṃ udenassa rañño uyyānaṃ divāvihārāya gacchati.",
  "atk-s0513a4:3799_2": "Thero kira purimabhave rajjaṃ kārento dīghamaddhānaṃ tasmiṃ uyyāne mahāparivāro sampattiṃ anubhavi.",
  "atk-s0513a4:3799_3": "So tena pubbāciṇṇena yebhuyyena tattheva divāvihāraṃ nisīditvā phalasamāpattisukhena vītināmeti.",
  "atk-s0513a4:3799_4": "Tasmiṃ ekadivasaṃ tattha gantvā supupphitasālamūle nisinne udeno sattāhaṃ mahāpānaṃ pivitvā “uyyānakīḷaṃ",
  "atk-s0513a4:3799_5": "kīḷissāmī”ti mahantena parivārena uyyānaṃ gantvā maṅgalasilāpaṭṭe aññatarāya itthiyā aṅke nipanno surāmadamattatāya",
  "atk-s0513a4:3799_6": "niddaṃ okkami.",
  "atk-s0513a4:3799_7": "Gāyantā nisinnitthiyo tūriyāni chaḍḍetvā uyyānaṃ pavisitvā pupphaphalādīni vicinantiyo theraṃ disvā gantvā vanditvā nisīdiṃsu.",
  "atk-s0513a4:3799_8": "Thero tāsaṃ dhammakathaṃ kathento nisīdi.",
  "atk-s0513a4:3799_9": "Itarāpi itthī aṅkaṃ cāletvā rājānaṃ pabodhetvā “kuhiṃ tā vasaliyo gatā”ti vutte “ekaṃ samaṇaṃ parivāretvā nisinnā”ti āha.",
  "atk-s0513a4:3799_10": "So kuddho gantvā theraṃ akkositvā paribhāsitvā “handāhaṃ,",
  "atk-s0513a4:3799_11": "taṃ samaṇaṃ tambakipillakehi khādāpessāmī”ti kodhavasena therassa sarīre tambakipillakapuṭaṃ bhindāpesi.",
  "atk-s0513a4:3799_12": "Thero ākāse ṭhatvā tassovādaṃ datvā jetavane gandhakuṭidvāreyeva otaritvā tathāgatena “kuto āgatosī”ti puṭṭho thero tamatthaṃ ārocesi.",
  "atk-s0513a4:3799_13": "Satthā “na kho,",
  "atk-s0513a4:3799_14": "bhāradvāja,",
  "atk-s0513a4:3799_15": "udeno idāneva pabbajite viheṭheti,",
  "atk-s0513a4:3799_16": "pubbepi viheṭhesiyevā”ti vatvā tena yācito atītaṃ āhari.",
  "atk-s0513a4:3800_0": "Atīte bārāṇasiyaṃ brahmadatte rajjaṃ kārente tadā mahāsatto bahinagare caṇḍālayoniyaṃ nibbatti,",
  "atk-s0513a4:3800_1": "“mātaṅgo”tissa nāmaṃ kariṃsu.",
  "atk-s0513a4:3800_2": "Aparabhāge viññutaṃ patto “mātaṅgapaṇḍito”ti pākaṭo ahosi.",
  "atk-s0513a4:3800_3": "Tadā bārāṇasiseṭṭhino dhītā diṭṭhamaṅgalikā nāma ekamāsadvemāsavārena mahāparivārā uyyānaṃ kīḷituṃ gacchati.",
  "atk-s0513a4:3800_4": "Athekadivasaṃ mahāsatto kenaci kammena nagaraṃ pavisanto antaradvāre diṭṭhamaṅgalikaṃ disvā ekamantaṃ apagantvā allīyitvā aṭṭhāsi.",
  "atk-s0513a4:3800_5": "Diṭṭhamaṅgalikā sāṇiyā antarena olokentī taṃ disvā “ko eso”ti pucchitvā “caṇḍālo ayye”ti vutte “adiṭṭhapubbayuttakaṃ",
  "atk-s0513a4:3800_6": "vata passāmī”ti gandhodakena akkhīni dhovitvā tato nivatti.",
  "atk-s0513a4:3800_7": "Tāya saddhiṃ nikkhantajano “are,",
  "atk-s0513a4:3800_8": "duṭṭha caṇḍāla,",
  "atk-s0513a4:3800_9": "ajja taṃ nissāya amhākaṃ amūlakaṃ surābhattaṃ naṭṭha”nti kodhābhibhūto mātaṅgapaṇḍitaṃ hatthehi ca pādehi ca pothetvā visaññiṃ katvā pakkāmi.",
  "atk-s0513a4:3800_10": "So muhuttaṃ vītināmetvā paṭiladdhasañño cintesi “diṭṭhamaṅgalikāya parijano maṃ niddosaṃ akāraṇena pothesi,",
  "atk-s0513a4:3800_11": "diṭṭhamaṅgalikaṃ labhitvāva uṭṭhahissāmi,",
  "atk-s0513a4:3800_12": "no alabhitvā”ti adhiṭṭhāya gantvā tassā pitu nivesanadvāre nipajji.",
  "atk-s0513a4:3800_13": "So “kena kāraṇena nipannosī”ti vutte “aññaṃ kāraṇaṃ natthi,",
  "atk-s0513a4:3800_14": "diṭṭhamaṅgalikāya me attho”ti āha.",
  "atk-s0513a4:3800_15": "Eko divaso atīto,",
  "atk-s0513a4:3800_16": "tathā dutiyo, tatiyo, catuttho, pañcamo,",
  "atk-s0513a4:3800_17": "chaṭṭho ca.",
  "atk-s0513a4:3800_18": "Bodhisattānaṃ adhiṭṭhānaṃ nāma samijjhati,",
  "atk-s0513a4:3800_19": "tasmā sattame divase diṭṭhamaṅgalikaṃ nīharitvā tassa adaṃsu.",
  "atk-s0513a4:3801_0": "Atha naṃ sā “uṭṭhehi, sāmi,",
  "atk-s0513a4:3801_1": "tumhākaṃ gehaṃ gacchāmā”ti āha. Bhadde,",
  "atk-s0513a4:3801_2": "tava parijanenamhi supothito dubbalo,",
  "atk-s0513a4:3801_3": "maṃ ukkhipitvā piṭṭhiṃ āropetvā ādāya gacchāhīti.",
  "atk-s0513a4:3801_4": "Sā tathā katvā nagaravāsīnaṃ passantānaññeva nagarā nikkhamitvā caṇḍālagāmakaṃ gatā.",
  "atk-s0513a4:3801_5": "Atha naṃ mahāsatto jātisambhedavītikkamaṃ akatvāva katipāhaṃ gehe vasāpetvā cintesi “ahametaṃ lābhaggayasaggappattaṃ",
  "atk-s0513a4:3801_6": "karonto pabbajitvāva kātuṃ sakkhissāmi,",
  "atk-s0513a4:3801_7": "na itarathā”ti.",
  "atk-s0513a4:3801_8": "Atha naṃ āmantetvā ‘bhadde,",
  "atk-s0513a4:3801_9": "mayi araññato kiñci anāharante amhākaṃ jīvikā nappavattati,",
  "atk-s0513a4:3801_10": "yāva mamāgamanā mā ukkaṇṭhi,",
  "atk-s0513a4:3801_11": "ahaṃ araññaṃ gamissāmī”ti vatvā gehavāsinopi “imaṃ mā pamajjitthā”ti ovaditvā araññaṃ gantvā samaṇapabbajjaṃ",
  "atk-s0513a4:3801_12": "pabbajitvā appamatto sattame divase aṭṭha samāpattiyo ca pañca abhiññāyo ca uppādetvā “idāni diṭṭhamaṅgalikāya",
  "atk-s0513a4:3801_13": "avassayo bhavituṃ sakkhissāmī”ti iddhiyā gantvā caṇḍālagāmadvāre otaritvā diṭṭhamaṅgalikāya gehadvāraṃ agamāsi.",
  "atk-s0513a4:3801_14": "Sā tassāgamanaṃ sutvā gehato nikkhamitvā “sāmi,",
  "atk-s0513a4:3801_15": "kasmā maṃ anāthaṃ katvā pabbajitosī”ti paridevi.",
  "atk-s0513a4:3801_16": "Atha naṃ “bhadde,",
  "atk-s0513a4:3801_17": "mā cintayi,",
  "atk-s0513a4:3801_18": "tava porāṇakayasato idāni mahantataraṃ yasaṃ karissāmi,",
  "atk-s0513a4:3801_19": "apica kho pana ‘na mayhaṃ mātaṅgapaṇḍito sāmiko,",
  "atk-s0513a4:3801_20": "mahābrahmā me sāmiko’ti ettakaṃ parisamajjhe vattuṃ sakkhissasī’ti āha. “Āma, sāmi,",
  "atk-s0513a4:3801_21": "sakkhissāmī”ti.",
  "atk-s0513a4:3801_22": "“Tena hi “idāni te sāmiko kuhinti puṭṭhā ‘brahmalokaṃ gato’ti vatvā ‘kadā āgamissatī’ti vutte ‘ito sattame",
  "atk-s0513a4:3801_23": "divase puṇṇamāyaṃ candaṃ bhinditvā āgamissatī’ti vadeyyāsī”ti naṃ vatvā mahāsatto himavantameva gato.",
  "atk-s0513a4:3802_0": "Diṭṭhamaṅgalikāpi bārāṇasiyaṃ mahājanassa majjhe tesu tesu ṭhānesu tathā kathesi.",
  "atk-s0513a4:3802_1": "Mahājano “aho mahābrahmā samāno diṭṭhamaṅgalikaṃ na gacchati,",
  "atk-s0513a4:3802_2": "evametaṃ bhavissatī”ti saddahi.",
  "atk-s0513a4:3802_3": "Bodhisattopi puṇṇamadivase candassa gaganamajjhe ṭhitakāle brahmattabhāvaṃ māpetvā sakalaṃ kāsiraṭṭhaṃ",
  "atk-s0513a4:3802_4": "dvādasayojanikaṃ bārāṇasinagarañca ekobhāsaṃ katvā candamaṇḍalaṃ bhinditvā otaritvā bārāṇasiyā uparūpari",
  "atk-s0513a4:3802_5": "tikkhattuṃ paribbhamitvā mahājanena gandhamālādīhi pūjiyamāno caṇḍālagāmakābhimukho ahosi.",
  "atk-s0513a4:3802_6": "Brahmabhattā sannipatitvā caṇḍālagāmakaṃ gantvā diṭṭhamaṅgalikāya gehaṃ suddhavatthehi chādetvā bhūmiṃ",
  "atk-s0513a4:3802_7": "catujjātiyagandhehi opuñchitvā pupphāni vikiritvā dhūmaṃ datvā celavitānaṃ pasāretvā mahāsayanaṃ paññapetvā",
  "atk-s0513a4:3802_8": "gandhatelehi dīpaṃ jāletvā dvāre rajatapaṭṭavaṇṇavālukaṃ okiritvā pupphāni vikiritvā dhaje bandhiṃsu.",
  "atk-s0513a4:3802_9": "Evaṃ alaṅkate gehe mahāsatto otaritvā anto pavisitvā thokaṃ sayanapiṭṭhe nisīdi.",
  "atk-s0513a4:3803_0": "Tadā diṭṭhamaṅgalikā utunī hoti.",
  "atk-s0513a4:3803_1": "Athassā aṅguṭṭhakena nābhiṃ parāmasi,",
  "atk-s0513a4:3803_2": "kucchiyaṃ gabbho patiṭṭhāsi.",
  "atk-s0513a4:3803_3": "Atha naṃ mahāsatto āmantetvā “bhadde,",
  "atk-s0513a4:3803_4": "gabbho te patiṭṭhito,",
  "atk-s0513a4:3803_5": "tvaṃ puttaṃ vijāyissasi,",
  "atk-s0513a4:3803_6": "tvampi puttopi te lābhaggayasaggappattā bhavissatha,",
  "atk-s0513a4:3803_7": "tava pādadhovanaudakaṃ sakalajambudīpe rājūnaṃ abhisekodakaṃ bhavissati,",
  "atk-s0513a4:3803_8": "nahānodakaṃ pana te amatosadhaṃ bhavissati,",
  "atk-s0513a4:3803_9": "ye taṃ sīse āsiñcissanti,",
  "atk-s0513a4:3803_10": "te sabbarogehi muccissanti,",
  "atk-s0513a4:3803_11": "kāḷakaṇṇiṃ parivajjessanti,",
  "atk-s0513a4:3803_12": "tava pādapiṭṭhe sīsaṃ ṭhapetvā vandantā sahassaṃ dassanti,",
  "atk-s0513a4:3803_13": "sotapathe ṭhatvā vandantā sataṃ dassanti,",
  "atk-s0513a4:3803_14": "cakkhupathe ṭhatvā vandantā ekaṃ kahāpaṇaṃ datvā vandissanti,",
  "atk-s0513a4:3803_15": "appamattā hohī”ti naṃ ovaditvā gehā nikkhamitvā mahājanassa passantasseva uppatitvā candamaṇḍalaṃ pāvisi.",
  "atk-s0513a4:3803_16": "Brahmabhattā sannipatitvā ṭhitakāva rattiṃ vītināmetvā pātova diṭṭhamaṅgalikaṃ suvaṇṇasivikaṃ āropetvā sīsena ukkhipitvā nagaraṃ pavisiṃsu.",
  "atk-s0513a4:3803_17": "“Mahābrahmabhariyā”ti taṃ upasaṅkamitvā mahājano gandhamālādīhi pūjesi.",
  "atk-s0513a4:3803_18": "Pādapiṭṭhe sīsaṃ ṭhapetvā vandituṃ labhantā sahassatthavikaṃ denti,",
  "atk-s0513a4:3803_19": "sotapathe ṭhatvā vandituṃ labhantā sataṃ denti,",
  "atk-s0513a4:3803_20": "cakkhupathe ṭhatvā vandituṃ labhantā ekaṃ kahāpaṇaṃ denti.",
  "atk-s0513a4:3803_21": "Evaṃ dvādasayojanikaṃ bārāṇasiṃ taṃ gahetvā vicarantā aṭṭhārasakoṭidhanaṃ labhiṃsu.",
  "atk-s0513a4:3804_0": "Atha naṃ nagaraṃ pariharitvā ānetvā nagaramajjhe mahāmaṇḍapaṃ kāretvā sāṇiṃ parikkhipitvā mahāsayanaṃ",
  "atk-s0513a4:3804_1": "paññapetvā mahantena sirisobhaggena tattha vasāpesuṃ.",
  "atk-s0513a4:3804_2": "Maṇḍapasantikeyeva sattadvārakoṭṭhaṃ sattabhūmikaṃ pāsādaṃ kātuṃ ārabhiṃsu,",
  "atk-s0513a4:3804_3": "mahantaṃ navakammaṃ ahosi.",
  "atk-s0513a4:3804_4": "Diṭṭhamaṅgalikā maṇḍapeyeva puttaṃ vijāyi.",
  "atk-s0513a4:3804_5": "Athassa nāmaggahaṇadivase brāhmaṇā sannipatitvā maṇḍape jātattā “maṇḍabyakumāro”ti nāmaṃ kariṃsu.",
  "atk-s0513a4:3804_6": "Pāsādo pana dasahi māsehi niṭṭhito.",
  "atk-s0513a4:3804_7": "Tato paṭṭhāya sā mahantena yasena tasmiṃ vasati,",
  "atk-s0513a4:3804_8": "maṇḍabyakumāropi mahantena parivārena vaḍḍhati.",
  "atk-s0513a4:3804_9": "Tassa sattaṭṭhavassakāleyeva jambudīpatale uttamācariyā sannipatiṃsu.",
  "atk-s0513a4:3804_10": "Te taṃ tayo vede uggaṇhāpesuṃ.",
  "atk-s0513a4:3804_11": "So soḷasavassakālato paṭṭhāya brāhmaṇānaṃ bhattaṃ paṭṭhapesi,",
  "atk-s0513a4:3804_12": "nibaddhaṃ soḷasa brāhmaṇasahassāni bhuñjanti.",
  "atk-s0513a4:3804_13": "Catutthe dvārakoṭṭhake brāhmaṇānaṃ dānaṃ deti.",
  "atk-s0513a4:3805_0": "Athekasmiṃ mahāmahadivase gehe bahuṃ pāyāsaṃ paṭiyādesuṃ.",
  "atk-s0513a4:3805_1": "Soḷasa brāhmaṇasahassāni catutthe dvārakoṭṭhake nisīditvā suvaṇṇarasavaṇṇena navasappinā pakkamadhukhaṇḍasakkharāhi",
  "atk-s0513a4:3805_2": "ca abhisaṅkhataṃ pāyāsaṃ paribhuñjanti.",
  "atk-s0513a4:3805_3": "Kumāropi sabbālaṅkārapaṭimaṇḍito suvaṇṇapādukā āruyha hatthena kañcanadaṇḍaṃ gahetvā “idha sappiṃ detha,",
  "atk-s0513a4:3805_4": "idha madhu”nti vicārento carati.",
  "atk-s0513a4:3805_5": "Tasmiṃ khaṇe mātaṅgapaṇḍito himavante assamapade nisinno “kā nu kho diṭṭhamaṅgalikāya puttassa pavattī”ti",
  "atk-s0513a4:3805_6": "olokento tassa atitthe pakkhandabhāvaṃ disvā “ajjeva gantvā māṇavaṃ dametvā yattha dinnaṃ mahapphalaṃ hoti,",
  "atk-s0513a4:3805_7": "tattha dānaṃ dāpetvā āgamissāmī”ti cintetvā ākāsena anotattadahaṃ gantvā mukhadhovanādīni katvā manosilātale",
  "atk-s0513a4:3805_8": "ṭhito rattadupaṭṭaṃ nivāsetvā kāyabandhanaṃ bandhitvā paṃsukūlasaṅghāṭiṃ pārupitvā mattikāpattaṃ ādāya",
  "atk-s0513a4:3805_9": "ākāsenāgantvā catutthe dvārakoṭṭhake dānaggeyeva otaritvā ekamantaṃ aṭṭhāsi.",
  "atk-s0513a4:3805_10": "Maṇḍabyo kumāro ito cito ca olokento taṃ disvā “evaṃvirūpo saṅkārayakkhasadiso ayaṃ pabbajito imaṃ ṭhānaṃ",
  "atk-s0513a4:3805_11": "āgacchanto kuto nu kho āgacchatī”ti tena saddhiṃ sallapanto paṭhamaṃ gāthamāha –",
  "atk-s0513a4:3806_0": "1.",
  "atk-s0513a4:3807_0": "“Kuto nu āgacchasi dummavāsī, otallako paṃsupisācakova;",
  "atk-s0513a4:3808_0": "Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo”ti.",
  "atk-s0513a4:3809_0": "Tattha dummavāsīti anañjitaamaṇḍitaghaṭitasaṅghāṭikapilotikavasano.",
  "atk-s0513a4:3809_1": "Otallakoti lāmako olambavilambanantakadharo vā.",
  "atk-s0513a4:3809_2": "Paṃsupisācakovāti saṅkāraṭṭhāne pisācako viya.",
  "atk-s0513a4:3809_3": "Saṅkāracoḷanti saṅkāraṭṭhāne laddhapilotikaṃ.",
  "atk-s0513a4:3809_4": "Paṭimuñcāti paṭimuñcitvā.",
  "atk-s0513a4:3809_5": "Adakkhiṇeyyoti tvaṃ adakkhiṇeyyo imesaṃ paramadakkhiṇeyyānaṃ nisinnaṭṭhānaṃ eko hutvā kuto āgato.",
  "atk-s0513a4:3810_0": "Taṃ sutvā mahāsatto muducitteneva tena saddhiṃ sallapanto dutiyaṃ gāthamāha –",
  "atk-s0513a4:3811_0": "2.",
  "atk-s0513a4:3812_0": "“Annaṃ tavedaṃ pakataṃ yasassi, taṃ khajjare bhuñjare piyyare ca;",
  "atk-s0513a4:3813_0": "Jānāsi maṃ tvaṃ paradattūpajīviṃ, uttiṭṭhapiṇḍaṃ labhataṃ sapāko”ti.",
  "atk-s0513a4:3814_0": "Tattha pakatanti paṭiyattaṃ.",
  "atk-s0513a4:3814_1": "Yasassīti parivārasampanna.",
  "atk-s0513a4:3814_2": "Taṃ khajjareti taṃ khajjanti ca bhuñjanti ca pivanti ca.",
  "atk-s0513a4:3814_3": "Kiṃkāraṇā mayhaṃ kujjhasi?",
  "atk-s0513a4:3814_4": "Uttiṭṭhapiṇḍanti upatiṭṭhitvā labhitabbapiṇḍaṃ,",
  "atk-s0513a4:3814_5": "uṭṭhāya ṭhitehi vā dīyamānaṃ heṭṭhā ṭhatvā labhitabbapiṇḍaṃ.",
  "atk-s0513a4:3814_6": "Labhataṃ sapākoti sapāko caṇḍālopi labhatu.",
  "atk-s0513a4:3814_7": "Jātisampannā hi yattha katthaci labhanti,",
  "atk-s0513a4:3814_8": "sapākacaṇḍālassa pana ko deti,",
  "atk-s0513a4:3814_9": "dullabhapiṇḍo ahaṃ,",
  "atk-s0513a4:3814_10": "tasmā me jīvitapavattanatthaṃ bhojanaṃ dāpehi, kumārāti.",
  "atk-s0513a4:3815_0": "Tato maṇḍabyo gāthamāha –",
  "atk-s0513a4:3816_0": "3.",
  "atk-s0513a4:3817_0": "“Annaṃ mamedaṃ pakataṃ brāhmaṇānaṃ, attatthāya saddahato mamedaṃ;",
  "atk-s0513a4:3818_0": "Apehi etto kimidhaṭṭhitosi, na mādisā tumhaṃ dadanti jammā”ti.",
  "atk-s0513a4:3819_0": "Tattha attatthāyāti attano vaḍḍhiatthāya.",
  "atk-s0513a4:3819_1": "Apehi ettoti imamhā ṭhānā apagaccha.",
  "atk-s0513a4:3819_2": "Na mādisāti mādisā jātisampannānaṃ udiccabrāhmaṇānaṃ dānaṃ denti,",
  "atk-s0513a4:3819_3": "na tuyhaṃ caṇḍālassa, gaccha, jammāti.",
  "atk-s0513a4:3820_0": "Tato mahāsatto gāthamāha –",
  "atk-s0513a4:3821_0": "4.",
  "atk-s0513a4:3822_0": "“Thale ca ninne ca vapanti bījaṃ, anūpakhette phalamāsamānā;",
  "atk-s0513a4:3823_0": "Etāya saddhāya dadāhi dānaṃ, appeva ārādhaye dakkhiṇeyye”ti.",
  "atk-s0513a4:3824_0": "Tassattho – kumāra,",
  "atk-s0513a4:3824_1": "sassaphalaṃ āsīsamānā tīsupi khettesu bījaṃ vapanti.",
  "atk-s0513a4:3824_2": "Tattha ativuṭṭhikāle thale sassaṃ sampajjati,",
  "atk-s0513a4:3824_3": "ninne pūtikaṃ hoti,",
  "atk-s0513a4:3824_4": "anūpakhette nadiñca taḷākañca nissāya kataṃ oghena vuyhati.",
  "atk-s0513a4:3824_5": "Mandavuṭṭhikāle thale khette vipajjati,",
  "atk-s0513a4:3824_6": "ninne thokaṃ sampajjati,",
  "atk-s0513a4:3824_7": "anūpakhette sampajjateva.",
  "atk-s0513a4:3824_8": "Samavuṭṭhikāle thale khette thokaṃ sampajjati,",
  "atk-s0513a4:3824_9": "itaresu sampajjateva.",
  "atk-s0513a4:3824_10": "Tasmā yathā phalamāsīsamānā tīsupi khettesu vapanti,",
  "atk-s0513a4:3824_11": "tathā tvampi etāya phalasaddhāya āgatāgatānaṃ sabbesaṃyeva dānaṃ dehi,",
  "atk-s0513a4:3824_12": "appeva nāma evaṃ dadanto dakkhiṇeyye ārādheyyāsi labheyyāsīti.",
  "atk-s0513a4:3825_0": "Tato maṇḍabyo gāthamāha –",
  "atk-s0513a4:3826_0": "5.",
  "atk-s0513a4:3827_0": "“Khettāni mayhaṃ viditāni loke, yesāhaṃ bījāni patiṭṭhapemi;",
  "atk-s0513a4:3828_0": "Ye brāhmaṇā jātimantūpapannā, tānīdha khettāni supesalānī”ti.",
  "atk-s0513a4:3829_0": "Tattha yesāhanti yesu ahaṃ. Jātimantūpapannāti jātiyā ca mantehi ca upapannā.",
  "atk-s0513a4:3830_0": "Tato mahāsatto dve gāthā abhāsi –",
  "atk-s0513a4:3831_0": "6.",
  "atk-s0513a4:3832_0": "“Jātimado ca atimānitā ca, lobho ca doso ca mado ca moho;",
  "atk-s0513a4:3833_0": "Ete aguṇā yesu ca santi sabbe, tānīdha khettāni apesalāni.",
  "atk-s0513a4:3834_0": "7.",
  "atk-s0513a4:3835_0": "“Jātimado ca atimānitā ca, lobho ca doso ca mado ca moho;",
  "atk-s0513a4:3836_0": "Ete aguṇā yesu na santi sabbe, tānīdha khettāni supesalānī”ti.",
  "atk-s0513a4:3837_0": "Tattha jātimadoti “ahamasmi jātisampanno”ti evaṃ uppannamāno.",
  "atk-s0513a4:3837_1": "Atimānitā cāti “añño mayā saddhiṃ jātiādīhi sadiso natthī”ti atikkamma pavattamāno.",
  "atk-s0513a4:3837_2": "Lobhādayo lubbhanadussanamajjanamuyhanamattāva.",
  "atk-s0513a4:3837_3": "Apesalānīti evarūpā puggalā āsīvisabharitā viya vammikā appiyasīlā honti.",
  "atk-s0513a4:3837_4": "Evarūpānaṃ dinnaṃ na mahapphalaṃ hoti,",
  "atk-s0513a4:3837_5": "tasmā mā etesaṃ supesalakhettabhāvaṃ maññittha.",
  "atk-s0513a4:3837_6": "Na hi jātimantā saggadāyakā.",
  "atk-s0513a4:3837_7": "Ye pana jātimānādirahitā ariyā,",
  "atk-s0513a4:3837_8": "tāni khettāni supesalāni,",
  "atk-s0513a4:3837_9": "tesu dinnaṃ mahapphalaṃ,",
  "atk-s0513a4:3837_10": "te saggadāyakā hontīti.",
  "atk-s0513a4:3838_0": "Iti so mahāsatte punappunaṃ kathente kujjhitvā “ayaṃ ativiya bahuṃ vippalapati,",
  "atk-s0513a4:3838_1": "kuhiṃ gatā ime dovārikā,",
  "atk-s0513a4:3838_2": "nayimaṃ caṇḍālaṃ nīharantī”ti gāthamāha –",
  "atk-s0513a4:3839_0": "8.",
  "atk-s0513a4:3840_0": "“Kvettha gatā upajotiyo ca, upajjhāyo atha vā gaṇḍakucchi;",
  "atk-s0513a4:3841_0": "Imassa daṇḍañca vadhañca datvā, gale gahetvā khalayātha jamma”nti.",
  "atk-s0513a4:3842_0": "Tattha kvettha gatāti imesu tīsu dvāresu ṭhapitā upajotiyo ca upajjhāyo ca gaṇḍakucchi cāti tayo dovārikā kuhiṃ gatāti attho.",
  "atk-s0513a4:3843_0": "Tepi tassa vacanaṃ sutvā vegenāgantvā vanditvā “kiṃ karoma devā”ti āhaṃsu.",
  "atk-s0513a4:3843_1": "“Ayaṃ vo jammo caṇḍālo diṭṭho”ti?",
  "atk-s0513a4:3843_2": "“Na passāma deva,",
  "atk-s0513a4:3843_3": "kutoci āgatabhāvaṃ na jānāmā”ti.",
  "atk-s0513a4:3843_4": "“Ko cesa māyākāro vā vijjādharo vā bhavissati,",
  "atk-s0513a4:3843_5": "idāni kiṃ tiṭṭhathā”ti.",
  "atk-s0513a4:3843_6": "“Kiṃ karoma devā”ti?",
  "atk-s0513a4:3843_7": "“Imassa mukhameva pothetvā bhindantā daṇḍaveḷupesikāhi piṭṭhicammaṃ uppāṭentā vadhañca datvā gale gahetvā etaṃ jammaṃ khalayātha,",
  "atk-s0513a4:3843_8": "ito nīharathā”ti.",
  "atk-s0513a4:3844_0": "Mahāsatto tesu attano santikaṃ anāgatesveva uppatitvā ākāse ṭhito gāthamāha –",
  "atk-s0513a4:3845_0": "9.",
  "atk-s0513a4:3846_0": "“Giriṃ nakhena khaṇasi, ayo dantehi khādasi;",
  "atk-s0513a4:3847_0": "Jātavedaṃ padahasi, yo isiṃ paribhāsasī”ti.",
  "atk-s0513a4:3848_0": "Tattha jātavedaṃ padahasīti aggiṃ gilituṃ vāyamasi.",
  "atk-s0513a4:3849_0": "Imañca pana gāthaṃ vatvā mahāsatto passantasseva māṇavassa ca brāhmaṇānañca ākāse pakkhandi.",
  "atk-s0513a4:3849_1": "Tamatthaṃ pakāsento satthā āha –",
  "atk-s0513a4:3850_0": "10.",
  "atk-s0513a4:3851_0": "“Idaṃ vatvāna mātaṅgo, isi saccaparakkamo;",
  "atk-s0513a4:3852_0": "Antalikkhasmiṃ pakkāmi, brāhmaṇānaṃ udikkhata”nti.",
  "atk-s0513a4:3853_0": "Tattha saccaparakkamoti sabhāvaparakkamo.",
  "atk-s0513a4:3854_0": "So pācīnadisābhimukho gantvā ekāya vīthiyā otaritvā “padavaḷañjaṃ paññāyatū”ti adhiṭṭhāya pācīnadvārasamīpe",
  "atk-s0513a4:3854_1": "piṇḍāya caranto missakabhattaṃ saṃkaḍḍhitvā ekissaṃ sālāyaṃ nisīditvā missakabhattaṃ paribhuñji.",
  "atk-s0513a4:3854_2": "Nagaradevatā “ayaṃ amhākaṃ ayyaṃ viheṭhetvā kathetī”ti asahamānā āgamiṃsu.",
  "atk-s0513a4:3854_3": "Athassa jeṭṭhakayakkho maṇḍabyassa gīvaṃ gahetvā parivattesi,",
  "atk-s0513a4:3854_4": "sesadevatā sesabrāhmaṇānaṃ gīvaṃ gaṇhitvā parivattesuṃ.",
  "atk-s0513a4:3854_5": "Bodhisatte muducittatāya pana “tassa putto”ti naṃ na mārenti,",
  "atk-s0513a4:3854_6": "kevalaṃ kilamentiyeva.",
  "atk-s0513a4:3854_7": "Maṇḍabyassa sīsaṃ parivattitvā piṭṭhipassābhimukhaṃ jātaṃ,",
  "atk-s0513a4:3854_8": "hatthapādā ujukā thaddhāva aṭṭhaṃsu,",
  "atk-s0513a4:3854_9": "akkhīni kālakatasseva parivattiṃsu.",
  "atk-s0513a4:3854_10": "So thaddhasarīrova nipajji,",
  "atk-s0513a4:3854_11": "sesabrāhmaṇā mukhena kheḷaṃ vamantā aparāparaṃ parivattanti.",
  "atk-s0513a4:3854_12": "Māṇavā “ayye,",
  "atk-s0513a4:3854_13": "puttassa te kiṃ jāta”nti diṭṭhamaṅgalikāya ārocayiṃsu.",
  "atk-s0513a4:3854_14": "Sā vegena gantvā puttaṃ disvā “kimeta”nti vatvā gāthamāha –",
  "atk-s0513a4:3855_0": "11.",
  "atk-s0513a4:3856_0": "“Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;",
  "atk-s0513a4:3857_0": "Setāni akkhīni yathā matassa, ko me imaṃ puttamakāsi eva”nti.",
  "atk-s0513a4:3858_0": "Tattha āvellitanti parivattitaṃ.",
  "atk-s0513a4:3859_0": "Athassā tasmiṃ ṭhāne ṭhitajano ārocetuṃ gāthamāha –",
  "atk-s0513a4:3860_0": "12.",
  "atk-s0513a4:3861_0": "“Idhāgamā samaṇo dummavāsī, otallako paṃsupisācakova;",
  "atk-s0513a4:3862_0": "Saṅkāracoḷaṃ paṭimuñca kaṇṭhe, so te imaṃ puttamakāsi eva”nti.",
  "atk-s0513a4:3863_0": "Sā taṃ sutvāva cintesi “aññassetaṃ balaṃ natthi,",
  "atk-s0513a4:3863_1": "nissaṃsayaṃ mātaṅgapaṇḍito bhavissati,",
  "atk-s0513a4:3863_2": "sampannamettābhāvano kho pana dhīro na ettakaṃ janaṃ kilametvā gamissati,",
  "atk-s0513a4:3863_3": "kataraṃ nu kho disaṃ gato bhavissatī”ti.",
  "atk-s0513a4:3863_4": "Tato pucchantī gāthamāha –",
  "atk-s0513a4:3864_0": "13.",
  "atk-s0513a4:3865_0": "“Katamaṃ disaṃ agamā bhūripañño, akkhātha me māṇavā etamatthaṃ;",
  "atk-s0513a4:3866_0": "Gantvāna taṃ paṭikaremu accayaṃ, appeva naṃ putta labhemu jīvita”nti.",
  "atk-s0513a4:3867_0": "Tattha gantvānāti tassa santikaṃ gantvā.",
  "atk-s0513a4:3867_1": "Taṃ paṭikaremu accayanti taṃ accayaṃ paṭikarissāma desessāma,",
  "atk-s0513a4:3867_2": "khamāpessāma nanti.",
  "atk-s0513a4:3867_3": "Putta labhemu jīvitanti appeva nāma puttassa jīvitaṃ labheyyāma.",
  "atk-s0513a4:3868_0": "Athassā tattha ṭhitā māṇavā kathentā gāthamāhaṃsu –",
  "atk-s0513a4:3869_0": "14.",
  "atk-s0513a4:3870_0": "“Vehāyasaṃ agamā bhūripañño, pathaddhuno pannaraseva cando;",
  "atk-s0513a4:3871_0": "Api cāpi so purimadisaṃ agacchi, saccappaṭiñño isi sādhurūpo”ti.",
  "atk-s0513a4:3872_0": "Tattha pathaddhunoti ākāsapathasaṅkhātassa addhuno majjhe ṭhito pannarase cando viya.",
  "atk-s0513a4:3872_1": "Api cāpi soti apica kho pana so puratthimaṃ disaṃ gato.",
  "atk-s0513a4:3873_0": "Sā tesaṃ vacanaṃ sutvā “mama sāmikaṃ upadhāressāmī”ti suvaṇṇakalasasuvaṇṇasarakāni gāhāpetvā dāsigaṇaparivutā",
  "atk-s0513a4:3873_1": "tena padavaḷañjassa adhiṭṭhitaṭṭhānaṃ patvā tenānusārena gacchantī tasmiṃ pīṭhikāya nisīditvā bhuñjamāne",
  "atk-s0513a4:3873_2": "tassa santikaṃ gantvā vanditvā aṭṭhāsi.",
  "atk-s0513a4:3873_3": "So taṃ disvā thokaṃ odanaṃ patte ṭhapesi.",
  "atk-s0513a4:3873_4": "Diṭṭhamaṅgalikā suvaṇṇakalasena tassa udakaṃ adāsi.",
  "atk-s0513a4:3873_5": "So tattheva hatthaṃ dhovitvā mukhaṃ vikkhālesi.",
  "atk-s0513a4:3873_6": "Atha naṃ sā “kena me puttassa so vippakāro kato”ti pucchantī gāthamāha –",
  "atk-s0513a4:3874_0": "15.",
  "atk-s0513a4:3875_0": "“Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ;",
  "atk-s0513a4:3876_0": "Setāni akkhīni yathā matassa, ko me imaṃ puttamakāsi eva”nti.",
  "atk-s0513a4:3877_0": "Tato parā tesaṃ vacanapaṭivacanagāthā honti –",
  "atk-s0513a4:3878_0": "16.",
  "atk-s0513a4:3879_0": "“Yakkhā have santi mahānubhāvā, anvāgatā isayo sādhurūpā;",
  "atk-s0513a4:3880_0": "Te duṭṭhacittaṃ kupitaṃ viditvā, yakkhā hi te puttamakaṃsu evaṃ.",
  "atk-s0513a4:3881_0": "17.",
  "atk-s0513a4:3882_0": "“Yakkhā ca me puttamakaṃsu evaṃ, tvaññeva me mā kuddho brahmacāri;",
  "atk-s0513a4:3883_0": "Tumheva pāde saraṇaṃ gatāsmi, anvāgatā puttasokena bhikkhu.",
  "atk-s0513a4:3884_0": "18.",
  "atk-s0513a4:3885_0": "“Tadeva hi etarahi ca mayhaṃ, manopadoso na mamatthi koci;",
  "atk-s0513a4:3886_0": "Putto ca te vedamadena matto, atthaṃ na jānāti adhicca vede.",
  "atk-s0513a4:3887_0": "19.",
  "atk-s0513a4:3888_0": "“Addhā have bhikkhu muhuttakena, sammuyhateva purisassa saññā;",
  "atk-s0513a4:3889_0": "Ekāparādhaṃ khama bhūripañña, na paṇḍitā kodhabalā bhavantī”ti.",
  "atk-s0513a4:3890_0": "Tattha yakkhāti nagarapariggāhakayakkhā.",
  "atk-s0513a4:3890_1": "Anvāgatāti anu āgatā,",
  "atk-s0513a4:3890_2": "isayo sādhurūpā guṇasampannāti evaṃ jānamānāti attho.",
  "atk-s0513a4:3890_3": "Teti te isīnaṃ guṇaṃ ñatvā tava puttaṃ duṭṭhacittaṃ kupitacittaṃ viditvā.",
  "atk-s0513a4:3890_4": "Tvaññeva meti sace yakkhā kupitā evamakaṃsu, karontu,",
  "atk-s0513a4:3890_5": "devatā nāma pānīyauḷuṅkamattena santappetuṃ sakkā,",
  "atk-s0513a4:3890_6": "tasmāhaṃ tesaṃ na bhāyāmi,",
  "atk-s0513a4:3890_7": "kevalaṃ tvaññeva me puttassa mā kujjhi.",
  "atk-s0513a4:3890_8": "Anvāgatāti āgatāsmi.",
  "atk-s0513a4:3890_9": "Bhikkhūti mahāsattaṃ ālapantī puttassa jīvitadānaṃ yācati.",
  "atk-s0513a4:3890_10": "Tadeva hīti diṭṭhamaṅgalike tadā tava puttassa maṃ akkosanakāle ca mayhaṃ manopadoso natthi,",
  "atk-s0513a4:3890_11": "etarahi ca tayi yācamānāyapi mama tasmiṃ manopadoso natthiyeva.",
  "atk-s0513a4:3890_12": "Vedamadenāti “tayo vedā me uggahitā”ti madena.",
  "atk-s0513a4:3890_13": "Adhiccāti vede uggahetvāpi atthānatthaṃ na jānāti.",
  "atk-s0513a4:3890_14": "Muhuttakenāti yaṃ kiñci uggahetvā muhuttakeneva.",
  "atk-s0513a4:3891_0": "Evaṃ tāya khamāpiyamāno mahāsatto “tena hi etesaṃ yakkhānaṃ palāyanatthāya amatosadhaṃ dassāmī”ti vatvā gāthamāha –",
  "atk-s0513a4:3892_0": "20.",
  "atk-s0513a4:3893_0": "“Idañca mayhaṃ uttiṭṭhapiṇḍaṃ, tava maṇḍabyo bhuñjatu appapañño;",
  "atk-s0513a4:3894_0": "Yakkhā ca te naṃ na viheṭhayeyyuṃ, putto ca te hessati so arogo”ti.",
  "atk-s0513a4:3895_0": "Tattha uttiṭṭhapiṇḍanti ucchiṭṭhakapiṇḍaṃ, “ucchiṭṭhapiṇḍa”ntipi pāṭho.",
  "atk-s0513a4:3896_0": "Sā mahāsattassa vacanaṃ sutvā “detha, sāmi,",
  "atk-s0513a4:3896_1": "amatosadha”nti suvaṇṇasarakaṃ upanāmesi.",
  "atk-s0513a4:3896_2": "Mahāsatto ucchiṭṭhakakañjikaṃ tattha āsiñcitvā “paṭhamaññeva ito upaḍḍhaṃ tava puttassa mukhe osiñcitvā",
  "atk-s0513a4:3896_3": "sesaṃ cāṭiyaṃ udakena missetvā sesabrāhmaṇānaṃ mukhe osiñcehi,",
  "atk-s0513a4:3896_4": "sabbepi nirogā bhavissantī”ti vatvā uppatitvā himavantameva gato.",
  "atk-s0513a4:3896_5": "Sāpi taṃ sarakaṃ sīsenādāya “amatosadhaṃ me laddha”nti vadantī nivesanaṃ gantvā paṭhamaṃ puttassa mukhe kañjikaṃ osiñci,",
  "atk-s0513a4:3896_6": "yakkho palāyi.",
  "atk-s0513a4:3896_7": "Itaro paṃsuṃ puñchanto uṭṭhāya “amma kimeta”nti āha.",
  "atk-s0513a4:3896_8": "Tayā kataṃ tvameva jānissasi. Ehi, tāta,",
  "atk-s0513a4:3896_9": "tava dakkhiṇeyyānaṃ tesaṃ vippakāraṃ passāti.",
  "atk-s0513a4:3896_10": "So te disvā vippaṭisārī ahosi.",
  "atk-s0513a4:3896_11": "Atha naṃ mātā “tāta maṇḍabya,",
  "atk-s0513a4:3896_12": "tvaṃ bālo dānassa mahapphalaṭṭhānaṃ na jānāsi,",
  "atk-s0513a4:3896_13": "dakkhiṇeyyā nāma evarūpā na honti,",
  "atk-s0513a4:3896_14": "mātaṅgapaṇḍitasadisāva honti,",
  "atk-s0513a4:3896_15": "ito paṭṭhāya mā etesaṃ dussīlānaṃ dānamadāsi,",
  "atk-s0513a4:3896_16": "sīlavantānaṃ dehī”ti vatvā āha –",
  "atk-s0513a4:3897_0": "21.",
  "atk-s0513a4:3898_0": "“Maṇḍabya bālosi parittapañño, yo puññakkhettānamakovidosi;",
  "atk-s0513a4:3899_0": "Mahakkasāvesu dadāsi dānaṃ, kiliṭṭhakammesu asaññatesu.",
  "atk-s0513a4:3900_0": "22.",
  "atk-s0513a4:3901_0": "“Jaṭā ca kesā ajinā nivatthā, jarūdapānaṃva mukhaṃ parūḷhaṃ;",
  "atk-s0513a4:3902_0": "Pajaṃ imaṃ passatha dummarūpaṃ, na jaṭājinaṃ tāyati appapaññaṃ.",
  "atk-s0513a4:3903_0": "23.",
  "atk-s0513a4:3904_0": "“Yesaṃ rāgo ca doso ca, avijjā ca virājitā;",
  "atk-s0513a4:3905_0": "Khīṇāsavā arahanto, tesu dinnaṃ mahapphala”nti.",
  "atk-s0513a4:3906_0": "Tattha mahakkasāvesūti mahākasāvesu mahantehi rāgakasāvādīhi samannāgatesu.",
  "atk-s0513a4:3906_1": "Jaṭā ca kesāti tāta maṇḍabya,",
  "atk-s0513a4:3906_2": "tava dakkhiṇeyyesu ekaccānaṃ kesā jaṭā katvā baddhā.",
  "atk-s0513a4:3906_3": "Ajinā nivatthāti sakhurāni ajinacammāni nivatthā.",
  "atk-s0513a4:3906_4": "Jarūdapānaṃ vāti tiṇagahanena jiṇṇakūpo viya mukhaṃ dīghamassutāya parūḷhaṃ.",
  "atk-s0513a4:3906_5": "Pajaṃ imanti imaṃ evarūpaṃ anañjitāmaṇḍitalūkhavesaṃ pajaṃ passatha.",
  "atk-s0513a4:3906_6": "Na jaṭājinanti etaṃ jaṭājinaṃ imaṃ appapaññaṃ pajaṃ tāyituṃ na sakkoti,",
  "atk-s0513a4:3906_7": "sīlapaññāṇatapokammāneva imesaṃ sattānaṃ patiṭṭhā honti.",
  "atk-s0513a4:3906_8": "Yesanti yasmā yesaṃ ete rajjanadussanamuyhanasabhāvā rāgādayo aṭṭhavatthukā ca avijjā virājitā vigatā,",
  "atk-s0513a4:3906_9": "vigatattāyeva ca etesaṃ kilesānaṃ ye khīṇāsavā arahanto,",
  "atk-s0513a4:3906_10": "tesu dinnaṃ mahapphalaṃ,",
  "atk-s0513a4:3906_11": "tasmā tvaṃ, tāta,",
  "atk-s0513a4:3906_12": "ito paṭṭhāya evarūpānaṃ dussīlānaṃ adatvā ye loke aṭṭhasamāpattilābhino pañcābhiññā dhammikasamaṇabrāhmaṇā ca paccekabuddhā ca santi,",
  "atk-s0513a4:3906_13": "tesaṃ dānaṃ dehi. Ehi, tāta,",
  "atk-s0513a4:3906_14": "tava kulūpake amatosadhaṃ pāyetvā aroge karissāmāti vatvā ucchiṭṭhakañjikaṃ gāhāpetvā udakacāṭiyaṃ pakkhipitvā",
  "atk-s0513a4:3906_15": "soḷasannaṃ brāhmaṇasahassānaṃ mukhesu āsiñcāpesi.",
  "atk-s0513a4:3907_0": "Ekeko paṃsuṃ puñchantova uṭṭhahi.",
  "atk-s0513a4:3907_1": "Atha ne brāhmaṇā “imehi caṇḍālucchiṭṭhakaṃ pīta”nti abrāhmaṇe kariṃsu.",
  "atk-s0513a4:3907_2": "Te lajjitā bārāṇasito nikkhamitvā majjharaṭṭhaṃ gantvā majjharañño santike vasiṃsu,",
  "atk-s0513a4:3907_3": "maṇḍabyo pana tattheva vasi.",
  "atk-s0513a4:3907_4": "Tadā vettavatīnagaraṃ upanissāya vettavatīnadītīre jātimanto nāmeko brāhmaṇo pabbajito jātiṃ nissāya mahantaṃ mānamakāsi.",
  "atk-s0513a4:3907_5": "Mahāsatto “etassa mānaṃ bhindissāmī”ti taṃ ṭhānaṃ gantvā tassa santike uparisote vāsaṃ kappesi.",
  "atk-s0513a4:3907_6": "So ekadivasaṃ dantakaṭṭhaṃ khāditvā “imaṃ dantakaṭṭhaṃ jātimantassa jaṭāsu laggatū”ti adhiṭṭhāya nadiyaṃ pātesi.",
  "atk-s0513a4:3907_7": "Taṃ tassa udakaṃ ācamantassa jaṭāsu laggi.",
  "atk-s0513a4:3907_8": "So taṃ disvāva “nassa vasalā”ti vatvā “kuto ayaṃ kāḷakaṇṇī āgato,",
  "atk-s0513a4:3907_9": "upadhāressāmi na”nti uddhaṃsotaṃ gacchanto mahāsattaṃ disvā “kiṃjātikosī”ti pucchi.",
  "atk-s0513a4:3907_10": "“Caṇḍālosmī”ti.",
  "atk-s0513a4:3907_11": "“Tayā nadiyā dantakaṭṭhaṃ pātita”nti? “Āma, mayā”ti. “Nassa, vasala,",
  "atk-s0513a4:3907_12": "caṇḍāla kāḷakaṇṇi mā idha vasi,",
  "atk-s0513a4:3907_13": "heṭṭhāsote vasāhī”ti vatvā heṭṭhāsote vasantenapi tena pātite dantakaṭṭhe paṭisotaṃ āgantvā jaṭāsu laggante so “nassa vasala,",
  "atk-s0513a4:3907_14": "sace idha vasissasi,",
  "atk-s0513a4:3907_15": "sattame divase sattadhā muddhā phalissatī”ti āha.",
  "atk-s0513a4:3908_0": "Mahāsatto “sacāhaṃ etassa kujjhissāmi,",
  "atk-s0513a4:3908_1": "sīlaṃ me arakkhitaṃ bhavissati,",
  "atk-s0513a4:3908_2": "upāyenevassa mānaṃ bhindissāmī”ti sattame divase sūriyuggamanaṃ nivāresi.",
  "atk-s0513a4:3908_3": "Manussā ubbāḷhā jātimantaṃ tāpasaṃ upasaṅkamitvā “bhante,",
  "atk-s0513a4:3908_4": "tumhe sūriyuggamanaṃ na dethā”ti pucchiṃsu. So āha –",
  "atk-s0513a4:3908_5": "“na me taṃ kammaṃ,",
  "atk-s0513a4:3908_6": "nadītīre paneko caṇḍālo vasati,",
  "atk-s0513a4:3908_7": "tassetaṃ kammaṃ bhavissatī”ti.",
  "atk-s0513a4:3908_8": "Manussā mahāsattaṃ upasaṅkamitvā “tumhe, bhante,",
  "atk-s0513a4:3908_9": "sūriyuggamanaṃ na dethā”ti pucchiṃsu.",
  "atk-s0513a4:3908_10": "“Āmāvuso”ti.",
  "atk-s0513a4:3908_11": "“Kiṃkāraṇā”ti.",
  "atk-s0513a4:3908_12": "“Tumhākaṃ kulūpako tāpaso maṃ niraparādhaṃ abhisapi,",
  "atk-s0513a4:3908_13": "tasmiṃ āgantvā khamāpanatthāya mama pādesu patite sūriyaṃ vissajjessāmī”ti.",
  "atk-s0513a4:3908_14": "Te gantvā taṃ kaḍḍhantā ānetvā mahāsattassa pādamūle nipajjāpetvā khamāpetvā āhaṃsu “sūriyaṃ vissajjetha bhante”ti.",
  "atk-s0513a4:3908_15": "“Na sakkā vissajjetuṃ,",
  "atk-s0513a4:3908_16": "sacāhaṃ vissajjessāmi,",
  "atk-s0513a4:3908_17": "imassa sattadhā muddhā phalissatī”ti. “Atha, bhante,",
  "atk-s0513a4:3908_18": "kiṃ karomā”ti?",
  "atk-s0513a4:3908_19": "So “mattikāpiṇḍaṃ āharathā”ti āharāpetvā “imaṃ tāpasassa sīse ṭhapetvā tāpasaṃ otāretvā udake ṭhapethā”ti ṭhapāpetvā sūriyaṃ vissajjesi.",
  "atk-s0513a4:3908_20": "Sūriyarasmīhi pahaṭamatte mattikāpiṇḍo sattadhā bhijji,",
  "atk-s0513a4:3908_21": "tāpaso udake nimujji.",
  "atk-s0513a4:3909_0": "Mahāsatto taṃ dametvā “kahaṃ nu kho dāni soḷasa brāhmaṇasahassāni vasantī”ti upadhārento “majjharañño",
  "atk-s0513a4:3909_1": "santike”ti ñatvā “te damessāmī”ti iddhiyā gantvā nagarasāmante otaritvā pattaṃ ādāya nagare piṇḍāya cari.",
  "atk-s0513a4:3909_2": "Brāhmaṇā taṃ disvā “ayaṃ idha ekaṃ dve divase vasantopi amhe appatiṭṭhe karissatī”ti vegena gantvā “mahārāja,",
  "atk-s0513a4:3909_3": "māyākāro eko vijjādharo coro āgato,",
  "atk-s0513a4:3909_4": "gaṇhāpetha na”nti rañño ārocesuṃ.",
  "atk-s0513a4:3909_5": "Rājā “sādhū”ti sampaṭicchi.",
  "atk-s0513a4:3909_6": "Mahāsattopi missakabhattaṃ ādāya aññataraṃ kuṭṭaṃ nissāya pīṭhikāya nisinno bhuñjati.",
  "atk-s0513a4:3909_7": "Atha naṃ aññavihitakaṃ āhāraṃ paribhuñjamānameva raññā pahitapurisā asinā gīvaṃ paharitvā jīvitakkhayaṃ pāpesuṃ.",
  "atk-s0513a4:3909_8": "So kālaṃ katvā brahmaloke nibbatti.",
  "atk-s0513a4:3909_9": "Imasmiṃ kira jātake bodhisatto koṇḍadamako ahosi.",
  "atk-s0513a4:3909_10": "So teneva paratantiyuttabhāvena jīvitakkhayaṃ pāpuṇi.",
  "atk-s0513a4:3909_11": "Devatā kujjhitvā sakalameva majjharaṭṭhaṃ uṇhaṃ kukkuḷavassaṃ vassāpetvā raṭṭhaṃ araṭṭhamakaṃsu.",
  "atk-s0513a4:3909_12": "Tena vuttaṃ –",
  "atk-s0513a4:3910_0": "“Upahacca manaṃ majjho, mātaṅgasmiṃ yasassine;",
  "atk-s0513a4:3911_0": "Sapārisajjo ucchinno, majjhāraññaṃ tadā ahū”ti. ;",
  "atk-s0513a4:3912_0": "Satthā imaṃ dhammadesanaṃ āharitvā “na idāneva,",
  "atk-s0513a4:3912_1": "pubbepi udeno pabbajite viheṭhesiyevā”ti vatvā jātakaṃ samodhānesi –",
  "atk-s0513a4:3912_2": "“tadā maṇḍabyo udeno ahosi,",
  "atk-s0513a4:3912_3": "mātaṅgapaṇḍito pana ahameva ahosi”nti.",
  "atk-s0513a4:3913_0": "Mātaṅgajātakavaṇṇanā paṭhamā.",
  "atk-s0513a4:3915_0": "[498] 2. Cittasambhūtajātakavaṇṇanā",
  "atk-s0513a4:3916_0": "Sabbaṃ narānaṃ saphalaṃ suciṇṇanti idaṃ satthā jetavane viharanto āyasmato mahākassapassa piyasaṃvāse dve saddhivihārike bhikkhū ārabbha kathesi.",
  "atk-s0513a4:3916_1": "Te kira aññamaññaṃ appaṭivibhattabhogā paramavissāsikā ahesuṃ,",
  "atk-s0513a4:3916_2": "piṇḍāya carantāpi ekatova gacchanti,",
  "atk-s0513a4:3916_3": "ekatova āgacchanti,",
  "atk-s0513a4:3916_4": "vinā bhavituṃ na sakkonti.",
  "atk-s0513a4:3916_5": "Dhammasabhāyaṃ bhikkhū tesaṃyeva vissāsaṃ vaṇṇayamānā nisīdiṃsu.",
  "atk-s0513a4:3916_6": "Satthā āgantvā “kāya nuttha,",
  "atk-s0513a4:3916_7": "bhikkhave,",
  "atk-s0513a4:3916_8": "etarahi kathāya sannisinnā”ti pucchitvā “imāya nāmā”ti vutte “anacchariyaṃ,",
  "atk-s0513a4:3916_9": "bhikkhave,",
  "atk-s0513a4:3916_10": "imesaṃ ekasmiṃ attabhāve vissāsikattaṃ,",
  "atk-s0513a4:3916_11": "porāṇakapaṇḍitā tīṇi cattāri bhavantarāni gacchantāpi mittabhāvaṃ na vijahiṃsuyevā”ti vatvā atītaṃ āhari.",
  "atk-s0513a4:3917_0": "Atīte avantiraṭṭhe ujjeniyaṃ avantimahārājā nāma rajjaṃ kāresi.",
  "atk-s0513a4:3917_1": "Tadā ujjeniyā bahi caṇḍālagāmako ahosi.",
  "atk-s0513a4:3917_2": "Mahāsatto tattha nibbatti,",
  "atk-s0513a4:3917_3": "aparopi satto tasseva mātucchāputto hutvā nibbatti.",
  "atk-s0513a4:3917_4": "Tesu eko citto nāma ahosi,",
  "atk-s0513a4:3917_5": "eko sambhūto nāma.",
  "atk-s0513a4:3917_6": "Te ubhopi vayappattā caṇḍālavaṃsadhovanaṃ nāma sippaṃ uggaṇhitvā ekadivasaṃ “ujjenīnagaradvāre sippaṃ dassessāmā”ti eko uttaradvāre sippaṃ dassesi,",
  "atk-s0513a4:3917_7": "eko pācīnadvāre.",
  "atk-s0513a4:3917_8": "Tasmiñca nagare dve diṭṭhamaṅgalikāyo ahesuṃ,",
  "atk-s0513a4:3917_9": "ekā seṭṭhidhītā,",
  "atk-s0513a4:3917_10": "ekā purohitadhītā.",
  "atk-s0513a4:3917_11": "Tā bahukhādanīyabhojanīyamālāgandhādīni gāhāpetvā “uyyānakīḷaṃ kīḷissāmā”ti ekā uttaradvārena nikkhami,",
  "atk-s0513a4:3917_12": "ekā pācīnadvārena.",
  "atk-s0513a4:3917_13": "Tā te caṇḍālaputte sippaṃ dassente disvā “ke ete”ti pucchitvā “caṇḍālaputtā”ti sutvā “apassitabbayuttakaṃ",
  "atk-s0513a4:3917_14": "vata passimhā”ti gandhodakena akkhīni dhovitvā nivattiṃsu.",
  "atk-s0513a4:3917_15": "Mahājano “are duṭṭhacaṇḍāla,",
  "atk-s0513a4:3917_16": "tumhe nissāya mayaṃ amūlakāni surābhattādīni na labhimhā”ti te ubhopi bhātike pothetvā anayabyasanaṃ pāpesi.",
  "atk-s0513a4:3918_0": "Te paṭiladdhasaññā uṭṭhāya aññamaññassa santikaṃ gacchantā ekasmiṃ ṭhāne samāgantvā aññamaññassa taṃ",
  "atk-s0513a4:3918_1": "dukkhuppattiṃ ārocetvā roditvā paridevitvā “kinti karissāmā”ti mantetvā “imaṃ amhākaṃ jātiṃ nissāya dukkhaṃ uppannaṃ,",
  "atk-s0513a4:3918_2": "caṇḍālakammaṃ kātuṃ na sakkhissāma,",
  "atk-s0513a4:3918_3": "jātiṃ paṭicchādetvā brāhmaṇamāṇavavaṇṇena takkasilaṃ gantvā sippaṃ uggaṇhissāmā”ti sanniṭṭhānaṃ katvā",
  "atk-s0513a4:3918_4": "tattha gantvā dhammantevāsikā hutvā disāpāmokkhācariyassa santike sippaṃ paṭṭhapesuṃ.",
  "atk-s0513a4:3918_5": "Jambudīpatale “dve kira caṇḍālā jātiṃ paṭicchādetvā sippaṃ uggaṇhantī”ti sūyittha.",
  "atk-s0513a4:3918_6": "Tesu cittapaṇḍitassa sippaṃ niṭṭhitaṃ,",
  "atk-s0513a4:3918_7": "sambhūtassa na tāva niṭṭhāti.",
  "atk-s0513a4:3919_0": "Athekadivasaṃ eko gāmavāsī “brāhmaṇavācanakaṃ karissāmī”ti ācariyaṃ nimantesi.",
  "atk-s0513a4:3919_1": "Tameva rattiṃ devo vassitvā magge kandarādīni pūresi.",
  "atk-s0513a4:3919_2": "Ācariyo pātova cittapaṇḍitaṃ pakkosāpetvā “tāta,",
  "atk-s0513a4:3919_3": "ahaṃ gantuṃ na sakkhissāmi,",
  "atk-s0513a4:3919_4": "tvaṃ māṇavehi saddhiṃ gantā maṅgalaṃ vatvā tumhehi laddhaṃ bhuñjitvā amhehi laddhaṃ āharā”ti pesesi.",
  "atk-s0513a4:3919_5": "So “sādhū”ti māṇavake gahetvā gato.",
  "atk-s0513a4:3919_6": "Yāva māṇavā nhāyanti ceva mukhāni ca dhovanti,",
  "atk-s0513a4:3919_7": "tāva manussā pāyāsaṃ vaḍḍhetvā nibbātūti ṭhapesuṃ.",
  "atk-s0513a4:3919_8": "Māṇavā tasmiṃ anibbuteyeva āgantvā nisīdiṃsu.",
  "atk-s0513a4:3919_9": "Manussā dakkhiṇodakaṃ datvā tesaṃ purato pātiyo ṭhapesuṃ.",
  "atk-s0513a4:3919_10": "Sambhūto luddhadhātuko viya hutvā “sītalo”ti saññāya pāyāsapiṇḍaṃ ukkhipitvā mukhe ṭhapesi,",
  "atk-s0513a4:3919_11": "so tassa ādittaayoguḷo viya mukhaṃ dahi.",
  "atk-s0513a4:3919_12": "So kampamāno satiṃ anupaṭṭhāpetvā cittapaṇḍitaṃ oloketvā caṇḍālabhāsāya eva “khaḷu khaḷū”ti āha.",
  "atk-s0513a4:3919_13": "Sopi tatheva satiṃ anupaṭṭhāpetvā caṇḍālabhāsāya eva “niggala niggalā”ti āha.",
  "atk-s0513a4:3919_14": "Māṇavā aññamaññaṃ oloketvā “kiṃ bhāsā nāmesā”ti vadiṃsu.",
  "atk-s0513a4:3919_15": "Cittapaṇḍito maṅgalaṃ abhāsi.",
  "atk-s0513a4:3919_16": "Māṇavā bahi nikkhamitvā vaggavaggā hutvā tattha tattha nisīditvā bhāsaṃ sodhentā “caṇḍālabhāsā”ti ñatvā “are duṭṭhacaṇḍālā,",
  "atk-s0513a4:3919_17": "ettakaṃ kālaṃ ‘brāhmaṇāmhā’ti vatvā vañcayitthā”ti ubhopi te pothayiṃsu.",
  "atk-s0513a4:3919_18": "Atheko sappuriso “apethā”ti vāretvā “ayaṃ tumhākaṃ jātiyā doso,",
  "atk-s0513a4:3919_19": "gacchatha katthaci deseva pabbajitvā jīvathā”ti te ubho uyyojesi.",
  "atk-s0513a4:3919_20": "Māṇavā tesaṃ caṇḍālabhāvaṃ ācariyassa ārocesuṃ.",
  "atk-s0513a4:3920_0": "Tepi araññaṃ pavisitvā isipabbajjaṃ pabbajitvā na cirasseva tato cavitvā nerañjarāya tīre migiyā kucchismiṃ nibbattiṃsu.",
  "atk-s0513a4:3920_1": "Te mātukucchito nikkhantakālato paṭṭhāya ekatova vicaranti,",
  "atk-s0513a4:3920_2": "vinā bhavituṃ na sakkonti.",
  "atk-s0513a4:3920_3": "Te ekadivasaṃ gocaraṃ gahetvā ekasmiṃ rukkhamūle sīsena sīsaṃ,",
  "atk-s0513a4:3920_4": "siṅgena siṅgaṃ,",
  "atk-s0513a4:3920_5": "tuṇḍena tuṇḍaṃ allīyāpetvā romanthayamāne ṭhite disvā eko luddako sattiṃ khipitvā ekappahāreneva jīvitā voropesi.",
  "atk-s0513a4:3920_6": "Tato cavitvā nammadānadītīre ukkusayoniyaṃ nibbattiṃsu.",
  "atk-s0513a4:3920_7": "Tatrāpi vuddhippatte gocaraṃ gahetvā sīsena sīsaṃ,",
  "atk-s0513a4:3920_8": "tuṇḍena tuṇḍaṃ allīyāpetvā ṭhite disvā eko yaṭṭhiluddako ekappahāreneva bandhitvā vadhi.",
  "atk-s0513a4:3920_9": "Tato pana cavitvā cittapaṇḍito kosambiyaṃ purohitassa putto hutvā nibbatti.",
  "atk-s0513a4:3920_10": "Sambhūtapaṇḍito uttarapañcālarañño putto hutvā nibbatti.",
  "atk-s0513a4:3920_11": "Te nāmaggahaṇadivasato paṭṭhāya attano jātiṃ anussariṃsu.",
  "atk-s0513a4:3920_12": "Tesu sambhūtapaṇḍito nirantaraṃ sarituṃ asakkonto catutthaṃ caṇḍālajātimeva anussarati,",
  "atk-s0513a4:3920_13": "cittapaṇḍito paṭipāṭiyā catassopi jātiyo.",
  "atk-s0513a4:3920_14": "So soḷasavassakāle nikkhamitvā himavantaṃ pavisitvā isipabbajjaṃ pabbajitvā jhānābhiññaṃ nibbattetvā jhānasukhena vītināmento vasi.",
  "atk-s0513a4:3920_15": "Sambhūtapaṇḍitopi pitu accayena chattaṃ ussāpetvā chattamaṅgaladivaseyeva mahājanamajjhe maṅgalagītaṃ katvā udānavasena dve gāthā abhāsi.",
  "atk-s0513a4:3920_16": "Taṃ sutvā “amhākaṃ rañño maṅgalagīta”nti orodhāpi gandhabbāpi tameva gītaṃ gāyanti.",
  "atk-s0513a4:3920_17": "Anukkameneva “rañño piyagīta”nti sabbepi nagaravāsino manussā tameva gāyanti.",
  "atk-s0513a4:3921_0": "Cittapaṇḍitopi himavantapadese vasantoyeva “kiṃ nu kho mama bhātikena sambhūtena chattaṃ laddhaṃ,",
  "atk-s0513a4:3921_1": "udāhu na vā”ti upadhārento laddhabhāvaṃ ñatvā “navarajjaṃ tāva idāni gantvāpi bodhetuṃ na sakkhissāmi,",
  "atk-s0513a4:3921_2": "mahallakakāle naṃ upasaṅkamitvā dhammaṃ kathetvā pabbājessāmī”ti cintetvā paṇṇāsa vassāni agantvā rañño",
  "atk-s0513a4:3921_3": "puttadhītāhi vaḍḍhitakāle iddhiyā gantvā uyyāne otaritvā maṅgalasilāpaṭṭe suvaṇṇapaṭimā viya nisīdi.",
  "atk-s0513a4:3921_4": "Tasmiṃ khaṇe eko dārako taṃ gītaṃ gāyanto dārūni uddharati.",
  "atk-s0513a4:3921_5": "Cittapaṇḍito taṃ pakkosi.",
  "atk-s0513a4:3921_6": "So āgantvā vanditvā aṭṭhāsi.",
  "atk-s0513a4:3921_7": "Atha naṃ āha –",
  "atk-s0513a4:3921_8": "“tvaṃ pātova paṭṭhāya imameva gītaṃ gāyasi,",
  "atk-s0513a4:3921_9": "kiṃ aññaṃ na jānāsī”ti. “Bhante,",
  "atk-s0513a4:3921_10": "aññānipi bahūni jānāmi,",
  "atk-s0513a4:3921_11": "imāni pana dve rañño piyagītāni,",
  "atk-s0513a4:3921_12": "tasmā imāneva gāyāmī”ti.",
  "atk-s0513a4:3921_13": "“Atthi pana rañño gītassa paṭigītaṃ gāyanto”ti?",
  "atk-s0513a4:3921_14": "“Natthi bhante”ti.",
  "atk-s0513a4:3921_15": "“Sakkhissasi pana tvaṃ paṭigītaṃ gāyitu”nti?",
  "atk-s0513a4:3921_16": "“Jānanto sakkhissāmī”ti.",
  "atk-s0513a4:3921_17": "“Tena hi tvaṃ raññā dvīsu gītesu gāyitesu idaṃ tatiyaṃ katvā gāyassū”ti gītaṃdatvā “gantvā rañño santike gāyissasi,",
  "atk-s0513a4:3921_18": "rājā te pasīditvā mahantaṃ issariyaṃ dassatī”ti uyyojesi.",
  "atk-s0513a4:3922_0": "So sīghaṃ mātu santikaṃ gantvā attānaṃ alaṅkārāpetvā rājadvāraṃ gantvā “eko kira dārako tumhehi saddhiṃ",
  "atk-s0513a4:3922_1": "paṭigītaṃ gāyissatī”ti rañño ārocāpetvā “āgacchatū”ti vutte gantvā vanditvā “tvaṃ kira, tāta,",
  "atk-s0513a4:3922_2": "paṭigītaṃ gāyissasī”ti puṭṭho “āma, deva,",
  "atk-s0513a4:3922_3": "sabbaṃ rājaparisaṃ sannipātethā”ti sannipatitāya parisāya rājānaṃ āha “tumhe tāva, deva,",
  "atk-s0513a4:3922_4": "tumhākaṃ gītaṃ gāyatha,",
  "atk-s0513a4:3922_5": "athāhaṃ paṭigītaṃ gāyissāmī”ti.",
  "atk-s0513a4:3922_6": "Rājā gāthādvayamāha –",
  "atk-s0513a4:3923_0": "24.",
  "atk-s0513a4:3924_0": "“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;",
  "atk-s0513a4:3925_0": "Passāmi sambhūtaṃ mahānubhāvaṃ, sakammunā puññaphalūpapannaṃ.",
  "atk-s0513a4:3926_0": "25.",
  "atk-s0513a4:3927_0": "“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;",
  "atk-s0513a4:3928_0": "Kaccinnu cittassapi evamevaṃ, iddho mano tassa yathāpi mayha”nti.",
  "atk-s0513a4:3929_0": "Tattha na kammunā kiñcana moghamatthīti sukatadukkaṭesu kammesu kiñcana ekakammampi moghaṃ nāma natthi,",
  "atk-s0513a4:3929_1": "nipphalaṃ na hoti,",
  "atk-s0513a4:3929_2": "vipākaṃ datvāva nassatīti aparāpariyavedanīyakammaṃ sandhāyāha.",
  "atk-s0513a4:3929_3": "Sambhūtanti attānaṃ vadati,",
  "atk-s0513a4:3929_4": "passāmahaṃ āyasmantaṃ sambhūtaṃ sakena kammena puññaphalūpapannaṃ,",
  "atk-s0513a4:3929_5": "sakammaṃ nissāya puññaphalena upapannaṃ taṃ passāmīti attho.",
  "atk-s0513a4:3929_6": "Kaccinnu cittassapīti mayañhi dvepi janā ekato hutvā na ciraṃ sīlaṃ rakkhimha,",
  "atk-s0513a4:3929_7": "ahaṃ tāva tassa phalena mahantaṃ yasaṃ patto,",
  "atk-s0513a4:3929_8": "kacci nu kho me bhātikassa cittassapi evameva mano iddho samiddhoti.",
  "atk-s0513a4:3930_0": "Tassa gītāvasāne dārako gāyanto tatiyaṃ gāthamāha –",
  "atk-s0513a4:3931_0": "26.",
  "atk-s0513a4:3932_0": "“Sabbaṃ narānaṃ saphalaṃ suciṇṇaṃ, na kammunā kiñcana moghamatthi;",
  "atk-s0513a4:3933_0": "Cittampi jānāhi tatheva deva, iddho mano tassa yathāpi tuyha”nti.",
  "atk-s0513a4:3934_0": "Taṃ sutvā rājā catutthaṃ gāthamāha –",
  "atk-s0513a4:3935_0": "27.",
  "atk-s0513a4:3936_0": "“Bhavaṃ nu citto sutamaññato te, udāhu te koci naṃ etadakkhā;",
  "atk-s0513a4:3937_0": "Gāthā sugītā na mamatthi kaṅkhā, dadāmi te gāmavaraṃ satañcā”ti.",
  "atk-s0513a4:3938_0": "Tattha sutamaññato teti ahaṃ sambhūtassa bhātā citto nāmāti vadantassa cittasseva nu te santikā sutanti attho.",
  "atk-s0513a4:3938_1": "Koci nanti udāhu mayā sambhūtassa rañño bhātā citto diṭṭhoti koci te etamatthaṃ ācikkhi.",
  "atk-s0513a4:3938_2": "Sugītāti sabbathāpi ayaṃ gāthā sugītā,",
  "atk-s0513a4:3938_3": "natthettha mama kaṅkhā.",
  "atk-s0513a4:3938_4": "Gāmavaraṃ satañcāti gāmavarānaṃ te sataṃ dadāmīti vadati.",
  "atk-s0513a4:3939_0": "Tato dārako pañcamaṃ gāthamāha –",
  "atk-s0513a4:3940_0": "28.",
  "atk-s0513a4:3941_0": "“Na cāhaṃ citto sutamaññato me, isī ca me etamatthaṃ asaṃsi;",
  "atk-s0513a4:3942_0": "Gantvāna rañño paṭigāhi gāthaṃ, api te varaṃ attamano dadeyyā”ti.",
  "atk-s0513a4:3943_0": "Tattha etamatthanti tumhākaṃ uyyāne nisinno eko isi mayhaṃ etamatthaṃ ācikkhi.",
  "atk-s0513a4:3944_0": "Taṃ sutvā rājā “so mama bhātā citto bhavissati,",
  "atk-s0513a4:3944_1": "idāneva naṃ gantvā passissāmī”ti purise āṇāpento gāthādvayamāha –",
  "atk-s0513a4:3945_0": "29.",
  "atk-s0513a4:3946_0": "“Yojentu ve rājarathe, sukate cittasibbane;",
  "atk-s0513a4:3947_0": "Kacchaṃ nāgānaṃ bandhatha, gīveyyaṃ paṭimuñcatha.",
  "atk-s0513a4:3948_0": "30.",
  "atk-s0513a4:3949_0": "“Āhaññantu bherimudiṅgasaṅkhe, sīghāni yānāni ca yojayantu;",
  "atk-s0513a4:3950_0": "Ajjevahaṃ assamaṃ taṃ gamissaṃ, yattheva dakkhissamisiṃ nisinna”nti.",
  "atk-s0513a4:3951_0": "Tattha āhaññantūti āhanantu. Assamaṃ tanti taṃ assamaṃ.",
  "atk-s0513a4:3952_0": "So evaṃ vatvā rathaṃ abhiruyha sīghaṃ gantvā uyyānadvāre rathaṃ ṭhapetvā cittapaṇḍitaṃ upasaṅkamitvā",
  "atk-s0513a4:3952_1": "vanditvā ekamantaṃ nisinno tuṭṭhamānaso aṭṭhamaṃ gāthamāha –",
  "atk-s0513a4:3953_0": "31.",
  "atk-s0513a4:3954_0": "“Suladdhalābho vata me ahosi, gāthā sugītā parisāya majjhe;",
  "atk-s0513a4:3955_0": "Svāhaṃ isiṃ sīlavatūpapannaṃ, disvā patīto sumanohamasmī”ti.",
  "atk-s0513a4:3956_0": "Tassattho –",
  "atk-s0513a4:3956_1": "suladdhalābho vata mayhaṃ chattamaṅgaladivase parisāya majjhe gītagāthā sugītāva ahosi,",
  "atk-s0513a4:3956_2": "svāhaṃ ajja sīlavatasampannaṃ isiṃ disvā pītisomanassappatto jātoti.",
  "atk-s0513a4:3957_0": "So cittapaṇḍitassa diṭṭhakālato paṭṭhāya somanassappatto “bhātikassa me pallaṅkaṃ attharathā”tiādīni āṇāpento navamaṃ gāthamāha –",
  "atk-s0513a4:3958_0": "32.",
  "atk-s0513a4:3959_0": "“Āsanaṃ udakaṃ pajjaṃ, paṭiggaṇhātu no bhavaṃ;",
  "atk-s0513a4:3960_0": "Agghe bhavantaṃ pucchāma, agghaṃ kurutu no bhava”nti.",
  "atk-s0513a4:3961_0": "Tattha aggheti atithino dātabbayuttakasmiṃ agghe bhavantaṃ āpucchāma.",
  "atk-s0513a4:3961_1": "Kurutu noti imaṃ no agghaṃ bhavaṃ paṭiggaṇhātu.",
  "atk-s0513a4:3962_0": "Evaṃ madhurapaṭisanthāraṃ katvā rajjaṃ majjhe bhinditvā dento itaraṃ gāthamāha –",
  "atk-s0513a4:3963_0": "33.",
  "atk-s0513a4:3964_0": "“Rammañca te āvasathaṃ karontu, nārīgaṇehi paricārayassu;",
  "atk-s0513a4:3965_0": "Karohi okāsamanuggahāya, ubhopimaṃ issariyaṃ karomā”ti.",
  "atk-s0513a4:3966_0": "Tattha imaṃ issariyanti kapilaraṭṭhe uttarapañcālanagare rajjaṃ majjhe bhinditvā dvepi janā karoma anubhavāma.",
  "atk-s0513a4:3967_0": "Tassa taṃ vacanaṃ sutvā cittapaṇḍito dhammaṃ desento cha gāthā abhāsi –",
  "atk-s0513a4:3968_0": "34.",
  "atk-s0513a4:3969_0": "“Disvā phalaṃ duccaritassa rāja, attho suciṇṇassa mahāvipākaṃ;",
  "atk-s0513a4:3970_0": "Attānameva paṭisaṃyamissaṃ, na patthaye putta pasuṃ dhanaṃ vā.",
  "atk-s0513a4:3971_0": "35.",
  "atk-s0513a4:3972_0": "“Dasevimā vassadasā, maccānaṃ idha jīvitaṃ;",
  "atk-s0513a4:3973_0": "Apattaññeva taṃ odhiṃ, naḷo chinnova sussati.",
  "atk-s0513a4:3974_0": "36.",
  "atk-s0513a4:3975_0": "“Tattha kā nandi kā khiḍḍā, kā ratī kā dhanesanā;",
  "atk-s0513a4:3976_0": "Kiṃ me puttehi dārehi, rāja muttosmi bandhanā.",
  "atk-s0513a4:3977_0": "37.",
  "atk-s0513a4:3978_0": "“Sohaṃ evaṃ pajānāmi, maccu me nappamajjati;",
  "atk-s0513a4:3979_0": "Antakenādhipannassa, kā ratī kā dhanesanā.",
  "atk-s0513a4:3980_0": "38.",
  "atk-s0513a4:3981_0": "“Jāti narānaṃ adhamā janinda, caṇḍālayoni dvipadākaniṭṭhā;",
  "atk-s0513a4:3982_0": "Sakehi kammehi supāpakehi, caṇḍālagabbhe avasimha pubbe.",
  "atk-s0513a4:3983_0": "39.",
  "atk-s0513a4:3984_0": "“Caṇḍālāhumha avantīsu, migā nerañjaraṃ pati;",
  "atk-s0513a4:3985_0": "Ukkusā nammadātīre, tyajja brāhmaṇakhattiyā”ti.",
  "atk-s0513a4:3986_0": "Tattha duccaritassāti mahārāja,",
  "atk-s0513a4:3986_1": "tvaṃ sucaritasseva phalaṃ jānāsi,",
  "atk-s0513a4:3986_2": "ahaṃ pana duccaritassapi phalaṃ passāmiyeva.",
  "atk-s0513a4:3986_3": "Mayañhi ubho duccaritassa phalena ito catutthe attabhāve caṇḍālayoniyaṃ nibbattā.",
  "atk-s0513a4:3986_4": "Tattha na ciraṃ sīlaṃ rakkhitvā tassa phalena tvaṃ khattiyakule nibbatto,",
  "atk-s0513a4:3986_5": "ahaṃ brāhmaṇakule,",
  "atk-s0513a4:3986_6": "evāhaṃ duccaritassa ca phalaṃ suciṇṇassa ca mahāvipākaṃ disvā attānameva sīlasaṃyamena paṭisaṃyamissaṃ,",
  "atk-s0513a4:3986_7": "puttaṃ vā pasuṃ vā dhanaṃ vā na patthemi.",
  "atk-s0513a4:3987_0": "Dasevimā vassadasāti mahārāja,",
  "atk-s0513a4:3987_1": "mandadasakaṃ khiḍḍādasakaṃ vaṇṇadasakaṃ baladasakaṃ paññādasakaṃ hānidasakaṃ pabbhāradasakaṃ vaṅkadasakaṃ",
  "atk-s0513a4:3987_2": "momūhadasakaṃ sayanadasakanti imesañhi dasannaṃ dasakānaṃ vasena daseva vassadasā imesaṃ maccānaṃ idha",
  "atk-s0513a4:3987_3": "manussaloke jīvitaṃ.",
  "atk-s0513a4:3987_4": "Tayidaṃ na niyamena sabbā eva etā dasā pāpuṇāti,",
  "atk-s0513a4:3987_5": "atha kho appattaññeva taṃ odhiṃ naḷo chinnova sussati.",
  "atk-s0513a4:3987_6": "Yepi sakalaṃ vassasataṃ jīvanti,",
  "atk-s0513a4:3987_7": "tesampi mandadasake pavattā rūpārūpadhammā vicchinditvā ātape khittanaḷo viya tattheva sussanti antaradhāyanti,",
  "atk-s0513a4:3987_8": "taṃ odhiṃ atikkamitvā khiḍḍādasakaṃ na pāpuṇanti,",
  "atk-s0513a4:3987_9": "tathā khiṭṭādasakādīsu pavattā vaṇṇadasakādīni.",
  "atk-s0513a4:3988_0": "Tatthāti tasmiṃ evaṃ sussamāne jīvite kā pañca kāmaguṇe nissāya abhinandī,",
  "atk-s0513a4:3988_1": "kā kāyakīḷādivasena khiḍḍā,",
  "atk-s0513a4:3988_2": "kā somanassavasena rati,",
  "atk-s0513a4:3988_3": "kā dhanesanā,",
  "atk-s0513a4:3988_4": "kiṃ me puttehi,",
  "atk-s0513a4:3988_5": "kiṃ dārehi,",
  "atk-s0513a4:3988_6": "muttosmi tamhā puttadārabandhanāti attho.",
  "atk-s0513a4:3988_7": "Antakenādhipannassāti jīvitantakarena maccunā abhibhūtassa.",
  "atk-s0513a4:3988_8": "Dvipadākaniṭṭhāti dvipadānaṃ antare lāmakā.",
  "atk-s0513a4:3988_9": "Avasimhāti dvepi mayaṃ vasimha.",
  "atk-s0513a4:3989_0": "Caṇḍālāhumhāti mahārāja,",
  "atk-s0513a4:3989_1": "ito pubbe catutthaṃ jātiṃ avantiraṭṭhe ujjeninagare caṇḍālā ahumha,",
  "atk-s0513a4:3989_2": "tato cavitvā nerañjarāya nadiyā tīre ubhopi migā ahumha.",
  "atk-s0513a4:3989_3": "Tattha dvepi amhe ekasmiṃ rukkhamūle aññamaññaṃ nissāya ṭhite eko luddako ekeneva sattipahārena jīvitā voropesi,",
  "atk-s0513a4:3989_4": "tato cavitvā nammadānadītīre kurarā ahumha.",
  "atk-s0513a4:3989_5": "Tatrāpi no nissāya ṭhite eko nesādo ekappahāreneva bandhitvā jīvitakkhayaṃ pāpesi,",
  "atk-s0513a4:3989_6": "tato cavitvā te mayaṃ ajja brāhmaṇakhattiyā jātā.",
  "atk-s0513a4:3989_7": "Ahaṃ kosambiyaṃ brāhmaṇakule nibbatto,",
  "atk-s0513a4:3989_8": "tvaṃ idha rājā jātoti.",
  "atk-s0513a4:3990_0": "Evamassa atīte lāmakajātiyo pakāsetvā idāni imissāpi jātiyā āyusaṅkhāraparittataṃ dassetvā puññesu ussāhaṃ janento catasso gāthā abhāsi –",
  "atk-s0513a4:3991_0": "40.",
  "atk-s0513a4:3992_0": "“Upanīyati jīvitamappamāyu, jarūpanītassa na santi tāṇā;",
  "atk-s0513a4:3993_0": "Karohi pañcāla mameta vākyaṃ, mākāsi kammāni dukkhudrayāni.",
  "atk-s0513a4:3994_0": "41.",
  "atk-s0513a4:3995_0": "“Upanīyati jīvitamappamāyu, jarūpanītassa na santi tāṇā;",
  "atk-s0513a4:3996_0": "Karohi pañcāla mameta vākyaṃ, mākāsi kammāni dukkhapphalāni.",
  "atk-s0513a4:3997_0": "42.",
  "atk-s0513a4:3998_0": "“Upanīyati jīvitamappamāyu, jarūpanītassa na santi tāṇā;",
  "atk-s0513a4:3999_0": "Karohi pañcāla mameta vākyaṃ, mākāsi kammāni rajassirāni.",
  "atk-s0513a4:4000_0": "43.",
  "atk-s0513a4:4001_0": "“Upanīyati jīvitamappamāyu, vaṇṇaṃ jarā hanti narassa jiyyato;",
  "atk-s0513a4:4002_0": "Karohi pañcāla mameta vākyaṃ, mākāsi kammaṃ nirayūpapattiyā”ti.",
  "atk-s0513a4:4003_0": "Tattha upanīyatīti mahārāja,",
  "atk-s0513a4:4003_1": "idaṃ jīvitaṃ maraṇaṃ upagacchati.",
  "atk-s0513a4:4003_2": "Idañhi imesaṃ sattānaṃ appamāyu sarasaparittatāyapi ṭhitiparittatāyapi parittakaṃ,",
  "atk-s0513a4:4003_3": "sūriyuggamane tiṇagge ussāvabindusadisaṃ.",
  "atk-s0513a4:4003_4": "Na santi tāṇāti na hi jarāya maraṇaṃ upanītassa puttādayo tāṇā nāma honti.",
  "atk-s0513a4:4003_5": "Mameta vākyanti mama etaṃ vacanaṃ.",
  "atk-s0513a4:4003_6": "Mākāsīti mā rūpādikāmaguṇahetu pamādaṃ āpajjitvā nirayādīsu dukkhavaḍḍhanāni kammāni kari.",
  "atk-s0513a4:4003_7": "Dukkhapphalānīti dukkhavipākāni.",
  "atk-s0513a4:4003_8": "Rajassirānīti kilesarajena okiṇṇasīsāni.",
  "atk-s0513a4:4003_9": "Vaṇṇanti jīramānassa narassa sarīravaṇṇaṃ jarā hanti.",
  "atk-s0513a4:4003_10": "Nirayūpapattiyāti nirassāde niraye uppajjanatthāya.",
  "atk-s0513a4:4004_0": "Evaṃ mahāsatte kathente rājā tussitvā tisso gāthā abhāsi –",
  "atk-s0513a4:4005_0": "44.",
  "atk-s0513a4:4006_0": "“Addhā hi saccaṃ vacanaṃ tavetaṃ, yathā isī bhāsasi evametaṃ;",
  "atk-s0513a4:4007_0": "Kāmā ca me santi anapparūpā, te duccajā mādisakena bhikkhu.",
  "atk-s0513a4:4008_0": "45.",
  "atk-s0513a4:4009_0": "“Nāgo yathā paṅkamajjhe byasanno, passaṃ thalaṃ nābhisambhoti gantuṃ;",
  "atk-s0513a4:4010_0": "Evampahaṃ kāmapaṅke byasanno, na bhikkhuno maggamanubbajāmi.",
  "atk-s0513a4:4011_0": "46.",
  "atk-s0513a4:4012_0": "“Yathāpi mātā ca pitā ca puttaṃ, anusāsare kinti sukhī bhaveyya;",
  "atk-s0513a4:4013_0": "Evampi maṃ tvaṃ anusāsa bhante, yathā ciraṃ pecca sukhī bhaveyya”nti.",
  "atk-s0513a4:4014_0": "Tattha anapparūpāti aparittajātikā bahū aparimitā.",
  "atk-s0513a4:4014_1": "Te duccajā mādisakenāti bhātika,",
  "atk-s0513a4:4014_2": "tvaṃ kilese pahāya ṭhito,",
  "atk-s0513a4:4014_3": "ahaṃ pana kāmapaṅke nimuggo,",
  "atk-s0513a4:4014_4": "tasmā mādisakena te kāmā duccajā.",
  "atk-s0513a4:4014_5": "“Nāgo yathā”ti iminā attano kāmapaṅke nimuggabhāvassa upamaṃ dasseti.",
  "atk-s0513a4:4014_6": "Tattha byasannoti visanno anupaviṭṭho ayameva vā pāṭho.",
  "atk-s0513a4:4014_7": "Magganti tumhākaṃ ovādānusāsanīmaggaṃ nānubbajāmi pabbajituṃ na sakkomi,",
  "atk-s0513a4:4014_8": "idheva pana me ṭhitassa ovādaṃ dethāti.",
  "atk-s0513a4:4014_9": "Anusāsareti anusāsanti.",
  "atk-s0513a4:4015_0": "Atha naṃ mahāsatto āha –",
  "atk-s0513a4:4016_0": "47.",
  "atk-s0513a4:4017_0": "“No ce tuvaṃ ussahase janinda, kāme ime mānusake pahātuṃ;",
  "atk-s0513a4:4018_0": "Dhammiṃ baliṃ paṭṭhapayassu rāja, adhammakāro tava māhu raṭṭhe.",
  "atk-s0513a4:4019_0": "48.",
  "atk-s0513a4:4020_0": "“Dūtā vidhāvantu disā catasso, nimantakā samaṇabrāhmaṇānaṃ;",
  "atk-s0513a4:4021_0": "Te annapānena upaṭṭhahassu, vatthena senāsanapaccayena ca.",
  "atk-s0513a4:4022_0": "49.",
  "atk-s0513a4:4023_0": "“Annena pānena pasannacitto, santappaya samaṇabrāhmaṇe ca;",
  "atk-s0513a4:4024_0": "Datvā ca bhutvā ca yathānubhāvaṃ, anindito saggamupehi ṭhānaṃ.",
  "atk-s0513a4:4025_0": "50.",
  "atk-s0513a4:4026_0": "“Sace ca taṃ rāja mado saheyya, nārīgaṇehi paricārayantaṃ;",
  "atk-s0513a4:4027_0": "Imameva gāthaṃ manasī karohi, bhāsesi cenaṃ parisāya majjhe.",
  "atk-s0513a4:4028_0": "51.",
  "atk-s0513a4:4029_0": "“Abbhokāsasayo jantu, vajantyā khīrapāyito;",
  "atk-s0513a4:4030_0": "Parikiṇṇo suvānehi, svājja rājāti vuccatī”ti.",
  "atk-s0513a4:4031_0": "Tattha ussahaseti ussahasi.",
  "atk-s0513a4:4031_1": "Dhammiṃ balinti dhammena samena anatirittaṃ baliṃ gaṇhāti attho.",
  "atk-s0513a4:4031_2": "Adhammakāroti porāṇakarājūhi ṭhapitaṃ vinicchayadhammaṃ bhinditvā pavattā adhammakiriyā.",
  "atk-s0513a4:4031_3": "Nimantakāti dhammikasamaṇabrāhmaṇe nimantetvā pakkosakā.",
  "atk-s0513a4:4031_4": "Yathānubhāvanti yathābalaṃ yathāsattiṃ.",
  "atk-s0513a4:4031_5": "Imameva gāthanti idāni vattabbaṃ sandhāyāha.",
  "atk-s0513a4:4031_6": "Tatrāyaṃ adhippāyo –",
  "atk-s0513a4:4031_7": "“mahārāja,",
  "atk-s0513a4:4031_8": "sace taṃ mado abhibhaveyya,",
  "atk-s0513a4:4031_9": "sace te nārīgaṇaparivutassa rūpādayo vā kāmaguṇe rajjasukhaṃ vā ārabbha māno uppajjeyya,",
  "atk-s0513a4:4031_10": "athevaṃ cinteyyāsi ‘ahaṃ pure caṇḍālayoniyaṃ nibbatto channassa tiṇakuṭimattassapi abhāvā abbhokāsasayo ahosiṃ,",
  "atk-s0513a4:4031_11": "tadā hi me mātā caṇḍālī araññaṃ dārupaṇṇādīnaṃ atthāya gacchantī maṃ kukkuragaṇassa majjhe abbhokāse nipajjāpetvā attano khīraṃ pāyetvā gacchati,",
  "atk-s0513a4:4031_12": "sohaṃ kukkurehi parivārito tehiyeva saddhiṃ sunakhiyā khīraṃ pivitvā vaḍḍhito,",
  "atk-s0513a4:4031_13": "evaṃ nīcajacco hutvā ajja rājā nāma jāto’ti. ‘Iti kho,",
  "atk-s0513a4:4031_14": "tvaṃ mahārāja,",
  "atk-s0513a4:4031_15": "iminā atthena attānaṃ ovadanto yo so pubbe abbhokāsasayo jantu araññe vajantiyā caṇḍāliyā ito cito ca",
  "atk-s0513a4:4031_16": "anusañcarantiyā sunakhiyā ca khīraṃ pāyito sunakhehi parikiṇṇo vaḍḍhito,",
  "atk-s0513a4:4031_17": "so ajja rājāti vuccatī’ti imaṃ gāthaṃ bhāseyyāsī”ti.",
  "atk-s0513a4:4032_0": "Evaṃ mahāsatto tassa ovādaṃ datvā “dinno te mayā ovādo,",
  "atk-s0513a4:4032_1": "idāni tvaṃ pabbaja vā mā vā,",
  "atk-s0513a4:4032_2": "attanāva attano kammassa vipākaṃ paṭisevissatī”ti vatvā ākāse uppatitvā tassa matthake pādarajaṃ pātento himavantameva gato.",
  "atk-s0513a4:4032_3": "Rājāpi taṃ disvā uppannasaṃvego jeṭṭhaputtassa rajjaṃ datvā balakāyaṃ nivattetvā himavantābhimukho pāyāsi.",
  "atk-s0513a4:4032_4": "Mahāsatto tassāgamanaṃ ñatvā isigaṇaparivuto āgantvā taṃ ādāya gantvā pabbājetvā kasiṇaparikammaṃ ācikkhi.",
  "atk-s0513a4:4032_5": "So jhānābhiññaṃ nibbattesi.",
  "atk-s0513a4:4032_6": "Iti te ubhopi brahmalokūpagā ahesuṃ.",
  "atk-s0513a4:4033_0": "Satthā imaṃ dhammadesanaṃ āharitvā “evaṃ,",
  "atk-s0513a4:4033_1": "bhikkhave,",
  "atk-s0513a4:4033_2": "porāṇakapaṇḍitā tīṇi cattāri bhavantarāni gacchantāpi daḷhavissāsāva ahesu”nti vatvā jātakaṃ samodhānesi –",
  "atk-s0513a4:4033_3": "“tadā sambhūtapaṇḍito ānando ahosi,",
  "atk-s0513a4:4033_4": "cittapaṇḍito pana ahameva ahosi”nti.",
  "atk-s0513a4:4034_0": "Cittasambhūtajātakavaṇṇanā dutiyā",
  "atk-s0513a4:4036_0": "[499] 3. Sivijātakavaṇṇanā",
  "atk-s0513a4:4037_0": "Dūre apassaṃ therovāti idaṃ satthā jetavane viharanto asadisadānaṃ ārabbha kathesi.",
  "atk-s0513a4:4037_1": "Taṃ aṭṭhakanipāte sivijātake vitthāritameva.",
  "atk-s0513a4:4037_2": "Tadā pana rājā sattame divase sabbaparikkhāre datvā anumodanaṃ yāci,",
  "atk-s0513a4:4037_3": "satthā akatvāva pakkāmi.",
  "atk-s0513a4:4037_4": "Rājā bhuttapātarāso vihāraṃ gantvā “kasmā, bhante,",
  "atk-s0513a4:4037_5": "anumodanaṃ na karitthā”ti āha.",
  "atk-s0513a4:4037_6": "Satthā “aparisuddhā, mahārāja,",
  "atk-s0513a4:4037_7": "parisā”ti vatvā “na ve kadariyā devalokaṃ vajantī”ti gāthāya dhammaṃ desesi.",
  "atk-s0513a4:4037_8": "Rājā pasīditvā satasahassagghanakena sīveyyakena uttarāsaṅgena tathāgataṃ pūjetvā nagaraṃ pāvisi.",
  "atk-s0513a4:4037_9": "Punadivase dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:4037_10": "kosalarājā asadisadānaṃ datvā tādisenapi dānena atitto dasabalena dhamme desite puna satasahassagghanakaṃ sīveyyakavatthaṃ adāsi,",
  "atk-s0513a4:4037_11": "yāva atitto vata āvuso dānena rājā”ti.",
  "atk-s0513a4:4037_12": "Satthā āgantvā “kāya nuttha,",
  "atk-s0513a4:4037_13": "bhikkhave,",
  "atk-s0513a4:4037_14": "etarahi kathāya sannisinnā”ti pucchitvā ‘imāya nāmā”ti vutte “bhikkhave,",
  "atk-s0513a4:4037_15": "bāhirabhaṇḍaṃ nāma sudinnaṃ,",
  "atk-s0513a4:4037_16": "porāṇakapaṇḍitā sakalajambudīpaṃ unnaṅgalaṃ katvā devasikaṃ chasatasahassapariccāgena dānaṃ dadamānāpi",
  "atk-s0513a4:4037_17": "bāhiradānena atittā ‘piyassa dātā piyaṃ labhatī’ti sampattayācakānaṃ akkhīni uppāṭetvā adaṃsuyevā”ti",
  "atk-s0513a4:4037_18": "vatvā atītaṃ āhari.",
  "atk-s0513a4:4038_0": "Atīte siviraṭṭhe ariṭṭhapuranagare sivimahārāje rajjaṃ kārente mahāsatto tassa putto hutvā nibbatti,",
  "atk-s0513a4:4038_1": "“sivikumāro”tissa nāmaṃ kariṃsu.",
  "atk-s0513a4:4038_2": "So vayappatto takkasilaṃ gantvā uggahitasippo āgantvā pitu sippaṃ dassetvā uparajjaṃ labhitvā aparabhāge",
  "atk-s0513a4:4038_3": "pitu accayena rājā hutvā agatigamanaṃ pahāya dasa rājadhamme akopetvā dhammena rajjaṃ kāretvā catūsu",
  "atk-s0513a4:4038_4": "dvāresu nagaramajjhe nivesanadvāre cāti cha dānasālāyo kāretvā devasikaṃ chasatasahassapariccāgena mahādānaṃ",
  "atk-s0513a4:4038_5": "pavattesi.",
  "atk-s0513a4:4038_6": "Aṭṭhamiyaṃ cātuddasiyaṃ pannarasiyañca niccaṃ dānasālaṃ gantvā dānaṃ olokesi.",
  "atk-s0513a4:4038_7": "So ekadā puṇṇamadivase pātova samussitasetacchatte rājapallaṅke nisinno attanā dinnadānaṃ āvajjento bāhiravatthuṃ",
  "atk-s0513a4:4038_8": "attanā adinnaṃ nāma adisvā “mayā bāhiravatthu adinnaṃ nāma natthi,",
  "atk-s0513a4:4038_9": "na maṃ bāhiradānaṃ toseti,",
  "atk-s0513a4:4038_10": "ahaṃ ajjhattikadānaṃ dātukāmo,",
  "atk-s0513a4:4038_11": "aho vata ajja mama dānasālaṃ gatakāle kocideva yācako bāhiravatthuṃ ayācitvā ajjhattikassa nāmaṃ gaṇheyya,",
  "atk-s0513a4:4038_12": "sace hi me koci hadayamaṃsassa nāmaṃ gaṇheyya,",
  "atk-s0513a4:4038_13": "kaṇayena uraṃ paharitvā pasannaudakato sanāḷaṃ padumaṃ uddharanto viya lohitabindūni paggharantaṃ hadayaṃ nīharitvā dassāmi.",
  "atk-s0513a4:4038_14": "Sace sarīramaṃsassa nāmaṃ gaṇheyya,",
  "atk-s0513a4:4038_15": "avalekhanasatthakena telasiṅgaṃ likhanto viya sarīramaṃsaṃ otāretvā dassāmi.",
  "atk-s0513a4:4038_16": "Sace lohitassa nāmaṃ gaṇheyya,",
  "atk-s0513a4:4038_17": "yantamukhe pakkhanditvā upanītaṃ bhājanaṃ pūretvā lohitaṃ dassāmi.",
  "atk-s0513a4:4038_18": "Sace vā pana koci ‘gehe me kammaṃ nappavattati,",
  "atk-s0513a4:4038_19": "gehe me dāsakammaṃ karohī’ti vadeyya,",
  "atk-s0513a4:4038_20": "rājavesaṃ apanetvā bahi ṭhatvā attānaṃ sāvetvā dāsakammaṃ karissāmi.",
  "atk-s0513a4:4038_21": "Sace me koci akkhino nāmaṃ gaṇheyya,",
  "atk-s0513a4:4038_22": "tālamiñjaṃ nīharanto viya akkhīni uppāṭetvā dassāmī”ti cintesi.",
  "atk-s0513a4:4039_0": "Iti so –",
  "atk-s0513a4:4040_0": "“Yaṃkiñci mānusaṃ dānaṃ, adinnaṃ me na vijjati;",
  "atk-s0513a4:4041_0": "Yopi yāceyya maṃ cakkhuṃ, dadeyyaṃ avikampito”ti. –",
  "atk-s0513a4:4042_0": "Cintetvā soḷasahi gandhodakaghaṭehi nhāyitvā sabbālaṅkārapaṭimaṇḍito nānaggarasabhojanaṃ bhuñjitvā alaṅkatahatthikkhandhavaragato dānaggaṃ agamāsi.",
  "atk-s0513a4:4042_1": "Sakko tassa ajjhāsayaṃ viditvā “sivirājā ‘ajja sampattayācakānaṃ cakkhūni uppāṭetvā dassāmī’ti cintesi,",
  "atk-s0513a4:4042_2": "sakkhissati nu kho dātuṃ,",
  "atk-s0513a4:4042_3": "udāhu no”ti tassa vimaṃsanatthāya jarāpatto andhabrāhmaṇo viya hutvā rañño dānaggagamanakāle ekasmiṃ",
  "atk-s0513a4:4042_4": "unnatappadese hatthaṃ pasāretvā rājānaṃ jayāpetvā aṭṭhāsi.",
  "atk-s0513a4:4042_5": "Rājā tadabhimukhaṃ vāraṇaṃ pesetvā “brāhmaṇa,",
  "atk-s0513a4:4042_6": "kiṃ vadesī”ti pucchi.",
  "atk-s0513a4:4042_7": "Atha naṃ sakko “mahārāja,",
  "atk-s0513a4:4042_8": "tava dānajjhāsayaṃ nissāya samuggatena kittighosena sakalalokasannivāso nirantaraṃ phuṭo,",
  "atk-s0513a4:4042_9": "ahaṃ andho,",
  "atk-s0513a4:4042_10": "tvaṃ dvicakkhuko”ti vatvā cakkhuṃ yācanto paṭhamaṃ gāthamāha –",
  "atk-s0513a4:4043_0": "52.",
  "atk-s0513a4:4044_0": "“Dūre apassaṃ therova, cakkhuṃ yācitumāgato;",
  "atk-s0513a4:4045_0": "Ekanettā bhavissāma, cakkhuṃ me dehi yācito”ti.",
  "atk-s0513a4:4046_0": "Tattha dūreti ito dūre vasanto.",
  "atk-s0513a4:4046_1": "Theroti jarājiṇṇathero.",
  "atk-s0513a4:4046_2": "Ekanettāti ekaṃ nettaṃ mayhaṃ dehi,",
  "atk-s0513a4:4046_3": "evaṃ dvepi ekekanettā bhavissāmāti.",
  "atk-s0513a4:4047_0": "Taṃ sutvā mahāsatto “idānevāhaṃ pāsāde nisinno cintetvā āgato,",
  "atk-s0513a4:4047_1": "aho me lābho,",
  "atk-s0513a4:4047_2": "ajjeva me manoratho matthakaṃ pāpuṇissati,",
  "atk-s0513a4:4047_3": "adinnapubbaṃ dānaṃ dassāmī”ti tuṭṭhamānaso dutiyaṃ gāthamāha –",
  "atk-s0513a4:4048_0": "53.",
  "atk-s0513a4:4049_0": "“Kenānusiṭṭho idha māgatosi, vanibbaka cakkhupathāni yācituṃ;",
  "atk-s0513a4:4050_0": "Suduccajaṃ yācasi uttamaṅgaṃ, yamāhu nettaṃ purisena ‘duccaja’nti.",
  "atk-s0513a4:4051_0": "Tattha vanibbakāti taṃ ālapati.",
  "atk-s0513a4:4051_1": "Cakkhupathānīti cakkhūnametaṃ nāmaṃ.",
  "atk-s0513a4:4051_2": "Yamāhūti yaṃ paṇḍitā “duccaja”nti kathenti.",
  "atk-s0513a4:4052_0": "Ito paraṃ uttānasambandhagāthā pāḷinayeneva veditabbā –",
  "atk-s0513a4:4053_0": "54.",
  "atk-s0513a4:4054_0": "“Yamāhu devesu sujampatīti, maghavāti naṃ āhu manussaloke;",
  "atk-s0513a4:4055_0": "Tenānusiṭṭho idha māgatosmi, vanibbako cakkhupathāni yācituṃ.",
  "atk-s0513a4:4056_0": "55.",
  "atk-s0513a4:4057_0": "“Vanibbato mayha vaniṃ anuttaraṃ, dadāhi te cakkhupathāni yācito;",
  "atk-s0513a4:4058_0": "Dadāhi me cakkhupathaṃ anuttaraṃ, yamāhu nettaṃ purisena duccajaṃ.",
  "atk-s0513a4:4059_0": "56.",
  "atk-s0513a4:4060_0": "“Yena atthena āgacchi, yamatthamabhipatthayaṃ;",
  "atk-s0513a4:4061_0": "Te te ijjhantu saṅkappā, labha cakkhūni brāhmaṇa.",
  "atk-s0513a4:4062_0": "57.",
  "atk-s0513a4:4063_0": "“Ekaṃ te yācamānassa, ubhayāni dadāmahaṃ;",
  "atk-s0513a4:4064_0": "Sa cakkhumā gaccha janassa pekkhato, yadicchase tvaṃ tadate samijjhatū”ti.",
  "atk-s0513a4:4065_0": "Tattha vanibbatoti yācantassa.",
  "atk-s0513a4:4065_1": "Vaninti yācanaṃ.",
  "atk-s0513a4:4065_2": "Te teti te tava tassa atthassa saṅkappā.",
  "atk-s0513a4:4065_3": "Sa cakkhumāti so tvaṃ mama cakkhūhi cakkhumā hutvā.",
  "atk-s0513a4:4065_4": "Yadicchase tvaṃ tadate samijjhatūti yaṃ tvaṃ mama santikā icchasi,",
  "atk-s0513a4:4065_5": "taṃ te samijjhatūti.",
  "atk-s0513a4:4066_0": "Rājā ettakaṃ kathetvā “idheva mayā akkhīni uppāṭetvā dātuṃ asāruppa”nti cintetvā brāhmaṇaṃ ādāya antepuraṃ",
  "atk-s0513a4:4066_1": "gantvā rājāsane nisīditvā sīvikaṃ nāma vejjaṃ pakkosāpetvā “akkhiṃ me sodhehī”ti āha.",
  "atk-s0513a4:4066_2": "“Amhākaṃ kira rājā akkhīni uppāṭetvā brāhmaṇassa dātukāmo”ti sakalanagare ekakolāhalaṃ ahosi.",
  "atk-s0513a4:4066_3": "Atha senāpatiādayo rājavallabhā ca nāgarā ca orodhā ca sabbe sannipatitvā rājānaṃ vārentā tisso gāthā avocuṃ –",
  "atk-s0513a4:4067_0": "58.",
  "atk-s0513a4:4068_0": "“Mā no deva adā cakkhuṃ, mā no sabbe parākari;",
  "atk-s0513a4:4069_0": "Dhanaṃ dehi mahārāja, muttā veḷuriyā bahū.",
  "atk-s0513a4:4070_0": "59.",
  "atk-s0513a4:4071_0": "“Yutte deva rathe dehi, ājānīye calaṅkate;",
  "atk-s0513a4:4072_0": "Nāge dehi mahārāja, hemakappanavāsase.",
  "atk-s0513a4:4073_0": "60.",
  "atk-s0513a4:4074_0": "“Yathā taṃ sivayo sabbe, sayoggā sarathā sadā;",
  "atk-s0513a4:4075_0": "Samantā parikireyyuṃ, evaṃ dehi rathesabhā”ti.",
  "atk-s0513a4:4076_0": "Tattha parākarīti pariccaji.",
  "atk-s0513a4:4076_1": "Akkhīsu hi dinnesu rajjaṃ tvaṃ na kāressasi,",
  "atk-s0513a4:4076_2": "añño rājā bhavissati,",
  "atk-s0513a4:4076_3": "evaṃ tayā mayaṃ pariccattā nāma bhavissāmāti adhippāyenevamāhaṃsu.",
  "atk-s0513a4:4076_4": "Parikireyyunti parivāreyyuṃ.",
  "atk-s0513a4:4076_5": "Evaṃ dehīti yathā taṃ avikalacakkhuṃ sivayo parivāreyyuṃ,",
  "atk-s0513a4:4076_6": "evaṃ bāhiradhanamevassa dehi,",
  "atk-s0513a4:4076_7": "mā akkhīni.",
  "atk-s0513a4:4076_8": "Akkhīsu hi dinnesu na taṃ sivayo parivāressantīti.",
  "atk-s0513a4:4077_0": "Atha rājā tisso gāthā abhāsi –",
  "atk-s0513a4:4078_0": "61.",
  "atk-s0513a4:4079_0": "“Yo ve dassanti vatvāna, adāne kurute mano;",
  "atk-s0513a4:4080_0": "Bhūmyaṃ so patitaṃ pāsaṃ, gīvāyaṃ paṭimuñcati.",
  "atk-s0513a4:4081_0": "62.",
  "atk-s0513a4:4082_0": "“Yo ve dassanti vatvānaṃ, adāne kurute mano;",
  "atk-s0513a4:4083_0": "Pāpā pāpataro hoti, sampatto yamasādhanaṃ.",
  "atk-s0513a4:4084_0": "63.",
  "atk-s0513a4:4085_0": "“Yañhi yāce tañhi dade, yaṃ na yāce na taṃ dade;",
  "atk-s0513a4:4086_0": "Svāhaṃ tameva dassāmi, yaṃ maṃ yācati brāhmaṇo”ti.",
  "atk-s0513a4:4087_0": "Tattha paṭimuñcatīti paveseti.",
  "atk-s0513a4:4087_1": "Pāpā pāpataroti lāmakāpi lāmakataro nāma hoti.",
  "atk-s0513a4:4087_2": "Sampatto yamasādhananti yamassa āṇāpavattiṭṭhānaṃ ussadanirayaṃ esa pattoyeva nāma hoti.",
  "atk-s0513a4:4087_3": "Yañhi yāceti yaṃ yācako yāceyya,",
  "atk-s0513a4:4087_4": "dāyakopi tameva dadeyya,",
  "atk-s0513a4:4087_5": "na ayācitaṃ,",
  "atk-s0513a4:4087_6": "ayañca brāhmaṇo maṃ cakkhuṃ yācati,",
  "atk-s0513a4:4087_7": "na muttādikaṃ dhanaṃ,",
  "atk-s0513a4:4087_8": "tadevassāhaṃ dassāmīti vadati.",
  "atk-s0513a4:4088_0": "Atha naṃ amaccā “kiṃ patthetvā cakkhūni desī”ti pucchantā gāthamāhaṃsu –",
  "atk-s0513a4:4089_0": "64.",
  "atk-s0513a4:4090_0": "“Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;",
  "atk-s0513a4:4091_0": "Kathañhi rājā sivinaṃ anuttaro, cakkhūni dajjā paralokahetū”ti.",
  "atk-s0513a4:4092_0": "Tattha paralokahetūti mahārāja,",
  "atk-s0513a4:4092_1": "kathaṃ nāma tumhādiso paṇḍitapuriso sandiṭṭhikaṃ issariyaṃ pahāya paralokahetu cakkhūni dadeyyāti.",
  "atk-s0513a4:4093_0": "Atha nesaṃ kathento rājā gāthamāha –",
  "atk-s0513a4:4094_0": "65.",
  "atk-s0513a4:4095_0": "“Na vāhametaṃ yasasā dadāmi, na puttamicche na dhanaṃ na raṭṭhaṃ;",
  "atk-s0513a4:4096_0": "Satañca dhammo carito purāṇo, icceva dāne ramate mano mamā”ti.",
  "atk-s0513a4:4097_0": "Tattha na vāhanti na ve ahaṃ.",
  "atk-s0513a4:4097_1": "Yasasāti dibbassa vā mānusassa vā yasassa kāraṇā.",
  "atk-s0513a4:4097_2": "Na puttamiccheti imassa cakkhudānassa phalena nevāhaṃ puttaṃ icchāmi,",
  "atk-s0513a4:4097_3": "na dhanaṃ na raṭṭhaṃ,",
  "atk-s0513a4:4097_4": "apica sataṃ paṇḍitānaṃ sabbaññubodhisattānaṃ esa āciṇṇo samāciṇṇo porāṇakamaggo,",
  "atk-s0513a4:4097_5": "yadidaṃ pāramīpūraṇaṃ nāma.",
  "atk-s0513a4:4097_6": "Na hi pāramiyo apūretvā bodhipallaṅke sabbaññutaṃ pāpuṇituṃ samattho nāma atthi,",
  "atk-s0513a4:4097_7": "ahañca pāramiyo pūretvā buddho bhavitukāmo.",
  "atk-s0513a4:4097_8": "Icceva dāne ramate mano mamāti iminā kāraṇena mama mano dāneyeva niratoti vadati.",
  "atk-s0513a4:4098_0": "Sammāsambuddhopi dhammasenāpatisāriputtattherassa cariyāpiṭakaṃ desento “mayhaṃ dvīhi cakkhūhipi sabbaññutaññāṇameva piyatara”nti dīpetuṃ āha –",
  "atk-s0513a4:4099_0": "“Na me dessā ubho cakkhū, attānaṃ me na dessiyaṃ;",
  "atk-s0513a4:4100_0": "Sabbaññutaṃ piyaṃ mayhaṃ, tasmā cakkhuṃ adāsaha”nti. ;",
  "atk-s0513a4:4101_0": "Mahāsattassa pana kathaṃ sutvā amaccesu appaṭibhāṇesu ṭhitesu mahāsatto sīvikaṃ vejjaṃ gāthāya ajjhabhāsi –",
  "atk-s0513a4:4102_0": "66.",
  "atk-s0513a4:4103_0": "“Sakhā ca mitto ca mamāsi sīvika, susikkhito sādhu karohi me vaco;",
  "atk-s0513a4:4104_0": "Uddharitvā cakkhūni mamaṃ jigīsato, hatthesu ṭhapehi vanibbakassā”ti.",
  "atk-s0513a4:4105_0": "Tassattho –",
  "atk-s0513a4:4105_1": "samma sīvika,",
  "atk-s0513a4:4105_2": "tvaṃ mayhaṃ sahāyo ca mitto ca vejjasippe cāsi susikkhito,",
  "atk-s0513a4:4105_3": "sādhu me vacanaṃ karohi.",
  "atk-s0513a4:4105_4": "Mama jigīsato upadhārentassa olokentasseva tālamiñjaṃ viya me akkhīni uddharitvā imassa yācakassa hatthesu ṭhapehīti.",
  "atk-s0513a4:4106_0": "Atha naṃ sīviko āha “cakkhudānaṃ nāma bhāriyaṃ,",
  "atk-s0513a4:4106_1": "upadhārehi, devā”ti. Sīvika,",
  "atk-s0513a4:4106_2": "upadhāritaṃ mayā,",
  "atk-s0513a4:4106_3": "tvaṃ mā papañcaṃ karohi,",
  "atk-s0513a4:4106_4": "mā mayā saddhiṃ bahuṃ kathehīti.",
  "atk-s0513a4:4106_5": "So cintesi “ayuttaṃ mādisassa susikkhitassa vejjassa rañño akkhīsu satthapātana”nti.",
  "atk-s0513a4:4106_6": "So nānābhesajjāni ghaṃsitvā bhesajjacuṇṇena nīluppalaṃ paribhāvetvā dakkhiṇakkhiṃ upasiṅghāpesi,",
  "atk-s0513a4:4106_7": "akkhi parivatti,",
  "atk-s0513a4:4106_8": "dukkhavedanā uppajji.",
  "atk-s0513a4:4106_9": "“Sallakkhehi, mahārāja,",
  "atk-s0513a4:4106_10": "paṭipākatikakaraṇaṃ mayhaṃ bhāro”ti.",
  "atk-s0513a4:4106_11": "“Alañhi tāta mā papañcaṃ karī”ti.",
  "atk-s0513a4:4106_12": "So paribhāvetvā puna upasiṅghāpesi,",
  "atk-s0513a4:4106_13": "akkhi akkhikūpato mucci,",
  "atk-s0513a4:4106_14": "balavatarā vedanā udapādi.",
  "atk-s0513a4:4106_15": "“Sallakkhehi mahārāja,",
  "atk-s0513a4:4106_16": "sakkomahaṃ paṭipākatikaṃ kātu”nti.",
  "atk-s0513a4:4106_17": "“Mā papañcaṃ karī”ti.",
  "atk-s0513a4:4106_18": "So tatiyavāre kharataraṃ paribhāvetvā upanāmesi.",
  "atk-s0513a4:4106_19": "Akkhi osadhabalena paribbhamitvā akkhikūpato nikkhamitvā nhārusuttakena olambamānaṃ aṭṭhāsi.",
  "atk-s0513a4:4106_20": "Sallakkhehi narinda,",
  "atk-s0513a4:4106_21": "puna pākatikakaraṇaṃ mayhaṃ balanti.",
  "atk-s0513a4:4106_22": "Mā papañcaṃ karīti.",
  "atk-s0513a4:4106_23": "Adhimattā vedanā udapādi,",
  "atk-s0513a4:4106_24": "lohitaṃ pagghari,",
  "atk-s0513a4:4106_25": "nivatthasāṭakā lohitena temiṃsu.",
  "atk-s0513a4:4106_26": "Orodhā ca amaccā ca rañño pādamūle patitvā “deva akkhīni mā dehī”ti mahāparidevaṃ parideviṃsu.",
  "atk-s0513a4:4107_0": "Rājā vedanaṃ adhivāsetvā “tāta,",
  "atk-s0513a4:4107_1": "mā papañcaṃ karī”ti āha.",
  "atk-s0513a4:4107_2": "So “sādhu,",
  "atk-s0513a4:4107_3": "devā”ti vāmahatthena akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā mahāsattassa hatthe ṭhapesi.",
  "atk-s0513a4:4107_4": "So vāmakkhinā dakkhiṇakkhiṃ oloketvā vedanaṃ adhivāsetvā “ehi brāhmaṇā”ti brāhmaṇaṃ pakkositvā “mama",
  "atk-s0513a4:4107_5": "ito akkhito sataguṇena sahassaguṇena satasahassaguṇena sabbaññutaññāṇakkhimeva piyataraṃ,",
  "atk-s0513a4:4107_6": "tassa me idaṃ paccayo hotū”ti vatvā brāhmaṇassa akkhiṃ adāsi.",
  "atk-s0513a4:4107_7": "So taṃ ukkhipitvā attano akkhimhi ṭhapesi.",
  "atk-s0513a4:4107_8": "Taṃ tassānubhāvena vikasitanīluppalaṃ viya hutvā patiṭṭhāsi.",
  "atk-s0513a4:4107_9": "Mahāsatto vāmakkhinā tassa taṃ akkhiṃ disvā “aho,",
  "atk-s0513a4:4107_10": "sudinnaṃ mayā akkhidāna”nti anto samuggatāya pītiyā nirantaraṃ phuṭo hutvā itarampi akkhiṃ adāsi.",
  "atk-s0513a4:4107_11": "Sakko tampi attano akkhimhi ṭhapetvā rājanivesanā nikkhamitvā mahājanassa olokentasseva nagarā nikkhamitvā devalokameva gato.",
  "atk-s0513a4:4107_12": "Tamatthaṃ pakāsento satthā diyaḍḍhagāthamāha –",
  "atk-s0513a4:4108_0": "67.",
  "atk-s0513a4:4109_0": "“Codito sivirājena, sīviko vacanaṃkaro;",
  "atk-s0513a4:4110_0": "Rañño cakkhūnuddharitvā, brāhmaṇassūpanāmayi;",
  "atk-s0513a4:4111_0": "Sacakkhu brāhmaṇo āsi, andho rājā upāvisī”ti.",
  "atk-s0513a4:4112_0": "Rañño na cirasseva akkhīni ruhiṃsu,",
  "atk-s0513a4:4112_1": "ruhamānāni ca āvāṭabhāvaṃ appatvā kambalageṇḍukena viya uggatena maṃsapiṇḍena pūretvā cittakammarūpassa viya akkhīni ahesuṃ,",
  "atk-s0513a4:4112_2": "vedanā pacchijji.",
  "atk-s0513a4:4112_3": "Atha mahāsatto katipāhaṃ pāsāde vasitvā “kiṃ andhassa rajjena,",
  "atk-s0513a4:4112_4": "amaccānaṃ rajjaṃ niyyādetvā uyyānaṃ gantvā pabbajitvā samaṇadhammaṃ karissāmī”ti cintetvā amacce pakkosāpetvā",
  "atk-s0513a4:4112_5": "tesaṃ tamatthaṃ ārocetvā “eko mukhadhovanādidāyako kappiyakārakova mayhaṃ santike bhavissati,",
  "atk-s0513a4:4112_6": "sarīrakiccaṭṭhānesupi me rajjukaṃ bandhathā”ti vatvā sārathiṃ āmantetvā “rathaṃ yojehī”ti āha.",
  "atk-s0513a4:4112_7": "Amaccā panassa rathena gantuṃ adatvā suvaṇṇasivikāya naṃ netvā pokkharaṇītīre nisīdāpetvā ārakkhaṃ saṃvidhāya paṭikkamiṃsu.",
  "atk-s0513a4:4112_8": "Rājā pallaṅkena nisinno attano dānaṃ āvajjesi.",
  "atk-s0513a4:4112_9": "Tasmiṃ khaṇe sakkassa āsanaṃ uṇhaṃ ahosi.",
  "atk-s0513a4:4112_10": "So āvajjento taṃ kāraṇaṃ disvā “mahārājassa varaṃ datvā cakkhuṃ paṭipākatikaṃ karissāmī”ti cintetvā tattha",
  "atk-s0513a4:4112_11": "gantvā mahāsattassa avidūre aparāparaṃ caṅkami.",
  "atk-s0513a4:4112_12": "Tamatthaṃ pakāsento satthā imā gāthā āha –",
  "atk-s0513a4:4113_0": "68.",
  "atk-s0513a4:4114_0": "“Tato so katipāhassa, uparūḷhesu cakkhusu;",
  "atk-s0513a4:4115_0": "Sūtaṃ āmantayī rājā, sivīnaṃ raṭṭhavaḍḍhano.",
  "atk-s0513a4:4116_0": "69.",
  "atk-s0513a4:4117_0": "“Yojehi sārathi yānaṃ, yuttañca paṭivedaya;",
  "atk-s0513a4:4118_0": "Uyyānabhūmiṃ gacchāma, pokkharañño vanāni ca.",
  "atk-s0513a4:4119_0": "70.",
  "atk-s0513a4:4120_0": "“So ca pokkharaṇītīre, pallaṅkena upāvisi;",
  "atk-s0513a4:4121_0": "Tassa sakko pāturahu, devarājā sujampatī”ti.",
  "atk-s0513a4:4122_0": "Sakkopi mahāsattena padasaddaṃ sutvā “ko eso”ti puṭṭho gāthamāha –",
  "atk-s0513a4:4123_0": "71.",
  "atk-s0513a4:4124_0": "“Sakkohamasmi devindo, āgatosmi tavantike;",
  "atk-s0513a4:4125_0": "Varaṃ varassu rājīsi, yaṃ kiñci manasicchasī”ti. –",
  "atk-s0513a4:4126_0": "Evaṃ vutte rājā gāthamāha –",
  "atk-s0513a4:4127_0": "72.",
  "atk-s0513a4:4128_0": "“Pahūtaṃ me dhanaṃ sakka, balaṃ koso canappako;",
  "atk-s0513a4:4129_0": "Andhassa me sato dāni, maraṇaññeva ruccatī”ti.",
  "atk-s0513a4:4131_0": "Tattha maraṇaññeva ruccatīti devarāja, idāni mayhaṃ andhabhāvena maraṇameva ruccati, taṃ me dehīti.",
  "atk-s0513a4:4132_0": "Atha naṃ sakko āha “sivirāja,",
  "atk-s0513a4:4132_1": "kiṃ pana tvaṃ maritukāmo hutvā maraṇaṃ rocesi,",
  "atk-s0513a4:4132_2": "udāhu andhabhāvenā”ti?",
  "atk-s0513a4:4132_3": "“Andhabhāvena devā”ti.",
  "atk-s0513a4:4132_4": "“Mahārāja,",
  "atk-s0513a4:4132_5": "dānaṃ nāma na kevalaṃ samparāyatthameva dīyati,",
  "atk-s0513a4:4132_6": "diṭṭhadhammatthāyapi paccayo hoti,",
  "atk-s0513a4:4132_7": "tvañca ekaṃ cakkhuṃ yācito dve adāsi,",
  "atk-s0513a4:4132_8": "tena saccakiriyaṃ karohī”ti kathaṃ samuṭṭhāpetvā āha –",
  "atk-s0513a4:4133_0": "73.",
  "atk-s0513a4:4134_0": "“Yāni saccāni dvipadinda, tāni bhāsassu khattiya;",
  "atk-s0513a4:4135_0": "Saccaṃ te bhaṇamānassa, puna cakkhu bhavissatī”ti.",
  "atk-s0513a4:4136_0": "Taṃ sutvā mahāsatto “sakka,",
  "atk-s0513a4:4136_1": "sacesi mama cakkhuṃ dātukāmo,",
  "atk-s0513a4:4136_2": "aññaṃ upāyaṃ mā kari,",
  "atk-s0513a4:4136_3": "mama dānanissandeneva me cakkhu uppajjatū”ti vatvā sakkena “mahārāja,",
  "atk-s0513a4:4136_4": "ahaṃ sakko devarājāpi na paresaṃ cakkhuṃ dātuṃ sakkomi,",
  "atk-s0513a4:4136_5": "tayā dinnadānassa phaleneva te cakkhu uppajjissatī”ti vutte “tena hi mayā dānaṃ sudinna”nti vatvā saccakiriyaṃ karonto gāthamāha –",
  "atk-s0513a4:4137_0": "74.",
  "atk-s0513a4:4138_0": "“Ye maṃ yācitumāyanti, nānāgottā vanibbakā;",
  "atk-s0513a4:4139_0": "Yopi maṃ yācate tattha, sopi me manaso piyo;",
  "atk-s0513a4:4140_0": "Etena saccavajjena, cakkhu me upapajjathā”ti.",
  "atk-s0513a4:4141_0": "Tattha ye manti ye maṃ yācituṃ āgacchanti,",
  "atk-s0513a4:4141_1": "tesu yācakesu āgacchantesu yopi maṃ yācate,",
  "atk-s0513a4:4141_2": "sopi me manaso piyo.",
  "atk-s0513a4:4141_3": "Etenāti sace mama sabbepi yācakā piyā,",
  "atk-s0513a4:4141_4": "saccamevetaṃ mayā vuttaṃ,",
  "atk-s0513a4:4141_5": "etena me saccavacanena ekaṃ me cakkhu upapajjatha upapajjatūti āha.",
  "atk-s0513a4:4142_0": "Athassa vacanānantarameva paṭhamaṃ cakkhu udapādi. Tato dutiyassa uppajjanatthāya gāthādvayamāha –",
  "atk-s0513a4:4143_0": "75.",
  "atk-s0513a4:4144_0": "“Yaṃ maṃ so yācituṃ āgā, dehi cakkhunti brāhmaṇo;",
  "atk-s0513a4:4145_0": "Tassa cakkhūni pādāsiṃ, brāhmaṇassa vanibbato.",
  "atk-s0513a4:4146_0": "76.",
  "atk-s0513a4:4147_0": "“Bhiyyo maṃ āvisī pīti, somanassañcanappakaṃ;",
  "atk-s0513a4:4148_0": "Etena saccavajjena, dutiyaṃ me upapajjathā”ti.",
  "atk-s0513a4:4149_0": "Tattha yaṃ manti yo maṃ yācati.",
  "atk-s0513a4:4149_1": "Soti so cakkhuvikalo brāhmaṇo “dehi me cakkhu”nti yācituṃ āgato.",
  "atk-s0513a4:4149_2": "Vanibbatoti yācantassa.",
  "atk-s0513a4:4149_3": "Bhiyyo maṃ āvisīti brāhmaṇassa cakkhūni datvā andhakālato paṭṭhāya tasmiṃ andhakāle tathārūpaṃ vedanaṃ",
  "atk-s0513a4:4149_4": "agaṇetvā “aho sudinnaṃ me dāna”nti paccavekkhantaṃ maṃ bhiyyo atirekatarā pīti āvisi,",
  "atk-s0513a4:4149_5": "mama hadayaṃ paviṭṭhā,",
  "atk-s0513a4:4149_6": "somanassañca mama anantaṃ aparimāṇaṃ uppajji.",
  "atk-s0513a4:4149_7": "Etenāti sace mama tadā anappakaṃ pītisomanassaṃ uppannaṃ,",
  "atk-s0513a4:4149_8": "saccamevetaṃ mayā vuttaṃ,",
  "atk-s0513a4:4149_9": "etena me saccavacanena dutiyampi cakkhu upapajjatūti āha.",
  "atk-s0513a4:4150_0": "Taṅkhaṇaññeva dutiyampi cakkhu udapādi.",
  "atk-s0513a4:4150_1": "Tāni panassa cakkhūni neva pākatikāni,",
  "atk-s0513a4:4150_2": "na dibbāni.",
  "atk-s0513a4:4150_3": "Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā,",
  "atk-s0513a4:4150_4": "upahatavatthuno ca dibbacakkhu nāma na uppajjati,",
  "atk-s0513a4:4150_5": "tāni panassa saccapāramitānubhāvena sambhūtāni cakkhūnīti vuttāni.",
  "atk-s0513a4:4150_6": "Tesaṃ uppattisamakālameva sakkānubhāvena sabbā rājaparisā sannipatitāva ahesuṃ.",
  "atk-s0513a4:4150_7": "Athassa sakko mahājanamajjheyeva thutiṃ karonto gāthādvayamāha –",
  "atk-s0513a4:4151_0": "77.",
  "atk-s0513a4:4152_0": "“Dhammena bhāsitā gāthā, sivīnaṃ raṭṭhavaḍḍhana;",
  "atk-s0513a4:4153_0": "Etāni tava nettāni, dibbāni paṭidissare.",
  "atk-s0513a4:4154_0": "78.",
  "atk-s0513a4:4155_0": "“Tirokuṭṭaṃ tiroselaṃ, samatiggayha pabbataṃ;",
  "atk-s0513a4:4156_0": "Samantā yojanasataṃ, dassanaṃ anubhontu te”ti.",
  "atk-s0513a4:4157_0": "Tattha dhammena bhāsitāti mahārāja,",
  "atk-s0513a4:4157_1": "imā te gāthā dhammena sabhāveneva bhāsitā.",
  "atk-s0513a4:4157_2": "Dibbānīti dibbānubhāvayuttāni.",
  "atk-s0513a4:4157_3": "Paṭidissareti paṭidissanti.",
  "atk-s0513a4:4157_4": "Tirokuṭṭanti mahārāja,",
  "atk-s0513a4:4157_5": "imāni te cakkhūni devatānaṃ cakkhūni viya parakuṭṭaṃ paraselaṃ yaṃkiñci pabbatampi samatiggayha atikkamitvā",
  "atk-s0513a4:4157_6": "samantā dasa disā yojanasataṃ rūpadassanaṃ anubhontu sādhentūti attho.",
  "atk-s0513a4:4158_0": "Iti so ākāse ṭhatvā mahājanamajjhe imā gāthā bhāsitvā “appamatto hohī”ti mahāsattaṃ ovaditvā devalokameva gato.",
  "atk-s0513a4:4158_1": "Mahāsattopi mahājanaparivuto mahantena sakkārena nagaraṃ pavisitvā sucandakaṃ pāsādaṃ abhiruhi.",
  "atk-s0513a4:4158_2": "Tena cakkhūnaṃ paṭiladdhabhāvo sakalasiviraṭṭhe pākaṭo jāto.",
  "atk-s0513a4:4158_3": "Athassa dassanatthaṃ sakalaraṭṭhavāsino bahuṃ paṇṇākāraṃ gahetvā āgamiṃsu.",
  "atk-s0513a4:4158_4": "Mahāsatto “imasmiṃ mahājanasannipāte mama dānaṃ vaṇṇayissāmī”ti rājadvāre mahāmaṇḍapaṃ kāretvā samussitasetacchatte",
  "atk-s0513a4:4158_5": "rājapallaṅke nisinno nagare bheriṃ carāpetvā sabbaseniyo sannipātetvā “ambho,",
  "atk-s0513a4:4158_6": "siviraṭṭhavāsino imāni me dibbacakkhūni disvā ito paṭṭhāya dānaṃ adatvā mā bhuñjathā”ti dhammaṃ desento catasso gāthā abhāsi –",
  "atk-s0513a4:4159_0": "79.",
  "atk-s0513a4:4160_0": "“Ko nīdha vittaṃ na dadeyya yācito, api visiṭṭhaṃ supiyampi attano;",
  "atk-s0513a4:4161_0": "Tadiṅgha sabbe sivayo samāgatā, dibbāni nettāni mamajja passatha.",
  "atk-s0513a4:4162_0": "80.",
  "atk-s0513a4:4163_0": "“Tirokuṭṭaṃ tiroselaṃ, samatiggayha pabbataṃ;",
  "atk-s0513a4:4164_0": "Samantā yojanasataṃ, dassanaṃ anubhonti me.",
  "atk-s0513a4:4165_0": "81.",
  "atk-s0513a4:4166_0": "“Na cāgamattā paramatthi kiñci, maccānaṃ idha jīvite;",
  "atk-s0513a4:4167_0": "Datvāna mānusaṃ cakkhuṃ, laddhaṃ me cakkhuṃ amānusaṃ.",
  "atk-s0513a4:4168_0": "82.",
  "atk-s0513a4:4169_0": "“Etampi disvā sivayo, detha dānāni bhuñjatha;",
  "atk-s0513a4:4170_0": "Datvā ca bhutvā ca yathānubhāvaṃ, aninditā saggamupetha ṭhāna”nti.",
  "atk-s0513a4:4171_0": "Tattha konīdhāti ko nu idha.",
  "atk-s0513a4:4171_1": "Api visiṭṭhanti uttamampi samānaṃ.",
  "atk-s0513a4:4171_2": "Cāgamattāti cāgapamāṇato aññaṃ varaṃ nāma natthi.",
  "atk-s0513a4:4171_3": "Idha jīviteti imasmiṃ jīvaloke.",
  "atk-s0513a4:4171_4": "“Idha jīvata”ntipi pāṭho,",
  "atk-s0513a4:4171_5": "imasmiṃ loke jīvamānānanti attho.",
  "atk-s0513a4:4171_6": "Amānusanti dibbacakkhu mayā laddhaṃ,",
  "atk-s0513a4:4171_7": "iminā kāraṇena veditabbametaṃ “cāgato uttamaṃ nāma natthī”ti.",
  "atk-s0513a4:4171_8": "Etampi disvāti etaṃ mayā laddhaṃ dibbacakkhuṃ disvāpi.",
  "atk-s0513a4:4172_0": "Iti imāhi catūhi gāthāhi dhammaṃ desetvā tato paṭṭhāya anvaddhamāsaṃ pannarasuposathesu mahājanaṃ sannipātāpetvā niccaṃ imāhi gāthāhi dhammaṃ desesi.",
  "atk-s0513a4:4172_1": "Taṃ sutvā mahājano dānādīni puññāni katvā devalokaṃ pūrentova agamāsi.",
  "atk-s0513a4:4173_0": "Satthā imaṃ dhammadesanaṃ āharitvā “evaṃ,",
  "atk-s0513a4:4173_1": "bhikkhave,",
  "atk-s0513a4:4173_2": "porāṇakapaṇḍitā bāhiradānena asantuṭṭhā sampattayācakānaṃ attano cakkhūni uppāṭetvā adaṃsū”ti vatvā saccāni pakāsetvā jātakaṃ samodhānesi –",
  "atk-s0513a4:4173_3": "“tadā sīvikavejjo ānando ahosi,",
  "atk-s0513a4:4173_4": "sakko anuruddho ahosi,",
  "atk-s0513a4:4173_5": "sesaparisā buddhaparisā,",
  "atk-s0513a4:4173_6": "sivirājā pana ahameva ahosi”nti.",
  "atk-s0513a4:4174_0": "Sivijātakavaṇṇanā tatiyā.",
  "atk-s0513a4:4176_0": "[500] 4. Sirīmantajātakavaṇṇanā",
  "atk-s0513a4:4177_0": "83-103. Paññāyupetaṃ siriyā vihīnanti ayaṃ sirīmantapañho mahāumaṅge āvi bhavissati.",
  "atk-s0513a4:4178_0": "Sirīmantajātakavaṇṇanā catutthā.",
  "atk-s0513a4:4180_0": "[501] 5. Rohaṇamigajātakavaṇṇanā",
  "atk-s0513a4:4181_0": "Ete yūthā patiyantīti idaṃ satthā veḷuvane viharanto āyasmato ānandassa jīvitapariccāgaṃ ārabbha kathesi.",
  "atk-s0513a4:4181_1": "So panassa jīvitapariccāgo asītinipāte cūḷahaṃsajātake dhanapāladamane āvi bhavissati.",
  "atk-s0513a4:4181_2": "Evaṃ tenāyasmatā satthu atthāya jīvite pariccatte dhammasabhāyaṃ kathaṃ samuṭṭhāpesuṃ “āvuso,",
  "atk-s0513a4:4181_3": "āyasmā ānando sekkhapaṭisambhidappatto hutvā dasabalassatthāya jīvitaṃ pariccajī”ti.",
  "atk-s0513a4:4181_4": "Satthā āgantvā “kāya nuttha,",
  "atk-s0513a4:4181_5": "bhikkhave,",
  "atk-s0513a4:4181_6": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:4181_7": "bhikkhave, idāneva,",
  "atk-s0513a4:4181_8": "pubbepesa mamatthāya jīvitaṃ pariccajiyevā”ti vatvā atītaṃ āhari.",
  "atk-s0513a4:4182_0": "Atīte bārāṇasiyaṃ brahmadatte rajjaṃ kārente khemā nāmassa aggamahesī ahosi.",
  "atk-s0513a4:4182_1": "Tadā bodhisatto himavantapadese migayoniyaṃ nibbattitvā suvaṇṇavaṇṇo ahosi sobhaggappatto.",
  "atk-s0513a4:4182_2": "Kaniṭṭhopissa cittamigo nāma suvaṇṇavaṇṇova ahosi,",
  "atk-s0513a4:4182_3": "kaniṭṭhabhaginīpissa sutanā nāma suvaṇṇavaṇṇāva ahosi.",
  "atk-s0513a4:4182_4": "Mahāsatto pana rohaṇo nāma migarājā ahosi.",
  "atk-s0513a4:4182_5": "So himavante dve pabbatarājiyo atikkamitvā tatiyāya antare rohaṇaṃ nāma saraṃ nissāya asītimigasahassaparivāro vāsaṃ kappesi.",
  "atk-s0513a4:4182_6": "So andhe jiṇṇe mātāpitaro posesi.",
  "atk-s0513a4:4182_7": "Atheko bārāṇasito avidūre nesādagāmavāsī nesādaputto himavantaṃ paviṭṭho mahāsattaṃ disvā attano gāmaṃ",
  "atk-s0513a4:4182_8": "āgantvā aparabhāge kālaṃ karonto puttassārocesi “tāta,",
  "atk-s0513a4:4182_9": "amhākaṃ kammabhūmiyaṃ asukasmiṃ nāma ṭhāne suvaṇṇavaṇṇo migo vasati,",
  "atk-s0513a4:4182_10": "sace rājā puccheyya,",
  "atk-s0513a4:4182_11": "katheyyāsī”ti.",
  "atk-s0513a4:4183_0": "Athekadivasaṃ khemā devī paccūsakāle supinaṃ addasa.",
  "atk-s0513a4:4183_1": "Evarūpo supino ahosi –",
  "atk-s0513a4:4183_2": "suvaṇṇavaṇṇo migo āgantvā kañcanapīṭhe nisīditvā suvaṇṇakiṅkiṇikaṃ ākoṭento viya madhurassarena deviyā dhammaṃ deseti,",
  "atk-s0513a4:4183_3": "sā sādhukāraṃ datvā dhammaṃ suṇāti.",
  "atk-s0513a4:4183_4": "Migo dhammakathāya aniṭṭhitāya eva uṭṭhāya gacchati,",
  "atk-s0513a4:4183_5": "sā “migaṃ gaṇhatha gaṇhathā”ti vadantīyeva pabujjhi.",
  "atk-s0513a4:4183_6": "Paricārikāyo tassā saddaṃ sutvā “pihitadvāravātapānaṃ gehaṃ vātassapi okāso natthi, ayyā,",
  "atk-s0513a4:4183_7": "imāya velāya migaṃ gaṇhāpetī”ti avahasiṃsu.",
  "atk-s0513a4:4183_8": "Sā tasmiṃ khaṇe “supino aya”nti ñatvā cintesi “supinoti vutte rājā anādaro bhavissati,",
  "atk-s0513a4:4183_9": "‘dohaḷo uppanno’ti vutte pana ādarena pariyesissati,",
  "atk-s0513a4:4183_10": "suvaṇṇavaṇṇassa migassa dhammakathaṃ suṇissāmī”ti.",
  "atk-s0513a4:4183_11": "Sā gilānālayaṃ katvā nipajji.",
  "atk-s0513a4:4183_12": "Rājā āgantvā “bhadde,",
  "atk-s0513a4:4183_13": "kiṃ te aphāsuka”nti pucchi. “Deva,",
  "atk-s0513a4:4183_14": "aññaṃ natthi,",
  "atk-s0513a4:4183_15": "dohaḷo pana me uppanno”ti.",
  "atk-s0513a4:4183_16": "“Kiṃ icchasi devī”ti?",
  "atk-s0513a4:4183_17": "“Suvaṇṇavaṇṇassa dhammikamigassa dhammaṃ sotukāmā devā”ti. “Bhadde,",
  "atk-s0513a4:4183_18": "yaṃ natthi,",
  "atk-s0513a4:4183_19": "tattha te dohaḷo uppanno,",
  "atk-s0513a4:4183_20": "suvaṇṇavaṇṇo nāma migoyeva natthī”ti.",
  "atk-s0513a4:4183_21": "So “sace na labhāmi,",
  "atk-s0513a4:4183_22": "idheva me maraṇa”nti rañño piṭṭhiṃ datvā nipajji.",
  "atk-s0513a4:4184_0": "Rājā “sace atthi,",
  "atk-s0513a4:4184_1": "labhissasī”ti parisamajjhe nisīditvā morajātake vuttanayeneva amacce ca brāhmaṇe ca pucchitvā “suvaṇṇavaṇṇā",
  "atk-s0513a4:4184_2": "migā nāma hontī”ti sutvā luddake sannipātetvā “evarūpo migo kena diṭṭho,",
  "atk-s0513a4:4184_3": "kena suto”ti pucchitvā tena nesādaputtena pitu santikā sutaniyāmena kathite “samma,",
  "atk-s0513a4:4184_4": "tassa te migassa ānītakāle mahantaṃ sakkāraṃ karissāmi,",
  "atk-s0513a4:4184_5": "gaccha ānehi na”nti vatvā paribbayaṃ datvā taṃ pesesi.",
  "atk-s0513a4:4184_6": "Sopi “sacāhaṃ, deva,",
  "atk-s0513a4:4184_7": "taṃ ānetuṃ na sakkhissāmi,",
  "atk-s0513a4:4184_8": "cammamassa ānessāmi,",
  "atk-s0513a4:4184_9": "taṃ ānetuṃ asakkonto lomānipissa ānessāmi,",
  "atk-s0513a4:4184_10": "tumhe mā cintayitthā”ti vatvā attano nivesanaṃ gantvā puttadārassa paribbayaṃ datvā tattha gantvā taṃ",
  "atk-s0513a4:4184_11": "migarājānaṃ disvā “kasmiṃ nu kho ṭhāne pāsaṃ oḍḍetvā imaṃ migarājānaṃ gaṇhituṃ sakkhissāmī”ti vīmaṃsanto",
  "atk-s0513a4:4184_12": "pānīyatitthe okāsaṃ passi.",
  "atk-s0513a4:4184_13": "So daḷhaṃ cammayottaṃ vaṭṭetvā mahāsattassa pānīyapivanaṭṭhāne yaṭṭhipāsaṃ oḍḍesi.",
  "atk-s0513a4:4185_0": "Punadivase mahāsatto asītiyā migasahassehi saddhiṃ gocaraṃ caritvā “pakatitittheyeva pānīyaṃ pivissāmī”ti tattha gantvā otarantoyeva pāse bajjhi.",
  "atk-s0513a4:4185_1": "So “sacāhaṃ idāneva baddharavaṃ ravissāmi,",
  "atk-s0513a4:4185_2": "ñātigaṇā pānīyaṃ apivitvāva bhītā palāyissantī”ti cintetvā yaṭṭhiyaṃ allīyitvā attano vase vattetvā pānīyaṃ pivanto viya ahosi.",
  "atk-s0513a4:4185_3": "Atha asītiyā migasahassānaṃ pānīyaṃ pivitvā uttaritvā ṭhitakāle “pāsaṃ chindissāmī”ti tikkhattuṃ ākaḍḍhi.",
  "atk-s0513a4:4185_4": "Paṭhamavāre cammaṃ chijji,",
  "atk-s0513a4:4185_5": "dutiyavāre maṃsaṃ chijji,",
  "atk-s0513a4:4185_6": "tatiyavāre nhāruṃ chinditvā pāso aṭṭhiṃ āhacca aṭṭhāsi.",
  "atk-s0513a4:4185_7": "So chindituṃ asakkonto baddharavaṃ ravi,",
  "atk-s0513a4:4185_8": "migagaṇā bhāyitvā tīhi ghaṭāhi palāyiṃsu.",
  "atk-s0513a4:4185_9": "Cittamigo tiṇṇampi ghaṭānaṃ antare mahāsattaṃ adisvā “idaṃ bhayaṃ uppajjamānaṃ mama bhātu uppannaṃ bhavissatī”ti",
  "atk-s0513a4:4185_10": "cintetvā tassa santikaṃ gantvā baddhaṃ passi.",
  "atk-s0513a4:4185_11": "Atha naṃ mahāsatto disvā “bhātika,",
  "atk-s0513a4:4185_12": "mā idha tiṭṭha,",
  "atk-s0513a4:4185_13": "sāsaṅkaṃ idaṃ ṭhāna”nti vatvā uyyojento paṭhamaṃ gāthamāha –",
  "atk-s0513a4:4186_0": "104.",
  "atk-s0513a4:4187_0": "“Ete yūthā patiyanti, bhītā maraṇassa cittaka;",
  "atk-s0513a4:4188_0": "Gaccha tuvampi mākaṅkhi, jīvissanti tayā sahā”ti.",
  "atk-s0513a4:4189_0": "Tattha eteti cakkhupathaṃ atikkamitvā dūragate sandhāyāha.",
  "atk-s0513a4:4189_1": "Patiyantīti patigacchanti,",
  "atk-s0513a4:4189_2": "palāyantīti attho.",
  "atk-s0513a4:4189_3": "Cittakāti taṃ ālapati.",
  "atk-s0513a4:4189_4": "Tayā sahāti tvaṃ etesaṃ mama ṭhāne ṭhatvā rājā hohi,",
  "atk-s0513a4:4189_5": "ete tayā saddhiṃ jīvissantīti.",
  "atk-s0513a4:4190_0": "Tato ubhinnampi tisso ekantarikagāthāyo honti –",
  "atk-s0513a4:4191_0": "105.",
  "atk-s0513a4:4192_0": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4193_0": "Na taṃ ahaṃ jahissāmi, idha hissāmi jīvitaṃ.",
  "atk-s0513a4:4194_0": "106.",
  "atk-s0513a4:4195_0": "“Te hi nūna marissanti, andhā apariṇāyakā;",
  "atk-s0513a4:4196_0": "Gaccha tuvampi mākaṅkhi, jīvissanti tayā saha.",
  "atk-s0513a4:4197_0": "107.",
  "atk-s0513a4:4198_0": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4199_0": "Na taṃ baddhaṃ jahissāmi, idha hissāmi jīvita”nti.",
  "atk-s0513a4:4200_0": "Tattha rohaṇāti mahāsattaṃ nāmenālapati.",
  "atk-s0513a4:4200_1": "Avakassatīti kaḍḍhayati,",
  "atk-s0513a4:4200_2": "sokena vā kaḍḍhīyati.",
  "atk-s0513a4:4200_3": "Te hi nūnāti te amhākaṃ mātāpitaro ekaṃseneva dvīsupi amhesu idha matesu apariṇāyakā hutvā appaṭijaggiyamānā sussitvā marissanti,",
  "atk-s0513a4:4200_4": "tasmā bhātika cittaka,",
  "atk-s0513a4:4200_5": "gaccha tuvaṃ,",
  "atk-s0513a4:4200_6": "tayā saha te jīvissantīti attho.",
  "atk-s0513a4:4200_7": "Idha hissāmīti imasmiṃyeva ṭhāne jīvitaṃ jahissāmīti.",
  "atk-s0513a4:4201_0": "Iti vatvā bodhisattassa dakkhiṇapassaṃ nissāya taṃ sandhāretvā assāsento aṭṭhāsi.",
  "atk-s0513a4:4201_1": "Sutanāpi migapotikā palāyitvā migānaṃ antare ubho bhātike apassantī “idaṃ bhayaṃ mama bhātikānaṃ uppannaṃ",
  "atk-s0513a4:4201_2": "bhavissatī”ti nivattitvā tesaṃ santikaṃ āgatā.",
  "atk-s0513a4:4201_3": "Naṃ āgacchantiṃ disvā mahāsatto pañcamaṃ gāthamāha –",
  "atk-s0513a4:4202_0": "108.",
  "atk-s0513a4:4203_0": "“Gaccha bhīru palāyassu, kūṭe baddhosmi āyase;",
  "atk-s0513a4:4204_0": "Gaccha tuvampi mākaṅkhi, jīvissanti tayā sahā”ti.",
  "atk-s0513a4:4205_0": "Tattha bhīrūti mātugāmo nāma appamattakenapi bhāyati,",
  "atk-s0513a4:4205_1": "tena naṃ evaṃ ālapati.",
  "atk-s0513a4:4205_2": "Kūṭeti paṭicchannapāse.",
  "atk-s0513a4:4205_3": "Āyaseti so hi antoudake ayakkhandhaṃ koṭṭetvā tattha sāradāruṃ yaṭṭhiṃ bandhitvā oḍḍito,",
  "atk-s0513a4:4205_4": "tasmā evamāha.",
  "atk-s0513a4:4205_5": "Tayā sahāti te asītisahassā migā tayā saddhiṃ jīvissantīti.",
  "atk-s0513a4:4206_0": "Tato paraṃ purimanayeneva tisso gāthā honti –",
  "atk-s0513a4:4207_0": "109.",
  "atk-s0513a4:4208_0": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4209_0": "Na taṃ ahaṃ jahissāmi, idha hissāmi jīvitaṃ.",
  "atk-s0513a4:4210_0": "110.",
  "atk-s0513a4:4211_0": "“Te hi nūna marissanti, andhā apariṇāyakā;",
  "atk-s0513a4:4212_0": "Gaccha tuvampi mākaṅkhi, jīvissanti tayā saha.",
  "atk-s0513a4:4213_0": "111.",
  "atk-s0513a4:4214_0": "“Nāhaṃ rohaṇa gacchāmi, hadayaṃ me avakassati;",
  "atk-s0513a4:4215_0": "Na taṃ baddhaṃ jahissāmi, idha hissāmi jīvita”nti.",
  "atk-s0513a4:4216_0": "Tattha te hi nūnāti idhāpi mātāpitaroyeva sandhāyāha.",
  "atk-s0513a4:4217_0": "Sāpi tatheva paṭikkhipitvā mahāsattassa vāmapassaṃ nissāya assāsayamānā aṭṭhāsi.",
  "atk-s0513a4:4217_1": "Luddopi te mige palāyante disvā baddharavañca sutvā “baddho bhavissati migarājā”ti daḷhaṃ kacchaṃ bandhitvā migamāraṇasattiṃ ādāya vegenāgacchi.",
  "atk-s0513a4:4217_2": "Mahāsatto taṃ āgacchantaṃ disvā navamaṃ gāthamāha –",
  "atk-s0513a4:4218_0": "112.",
  "atk-s0513a4:4219_0": "“Ayaṃ so luddako eti, luddarūpo sahāvudho;",
  "atk-s0513a4:4220_0": "Yo no vadhissati ajja, usunā sattiyā apī”ti.",
  "atk-s0513a4:4221_0": "Tattha luddarūpoti dāruṇajātiko.",
  "atk-s0513a4:4221_1": "Sattiyā apīti sattiyāpi no paharitvā vadhissati,",
  "atk-s0513a4:4221_2": "tasmā yāva so nāgacchati,",
  "atk-s0513a4:4221_3": "tāva palāyathāti.",
  "atk-s0513a4:4222_0": "Taṃ disvāpi cittamigo na palāyi.",
  "atk-s0513a4:4222_1": "Sutanā pana sakabhāvena saṇṭhātuṃ asakkontī maraṇabhayabhītā thokaṃ palāyitvā –",
  "atk-s0513a4:4222_2": "“ahaṃ dve bhātike pahāya kuhiṃ palāyissāmī”ti attano jīvitaṃ jahitvā nalāṭena maccuṃ ādāya punāgantvā bhātu vāmapasse aṭṭhāsi.",
  "atk-s0513a4:4222_3": "Tamatthaṃ pakāsento satthā dasamaṃ gāthamāha –",
  "atk-s0513a4:4223_0": "113.",
  "atk-s0513a4:4224_0": "“Sā muhuttaṃ palāyitvā, bhayaṭṭā bhayatajjitā;",
  "atk-s0513a4:4225_0": "Sudukkaraṃ akarā bhīru, maraṇāyūpanivattathā”ti.",
  "atk-s0513a4:4226_0": "Tattha maraṇāyūpanivattathāti maraṇatthāya upanivatti.",
  "atk-s0513a4:4227_0": "Luddopi āgantvā te tayo jane ekato ṭhite disvā mettacittaṃ uppādetvā ekakucchiyaṃ nibbattabhātaro viya te maññamāno cintesi “migarājā,",
  "atk-s0513a4:4227_1": "tāva pāse baddho,",
  "atk-s0513a4:4227_2": "ime pana dve janā hirottappabandhanena baddhā,",
  "atk-s0513a4:4227_3": "kiṃ nu kho ime etassa hontī”ti?",
  "atk-s0513a4:4227_4": "Atha naṃ pucchanto gāthamāha –",
  "atk-s0513a4:4228_0": "114.",
  "atk-s0513a4:4229_0": "“Kiṃ nu teme migā honti, muttā baddhaṃ upāsare;",
  "atk-s0513a4:4230_0": "Na taṃ cajitumicchanti, jīvitassapi kāraṇā”ti.",
  "atk-s0513a4:4231_0": "Tattha kiṃ nu temeti kiṃ nu te ime. Upāsareti upāsanti.",
  "atk-s0513a4:4232_0": "Athassa bodhisatto ācikkhi –",
  "atk-s0513a4:4233_0": "115.",
  "atk-s0513a4:4234_0": "“Bhātaro honti me ludda, sodariyā ekamātukā;",
  "atk-s0513a4:4235_0": "Na maṃ cajitumicchanti, jīvitassapi kāraṇā”ti.",
  "atk-s0513a4:4236_0": "So tassa vacanaṃ sutvā bhiyyosomattāya muducitto ahosi.",
  "atk-s0513a4:4236_1": "Cittamigarājā tassa muducittabhāvaṃ ñatvā “samma luddaka,",
  "atk-s0513a4:4236_2": "mā tvaṃ etaṃ migarājānaṃ ‘migamattoyevā’ti maññittha,",
  "atk-s0513a4:4236_3": "ayañhi asītiyā migasahassānaṃ rājā sīlācārasampanno sabbasattesu muducitto mahāpañño andhe jiṇṇe mātāpitaro poseti.",
  "atk-s0513a4:4236_4": "Sace tvaṃ evarūpaṃ dhammikaṃ migaṃ māresi,",
  "atk-s0513a4:4236_5": "etaṃ mārento mātāpitaro ca no mañca bhaginiñca meti amhe pañcapi jane māresiyeva.",
  "atk-s0513a4:4236_6": "Mayhaṃ pana bhātu jīvitaṃ dento pañcannampi janānaṃ jīvitadāyakosī”ti vatvā gāthamāha –",
  "atk-s0513a4:4237_0": "116.",
  "atk-s0513a4:4238_0": "“Te hi nūna marissanti, andhā apariṇāyakā;",
  "atk-s0513a4:4239_0": "Pañcannaṃ jīvitaṃ dehi, bhātaraṃ muñca luddakā”ti.",
  "atk-s0513a4:4240_0": "So tassa dhammakathaṃ sutvā pasannacitto “mā bhāyi sāmī”ti vatvā anantaraṃ gāthamāha –",
  "atk-s0513a4:4241_0": "117.",
  "atk-s0513a4:4242_0": "“So vo ahaṃ pamokkhāmi, mātāpettibharaṃ migaṃ;",
  "atk-s0513a4:4243_0": "Nandantu mātāpitaro, muttaṃ disvā mahāmiga”nti.",
  "atk-s0513a4:4244_0": "Tattha voti nipātamattaṃ. Muttanti bandhanā muttaṃ passitvā.",
  "atk-s0513a4:4245_0": "Evañca pana vatvā cintesi “raññā dinnayaso mayhaṃ kiṃ karissati,",
  "atk-s0513a4:4245_1": "sacāhaṃ imaṃ migarājānaṃ vadhissāmi,",
  "atk-s0513a4:4245_2": "ayaṃ vā me pathavī bhijjitvā vivaraṃ dassati,",
  "atk-s0513a4:4245_3": "asani vā me matthake patissati,",
  "atk-s0513a4:4245_4": "vissajjessāmi na”nti.",
  "atk-s0513a4:4245_5": "So mahāsattaṃ upasaṅkamitvā yaṭṭhiṃ pātetvā cammayottaṃ chinditvā migarājānaṃ āliṅgitvā udakapariyante",
  "atk-s0513a4:4245_6": "nipajjāpetvā muducittena saṇikaṃ pāsā mocetvā nhārūhi nhāruṃ,",
  "atk-s0513a4:4245_7": "maṃsena maṃsaṃ,",
  "atk-s0513a4:4245_8": "cammena cammaṃ samodhānetvā udakena lohitaṃ dhovitvā mettacittena punappunaṃ parimajji.",
  "atk-s0513a4:4245_9": "Tassa mettānubhāveneva mahāsattassa pāramitānubhāvena ca sabbāni nhārumaṃsacammāni sandhīyiṃsu,",
  "atk-s0513a4:4245_10": "pādo sañchannachavi sañchannalomo ahosi,",
  "atk-s0513a4:4245_11": "asukaṭṭhāne baddho ahosītipi na paññāyi.",
  "atk-s0513a4:4245_12": "Mahāsatto sukhappatto hutvā aṭṭhāsi.",
  "atk-s0513a4:4245_13": "Taṃ disvā cittamigo somanassajāto luddassa anumodanaṃ karonto gāthamāha –",
  "atk-s0513a4:4246_0": "118.",
  "atk-s0513a4:4247_0": "“Evaṃ luddaka nandassu, saha sabbehi ñātibhi;",
  "atk-s0513a4:4248_0": "Yathāhamajja nandāmi, muttaṃ disvā mahāmiga”nti.",
  "atk-s0513a4:4249_0": "Atha mahāsatto “kiṃ nu kho esa luddo maṃ gaṇhanto attano kāmena gaṇhi,",
  "atk-s0513a4:4249_1": "udāhu aññassa āṇattiyā”ti cintetvā gahitakāraṇaṃ pucchi.",
  "atk-s0513a4:4249_2": "Luddaputto āha – “sāmi,",
  "atk-s0513a4:4249_3": "na mayhaṃ tumhehi kammaṃ atthi,",
  "atk-s0513a4:4249_4": "rañño pana aggamahesī khemā nāma tumhākaṃ dhammakathaṃ sotukāmā,",
  "atk-s0513a4:4249_5": "tadatthāya rañño āṇattiyā tvaṃ mayā gahito”ti. Samma,",
  "atk-s0513a4:4249_6": "evaṃ sante maṃ vissajjento atidukkaraṃ karosi,",
  "atk-s0513a4:4249_7": "ehi maṃ netvā rañño dassehi,",
  "atk-s0513a4:4249_8": "deviyā dhammaṃ kathessāmīti. Sāmi,",
  "atk-s0513a4:4249_9": "rājāno nāma kakkhaḷā,",
  "atk-s0513a4:4249_10": "ko jānāti,",
  "atk-s0513a4:4249_11": "kiṃ bhavissati,",
  "atk-s0513a4:4249_12": "mayhaṃ raññā dinnayasena kammaṃ natthi,",
  "atk-s0513a4:4249_13": "gaccha tvaṃ yathāsukhanti.",
  "atk-s0513a4:4249_14": "Puna mahāsatto “iminā maṃ vissajjentena atidukkaraṃ kataṃ,",
  "atk-s0513a4:4249_15": "yasapaṭilābhassa upāyamassa karissāmī”ti cintetvā “samma,",
  "atk-s0513a4:4249_16": "piṭṭhiṃ tāva me hatthena parimajjā”ti āha.",
  "atk-s0513a4:4249_17": "“So parimajji,",
  "atk-s0513a4:4249_18": "hattho suvaṇṇavaṇṇehi lomehi pūri”. “Sāmi,",
  "atk-s0513a4:4249_19": "imehi lomehi kiṃ kāromī”ti. “Samma,",
  "atk-s0513a4:4249_20": "imāni haritvā rañño ca deviyā ca dassetvā ‘imāni tassa suvaṇṇavaṇṇamigassa lomānī’ti vatvā mama ṭhāne ṭhatvā imāhi gāthāhi deviyā dhammaṃ desehi,",
  "atk-s0513a4:4249_21": "taṃ sutvāyeva cassā dohaḷo paṭippassambhissatī”ti.",
  "atk-s0513a4:4249_22": "“Dhammaṃ cara mahārājā”ti dasa dhammacariyagāthā uggaṇhāpetvā pañca sīlāni datvā appamādena ovaditvā uyyojesi.",
  "atk-s0513a4:4249_23": "Luddaputto mahāsattaṃ ācariyaṭṭhāne ṭhapetvā tikkhattuṃ padakkhiṇaṃ katvā catūsu ṭhānesu vanditvā lomāni paduminipattena gahetvā pakkāmi.",
  "atk-s0513a4:4249_24": "Tepi tayo janā thokaṃ anugantvā mukhena gocarañca pānīyañca gahetvā mātāpitūnaṃ santikaṃ gamiṃsu.",
  "atk-s0513a4:4249_25": "Mātāpitaro “tāta rohaṇa,",
  "atk-s0513a4:4249_26": "tvaṃ kira pāse baddho kathaṃ muttosī”ti pucchantā gāthamāhaṃsu –",
  "atk-s0513a4:4250_0": "119.",
  "atk-s0513a4:4251_0": "“Kathaṃ tvaṃ pamokkho āsi, upanītasmi jīvite;",
  "atk-s0513a4:4252_0": "Kathaṃ putta amocesi, kūṭapāsamha luddako”ti.",
  "atk-s0513a4:4253_0": "Tattha upanītasmīti tava jīvite maraṇasantikaṃ upanīte kathaṃ pamokkho āsi.",
  "atk-s0513a4:4254_0": "Taṃ sutvā bodhisatto tisso gāthā abhāsi –",
  "atk-s0513a4:4255_0": "120.",
  "atk-s0513a4:4256_0": "“Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;",
  "atk-s0513a4:4257_0": "Subhāsitāhi vācāhi, cittako maṃ amocayi.",
  "atk-s0513a4:4258_0": "121.",
  "atk-s0513a4:4259_0": "“Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ;",
  "atk-s0513a4:4260_0": "Subhāsitāhi vācāhi, sutanā maṃ amocayi.",
  "atk-s0513a4:4261_0": "122.",
  "atk-s0513a4:4262_0": "“Sutvā kaṇṇasukhaṃ vācaṃ, hadayaṅgaṃ hadayassitaṃ;",
  "atk-s0513a4:4263_0": "Subhāsitāni sutvāna, luddako maṃ amocayī”ti.",
  "atk-s0513a4:4264_0": "Tattha bhaṇanti bhaṇanto.",
  "atk-s0513a4:4264_1": "Hadayaṅganti hadayaṅgamaṃ.",
  "atk-s0513a4:4264_2": "Dutiyagāthāya bhaṇanti bhaṇamānā.",
  "atk-s0513a4:4264_3": "Sutvāti so imesaṃ ubhinnaṃ vācaṃ sutvā.",
  "atk-s0513a4:4265_0": "Athassa mātāpitaro anumodantā āhaṃsu –",
  "atk-s0513a4:4266_0": "123.",
  "atk-s0513a4:4267_0": "“Evaṃ ānandito hotu, saha dārehi luddako;",
  "atk-s0513a4:4268_0": "Yathā mayajja nandāma, disvā rohaṇamāgata”nti.",
  "atk-s0513a4:4269_0": "Luddopi araññā nikkhamitvā rājakulaṃ gantvā rājānaṃ vanditvā ekamantaṃ aṭṭhāsi.",
  "atk-s0513a4:4269_1": "Taṃ disvā rājā gāthamāha –",
  "atk-s0513a4:4270_0": "124.",
  "atk-s0513a4:4271_0": "“Nanu tvaṃ avaca ludda, ‘migacammāni āhariṃ’;",
  "atk-s0513a4:4272_0": "Atha kena nu vaṇṇena, migacammāni nāharī”ti.",
  "atk-s0513a4:4273_0": "Tattha migacammānīti migaṃ vā cammaṃ vā.",
  "atk-s0513a4:4273_1": "Āharinti āharissāmi.",
  "atk-s0513a4:4273_2": "Idaṃ vuttaṃ hoti –",
  "atk-s0513a4:4273_3": "ambho ludda,",
  "atk-s0513a4:4273_4": "nanu tvaṃ evaṃ avaca “migaṃ ānetuṃ asakkonto cammaṃ āharissāmi,",
  "atk-s0513a4:4273_5": "taṃ asakkonto lomānī”ti,",
  "atk-s0513a4:4273_6": "so tvaṃ kena kāraṇena neva migaṃ,",
  "atk-s0513a4:4273_7": "na migacammaṃ āharīti?",
  "atk-s0513a4:4274_0": "Taṃ sutvā luddo gāthamāha –",
  "atk-s0513a4:4275_0": "125.",
  "atk-s0513a4:4276_0": "“Āgamā ceva hatthatthaṃ, kūṭapāsañca so migo;",
  "atk-s0513a4:4277_0": "Abajjhi taṃ migarājaṃ, tañca muttā upāsare.",
  "atk-s0513a4:4278_0": "126.",
  "atk-s0513a4:4279_0": "“Tassa me ahu saṃvego, abbhuto lomahaṃsano;",
  "atk-s0513a4:4280_0": "Imañcāhaṃ migaṃ haññe, ajja hissāmi jīvita”nti.",
  "atk-s0513a4:4281_0": "Tattha āgamāti mahārāja,",
  "atk-s0513a4:4281_1": "so migo mama hatthatthaṃ hatthapāsañceva mayā oḍḍitaṃ kūṭapāsañca āgato,",
  "atk-s0513a4:4281_2": "tasmiñca kūṭapāse abajjhi.",
  "atk-s0513a4:4281_3": "Tañca muttā upāsareti tañca baddhaṃ apare muttā abaddhāva dve migā assāsentā taṃ nissāya aṭṭhaṃsu.",
  "atk-s0513a4:4281_4": "Abbhutoti pubbe abhūtapubbo.",
  "atk-s0513a4:4281_5": "Imañcāhanti atha me saṃviggassa etadahosi “sace ahaṃ imaṃ migaṃ hanissāmi,",
  "atk-s0513a4:4281_6": "ajjeva imasmiṃyeva ṭhāne jīvitaṃ jahissāmī”ti.",
  "atk-s0513a4:4282_0": "Taṃ sutvā rājā āha –",
  "atk-s0513a4:4283_0": "127.",
  "atk-s0513a4:4284_0": "“Kīdisā te migā ludda, kīdisā dhammikā migā;",
  "atk-s0513a4:4285_0": "Kathaṃvaṇṇā kathaṃsīlā, bāḷhaṃ kho ne pasaṃsasī”ti.",
  "atk-s0513a4:4286_0": "Idaṃ so rājā vimhayavasena punappunaṃ pucchati. Taṃ sutvā luddo gāthamāha –",
  "atk-s0513a4:4287_0": "128.",
  "atk-s0513a4:4288_0": "“Odātasiṅgā sucivālā, jātarūpatacūpamā;",
  "atk-s0513a4:4289_0": "Pādā lohitakā tesaṃ, añjitakkhā manoramā”ti.",
  "atk-s0513a4:4290_0": "Tattha odātasiṅgāti rajatadāmasadisasiṅgā.",
  "atk-s0513a4:4290_1": "Sucivālāti cāmarivālasadisena sucinā vālena samannāgatā.",
  "atk-s0513a4:4290_2": "Lohitakāti rattanakhā pavāḷasadisā.",
  "atk-s0513a4:4290_3": "Pādāti khurapariyantā.",
  "atk-s0513a4:4290_4": "Añjitakkhāti añjitehi viya visuddhapañcapasādehi akkhīhi samannāgatā.",
  "atk-s0513a4:4291_0": "Iti so kathentova mahāsattassa suvaṇṇavaṇṇāni lomāni rañño hatthe ṭhapetvā tesaṃ migānaṃ sarīravaṇṇaṃ pakāsento gāthamāha –",
  "atk-s0513a4:4292_0": "129.",
  "atk-s0513a4:4293_0": "“Edisā te migā deva, edisā dhammikā migā;",
  "atk-s0513a4:4294_0": "Mātāpettibharā deva, na te so abhihāritu”nti.",
  "atk-s0513a4:4295_0": "Tattha mātāpettibharāti jiṇṇe andhe mātāpitaro posenti,",
  "atk-s0513a4:4295_1": "etādisā nesaṃ dhammikatā.",
  "atk-s0513a4:4295_2": "Na te so abhihāritunti so migarājā na sakkā kenaci tava paṇṇākāratthāya abhiharitunti attho.",
  "atk-s0513a4:4295_3": "“Abhihārayi”ntipi pāṭho,",
  "atk-s0513a4:4295_4": "so ahaṃ taṃ te paṇṇākāratthāya nābhihārayiṃ na āharinti attho.",
  "atk-s0513a4:4296_0": "Iti so mahāsattassa ca cittamigassa ca sutanāya migapotikāya ca guṇaṃ kathetvā “mahārāja,",
  "atk-s0513a4:4296_1": "ahaṃ tena migaraññā ‘attano lomāni dassetvā mama ṭhāne ṭhatvā dasahi rājadhammacariyagāthāhi deviyā dhammaṃ katheyyāsī’ti uggaṇhāpito āṇatto”ti āha.",
  "atk-s0513a4:4296_2": "Taṃ sutvā rājā naṃ nhāpetvā ahatavatthāni nivāsetvā sattaratanakhacite pallaṅke nisīdāpetvā sayaṃ deviyā",
  "atk-s0513a4:4296_3": "saddhiṃ nīcāsane ekamantaṃ nisīditvā taṃ añjaliṃ paggayha yācati.",
  "atk-s0513a4:4296_4": "So dhammaṃ desento āha –",
  "atk-s0513a4:4297_0": "“Dhammaṃ cara mahārāja, mātāpitūsu khattiya;",
  "atk-s0513a4:4298_0": "Idha dhammaṃ caritvāna, rāja saggaṃ gamissasi.",
  "atk-s0513a4:4299_0": "“Dhammaṃ cara mahārāja, puttadāresu khattiya;",
  "atk-s0513a4:4300_0": "Idha dhammaṃ caritvāna, rāja saggaṃ gamissasi.",
  "atk-s0513a4:4301_0": "“Dhammaṃ cara mahārāja, mittāmaccesu khattiya;",
  "atk-s0513a4:4302_0": "Idha dhammaṃ caritvāna, rāja saggaṃ gamissasi.",
  "atk-s0513a4:4303_0": "“Dhammaṃ cara mahārāja, vāhanesu balesu ca;",
  "atk-s0513a4:4304_0": "Idha dhammaṃ caritvāna, rāja saggaṃ gamissasi.",
  "atk-s0513a4:4305_0": "“Dhammaṃ cara mahārāja, gāmesu nigamesu ca;",
  "atk-s0513a4:4306_0": "Idha dhammaṃ caritvāna, rāja saggaṃ gamissasi.",
  "atk-s0513a4:4307_0": "“Dhammaṃ cara mahārāja, raṭṭhesu janapadesu ca;",
  "atk-s0513a4:4308_0": "Idha dhammaṃ caritvāna, rāja saggaṃ gamissasi.",
  "atk-s0513a4:4309_0": "“Dhammaṃ cara mahārāja, samaṇabrāhmaṇesu ca;",
  "atk-s0513a4:4310_0": "Idha dhammaṃ caritvāna, rāja saggaṃ gamissasi.",
  "atk-s0513a4:4311_0": "“Dhammaṃ cara mahārāja, migapakkhīsu khattiya;",
  "atk-s0513a4:4312_0": "Idha dhammaṃ caritvāna, rāja saggaṃ gamissasi.",
  "atk-s0513a4:4313_0": "“Dhammaṃ cara mahārāja, dhammo ciṇṇo sukhāvaho;",
  "atk-s0513a4:4314_0": "Idha dhammaṃ caritvāna, rāja saggaṃ gamissasi.",
  "atk-s0513a4:4315_0": "“Dhammaṃ cara mahārāja, saindā devā sabrahmakā;",
  "atk-s0513a4:4316_0": "Suciṇṇena divaṃ pattā, mā dhammaṃ rāja pāmado”ti. ;",
  "atk-s0513a4:4317_0": "Iti nesādaputto mahāsattena desitaniyāmena ākāsagaṅgaṃ otārento viya buddhalīlāya dhammaṃ desesi.",
  "atk-s0513a4:4317_1": "Mahājano sādhukārasahassāni pavattesi.",
  "atk-s0513a4:4317_2": "Dhammakathaṃ sutvāyeva deviyā dohaḷo paṭippassambhi.",
  "atk-s0513a4:4317_3": "Rājā tussitvā luddaputtaṃ mahantena yasena santappento tisso gāthā abhāsi –",
  "atk-s0513a4:4318_0": "130.",
  "atk-s0513a4:4319_0": "“Dammi nikkhasataṃ ludda, thūlañca maṇikuṇḍalaṃ;",
  "atk-s0513a4:4320_0": "Catussadañca pallaṅkaṃ, umāpupphasarinnibhaṃ.",
  "atk-s0513a4:4321_0": "131.",
  "atk-s0513a4:4322_0": "“Dve ca sādisiyo bhariyā, usabhañca gavaṃ sataṃ;",
  "atk-s0513a4:4323_0": "Dhammena rajjaṃ kāressaṃ, bahukāro mesi luddaka.",
  "atk-s0513a4:4324_0": "132.",
  "atk-s0513a4:4325_0": "“Kasivāṇijjā iṇadānaṃ, ucchācariyā ca luddaka;",
  "atk-s0513a4:4326_0": "Etena dāraṃ posehi, mā pāpaṃ akarī punā”ti.",
  "atk-s0513a4:4327_0": "Tattha thūlanti mahagghaṃ maṇikuṇḍalapasādhanañca te dammi.",
  "atk-s0513a4:4327_1": "Catussadanti caturussadaṃ,",
  "atk-s0513a4:4327_2": "catuussīsakanti attho.",
  "atk-s0513a4:4327_3": "Umāpupphasarinnibhanti nīlapaccattharaṇattā umāpupphasadisāya nibhāya obhāsena samannāgataṃ,",
  "atk-s0513a4:4327_4": "kāḷavaṇṇadārusāramayaṃ vā.",
  "atk-s0513a4:4327_5": "Sādisiyoti aññamaññaṃ rūpena ca bhogena ca sadisā.",
  "atk-s0513a4:4327_6": "Usabhañca gavaṃ satanti usabhaṃ jeṭṭhakaṃ katvā gavaṃ satañca te dammi.",
  "atk-s0513a4:4327_7": "Kāressanti dasa rājadhamme akopento dhammeneva rajjaṃ kāressāmi.",
  "atk-s0513a4:4327_8": "Bahukāro mesīti suvaṇṇavaṇṇassa migarañño ṭhāne ṭhatvā dhammassa desitattā tvaṃ mama bahupakāro,",
  "atk-s0513a4:4327_9": "migarājena vuttaniyāmeneva te ahaṃ pañcasu sīlesu patiṭṭhāpito.",
  "atk-s0513a4:4327_10": "Kasivāṇijjāti samma luddaka,",
  "atk-s0513a4:4327_11": "ahampi migarājānaṃ adisvā tassa vacanameva sutvā pañcasu sīlesu patiṭṭhito,",
  "atk-s0513a4:4327_12": "tvampi ito paṭṭhāya sīlavā hohi,",
  "atk-s0513a4:4327_13": "yāni tāni kasivāṇijjāni iṇadānaṃ uñchācariyāti ājīvamukhāni,",
  "atk-s0513a4:4327_14": "eteneva sammāājīvena tava puttadāraṃ posehi,",
  "atk-s0513a4:4327_15": "mā puna pāpaṃ karīti.",
  "atk-s0513a4:4328_0": "So rañño kathaṃ sutvā “na me gharāvāsenattho,",
  "atk-s0513a4:4328_1": "pabbajjaṃ me anujānātha devā”ti anujānāpetvā raññā dinnadhanaṃ puttadārassa datvā himavantaṃ pavisitvā",
  "atk-s0513a4:4328_2": "isipabbajjaṃ pabbajitvā aṭṭha samāpattiyo nibbattetvā brahmalokaparāyaṇo ahosi.",
  "atk-s0513a4:4328_3": "Rājāpi mahāsattassa ovāde ṭhatvā saggapuraṃ pūresi,",
  "atk-s0513a4:4328_4": "tassa ovādo vassasahassaṃ pavatti.",
  "atk-s0513a4:4329_0": "Satthā imaṃ dhammadesanaṃ āharitvā “evaṃ bhikkhave pubbepi mamatthāya ānandena jīvitaṃ pariccattamevā”ti vatvā jātakaṃ samodhānesi –",
  "atk-s0513a4:4329_1": "“tadā luddo channo ahosi,",
  "atk-s0513a4:4329_2": "rājā sāriputto,",
  "atk-s0513a4:4329_3": "devī khemā bhikkhunī,",
  "atk-s0513a4:4329_4": "mātāpitaro mahārājakulāni,",
  "atk-s0513a4:4329_5": "sutanā uppalavaṇṇā,",
  "atk-s0513a4:4329_6": "cittamigo ānando,",
  "atk-s0513a4:4329_7": "asīti migasahassāni sākiyagaṇo,",
  "atk-s0513a4:4329_8": "rohaṇo migarājā pana ahameva ahosi”nti.",
  "atk-s0513a4:4330_0": "Rohaṇamigajātakavaṇṇanā pañcamā.",
  "atk-s0513a4:4332_0": "[502] 6. Cūḷahaṃsajātakavaṇṇanā",
  "atk-s0513a4:4333_0": "Ete haṃsā pakkamantīti idaṃ satthā veḷuvane viharanto ānandatherassa jīvitapariccāgameva ārabbha kathesi.",
  "atk-s0513a4:4333_1": "Tadāpi hi dhammasabhāyaṃ therassa guṇakathaṃ kathentesu bhikkhūsu satthā āgantvā “kāya nuttha,",
  "atk-s0513a4:4333_2": "bhikkhave,",
  "atk-s0513a4:4333_3": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:4333_4": "bhikkhave, idāneva,",
  "atk-s0513a4:4333_5": "pubbepi ānandena mamatthāya jīvitaṃ pariccattamevā”ti vatvā atītaṃ āhari.",
  "atk-s0513a4:4334_0": "Atīte bārāṇasiyaṃ bahuputtako nāma rājā rajjaṃ kāresi.",
  "atk-s0513a4:4334_1": "Khemā nāmassa aggamahesī ahosi.",
  "atk-s0513a4:4334_2": "Tadā mahāsatto suvaṇṇahaṃsayoniyaṃ nibbattitvā navutihaṃsasahassaparivuto cittakūṭe vasi.",
  "atk-s0513a4:4334_3": "Tadāpi devī vuttanayeneva supinaṃ disvā rañño suvaṇṇavaṇṇahaṃsassa dhammadesanāsavanadohaḷaṃ ārocesi.",
  "atk-s0513a4:4334_4": "Rājāpi amacce pucchitvā “suvaṇṇavaṇṇahaṃsā nāma cittakūṭapabbate vasantī”ti ca sutvā khemaṃ nāma saraṃ",
  "atk-s0513a4:4334_5": "kāretvā nānappakārāni nivāpadhaññāni ropāpetvā catūsu kaṇṇesu devasikaṃ abhayaghosanaṃ ghosāpesi,",
  "atk-s0513a4:4334_6": "ekañca luddaputtaṃ haṃsānaṃ gahaṇatthāya payojesi.",
  "atk-s0513a4:4334_7": "Tassa payojitākāro ca,",
  "atk-s0513a4:4334_8": "tena tattha sakuṇānaṃ upaparikkhitabhāvo ca,",
  "atk-s0513a4:4334_9": "suvaṇṇahaṃsānaṃ āgatakāle rañño ārocetvā pāsānaṃ oḍḍitaniyāmo ca,",
  "atk-s0513a4:4334_10": "mahāsattassa pāse baddhaniyāmo ca,",
  "atk-s0513a4:4334_11": "sumukhassa haṃsasenāpatino tīsu haṃsaghaṭāsu taṃ adisvā nivattanañca sabbaṃ mahāhaṃsajātake āvi bhavissati.",
  "atk-s0513a4:4334_12": "Idhāpi mahāsatto yaṭṭhipāse bajjhitvā pāsayaṭṭhiyaṃ olambantoyeva gīvaṃ pasāretvā haṃsānaṃ gatamaggaṃ",
  "atk-s0513a4:4334_13": "olokento sumukhaṃ āgacchantaṃ disvā “āgatakāle naṃ vīmaṃsissāmī”ti cintetvā tasmiṃ āgate tisso gāthā abhāsi –",
  "atk-s0513a4:4335_0": "133.",
  "atk-s0513a4:4336_0": "“Ete haṃsā pakkamanti, vakkaṅgā bhayameritā;",
  "atk-s0513a4:4337_0": "Harittaca hemavaṇṇa, kāmaṃ sumukha pakkama.",
  "atk-s0513a4:4338_0": "134.",
  "atk-s0513a4:4339_0": "“Ohāya maṃ ñātigaṇā, ekaṃ pāsavasaṃ gataṃ;",
  "atk-s0513a4:4340_0": "Anapekkhamānā gacchanti, kiṃ eko avahiyyasi.",
  "atk-s0513a4:4341_0": "135.",
  "atk-s0513a4:4342_0": "“Pateva patataṃ seṭṭha, natthi baddhe sahāyatā;",
  "atk-s0513a4:4343_0": "Mā anīghāya hāpesi, kāmaṃ sumukha pakkamā”ti.",
  "atk-s0513a4:4344_0": "Tattha bhayameritāti bhayeritā bhayatajjitā bhayacalitā.",
  "atk-s0513a4:4344_1": "Harittaca hemavaṇṇāti dvīhipi vacanehi tamevālapati.",
  "atk-s0513a4:4344_2": "Kāmanti suvaṇṇattaca,",
  "atk-s0513a4:4344_3": "suvaṇṇavaṇṇa,",
  "atk-s0513a4:4344_4": "sundaramukha ekaṃsena pakkamāhiyeva,",
  "atk-s0513a4:4344_5": "kiṃ te idhāgamanenāti vadati.",
  "atk-s0513a4:4344_6": "Ohāyāti maṃ jahitvā uppatitā.",
  "atk-s0513a4:4344_7": "Anapekkhamānāti te mama ñātakā mayi anapekkhāva gacchanti.",
  "atk-s0513a4:4344_8": "Patevāti uppateva.",
  "atk-s0513a4:4344_9": "Mā anīghāyāti ito gantvā pattabbāya niddukkhabhāvāya vīriyaṃ mā hāpesi.",
  "atk-s0513a4:4345_0": "Tato sumukho paṅkapiṭṭhe nisīditvā gāthamāha –",
  "atk-s0513a4:4346_0": "136.",
  "atk-s0513a4:4347_0": "“Nāhaṃ dukkhaparetoti, dhataraṭṭha tuvaṃ jahe;",
  "atk-s0513a4:4348_0": "Jīvitaṃ maraṇaṃ vā me, tayā saddhiṃ bhavissatī”ti.",
  "atk-s0513a4:4349_0": "Tattha dukkhaparetoti mahārāja, “tvaṃ maraṇadukkhapareto”ti ettakeneva nāhaṃ taṃ jahāmi.",
  "atk-s0513a4:4350_0": "Evaṃ sumukhena sīhanāde kathite dhataraṭṭho gāthamāha –",
  "atk-s0513a4:4351_0": "137.",
  "atk-s0513a4:4352_0": "“Etadariyassa kalyāṇaṃ, yaṃ tvaṃ sumukha bhāsasi;",
  "atk-s0513a4:4353_0": "Tañca vīmaṃsamānohaṃ, patatetaṃ avassaji”nti.",
  "atk-s0513a4:4354_0": "Tattha etadariyassāti yaṃ tvaṃ “nāhaṃ taṃ jahe”ti bhāsasi,",
  "atk-s0513a4:4354_1": "etaṃ ācārasampannassa ariyassa kalyāṇaṃ uttamavacanaṃ.",
  "atk-s0513a4:4354_2": "Patatetanti ahañca na taṃ vissajjetukāmova evaṃ avacaṃ,",
  "atk-s0513a4:4354_3": "atha kho taṃ vīmaṃsamāno “patatū”ti etaṃ vacanaṃ avassajiṃ,",
  "atk-s0513a4:4354_4": "gacchāti taṃ avocanti attho.",
  "atk-s0513a4:4355_0": "Evaṃ tesaṃ kathentānaññeva luddaputto daṇḍamādāya vegenāgato.",
  "atk-s0513a4:4355_1": "Sumukho dhataraṭṭhaṃ assāsetvā tassābhimukho gantvā apacitiṃ dassetvā haṃsarañño guṇe kathesi.",
  "atk-s0513a4:4355_2": "Tāvadeva luddo muducitto ahosi.",
  "atk-s0513a4:4355_3": "So tassa muducittakaṃ ñatvā puna gantvā haṃsarājameva assāsento aṭṭhāsi.",
  "atk-s0513a4:4355_4": "Luddopi haṃsarājānaṃ upasaṅkamitvā chaṭṭhaṃ gāthamāha –",
  "atk-s0513a4:4356_0": "138.",
  "atk-s0513a4:4357_0": "“Apadena padaṃ yāti, antalikkhacaro dijo;",
  "atk-s0513a4:4358_0": "Ārā pāsaṃ na bujjhi tvaṃ, haṃsānaṃ pavaruttamā”ti.",
  "atk-s0513a4:4359_0": "Tattha apadena padanti mahārāja,",
  "atk-s0513a4:4359_1": "tumhādiso antalikkhacaro dijo apade ākāse padaṃ katvā yāti.",
  "atk-s0513a4:4359_2": "Na bujjhi tvanti so tvaṃ evarūpo dūratova imaṃ pāsaṃ na bujjhi na jānīti pucchati.",
  "atk-s0513a4:4360_0": "Mahāsatto āha –",
  "atk-s0513a4:4361_0": "139.",
  "atk-s0513a4:4362_0": "“Yadā parābhavo hoti, poso jīvitasaṅkhaye;",
  "atk-s0513a4:4363_0": "Atha jālañca pāsañca, āsajjāpi na bujjhatī”ti.",
  "atk-s0513a4:4364_0": "Tattha yadā parābhavoti samma luddaputta,",
  "atk-s0513a4:4364_1": "yadā parābhavo avuḍḍhi vināso sampatto hoti,",
  "atk-s0513a4:4364_2": "atha poso jīvitasaṅkhaye patte jālañca pāsañca patvāpi na jānātīti attho.",
  "atk-s0513a4:4365_0": "Luddo haṃsarañño kathaṃ abhinanditvā sumukhena saddhiṃ sallapanto tisso gāthā abhāsi –",
  "atk-s0513a4:4366_0": "140.",
  "atk-s0513a4:4367_0": "“Ete haṃsā pakkamanti, vakkaṅgā bhayameritā;",
  "atk-s0513a4:4368_0": "Harittaca hemavaṇṇa, tvaññeva avahiyyasi.",
  "atk-s0513a4:4369_0": "141.",
  "atk-s0513a4:4370_0": "“Ete bhutvā ca pivitvā ca, pakkamanti vihaṅgamā;",
  "atk-s0513a4:4371_0": "Anapekkhamānā vakkaṅgā, tvaññeveko upāsasi.",
  "atk-s0513a4:4372_0": "142.",
  "atk-s0513a4:4373_0": "“Kiṃ nu tyāyaṃ dijo hoti, mutto baddhaṃ upāsasi;",
  "atk-s0513a4:4374_0": "Ohāya sakuṇā yanti, kiṃ eko avahiyyasī”ti.",
  "atk-s0513a4:4375_0": "Tattha tvaññevāti tvameva ohiyyasīti pucchati. Upāsasīti payirupāsasi.",
  "atk-s0513a4:4376_0": "Sumukho āha –",
  "atk-s0513a4:4377_0": "143.",
  "atk-s0513a4:4378_0": "“Rājā me so dijo mitto, sakhā pāṇasamo ca me;",
  "atk-s0513a4:4379_0": "Neva naṃ vijahissāmi, yāva kālassa pariyāya”nti.",
  "atk-s0513a4:4380_0": "Tattha yāva kālassa pariyāyanti luddaputta,",
  "atk-s0513a4:4380_1": "yāva jīvitakālassa pariyosānaṃ ahaṃ etaṃ na vijahissāmiyeva.",
  "atk-s0513a4:4381_0": "Taṃ sutvā luddo pasannacitto hutvā “sacāhaṃ evaṃ sīlasampannesu imesu aparajjhissāmi,",
  "atk-s0513a4:4381_1": "pathavīpi me vivaraṃ dadeyya,",
  "atk-s0513a4:4381_2": "kiṃ me rañño santikā laddhena dhanena,",
  "atk-s0513a4:4381_3": "vissajjessāmi na”nti cintetvā gāthamāha –",
  "atk-s0513a4:4382_0": "144.",
  "atk-s0513a4:4383_0": "“Yo ca tvaṃ sakhino hetu, pāṇaṃ cajitumicchasi;",
  "atk-s0513a4:4384_0": "So te sahāyaṃ muñcāmi, hotu rājā tavānugo”ti.",
  "atk-s0513a4:4385_0": "Tattha yo ca tvanti yo nāma tvaṃ.",
  "atk-s0513a4:4385_1": "Soti so ahaṃ.",
  "atk-s0513a4:4385_2": "Tavānugoti esa haṃsarājā tava vasaṃ anugato hotu,",
  "atk-s0513a4:4385_3": "tayā saddhiṃ ekaṭṭhāne vasatu.",
  "atk-s0513a4:4386_0": "Evañca pana vatvā dhataraṭṭhaṃ yaṭṭhipāsato otāretvā saratīraṃ netvā pāsaṃ muñcitvā muducittena lohitaṃ dhovitvā nhāruādīni paṭipādesi.",
  "atk-s0513a4:4386_1": "Tassa muducittatāya mahāsattassa pāramitānubhāvena ca tāvadeva pādo sacchavi ahosi,",
  "atk-s0513a4:4386_2": "baddhaṭṭhānampi na paññāyi.",
  "atk-s0513a4:4386_3": "Sumukho bodhisattaṃ oloketvā tuṭṭhacitto anumodanaṃ karonto gāthamāha –",
  "atk-s0513a4:4387_0": "145.",
  "atk-s0513a4:4388_0": "“Evaṃ luddaka nandassu, saha sabbehi ñātibhi;",
  "atk-s0513a4:4389_0": "Yathāhamajja nandāmi, muttaṃ disvā dijādhipa”nti.",
  "atk-s0513a4:4390_0": "Taṃ sutvā luddo “gacchatha,",
  "atk-s0513a4:4390_1": "sāmī”ti āha.",
  "atk-s0513a4:4390_2": "Atha naṃ mahāsatto “kiṃ pana tvaṃ samma,",
  "atk-s0513a4:4390_3": "maṃ attano atthāya bandhi,",
  "atk-s0513a4:4390_4": "udāhu aññassa āṇattiyā”ti pucchitvā tena tasmiṃ kāraṇe ārocite “kiṃ nu kho me itova cittakūṭaṃ gantuṃ seyyo,",
  "atk-s0513a4:4390_5": "udāhu nagara”nti vimaṃsanto “mayi nagaraṃ gate luddaputto dhanaṃ labhissati,",
  "atk-s0513a4:4390_6": "deviyā dohaḷo paṭippassambhissati,",
  "atk-s0513a4:4390_7": "sumukhassa mittadhammo pākaṭo bhavissati,",
  "atk-s0513a4:4390_8": "tathā mama ñāṇabalaṃ,",
  "atk-s0513a4:4390_9": "khemañca saraṃ abhayadakkhiṇaṃ katvā labhissāmi,",
  "atk-s0513a4:4390_10": "tasmā nagarameva gantuṃ seyyo”ti sanniṭṭhānaṃ katvā “ludda,",
  "atk-s0513a4:4390_11": "tvaṃ amhe kājenādāya rañño santikaṃ nehi,",
  "atk-s0513a4:4390_12": "sace no rājā vissajjetukāmo bhavissati,",
  "atk-s0513a4:4390_13": "vissajjessatī”ti āha.",
  "atk-s0513a4:4390_14": "Rājāno nāma sāmi, kakkhaḷā,",
  "atk-s0513a4:4390_15": "gacchatha tumheti.",
  "atk-s0513a4:4390_16": "Mayaṃ tādisaṃ luddampi mudukaṃ karimha,",
  "atk-s0513a4:4390_17": "rañño ārādhane amhākaṃ bhāro,",
  "atk-s0513a4:4390_18": "nehiyeva no, sammāti.",
  "atk-s0513a4:4390_19": "So tathā akāsi.",
  "atk-s0513a4:4390_20": "Rājā haṃse disvāva somanassajāto hutvā dvepi haṃse kañcanapīṭhe nisīdāpetvā madhulāje khādāpetvā madhurodakaṃ",
  "atk-s0513a4:4390_21": "pāyetvā añjaliṃ paggayha dhammakathaṃ āyāci.",
  "atk-s0513a4:4390_22": "Haṃsarājā tassa sotukāmataṃ viditvā paṭhamaṃ tāva paṭisanthāramakāsi.",
  "atk-s0513a4:4390_23": "Tatrimā haṃsassa ca rañño ca vacanapaṭivacanagāthāyo honti –",
  "atk-s0513a4:4391_0": "146.",
  "atk-s0513a4:4392_0": "“Kaccinnu bhoto kusalaṃ, kacci bhoto anāmayaṃ;",
  "atk-s0513a4:4393_0": "Kacci raṭṭhamidaṃ phītaṃ, dhammena manusāsasi.",
  "atk-s0513a4:4394_0": "147.",
  "atk-s0513a4:4395_0": "“Kusalaṃ ceva me haṃsa, atho haṃsa anāmayaṃ;",
  "atk-s0513a4:4396_0": "Atho raṭṭhamidaṃ phītaṃ, dhammena manusāsahaṃ.",
  "atk-s0513a4:4397_0": "148.",
  "atk-s0513a4:4398_0": "“Kacci bhoto amaccesu, doso koci na vijjati;",
  "atk-s0513a4:4399_0": "Kacci ārā amittā te, chāyā dakkhiṇatoriva.",
  "atk-s0513a4:4400_0": "149.",
  "atk-s0513a4:4401_0": "“Athopi me amaccesu, doso koci na vijjati;",
  "atk-s0513a4:4402_0": "Atho ārā amittā me, chāyā dakkhiṇatoriva.",
  "atk-s0513a4:4403_0": "150.",
  "atk-s0513a4:4404_0": "“Kacci te sādisī bhariyā, assavā piyabhāṇinī;",
  "atk-s0513a4:4405_0": "Puttarūpayasūpetā, tava chandavasānugā.",
  "atk-s0513a4:4406_0": "151.",
  "atk-s0513a4:4407_0": "“Atho me sādisī bhariyā, assavā piyabhāṇinī;",
  "atk-s0513a4:4408_0": "Puttarūpayasūpetā, mama chandavasānugā.",
  "atk-s0513a4:4409_0": "152.",
  "atk-s0513a4:4410_0": "“Kacci te bahavo puttā, sujātā raṭṭhavaḍḍhana;",
  "atk-s0513a4:4411_0": "Paññājavena sampannā, sammodanti tato tato.",
  "atk-s0513a4:4412_0": "153.",
  "atk-s0513a4:4413_0": "“Satameko ca me puttā, dhataraṭṭha mayā sutā;",
  "atk-s0513a4:4414_0": "Tesaṃ tvaṃ kiccamakkhāhi, nāvarujjhanti te vaco”ti.",
  "atk-s0513a4:4415_0": "Tattha kusalanti ārogyaṃ,",
  "atk-s0513a4:4415_1": "itaraṃ tasseva vevacanaṃ.",
  "atk-s0513a4:4415_2": "Phītanti kacci te idaṃ raṭṭhaṃ phītaṃ subhikkhaṃ,",
  "atk-s0513a4:4415_3": "dhammena ca naṃ anusāsasīti pucchati.",
  "atk-s0513a4:4415_4": "Dosoti aparādho.",
  "atk-s0513a4:4415_5": "Chāyā dakkhiṇatorivāti yathā nāma dakkhiṇadisābhimukhā chāyā na vaḍḍhati,",
  "atk-s0513a4:4415_6": "evaṃ te kacci amittā na vaḍḍhantīti vadati.",
  "atk-s0513a4:4415_7": "Sādisīti jātigottakulapadesehi samānā.",
  "atk-s0513a4:4415_8": "Evarūpā hi aticārinī na hoti.",
  "atk-s0513a4:4415_9": "Assavāti vacanapaṭiggāhikā.",
  "atk-s0513a4:4415_10": "Puttarūpayasūpetāti puttehi ca rūpena ca yasena ca upetā.",
  "atk-s0513a4:4415_11": "Paññājavenāti paññāvegena paññaṃ javāpetvā tāni tāni kiccāni paricchindituṃ samatthāti pucchati.",
  "atk-s0513a4:4415_12": "Sammodanti tato tatoti yattha yattha niyuttā honti,",
  "atk-s0513a4:4415_13": "tato tato sammodanteva,",
  "atk-s0513a4:4415_14": "na virujjhantīti pucchati.",
  "atk-s0513a4:4415_15": "Mayā sutāti mayā vissutā.",
  "atk-s0513a4:4415_16": "Mañhi loko “bahuputtarājā”ti vadati,",
  "atk-s0513a4:4415_17": "iti te maṃ nissāya vissutā pākaṭā jātāti mayā sutā nāma hontīti vadati.",
  "atk-s0513a4:4415_18": "Tesaṃ tvaṃ kiccamakkhāhīti tesaṃ mama puttānaṃ “idaṃ nāma karontū”ti tvaṃ kiccamakkhāhi,",
  "atk-s0513a4:4415_19": "na te vacanaṃ avarujjhanti,",
  "atk-s0513a4:4415_20": "ovādaṃ nesaṃ dehīti adhippāyenevamāha.",
  "atk-s0513a4:4416_0": "Taṃ sutvā mahāsatto tassa ovādaṃ dento pañca gāthā abhāsi –",
  "atk-s0513a4:4417_0": "154.",
  "atk-s0513a4:4418_0": "“Upapannopi ce hoti, jātiyā vinayena vā;",
  "atk-s0513a4:4419_0": "Atha pacchā kurute yogaṃ, kicche āpāsu sīdati.",
  "atk-s0513a4:4420_0": "155.",
  "atk-s0513a4:4421_0": "“Tassa saṃhīrapaññassa, vivaro jāyate mahā;",
  "atk-s0513a4:4422_0": "Rattimandhova rūpāni, thūlāni manupassati.",
  "atk-s0513a4:4423_0": "156.",
  "atk-s0513a4:4424_0": "“Asāre sārayogaññū, matiṃ na tveva vindati;",
  "atk-s0513a4:4425_0": "Sarabhova giriduggasmiṃ, antarāyeva sīdati.",
  "atk-s0513a4:4426_0": "157.",
  "atk-s0513a4:4427_0": "“Hīnajaccopi ce hoti, uṭṭhātā dhitimā naro;",
  "atk-s0513a4:4428_0": "Ācārasīlasampanno, nise aggīva bhāsati.",
  "atk-s0513a4:4429_0": "158.",
  "atk-s0513a4:4430_0": "“Etaṃ me upamaṃ katvā, putte vijjāsu vācaya;",
  "atk-s0513a4:4431_0": "Saṃvirūḷhetha medhāvī, khette bījaṃva vuṭṭhiyā”ti.",
  "atk-s0513a4:4432_0": "Tattha vinayenāti ācārena.",
  "atk-s0513a4:4432_1": "Pacchā kurute yoganti yo ce sikkhitabbasikkhāsu daharakāle yogaṃ vīriyaṃ akatvā pacchā mahallakakāle karoti,",
  "atk-s0513a4:4432_2": "evarūpo pacchā tathārūpe dukkhe vā āpadāsu vā uppannāsu sīdati,",
  "atk-s0513a4:4432_3": "attānaṃ uddharituṃ na sakkoti.",
  "atk-s0513a4:4432_4": "Tassa saṃhīrapaññassāti tassa asikkhitattā tato tato haritabbapaññassa niccaṃ calabuddhino.",
  "atk-s0513a4:4432_5": "Vivaroti bhogādīnaṃ chiddaṃ,",
  "atk-s0513a4:4432_6": "parihānīti attho.",
  "atk-s0513a4:4432_7": "Rattimandhoti rattandho.",
  "atk-s0513a4:4432_8": "Idaṃ vuttaṃ hoti –",
  "atk-s0513a4:4432_9": "“yathā rattandho rattikāṇo rattiṃ candobhāsādīhi thūlarūpāneva passati,",
  "atk-s0513a4:4432_10": "sukhumāni passituṃ na sakkoti,",
  "atk-s0513a4:4432_11": "evaṃ asikkhito saṃhīrapañño kismiñcideva bhaye uppanne sukhumāni kiccāni passituṃ na sakkoti,",
  "atk-s0513a4:4432_12": "oḷārikeyeva passati,",
  "atk-s0513a4:4432_13": "tasmā tava putte daharakāleyeva sikkhāpetuṃ vaṭṭatī”ti.",
  "atk-s0513a4:4433_0": "Asāreti nissāre lokāyatavedasamaye.",
  "atk-s0513a4:4433_1": "Sārayogaññūti sārayutto esa samayoti maññamāno.",
  "atk-s0513a4:4433_2": "Matiṃ na tveva vindatīti bahuṃ sikkhitvāpi paññaṃ na labhatiyeva.",
  "atk-s0513a4:4433_3": "Giriduggasminti so evarūpo yathā nāma sarabho attano vasanaṭṭhānaṃ āgacchanto antarāmagge visamampi samanti",
  "atk-s0513a4:4433_4": "maññamāno giridugge vegenāgacchanto narakapapātaṃ patitvā antarāyeva sīdati,",
  "atk-s0513a4:4433_5": "āvāsaṃ na pāpuṇāti,",
  "atk-s0513a4:4433_6": "evametaṃ asāraṃ lokāyatavedasamayaṃ sārasaññāya uggahetvā mahāvināsaṃ pāpuṇāti.",
  "atk-s0513a4:4433_7": "Tasmā tava putte atthanissitesu vaḍḍhiāvahesu kiccesu yojetvā sikkhāpehīti.",
  "atk-s0513a4:4433_8": "Nise aggīvāti mahārāja,",
  "atk-s0513a4:4433_9": "hīnajātikopi uṭṭhānādiguṇasampanno rattiṃ aggikkhandho viya obhāsati.",
  "atk-s0513a4:4433_10": "Etaṃ meti etaṃ mayā vuttaṃ rattandhañca aggikkhandhañca upamaṃ katvā tava putte vijjāsu vācaya,",
  "atk-s0513a4:4433_11": "sikkhitabbayuttāsu sikkhāsu yojehi.",
  "atk-s0513a4:4433_12": "Evaṃ yutto hi yathā sukhette suvuṭṭhiyā bījaṃ saṃvirūhati,",
  "atk-s0513a4:4433_13": "tatheva medhāvī saṃvirūhati,",
  "atk-s0513a4:4433_14": "yasena ca bhogehi ca vaḍḍhatīti.",
  "atk-s0513a4:4434_0": "Evaṃ mahāsatto sabbarattiṃ rañño dhammaṃ desesi,",
  "atk-s0513a4:4434_1": "deviyā dohaḷo paṭippassambhi.",
  "atk-s0513a4:4434_2": "Mahāsatto aruṇuggamanavelāyameva rājānaṃ pañcasu sīlesu patiṭṭhapetvā appamādena ovaditvā saddhiṃ sumukhena",
  "atk-s0513a4:4434_3": "uttarasīhapañjarena nikkhamitvā cittakūṭameva gato.",
  "atk-s0513a4:4435_0": "Satthā imaṃ dhammadesanaṃ āharitvā “evaṃ,",
  "atk-s0513a4:4435_1": "bhikkhave,",
  "atk-s0513a4:4435_2": "pubbepi iminā mamatthāya jīvitaṃ pariccattamevā”ti vatvā jātakaṃ samodhānesi –",
  "atk-s0513a4:4435_3": "“tadā luddo channo ahosi,",
  "atk-s0513a4:4435_4": "rājā sāriputto,",
  "atk-s0513a4:4435_5": "devī khemābhikkhunī,",
  "atk-s0513a4:4435_6": "haṃsaparisā sākiyagaṇo,",
  "atk-s0513a4:4435_7": "sumukho ānando,",
  "atk-s0513a4:4435_8": "haṃsarājā pana ahameva ahosi”nti.",
  "atk-s0513a4:4436_0": "Cūḷahaṃsajātakavaṇṇanā chaṭṭhā.",
  "atk-s0513a4:4438_0": "[503] 7. Sattigumbajātakavaṇṇanā",
  "atk-s0513a4:4439_0": "Migaluddo mahārājāti idaṃ satthā maddakucchismiṃ migadāye viharanto devadattaṃ ārabbha kathesi.",
  "atk-s0513a4:4439_1": "Devadattena hi silāya paviddhāya bhagavato pāde sakalikāya khate balavavedanā uppajji.",
  "atk-s0513a4:4439_2": "Tathāgatassa dassanatthāya bahū bhikkhū sannipatiṃsu.",
  "atk-s0513a4:4439_3": "Atha bhagavā parisaṃ sannipatitaṃ disvā “bhikkhave,",
  "atk-s0513a4:4439_4": "idaṃ senāsanaṃ atisambādhaṃ,",
  "atk-s0513a4:4439_5": "sannipāto mahā bhavissati,",
  "atk-s0513a4:4439_6": "maṃ mañcasivikāya maddakucchiṃ nethā”ti āha.",
  "atk-s0513a4:4439_7": "Bhikkhū tathā kariṃsu.",
  "atk-s0513a4:4439_8": "Jīvako tathāgatassa pādaṃ phāsukaṃ akāsi.",
  "atk-s0513a4:4439_9": "Bhikkhū satthu santike nisinnāva kathaṃ samuṭṭhāpesuṃ “āvuso,",
  "atk-s0513a4:4439_10": "devadatto sayampi pāpo,",
  "atk-s0513a4:4439_11": "parisāpissa pāpā,",
  "atk-s0513a4:4439_12": "iti so pāpo pāpaparivārova viharatī”ti.",
  "atk-s0513a4:4439_13": "Satthā “kiṃ kathetha,",
  "atk-s0513a4:4439_14": "bhikkhave”ti pucchitvā “idaṃ nāmā”ti vutte “na,",
  "atk-s0513a4:4439_15": "bhikkhave, idāneva,",
  "atk-s0513a4:4439_16": "pubbepi devadatto pāpo pāpaparivāroyevā”ti vatvā atītaṃ āhari.",
  "atk-s0513a4:4440_0": "Atīte uttarapañcālanagare pañcālo nāma rājā rajjaṃ kāresi.",
  "atk-s0513a4:4440_1": "Mahāsatto araññāyatane ekasmiṃ sānupabbate simbalivane ekassa suvarañño putto hutvā nibbatti,",
  "atk-s0513a4:4440_2": "dve bhātaro ahesuṃ.",
  "atk-s0513a4:4440_3": "Tassa pana pabbatassa uparivāte coragāmako ahosi pañcannaṃ corasatānaṃ nivāso,",
  "atk-s0513a4:4440_4": "adhovāte assamo pañcannaṃ isisatānaṃ nivāso.",
  "atk-s0513a4:4440_5": "Tesaṃ suvapotakānaṃ pakkhanikkhamanakāle vātamaṇḍalikā udapādi.",
  "atk-s0513a4:4440_6": "Tāya pahaṭo eko suvapotako coragāmake corānaṃ āvudhantare patito,",
  "atk-s0513a4:4440_7": "tassa tattha patitattā “sattigumbo”tveva nāmaṃ kariṃsu.",
  "atk-s0513a4:4440_8": "Eko assame vālukatale pupphantare pati,",
  "atk-s0513a4:4440_9": "tassa tattha patitattā “pupphako”tveva nāmaṃ kariṃsu.",
  "atk-s0513a4:4440_10": "Sattigumbo corānaṃ antare vaḍḍhito,",
  "atk-s0513a4:4440_11": "pupphako isīnaṃ.",
  "atk-s0513a4:4441_0": "Athekadivasaṃ rājā sabbālaṅkārapaṭimaṇḍito rathavaraṃ abhiruhitvā mahantena parivārena migavadhāya nagarato",
  "atk-s0513a4:4441_1": "nātidūre supupphitaphalitaṃ ramaṇīyaṃ upagumbavanaṃ gantvā “yassa passena migo palāyati,",
  "atk-s0513a4:4441_2": "tasseva gīvā”ti vatvā rathā oruyha paṭicchādetvā dinne koṭṭhake dhanuṃ ādāya aṭṭhāsi.",
  "atk-s0513a4:4441_3": "Purisehi migānaṃ uṭṭhāpanatthāya vanagumbesu pothiyamānesu eko eṇimigo uṭṭhāya gamanamaggaṃ olokento",
  "atk-s0513a4:4441_4": "rañño ṭhitaṭṭhānasseva vivittataṃ disvā tadabhimukho pakkhanditvā palāyi.",
  "atk-s0513a4:4441_5": "Amaccā “kassa passena migo palāyito”ti pucchantā “rañño passenā”ti ñatvā raññā saddhiṃ keḷiṃ kariṃsu.",
  "atk-s0513a4:4441_6": "Rājā asmimānena tesaṃ keḷiṃ asahanto “idāni taṃ migaṃ gahessāmī”ti rathaṃ āruyha “sīghaṃ pesehī”ti sārathiṃ āṇāpetvā migena gatamaggaṃ paṭipajji.",
  "atk-s0513a4:4441_7": "Rathaṃ vegena gacchantaṃ parisā anubandhituṃ nāsakkhi.",
  "atk-s0513a4:4441_8": "Rājā sārathidutiyo yāva majjhanhikā gantvā taṃ migaṃ adisvā nivattanto tassa coragāmassa santike ramaṇīyaṃ",
  "atk-s0513a4:4441_9": "kandaraṃ disvā rathā oruyha nhatvā ca pivitvā ca paccuttari.",
  "atk-s0513a4:4441_10": "Athassa sārathi rathassa uttarattharaṇaṃ otāretvā sayanaṃ rukkhacchāyāya paññapesi,",
  "atk-s0513a4:4441_11": "so tattha nipajji.",
  "atk-s0513a4:4441_12": "Sārathipi tassa pāde sambāhanto nisīdi.",
  "atk-s0513a4:4441_13": "Rājā antarantarā niddāyati ceva pabujjhati ca.",
  "atk-s0513a4:4442_0": "Coragāmavāsino corāpi rañño ārakkhaṇatthāya araññameva pavisiṃsu.",
  "atk-s0513a4:4442_1": "Coragāmake sattigumbo ceva bhattarandhako patikolambo nāmeko puriso cāti dveva ohīyiṃsu.",
  "atk-s0513a4:4442_2": "Tasmiṃ khaṇe sattigumbo gāmakā nikkhamitvā rājānaṃ disvā “imaṃ niddāyamānameva māretvā ābharaṇāni gahessāmā”ti",
  "atk-s0513a4:4442_3": "cintetvā patikolambassa santikaṃ gantvā taṃ kāraṇaṃ ārocesi.",
  "atk-s0513a4:4442_4": "Tamatthaṃ pakāsento satthā pañca gāthā abhāsi –",
  "atk-s0513a4:4443_0": "159.",
  "atk-s0513a4:4444_0": "“Migaluddo mahārājā, pañcālānaṃ rathesabho;",
  "atk-s0513a4:4445_0": "Nikkhanto saha senāya, ogaṇo vanamāgamā.",
  "atk-s0513a4:4446_0": "160.",
  "atk-s0513a4:4447_0": "“Tatthaddasā araññasmiṃ, takkarānaṃ kuṭiṃ kataṃ;",
  "atk-s0513a4:4448_0": "Tassā kuṭiyā nikkhamma, suvo luddāni bhāsati.",
  "atk-s0513a4:4449_0": "161.",
  "atk-s0513a4:4450_0": "“Sampannavāhano poso, yuvā sammaṭṭhakuṇḍalo;",
  "atk-s0513a4:4451_0": "Sobhati lohituṇhīso, divā sūriyova bhāsati.",
  "atk-s0513a4:4452_0": "162.",
  "atk-s0513a4:4453_0": "“Majjhanhike sampatike, sutto rājā sasārathi;",
  "atk-s0513a4:4454_0": "Handassābharaṇaṃ sabbaṃ, gaṇhāma sāhasā mayaṃ.",
  "atk-s0513a4:4455_0": "163.",
  "atk-s0513a4:4456_0": "“Nisīthepi rahodāni, sutto rājā sasārathi;",
  "atk-s0513a4:4457_0": "Ādāya vatthaṃ maṇikuṇḍalañca, hantvāna sākhāhi avattharāmā”ti.",
  "atk-s0513a4:4458_0": "Tattha migaluddoti luddo viya migānaṃ gavesanato “migaluddo”ti vutto.",
  "atk-s0513a4:4458_1": "Ogaṇoti gaṇā ohīno parihīno hutvā.",
  "atk-s0513a4:4458_2": "Takkarānaṃ kuṭiṃ katanti so rājā tattha araññe corānaṃ vasanatthāya kataṃ gāmakaṃ addasa.",
  "atk-s0513a4:4458_3": "Tassāti tato corakuṭito.",
  "atk-s0513a4:4458_4": "Luddāni bhāsatīti patikolambena saddhiṃ dāruṇāni vacanāni katheti.",
  "atk-s0513a4:4458_5": "Sampannavāhanoti sampannaassavāhano.",
  "atk-s0513a4:4458_6": "Lohituṇhīsoti rattena uṇhīsapaṭṭena samannāgato.",
  "atk-s0513a4:4458_7": "Sampatiketi sampati idāni,",
  "atk-s0513a4:4458_8": "evarūpe ṭhitamajjhanhikakāleti attho.",
  "atk-s0513a4:4458_9": "Sāhasāti sāhasena pasayhākāraṃ katvā gaṇhāmāti vadati.",
  "atk-s0513a4:4458_10": "Nisīthepi rahodānīti nisīthepi idānipi raho.",
  "atk-s0513a4:4458_11": "Idaṃ vadati –",
  "atk-s0513a4:4458_12": "yathā nisīthe aḍḍharattasamaye manussā kilantā sayanti,",
  "atk-s0513a4:4458_13": "raho nāma hoti,",
  "atk-s0513a4:4458_14": "idāni ṭhitamajjhanhikepi kāle tathevāti.",
  "atk-s0513a4:4458_15": "Hantvānāti rājānaṃ māretvā vatthābharaṇānissa gahetvā atha naṃ pāde gahetvā kaḍḍhitvā ekamante sākhāhi paṭicchādemāti.",
  "atk-s0513a4:4459_0": "Iti so vegena sakiṃ nikkhamati,",
  "atk-s0513a4:4459_1": "sakiṃ patikolambassa santikaṃ gacchati.",
  "atk-s0513a4:4459_2": "So tassa vacanaṃ sutvā nikkhamitvā olokento rājabhāvaṃ ñatvā bhīto gāthamāha –",
  "atk-s0513a4:4460_0": "164.",
  "atk-s0513a4:4461_0": "“Kinnu ummattarūpova, sattigumba pabhāsasi;",
  "atk-s0513a4:4462_0": "Durāsadā hi rājāno, aggi pajjalito yathā”ti.",
  "atk-s0513a4:4463_0": "Atha naṃ suvo gāthāya ajjhabhāsi –",
  "atk-s0513a4:4464_0": "165.",
  "atk-s0513a4:4465_0": "“Atha tvaṃ patikolamba, matto thullāni gajjasi;",
  "atk-s0513a4:4466_0": "Mātari mayha naggāya, kinnu tvaṃ vijigucchase”ti.",
  "atk-s0513a4:4467_0": "Tattha atha tvanti nanu tvaṃ.",
  "atk-s0513a4:4467_1": "Mattoti corānaṃ ucchiṭṭhasuraṃ labhitvā tāya matto hutvā pubbe mahāgajjitāni gajjasi.",
  "atk-s0513a4:4467_2": "Mātarīti corajeṭṭhakassa bhariyaṃ sandhāyāha.",
  "atk-s0513a4:4467_3": "Sā kira tadā sākhābhaṅgaṃ nivāsetvā carati.",
  "atk-s0513a4:4467_4": "Vijigucchaseti mama mātari naggāya kinnu tvaṃ idāni corakammaṃ jigucchasi,",
  "atk-s0513a4:4467_5": "kātuṃ na icchasīti.",
  "atk-s0513a4:4468_0": "Rājā pabujjhitvā tassa tena saddhiṃ manussabhāsāya kathentassa vacanaṃ sutvā “sappaṭibhayaṃ idaṃ ṭhāna”nti sārathiṃ uṭṭhāpento gāthamāha –",
  "atk-s0513a4:4469_0": "166.",
  "atk-s0513a4:4470_0": "“Uṭṭhehi samma taramāno, rathaṃ yojehi sārathi;",
  "atk-s0513a4:4471_0": "Sakuṇo me na ruccati, aññaṃ gacchāma assama”nti.",
  "atk-s0513a4:4472_0": "Sopi sīghaṃ uṭṭhahitvā rathaṃ yojetvā gāthamāha –",
  "atk-s0513a4:4473_0": "167.",
  "atk-s0513a4:4474_0": "“Yutto ratho mahārāja, yutto ca balavāhano;",
  "atk-s0513a4:4475_0": "Adhitiṭṭha mahārāja, aññaṃ gacchāma assama”nti.",
  "atk-s0513a4:4476_0": "Tattha balavāhanoti balavavāhano, mahāthāmaassasampannoti attho. Adhitiṭṭhāti abhiruha.",
  "atk-s0513a4:4477_0": "Abhiruḷhamatteyeva ca tasmiṃ sindhavā vātavegena pakkhandiṃsu.",
  "atk-s0513a4:4477_1": "Sattigumbo rathaṃ gacchantaṃ disvā saṃvegappatto dve gāthā abhāsi –",
  "atk-s0513a4:4478_0": "168.",
  "atk-s0513a4:4479_0": "“Ko numeva gatā sabbe, ye asmiṃ paricārakā;",
  "atk-s0513a4:4480_0": "Esa gacchati pañcālo, mutto tesaṃ adassanā.",
  "atk-s0513a4:4481_0": "169.",
  "atk-s0513a4:4482_0": "“Kodaṇḍakāni gaṇhatha, sattiyo tomarāni ca;",
  "atk-s0513a4:4483_0": "Esa gacchati pañcālo, mā vo muñcittha jīvata”nti.",
  "atk-s0513a4:4484_0": "Tattha ko numeti kuhiṃ nu ime.",
  "atk-s0513a4:4484_1": "Asminti imasmiṃ assame.",
  "atk-s0513a4:4484_2": "Paricārakāti corā.",
  "atk-s0513a4:4484_3": "Adassanāti etesaṃ corānaṃ adassanena mutto esa gacchatīti,",
  "atk-s0513a4:4484_4": "etesaṃ hatthato mutto hutvā esa adassanaṃ gacchatītipi attho.",
  "atk-s0513a4:4484_5": "Kodaṇḍakānīti dhanūni.",
  "atk-s0513a4:4484_6": "Jīvatanti tumhākaṃ jīvantānaṃ mā muñcittha,",
  "atk-s0513a4:4484_7": "āvudhahatthā dhāvitvā gaṇhatha nanti.",
  "atk-s0513a4:4485_0": "Evaṃ tassa viravitvā aparāparaṃ dhāvantasseva rājā isīnaṃ assamaṃ patto.",
  "atk-s0513a4:4485_1": "Tasmiṃ khaṇe isayo phalāphalatthāya gatā.",
  "atk-s0513a4:4485_2": "Eko pupphakasuvova assamapade ṭhito hoti.",
  "atk-s0513a4:4485_3": "So rājānaṃ disvā paccuggamanaṃ katvā paṭisanthāramakāsi.",
  "atk-s0513a4:4485_4": "Tamatthaṃ pakāsento satthā catasso gāthā abhāsi –",
  "atk-s0513a4:4486_0": "170.",
  "atk-s0513a4:4487_0": "“Athāparo paṭinandittha, suvo lohitatuṇḍako;",
  "atk-s0513a4:4488_0": "Svāgataṃ te mahārāja, atho te adurāgataṃ;",
  "atk-s0513a4:4489_0": "Issarosi anuppatto, yaṃ idhatthi pavedaya.",
  "atk-s0513a4:4490_0": "171.",
  "atk-s0513a4:4491_0": "“Tiṇḍukāni piyālāni, madhuke kāsumāriyo;",
  "atk-s0513a4:4492_0": "Phalāni khuddakappāni, bhuñja rāja varaṃ varaṃ.",
  "atk-s0513a4:4493_0": "172.",
  "atk-s0513a4:4494_0": "“Idampi pānīyaṃ sītaṃ, ābhataṃ girigabbharā;",
  "atk-s0513a4:4495_0": "Tato piva mahārāja, sace tvaṃ abhikaṅkhasi.",
  "atk-s0513a4:4496_0": "173.",
  "atk-s0513a4:4497_0": "“Araññaṃ uñchāya gatā, ye asmiṃ paricārakā;",
  "atk-s0513a4:4498_0": "Sayaṃ uṭṭhāya gaṇhavho, hatthā me natthi dātave”ti.",
  "atk-s0513a4:4499_0": "Tattha paṭinanditthāti rājānaṃ disvāva tussi.",
  "atk-s0513a4:4499_1": "Lohitatuṇḍakoti rattatuṇḍo sobhaggappatto.",
  "atk-s0513a4:4499_2": "Madhuketi madhukaphalāni.",
  "atk-s0513a4:4499_3": "Kāsumāriyoti evaṃnāmakāni phalāni,",
  "atk-s0513a4:4499_4": "kāraphalāni vā.",
  "atk-s0513a4:4499_5": "Tato pivāti tato pānīyamāḷato gahetvā pānīyaṃ piva.",
  "atk-s0513a4:4499_6": "Ye asmiṃ paricārakāti mahārāja,",
  "atk-s0513a4:4499_7": "ye imasmiṃ assame vicaraṇakā isayo,",
  "atk-s0513a4:4499_8": "te araññaṃ uñchāya gatā.",
  "atk-s0513a4:4499_9": "Gaṇhavhoti phalāphalāni gaṇhatha.",
  "atk-s0513a4:4499_10": "Dātaveti dātuṃ.",
  "atk-s0513a4:4500_0": "Rājā tassa paṭisanthāre pasīditvā gāthādvayamāha –",
  "atk-s0513a4:4501_0": "174.",
  "atk-s0513a4:4502_0": "“Bhaddako vatayaṃ pakkhī, dijo paramadhammiko;",
  "atk-s0513a4:4503_0": "Atheso itaro pakkhī, suvo luddāni bhāsati.",
  "atk-s0513a4:4504_0": "175.",
  "atk-s0513a4:4505_0": "“‘Etaṃ hanatha bandhatha, mā vo muñcittha jīvataṃ’;",
  "atk-s0513a4:4506_0": "Iccevaṃ vilapantassa, sotthiṃ pattosmi assama”nti.",
  "atk-s0513a4:4507_0": "Tattha itaroti corakuṭiyaṃ suvako.",
  "atk-s0513a4:4507_1": "Iccevanti ahaṃ pana tassa evaṃ vilapantasseva imaṃ assamaṃ sotthinā patto.",
  "atk-s0513a4:4508_0": "Rañño kathaṃ sutvā pupphako dve gāthā abhāsi –",
  "atk-s0513a4:4509_0": "176.",
  "atk-s0513a4:4510_0": "“Bhātarosma mahārāja, sodariyā ekamātukā;",
  "atk-s0513a4:4511_0": "Ekarukkhasmiṃ saṃvaḍḍhā, nānākhettagatā ubho.",
  "atk-s0513a4:4512_0": "177.",
  "atk-s0513a4:4513_0": "“Sattigumbo ca corānaṃ, ahañca isinaṃ idha;",
  "atk-s0513a4:4514_0": "Asataṃ so, sataṃ ahaṃ, tena dhammena no vinā”ti.",
  "atk-s0513a4:4515_0": "Tattha bhātarosmāti mahārāja,",
  "atk-s0513a4:4515_1": "so ca ahañca ubho bhātaro homa.",
  "atk-s0513a4:4515_2": "Corānanti so corānaṃ santike saṃvaḍḍho,",
  "atk-s0513a4:4515_3": "ahaṃ isīnaṃ santike.",
  "atk-s0513a4:4515_4": "Asataṃ so,",
  "atk-s0513a4:4515_5": "sataṃ ahanti so asādhūnaṃ dussīlānaṃ santikaṃ upagato,",
  "atk-s0513a4:4515_6": "ahaṃ sādhūnaṃ sīlavantānaṃ.",
  "atk-s0513a4:4515_7": "Tena dhammena no vināti mahārāja,",
  "atk-s0513a4:4515_8": "taṃ sattigumbaṃ corā coradhammena corakiriyāya vinesuṃ,",
  "atk-s0513a4:4515_9": "maṃ isayo isidhammena isisīlācārena,",
  "atk-s0513a4:4515_10": "tasmā sopi tena coradhammena no vinā hoti,",
  "atk-s0513a4:4515_11": "ahampi isidhammena no vinā homīti.",
  "atk-s0513a4:4516_0": "Idāni taṃ dhammaṃ vibhajanto gāthādvayamāha –",
  "atk-s0513a4:4517_0": "178.",
  "atk-s0513a4:4518_0": "“Tattha vadho ca bandho ca, nikatī vañcanāni ca;",
  "atk-s0513a4:4519_0": "Ālopā sāhasākārā, tāni so tattha sikkhati.",
  "atk-s0513a4:4520_0": "179.",
  "atk-s0513a4:4521_0": "“Idha saccañca dhammo ca, ahiṃsā saṃyamo damo;",
  "atk-s0513a4:4522_0": "Āsanūdakadāyīnaṃ, aṅke vaddhosmi bhāradhā”ti.",
  "atk-s0513a4:4523_0": "Tattha nikatīti patirūpakena vañcanā.",
  "atk-s0513a4:4523_1": "Vañcanānīti ujukavañcanāneva.",
  "atk-s0513a4:4523_2": "Ālopāti divā gāmaghātā.",
  "atk-s0513a4:4523_3": "Sāhasākārāti gehaṃ pavisitvā maraṇena tajjetvā sāhasikakammakaraṇāni.",
  "atk-s0513a4:4523_4": "Saccanti sabhāvo.",
  "atk-s0513a4:4523_5": "Dhammoti sucaritadhammo.",
  "atk-s0513a4:4523_6": "Ahiṃsāti mettāpubbabhāgo.",
  "atk-s0513a4:4523_7": "Saṃyamoti sīlasaṃyamo.",
  "atk-s0513a4:4523_8": "Damoti indriyadamanaṃ.",
  "atk-s0513a4:4523_9": "Āsanūdakadāyīnanti abbhāgatānaṃ āsanañca udakañca dānasīlānaṃ.",
  "atk-s0513a4:4523_10": "Bhāradhāti rājānaṃ ālapati.",
  "atk-s0513a4:4524_0": "Idāni rañño dhammaṃ desento imā gāthā abhāsi –",
  "atk-s0513a4:4525_0": "180.",
  "atk-s0513a4:4526_0": "“Yaṃ yañhi rāja bhajati, santaṃ vā yadi vā asaṃ;",
  "atk-s0513a4:4527_0": "Sīlavantaṃ visīlaṃ vā, vasaṃ tasseva gacchati.",
  "atk-s0513a4:4528_0": "181.",
  "atk-s0513a4:4529_0": "“Yādisaṃ kurute mittaṃ, yādisaṃ cūpasevati;",
  "atk-s0513a4:4530_0": "Sopi tādisako hoti, sahavāso hi tādiso.",
  "atk-s0513a4:4531_0": "182.",
  "atk-s0513a4:4532_0": "“Sevamāno sevamānaṃ, samphuṭṭho samphusaṃ paraṃ;",
  "atk-s0513a4:4533_0": "Saro diddho kalāpaṃva, alittamupalimpati;",
  "atk-s0513a4:4534_0": "Upalepabhayā dhīro, neva pāpasakhā siyā.",
  "atk-s0513a4:4535_0": "183.",
  "atk-s0513a4:4536_0": "“Pūtimacchaṃ kusaggena, yo naro upanayhati;",
  "atk-s0513a4:4537_0": "Kusāpi pūti vāyanti, evaṃ bālūpasevanā.",
  "atk-s0513a4:4538_0": "184.",
  "atk-s0513a4:4539_0": "“Tagarañca palāsena, yo naro upanayhati;",
  "atk-s0513a4:4540_0": "Pattāpi surabhi vāyanti, evaṃ dhīrūpasevanā.",
  "atk-s0513a4:4541_0": "185.",
  "atk-s0513a4:4542_0": "“Tasmā pattapuṭasseva, ñatvā sampākamattano;",
  "atk-s0513a4:4543_0": "Asante nopaseveyya, sante seveyya paṇḍito;",
  "atk-s0513a4:4544_0": "Asanto nirayaṃ nenti, santo pāpenti suggati”nti.",
  "atk-s0513a4:4545_0": "Tattha santaṃ vā yadi vā asanti sappurisaṃ vā asappurisaṃ vā.",
  "atk-s0513a4:4545_1": "Sevamāno sevamānanti seviyamāno ācariyo sevamānaṃ antevāsikaṃ.",
  "atk-s0513a4:4545_2": "Samphuṭṭhoti antevāsinā vā phuṭṭho ācariyo.",
  "atk-s0513a4:4545_3": "Samphusaṃ paranti paraṃ ācariyaṃ samphusanto antevāsī vā.",
  "atk-s0513a4:4545_4": "Alittanti taṃ antevāsikaṃ pāpadhammena alittaṃ so ācariyo visadiddho saro sesaṃ sarakalāpaṃ viya limpati.",
  "atk-s0513a4:4545_5": "Evaṃ bālūpasevanāti bālūpasevī hi pūtimacchaṃ upanayhanakusaggaṃ viya hoti,",
  "atk-s0513a4:4545_6": "pāpakammaṃ akarontopi avaṇṇaṃ akittiṃ labhati.",
  "atk-s0513a4:4545_7": "Dhīrūpasevanāti dhīrūpasevī puggalo tagarādigandhajātipaliveṭhanapattaṃ viya hoti,",
  "atk-s0513a4:4545_8": "paṇḍito bhavituṃ asakkontopi kalyāṇamittasevī guṇakittiṃ labhati.",
  "atk-s0513a4:4545_9": "Pattapuṭassevāti duggandhasugandhapaliveṭhanapaṇṇasseva.",
  "atk-s0513a4:4545_10": "Sampākamattanoti kalyāṇamittasaṃsaggavasena attano paripākaṃ paribhāvanaṃ ñatvāti attho.",
  "atk-s0513a4:4545_11": "Pāpenti suggatinti santo sammādiṭṭhikā attānaṃ nissite satte saggameva pāpentīti desanaṃ yathānusandhimeva pāpesi.",
  "atk-s0513a4:4546_0": "Rājā tassa dhammakathāya pasīdi,",
  "atk-s0513a4:4546_1": "isigaṇopi āgato.",
  "atk-s0513a4:4546_2": "Rājā isayo vanditvā “bhante,",
  "atk-s0513a4:4546_3": "maṃ anukampamānā mama vasanaṭṭhāne vasathā”ti vatvā tesaṃ paṭiññaṃ gahetvā nagaraṃ gantvā suvānaṃ abhayaṃ adāsi.",
  "atk-s0513a4:4546_4": "Isayopi tattha agamaṃsu.",
  "atk-s0513a4:4546_5": "Rājā isigaṇaṃ uyyāne vasāpento yāvajīvaṃ upaṭṭhahitvā saggapuraṃ pūresi.",
  "atk-s0513a4:4546_6": "Athassa puttopi chattaṃ ussāpento isigaṇaṃ paṭijaggiyevāti tasmiṃ kulaparivaṭṭe satta rājāno isigaṇassa dānaṃ pavattayiṃsu.",
  "atk-s0513a4:4546_7": "Mahāsatto araññe vasantoyeva yathākammaṃ gato.",
  "atk-s0513a4:4547_0": "Satthā imaṃ dhammadesanaṃ āharitvā “evaṃ,",
  "atk-s0513a4:4547_1": "bhikkhave,",
  "atk-s0513a4:4547_2": "pubbepi devadatto pāpo pāpaparivāroyevā”ti vatvā jātakaṃ samodhānesi –",
  "atk-s0513a4:4547_3": "“tadā sattigumbo devadatto ahosi,",
  "atk-s0513a4:4547_4": "corā devadattaparisā,",
  "atk-s0513a4:4547_5": "rājā ānando,",
  "atk-s0513a4:4547_6": "isigaṇā buddhaparisā,",
  "atk-s0513a4:4547_7": "pupphakasuvo pana ahameva ahosi”nti.",
  "atk-s0513a4:4548_0": "Sattigumbajātakavaṇṇanā sattamā.",
  "atk-s0513a4:4550_0": "[504] 8. Bhallātiyajātakavaṇṇanā",
  "atk-s0513a4:4551_0": "Bhallātiyo nāma ahosi rājāti idaṃ satthā jetavane viharanto mallikaṃ deviṃ ārabbha kathesi.",
  "atk-s0513a4:4551_1": "Tassā kira ekadivasaṃ raññā saddhiṃ sayanaṃ nissāya kalaho ahosi.",
  "atk-s0513a4:4551_2": "Rājā kujjhitvā naṃ na olokesi.",
  "atk-s0513a4:4551_3": "Sā cintesi “nanu tathāgato rañño mayi kuddhabhāvaṃ na jānātī”ti.",
  "atk-s0513a4:4551_4": "Satthā taṃ kāraṇaṃ ñatvā punadivase bhikkhusaṅghaparivuto sāvatthiṃ piṇḍāya pavisitvā rañño gehadvāraṃ gato.",
  "atk-s0513a4:4551_5": "Rājā paccuggantvā pattaṃ gahetvā satthāraṃ pāsādaṃ āropetvā paṭipāṭiyā bhikkhusaṅghaṃ nisīdāpetvā dakkhiṇodakaṃ",
  "atk-s0513a4:4551_6": "datvā paṇītenāhārena parivisitvā bhattakiccāvasāne ekamantaṃ nisīdi.",
  "atk-s0513a4:4551_7": "Satthā “kiṃ nu kho, mahārāja,",
  "atk-s0513a4:4551_8": "mallikā na paññāyatī”ti pucchitvā “attano sukhamadamattatāyā”ti vutte “nanu, mahārāja,",
  "atk-s0513a4:4551_9": "tvaṃ pubbe kinnarayoniyaṃ nibbattitvā ekarattiṃ kinnariyā vinā hutvā satta vassasatāni paridevamāno vicarī”ti vatvā tena yācito atītaṃ āhari.",
  "atk-s0513a4:4552_0": "Atīte bārāṇasiyaṃ bhallātiyo nāma rājā rajjaṃ kārento “aṅgārapakkamigamaṃsaṃ khādissāmī”ti rajjaṃ amaccānaṃ",
  "atk-s0513a4:4552_1": "niyyādetvā sannaddhapañcāvudho susikkhitakoleyyakasuṇakhagaṇaparivuto nagarā nikkhamitvā himavantaṃ pavisitvā",
  "atk-s0513a4:4552_2": "anugaṅgaṃ gantvā upari abhiruhituṃ asakkonto ekaṃ gaṅgaṃ otiṇṇanadiṃ disvā tadanusārena gacchanto migasūkarādayo",
  "atk-s0513a4:4552_3": "vadhitvā aṅgārapakkamaṃsaṃ khādanto uccaṭṭhānaṃ abhiruhi.",
  "atk-s0513a4:4552_4": "Tattha ramaṇīyā nadikā paripuṇṇakāle thanapamāṇodakā hutvā sandati,",
  "atk-s0513a4:4552_5": "aññadā jaṇṇukapamāṇodakā hoti.",
  "atk-s0513a4:4552_6": "Tattha nānappakārakā macchakacchapā vicaranti.",
  "atk-s0513a4:4552_7": "Udakapariyante rajatapaṭṭavaṇṇavālukā ubhosu tīresu nānāpupphaphalabharitavinamitā rukkhā pupphaphalarasamattehi",
  "atk-s0513a4:4552_8": "nānāvihaṅgamabhamaragaṇehi samparikiṇṇā vividhamigasaṅghanisevitā sītacchāyā.",
  "atk-s0513a4:4552_9": "Evaṃ ramaṇīyāya hemavatanadiyā tīre dve kinnarā aññamaññaṃ āliṅgitvā paricumbitvā nānappakārehi paridevantā rodanti.",
  "atk-s0513a4:4553_0": "Rājā tassā nadiyā tīrena gandhamādanaṃ abhiruhanto te kinnare disvā “kiṃ nu kho ete evaṃ paridevanti,",
  "atk-s0513a4:4553_1": "pucchissāmi ne”ti cintetvā sunakhe oloketvā accharaṃ pahari.",
  "atk-s0513a4:4553_2": "Susikkhitakoleyyakasunakhā tāya saññāya gumbaṃ pavisitvā urena nipajjiṃsu.",
  "atk-s0513a4:4553_3": "So tesaṃ paṭisallīnabhāvaṃ ñatvā dhanukalāpañceva sesāvudhāni ca rukkhaṃ nissāya ṭhapetvā padasaddaṃ",
  "atk-s0513a4:4553_4": "akaronto saṇikaṃ tesaṃ santikaṃ gantvā “kiṃkāraṇā tumhe rodathā”ti kinnare pucchi.",
  "atk-s0513a4:4553_5": "Tamatthaṃ pakāsento satthā tisso gāthā abhāsi –",
  "atk-s0513a4:4554_0": "186.",
  "atk-s0513a4:4555_0": "“Bhallātiyo nāma ahosi rājā, raṭṭhaṃ pahāya migavaṃ acāri so;",
  "atk-s0513a4:4556_0": "Agamā girivaraṃ gandhamādanaṃ, supupphitaṃ kimpurisānuciṇṇaṃ.",
  "atk-s0513a4:4557_0": "187.",
  "atk-s0513a4:4558_0": "“Sāḷūrasaṅghañca nisedhayitvā, dhanuṃ kalāpañca so nikkhipitvā;",
  "atk-s0513a4:4559_0": "Upāgami vacanaṃ vattukāmo, yatthaṭṭhitā kimpurisā ahesuṃ.",
  "atk-s0513a4:4560_0": "188.",
  "atk-s0513a4:4561_0": "“Himaccaye hemavatāya tīre, kimidhaṭṭhitā mantayavho abhiṇhaṃ;",
  "atk-s0513a4:4562_0": "Pucchāmi vo mānusadehavaṇṇe, kathaṃ vo jānanti manussaloke”ti.",
  "atk-s0513a4:4563_0": "Tattha sāḷūrasaṅghanti sunakhagaṇaṃ.",
  "atk-s0513a4:4563_1": "Himaccayeti catunnaṃ hemantamāsānaṃ atikkame.",
  "atk-s0513a4:4563_2": "Hemavatāyāti imissā hemavatāya nadiyā tīre.",
  "atk-s0513a4:4564_0": "Rañño vacanaṃ sutvā kinnaro tuṇhī ahosi, kinnarī pana raññā saddhiṃ sallapi –",
  "atk-s0513a4:4565_0": "189.",
  "atk-s0513a4:4566_0": "“Mallaṃ giriṃ paṇḍarakaṃ tikūṭaṃ, sītodakā anuvicarāma najjo;",
  "atk-s0513a4:4567_0": "Migā manussāva nibhāsavaṇṇā, jānanti no kimpurisāti luddā”ti.",
  "atk-s0513a4:4568_0": "Tattha mallaṃ girinti samma luddaka,",
  "atk-s0513a4:4568_1": "mayaṃ imaṃ mallagiriñca paṇḍarakañca tikūṭañca imā ca najjo anuvicarāma.",
  "atk-s0513a4:4568_2": "“Mālāgiri”ntipi pāṭho.",
  "atk-s0513a4:4568_3": "Nibhāsavaṇṇāti nibhāsamānavaṇṇā,",
  "atk-s0513a4:4568_4": "dissamānasarīrāti attho.",
  "atk-s0513a4:4569_0": "Tato rājā tisso gāthā abhāsi –",
  "atk-s0513a4:4570_0": "190.",
  "atk-s0513a4:4571_0": "“Sukiccharūpaṃ paridevayavho, āliṅgito cāsi piyo piyāya;",
  "atk-s0513a4:4572_0": "Pucchāmi vo mānusadehavaṇṇe, kimidha vane rodatha appatītā.",
  "atk-s0513a4:4573_0": "191.",
  "atk-s0513a4:4574_0": "“Sukiccharūpaṃ paridevayavho, āliṅgito cāsi piyo piyāya;",
  "atk-s0513a4:4575_0": "Pucchāmi vo mānusadehavaṇṇe, kimidha vane vilapatha appatītā.",
  "atk-s0513a4:4576_0": "192.",
  "atk-s0513a4:4577_0": "“Sukiccharūpaṃ paridevayavho, āliṅgito cāsi piyo piyāya;",
  "atk-s0513a4:4578_0": "Pucchāmi vo mānusadehavaṇṇe, kimidha vane socatha appatītā”ti.",
  "atk-s0513a4:4579_0": "Tattha sukiccharūpanti suṭṭhu dukkhappattā viya hutvā.",
  "atk-s0513a4:4579_1": "Āliṅgito cāsi piyo piyāyāti tayā piyāya tava piyo āliṅgito ca āsi.",
  "atk-s0513a4:4579_2": "“Āliṅgiyo cāsī”tipi pāṭho,",
  "atk-s0513a4:4579_3": "ayamevattho.",
  "atk-s0513a4:4579_4": "Kimidha vaneti kiṃkāraṇā idha vane antarantarā āliṅgitvā paricumbitvā piyakathaṃ kathetvā puna appatītā rodathāti.",
  "atk-s0513a4:4580_0": "Tato parā ubhinnampi ālāpasallāpagāthā honti –",
  "atk-s0513a4:4581_0": "193.",
  "atk-s0513a4:4582_0": "“Mayekarattaṃ vippavasimha ludda, akāmakā aññamaññaṃ sarantā;",
  "atk-s0513a4:4583_0": "Tamekarattaṃ anutappamānā, socāma ‘sā ratti punaṃ na hossati’.",
  "atk-s0513a4:4584_0": "194.",
  "atk-s0513a4:4585_0": "“Yamekarattaṃ anutappathetaṃ, dhanaṃva naṭṭhaṃ pitaraṃva petaṃ;",
  "atk-s0513a4:4586_0": "Pucchāmi vo mānusadehavaṇṇe, kathaṃ vinā vāsamakappayittha.",
  "atk-s0513a4:4587_0": "195.",
  "atk-s0513a4:4588_0": "“Yamimaṃ nadiṃ passasi sīghasotaṃ, nānādumacchādanaṃ selakūlaṃ;",
  "atk-s0513a4:4589_0": "Taṃ me piyo uttari vassakāle, mamañca maññaṃ anubandhatīti.",
  "atk-s0513a4:4590_0": "196.",
  "atk-s0513a4:4591_0": "“Ahañca aṅkolakamocināmi, atimuttakaṃ sattaliyothikañca;",
  "atk-s0513a4:4592_0": "‘Piyo ca me hehiti mālabhārī, ahañca naṃ mālinī ajjhupessaṃ’.",
  "atk-s0513a4:4593_0": "197.",
  "atk-s0513a4:4594_0": "“Ahañcidaṃ kuravakamocināmi, uddālakā pāṭalisindhuvārakā;",
  "atk-s0513a4:4595_0": "‘Piyo ca me hehiti mālabhārī, ahañca naṃ mālinī ajjhupessaṃ’.",
  "atk-s0513a4:4596_0": "198.",
  "atk-s0513a4:4597_0": "“Ahañca sālassa supupphitassa, oceyya pupphāni karomi mālaṃ;",
  "atk-s0513a4:4598_0": "‘Piyo ca me hehiti mālabhārī, ahañca naṃ mālinī ajjhupessaṃ’.",
  "atk-s0513a4:4599_0": "199.",
  "atk-s0513a4:4600_0": "“Ahañca sālassa supupphitassa, oceyya pupphāni karomi bhāraṃ;",
  "atk-s0513a4:4601_0": "Idañca no hehiti santharatthaṃ, yatthajjimaṃ viharissāma rattiṃ.",
  "atk-s0513a4:4602_0": "200.",
  "atk-s0513a4:4603_0": "“Ahañca kho agaḷuṃ candanañca, silāya piṃsāmi pamattarūpā;",
  "atk-s0513a4:4604_0": "‘Piyo ca me hehiti rositaṅgo, ahañca naṃ rositā ajjhupessaṃ’.",
  "atk-s0513a4:4605_0": "201.",
  "atk-s0513a4:4606_0": "“Athāgamā salilaṃ sīghasotaṃ, nudaṃ sāle salaḷe kaṇṇikāre;",
  "atk-s0513a4:4607_0": "Āpūratha tena muhuttakena, sāyaṃ nadī āsi mayā suduttarā.",
  "atk-s0513a4:4608_0": "202.",
  "atk-s0513a4:4609_0": "“Ubhosu tīresu mayaṃ tadā ṭhitā, sampassantā ubhayo aññamaññaṃ;",
  "atk-s0513a4:4610_0": "Sakimpi rodāma sakiṃ hasāma, kicchena no āgamā saṃvarī sā.",
  "atk-s0513a4:4611_0": "203.",
  "atk-s0513a4:4612_0": "“Pātova kho uggate sūriyamhi, catukkaṃ nadiṃ uttariyāna ludda;",
  "atk-s0513a4:4613_0": "Āliṅgiyā aññamaññaṃ mayaṃ ubho, sakimpi rodāma sakiṃ hasāma.",
  "atk-s0513a4:4614_0": "204.",
  "atk-s0513a4:4615_0": "“Tīhūnakaṃ satta satāni ludda, yamidha mayaṃ vippavasimha pubbe;",
  "atk-s0513a4:4616_0": "Vassekimaṃ jīvitaṃ bhūmipāla, ko nīdha kantāya vinā vaseyya.",
  "atk-s0513a4:4617_0": "205.",
  "atk-s0513a4:4618_0": "“Āyuñca vo kīvatako nu samma, sacepi jānātha vadetha āyuṃ;",
  "atk-s0513a4:4619_0": "Anussavā vuḍḍhato āgamā vā, akkhātha metaṃ avikampamānā.",
  "atk-s0513a4:4620_0": "206.",
  "atk-s0513a4:4621_0": "“Āyuñca no vassasahassaṃ ludda, na cantarā pāpako atthi rogo;",
  "atk-s0513a4:4622_0": "Appañca dukkhaṃ sukhameva bhiyyo, avītarāgā vijahāma jīvita”nti.",
  "atk-s0513a4:4623_0": "Tattha mayekarattanti mayaṃ ekarattaṃ.",
  "atk-s0513a4:4623_1": "Vippavasimhāti vippayuttā hutvā vasimha.",
  "atk-s0513a4:4623_2": "Anutappamānāti “anicchamānānaṃ no ekaratto atīto”ti taṃ ekarattaṃ anucintayamānā.",
  "atk-s0513a4:4623_3": "Punaṃ na hessatīti puna na bhavissati nāgamissatīti socāma.",
  "atk-s0513a4:4623_4": "Dhanaṃva naṭṭhaṃ pitaraṃva petanti dhanaṃ vā naṭṭhaṃ pitaraṃ vā mātaraṃ vāpetaṃ kālakataṃ kiṃ nu kho",
  "atk-s0513a4:4623_5": "tumhe cintayamānā kena kāraṇena taṃ ekarattaṃ vinā vāsaṃ akappayittha,",
  "atk-s0513a4:4623_6": "idaṃ me ācikkhathāti pucchati.",
  "atk-s0513a4:4623_7": "Yamimanti yaṃ imaṃ.",
  "atk-s0513a4:4623_8": "Selakūlanti dvinnaṃ selānaṃ antare sandamānaṃ.",
  "atk-s0513a4:4623_9": "Vassakāleti ekassa meghassa uṭṭhāya vassanakāle.",
  "atk-s0513a4:4623_10": "Amhākañhi imasmiṃ vanasaṇḍe rativasena carantānaṃ eko megho uṭṭhahi.",
  "atk-s0513a4:4623_11": "Atha me piyasāmiko kinnaromaṃ “pacchato āgacchatī”ti maññamāno etaṃ nadiṃ uttarīti āha.",
  "atk-s0513a4:4624_0": "Ahañcāti ahaṃ panetassa paratīraṃ gatabhāvaṃ ajānantī supupphitāni aṅkolakādīni pupphāni ocināmi.",
  "atk-s0513a4:4624_1": "Tattha sattaliyothikañcāti kundālapupphañca suvaṇṇayothikañca ocinantī pana “piyo ca me mālabhārī bhavissati,",
  "atk-s0513a4:4624_2": "ahañca naṃ mālinī hutvā ajjhupessa”nti iminā kāraṇena ocināmi.",
  "atk-s0513a4:4624_3": "Uddālakā pāṭalisindhuvārakāti tepi mayā ocitāyevāti vadati.",
  "atk-s0513a4:4624_4": "Oceyyāti ocinitvā.",
  "atk-s0513a4:4624_5": "Agaḷuṃ candanañcāti kāḷāgaḷuñca rattacandanañca.",
  "atk-s0513a4:4624_6": "Rositaṅgoti vilittasarīro.",
  "atk-s0513a4:4624_7": "Rositāti vilittā hutvā.",
  "atk-s0513a4:4624_8": "Ajjhupessanti sayane upagamissāmi.",
  "atk-s0513a4:4624_9": "Nudaṃ sāle salaḷe kaṇṇikāreti etāni mayā ocinitvā tīre ṭhapitāni pupphāni nudantaṃ harantaṃ.",
  "atk-s0513a4:4624_10": "Suduttarāti tassā hi orimatīre ṭhitakāleyeva nadiyā udakaṃ āgataṃ,",
  "atk-s0513a4:4624_11": "taṅkhaṇaññeva sūriyo atthaṅgato,",
  "atk-s0513a4:4624_12": "vijjulatā niccharanti,",
  "atk-s0513a4:4624_13": "kinnarā nāma udakabhīrukā honti,",
  "atk-s0513a4:4624_14": "iti sā otarituṃ na visahi.",
  "atk-s0513a4:4624_15": "Tenāha “sāyaṃ nadī āsi mayā suduttarā”ti.",
  "atk-s0513a4:4625_0": "Sampassantāti vijjulatāniccharaṇakāle passantā.",
  "atk-s0513a4:4625_1": "Rodāmāti andhakārakāle apassantā rodāma,",
  "atk-s0513a4:4625_2": "vijjulatāniccharaṇakāle passantā hasāma.",
  "atk-s0513a4:4625_3": "Saṃvarīti ratti.",
  "atk-s0513a4:4625_4": "Catukkanti tucchaṃ.",
  "atk-s0513a4:4625_5": "Uttariyānāti uttaritvā.",
  "atk-s0513a4:4625_6": "Tīhūnakanti tīhi ūnāni satta vassasatāni.",
  "atk-s0513a4:4625_7": "Yamidha mayanti yaṃ kālaṃ idha mayaṃ vippavasimha,",
  "atk-s0513a4:4625_8": "so ito tīhi ūnakāni satta vassasatāni hontīti vadati.",
  "atk-s0513a4:4625_9": "Vassekimanti vassaṃ ekaṃ imaṃ,",
  "atk-s0513a4:4625_10": "tumhākaṃ ekameva vassasataṃ imaṃ jīvitanti vadati.",
  "atk-s0513a4:4625_11": "Ko nīdhāti evaṃ parittake jīvite ko nu idha kantāya vinā bhaveyya,",
  "atk-s0513a4:4625_12": "ayuttaṃ tava piyabhariyāya vinā bhavitunti dīpeti.",
  "atk-s0513a4:4626_0": "Kīvatako nūti rājā kinnariyā vacanaṃ sutvā “imesaṃ āyuppamāṇaṃ pucchissāmī”ti cintetvā “tumhākaṃ kittako āyū”ti pucchati.",
  "atk-s0513a4:4626_1": "Anussavāti sace vo kassaci vadantassa vā sutaṃ,",
  "atk-s0513a4:4626_2": "mātāpitūnaṃ vā vuḍḍhānaṃ mahallakānaṃ santikā āgamo atthi,",
  "atk-s0513a4:4626_3": "atha me tato anussavā vuḍḍhato āgamā vā etaṃ avikampamānā akkhātha.",
  "atk-s0513a4:4626_4": "Na cantarāti amhākaṃ vassasahassaṃ āyu,",
  "atk-s0513a4:4626_5": "antarā ca no pāpako jīvitantarāyakaro rogopi natthi.",
  "atk-s0513a4:4626_6": "Avītarāgāti aññamaññaṃ avigatapemāva hutvā.",
  "atk-s0513a4:4627_0": "Taṃ sutvā rājā “ime hi nāma tiracchānagatā hutvā ekarattiṃ vippayogena satta vassasatāni rodantā vicaranti,",
  "atk-s0513a4:4627_1": "ahaṃ pana tiyojanasatike rajje mahāsampattiṃ pahāya araññe vicarāmi,",
  "atk-s0513a4:4627_2": "aho akiccakārimhī”ti tatova nivatto bārāṇasiṃ gantvā “kiṃ te, mahārāja,",
  "atk-s0513a4:4627_3": "himavante acchariyaṃ diṭṭha”nti amaccehi puṭṭho sabbaṃ ārocetvā tato paṭṭhāya dānāni dadanto bhoge bhuñji.",
  "atk-s0513a4:4627_4": "Tamatthaṃ pakāsento satthā –",
  "atk-s0513a4:4628_0": "207.",
  "atk-s0513a4:4629_0": "“Idañca sutvāna amānusānaṃ, bhallātiyo ittaraṃ jīvitanti;",
  "atk-s0513a4:4630_0": "Nivattatha na migavaṃ acari, adāsi dānāni abhuñji bhoge”ti. –",
  "atk-s0513a4:4631_0": "Imaṃ gāthaṃ vatvā puna ovadanto dve gāthā abhāsi –",
  "atk-s0513a4:4632_0": "208.",
  "atk-s0513a4:4633_0": "“Idañca sutvāna amānusānaṃ, sammodatha mā kalahaṃ akattha;",
  "atk-s0513a4:4634_0": "Mā vo tapī attakammāparādho, yathāpi te kimpurisekarattaṃ.",
  "atk-s0513a4:4635_0": "209.",
  "atk-s0513a4:4636_0": "“Idañca sutvāna amānusānaṃ, sammodatha mā vivādaṃ akattha;",
  "atk-s0513a4:4637_0": "Mā vo tapī attakammāparādho, yathāpi te kimpurisekaratta”nti.",
  "atk-s0513a4:4638_0": "Tattha amānusānanti kinnarānaṃ.",
  "atk-s0513a4:4638_1": "Attakammāparādhoti attano kammadoso.",
  "atk-s0513a4:4638_2": "Kimpurisekarattanti yathā te kimpurise ekarattiṃ kato attano kammadoso tapi,",
  "atk-s0513a4:4638_3": "tathā tumhepi mā tapīti attho.",
  "atk-s0513a4:4639_0": "Mallikā devī tathāgatassa dhammadesanaṃ sutvā uṭṭhāyāsanā añjaliṃ paggayha dasabalassa thutiṃ karontī osānagāthamāha –",
  "atk-s0513a4:4640_0": "210.",
  "atk-s0513a4:4641_0": "“Vividhaṃ adhimanā suṇomahaṃ, vacanapathaṃ tava atthasaṃhitaṃ;",
  "atk-s0513a4:4642_0": "Muñcaṃ giraṃ nudaseva me daraṃ, samaṇa sukhāvaha jīva me cira”nti.",
  "atk-s0513a4:4643_0": "Tattha vividhaṃ adhimanā suṇomahanti bhante,",
  "atk-s0513a4:4643_1": "tumhehi vividhehi nānākāraṇehi alaṅkaritvā desitaṃ dhammadesanaṃ ahaṃ adhimanā pasannacittā hutvā suṇomi.",
  "atk-s0513a4:4643_2": "Vacanapathanti taṃ tumhehi vuttaṃ vividhavacanaṃ.",
  "atk-s0513a4:4643_3": "Muñcaṃ giraṃ nudaseva me daranti kaṇṇasukhaṃ madhuraṃ giraṃ muñcanto mama hadaye sokadarathaṃ nudasiyeva harasiyeva.",
  "atk-s0513a4:4643_4": "Samaṇa sukhāvaha jīva me ciranti bhante buddhasamaṇa,",
  "atk-s0513a4:4643_5": "dibbamānusalokiyalokuttarasukhāvaha mama sāmi dhammarāja,",
  "atk-s0513a4:4643_6": "ciraṃ jīvāti.",
  "atk-s0513a4:4644_0": "Kosalarājā tato paṭṭhāya tāya saddhiṃ samaggavāsaṃ vasi.",
  "atk-s0513a4:4645_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a4:4645_1": "“tadā kinnaro kosalarājā ahosi,",
  "atk-s0513a4:4645_2": "kinnarī mallikā devī,",
  "atk-s0513a4:4645_3": "bhallātiyarājā ahameva ahosi”nti.",
  "atk-s0513a4:4646_0": "Bhallātiyajātakavaṇṇanā aṭṭhamā.",
  "atk-s0513a4:4648_0": "[505] 9. Somanassajātakavaṇṇanā",
  "atk-s0513a4:4649_0": "Ko taṃ hiṃsati heṭhetīti idaṃ satthā jetavane viharanto devadattassa vadhāya parisakkanaṃ ārabbha kathesi.",
  "atk-s0513a4:4649_1": "Tadā hi satthā “na,",
  "atk-s0513a4:4649_2": "bhikkhave, idāneva,",
  "atk-s0513a4:4649_3": "pubbepesa mama vadhāya parisakkiyevā”ti vatvā atītaṃ āhari.",
  "atk-s0513a4:4650_0": "Atīte kururaṭṭhe uttarapañcālanagare reṇu nāma rājā rajjaṃ kāresi.",
  "atk-s0513a4:4650_1": "Tadā mahārakkhito nāma tāpaso pañcasatatāpasaparivāro himavante ciraṃ vasitvā loṇambilasevanatthāya cārikaṃ",
  "atk-s0513a4:4650_2": "caranto uttarapañcālanagaraṃ patvā rājuyyāne vasitvā sapariso piṇḍāya caranto rājadvāraṃ pāpuṇi.",
  "atk-s0513a4:4650_3": "Rājā isigaṇaṃ disvā iriyāpathe pasanno alaṅkatamahātale nisīdāpetvā paṇītenāhārena parivisitvā “bhante,",
  "atk-s0513a4:4650_4": "imaṃ vassārattaṃ mama uyyāneyeva vasathā”ti vatvā tehi saddhiṃ uyyānaṃ gantvā vasanaṭṭhānāni kāretvā pabbajitaparikkhāre datvā vanditvā nikkhami.",
  "atk-s0513a4:4650_5": "Tato paṭṭhāya sabbepi te rājanivesane bhuñjanti.",
  "atk-s0513a4:4650_6": "Rājā pana aputtako puttaṃ pattheti,",
  "atk-s0513a4:4650_7": "puttā nuppajjanti.",
  "atk-s0513a4:4650_8": "Vassārattaccayena mahārakkhito “idāni himavanto ramaṇīyo,",
  "atk-s0513a4:4650_9": "tattheva gamissāmā”ti rājānaṃ āpucchitvā raññā katasakkārasammāno nikkhamitvā antarāmagge majjhanhikasamaye",
  "atk-s0513a4:4650_10": "maggā okkamma ekassa sandacchāyassa rukkhassa heṭṭhā taruṇatiṇapiṭṭhe saparivāro nisīdi.",
  "atk-s0513a4:4651_0": "Tāpasā kathaṃ samuṭṭhāpesuṃ “rājagehe vaṃsānurakkhito putto natthi,",
  "atk-s0513a4:4651_1": "sādhu vatassa sace rājā puttaṃ labheyya,",
  "atk-s0513a4:4651_2": "paveṇi ghaṭīyethā”ti.",
  "atk-s0513a4:4651_3": "Mahārakkhito tesaṃ kathaṃ sutvā “bhavissati nu kho rañño putto,",
  "atk-s0513a4:4651_4": "udāhu no”ti upadhārento “bhavissatī”ti ñatvā evamāha “mā bhonto cintayittha,",
  "atk-s0513a4:4651_5": "ajja paccūsakāle eko devaputto cavitvā rañño aggamahesiyā kucchimhi paṭisandhiṃ gaṇhissatī”ti.",
  "atk-s0513a4:4651_6": "Taṃ sutvā eko kuṭajaṭilo “idāni rājakulūpako bhavissāmī”ti cintetvā tāpasānaṃ gamanakāle gilānālayaṃ",
  "atk-s0513a4:4651_7": "katvā nipajjitvā “ehi gacchāmā”ti vutto “na sakkomī”ti āha.",
  "atk-s0513a4:4651_8": "Mahārakkhito tassa nipannakāraṇaṃ ñatvā “yadā sakkosi,",
  "atk-s0513a4:4651_9": "tadā āgaccheyyāsī”ti vatvā isigaṇaṃ ādāya himavantameva gato.",
  "atk-s0513a4:4651_10": "Kuhakopi nivattitvā vegenāgantvā rājadvāre ṭhatvā “mahārakkhitassa upaṭṭhākatāpaso āgato”ti rañño ārocāpetvā",
  "atk-s0513a4:4651_11": "raññā vegena pakkosāpito pāsādaṃ abhiruyha paññattāsane nisīdi.",
  "atk-s0513a4:4651_12": "Rājā kuhakaṃ tāpasaṃ vanditvā ekamantaṃ nisinno isīnaṃ ārogyaṃ pucchitvā “bhante,",
  "atk-s0513a4:4651_13": "atikhippaṃ nivattittha,",
  "atk-s0513a4:4651_14": "vegena kenatthenāgatatthā”ti āha. “Āma, mahārāja,",
  "atk-s0513a4:4651_15": "isigaṇo sukhanisinno ‘sādhu vatassa,",
  "atk-s0513a4:4651_16": "sace rañño paveṇipālako putto uppajjeyyā’ti kathaṃ samuṭṭhāpesi.",
  "atk-s0513a4:4651_17": "Ahaṃ kathaṃ sutvā “bhavissati nu kho rañño putto,",
  "atk-s0513a4:4651_18": "udāhu no”ti dibbacakkhunā olokento “mahiddhiko devaputto cavitvā aggamahesiyā sudhammāya kucchimhi nibbattissatī”ti disvā “ajānantā gabbhaṃ nāseyyuṃ,",
  "atk-s0513a4:4651_19": "ācikkhissāmi nesa”nti tumhākaṃ kathanatthāya āgato.",
  "atk-s0513a4:4651_20": "Kathitaṃ te mayā,",
  "atk-s0513a4:4651_21": "gacchāmahaṃ,",
  "atk-s0513a4:4651_22": "mahārājāti.",
  "atk-s0513a4:4651_23": "Rājā “bhante,",
  "atk-s0513a4:4651_24": "na sakkā gantu”nti haṭṭhatuṭṭho pasannacitto kuhakatāpasaṃ uyyānaṃ netvā vasanaṭṭhānaṃ saṃvidahitvā adāsi.",
  "atk-s0513a4:4651_25": "So tato paṭṭhāya rājakule bhuñjanto vasati,",
  "atk-s0513a4:4651_26": "“dibbacakkhuko”tvevassa nāmaṃ ahosi.",
  "atk-s0513a4:4652_0": "Tadā bodhisatto tāvatiṃsabhavanā cavitvā tattha paṭisandhiṃ gaṇhi.",
  "atk-s0513a4:4652_1": "Jātassa cassa nāmaggahaṇadivase “somanassakumāro”tveva nāmaṃ kariṃsu.",
  "atk-s0513a4:4652_2": "So kumāraparihārena vaḍḍhati.",
  "atk-s0513a4:4652_3": "Kuhakatāpasopi uyyānassa ekasmiṃ passe nānappakāraṃ sūpeyyasākañca valliphalāni ca ropetvā paṇṇikānaṃ hatthe vikkiṇanto dhanaṃ saṇṭhapesi.",
  "atk-s0513a4:4652_4": "Bodhisattassa sattavassikakāle rañño paccanto kuppi.",
  "atk-s0513a4:4652_5": "“Dibbacakkhutāpasaṃ mā pamajjī”ti kumāraṃ paṭicchāpetvā “paccantaṃ vūpasamessāmī”ti gato.",
  "atk-s0513a4:4652_6": "Athekadivasaṃ kumāro “jaṭilaṃ passissāmī”ti uyyānaṃ gantvā kūṭajaṭilaṃ ekaṃ gaṇṭhikakāsāvaṃ nivāsetvā",
  "atk-s0513a4:4652_7": "ekaṃ pārupitvā ubhohi hatthehi dve udakaghaṭe gahetvā sākavatthusmiṃ udakaṃ āsiñcantaṃ disvā “ayaṃ kūṭajaṭilo",
  "atk-s0513a4:4652_8": "attano samaṇadhammaṃ akatvā paṇṇikakammaṃ karotī”ti ñatvā “kiṃ karosi paṇṇikagahapatikā”ti taṃ lajjāpetvā",
  "atk-s0513a4:4652_9": "avanditvāva nikkhami.",
  "atk-s0513a4:4652_10": "Kūṭajaṭilo “ayaṃ idāneva evarūpo paccāmitto,",
  "atk-s0513a4:4652_11": "ko jānāti kiṃ karissati,",
  "atk-s0513a4:4652_12": "idāneva naṃ nāsetuṃ vaṭṭatī”ti cintetvā rañño āgamanakāle pāsāṇaphalakaṃ ekamantaṃ khipitvā pānīyaghaṭaṃ",
  "atk-s0513a4:4652_13": "bhinditvā paṇṇasālāya tiṇāni vikiritvā sarīraṃ telena makkhetvā paṇṇasālaṃ pavisitvā sasīsaṃ pārupitvā",
  "atk-s0513a4:4652_14": "mahādukkhappatto viya mañce nipajji.",
  "atk-s0513a4:4652_15": "Rājā āgantvā nagaraṃ padakkhiṇaṃ katvā nivesanaṃ apavisitvāva “mama sāmikaṃ dibbacakkhukaṃ passissāmī”ti",
  "atk-s0513a4:4652_16": "paṇṇasāladvāraṃ gantvā taṃ vippakāraṃ disvā “kiṃ nu kho eta”nti anto pavisitvā taṃ nipannakaṃ disvā pāde",
  "atk-s0513a4:4652_17": "parimajjanto paṭhamaṃ gāthamāha –",
  "atk-s0513a4:4653_0": "211.",
  "atk-s0513a4:4654_0": "“Ko taṃ hiṃsati heṭheti, kiṃ dummano socasi appatīto;",
  "atk-s0513a4:4655_0": "Kassajja mātāpitaro rudantu, kvajja setu nihato pathabyā”ti.",
  "atk-s0513a4:4656_0": "Tattha hiṃsatīti paharati. Heṭhetīti akkosati. Kvajja setūti ko ajja sayatu.",
  "atk-s0513a4:4657_0": "Taṃ sutvā kūṭajaṭilo nitthunanto uṭṭhāya dutiyaṃ gāthamāha –",
  "atk-s0513a4:4658_0": "212.",
  "atk-s0513a4:4659_0": "“Tuṭṭhosmi deva tava dassanena, cirassaṃ passāmi taṃ bhūmipāla;",
  "atk-s0513a4:4660_0": "Ahiṃsako reṇumanuppavissa, puttena te heṭhayitosmi devā”ti.",
  "atk-s0513a4:4661_0": "Ito parā uttānasambandhagāthā pāḷinayeneva veditabbā –",
  "atk-s0513a4:4662_0": "213.",
  "atk-s0513a4:4663_0": "“Āyantu dovārikā khaggabandhā, kāsāviyā yantu antepurantaṃ;",
  "atk-s0513a4:4664_0": "Hantvāna taṃ somanassaṃ kumāraṃ, chetvāna sīsaṃ varamāharantu.",
  "atk-s0513a4:4665_0": "214.",
  "atk-s0513a4:4666_0": "“Pesitā rājino dūtā, kumāraṃ etadabravuṃ;",
  "atk-s0513a4:4667_0": "Issarena vitiṇṇosi, vadhaṃ pattosi khattiya.",
  "atk-s0513a4:4668_0": "215.",
  "atk-s0513a4:4669_0": "“Sa rājaputto paridevayanto, dasaṅguliṃ añjaliṃ paggahetvā;",
  "atk-s0513a4:4670_0": "Ahampi icchāmi janinda daṭṭhuṃ, jīvaṃ maṃ netvā paṭidassayetha.",
  "atk-s0513a4:4671_0": "216.",
  "atk-s0513a4:4672_0": "“Tassa taṃ vacanaṃ sutvā, rañño puttaṃ adassayuṃ;",
  "atk-s0513a4:4673_0": "Putto ca pitaraṃ disvā, dūratovajjhabhāsatha.",
  "atk-s0513a4:4674_0": "217.",
  "atk-s0513a4:4675_0": "“Āgacchuṃ dovārikā khaggabandhā, kāsāviyā hantu mamaṃ janinda;",
  "atk-s0513a4:4676_0": "Akkhāhi me pucchito etamatthaṃ, aparādho ko nidha mamajja atthī”ti.",
  "atk-s0513a4:4677_0": "Tattha ahiṃsakoti ahaṃ kassaci ahiṃsako sīlācārasampanno.",
  "atk-s0513a4:4677_1": "Reṇumanuppavissāti mahārāja reṇu,",
  "atk-s0513a4:4677_2": "ahaṃ tava puttena mahāparivārena anupavisitvā “are kūṭatāpasa,",
  "atk-s0513a4:4677_3": "kasmā tvaṃ idha vasasī”ti vatvā pāsāṇaphalakaṃ khipitvā ghaṭaṃ bhinditvā hatthehi ca pādehi ca koṭṭentena",
  "atk-s0513a4:4677_4": "viheṭhitosmīti evaṃ so abhūtameva bhūtaṃ viya katvā rājānaṃ saddahāpesi.",
  "atk-s0513a4:4677_5": "Āyantūti gacchantu.",
  "atk-s0513a4:4677_6": "“Mama sāmimhi vippaṭipannakālato paṭṭhāya mayipi so na lajjissatī”ti kujjhitvā tassa vadhaṃ āṇāpento evamāha.",
  "atk-s0513a4:4677_7": "Kāsāviyāti coraghātakā.",
  "atk-s0513a4:4677_8": "Tepi pharasuhatthā attano vidhānena gacchantūti vadati.",
  "atk-s0513a4:4677_9": "Varanti varaṃ sīsaṃ uttamasīsaṃ chinditvā āharantu.",
  "atk-s0513a4:4678_0": "Rājinoti bhikkhave,",
  "atk-s0513a4:4678_1": "rañño santikā dūtā raññā pesitā vegena gantvā mātarā alaṅkaritvā attano aṅke nisīdāpitaṃ kumāraṃ parivāretvā etadavocuṃ.",
  "atk-s0513a4:4678_2": "Issarenāti raññā.",
  "atk-s0513a4:4678_3": "Vitiṇṇosīti pariccattosi.",
  "atk-s0513a4:4678_4": "Sa rājaputtoti bhikkhave,",
  "atk-s0513a4:4678_5": "tesaṃ vacanaṃ sutvā maraṇabhayatajjito mātu aṅkato uṭṭhāya so rājaputto.",
  "atk-s0513a4:4678_6": "Paṭidassayethāti dassetha.",
  "atk-s0513a4:4678_7": "Tassāti bhikkhave,",
  "atk-s0513a4:4678_8": "te dūtā kumārassa taṃ vacanaṃ sutvā māretuṃ avisahantā goṇaṃ viya naṃ rajjuyā parikaḍḍhantā netvā rañño dassayuṃ.",
  "atk-s0513a4:4678_9": "Kumāre pana nīyamāne dāsigaṇaparivutā saddhiṃ orodhehi sudhammāpi devī nāgarāpi “mayaṃ niraparādhaṃ kumāraṃ",
  "atk-s0513a4:4678_10": "māretuṃ na dassāmā”ti tena saddhiṃyeva agamaṃsu.",
  "atk-s0513a4:4678_11": "Āgacchunti tumhākaṃ āṇāya mama santikaṃ āgamiṃsu.",
  "atk-s0513a4:4678_12": "Hantuṃ mamanti maṃ māretuṃ.",
  "atk-s0513a4:4678_13": "Ko nīdhāti ko nu idha mama aparādho,",
  "atk-s0513a4:4678_14": "yena maṃ tvaṃ māresīti pucchi.",
  "atk-s0513a4:4679_0": "Rājā “bhavaggaṃ atinīcaṃ, tava doso atimahanto”ti tassa dosaṃ kathento gāthamāha –",
  "atk-s0513a4:4680_0": "218.",
  "atk-s0513a4:4681_0": "“Sāyañca pāto udakaṃ sajāti, aggiṃ sadā pāricaratappamatto;",
  "atk-s0513a4:4682_0": "Taṃ tādisaṃ saṃyataṃ brahmacāriṃ, kasmā tuvaṃ brūsi gahappatī”ti.",
  "atk-s0513a4:4683_0": "Tattha udakaṃ sajātīti udakorohaṇakammaṃ karoti.",
  "atk-s0513a4:4683_1": "Taṃ tādisanti taṃ tathārūpaṃ mama sāmiṃ dibbacakkhutāpasaṃ kasmā tvaṃ gahapativādena samudācarasīti vadati.",
  "atk-s0513a4:4684_0": "Tato kumāro “deva, mayhaṃ gahapatiññeva ‘gahapatī’ti vadantassa ko doso”ti vatvā gāthamāha –",
  "atk-s0513a4:4685_0": "219.",
  "atk-s0513a4:4686_0": "“Tālā ca mūlā ca phalā ca deva, pariggahā vividhā santimassa;",
  "atk-s0513a4:4687_0": "Te rakkhati gopayatappamatto, tasmā ahaṃ brūmi gahappatī”ti.",
  "atk-s0513a4:4688_0": "Tattha mūlāti mūlakādimūlāni.",
  "atk-s0513a4:4688_1": "Phalāti nānāvidhāni valliphalāni.",
  "atk-s0513a4:4688_2": "Te rakkhati gopayatappamattoti te esa tava kulūpakatāpaso paṇṇikakammaṃ karonto nisīditvā rakkhati,",
  "atk-s0513a4:4688_3": "vatiṃ katvā gopayati appamatto,",
  "atk-s0513a4:4688_4": "tena kāraṇena so tava brāhmaṇo gahapati nāma hoti.",
  "atk-s0513a4:4689_0": "Iti naṃ ahampi “gahapatī”ti kathesiṃ.",
  "atk-s0513a4:4689_1": "Sace na saddahasi,",
  "atk-s0513a4:4689_2": "catūsu dvāresu paṇṇike pucchāpehīti.",
  "atk-s0513a4:4689_3": "Rājā pucchāpesi. Te “āma,",
  "atk-s0513a4:4689_4": "mayaṃ imassa hatthato paṇṇañca phalāphalāni ca kiṇāmā”ti āhaṃsu.",
  "atk-s0513a4:4689_5": "Paṇṇavatthumpi upadhārāpetvā paccakkhamakāsi.",
  "atk-s0513a4:4689_6": "Paṇṇasālampissa pavisitvā kumārassa purisā paṇṇavikkayaladdhaṃ kahāpaṇamāsakabhaṇḍikaṃ nīharitvā rañño dassesuṃ.",
  "atk-s0513a4:4689_7": "Rājā mahāsattassa niddosabhāvaṃ ñatvā gāthamāha –",
  "atk-s0513a4:4690_0": "220.",
  "atk-s0513a4:4691_0": "“Saccaṃ kho etaṃ vadasi kumāra, pariggahā vividhā santimassa;",
  "atk-s0513a4:4692_0": "Te rakkhati gopayatappamatto, sa brāhmaṇo gahapati tena hotī”ti.",
  "atk-s0513a4:4693_0": "Tato mahāsatto cintesi “evarūpassa bālassa rañño santike vāsato himavantaṃ pavisitvā pabbajituṃ varaṃ,",
  "atk-s0513a4:4693_1": "parisamajjheyevassa dosaṃ āvikatvā āpucchitvā ajjeva nikkhamitvā pabbajissāmī”ti.",
  "atk-s0513a4:4693_2": "So parisāya namakkāraṃ katvā gāthamāha –",
  "atk-s0513a4:4694_0": "221.",
  "atk-s0513a4:4695_0": "“Suṇantu mayhaṃ parisā samāgatā, sanegamā jānapadā ca sabbe;",
  "atk-s0513a4:4696_0": "Bālāyaṃ bālassa vaco nisamma, ahetunā ghātayate maṃ janindo”ti.",
  "atk-s0513a4:4697_0": "Tattha bālāyaṃ bālassāti ayaṃ rājā sayaṃ bālo imassa bālassa kūṭajaṭilassa vacanaṃ sutvā ahetunāva maṃ ghātayateti.",
  "atk-s0513a4:4698_0": "Evañca pana vatvā pitaraṃ vanditvā attānaṃ pabbajjāya anujānāpento itaraṃ gāthamāha –",
  "atk-s0513a4:4699_0": "222.",
  "atk-s0513a4:4700_0": "“Daḷhasmi mūle visaṭe virūḷhe, dunnikkayo veḷu pasākhajāto;",
  "atk-s0513a4:4701_0": "Vandāmi pādāni tava janinda, anujāna maṃ pabbajissāmi devā”ti.",
  "atk-s0513a4:4702_0": "Tattha visaṭeti visāle mahante jāte. Dunnikkayoti dunnikkaḍḍhiyo.",
  "atk-s0513a4:4703_0": "Tato parā rañño ca puttassa ca vacanapaṭivacanagāthā honti –",
  "atk-s0513a4:4704_0": "223.",
  "atk-s0513a4:4705_0": "“Bhuñjassu bhoge vipule kumāra, sabbañca te issariyaṃ dadāmi;",
  "atk-s0513a4:4706_0": "Ajjeva tvaṃ kurūnaṃ hohi rājā, mā pabbajī pabbajjā hi dukkhā.",
  "atk-s0513a4:4707_0": "224.",
  "atk-s0513a4:4708_0": "“Kinnūdha deva tavamatthi bhogā, pubbevahaṃ devaloke ramissaṃ;",
  "atk-s0513a4:4709_0": "Rūpehi saddehi atho rasehi, gandhehi phassehi manoramehi.",
  "atk-s0513a4:4710_0": "225.",
  "atk-s0513a4:4711_0": "“Bhuttā ca me bhogā tidivasmiṃ deva, parivārito accharānaṃ gaṇena;",
  "atk-s0513a4:4712_0": "Tuvañca bālaṃ paraneyyaṃ viditvā, na tādise rājakule vaseyyaṃ.",
  "atk-s0513a4:4713_0": "226.",
  "atk-s0513a4:4714_0": "“Sacāhaṃ bālo paraneyyo asmi, ekāparādhaṃ khama putta mayhaṃ;",
  "atk-s0513a4:4715_0": "Punapi ce edisakaṃ bhaveyya, yathāmatiṃ somanassa karohī”ti.",
  "atk-s0513a4:4716_0": "Tattha dukkhāti tāta,",
  "atk-s0513a4:4716_1": "pabbajjā nāma parapaṭibaddhajīvikattā dukkhā,",
  "atk-s0513a4:4716_2": "mā pabbaji,",
  "atk-s0513a4:4716_3": "rājā hohīti taṃ yāci.",
  "atk-s0513a4:4716_4": "Kinnūdha devāti deva,",
  "atk-s0513a4:4716_5": "ye tava bhogā,",
  "atk-s0513a4:4716_6": "tesu kiṃ nāma bhuñjitabbaṃ atthi.",
  "atk-s0513a4:4716_7": "Parivāritoti paricārito,",
  "atk-s0513a4:4716_8": "ayameva vā pāṭho.",
  "atk-s0513a4:4716_9": "Tassa kira jātissarañāṇaṃ uppajji,",
  "atk-s0513a4:4716_10": "tasmā evamāha.",
  "atk-s0513a4:4716_11": "Paraneyyanti andhaṃ viya yaṭṭhiyā parena netabbaṃ.",
  "atk-s0513a4:4716_12": "Tādiseti tādisassa rañño santike na paṇḍitena vasitabbaṃ,",
  "atk-s0513a4:4716_13": "mayā attano ñāṇabalena ajja jīvitaṃ laddhaṃ,",
  "atk-s0513a4:4716_14": "nāhaṃ tava santike vasissāmīti ñāpetuṃ evamāha.",
  "atk-s0513a4:4716_15": "Yathāmatinti sace puna mayhaṃ evarūpo doso hoti,",
  "atk-s0513a4:4716_16": "atha tvaṃ yathāajjhāsayaṃ karohīti puttaṃ khamāpesi.",
  "atk-s0513a4:4717_0": "Mahāsatto rājānaṃ ovadanto aṭṭha gāthā abhāsi –",
  "atk-s0513a4:4718_0": "227.",
  "atk-s0513a4:4719_0": "“Anisamma kataṃ kammaṃ, anavatthāya cintitaṃ;",
  "atk-s0513a4:4720_0": "Bhesajjasseva vebhaṅgo, vipāko hoti pāpako.",
  "atk-s0513a4:4721_0": "228.",
  "atk-s0513a4:4722_0": "“Nisamma ca kataṃ kammaṃ, sammāvatthāya cintitaṃ;",
  "atk-s0513a4:4723_0": "Bhesajjasseva sampatti, vipāko hoti bhadrako.",
  "atk-s0513a4:4724_0": "229.",
  "atk-s0513a4:4725_0": "“Alaso gihī kāmabhogī na sādhu, asaññato pabbajito na sādhu;",
  "atk-s0513a4:4726_0": "Rājā na sādhu anisammakārī, yo paṇḍito kodhano taṃ na sādhu.",
  "atk-s0513a4:4727_0": "230.",
  "atk-s0513a4:4728_0": "“Nisamma khattiyo kayirā, nānisamma disampati;",
  "atk-s0513a4:4729_0": "Nisammakārino rāja, yaso kitti ca vaḍḍhati.",
  "atk-s0513a4:4730_0": "231.",
  "atk-s0513a4:4731_0": "“Nisamma daṇḍaṃ paṇayeyya issaro, vegā kataṃ tappati bhūmipāla;",
  "atk-s0513a4:4732_0": "Sammāpaṇīdhī ca narassa atthā, anānutappā te bhavanti pacchā.",
  "atk-s0513a4:4733_0": "232.",
  "atk-s0513a4:4734_0": "“Anānutappāni hi ye karonti, vibhajja kammāyatanāni loke;",
  "atk-s0513a4:4735_0": "Viññuppasatthāni sukhudrayāni, bhavanti buddhānumatāni tāni.",
  "atk-s0513a4:4736_0": "233.",
  "atk-s0513a4:4737_0": "“Āgacchuṃ dovārikā khaggabandhā, kāsāviyā hantu mamaṃ janinda;",
  "atk-s0513a4:4738_0": "Mātuñca aṅkasmimahaṃ nisinno, ākaḍḍhito sahasā tehi deva.",
  "atk-s0513a4:4739_0": "234.",
  "atk-s0513a4:4740_0": "“Kaṭukañhi sambādhaṃ sukicchaṃ patto, madhurampi yaṃ jīvitaṃ laddha rāja;",
  "atk-s0513a4:4741_0": "Kicchenahaṃ ajja vadhā pamutto, pabbajjamevābhimanohamasmī”ti.",
  "atk-s0513a4:4742_0": "Tattha anisammāti anoloketvā anupadhāretvā.",
  "atk-s0513a4:4742_1": "Anavatthāya cintitanti anavatthapetvā atuletvā atīretvā cintitaṃ.",
  "atk-s0513a4:4742_2": "Vipāko hoti pāpakoti tassa hi yathā nāma bhesajjassa vebhaṅgo vipatti,",
  "atk-s0513a4:4742_3": "evamevaṃ vipāko hoti pāpako.",
  "atk-s0513a4:4742_4": "Asaññatoti kāyādīhi asaññato dussīlo.",
  "atk-s0513a4:4742_5": "Taṃ na sādhūti taṃ tassa kodhanaṃ na sādhu.",
  "atk-s0513a4:4742_6": "Nānisammāti anisāmetvā kiñci kammaṃ na kareyya.",
  "atk-s0513a4:4742_7": "Paṇayeyyāti paṭṭhapeyya pavatteyya.",
  "atk-s0513a4:4742_8": "Vegāti vegena sahasā.",
  "atk-s0513a4:4742_9": "Sammāpaṇīdhī cāti yoniso ṭhapitena cittena katā narassa atthā pacchā anānutappā bhavantīti attho.",
  "atk-s0513a4:4742_10": "Vibhajjāti “imāni kātuṃ yuttāni,",
  "atk-s0513a4:4742_11": "imāni ayuttānī”ti evaṃ paññāya vibhajitvā.",
  "atk-s0513a4:4742_12": "Kammāyatanānīti kammāni.",
  "atk-s0513a4:4742_13": "Buddhānumatānīti paṇḍitehi anumatāni anavajjāni honti.",
  "atk-s0513a4:4742_14": "Kaṭukanti deva,",
  "atk-s0513a4:4742_15": "kaṭukaṃ sambādhaṃ sukicchaṃ maraṇabhayaṃ pattomhi.",
  "atk-s0513a4:4742_16": "Laddhāti attano ñāṇabalena labhitvā.",
  "atk-s0513a4:4742_17": "Pabbajjamevābhimanohamasmīti pabbajjābhimukhacittoyevasmi.",
  "atk-s0513a4:4743_0": "Evaṃ mahāsattena dhamme desite rājā deviṃ āmantetvā gāthamāha –",
  "atk-s0513a4:4744_0": "235.",
  "atk-s0513a4:4745_0": "“Putto tavāyaṃ taruṇo sudhamme, anukampako somanasso kumāro;",
  "atk-s0513a4:4746_0": "Taṃ yācamāno na labhāmi svajja, arahasi naṃ yācitave tuvampī”ti.",
  "atk-s0513a4:4747_0": "Tattha yācitaveti yācituṃ.",
  "atk-s0513a4:4748_0": "Sā pabbajjāyameva uyojentī gāthamāha –",
  "atk-s0513a4:4749_0": "236.",
  "atk-s0513a4:4750_0": "“Ramassu bhikkhācariyāya putta, nisamma dhammesu paribbajassu;",
  "atk-s0513a4:4751_0": "Sabbesu bhūtesu nidhāya daṇḍaṃ, anindito brahmamupeti ṭhāna”nti.",
  "atk-s0513a4:4752_0": "Tattha nisammāti pabbajanto ca nisāmetvā micchādiṭṭhikānaṃ pabbajjaṃ pahāya sammādiṭṭhiyuttaṃ niyyānikapabbajjaṃ pabbaja.",
  "atk-s0513a4:4753_0": "Atha rājā gāthamāha –",
  "atk-s0513a4:4754_0": "237.",
  "atk-s0513a4:4755_0": "“Accherarūpaṃ vata yādisañca, dukkhitaṃ maṃ dukkhāpayase sudhamme;",
  "atk-s0513a4:4756_0": "Yācassu puttaṃ iti vuccamānā, bhiyyova ussāhayase kumāra”nti.",
  "atk-s0513a4:4757_0": "Tattha yādisañcāti yādisaṃ idaṃ tvaṃ vadesi,",
  "atk-s0513a4:4757_1": "taṃ acchariyarūpaṃ vata.",
  "atk-s0513a4:4757_2": "Dukkhitanti pakatiyāpi maṃ dukkhitaṃ bhiyyo dukkhāpayasi.",
  "atk-s0513a4:4758_0": "Puna devī gāthamāha –",
  "atk-s0513a4:4759_0": "238.",
  "atk-s0513a4:4760_0": "“Ye vippamuttā anavajjabhogino, parinibbutā lokamimaṃ caranti;",
  "atk-s0513a4:4761_0": "Tamariyamaggaṃ paṭipajjamānaṃ, na ussahe vārayituṃ kumāra”nti.",
  "atk-s0513a4:4762_0": "Tattha vippamuttāti rāgādīhi vippamuttā.",
  "atk-s0513a4:4762_1": "Parinibbutāti kilesaparinibbānena nibbutā.",
  "atk-s0513a4:4762_2": "Tamariyamagganti taṃ tesaṃ buddhādīnaṃ ariyānaṃ santakaṃ maggaṃ paṭipajjamānaṃ mama puttaṃ vāretuṃ na ussahāmi devāti.",
  "atk-s0513a4:4763_0": "Tassā vacanaṃ sutvā rājā osānagāthamāha –",
  "atk-s0513a4:4764_0": "239.",
  "atk-s0513a4:4765_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a4:4766_0": "Yesāyaṃ sutvāna subhāsitāni, appossukkā vītasokā sudhammā”ti.",
  "atk-s0513a4:4767_0": "Tattha bahuṭhānacintinoti bahukāraṇacintino.",
  "atk-s0513a4:4767_1": "Yesāyanti yesaṃ ayaṃ.",
  "atk-s0513a4:4767_2": "Somanassakumārasseva hi sā subhāsitaṃ sutvā appossukkā jātā,",
  "atk-s0513a4:4767_3": "rājāpi tadeva sandhāyāha.",
  "atk-s0513a4:4768_0": "Mahāsatto mātāpitaro vanditvā “sace mayhaṃ doso atthi,",
  "atk-s0513a4:4768_1": "khamathā”ti mahājanassa añjaliṃ katvā himavantābhimukho gantvā manussesu nivattesu manussavaṇṇenāgantvā",
  "atk-s0513a4:4768_2": "devatāhi satta pabbatarājiyo atikkamitvā himavantaṃ nīto vissakammunā nimmitāya paṇṇasālāya isipabbajjaṃ pabbaji.",
  "atk-s0513a4:4768_3": "Taṃ tattha yāva soḷasavassakālā rājakulaparicārikavesena devatāyeva upaṭṭhahiṃsu.",
  "atk-s0513a4:4768_4": "Kūṭajaṭilampi mahājano pothetvā jīvitakkhayaṃ pāpesi.",
  "atk-s0513a4:4768_5": "Mahāsatto jhānābhiññaṃ nibbattetvā brahmalokūpago ahosi.",
  "atk-s0513a4:4769_0": "Satthā imaṃ dhammadesanaṃ āharitvā “evaṃ,",
  "atk-s0513a4:4769_1": "bhikkhave,",
  "atk-s0513a4:4769_2": "pubbepesa mayhaṃ vadhāya parisakkiyevā”ti vatvā jātakaṃ samodhānesi –",
  "atk-s0513a4:4769_3": "“tadā kuhako devadatto ahosi,",
  "atk-s0513a4:4769_4": "mātā mahāmāyā,",
  "atk-s0513a4:4769_5": "mahārakkhito sāriputto,",
  "atk-s0513a4:4769_6": "somanassakumāro pana ahameva ahosi”nti.",
  "atk-s0513a4:4770_0": "Somanassajātakavaṇṇanā navamā.",
  "atk-s0513a4:4772_0": "[506] 10. Campeyyajātakavaṇṇanā",
  "atk-s0513a4:4773_0": "Kā nu vijjurivābhāsīti idaṃ satthā jetavane viharanto uposathakammaṃ ārabbha kathesi.",
  "atk-s0513a4:4773_1": "Tadā hi satthā “sādhu vo kataṃ upāsakā uposathavāsaṃ vasantehi,",
  "atk-s0513a4:4773_2": "porāṇakapaṇḍitā nāgasampattiṃ pahāya uposathavāsaṃ vasiṃsuyevā”ti vatvā tehi yācito atītaṃ āhari.",
  "atk-s0513a4:4774_0": "Atīte aṅgaraṭṭhe aṅge ca magadharaṭṭhe magadhe ca rajjaṃ kārente aṅgamagadharaṭṭhānaṃ antare campā nāma nadī,",
  "atk-s0513a4:4774_1": "tattha nāgabhavanaṃ ahosi.",
  "atk-s0513a4:4774_2": "Campeyyo nāma nāgarājā rajjaṃ kāresi.",
  "atk-s0513a4:4774_3": "Kadāci magadharājā aṅgaraṭṭhaṃ gaṇhāti,",
  "atk-s0513a4:4774_4": "kadāci aṅgarājā magadharaṭṭhaṃ.",
  "atk-s0513a4:4774_5": "Athekadivasaṃ magadharājā aṅgena saddhiṃ yujjhitvā yuddhaparājito assaṃ āruyha palāyanto aṅgarañño yodhehi",
  "atk-s0513a4:4774_6": "anubaddho puṇṇaṃ campānadiṃ patvā “parahatthe maraṇato nadiṃ pavisitvā mataṃ seyyo”ti asseneva saddhiṃ",
  "atk-s0513a4:4774_7": "nadiṃ otari.",
  "atk-s0513a4:4774_8": "Tadā campeyyo nāgarājā antodake ratanamaṇḍapaṃ nimminitvā mahāparivāro mahāpānaṃ pivati.",
  "atk-s0513a4:4774_9": "Asso raññā saddhiṃ udake nimujjitvā nāgarañño purato otari.",
  "atk-s0513a4:4774_10": "Nāgarājā alaṅkatapaṭiyattaṃ rājānaṃ disvā sinehaṃ uppādetvā āsanā uṭṭhāya “mā bhāyi,",
  "atk-s0513a4:4774_11": "mahārājā”ti rājānaṃ attano pallaṅke nisīdāpetvā udake nimuggakāraṇaṃ pucchi.",
  "atk-s0513a4:4774_12": "Rājā yathābhūtaṃ kathesi.",
  "atk-s0513a4:4774_13": "Atha naṃ “mā bhāyi, mahārāja,",
  "atk-s0513a4:4774_14": "ahaṃ taṃ dvinnaṃ raṭṭhānaṃ sāmikaṃ karissāmī”ti assāsetvā sattāhaṃ mahantaṃ yasaṃ anubhavitvā sattame",
  "atk-s0513a4:4774_15": "divase magadharājena saddhiṃ nāgabhavanā nikkhami.",
  "atk-s0513a4:4774_16": "Magadharājā nāgarājassānubhāvena aṅgarājānaṃ gahetvā jīvitā voropetvā dvīsu raṭṭhesu rajjaṃ kāresi.",
  "atk-s0513a4:4774_17": "Tato paṭṭhāya rañño ca nāgarājassa ca vissāso thiro ahosi.",
  "atk-s0513a4:4774_18": "Rājā anusaṃvaccharaṃ campānadītīre ratanamaṇḍapaṃ kāretvā mahantena pariccāgena nāgarañño balikammaṃ karoti.",
  "atk-s0513a4:4774_19": "Sopi mahantena parivārena nāgabhavanā nikkhamitvā balikammaṃ sampaṭicchati.",
  "atk-s0513a4:4774_20": "Mahājano nāgarañño sampattiṃ oloketi.",
  "atk-s0513a4:4775_0": "Tadā bodhisatto daliddakule nibbatto rājaparisāya saddhiṃ nadītīraṃ gantvā taṃ nāgarājassa sampattiṃ",
  "atk-s0513a4:4775_1": "disvā lobhaṃ uppādetvā taṃ patthayamāno dānaṃ datvā sīlaṃ rakkhitvā campeyyanāgarājassa kālakiriyato",
  "atk-s0513a4:4775_2": "sattame divase cavitvā tassa vasanapāsāde sirigabbhe sirisayanapiṭṭhe nibbatti.",
  "atk-s0513a4:4775_3": "Sarīraṃ sumanadāmavaṇṇaṃ mahantaṃ ahosi.",
  "atk-s0513a4:4775_4": "So taṃ disvā vippaṭisārī hutvā “mayā katakusalanissandena chasu kāmasaggesu issariyaṃ koṭṭhe paṭisāmitaṃ dhaññaṃ viya ahosi.",
  "atk-s0513a4:4775_5": "Svāhaṃ imissā tiracchānayoniyā paṭisandhiṃ gaṇhiṃ,",
  "atk-s0513a4:4775_6": "kiṃ me jīvitenā”ti maraṇāya cittaṃ uppādesi.",
  "atk-s0513a4:4775_7": "Atha naṃ sumanā nāma nāgamāṇavikā disvā “mahānubhāvo satto nibbatto bhavissatī”ti sesanāgamāṇavikānaṃ saññaṃ adāsi,",
  "atk-s0513a4:4775_8": "sabbā nānātūriyahatthā āgantvā tassa upahāraṃ kariṃsu.",
  "atk-s0513a4:4775_9": "Tassa taṃ nāgabhavanaṃ sakkabhavanaṃ viya ahosi,",
  "atk-s0513a4:4775_10": "maraṇacittaṃ paṭippassambhi,",
  "atk-s0513a4:4775_11": "sappasarīraṃ vijahitvā sabbālaṅkārapaṭimaṇḍito sayanapiṭṭhe nisīdi.",
  "atk-s0513a4:4775_12": "Athassa tato paṭṭhāya yaso mahā ahosi.",
  "atk-s0513a4:4776_0": "So tattha nāgarajjaṃ kārento aparabhāge vippaṭisārī hutvā “kiṃ me imāya tiracchānayoniyā,",
  "atk-s0513a4:4776_1": "uposathavāsaṃ vasitvā ito muccitvā manussapathaṃ gantvā saccāni paṭivijjhitvā dukkhassantaṃ karissāmī”ti",
  "atk-s0513a4:4776_2": "cintetvā tato paṭṭhāya tasmiṃyeva pāsāde uposathakammaṃ karoti.",
  "atk-s0513a4:4776_3": "Alaṅkatanāgamāṇavikā tassa santikaṃ gacchanti,",
  "atk-s0513a4:4776_4": "yebhuyyenassa sīlaṃ bhijjati.",
  "atk-s0513a4:4776_5": "So tato paṭṭhāya pāsādā nikkhamitvā uyyānaṃ gacchati.",
  "atk-s0513a4:4776_6": "Tā tatrāpi gacchanti,",
  "atk-s0513a4:4776_7": "uposatho bhijjateva.",
  "atk-s0513a4:4776_8": "So cintesi “mayā ito nāgabhavanā nikkhamitvā manussalokaṃ gantvā uposathavāsaṃ vasituṃ vaṭṭatī”ti.",
  "atk-s0513a4:4776_9": "So tato paṭṭhāya uposathadivasesu nāgabhavanā nikkhamitvā ekassa paccantagāmassa avidūre mahāmaggasamīpe",
  "atk-s0513a4:4776_10": "vammikamatthake “mama cammādīhi atthikā gaṇhantu,",
  "atk-s0513a4:4776_11": "maṃ kīḷāsappaṃ vā kātukāmā karontū”ti sarīraṃ dānamukhe vissajjetvā bhoge ābhujitvā nipanno uposathavāsaṃ vasati.",
  "atk-s0513a4:4776_12": "Mahāmaggena gacchantā ca āgacchantā ca taṃ disvā gandhādīhi pūjetvā pakkamanti.",
  "atk-s0513a4:4776_13": "Paccantagāmavāsino gantvā “mahānubhāvo nāgarājā”ti tassa upari maṇḍapaṃ karitvā samantā vālukaṃ okiritvā gandhādīhi pūjayiṃsu.",
  "atk-s0513a4:4776_14": "Tato paṭṭhāya manussā mahāsatte pasīditvā pūjaṃ katvā puttaṃ patthenti,",
  "atk-s0513a4:4776_15": "dhītaraṃ patthenti.",
  "atk-s0513a4:4777_0": "Mahāsattopi uposathakammaṃ karonto cātuddasīpannarasīsu vammikamatthake nipajjitvā pāṭipade nāgabhavanaṃ gacchati.",
  "atk-s0513a4:4777_1": "Tassevaṃ uposathaṃ karontassa addhā vītivatto.",
  "atk-s0513a4:4777_2": "Ekadivasaṃ sumanā aggamahesī āha “deva,",
  "atk-s0513a4:4777_3": "tvaṃ manussalokaṃ gantvā uposathaṃ upavasasi,",
  "atk-s0513a4:4777_4": "manussaloko ca sāsaṅko sappaṭibhayo,",
  "atk-s0513a4:4777_5": "sace te bhayaṃ uppajjeyya,",
  "atk-s0513a4:4777_6": "atha mayaṃ yena nimittena jāneyyāma,",
  "atk-s0513a4:4777_7": "taṃ no ācikkhāhī”ti.",
  "atk-s0513a4:4777_8": "Atha naṃ mahāsatto maṅgalapokkharaṇiyā tīraṃ netvā “sace maṃ bhadde,",
  "atk-s0513a4:4777_9": "koci paharitvā kilamessati,",
  "atk-s0513a4:4777_10": "imissā pokkharaṇiyā udakaṃ āvilaṃ bhavissati,",
  "atk-s0513a4:4777_11": "sace supaṇṇo gahessati,",
  "atk-s0513a4:4777_12": "udakaṃ pakkuthissati,",
  "atk-s0513a4:4777_13": "sace ahituṇḍiko gaṇhissati,",
  "atk-s0513a4:4777_14": "udakaṃ lohitavaṇṇaṃ bhavissatī”ti āha.",
  "atk-s0513a4:4777_15": "Evaṃ tassā tīṇi nimittāni ācikkhitvā cātuddasīuposathaṃ adhiṭṭhāya nāgabhavanā nikkhamitvā tattha gantvā",
  "atk-s0513a4:4777_16": "vammikamatthake nipajji sarīrasobhāya vammikaṃ sobhayamāno.",
  "atk-s0513a4:4777_17": "Sarīrañhissa rajatadāmaṃ viya setaṃ ahosi matthako rattakambalageṇḍuko viya.",
  "atk-s0513a4:4777_18": "Imasmiṃ pana jātake bodhisattassa sarīraṃ naṅgalasīsapamāṇaṃ ahosi,",
  "atk-s0513a4:4777_19": "bhūridattajātake ūruppamāṇaṃ,",
  "atk-s0513a4:4777_20": "saṅkhapālajātake ekadoṇikanāvapamāṇaṃ.",
  "atk-s0513a4:4778_0": "Tadā eko bārāṇasivāsī māṇavo takkasilaṃ gantvā disāpāmokkhassa ācariyassa santike alampāyanamantaṃ uggaṇhitvā",
  "atk-s0513a4:4778_1": "tena maggena attano gehaṃ gacchanto mahāsattaṃ disvā “imaṃ sappaṃ gahetvā gāmanigamarājadhānīsu kīḷāpento",
  "atk-s0513a4:4778_2": "dhanaṃ uppādessāmī”ti cintetvā dibbosadhāni gahetvā dibbamantaṃ parivattetvā tassa santikaṃ agamāsi.",
  "atk-s0513a4:4778_3": "Dibbamantasutakālato paṭṭhāya mahāsattassa kaṇṇesu ayasalākapavesanakālo viya jāto,",
  "atk-s0513a4:4778_4": "matthako sikharena abhimatthiyamāno viya jāto.",
  "atk-s0513a4:4778_5": "So “ko nu kho eso”ti bhogantarato sīsaṃ ukkhipitvā olokento ahituṇḍikaṃ disvā cintesi “mama visaṃ mahantaṃ,",
  "atk-s0513a4:4778_6": "sacāhaṃ kujjhitvā nāsavātaṃ vissajjessāmi,",
  "atk-s0513a4:4778_7": "etassa sarīraṃ bhasmamuṭṭhi viya vippakirissati,",
  "atk-s0513a4:4778_8": "atha me sīlaṃ khaṇḍaṃ bhavissati,",
  "atk-s0513a4:4778_9": "na dāni taṃ olokessāmī”ti.",
  "atk-s0513a4:4778_10": "So akkhīni nimmīletvā sīsaṃ bhogantare ṭhapesi.",
  "atk-s0513a4:4779_0": "Ahituṇḍiko brāhmaṇo osadhaṃ khāditvā mantaṃ parivattetvā kheḷaṃ mahāsattassa sarīre opi,",
  "atk-s0513a4:4779_1": "osadhānañca mantassa cānubhāvena kheḷena phuṭṭhaphuṭṭhaṭṭhāne phoṭānaṃ uṭṭhānakālo viya jāto.",
  "atk-s0513a4:4779_2": "Atha naṃ so naṅguṭṭhe gahetvā kaḍḍhitvā dīghaso nipajjāpetvā ajapadena daṇḍena uppīḷento dubbalaṃ katvā sīsaṃ daḷhaṃ gahetvā nippīḷi,",
  "atk-s0513a4:4779_3": "mahāsattassa mukhaṃ vivari.",
  "atk-s0513a4:4779_4": "Athassa mukhe kheḷaṃ opitvā osadhamantaṃ katvā dante bhindi,",
  "atk-s0513a4:4779_5": "mukhaṃ lohitassa pūri.",
  "atk-s0513a4:4779_6": "Mahāsatto attano sīlabhedabhayena evarūpaṃ dukkhaṃ adhivāsento akkhīni ummīletvā olokanamattampi nākari.",
  "atk-s0513a4:4779_7": "Sopi “nāgarājānaṃ dubbalaṃ karissāmī”ti naṅguṭṭhato paṭṭhāyassa aṭṭhīni cuṇṇayamāno viya sakalasarīraṃ madditvā paṭṭakaveṭhanaṃ nāma veṭhesi,",
  "atk-s0513a4:4779_8": "tantamajjitaṃ nāma majji,",
  "atk-s0513a4:4779_9": "naṅguṭṭhaṃ gahetvā dussapothimaṃ nāma pothesi.",
  "atk-s0513a4:4779_10": "Mahāsattassa sakalasarīraṃ lohitamakkhitaṃ ahosi.",
  "atk-s0513a4:4779_11": "So mahāvedanaṃ adhivāsesi.",
  "atk-s0513a4:4780_0": "Athassa dubbalabhāvaṃ ñatvā vallīhi peḷaṃ karitvā tattha naṃ pakkhipitvā paccantagāmaṃ netvā mahājanamajjhe kīḷāpesi.",
  "atk-s0513a4:4780_1": "Nīlādīsu vaṇṇesu vaṭṭacaturassādīsu saṇṭhānesu aṇuṃthūlādīsu pamāṇesu yaṃ yaṃ brāhmaṇo icchati,",
  "atk-s0513a4:4780_2": "mahāsatto taṃtadeva katvā naccati,",
  "atk-s0513a4:4780_3": "phaṇasataṃ phaṇasahassampi karotiyeva.",
  "atk-s0513a4:4780_4": "Mahājano pasīditvā bahuṃ dhanaṃ adāsi.",
  "atk-s0513a4:4780_5": "Ekadivasameva kahāpaṇasahassañceva sahassagghanake ca parikkhāre labhi.",
  "atk-s0513a4:4780_6": "Brāhmaṇo āditova sahassaṃ labhitvā “vissajjessāmī”ti cintesi,",
  "atk-s0513a4:4780_7": "taṃ pana dhanaṃ labhitvā “paccantagāmeyeva tāva me ettakaṃ dhanaṃ laddhaṃ,",
  "atk-s0513a4:4780_8": "rājarājamahāmaccānaṃ santike bahuṃ dhanaṃ labhissāmī”ti sakaṭañca sukhayānakañca gahetvā sakaṭe parikkhāre",
  "atk-s0513a4:4780_9": "ṭhapetvā sukhayānake nisinno mahantena parivārena mahāsattaṃ gāmanigamādīsu kīḷāpento “bārāṇasiyaṃ uggasenarañño",
  "atk-s0513a4:4780_10": "santike kīḷāpetvā vissajjessāmī”ti agamāsi.",
  "atk-s0513a4:4780_11": "So maṇḍūke māretvā nāgarañño deti.",
  "atk-s0513a4:4780_12": "Nāgarājā “punappunaṃ esa maṃ nissāya māressatī”ti na khādati.",
  "atk-s0513a4:4780_13": "Athassa madhulāje adāsi.",
  "atk-s0513a4:4780_14": "Mahāsatto “sacāhaṃ bhojanaṃ gaṇhissāmi,",
  "atk-s0513a4:4780_15": "antopeḷāya eva maraṇaṃ bhavissatī”ti tepi na khādati.",
  "atk-s0513a4:4780_16": "Brāhmaṇo māsamattena bārāṇasiṃ patvā dvāragāmesu kīḷāpento bahuṃ dhanaṃ labhi.",
  "atk-s0513a4:4781_0": "Rājāpi naṃ pakkosāpetvā “amhākaṃ kīḷāpehī”ti āha. “Sādhu, deva,",
  "atk-s0513a4:4781_1": "sve pannarase tumhākaṃ kīḷāpessāmī”ti.",
  "atk-s0513a4:4781_2": "Rājā “sve nāgarājā rājaṅgaṇe naccissati,",
  "atk-s0513a4:4781_3": "mahājano sannipatitvā passatū”ti bheriṃ carāpetvā punadivase rājaṅgaṇaṃ alaṅkārāpetvā brāhmaṇaṃ pakkosāpesi.",
  "atk-s0513a4:4781_4": "So ratanapeḷāya mahāsattaṃ netvā vicittatthare peḷaṃ ṭhapetvā nisīdi.",
  "atk-s0513a4:4781_5": "Rājāpi pāsādā oruyha mahājanaparivuto rājāsane nisīdi.",
  "atk-s0513a4:4781_6": "Brāhmaṇo mahāsattaṃ nīharitvā naccāpesi.",
  "atk-s0513a4:4781_7": "Mahājano sakabhāvena saṇṭhātuṃ asakkonto celukkhepasahassaṃ pavatteti.",
  "atk-s0513a4:4781_8": "Bodhisattassa upari sattaratanavassaṃ vassati.",
  "atk-s0513a4:4781_9": "Tassa gahitassa māso sampūri.",
  "atk-s0513a4:4781_10": "Ettakaṃ kālaṃ nirāhārova ahosi.",
  "atk-s0513a4:4781_11": "Sumanā “aticirāyati me piyasāmiko,",
  "atk-s0513a4:4781_12": "idānissa idha anāgacchantassa māso sampuṇṇo,",
  "atk-s0513a4:4781_13": "kiṃ nu kho kāraṇa”nti gantvā pokkharaṇiṃ olokentī lohitavaṇṇaṃ udakaṃ disvā “ahituṇḍikena gahito bhavissatī”ti",
  "atk-s0513a4:4781_14": "ñatvā nāgabhavanā nikkhamitvā vammikasantikaṃ gantvā mahāsattassa gahitaṭṭhānañca kilamitaṭṭhānañca disvā",
  "atk-s0513a4:4781_15": "roditvā kanditvā paccantagāmaṃ gantvā pucchitvā taṃ pavattiṃ sutvā bārāṇasiṃ gantvā rājaṅgaṇe parisamajjhe",
  "atk-s0513a4:4781_16": "ākāse rodamānā aṭṭhāsi.",
  "atk-s0513a4:4781_17": "Mahāsatto naccantova ākāsaṃ oloketvā taṃ disvā lajjito peḷaṃ pavisitvā nipajji.",
  "atk-s0513a4:4781_18": "Rājā tassa peḷaṃ paviṭṭhakāle “kiṃ nu kho kāraṇa”nti ito cito ca olokento taṃ ākāse ṭhitaṃ disvā paṭhamaṃ gāthamāha –",
  "atk-s0513a4:4782_0": "240.",
  "atk-s0513a4:4783_0": "“Kā nu vijjurivābhāsi, osadhī viya tārakā;",
  "atk-s0513a4:4784_0": "Devatā nusi gandhabbī, na taṃ maññāmī mānusi”nti.",
  "atk-s0513a4:4785_0": "Tattha na taṃ maññāmi mānusinti ahaṃ taṃ mānusīti na maññāmi,",
  "atk-s0513a4:4785_1": "tayā ekāya devatāya gandhabbiyā vā bhavituṃ vaṭṭatīti vadati.",
  "atk-s0513a4:4786_0": "Idāni tesaṃ vacanapaṭivacanagāthā honti –",
  "atk-s0513a4:4787_0": "241.",
  "atk-s0513a4:4788_0": "“Namhi devī na gandhabbī, na mahārāja mānusī;",
  "atk-s0513a4:4789_0": "Nāgakaññāsmi bhaddante, atthenamhi idhāgatā.",
  "atk-s0513a4:4790_0": "242.",
  "atk-s0513a4:4791_0": "“Vibbhantacittā kupitindriyāsi, nettehi te vārigaṇā savanti;",
  "atk-s0513a4:4792_0": "Kiṃ te naṭṭhaṃ kiṃ pana patthayānā, idhāgatā nāri tadiṅgha brūhi.",
  "atk-s0513a4:4793_0": "243.",
  "atk-s0513a4:4794_0": "“Yamuggatejo uragoti cāhu, nāgoti naṃ āhu janā janinda;",
  "atk-s0513a4:4795_0": "Tamaggahī puriso jīvikattho, taṃ bandhanā muñca patī mameso.",
  "atk-s0513a4:4796_0": "244.",
  "atk-s0513a4:4797_0": "“Kathaṃ nvayaṃ balaviriyūpapanno, hatthattamāgacchi vanibbakassa;",
  "atk-s0513a4:4798_0": "Akkhāhi me nāgakaññe tamatthaṃ, kathaṃ vijānemu gahītanāgaṃ.",
  "atk-s0513a4:4799_0": "245.",
  "atk-s0513a4:4800_0": "“Nagarampi nāgo bhasmaṃ kareyya, tathā hi so balaviriyūpapanno;",
  "atk-s0513a4:4801_0": "Dhammañca nāgo apacāyamāno, tasmā parakkamma tapo karotī”ti.",
  "atk-s0513a4:4802_0": "Tattha atthenamhīti ahaṃ ekaṃ kāraṇaṃ paṭicca idhāgatā.",
  "atk-s0513a4:4802_1": "Kupitindriyāti kilantindriyā.",
  "atk-s0513a4:4802_2": "Vārigaṇāti assubindughaṭā.",
  "atk-s0513a4:4802_3": "Uragoti cāhūti uragoti cāyaṃ mahājano kathesi.",
  "atk-s0513a4:4802_4": "Tamaggahī purisoti ayaṃ puriso taṃ nāgarājānaṃ jīvikatthāya aggahesi.",
  "atk-s0513a4:4802_5": "Vanibbakassāti imassa vanibbakassa kathaṃ nu esa mahānubhāvo samāno hatthattaṃ āgatoti pucchati.",
  "atk-s0513a4:4802_6": "Dhammañcāti pañcasīladhammaṃ uposathavāsadhammañca garuṃ karonto viharati,",
  "atk-s0513a4:4802_7": "tasmā iminā purisena gahitopi “sacāhaṃ imassa upari nāsavātaṃ vissajjessāmi,",
  "atk-s0513a4:4802_8": "bhasmamuṭṭhi viya vikirissati,",
  "atk-s0513a4:4802_9": "evaṃ me sīlaṃ bhijjissatī”ti sīlabhedabhayā parakkamma taṃ dukkhaṃ adhivāsetvā tapo karoti,",
  "atk-s0513a4:4802_10": "vīriyameva karotīti āha.",
  "atk-s0513a4:4803_0": "Rājā “kahaṃ paneso iminā gahito”ti pucchi. Athassa sā ācikkhantī gāthamāha –",
  "atk-s0513a4:4804_0": "246.",
  "atk-s0513a4:4805_0": "“Cātuddasiṃ pañcadasiñca rāja, catuppathe sammati nāgarājā;",
  "atk-s0513a4:4806_0": "Tamaggahī puriso jīvikattho, taṃ bandhanā muñca patī mameso”ti.",
  "atk-s0513a4:4807_0": "Tattha catuppatheti catukkamaggassa āsannaṭṭhāne ekasmiṃ vammike caturaṅgasamannāgataṃ adhiṭṭhānaṃ adhiṭṭhahitvā",
  "atk-s0513a4:4807_1": "uposathavāsaṃ vasanto nipajjatīti attho.",
  "atk-s0513a4:4807_2": "Taṃ bandhanāti taṃ evaṃ dhammikaṃ guṇavantaṃ nāgarājānaṃ etassa dhanaṃ datvā peḷabandhanā pamuñca.",
  "atk-s0513a4:4808_0": "Evañca pana vatvā punapi taṃ yācantī dve gāthā abhāsi –",
  "atk-s0513a4:4809_0": "247.",
  "atk-s0513a4:4810_0": "“Soḷasitthisahassāni, āmuttamaṇikuṇḍalā;",
  "atk-s0513a4:4811_0": "Vārigehasayā nārī, tāpi taṃ saraṇaṃ gatā.",
  "atk-s0513a4:4812_0": "248.",
  "atk-s0513a4:4813_0": "“Dhammena mocehi asāhasena, gāmena nikkhena gavaṃ satena;",
  "atk-s0513a4:4814_0": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a4:4815_0": "Tattha soḷasitthisahassānīti mā tvaṃ esa yo vā so vā daliddanāgoti maññittha.",
  "atk-s0513a4:4815_1": "Etassa hi ettakā sabbālaṅkārapaṭimaṇḍitā itthiyova,",
  "atk-s0513a4:4815_2": "sesā sampatti aparimāṇāti dasseti.",
  "atk-s0513a4:4815_3": "Vārigehasayāti udakacchadanaṃ udakagabbhaṃ katvā tattha sayanasīlā.",
  "atk-s0513a4:4815_4": "Ossaṭṭhakāyoti nissaṭṭhakāyo hutvā.",
  "atk-s0513a4:4815_5": "Carātūti caratu.",
  "atk-s0513a4:4816_0": "Atha naṃ rājā tisso gāthā abhāsi –",
  "atk-s0513a4:4817_0": "249.",
  "atk-s0513a4:4818_0": "“Dhammena mocemi asāhasena, gāmena nikkhena gavaṃ satena;",
  "atk-s0513a4:4819_0": "Ossaṭṭhakāyo urago carātu, puññatthiko muñcatu bandhanasmā.",
  "atk-s0513a4:4820_0": "250.",
  "atk-s0513a4:4821_0": "“Dammi nikkhasataṃ ludda, thūlañca maṇikuṇḍalaṃ;",
  "atk-s0513a4:4822_0": "Catussadañca pallaṅkaṃ, umāpupphasarinnibhaṃ.",
  "atk-s0513a4:4823_0": "251.",
  "atk-s0513a4:4824_0": "“Dve ca sādisiyo bhariyā, usabhañca gavaṃ sataṃ;",
  "atk-s0513a4:4825_0": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a4:4826_0": "Tattha luddāti rājā uragaṃ mocetuṃ ahituṇḍikaṃ āmantetvā tassa dātabbaṃ deyyadhammaṃ dassento evamāha.",
  "atk-s0513a4:4826_1": "Gāthā pana heṭṭhā vuttatthāyeva.",
  "atk-s0513a4:4827_0": "Atha naṃ luddo āha –",
  "atk-s0513a4:4828_0": "252.",
  "atk-s0513a4:4829_0": "“Vināpi dānā tava vacanaṃ janinda, muñcemu naṃ uragaṃ bandhanasmā;",
  "atk-s0513a4:4830_0": "Ossaṭṭhakāyo urago carātu, puññatthiko muñcatu bandhanasmā”ti.",
  "atk-s0513a4:4831_0": "Tattha tava vacananti mahārāja,",
  "atk-s0513a4:4831_1": "vināpi dānena tava vacanameva amhākaṃ garu.",
  "atk-s0513a4:4831_2": "Muñcemu nanti muñcissāmi etanti vadati.",
  "atk-s0513a4:4832_0": "Evañca pana vatvā mahāsattaṃ peḷato nīhari.",
  "atk-s0513a4:4832_1": "Nāgarājā nikkhamitvā pupphantaraṃ pavisitvā taṃ attabhāvaṃ vijahitvā māṇavakavaṇṇena alaṅkatasarīro hutvā pathaviṃ bhindanto viya nikkhanto aṭṭhāsi.",
  "atk-s0513a4:4832_2": "Sumanā ākāsato otaritvā tassa santike ṭhitā.",
  "atk-s0513a4:4832_3": "Nāgarājā añjaliṃ paggayha rājānaṃ namassamāno aṭṭhāsi.",
  "atk-s0513a4:4832_4": "Tamatthaṃ pakāsento satthā dve gāthā abhāsi –",
  "atk-s0513a4:4833_0": "253.",
  "atk-s0513a4:4834_0": "“Mutto campeyyako nāgo, rājānaṃ etadabravi;",
  "atk-s0513a4:4835_0": "Namo te kāsirājatthu, namo te kāsivaḍḍhana;",
  "atk-s0513a4:4836_0": "Añjaliṃ te paggaṇhāmi, passeyyaṃ me nivesanaṃ.",
  "atk-s0513a4:4837_0": "254.",
  "atk-s0513a4:4838_0": "“Addhā hi dubbissasametamāhu, yaṃ mānuso vissase amānusamhi;",
  "atk-s0513a4:4839_0": "Sace ca maṃ yācasi etamatthaṃ, dakkhemu te nāga nivesanānī”ti.",
  "atk-s0513a4:4840_0": "Tattha passeyyaṃ me nivesananti mama nivesanaṃ campeyyanāgabhavanaṃ ramaṇīyaṃ passitabbayuttakaṃ.",
  "atk-s0513a4:4840_1": "Taṃ te ahaṃ dassetukāmo,",
  "atk-s0513a4:4840_2": "taṃ sabalavāhano tvaṃ āgantvā passa,",
  "atk-s0513a4:4840_3": "narindāti vadati.",
  "atk-s0513a4:4840_4": "Dubbissasanti duvissāsanīyaṃ.",
  "atk-s0513a4:4840_5": "Sace cāti sace maṃ yācasi,",
  "atk-s0513a4:4840_6": "passeyyāma te nivesanāni,",
  "atk-s0513a4:4840_7": "api ca kho pana taṃ na saddahāmīti vadati.",
  "atk-s0513a4:4841_0": "Atha naṃ saddahāpetuṃ sapathaṃ karonto mahāsatto dve gāthā abhāsi –",
  "atk-s0513a4:4842_0": "255.",
  "atk-s0513a4:4843_0": "“Sacepi vāto girimāvaheyya, cando ca suriyo ca chamā pateyyuṃ;",
  "atk-s0513a4:4844_0": "Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.",
  "atk-s0513a4:4845_0": "256.",
  "atk-s0513a4:4846_0": "“Nabhaṃ phaleyya udadhīpi susse, saṃvaṭṭaye bhūtadharā vasundharā;",
  "atk-s0513a4:4847_0": "Siluccayo meru samūlamuppate, na tvevahaṃ rāja musā bhaṇeyya”nti.",
  "atk-s0513a4:4848_0": "Tattha saṃvaṭṭaye bhūtadharā vasundharāti ayaṃ bhūtadharāti ca vasundharāti ca saṅkhaṃ gatā mahāpathavī kilañjaṃ viya saṃvaṭṭeyya.",
  "atk-s0513a4:4848_1": "Samūlamuppateti evaṃ mahāsinerupabbato samūlo uṭṭhāya purāṇapaṇṇaṃ viya ākāse pakkhandeyya.",
  "atk-s0513a4:4849_0": "So mahāsattena evaṃ vuttepi asaddahanto –",
  "atk-s0513a4:4850_0": "257.",
  "atk-s0513a4:4851_0": "“Addhā hi dubbissasametamāhu, yaṃ mānuso vissase amānusamhi;",
  "atk-s0513a4:4852_0": "Sace ca maṃ yācasi etamatthaṃ, dakkhemu te nāga nivesanānī”ti. –",
  "atk-s0513a4:4853_0": "Punapi tameva gāthaṃ vatvā “tvaṃ mayā kataguṇaṃ jānituṃ arahasi,",
  "atk-s0513a4:4853_1": "saddahituṃ pana yuttabhāvaṃ vā ayuttabhāvaṃ vā ahaṃ jānissāmī”ti pakāsento itaraṃ gāthamāha –",
  "atk-s0513a4:4854_0": "258.",
  "atk-s0513a4:4855_0": "“Tumhe khottha ghoravisā uḷārā, mahātejā khippakopī ca hotha;",
  "atk-s0513a4:4856_0": "Maṃkāraṇā bandhanasmā pamutto, arahasi no jānituye katānī”ti.",
  "atk-s0513a4:4857_0": "Tattha uḷārāti uḷāravisā. Jānituyeti jānituṃ.",
  "atk-s0513a4:4858_0": "Atha naṃ saddahāpetuṃ puna sapathaṃ karonto mahāsatto gāthamāha –",
  "atk-s0513a4:4859_0": "259.",
  "atk-s0513a4:4860_0": "“So paccataṃ niraye ghorarūpe, mā kāyikaṃ sātamalattha kiñci;",
  "atk-s0513a4:4861_0": "Peḷāya baddho maraṇaṃ upetu, yo tādisaṃ kammakataṃ na jāne”ti.",
  "atk-s0513a4:4862_0": "Tattha paccatanti paccatu.",
  "atk-s0513a4:4862_1": "Kammakatanti katakammaṃ evaṃ guṇakārakaṃ tumhādisaṃ yo na jānāti,",
  "atk-s0513a4:4862_2": "so evarūpo hotūti vadati.",
  "atk-s0513a4:4863_0": "Athassa rājā saddahitvā thutiṃ karonto gāthamāha –",
  "atk-s0513a4:4864_0": "260.",
  "atk-s0513a4:4865_0": "“Saccappaṭiññā tava mesa hotu, akkodhano hohi anupanāhī;",
  "atk-s0513a4:4866_0": "Sabbañca te nāgakulaṃ supaṇṇā, aggiṃva gimhesu vivajjayantū”ti.",
  "atk-s0513a4:4867_0": "Tattha tava mesa hotūti tava esā paṭiññā saccā hotu.",
  "atk-s0513a4:4867_1": "Aggiṃva gimhesu vivajjayantūti yathā manussā gimhakāle santāpaṃ anicchantā jalamānaṃ aggiṃ vivajjenti,",
  "atk-s0513a4:4867_2": "evaṃ vivajjentu dūratova pariharantu.",
  "atk-s0513a4:4868_0": "Mahāsattopi rañño thutiṃ karonto itaraṃ gāthamāha –",
  "atk-s0513a4:4869_0": "261.",
  "atk-s0513a4:4870_0": "“Anukampasī nāgakulaṃ janinda, mātā yathā suppiyaṃ ekaputtaṃ;",
  "atk-s0513a4:4871_0": "Ahañca te nāgakulena saddhiṃ, kāhāmi veyyāvaṭikaṃ uḷāra”nti.",
  "atk-s0513a4:4872_0": "Taṃ sutvā rājā nāgabhavanaṃ gantukāmo senaṃ gamanasajjaṃ kātuṃ āṇāpento gāthamāha –",
  "atk-s0513a4:4873_0": "262.",
  "atk-s0513a4:4874_0": "“Yojentu ve rājarathe sucitte, kambojake assatare sudante;",
  "atk-s0513a4:4875_0": "Nāge ca yojentu suvaṇṇakappane, dakkhemu nāgassa nivesanānī”ti.",
  "atk-s0513a4:4876_0": "Tattha kambojake assatare sudanteti susikkhite kambojaraṭṭhasambhave assatare yojentu.",
  "atk-s0513a4:4877_0": "Itarā abhisambuddhagāthā –",
  "atk-s0513a4:4878_0": "263.",
  "atk-s0513a4:4879_0": "“Bherī mudiṅgā paṇavā ca saṅkhā, avajjayiṃsu uggasenassa rañño;",
  "atk-s0513a4:4880_0": "Pāyāsi rājā bahu sobhamāno, purakkhato nārigaṇassa majjhe”ti.",
  "atk-s0513a4:4881_0": "Tattha bahu sobhamānoti bhikkhave,",
  "atk-s0513a4:4881_1": "bārāṇasirājā soḷasahi nārīsahassehi purakkhato parivārito tassa nārīgaṇassa majjhe bārāṇasito nāgabhavanaṃ gacchanto ativiya sobhamāno pāyāsi.",
  "atk-s0513a4:4882_0": "Tassa nagarā nikkhantakāleyeva mahāsatto attano ānubhāvena nāgabhavanaṃ sabbaratanamayaṃ pākārañca dvāraṭṭālake",
  "atk-s0513a4:4882_1": "ca dissamānarūpe katvā nāgabhavanagāmiṃ maggaṃ alaṅkatapaṭiyattaṃ māpesi.",
  "atk-s0513a4:4882_2": "Rājā sapariso tena maggena nāgabhavanaṃ pavisitvā ramaṇīyaṃ bhūmibhāgañca pāsāde ca addasa.",
  "atk-s0513a4:4882_3": "Tamatthaṃ pakāsento satthā āha –",
  "atk-s0513a4:4883_0": "264.",
  "atk-s0513a4:4884_0": "“Suvaṇṇacitakaṃ bhūmiṃ, addakkhi kāsivaḍḍhano;",
  "atk-s0513a4:4885_0": "Sovaṇṇamayapāsāde, veḷuriyaphalakatthate.",
  "atk-s0513a4:4886_0": "265.",
  "atk-s0513a4:4887_0": "“Sa rājā pāvisi byamhaṃ, campeyyassa nivesanaṃ;",
  "atk-s0513a4:4888_0": "Ādiccavaṇṇasannibhaṃ, kaṃsavijjupabhassaraṃ.",
  "atk-s0513a4:4889_0": "266.",
  "atk-s0513a4:4890_0": "“Nānārukkhehi sañchannaṃ, nānāgandhasamīritaṃ;",
  "atk-s0513a4:4891_0": "So pāvekkhi kāsirājā, campeyyassa nivesanaṃ.",
  "atk-s0513a4:4892_0": "267.",
  "atk-s0513a4:4893_0": "“Paviṭṭhasmiṃ kāsiraññe, campeyyassa nivesanaṃ;",
  "atk-s0513a4:4894_0": "Dibbā tūriyā pavajjiṃsu, nāgakaññā ca naccisuṃ.",
  "atk-s0513a4:4895_0": "268.",
  "atk-s0513a4:4896_0": "“Taṃ nāgakaññā caritaṃ gaṇena, anvāruhī kāsirājā pasanno;",
  "atk-s0513a4:4897_0": "Nisīdi sovaṇṇamayamhi pīṭhe, sāpassaye candanasāralitte”ti.",
  "atk-s0513a4:4898_0": "Tattha suvaṇṇacitakanti suvaṇṇavālukāya santhataṃ.",
  "atk-s0513a4:4898_1": "Byamhanti alaṅkatanāgabhavanaṃ.",
  "atk-s0513a4:4898_2": "Campeyyassāti nāgabhavanaṃ pavisitvā campeyyanāgarājassa nivesanaṃ pāvisi.",
  "atk-s0513a4:4898_3": "Kaṃsavijjupabhassaranti meghamukhe sañcaraṇasuvaṇṇavijju viya obhāsamānaṃ.",
  "atk-s0513a4:4898_4": "Nānāgandhasamīritanti nānāvidhehi dibbagandhehi anusañcaritaṃ.",
  "atk-s0513a4:4898_5": "Caritaṃ gaṇenāti taṃ nivesanaṃ nāgakaññāgaṇena caritaṃ anusañcaritaṃ.",
  "atk-s0513a4:4898_6": "Candanasāralitteti dibbasāracandanena anulitte.",
  "atk-s0513a4:4899_0": "Tattha nisinnamattassevassa nānaggarasaṃ dibbabhojanaṃ upanāmesuṃ,",
  "atk-s0513a4:4899_1": "tathā soḷasannaṃ itthisahassānaṃ sesarājaparisāya ca.",
  "atk-s0513a4:4899_2": "So sattāhamattaṃ sapariso dibbannapānādīni paribhuñjitvā dibbehi kāmaguṇehi abhiramitvā sukhasayane nisinno mahāsattassa yasaṃ vaṇṇetvā “nāgarāja,",
  "atk-s0513a4:4899_3": "tvaṃ evarūpaṃ sampattiṃ pahāya manussaloke vammikamatthake nipajjitvā kasmā uposathavāsaṃ vasī”ti pucchi.",
  "atk-s0513a4:4899_4": "Sopissa kathesi.",
  "atk-s0513a4:4899_5": "Tamatthaṃ pakāsento satthā āha –",
  "atk-s0513a4:4900_0": "269.",
  "atk-s0513a4:4901_0": "“So tattha bhutvā ca atho ramitvā, campeyyakaṃ kāsirājā avoca;",
  "atk-s0513a4:4902_0": "Vimānaseṭṭhāni imāni tuyhaṃ, ādiccavaṇṇāni pabhassarāni;",
  "atk-s0513a4:4903_0": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4904_0": "270.",
  "atk-s0513a4:4905_0": "“Tā kambukāyūradharā suvatthā, vaṭṭaṅgulī tambatalūpapannā;",
  "atk-s0513a4:4906_0": "Paggayha pāyenti anomavaṇṇā, netādisaṃ atthi manussaloke;",
  "atk-s0513a4:4907_0": "Kiṃ patthayaṃ nāga tapo karosi.",
  "atk-s0513a4:4908_0": "271.",
  "atk-s0513a4:4909_0": "“Najjo ca temā puthulomamacchā, āṭāsakuntābhirudā sutitthā;",
  "atk-s0513a4:4910_0": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4911_0": "272.",
  "atk-s0513a4:4912_0": "“Koñcā mayūrā diviyā ca haṃsā, vaggussarā kokilā sampatanti;",
  "atk-s0513a4:4913_0": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4914_0": "273.",
  "atk-s0513a4:4915_0": "“Ambā ca sālā tilakā ca jambuyo, uddālakā pāṭaliyo ca phullā;",
  "atk-s0513a4:4916_0": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4917_0": "274.",
  "atk-s0513a4:4918_0": "“Imā ca te pokkharañño samantato, dibbā ca gandhā satataṃ pavāyanti;",
  "atk-s0513a4:4919_0": "Netādisaṃ atthi manussaloke, kiṃ patthayaṃ nāga tapo karosi.",
  "atk-s0513a4:4920_0": "275.",
  "atk-s0513a4:4921_0": "“Na puttahetu na dhanassa hetu, na āyuno cāpi janinda hetu;",
  "atk-s0513a4:4922_0": "Manussayoniṃ abhipatthayāno, tasmā parakkamma tapo karomī”ti.",
  "atk-s0513a4:4923_0": "Tattha tāti soḷasasahassanāgakaññāyo sandhāyāha.",
  "atk-s0513a4:4923_1": "Kambukāyūradharāti suvaṇṇābharaṇadharā.",
  "atk-s0513a4:4923_2": "Vaṭṭaṅgulīti pavāḷaṅkurasadisavaṭṭaṅgulī.",
  "atk-s0513a4:4923_3": "Tambatalūpapannāti abhirattehi hatthapādatalehi samannāgatā.",
  "atk-s0513a4:4923_4": "Pāyentīti dibbapānaṃ ukkhipitvā taṃ pāyenti.",
  "atk-s0513a4:4923_5": "Puthulomamacchāti puthulapattehi nānāmacchehi samannāgatā.",
  "atk-s0513a4:4923_6": "Āṭāsakuntābhirudāti āṭāsaṅkhātehi sakuṇehi abhirudā.",
  "atk-s0513a4:4923_7": "Sutitthāti sundaratitthā.",
  "atk-s0513a4:4923_8": "Diviyā ca haṃsāti dibbahaṃsā ca.",
  "atk-s0513a4:4923_9": "Sampatantīti manuññaravaṃ ravantā rukkhato rukkhaṃ sampatanti.",
  "atk-s0513a4:4923_10": "Dibbā ca gandhāti tāsu pokkharaṇīsu satataṃ dibbagandhā vāyanti.",
  "atk-s0513a4:4923_11": "Abhipatthayānoti patthayanto vicarāmi.",
  "atk-s0513a4:4923_12": "Tasmāti tena kāraṇena parakkamma vīriyaṃ paggahetvā tapo karomi,",
  "atk-s0513a4:4923_13": "uposathaṃ upavasāmīti.",
  "atk-s0513a4:4924_0": "Evaṃ vutte rājā āha –",
  "atk-s0513a4:4925_0": "276.",
  "atk-s0513a4:4926_0": "“Tvaṃ lohitakkho vihatantaraṃso, alaṅkato kappitakesamassu;",
  "atk-s0513a4:4927_0": "Surosito lohitacandanena, gandhabbarājāva disā pabhāsasi.",
  "atk-s0513a4:4928_0": "277.",
  "atk-s0513a4:4929_0": "“Deviddhipattosi mahānubhāvo, sabbehi kāmehi samaṅgibhūto;",
  "atk-s0513a4:4930_0": "Pucchāmi taṃ nāgarājetamatthaṃ, seyyo ito kena manussaloko”ti.",
  "atk-s0513a4:4931_0": "Tattha surositoti suvilitto.",
  "atk-s0513a4:4932_0": "Athassa ācikkhanto nāgarājā āha –",
  "atk-s0513a4:4933_0": "278.",
  "atk-s0513a4:4934_0": "“Janinda nāññatra manussalokā, suddhīva saṃvijjati saṃyamo vā;",
  "atk-s0513a4:4935_0": "Ahañca laddhāna manussayoniṃ, kāhāmi jātimaraṇassa anta”nti.",
  "atk-s0513a4:4936_0": "Tattha suddhī vāti mahārāja,",
  "atk-s0513a4:4936_1": "aññatra manussalokā amatamahānibbānasaṅkhātā suddhi vā sīlasaṃyamo vā natthi.",
  "atk-s0513a4:4936_2": "Antanti manussayoniṃ laddhā jātimaraṇassa antaṃ karissāmīti tapo karomīti.",
  "atk-s0513a4:4937_0": "Taṃ sutvā rājā āha –",
  "atk-s0513a4:4938_0": "279.",
  "atk-s0513a4:4939_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a4:4940_0": "Nāriyo ca disvāna tuvañca nāga, kāhāmi puññāni anappakānī”ti.",
  "atk-s0513a4:4941_0": "Tattha nāriyo cāti imā tava nāgakaññāyo ca tuvañca disvā bahūni puññāni karissāmīti vadati.",
  "atk-s0513a4:4942_0": "Atha naṃ nāgarājā āha –",
  "atk-s0513a4:4943_0": "280.",
  "atk-s0513a4:4944_0": "“Addhā have sevitabbā sapaññā, bahussutā ye bahuṭhānacintino;",
  "atk-s0513a4:4945_0": "Nāriyo ca disvāna mamañca rāja, karohi puññāni anappakānī”ti.",
  "atk-s0513a4:4946_0": "Tattha karohīti kareyyāsi, mahārājāti.",
  "atk-s0513a4:4947_0": "Evaṃ vutte uggaseno gantukāmo hutvā “nāgarāja,",
  "atk-s0513a4:4947_1": "ciraṃ vasimha,",
  "atk-s0513a4:4947_2": "gamissāmā”ti āpucchi.",
  "atk-s0513a4:4947_3": "Atha naṃ mahāsatto “tena hi mahārāja,",
  "atk-s0513a4:4947_4": "yāvadicchakaṃ dhanaṃ gaṇhāhī”ti dhanaṃ dassento āha –",
  "atk-s0513a4:4948_0": "281.",
  "atk-s0513a4:4949_0": "“Idañca me jātarūpaṃ pahūtaṃ, rāsī suvaṇṇassa ca tālamattā;",
  "atk-s0513a4:4950_0": "Ito haritvāna suvaṇṇagharāni, karassu rūpiyapākāraṃ karontu.",
  "atk-s0513a4:4951_0": "282.",
  "atk-s0513a4:4952_0": "“Muttā ca vāhasahassāni pañca, veḷuriyamissāni ito haritvā;",
  "atk-s0513a4:4953_0": "Antepure bhūmiyaṃ santharantu, nikkaddamā hehiti nīrajā ca.",
  "atk-s0513a4:4954_0": "283.",
  "atk-s0513a4:4955_0": "“Etādisaṃ āvasa rājaseṭṭha, vimānaseṭṭhaṃ bahu sobhamānaṃ;",
  "atk-s0513a4:4956_0": "Bārāṇasiṃ nagaraṃ iddhaṃ phītaṃ, rajjañca kārehi anomapaññā”ti.",
  "atk-s0513a4:4957_0": "Tattha rāsīti tesu tesu ṭhānesu tālapamāṇā rāsiyo.",
  "atk-s0513a4:4957_1": "Suvaṇṇagharānīti suvaṇṇagehāni.",
  "atk-s0513a4:4957_2": "Nikkaddamāti evaṃ te antepure bhūmi nikkaddamā ca nirajā ca bhavissati.",
  "atk-s0513a4:4957_3": "Etādisanti evarūpaṃ suvaṇṇamayaṃ rajatapākāraṃ muttāveḷuriyasanthatabhūmibhāgaṃ.",
  "atk-s0513a4:4957_4": "Phītanti phītaṃ bārāṇasinagarañca āvasa.",
  "atk-s0513a4:4957_5": "Anomapaññāti alāmakapaññā.",
  "atk-s0513a4:4958_0": "Rājā tassa kathaṃ sutvā adhivāsesi.",
  "atk-s0513a4:4958_1": "Atha mahāsatto nāgabhavane bheriṃ carāpesi “sabbā rājaparisā yāvadicchakaṃ hiraññasuvaṇṇādikaṃ dhanaṃ gaṇhantū”ti.",
  "atk-s0513a4:4958_2": "Rañño ca anekehi sakaṭasatehi dhanaṃ pesesi.",
  "atk-s0513a4:4958_3": "Rājā mahantena yasena nāgabhavanā nikkhamitvā bārāṇasimeva gato.",
  "atk-s0513a4:4958_4": "Tato paṭṭhāya kira jambudīpatalaṃ sahiraññaṃ jātaṃ.",
  "atk-s0513a4:4959_0": "Satthā imaṃ dhammadesanaṃ āharitvā “evaṃ porāṇakapaṇḍitā nāgasampattiṃ pahāya uposathavāsaṃ vasiṃsū”ti vatvā jātakaṃ samodhānesi –",
  "atk-s0513a4:4959_1": "“tadā ahituṇḍiko devadatto ahosi,",
  "atk-s0513a4:4959_2": "sumanā rāhulamātā,",
  "atk-s0513a4:4959_3": "uggaseno sāriputto,",
  "atk-s0513a4:4959_4": "campeyyanāgarājā pana ahameva ahosi”nti.",
  "atk-s0513a4:4960_0": "Campeyyajātakavaṇṇanā dasamā.",
  "atk-s0513a4:4962_0": "[507] 11. Mahāpalobhanajātakavaṇṇanā",
  "atk-s0513a4:4963_0": "Brahmalokā cavitvānāti idaṃ satthā jetavane viharanto visuddhasaṃkilesaṃ ārabbha kathesi.",
  "atk-s0513a4:4963_1": "Vatthu heṭṭhā vitthāritameva.",
  "atk-s0513a4:4963_2": "Idha pana satthā “bhikkhu mātugāmo nāmesa visuddhasattepi saṃkiliṭṭhe karotī”ti vatvā atītaṃ āhari.",
  "atk-s0513a4:4964_0": "Atīte bārāṇasiyanti cūḷapalobhane vuttanayeneva atītavatthu vitthāritabbaṃ.",
  "atk-s0513a4:4964_1": "Tadā pana mahāsatto brahmalokā cavitvā kāsirañño putto hutvā nibbatti,",
  "atk-s0513a4:4964_2": "anitthigandhakumāro nāma ahosi.",
  "atk-s0513a4:4964_3": "Itthīnaṃ hatthe na saṇṭhāti,",
  "atk-s0513a4:4964_4": "purisavesena naṃ thaññaṃ pāyenti,",
  "atk-s0513a4:4964_5": "jhānāgāre vasati,",
  "atk-s0513a4:4964_6": "itthiyo na passati.",
  "atk-s0513a4:4964_7": "Tamatthaṃ pakāsento satthā catasso gāthā abhāsi –",
  "atk-s0513a4:4965_0": "284.",
  "atk-s0513a4:4966_0": "“Brahmalokā cavitvāna, devaputto mahiddhiko;",
  "atk-s0513a4:4967_0": "Rañño putto udapādi, sabbakāmasamiddhisu.",
  "atk-s0513a4:4968_0": "285.",
  "atk-s0513a4:4969_0": "“Kāmā vā kāmasaññā vā, brahmaloke na vijjati;",
  "atk-s0513a4:4970_0": "Svāssu tāyeva saññāya, kāmehi vijigucchatha.",
  "atk-s0513a4:4971_0": "286.",
  "atk-s0513a4:4972_0": "“Tassa cantepure āsi, jhānāgāraṃ sumāpitaṃ;",
  "atk-s0513a4:4973_0": "So tattha paṭisallīno, eko rahasi jhāyatha.",
  "atk-s0513a4:4974_0": "287.",
  "atk-s0513a4:4975_0": "“Sa rājā paridevesi, puttasokena aṭṭito;",
  "atk-s0513a4:4976_0": "Ekaputto cayaṃ mayhaṃ, na ca kāmāni bhuñjatī”ti.",
  "atk-s0513a4:4977_0": "Tattha sabbakāmasamiddhisūti sabbakāmānaṃ samiddhīsu sampattīsu ṭhitassa rañño putto hutvā eko devaputto nibbatti.",
  "atk-s0513a4:4977_1": "Svāssūti so kumāro.",
  "atk-s0513a4:4977_2": "Tāyevāti tāya brahmaloke nibbattitāya jhānasaññāya eva.",
  "atk-s0513a4:4977_3": "Sumāpitanti pitarā suṭṭhu manāpaṃ katvā māpitaṃ.",
  "atk-s0513a4:4977_4": "Rahasi jhāyathāti mātugāmaṃ apassanto vasi.",
  "atk-s0513a4:4977_5": "Paridevesīti vilapi.",
  "atk-s0513a4:4978_0": "Pañcamā rañño paridevanagāthā –",
  "atk-s0513a4:4979_0": "288.",
  "atk-s0513a4:4980_0": "“Ko nu khvettha upāyo so, ko vā jānāti kiñcanaṃ;",
  "atk-s0513a4:4981_0": "Yo me puttaṃ palobheyya, yathā kāmāni patthaye”ti.",
  "atk-s0513a4:4982_0": "Tattha ko nu khvettha upāyoti ko nu kho ettha etassa kāmānaṃ bhuñjanaupāyo.",
  "atk-s0513a4:4982_1": "“Ko nu kho idhupāyo so”tipi pāṭho,",
  "atk-s0513a4:4982_2": "aṭṭhakathāyaṃ pana “ko nu kho etaṃ upavasitvā upalāpanakāraṇaṃ jānātī”ti vuttaṃ.",
  "atk-s0513a4:4982_3": "Ko vā jānāti kiñcananti ko vā etassa palibodhakāraṇaṃ jānātīti attho.",
  "atk-s0513a4:4983_0": "Tato paraṃ diyaḍḍhagāthā abhisambuddhagāthā –",
  "atk-s0513a4:4984_0": "289.",
  "atk-s0513a4:4985_0": "“Ahu kumārī tattheva, vaṇṇarūpasamāhitā;",
  "atk-s0513a4:4986_0": "Kusalā naccagītassa, vādite ca padakkhiṇā.",
  "atk-s0513a4:4987_0": "290.",
  "atk-s0513a4:4988_0": "“Sā tattha upasaṅkamma, rājānaṃ etadabravī”ti;",
  "atk-s0513a4:4989_0": "Tattha ahūti bhikkhave,",
  "atk-s0513a4:4989_1": "tattheva antepure cūḷanāṭakānaṃ antare ekā taruṇakumārikā ahosi.",
  "atk-s0513a4:4989_2": "Padakkhiṇāti susikkhitā.",
  "atk-s0513a4:4990_0": "“Ahaṃ kho naṃ palobheyyaṃ, sace bhattā bhavissatī”ti. –",
  "atk-s0513a4:4991_0": "Upaḍḍhagāthā kumārikāya vuttā.",
  "atk-s0513a4:4992_0": "Tattha sace bhattāti sace esa mayhaṃ pati bhavissatīti.",
  "atk-s0513a4:4993_0": "291.",
  "atk-s0513a4:4994_0": "“Taṃ tathāvādiniṃ rājā, kumāriṃ etadabravi;",
  "atk-s0513a4:4995_0": "Tvaññeva naṃ palobhehi, tava bhattā bhavissatīti.",
  "atk-s0513a4:4996_0": "Tattha tava bhattāti tavesa pati bhavissati,",
  "atk-s0513a4:4996_1": "tvaññeva tassa aggamahesī bhavissasi,",
  "atk-s0513a4:4996_2": "gaccha naṃ palobhehi,",
  "atk-s0513a4:4996_3": "kāmarasaṃ jānāpehīti.",
  "atk-s0513a4:4997_0": "Evaṃ vatvā rājā “imissā kira okāsaṃ karontū”ti kumārassa upaṭṭhākānaṃ pesesi.",
  "atk-s0513a4:4997_1": "Sā paccūsakāle vīṇaṃ ādāya gantvā kumārassa sayanagabbhassa bahi avidūre ṭhatvā agganakhehi vīṇaṃ vādentī madhurasarena gāyitvā taṃ palobhesi.",
  "atk-s0513a4:4997_2": "Tamatthaṃ pakāsento satthā āha –",
  "atk-s0513a4:4998_0": "292.",
  "atk-s0513a4:4999_0": "“Sā ca antepuraṃ gantvā, bahuṃ kāmupasaṃhitaṃ;",
  "atk-s0513a4:5000_0": "Hadayaṅgamā pemanīyā, citrā gāthā abhāsatha.",
  "atk-s0513a4:5001_0": "293.",
  "atk-s0513a4:5002_0": "“Tassā ca gāyamānāya, saddaṃ sutvāna nāriyā;",
  "atk-s0513a4:5003_0": "Kāmacchandassa uppajji, janaṃ so paripucchatha.",
  "atk-s0513a4:5004_0": "294.",
  "atk-s0513a4:5005_0": "“Kasseso saddo ko vā so, bhaṇati uccāvacaṃ bahuṃ;",
  "atk-s0513a4:5006_0": "Hadayaṅgamaṃ pemanīyaṃ, aho kaṇṇasukhaṃ mama.",
  "atk-s0513a4:5007_0": "295.",
  "atk-s0513a4:5008_0": "“Esā kho pamadā deva, khiḍḍā esā anappikā;",
  "atk-s0513a4:5009_0": "Sace tvaṃ kāme bhuñjeyya, bhiyyo bhiyyo chādeyyu taṃ.",
  "atk-s0513a4:5010_0": "296.",
  "atk-s0513a4:5011_0": "“Iṅgha āgacchatorena, avidūramhi gāyatu;",
  "atk-s0513a4:5012_0": "Assamassa samīpamhi, santike mayha gāyatu.",
  "atk-s0513a4:5013_0": "297.",
  "atk-s0513a4:5014_0": "“Tirokuṭṭamhi gāyitvā, jhānāgāramhi pāvisi;",
  "atk-s0513a4:5015_0": "Bandhi naṃ anupubbena, āraññamiva kuñjaraṃ.",
  "atk-s0513a4:5016_0": "298.",
  "atk-s0513a4:5017_0": "“Tassa kāmarasaṃ ñatvā, issādhammo ajāyatha;",
  "atk-s0513a4:5018_0": "‘Ahameva kāme bhuñjeyyaṃ, mā añño puriso ahu’.",
  "atk-s0513a4:5019_0": "299.",
  "atk-s0513a4:5020_0": "“Tato asiṃ gahetvāna, purise hantuṃ upakkami;",
  "atk-s0513a4:5021_0": "Ahameveko bhuñjissaṃ, mā añño puriso siyā.",
  "atk-s0513a4:5022_0": "300.",
  "atk-s0513a4:5023_0": "“Tato jānapadā sabbe, vikkandiṃsu samāgatā;",
  "atk-s0513a4:5024_0": "Putto tyāyaṃ mahārāja, janaṃ heṭhetyadūsakaṃ.",
  "atk-s0513a4:5025_0": "301.",
  "atk-s0513a4:5026_0": "“Tañca rājā vivāhesi, samhā raṭṭhā ca khattiyo;",
  "atk-s0513a4:5027_0": "Yāvatā vijitaṃ mayhaṃ, na te vatthabba tāvade.",
  "atk-s0513a4:5028_0": "302.",
  "atk-s0513a4:5029_0": "“Tato so bhariyamādāya, samuddaṃ upasaṅkami;",
  "atk-s0513a4:5030_0": "Paṇṇasālaṃ karitvāna, vanamuñchāya pāvisi.",
  "atk-s0513a4:5031_0": "303.",
  "atk-s0513a4:5032_0": "“Athettha isi māgacchi, samuddaṃ uparūpari;",
  "atk-s0513a4:5033_0": "So tassa gehaṃ pāvekkhi, bhattakāle upaṭṭhite.",
  "atk-s0513a4:5034_0": "304.",
  "atk-s0513a4:5035_0": "“Tañca bhariyā palobhesi, passa yāva sudāruṇaṃ;",
  "atk-s0513a4:5036_0": "Cuto so brahmacariyamhā, iddhiyā parihāyatha.",
  "atk-s0513a4:5037_0": "305.",
  "atk-s0513a4:5038_0": "“Rājaputto ca uñchāto, vanamūlaphalaṃ bahuṃ;",
  "atk-s0513a4:5039_0": "Sāyaṃ kājena ādāya, assamaṃ upasaṅkami.",
  "atk-s0513a4:5040_0": "306.",
  "atk-s0513a4:5041_0": "“Isī ca khattiyaṃ disvā, samuddaṃ upasaṅkami;",
  "atk-s0513a4:5042_0": "‘Vehāyasaṃ gamissa’nti, sīdate so mahaṇṇave.",
  "atk-s0513a4:5043_0": "307.",
  "atk-s0513a4:5044_0": "“Khattiyo ca isiṃ disvā, sīdamānaṃ mahaṇṇave;",
  "atk-s0513a4:5045_0": "Tasseva anukampāya, imā gāthā abhāsatha.",
  "atk-s0513a4:5046_0": "308.",
  "atk-s0513a4:5047_0": "“Abhijjamāne vārismiṃ, sayaṃ āgamma iddhiyā;",
  "atk-s0513a4:5048_0": "Missībhāvitthiyā gantvā, saṃsīdasi mahaṇṇave.",
  "atk-s0513a4:5049_0": "309.",
  "atk-s0513a4:5050_0": "“Āvaṭṭanī mahāmāyā, brahmacariyavikopanā;",
  "atk-s0513a4:5051_0": "Sīdanti naṃ viditvāna, ārakā parivajjaye.",
  "atk-s0513a4:5052_0": "310.",
  "atk-s0513a4:5053_0": "“Analā mudusambhāsā, duppūrā tā nadīsamā;",
  "atk-s0513a4:5054_0": "Sīdanti naṃ viditvāna, ārakā parivajjaye.",
  "atk-s0513a4:5055_0": "311.",
  "atk-s0513a4:5056_0": "“Yaṃ etā upasevanti, chandasā vā dhanena vā;",
  "atk-s0513a4:5057_0": "Jātavedova saṃ ṭhānaṃ, khippaṃ anudahanti taṃ.",
  "atk-s0513a4:5058_0": "312.",
  "atk-s0513a4:5059_0": "“Khattiyassa vaco sutvā, isissa nibbidā ahu;",
  "atk-s0513a4:5060_0": "Laddhā porāṇakaṃ maggaṃ, gacchate so vihāyasaṃ.",
  "atk-s0513a4:5061_0": "313.",
  "atk-s0513a4:5062_0": "“Khattiyo ca isiṃ disvā, gacchamānaṃ vihāyasaṃ;",
  "atk-s0513a4:5063_0": "Saṃvegaṃ alabhī dhīro, pabbajjaṃ samarocayi.",
  "atk-s0513a4:5064_0": "314.",
  "atk-s0513a4:5065_0": "“Tato so pabbajitvāna, kāmarāgaṃ virājayi;",
  "atk-s0513a4:5066_0": "Kāmarāgaṃ virājetvā, brāhmalokūpago ahū”ti.",
  "atk-s0513a4:5067_0": "Tattha antepuranti kumārassa vasanaṭṭhānaṃ.",
  "atk-s0513a4:5067_1": "Bahunti bahuṃ nānappakāraṃ.",
  "atk-s0513a4:5067_2": "Kāmupasaṃhitanti kāmanissitaṃ gītaṃ pavattayamānā.",
  "atk-s0513a4:5067_3": "Kāmacchandassāti assa anitthigandhakumārassa kāmacchando uppajji.",
  "atk-s0513a4:5067_4": "Jananti attano santikāvacaraṃ paricārikajanaṃ.",
  "atk-s0513a4:5067_5": "Uccāvacanti uggatañca anuggatañca.",
  "atk-s0513a4:5067_6": "Bhuñjeyyāti sace bhuñjeyyāsi.",
  "atk-s0513a4:5067_7": "Chādeyyu tanti ete kāmā nāma tava rucceyyuṃ.",
  "atk-s0513a4:5067_8": "So “pamadā”ti vacanaṃ sutvā tuṇhī ahosi.",
  "atk-s0513a4:5067_9": "Itarā punadivasepi gāyi.",
  "atk-s0513a4:5067_10": "Evaṃ kumāro paṭibaddhacitto hutvā tassā āgamanaṃ rocento paricārike āmantetvā “iṅghā”ti gāthamāha.",
  "atk-s0513a4:5068_0": "Tirokuṭṭamhīti sayanagabbhakuṭṭassa bahi.",
  "atk-s0513a4:5068_1": "Mā aññoti añño kāme paribhuñjanto puriso nāma mā siyā.",
  "atk-s0513a4:5068_2": "Hantuṃ upakkamīti antaravīthiṃ otaritvā māretuṃ ārabhi.",
  "atk-s0513a4:5068_3": "Vikandiṃsūti kumārena katipayesu purisesu pahatesu purisā palāyitvā gehāni pavisiṃsu.",
  "atk-s0513a4:5068_4": "So purise alabhanto thokaṃ vissami.",
  "atk-s0513a4:5068_5": "Tasmiṃ khaṇe rājaṅgaṇe sannipatitvā upakkosiṃsu.",
  "atk-s0513a4:5068_6": "Janaṃ heṭhetyadūsakanti niraparādhaṃ janaṃ heṭheti,",
  "atk-s0513a4:5068_7": "taṃ gaṇhāpethāti vadiṃsu.",
  "atk-s0513a4:5068_8": "Rājā upāyena kumāraṃ gaṇhāpetvā “imassa kiṃ kattabba”nti pucchi. “Deva,",
  "atk-s0513a4:5068_9": "aññaṃ natthi,",
  "atk-s0513a4:5068_10": "imaṃ pana kumāraṃ tāya kumārikāya saddhiṃ raṭṭhā pabbājetuṃ vaṭṭatī”ti vutte tathā akāsi.",
  "atk-s0513a4:5068_11": "Tamatthaṃ pakāsento satthā “tañcā”tiādimāha.",
  "atk-s0513a4:5068_12": "Tattha vivāhesīti pabbājesi.",
  "atk-s0513a4:5068_13": "Na te vatthabba tāvadeti yattakaṃ mayhaṃ vijitaṃ,",
  "atk-s0513a4:5068_14": "tattake tayā na vatthabbaṃ.",
  "atk-s0513a4:5068_15": "Uñchāyāti phalāphalatthāya.",
  "atk-s0513a4:5069_0": "Tasmiṃ pana vanaṃ paviṭṭhe itarā yaṃ tattha pacitabbayuttakaṃ atthi,",
  "atk-s0513a4:5069_1": "taṃ pacitvā tassāgamanaṃ olokentī paṇṇasāladvāre nisīdati.",
  "atk-s0513a4:5069_2": "Evaṃ kāle gacchante ekadivasaṃ antaradīpakavāsī eko iddhimantatāpaso assamapadato nikkhamitvā maṇiphalakaṃ",
  "atk-s0513a4:5069_3": "viya udakaṃ maddamānova ākāse uppatitvā bhikkhācāraṃ gacchanto paṇṇasālāya uparibhāgaṃ patvā dhūmaṃ disvā",
  "atk-s0513a4:5069_4": "“imasmiṃ ṭhāne manussā vasanti maññe”ti paṇṇasāladvāre otari.",
  "atk-s0513a4:5069_5": "Sā taṃ disvā nisīdāpetvā paṭibaddhacittā hutvā itthikuttaṃ dassetvā tena saddhiṃ anācāraṃ acari.",
  "atk-s0513a4:5069_6": "Tamatthaṃ pakāsento satthā “athetthā”tiādimāha.",
  "atk-s0513a4:5069_7": "Tattha isi māgacchīti isi āgacchi.",
  "atk-s0513a4:5069_8": "Samuddaṃ uparūparīti samuddassa matthakamatthakena.",
  "atk-s0513a4:5069_9": "Passa yāva sudāruṇanti passatha,",
  "atk-s0513a4:5069_10": "bhikkhave,",
  "atk-s0513a4:5069_11": "tāya kumārikāya yāva sudāruṇaṃ kammaṃ katanti attho.",
  "atk-s0513a4:5070_0": "Sāyanti sāyanhasamaye.",
  "atk-s0513a4:5070_1": "Disvāti taṃ vijahituṃ asakkonto sakaladivasaṃ tattheva hutvā sāyanhasamaye rājaputtaṃ āgataṃ disvā palāyituṃ",
  "atk-s0513a4:5070_2": "“vehāyasaṃ gamissa”nti uppatanākāraṃ karonto patitvā mahaṇṇave sīdati.",
  "atk-s0513a4:5070_3": "Isiṃ disvāti anubandhamāno gantvā passitvā.",
  "atk-s0513a4:5070_4": "Anukampāyāti sacāyaṃ bhūmiyā āgato abhavissa,",
  "atk-s0513a4:5070_5": "palāyitvā araññaṃ paviseyya,",
  "atk-s0513a4:5070_6": "ākāsena āgato bhavissati,",
  "atk-s0513a4:5070_7": "tasmā samudde patitopi uppatanākārameva karotīti anukampaṃ uppādetvā tasseva anukampāya abhāsatha.",
  "atk-s0513a4:5070_8": "Tāsaṃ pana gāthānaṃ attho tikanipāte vuttoyeva.",
  "atk-s0513a4:5070_9": "Nibbidā ahūti kāmesu nibbedo jāto.",
  "atk-s0513a4:5070_10": "Porāṇakaṃ magganti pubbe adhigataṃ jhānavisesaṃ.",
  "atk-s0513a4:5070_11": "Pabbajitvānāti taṃ itthiṃ manussāvāsaṃ netvā nivattitvā araññe isipabbajjaṃ pabbajitvā kāmarāgaṃ virājayi,",
  "atk-s0513a4:5070_12": "virājetvā brahmalokūpago ahosīti.",
  "atk-s0513a4:5071_0": "Satthā imaṃ dhammadesanaṃ āharitvā “evaṃ,",
  "atk-s0513a4:5071_1": "bhikkhave,",
  "atk-s0513a4:5071_2": "mātugāmaṃ paṭicca visuddhasattāpi saṃkilissantī”ti vatvā saccāni pakāsetvā jātakaṃ samodhānesi,",
  "atk-s0513a4:5071_3": "saccapariyosāne ukkaṇṭhitabhikkhu arahattaṃ patto.",
  "atk-s0513a4:5071_4": "Tadā anitthigandhakumāro ahameva ahosinti.",
  "atk-s0513a4:5072_0": "Mahāpalobhanajātakavaṇṇanā ekādasamā.",
  "atk-s0513a4:5074_0": "[508] 12. Pañcapaṇḍitajātakavaṇṇanā",
  "atk-s0513a4:5075_0": "315-336. Pañcapaṇḍitajātakaṃ mahāumaṅge āvi bhavissati.",
  "atk-s0513a4:5076_0": "Pañcapaṇḍitajātakavaṇṇanā dvādasamā.",
  "atk-s0513a4:5078_0": "[509] 13. Hatthipālajātakavaṇṇanā",
  "atk-s0513a4:5079_0": "Cirassaṃ vata passāmāti idaṃ satthā jetavane viharanto mahābhinikkhamanaṃ ārabbha kathesi.",
  "atk-s0513a4:5079_1": "Tadā hi satthā “na,",
  "atk-s0513a4:5079_2": "bhikkhave, idāneva,",
  "atk-s0513a4:5079_3": "pubbepi tathāgato mahābhinikkhamanaṃ nikkhantoyevā”ti vatvā atītaṃ āhari.",
  "atk-s0513a4:5080_0": "Atīte bārāṇasiyaṃ esukārī nāma rājā ahosi.",
  "atk-s0513a4:5080_1": "Tassa purohito daharakālato paṭṭhāya piyasahāyo.",
  "atk-s0513a4:5080_2": "Te ubhopi aputtakā ahesuṃ.",
  "atk-s0513a4:5080_3": "Te ekadivasaṃ sukhasayane nisinnā mantayiṃsu “amhākaṃ issariyaṃ mahantaṃ,",
  "atk-s0513a4:5080_4": "putto vā dhītā vā natthi,",
  "atk-s0513a4:5080_5": "kiṃ nu kho kattabba”nti.",
  "atk-s0513a4:5080_6": "Tato rājā purohitaṃ āha – “samma,",
  "atk-s0513a4:5080_7": "sace tava gehe putto jāyissati,",
  "atk-s0513a4:5080_8": "mama rajjassa sāmiko bhavissati,",
  "atk-s0513a4:5080_9": "sace mama putto jāyissati,",
  "atk-s0513a4:5080_10": "tava gehe bhogānaṃ sāmiko bhavissatī”ti.",
  "atk-s0513a4:5080_11": "Evaṃ ubhopi aññamaññaṃ saṅkariṃsu.",
  "atk-s0513a4:5081_0": "Athekadivasaṃ purohito bhogagāmaṃ gantvā āgamanakāle dakkhiṇadvārena nagaraṃ pavisanto bahinagare ekaṃ bahuputtikaṃ nāma duggatitthiṃ passi.",
  "atk-s0513a4:5081_1": "Tassā satta puttā sabbeva arogā,",
  "atk-s0513a4:5081_2": "eko pacanabhājanakapallaṃ gaṇhi,",
  "atk-s0513a4:5081_3": "eko sayanakaṭasārakaṃ,",
  "atk-s0513a4:5081_4": "eko purato gacchati,",
  "atk-s0513a4:5081_5": "eko pacchato,",
  "atk-s0513a4:5081_6": "eko aṅguliṃ gaṇhi,",
  "atk-s0513a4:5081_7": "eko aṅke nisinno,",
  "atk-s0513a4:5081_8": "eko khandhe.",
  "atk-s0513a4:5081_9": "Atha naṃ purohito pucchi “bhadde,",
  "atk-s0513a4:5081_10": "imesaṃ dārakānaṃ pitā kuhi”nti? “Sāmi,",
  "atk-s0513a4:5081_11": "imesaṃ pitā nāma nibaddho natthī”ti.",
  "atk-s0513a4:5081_12": "“Evarūpe satta putte kinti katvā alatthā”ti?",
  "atk-s0513a4:5081_13": "Sā aññaṃ gahaṇaṃ apassantī nagaradvāre ṭhitaṃ nigrodharukkhaṃ dassetvā “sāmi etasmiṃ nigrodhe adhivatthāya devatāya santike patthetvā labhiṃ,",
  "atk-s0513a4:5081_14": "etāya me puttā dinnā”ti āha.",
  "atk-s0513a4:5081_15": "Purohito “tena hi gaccha tva”nti rathā oruyha nigrodhamūlaṃ gantvā sākhāya gahetvā cāletvā “ambho devate,",
  "atk-s0513a4:5081_16": "tvaṃ rañño santikā kiṃ nāma na labhasi,",
  "atk-s0513a4:5081_17": "rājā te anusaṃvaccharaṃ sahassaṃ vissajjetvā balikammaṃ karoti,",
  "atk-s0513a4:5081_18": "tassa puttaṃ na desi,",
  "atk-s0513a4:5081_19": "etāya duggatitthiyā tava ko upakāro kato,",
  "atk-s0513a4:5081_20": "yenassā satta putte adāsi.",
  "atk-s0513a4:5081_21": "Sace amhākaṃ rañño puttaṃ na desi,",
  "atk-s0513a4:5081_22": "ito taṃ sattame divase samūlaṃ chindāpetvā khaṇḍākhaṇḍikaṃ kāressāmī”ti rukkhadevataṃ tajjetvā pakkāmi.",
  "atk-s0513a4:5081_23": "So etena niyāmeneva punadivasepīti paṭipāṭiyā cha divase kathesi.",
  "atk-s0513a4:5081_24": "Chaṭṭhe pana divase sākhāya gahetvā “rukkhadevate ajjekarattimattakameva sesaṃ,",
  "atk-s0513a4:5081_25": "sace me rañño puttaṃ na desi,",
  "atk-s0513a4:5081_26": "sve taṃ niṭṭhāpessāmī”ti āha.",
  "atk-s0513a4:5082_0": "Rukkhadevatā āvajjetvā taṃ kāraṇaṃ tathato ñatvā “ayaṃ brāhmaṇo puttaṃ alabhanto mama vimānaṃ nāsessati,",
  "atk-s0513a4:5082_1": "kena nu kho upāyena tassa puttaṃ dātuṃ vaṭṭatī”ti catunnaṃ mahārājānaṃ santikaṃ gantvā tamatthaṃ ārocesi.",
  "atk-s0513a4:5082_2": "Te “mayaṃ tassa puttaṃ dātuṃ na sakkhissāmā”ti vadiṃsu.",
  "atk-s0513a4:5082_3": "Aṭṭhavīsatiyakkhasenāpatīnaṃ santikaṃ agamāsi,",
  "atk-s0513a4:5082_4": "tepi tathevāhaṃsu.",
  "atk-s0513a4:5082_5": "Sakkassa devarañño santikaṃ gantvā kathesi.",
  "atk-s0513a4:5082_6": "Sopi “labhissati nu kho rājā anucchavike putte,",
  "atk-s0513a4:5082_7": "udāhu no”ti upadhārento puññavante cattāro devaputte passi.",
  "atk-s0513a4:5082_8": "Te kira purimabhave bārāṇasiyaṃ pesakārā hutvā tena kammena laddhakaṃ pañcakoṭṭhāsaṃ katvā cattāro koṭṭhāse paribhuñjiṃsu.",
  "atk-s0513a4:5082_9": "pañcamaṃ gahetvā ekatova dānaṃ adaṃsu.",
  "atk-s0513a4:5082_10": "Te tato cutā tāvatiṃsabhavane nibbattiṃsu,",
  "atk-s0513a4:5082_11": "tato yāmabhavaneti evaṃ anulomapaṭilomaṃ chasu devalokesu sampattiṃ anubhavantā vicaranti.",
  "atk-s0513a4:5082_12": "Tadā pana nesaṃ tāvatiṃsabhavanato cavitvā yāmabhavanaṃ gamanavāro hoti.",
  "atk-s0513a4:5082_13": "Sakko tesaṃ santikaṃ gantvā pakkositvā “mārisā,",
  "atk-s0513a4:5082_14": "tumhehi manussalokaṃ gantuṃ vaṭṭati,",
  "atk-s0513a4:5082_15": "esukārīrañño aggamahesiyā kucchimhi nibbattathā”ti āha.",
  "atk-s0513a4:5082_16": "Te tassa vacanaṃ sutvā “sādhu deva,",
  "atk-s0513a4:5082_17": "gamissāma,",
  "atk-s0513a4:5082_18": "na panamhākaṃ rājakulenattho,",
  "atk-s0513a4:5082_19": "purohitassa gehe nibbattitvā daharakāleyeva kāme pahāya pabbajissāmā”ti vadiṃsu.",
  "atk-s0513a4:5082_20": "Sakko “sādhū”ti tesaṃ paṭiññaṃ gahetvā āgantvā rukkhadevatāya tamatthaṃ ārocesi.",
  "atk-s0513a4:5082_21": "Sā tuṭṭhamānasā sakkaṃ vanditvā attano vimānameva gatā.",
  "atk-s0513a4:5083_0": "Purohitopi punadivase balavapurise sannipātāpetvā vāsipharasuādīni gāhāpetvā rukkhamūlaṃ gantvā rukkhasākhāya gahetvā “ambho devate,",
  "atk-s0513a4:5083_1": "ajja mayhaṃ taṃ yācantassa sattamo divaso,",
  "atk-s0513a4:5083_2": "idāni te niṭṭhānakālo”ti āha.",
  "atk-s0513a4:5083_3": "Tato rukkhadevatā mahantenānubhāvena khandhavivarato nikkhamitvā madhurasarena taṃ āmantetvā ‘brāhmaṇa,",
  "atk-s0513a4:5083_4": "tiṭṭhatu eko putto,",
  "atk-s0513a4:5083_5": "cattāro te putte dassāmī”ti āha.",
  "atk-s0513a4:5083_6": "“Mama puttenattho natthi,",
  "atk-s0513a4:5083_7": "amhākaṃ rañño puttaṃ dehī”ti.",
  "atk-s0513a4:5083_8": "“Tuyhaṃyeva demī”ti.",
  "atk-s0513a4:5083_9": "“Tena hi mama dve,",
  "atk-s0513a4:5083_10": "rañño dve dehī”ti.",
  "atk-s0513a4:5083_11": "“Rañño na demi,",
  "atk-s0513a4:5083_12": "cattāropi tuyhameva dammi,",
  "atk-s0513a4:5083_13": "tayā ca laddhamattāva bhavissanti,",
  "atk-s0513a4:5083_14": "agāre pana aṭṭhatvā daharakāleyeva pabbajissantī”ti.",
  "atk-s0513a4:5083_15": "“Tvaṃ me kevalaṃ putte dehi,",
  "atk-s0513a4:5083_16": "apabbajanakāraṇaṃ pana amhākaṃ bhāro”ti.",
  "atk-s0513a4:5083_17": "Sā tassa puttavaraṃ datvā attano bhavanaṃ pāvisi.",
  "atk-s0513a4:5083_18": "Tato paṭṭhāya devatāya sakkāro mahā ahosi.",
  "atk-s0513a4:5084_0": "Jeṭṭhakadevaputto cavitvā purohitassa brāhmaṇiyā kucchimhi nibbatti.",
  "atk-s0513a4:5084_1": "Tassa nāmaggahaṇadivase “hatthipālo”ti nāmaṃ katvā apabbajanatthāya hatthigopake paṭicchāpesuṃ.",
  "atk-s0513a4:5084_2": "So tesaṃ santike vaḍḍhati.",
  "atk-s0513a4:5084_3": "Tassa padasā gamanakāle dutiyo cavitvā assā kucchimhi nibbatti,",
  "atk-s0513a4:5084_4": "tassapi jātakāle “assapālo”ti nāmaṃ kariṃsu.",
  "atk-s0513a4:5084_5": "So assagopakānaṃ santike vaḍḍhati.",
  "atk-s0513a4:5084_6": "Tatiyassa jātakāle “gopālo”ti nāmaṃ kariṃsu.",
  "atk-s0513a4:5084_7": "So gopālehi saddhiṃ vaḍḍhati.",
  "atk-s0513a4:5084_8": "Catutthassa jātakāle “ajapālo”ti nāmaṃ kariṃsu.",
  "atk-s0513a4:5084_9": "So ajapālehi saddhiṃ vaḍḍhati.",
  "atk-s0513a4:5084_10": "Te vuḍḍhimanvāya sobhaggappattā ahesuṃ.",
  "atk-s0513a4:5085_0": "Atha nesaṃ pabbajitabhayena rañño vijitā pabbajite nīhariṃsu.",
  "atk-s0513a4:5085_1": "Sakalakāsiraṭṭhe ekapabbajitopi nāhosi.",
  "atk-s0513a4:5085_2": "Te kumārā atipharusā ahesuṃ,",
  "atk-s0513a4:5085_3": "yāya disāya gacchanti,",
  "atk-s0513a4:5085_4": "tāya āhariyamānaṃ paṇṇākāraṃ vilumpanti.",
  "atk-s0513a4:5085_5": "Hatthipālassa soḷasavassakāle kāyasampattiṃ disvā rājā ca purohito ca “kumārā mahallakā jātā,",
  "atk-s0513a4:5085_6": "chattussāpanasamayo,",
  "atk-s0513a4:5085_7": "tesaṃ kiṃ nu kho kātabba”nti mantetvā “ete abhisittakālato paṭṭhāya atissarā bhavissanti,",
  "atk-s0513a4:5085_8": "tato tato pabbajitā āgamissanti,",
  "atk-s0513a4:5085_9": "te disvā pabbajissanti,",
  "atk-s0513a4:5085_10": "etesaṃ pabbajitakāle janapado ulloḷo bhavissati,",
  "atk-s0513a4:5085_11": "vīmaṃsissāma tāva ne,",
  "atk-s0513a4:5085_12": "pacchā abhisiñcissāmā”ti cintetvā ubhopi isivesaṃ gahetvā bhikkhaṃ carantā hatthipālassa kumārassa nivesanadvāraṃ agamaṃsu.",
  "atk-s0513a4:5085_13": "Kumāro te disvāva tuṭṭho pasanno upasaṅkamitvā vanditvā tisso gāthā abhāsi –",
  "atk-s0513a4:5086_0": "337.",
  "atk-s0513a4:5087_0": "“Cirassaṃ vata passāma, brāhmaṇaṃ devavaṇṇinaṃ;",
  "atk-s0513a4:5088_0": "Mahājaṭaṃ khāridharaṃ, paṅkadantaṃ rajassiraṃ.",
  "atk-s0513a4:5089_0": "338.",
  "atk-s0513a4:5090_0": "“Cirassaṃ vata passāma, isiṃ dhammaguṇe rataṃ;",
  "atk-s0513a4:5091_0": "Kāsāyavatthavasanaṃ, vākacīraṃ paṭicchadaṃ.",
  "atk-s0513a4:5092_0": "339.",
  "atk-s0513a4:5093_0": "“Āsanaṃ udakaṃ pajjaṃ, paṭigaṇhātu no bhavaṃ;",
  "atk-s0513a4:5094_0": "Agghe bhavantaṃ pucchāma, agghaṃ kurutu no bhava”nti.",
  "atk-s0513a4:5095_0": "Tattha brāhmaṇanti bāhitapāpabrāhmaṇaṃ.",
  "atk-s0513a4:5095_1": "Devavaṇṇinanti seṭṭhavaṇṇinaṃ ghoratapaṃ paramatikkhindriyaṃ pabbajitabhāvaṃ upagatanti attho.",
  "atk-s0513a4:5095_2": "Khāridharanti khāribhāradharaṃ.",
  "atk-s0513a4:5095_3": "Isinti sīlakkhandhādayo pariyesitvā ṭhitaṃ.",
  "atk-s0513a4:5095_4": "Dhammaguṇe ratanti sucaritakoṭṭhāse abhirataṃ.",
  "atk-s0513a4:5095_5": "“Āsana”nti idaṃ tesaṃ nisīdanatthāya āsanaṃ paññapetvā gandhodakañca pādabbhañjanañca upanetvā āha.",
  "atk-s0513a4:5095_6": "Aggheti ime sabbepi āsanādayo agghe bhavantaṃ pucchāma.",
  "atk-s0513a4:5095_7": "Kurutu noti ime no agghe bhavaṃ paṭiggaṇhatūti.",
  "atk-s0513a4:5096_0": "Evaṃ so tesu ekekaṃ vārenāha.",
  "atk-s0513a4:5096_1": "Atha naṃ purohito āha –",
  "atk-s0513a4:5096_2": "“tāta hatthipāla tvaṃ amhe ‘ke ime’ti maññamāno evaṃ kathesī”ti.",
  "atk-s0513a4:5096_3": "“Hemavantakā isayo”ti.",
  "atk-s0513a4:5096_4": "“Na mayaṃ, tāta, isayo,",
  "atk-s0513a4:5096_5": "esa rājā esukārī,",
  "atk-s0513a4:5096_6": "ahaṃ te pitā parohito”ti.",
  "atk-s0513a4:5096_7": "“Atha kasmā isivesaṃ gaṇhitthā”ti?",
  "atk-s0513a4:5096_8": "“Tava vīmaṃsanatthāyā”ti.",
  "atk-s0513a4:5096_9": "“Mama kiṃ vīmaṃsathā”ti?",
  "atk-s0513a4:5096_10": "“Sace amhe disvā na pabbajissasi,",
  "atk-s0513a4:5096_11": "atha taṃ rajje abhisiñcituṃ āgatāmhā”ti.",
  "atk-s0513a4:5096_12": "“Tāta na me rajjenattho,",
  "atk-s0513a4:5096_13": "pabbajissāmahanti.",
  "atk-s0513a4:5096_14": "Atha naṃ pitā “tāta hatthipāla,",
  "atk-s0513a4:5096_15": "nāyaṃ kālo pabbajjāyā”ti vatvā yathājjhāsayaṃ anusāsanto catutthagāthamāha –",
  "atk-s0513a4:5097_0": "340.",
  "atk-s0513a4:5098_0": "“Adhicca vede pariyesa vittaṃ, putte gehe tāta patiṭṭhapetvā;",
  "atk-s0513a4:5099_0": "Gandhe rase paccanubhuyya sabbaṃ, araññaṃ sādhu muni so pasattho”ti.",
  "atk-s0513a4:5100_0": "Tattha adhiccāti sajjhāyitvā.",
  "atk-s0513a4:5100_1": "Putteti chattaṃ ussāpetvā nāṭake vārena upaṭṭhāpetvā puttadhītāhi vaḍḍhitvā te putte gehe patiṭṭhāpetvāti attho.",
  "atk-s0513a4:5100_2": "Sabbanti ete ca gandharase sesañca sabbaṃ vatthukāmaṃ anubhavitvā.",
  "atk-s0513a4:5100_3": "Araññaṃ sādhu muni so pasatthoti pacchā mahallakakāle pabbajitassa araññaṃ sādhu laddhakaṃ hoti.",
  "atk-s0513a4:5100_4": "Yo evarūpe kāle pabbajati,",
  "atk-s0513a4:5100_5": "so muni buddhādīhi ariyehi pasatthoti vadati.",
  "atk-s0513a4:5101_0": "Tato hatthipālo gāthamāha –",
  "atk-s0513a4:5102_0": "341.",
  "atk-s0513a4:5103_0": "“Vedā na saccā na ca vittalābho, na puttalābhena jaraṃ vihanti;",
  "atk-s0513a4:5104_0": "Gandhe rase muccanamāhu santo, sakammunā hoti phalūpapattī”ti.",
  "atk-s0513a4:5105_0": "Tattha na saccāti yaṃ saggañca maggañca vadanti,",
  "atk-s0513a4:5105_1": "na taṃ sādhenti,",
  "atk-s0513a4:5105_2": "tucchā nissārā nipphalā.",
  "atk-s0513a4:5105_3": "Na ca vittalābhoti dhanalābhopi pañcasādhāraṇattā sabbo ekasabhāvo na hoti.",
  "atk-s0513a4:5105_4": "Jaranti tāta,",
  "atk-s0513a4:5105_5": "jaraṃ vā byādhimaraṇaṃ vā na koci puttalābhena paṭibāhituṃ samattho nāma atthi.",
  "atk-s0513a4:5105_6": "Dukkhamūlā hete upadhayo.",
  "atk-s0513a4:5105_7": "Gandhe raseti gandhe ca rase ca sesesu ārammaṇesu ca muccanaṃ muttimeva buddhādayo paṇḍitā kathenti.",
  "atk-s0513a4:5105_8": "Sakammunāti attanā katakammeneva sattānaṃ phalūpapatti phalanipphatti hoti.",
  "atk-s0513a4:5105_9": "Kammassakā hi, tāta, sattāti.",
  "atk-s0513a4:5106_0": "Kumārassa vacanaṃ sutvā rājā gāthamāha –",
  "atk-s0513a4:5107_0": "342.",
  "atk-s0513a4:5108_0": "“Addhā hi saccaṃ vacanaṃ tavetaṃ, sakammunā hoti phalūpapatti;",
  "atk-s0513a4:5109_0": "Jiṇṇā ca mātāpitaro tavīme, passeyyuṃ taṃ vassasataṃ aroga”nti.",
  "atk-s0513a4:5110_0": "Tattha vassasataṃ aroganti ete vassasataṃ arogaṃ taṃ passeyyuṃ,",
  "atk-s0513a4:5110_1": "tvampi vassasataṃ jīvanto mātāpitaro posassūti vadati.",
  "atk-s0513a4:5111_0": "Taṃ sutvā kumāro “deva, tvaṃ kiṃ nāmetaṃ vadasī”ti vatvā dve gāthā abhāsi –",
  "atk-s0513a4:5112_0": "343.",
  "atk-s0513a4:5113_0": "“Yassassa sakkhī maraṇena rāja, jarāya mettī naravīraseṭṭha;",
  "atk-s0513a4:5114_0": "Yo cāpi jaññā na marissaṃ kadāci, passeyyuṃ taṃ vassasataṃ arogaṃ.",
  "atk-s0513a4:5115_0": "344.",
  "atk-s0513a4:5116_0": "“Yathāpi nāvaṃ puriso dakamhi, ereti ce naṃ upaneti tīraṃ;",
  "atk-s0513a4:5117_0": "Evampi byādhī satataṃ jarā ca, upaneti maccaṃ vasamantakassā”ti.",
  "atk-s0513a4:5118_0": "Tattha sakkhīti mittadhammo.",
  "atk-s0513a4:5118_1": "Maraṇenāti datto mato mitto matoti sammutimaraṇena.",
  "atk-s0513a4:5118_2": "Jarāyāti pākaṭajarāya vā saddhiṃ yassa mettī bhaveyya,",
  "atk-s0513a4:5118_3": "yassetaṃ maraṇañca jarā ca mittabhāvena nāgaccheyyāti attho.",
  "atk-s0513a4:5118_4": "Ereti ce nanti mahārāja,",
  "atk-s0513a4:5118_5": "yathā nāma puriso nadītitthe udakamhi nāvaṃ ṭhapetvā paratīragāmiṃ janaṃ āropetvā sace arittena uppīḷento phiyena kaḍḍhanto cāleti ghaṭṭeti,",
  "atk-s0513a4:5118_6": "atha naṃ paratīraṃ neti.",
  "atk-s0513a4:5118_7": "Evaṃ byādhi jarā ca niccaṃ antakassa maccuno vasaṃ upanetiyevāti.",
  "atk-s0513a4:5119_0": "Evaṃ imesaṃ sattānaṃ jīvitasaṅkhārassa parittabhāvaṃ dassetvā “mahārāja,",
  "atk-s0513a4:5119_1": "tumhe tiṭṭhatha,",
  "atk-s0513a4:5119_2": "tumhehi saddhiṃ kathayantameva maṃ byādhijarāmaraṇāni upagacchanti,",
  "atk-s0513a4:5119_3": "appamattā hothā”ti ovādaṃ datvā rājānañca pitarañca vanditvā attano paricārake gahetvā bārāṇasiyaṃ rajjaṃ pahāya “pabbajissāmī”ti nagarato nikkhami.",
  "atk-s0513a4:5119_4": "“Pabbajjā nāmesā sobhanā bhavissatī”ti hatthipālakumārena saddhiṃ mahājano nikkhami.",
  "atk-s0513a4:5119_5": "Yojanikā parisā ahosi.",
  "atk-s0513a4:5119_6": "So tāya parisāya saddhiṃ gaṅgāya tīraṃ patvā gaṅgāya udakaṃ oloketvā kasiṇaparikammaṃ katvā jhānāni nibbattetvā",
  "atk-s0513a4:5119_7": "cintesi “ayaṃ samāgamo mahā bhavissati,",
  "atk-s0513a4:5119_8": "mama tayo kaniṭṭhabhātaro mātāpitaro rājā devīti sabbe saparisā pabbajissanti,",
  "atk-s0513a4:5119_9": "bārāṇasī suññā bhavissati,",
  "atk-s0513a4:5119_10": "yāva etesaṃ āgamanā idheva bhavissāmī”ti.",
  "atk-s0513a4:5119_11": "So tattheva mahājanassa ovādaṃ dento nisīdi.",
  "atk-s0513a4:5120_0": "Punadivase rājā ca purohito ca cintayiṃsu “hatthipālakumāro tāva ‘rajjaṃ pahāya mahājanaṃ ādāya pabbajissāmī’ti gantvā gaṅgātīre nisinno,",
  "atk-s0513a4:5120_1": "assapālaṃ vīmaṃsitvā abhisiñcissāmā”ti.",
  "atk-s0513a4:5120_2": "Te isiveseneva tassapi gehadvāraṃ agamaṃsu.",
  "atk-s0513a4:5120_3": "Sopi te disvā pasannamānaso upasaṅkamitvā “cirassaṃ vata passāmā”tiādīni vadanto tatheva paṭipajji.",
  "atk-s0513a4:5120_4": "Tepi taṃ tatheva vatvā attano āgatakāraṇaṃ kathayiṃsu.",
  "atk-s0513a4:5120_5": "So “mama bhātike hatthipālakumāre sante kathaṃ paṭhamataraṃ mayhameva setacchattaṃ pāpuṇātī”ti pucchitvā “tāta, bhātā,",
  "atk-s0513a4:5120_6": "te ‘na mayhaṃ rajjenattho,",
  "atk-s0513a4:5120_7": "pabbajissāmī’ti vatvā nikkhanto”ti vutte “kahaṃ paneso idānī”ti vatvā “gaṅgātīre nisinno”ti vutte “tāta,",
  "atk-s0513a4:5120_8": "mama bhātarā chaḍḍitakheḷena kammaṃ natthi,",
  "atk-s0513a4:5120_9": "bālā hi parittakapaññā sattā etaṃ kilesaṃ jahituṃ na sakkonti,",
  "atk-s0513a4:5120_10": "ahaṃ pana jahissāmī”ti rañño ca pitu ca dhammaṃ desento dve gāthā abhāsi –",
  "atk-s0513a4:5121_0": "345.",
  "atk-s0513a4:5122_0": "“Paṅko ca kāmā palipo ca kāmā, manoharā duttarā maccudheyyā;",
  "atk-s0513a4:5123_0": "Etasmiṃ paṅke palipe byasannā, hīnattarūpā na taranti pāraṃ.",
  "atk-s0513a4:5124_0": "346.",
  "atk-s0513a4:5125_0": "“Ayaṃ pure luddamakāsi kammaṃ, svāyaṃ gahīto na hi mokkhito me;",
  "atk-s0513a4:5126_0": "Orundhiyā naṃ parirakkhissāmi, māyaṃ puna luddamakāsi kamma”nti.",
  "atk-s0513a4:5127_0": "Tattha paṅkoti yo koci kaddamo.",
  "atk-s0513a4:5127_1": "Palipoti sukhumavālukamisso saṇhakaddamo.",
  "atk-s0513a4:5127_2": "Tattha kāmā laggāpanavasena paṅko nāma,",
  "atk-s0513a4:5127_3": "osīdāpanavasena palipo nāmāti vuttā.",
  "atk-s0513a4:5127_4": "Duttarāti duratikkamā.",
  "atk-s0513a4:5127_5": "Maccudheyyāti maccuno adhiṭṭhānā.",
  "atk-s0513a4:5127_6": "Etesu hi laggā ceva anupaviṭṭhā ca sattā uttarituṃ asakkontā dukkhakkhandhapariyāye vuttappakāraṃ dukkhañceva maraṇañca pāpuṇanti. Tenāha –",
  "atk-s0513a4:5127_7": "“etasmiṃ paṅke palipe byasannā hīnattarūpā na taranti pāra”nti.",
  "atk-s0513a4:5127_8": "Tattha byasannāti sannā.",
  "atk-s0513a4:5127_9": "“Visannā”tipi pāṭho,",
  "atk-s0513a4:5127_10": "ayamevattho.",
  "atk-s0513a4:5127_11": "Hīnattarūpāti hīnacittasabhāvā.",
  "atk-s0513a4:5127_12": "Na taranti pāranti nibbānapāraṃ gantuṃ na sakkonti.",
  "atk-s0513a4:5128_0": "Ayanti mahārāja,",
  "atk-s0513a4:5128_1": "ayaṃ mamattabhāvo pubbe assagopakehi saddhiṃ vaḍḍhanto mahājanassa vilumpanaviheṭhanādivasena bahuṃ luddaṃ sāhasikakammaṃ akāsi.",
  "atk-s0513a4:5128_2": "Svāyaṃ gahītoti so ayaṃ tassa kammassa vipāko mayā gahito.",
  "atk-s0513a4:5128_3": "Na hi mokkhito meti saṃsāravaṭṭe sati na hi mokkho ito akusalaphalato mama atthi.",
  "atk-s0513a4:5128_4": "Orundhiyā naṃ parirakkhissāmīti idāni naṃ kāyavacīmanodvārāni pidahanto orundhitvā parirakkhissāmi.",
  "atk-s0513a4:5128_5": "Kiṃkāraṇā?",
  "atk-s0513a4:5128_6": "Māyaṃ puna luddamakāsi kammaṃ.",
  "atk-s0513a4:5128_7": "Ahañhi ito paṭṭhāya pāpaṃ akatvā kalyāṇameva karissāmi.",
  "atk-s0513a4:5129_0": "Evaṃ assapālakumāro dvīhi gāthāhi dhammaṃ desetvā “tiṭṭhatha tumhe,",
  "atk-s0513a4:5129_1": "tumhehi saddhiṃ kathentameva maṃ byādhijarāmaraṇāni upagacchantī”ti ovādaṃ datvā yojanikaṃ parisaṃ gahetvā",
  "atk-s0513a4:5129_2": "nikkhamitvā hatthipālakumārasseva santikaṃ gato.",
  "atk-s0513a4:5129_3": "So tassa ākāse nisīditvā dhammaṃ desetvā “bhātika,",
  "atk-s0513a4:5129_4": "ayaṃ samāgamo mahā bhavissati,",
  "atk-s0513a4:5129_5": "idheva tāva homā”ti āha.",
  "atk-s0513a4:5129_6": "Itaropi “sādhū”ti sampaṭicchi.",
  "atk-s0513a4:5129_7": "Punadivase rājā ca purohito ca tenevupāyena gopālakumārassa nivesanaṃ gantvā tenapi tatheva paṭinanditvā attano āgamanakāraṇaṃ ācikkhiṃsu.",
  "atk-s0513a4:5129_8": "Sopi assapālakumāro viya paṭikkhipitvā “ahaṃ cirato paṭṭhāya pabbajitukāmo vane naṭṭhagoṇaṃ viya pabbajjaṃ upadhārento vicarāmi,",
  "atk-s0513a4:5129_9": "tena me naṭṭhagoṇassa padaṃ viya bhātikānaṃ gatamaggo diṭṭho,",
  "atk-s0513a4:5129_10": "svāhaṃ teneva maggena gamissāmī”ti vatvā gāthamāha –",
  "atk-s0513a4:5130_0": "347.",
  "atk-s0513a4:5131_0": "“Gavaṃva naṭṭhaṃ puriso yathā vane, anvesatī rāja apassamāno;",
  "atk-s0513a4:5132_0": "Evaṃ naṭṭho esukārī mamattho, sohaṃ kathaṃ na gaveseyyaṃ rājā”ti.",
  "atk-s0513a4:5133_0": "Tattha esukārīti rājānaṃ ālapati.",
  "atk-s0513a4:5133_1": "Mamatthoti vane goṇo viya mama pabbajjāsaṅkhāto attho naṭṭho.",
  "atk-s0513a4:5133_2": "Sohanti so ahaṃ ajja pabbajitānaṃ maggaṃ disvā kathaṃ pabbajjaṃ na gaveseyyaṃ,",
  "atk-s0513a4:5133_3": "mama bhātikānaṃ gatamaggameva gamissāmi narindāti.",
  "atk-s0513a4:5134_0": "Atha naṃ “tāta gopāla,",
  "atk-s0513a4:5134_1": "ekāhaṃ dvīhaṃ āgamehi,",
  "atk-s0513a4:5134_2": "amhe samassāsetvā pacchā pabbajissasī”ti vadiṃsu.",
  "atk-s0513a4:5134_3": "So “mahārāja,",
  "atk-s0513a4:5134_4": "ajja kattabbakammaṃ ‘sve karissāmī’ti na vattabbaṃ,",
  "atk-s0513a4:5134_5": "kalyāṇakammaṃ nāma ajjeva kattabba”nti vatvā itaraṃ gāthamāha –",
  "atk-s0513a4:5135_0": "348.",
  "atk-s0513a4:5136_0": "“Hiyyoti hiyyati poso, pareti parihāyati;",
  "atk-s0513a4:5137_0": "Anāgataṃ netamatthīti ñatvā, uppannachandaṃ ko panudeyya dhīro”ti.",
  "atk-s0513a4:5138_0": "Tattha hiyyoti sveti attho.",
  "atk-s0513a4:5138_1": "Pareti punadivase.",
  "atk-s0513a4:5138_2": "Idaṃ vuttaṃ hoti –",
  "atk-s0513a4:5138_3": "“yo mahārāja,",
  "atk-s0513a4:5138_4": "ajja kattabbaṃ kammaṃ ‘sve’ti,",
  "atk-s0513a4:5138_5": "sve kattabbaṃ kammaṃ ‘pare’ti vatvā na karoti,",
  "atk-s0513a4:5138_6": "so tato parihāyati,",
  "atk-s0513a4:5138_7": "na taṃ kammaṃ kātuṃ sakkotī”ti.",
  "atk-s0513a4:5138_8": "Evaṃ gopālo bhaddekarattasuttaṃ nāma kathesi.",
  "atk-s0513a4:5138_9": "Svāyamattho bhaddekarattasuttena kathetabbo.",
  "atk-s0513a4:5138_10": "Anāgataṃ netamatthīti yaṃ anāgataṃ,",
  "atk-s0513a4:5138_11": "taṃ “netaṃ atthī”ti ñatvā uppannaṃ kusalacchandaṃ ko paṇḍito panudeyya hareyya.",
  "atk-s0513a4:5139_0": "Evaṃ gopālakumāro dvīhi gāthāhi dhammaṃ desetvā “tiṭṭhatha tumhe,",
  "atk-s0513a4:5139_1": "tumhehi saddhiṃ kathentameva maṃ byādhijarāmaraṇāni upagacchantī”ti yojanikaṃ parisaṃ gahetvā nikkhamitvā dvinnaṃ bhātikānaṃ santikaṃ gato.",
  "atk-s0513a4:5139_2": "Hatthipālo tassapi dhammaṃ desesi.",
  "atk-s0513a4:5139_3": "Punadivase rājā ca purohito ca tenevupāyena ajapālakumārassa nivesanaṃ gantvā tenapi tatheva paṭinanditvā",
  "atk-s0513a4:5139_4": "attano āgamanakāraṇaṃ ācikkhitvā “chattaṃ te ussāpessāmā”ti vadiṃsu.",
  "atk-s0513a4:5139_5": "Kumāro āha –",
  "atk-s0513a4:5139_6": "“mayhaṃ bhātikā kuhi”nti?",
  "atk-s0513a4:5139_7": "Te “amhākaṃ rajjenattho natthī”ti setacchattaṃ pahāya tiyojanikaṃ parisaṃ gahetvā nikkhamitvā gaṅgātīre nisinnāti.",
  "atk-s0513a4:5139_8": "Nāhaṃ mama bhātikehi chaḍḍitakheḷaṃ sīsenādāya vicarissāmi,",
  "atk-s0513a4:5139_9": "ahampi pabbajissāmīti. Tāta,",
  "atk-s0513a4:5139_10": "tvaṃ tāva daharo,",
  "atk-s0513a4:5139_11": "amhākaṃ hatthabhāro,",
  "atk-s0513a4:5139_12": "vayappattakāle pabbajissasīti.",
  "atk-s0513a4:5139_13": "Atha ne kumāro “kiṃ tumhe kathetha,",
  "atk-s0513a4:5139_14": "nanu ime sattā daharakālepi mahallakakālepi marantiyeva,",
  "atk-s0513a4:5139_15": "‘ayaṃ daharakāle marissati,",
  "atk-s0513a4:5139_16": "ayaṃ mahallakakāle’ti kassaci hatthe vā pāde vā nimittaṃ natthi,",
  "atk-s0513a4:5139_17": "ahaṃ mama maraṇakālaṃ na jānāmi,",
  "atk-s0513a4:5139_18": "tasmā idāneva pabbajissāmī”ti vatvā dve gāthā abhāsi –",
  "atk-s0513a4:5140_0": "349.",
  "atk-s0513a4:5141_0": "“Passāmi vohaṃ daharaṃ kumāriṃ, mattūpamaṃ ketakapupphanettaṃ;",
  "atk-s0513a4:5142_0": "Abhuttabhoge paṭhame vayasmiṃ, ādāya maccu vajate kumāriṃ.",
  "atk-s0513a4:5143_0": "350.",
  "atk-s0513a4:5144_0": "“Yuvā sujāto sumukho sudassano, sāmo kusumbhaparikiṇṇamassu;",
  "atk-s0513a4:5145_0": "Hitvāna kāme paṭikacca gehaṃ, anujāna maṃ pabbajissāmi devā”ti.",
  "atk-s0513a4:5146_0": "Tattha voti nipātamattaṃ,",
  "atk-s0513a4:5146_1": "passāmiccevāti attho.",
  "atk-s0513a4:5146_2": "Mattūpamanti hāsabhāsavilāsehi mattaṃ viya carantiṃ.",
  "atk-s0513a4:5146_3": "Ketakapupphanettanti ketakapupphapattaṃ viya puthulāyatanettaṃ.",
  "atk-s0513a4:5146_4": "Abhuttabhogeti evaṃ uttamarūpadharaṃ kumāriṃ paṭhamavaye vattamānaṃ abhuttabhogameva mātāpitūnaṃ upari",
  "atk-s0513a4:5146_5": "mahantaṃ sokaṃ pātetvā maccu gahetvāva gacchati.",
  "atk-s0513a4:5146_6": "Sujātoti susaṇṭhito.",
  "atk-s0513a4:5146_7": "Sumukhoti kañcanādāsapuṇṇacandasadisamukho.",
  "atk-s0513a4:5146_8": "Sudassanoti uttamarūpadhāritāya sampannadassano.",
  "atk-s0513a4:5146_9": "Sāmoti suvaṇṇasāmo.",
  "atk-s0513a4:5146_10": "Kusumbhaparikiṇṇamassūti sannisinnaṭṭhena sukhumaṭṭhena ca taruṇakusumbhakesarasadisaparikiṇṇamassu.",
  "atk-s0513a4:5146_11": "Iminā evarūpopi kumāro maccuvasaṃ gacchati.",
  "atk-s0513a4:5146_12": "Tathāvidhampi hi sineruṃ uppātento viya nikkaruṇo maccu ādāya gacchatīti dasseti.",
  "atk-s0513a4:5146_13": "Hitvāna kāme paṭikacca gehaṃ,",
  "atk-s0513a4:5146_14": "anujāna maṃ pabbajissāmi devāti deva,",
  "atk-s0513a4:5146_15": "puttadārabandhanasmiñhi uppanne taṃ bandhanaṃ ducchedanīyaṃ hoti,",
  "atk-s0513a4:5146_16": "tenāhaṃ puretaraññeva kāme ca gehañca hitvā idāneva pabbajissāmi, anujāna, manti.",
  "atk-s0513a4:5147_0": "Evañca pana vatvā “tiṭṭhatha tumhe,",
  "atk-s0513a4:5147_1": "tumhehi saddhiṃ kathentameva maṃ byādhijarāmaraṇāni upagacchantī”ti te ubhopi vanditvā yojanikaṃ parisaṃ gahetvā nikkhamitvā gaṅgātīrameva agamāsi.",
  "atk-s0513a4:5147_2": "Hatthipālo tassapi ākāse nisīditvā dhammaṃ desetvā “samāgamo mahā bhavissatī”ti tattheva nisīdi.",
  "atk-s0513a4:5147_3": "Punadivase purohito pallaṅkavaramajjhagato nisīditvā cintesi “mama puttā pabbajitā,",
  "atk-s0513a4:5147_4": "idānāhaṃ ekakova manussakhāṇuko jātomhi,",
  "atk-s0513a4:5147_5": "ahampi pabbajissāmī”ti.",
  "atk-s0513a4:5147_6": "So brāhmaṇiyā saddhiṃ mantento gāthamāha –",
  "atk-s0513a4:5148_0": "351.",
  "atk-s0513a4:5149_0": "“Sākhāhi rukkho labhate samaññaṃ, pahīnasākhaṃ pana khāṇumāhu;",
  "atk-s0513a4:5150_0": "Pahīnaputtassa mamajja bhoti, vāseṭṭhi bhikkhācariyāya kālo”ti.",
  "atk-s0513a4:5151_0": "Tattha labhate samaññanti rukkhoti vohāraṃ labhati.",
  "atk-s0513a4:5151_1": "Vāseṭṭhīti brāhmaṇiṃ ālapati.",
  "atk-s0513a4:5151_2": "Bhikkhācariyāyāti mayhampi pabbajjāya kālo,",
  "atk-s0513a4:5151_3": "puttānaṃ santikameva gamissāmīti.",
  "atk-s0513a4:5152_0": "So evaṃ vatvā brāhmaṇe pakkosāpesi,",
  "atk-s0513a4:5152_1": "saṭṭhi brāhmaṇasahassāni sannipatiṃsu.",
  "atk-s0513a4:5152_2": "Atha ne āha –",
  "atk-s0513a4:5152_3": "“tumhe kiṃ karissathā”ti tumhe pana ācariyāti.",
  "atk-s0513a4:5152_4": "“Ahaṃ mama puttassa santike pabbajissāmī”ti.",
  "atk-s0513a4:5152_5": "“Na tumhākameva nirayo uṇho,",
  "atk-s0513a4:5152_6": "mayampi pabbajissāmā”ti.",
  "atk-s0513a4:5152_7": "So asītikoṭidhanaṃ brāhmaṇiyā niyyādetvā yojanikaṃ brāhmaṇaparisaṃ ādāya nikkhamitvā puttānaṃ santikaññeva gato.",
  "atk-s0513a4:5152_8": "Hatthipālo tāyapi parisāya ākāse ṭhatvā dhammaṃ desesi.",
  "atk-s0513a4:5152_9": "Punadivase brāhmaṇī cintesi “mama cattāro puttā setacchattaṃ pahāya ‘pabbajissāmā’ti gatā,",
  "atk-s0513a4:5152_10": "brāhmaṇopi purohitaṭṭhānena saddhiṃ asītikoṭidhanaṃ chaḍḍetvā puttānaññeva santikaṃ gato,",
  "atk-s0513a4:5152_11": "ahameva ekā kiṃ karissāmi,",
  "atk-s0513a4:5152_12": "puttānaṃ gatamaggeneva gamissāmī”ti.",
  "atk-s0513a4:5152_13": "Sā atītaṃ udāharaṇaṃ āharantī udānagāthamāha –",
  "atk-s0513a4:5153_0": "352.",
  "atk-s0513a4:5154_0": "“Aghasmi koñcāva yathā himaccaye, katāni jālāni padāliya haṃsā;",
  "atk-s0513a4:5155_0": "Gacchanti puttā ca patī ca mayhaṃ, sāhaṃ kathaṃ nānuvaje pajāna”nti.",
  "atk-s0513a4:5156_0": "Tattha aghasmi koñcāva yathāti yatheva ākāse koñcasakuṇā asajjamānā gacchanti.",
  "atk-s0513a4:5156_1": "Himaccayeti vassānaccaye.",
  "atk-s0513a4:5156_2": "Katāni jālāni padāliya haṃsāti atīte kira channavutisahassā suvaṇṇahaṃsāvassārattapahonakaṃ sāliṃ kañcanaguhāyaṃ",
  "atk-s0513a4:5156_3": "nikkhipitvā vassabhayena bahi anikkhamitvā catumāsaṃ tattha vasanti.",
  "atk-s0513a4:5156_4": "Atha nesaṃ uṇṇanābhi nāma makkaṭako guhādvāre jālaṃ bandhati.",
  "atk-s0513a4:5156_5": "Haṃsā dvinnaṃ taruṇahaṃsānaṃ dviguṇaṃ vaṭṭaṃ denti.",
  "atk-s0513a4:5156_6": "Te thāmasampannatāya taṃ jālaṃ chinditvā purato gacchanti,",
  "atk-s0513a4:5156_7": "sesā tesaṃ gatamaggena gacchanti.",
  "atk-s0513a4:5156_8": "Sā tamatthaṃ pakāsentī evamāha.",
  "atk-s0513a4:5156_9": "Idaṃ vuttaṃ hoti –",
  "atk-s0513a4:5156_10": "yatheva ākāse koñcasakuṇā asajjamānā gacchanti,",
  "atk-s0513a4:5156_11": "tathā himaccaye vassānātikkame dve taruṇahaṃsā katāni jālāni padāletvā gacchanti,",
  "atk-s0513a4:5156_12": "atha nesaṃ gatamaggena itare haṃsā.",
  "atk-s0513a4:5156_13": "Idāni pana mama puttā taruṇahaṃsā jālaṃ viya kāmajālaṃ chinditvā gatā,",
  "atk-s0513a4:5156_14": "mayāpi tesaṃ gatamaggena gantabbanti iminādhippāyena “gacchanti puttā ca patī ca mayhaṃ,",
  "atk-s0513a4:5156_15": "sāhaṃ kathaṃ nānuvaje pajāna”nti āha.",
  "atk-s0513a4:5157_0": "Iti sā “kathaṃ ahaṃ evaṃ pajānantī na pabbajissāmi,",
  "atk-s0513a4:5157_1": "pabbajissāmi yevā”ti sanniṭṭhānaṃ katvā brāhmaṇiyo pakkosāpetvā evamāha “tumhe kiṃ karissathā”ti?",
  "atk-s0513a4:5157_2": "“Tumhe pana ayye”ti.",
  "atk-s0513a4:5157_3": "“Ahaṃ pabbajissāmī”ti.",
  "atk-s0513a4:5157_4": "“Mayampi pabbajissāmā”ti.",
  "atk-s0513a4:5157_5": "Sā taṃ vibhavaṃ chaḍḍetvā yojanikaṃ parisaṃ gahetvā puttānaṃ santikameva gatā.",
  "atk-s0513a4:5157_6": "Hatthipālo tāyapi parisāya ākāse nisīditvā dhammaṃ desesi.",
  "atk-s0513a4:5157_7": "Punadivase rājā “kuhiṃ purohito”ti pucchi. “Deva,",
  "atk-s0513a4:5157_8": "purohito ca brāhmaṇī ca sabbaṃ dhanaṃ chaḍḍetvā dviyojanikaṃ parisaṃ gahetvā puttānaṃ santikaṃ gatā”ti.",
  "atk-s0513a4:5157_9": "Rājā “asāmikaṃ dhanaṃ amhākaṃ pāpuṇātī”ti tassa gehato dhanaṃ āharāpesi.",
  "atk-s0513a4:5157_10": "Athassa aggamahesī “rājā kiṃ karotī”ti pucchitvā “purohitassa gehato dhanaṃ āharāpetī”ti vutte “purohito",
  "atk-s0513a4:5157_11": "kuhi”nti vatvā “sapajāpatiko pabbajjatthāya nikkhanto”ti sutvā “ayaṃ rājā brāhmaṇena ca brāhmaṇiyā ca",
  "atk-s0513a4:5157_12": "catūhi puttehi ca jahitaṃ ukkāraṃ mohena mūḷho attano gharaṃ āharāpeti,",
  "atk-s0513a4:5157_13": "upamāya naṃ bodhessāmī”ti sūnato maṃsaṃ āharāpetvā rājaṅgaṇe rāsiṃ kāretvā ujumaggaṃ vissajjetvā jālaṃ parikkhipāpesi.",
  "atk-s0513a4:5157_14": "Gijjhā dūratova disvā tassatthāya otariṃsu.",
  "atk-s0513a4:5157_15": "Tattha sappaññā jālaṃ pasāritaṃ ñatvā atibhārikā hutvā “ujukaṃ uppatituṃ na sakkhissāmā”ti attanā khāditamaṃsaṃ",
  "atk-s0513a4:5157_16": "chaḍḍetvā vamitvā jālaṃ anallīyitvā ujukameva uppatitvā gamiṃsu.",
  "atk-s0513a4:5157_17": "Andhabālā pana tehi chaḍḍitaṃ vamitaṃ khāditvā bhāriyā hutvā ujukaṃ uppatituṃ asakkontā āgantvā jāle bajjhiṃsu.",
  "atk-s0513a4:5157_18": "Athekaṃ gijjhaṃ ānetvā deviyā dassayiṃsu.",
  "atk-s0513a4:5157_19": "Sā taṃ ādāya rañño santikaṃ gantvā “etha tāva, mahārāja,",
  "atk-s0513a4:5157_20": "rājaṅgaṇe ekaṃ kiriyaṃ passissāmā”ti sīhapañjaraṃ vivaritvā “ime gijjhe olokehi mahārājā”ti vatvā dve gāthā abhāsi –",
  "atk-s0513a4:5158_0": "353.",
  "atk-s0513a4:5159_0": "“Ete bhutvā vamitvā ca, pakkamanti vihaṅgamā;",
  "atk-s0513a4:5160_0": "Ye ca bhutvā na vamiṃsu, te me hatthattamāgatā.",
  "atk-s0513a4:5161_0": "354.",
  "atk-s0513a4:5162_0": "“Avamī brāhmaṇo kāme, so tvaṃ paccāvamissasi;",
  "atk-s0513a4:5163_0": "Vantādo puriso rāja, na so hoti pasaṃsiyo”ti.",
  "atk-s0513a4:5164_0": "Tattha bhutvā vamitvā cāti maṃsaṃ khāditvā vamitvā ca.",
  "atk-s0513a4:5164_1": "Paccāvamissasīti paṭibhuñjissasi.",
  "atk-s0513a4:5164_2": "Vantādoti parassa vamitakhādako.",
  "atk-s0513a4:5164_3": "Na pasaṃsiyoti so taṇhāvasiko bālo buddhādīhi paṇḍitehi pasaṃsitabbo na hoti.",
  "atk-s0513a4:5165_0": "Taṃ sutvā rājā vippaṭisārī ahosi,",
  "atk-s0513a4:5165_1": "tayo bhavā ādittā viya upaṭṭhahiṃsu.",
  "atk-s0513a4:5165_2": "So “ajjeva rajjaṃ pahāya mama pabbajituṃ vaṭṭatī”ti uppannasaṃvego deviyā thutiṃ karonto gāthamāha –",
  "atk-s0513a4:5166_0": "355.",
  "atk-s0513a4:5167_0": "“Paṅke ca posaṃ palipe byasannaṃ, balī yathā dubbalamuddhareyya;",
  "atk-s0513a4:5168_0": "Evampi maṃ tvaṃ udatāri bhoti, pañcāli gāthāhi subhāsitāhī”ti.",
  "atk-s0513a4:5169_0": "Tattha byasannanti nimuggaṃ,",
  "atk-s0513a4:5169_1": "“visanna”ntipi pāṭho.",
  "atk-s0513a4:5169_2": "Uddhareyyāti kesesu vā hatthesu vā gahetvā ukkhipitvā thale ṭhapeyya.",
  "atk-s0513a4:5169_3": "Udatārīti kāmapaṅkato uttārayi.",
  "atk-s0513a4:5169_4": "“Udatāsī”tipi pāṭho,",
  "atk-s0513a4:5169_5": "ayamevattho.",
  "atk-s0513a4:5169_6": "“Uddhaṭāsī”tipi pāṭho,",
  "atk-s0513a4:5169_7": "uddharīti attho.",
  "atk-s0513a4:5169_8": "Pañcālīti pañcālarājadhīte.",
  "atk-s0513a4:5170_0": "Evañca pana vatvā taṅkhaṇaññeva pabbajitukāmo hutvā amacce pakkosāpetvā āha –",
  "atk-s0513a4:5170_1": "“tumhe kiṃ karissathā”ti tumhe pana, devāti?",
  "atk-s0513a4:5170_2": "“Ahaṃ hatthipālassa santike pabbajissāmī”ti.",
  "atk-s0513a4:5170_3": "“Mayampi pabbajissāma, devā”ti.",
  "atk-s0513a4:5170_4": "Rājā dvādasayojanike bārāṇasinagare rajjaṃ chaḍḍetvā “atthikā setacchattaṃ ussāpentū”ti amaccaparivuto",
  "atk-s0513a4:5170_5": "tiyojanikaṃ parisaṃ gahetvā kumārasseva santikaṃ gato.",
  "atk-s0513a4:5170_6": "Hatthipālo tassāpi parisāya ākāse nisinno dhammaṃ desesi.",
  "atk-s0513a4:5170_7": "Satthā rañño pabbajitabhāvaṃ pakāsento gāthamāha –",
  "atk-s0513a4:5171_0": "356.",
  "atk-s0513a4:5172_0": "“Idaṃ vatvā mahārājā, esukārī disampati;",
  "atk-s0513a4:5173_0": "Raṭṭhaṃ hitvāna pabbaji, nāgo chetvāva bandhana”nti.",
  "atk-s0513a4:5174_0": "Punadivase nagare ohīnajano sannipatitvā rājadvāraṃ gantvā deviyā ārocetvā nivesanaṃ pavisitvā deviṃ vanditvā ekamantaṃ ṭhito gāthamāha.",
  "atk-s0513a4:5175_0": "357.",
  "atk-s0513a4:5176_0": "“Rājā ca pabbajjamarocayittha, raṭṭhaṃ pahāya naravīraseṭṭho;",
  "atk-s0513a4:5177_0": "Tuvampi no hohi yatheva rājā, amhehi guttā anusāsa rajja”nti.",
  "atk-s0513a4:5178_0": "Tattha anusāsāti amhehi guttā hutvā dhammena rajjaṃ kārehi.",
  "atk-s0513a4:5179_0": "Sā mahājanassa kathaṃ sutvā sesagāthā abhāsi –",
  "atk-s0513a4:5180_0": "358.",
  "atk-s0513a4:5181_0": "“Rājā ca pabbajjamarocayittha, raṭṭhaṃ pahāya naravīraseṭṭho;",
  "atk-s0513a4:5182_0": "Ahampi ekā carissāmi loke, hitvāna kāmāni manoramāni.",
  "atk-s0513a4:5183_0": "359.",
  "atk-s0513a4:5184_0": "“Rājā ca pabbajjamarocayittha, raṭṭhaṃ pahāya naravīraseṭṭho;",
  "atk-s0513a4:5185_0": "Ahampi ekā carissāmi loke, hitvāna kāmāni yathodhikāni.",
  "atk-s0513a4:5186_0": "360.",
  "atk-s0513a4:5187_0": "“Accenti kālā tarayanti rattiyo, vayoguṇā anupubbaṃ jahanti;",
  "atk-s0513a4:5188_0": "Ahampi ekā carissāmi loke, hitvāna kāmāni manoramāni.",
  "atk-s0513a4:5189_0": "361.",
  "atk-s0513a4:5190_0": "“Accenti kālā tarayanti rattiyo, vayoguṇā anupubbaṃ jahanti;",
  "atk-s0513a4:5191_0": "Ahampi ekā carissāmi loke, hitvāna kāmāni yathodhikāni.",
  "atk-s0513a4:5192_0": "362.",
  "atk-s0513a4:5193_0": "“Accenti kālā tarayanti rattiyo, vayoguṇā anupubbaṃ jahanti;",
  "atk-s0513a4:5194_0": "Ahampi ekā carissāmi loke, sītibhūtā sabbamaticca saṅga”nti.",
  "atk-s0513a4:5195_0": "Tattha ekāti puttadhītukilesasambādhehi muccitvā imasmiṃ loke ekikāva carissāmi.",
  "atk-s0513a4:5195_1": "Kāmānīti rūpādayo kāmaguṇe.",
  "atk-s0513a4:5195_2": "Yatodhikānīti yena yena odhinā ṭhitāni,",
  "atk-s0513a4:5195_3": "tena tena ṭhitāneva jahissāmi,",
  "atk-s0513a4:5195_4": "na kiñci āmasissāmīti attho.",
  "atk-s0513a4:5195_5": "Accenti kālāti pubbaṇhādayo kālā atikkamanti.",
  "atk-s0513a4:5195_6": "Tarayantīti atucchā hutvā āyusaṅkhāraṃ khepayamānā khādayamānā gacchanti.",
  "atk-s0513a4:5195_7": "Vayoguṇāti paṭhamavayādayo tayo,",
  "atk-s0513a4:5195_8": "mandadasakādayo vā dasa koṭṭhāsā.",
  "atk-s0513a4:5195_9": "Anupubbaṃ jahantīti uparūparikoṭṭhāsaṃ appatvā tattha tattheva nirujjhanti.",
  "atk-s0513a4:5195_10": "Sītibhūtāti uṇhakārake uṇhasabhāve kilese pahāya sītalā hutvā.",
  "atk-s0513a4:5195_11": "Sabbamaticca saṅganti rāgasaṅgādikaṃ sabbasaṅgaṃ atikkamitvā ekā carissāmi,",
  "atk-s0513a4:5195_12": "hatthipālakumārassa santikaṃ gantvā pabbajissāmīti.",
  "atk-s0513a4:5196_0": "Iti sā imāhi gāthāhi mahājanassa dhammaṃ desetvā amaccabhariyāyo pakkosāpetvā āha –",
  "atk-s0513a4:5196_1": "“tumhe kiṃ karissathā”ti tumhe pana ayyeti?",
  "atk-s0513a4:5196_2": "“Ahaṃ pabbajissāmī”ti.",
  "atk-s0513a4:5196_3": "“Mayampi pabbajissāmā”ti.",
  "atk-s0513a4:5196_4": "Sā “sādhū”ti rājanivesane suvaṇṇakoṭṭhāgārādīni vivarāpetvā “asukaṭṭhāne ca asukaṭṭhāne ca mahānidhi",
  "atk-s0513a4:5196_5": "nidahita”nti suvaṇṇapaṭṭe likhāpetvā “dinnaññeva,",
  "atk-s0513a4:5196_6": "atthikā harantū”ti vatvā suvaṇṇapaṭṭaṃ mahātale thambhe bandhāpetvā nagare bheriṃ carāpetvā mahāsampattiṃ chaḍḍetvā nagarā nikkhami.",
  "atk-s0513a4:5196_7": "Tasmiṃ khaṇe sakalanagaraṃ saṅkhubhi.",
  "atk-s0513a4:5196_8": "“Rājā ca kira devī ca rajjaṃ pahāya ‘pabbajissāmā’ti nikkhamanti,",
  "atk-s0513a4:5196_9": "mayaṃ idha kiṃ karissāmā”ti tato tato manussā yathāpūritāneva gehāni chaḍḍetvā putte hatthesu gahetvā nikkhamiṃsu.",
  "atk-s0513a4:5196_10": "Sabbāpaṇā pasāritaniyāmeneva ṭhitā,",
  "atk-s0513a4:5196_11": "nivattitvā olokento nāma nāhosi.",
  "atk-s0513a4:5196_12": "Sakalanagaraṃ tucchaṃ ahosi,",
  "atk-s0513a4:5196_13": "devīpi tiyojanikaṃ parisaṃ gahetvā tattheva gatā.",
  "atk-s0513a4:5196_14": "Hatthipālo tassāpi parisāya ākāse nisinno dhammaṃ desetvā dvādasayojanikaṃ parisaṃ gahetvā himavantābhimukho pāyāsi.",
  "atk-s0513a4:5196_15": "“Hatthipālakumāro kira dvādasayojanikaṃ bārāṇasiṃ tucchaṃ katvā ‘pabbajissāmī’ti mahājanaṃ ādāya himavantaṃ gacchati,",
  "atk-s0513a4:5196_16": "kimaṅgaṃ pana maya”nti sakalakāsiraṭṭhaṃ saṅkhubhi.",
  "atk-s0513a4:5196_17": "Aparabhāge parisā tiṃsayojanikā ahesuṃ,",
  "atk-s0513a4:5196_18": "so tāya parisāya saddhiṃ himavantaṃ pāvisi.",
  "atk-s0513a4:5197_0": "Sakko āvajjento taṃ pavattiṃ ñatvā “hatthipālakumāro mahābhinikkhamanaṃ nikkhanto,",
  "atk-s0513a4:5197_1": "samāgamo mahā bhavissati,",
  "atk-s0513a4:5197_2": "vasanaṭṭhānaṃ laddhuṃ vaṭṭatī”ti vissakammaṃ āṇāpesi “gaccha,",
  "atk-s0513a4:5197_3": "āyāmato chattiṃsayojanaṃ,",
  "atk-s0513a4:5197_4": "vitthārato pannarasayojanaṃ assamaṃ māpetvā pabbajitaparikkhāre sampādehī”ti.",
  "atk-s0513a4:5197_5": "So “sādhū”ti paṭissuṇitvā gaṅgātīre ramaṇīye bhūmibhāge vuttappamāṇaṃ assamapadaṃ māpetvā paṇṇasālāsu",
  "atk-s0513a4:5197_6": "kaṭṭhattharaṇapaṇṇattharaṇaāsanādīni paññapetvā sabbe pabbajitaparikkhāre māpesi.",
  "atk-s0513a4:5197_7": "Ekekissā paṇṇasālāya dvāre ekeko caṅkamo rattiṭṭhānadivāṭṭhānaparicchinno katasudhāparikammo ālambanaphalako,",
  "atk-s0513a4:5197_8": "tesu tesu ṭhānesu nānāvaṇṇasurabhikusumasañchannā pupphagacchā,",
  "atk-s0513a4:5197_9": "ekekassa caṅkamassa koṭiyaṃ ekeko udakabharito kūpo,",
  "atk-s0513a4:5197_10": "tassa santike ekeko phalarukkho,",
  "atk-s0513a4:5197_11": "so ekova sabbaphalāni phalati.",
  "atk-s0513a4:5197_12": "Idaṃ sabbaṃ devatānubhāvena ahosi.",
  "atk-s0513a4:5197_13": "Vissakammo assamapadaṃ māpetvā paṇṇasālāsu pabbajitaparikkhāre ṭhapetvā “ye keci pabbajitukāmā ime parikkhāre",
  "atk-s0513a4:5197_14": "gaṇhantū”ti jātihiṅgulakena bhittiyā akkharāni likhitvā attano ānubhāvena bheravasadde migapakkhī duddasike",
  "atk-s0513a4:5197_15": "amanusse ca paṭikkamāpetvā sakaṭṭhānameva gato.",
  "atk-s0513a4:5198_0": "Hatthipālakumāro ekapadikamaggena sakkadattiyaṃ assamaṃ pavisitvā akkharāni disvā “sakkena mama mahābhinikkhamanaṃ",
  "atk-s0513a4:5198_1": "nikkhantabhāvo ñāto bhavissatī”ti dvāraṃ vivaritvā paṇṇasālaṃ pavisitvā isipabbajjaliṅgaṃ gahetvā nikkhamitvā",
  "atk-s0513a4:5198_2": "caṅkamaṃ otaritvā katipaye vāre aparāparaṃ caṅkamitvā sesajanakāyaṃ pabbājetvā assamapadaṃ vicārento",
  "atk-s0513a4:5198_3": "taruṇaputtānaṃ itthīnaṃ majjhaṭṭhāne paṇṇasālaṃ adāsi.",
  "atk-s0513a4:5198_4": "Tato anantaraṃ mahallakitthīnaṃ,",
  "atk-s0513a4:5198_5": "tato anantaraṃ majjhimitthīnaṃ,",
  "atk-s0513a4:5198_6": "samantā parikkhipitvā pana purisānaṃ adāsi.",
  "atk-s0513a4:5198_7": "Atheko rājā “bārāṇasiyaṃ kira rājā natthī”ti āgantvā alaṅkatapaṭiyattaṃ nagaraṃ oloketvā rājanivesanaṃ",
  "atk-s0513a4:5198_8": "āruyha tattha tattha ratanarāsiṃ disvā “evarūpaṃ nagaraṃ pahāya pabbajitakālato paṭṭhāya pabbajjā nāmesā",
  "atk-s0513a4:5198_9": "uḷārā bhavissatī”ti surāsoṇḍe maggaṃ pucchitvā hatthipālassa santikaṃ pāyāsi.",
  "atk-s0513a4:5198_10": "Hatthipālo tassa vanantaraṃ āgatabhāvaṃ ñatvā paṭimaggaṃ gantvā ākāse nisinno parisāya dhammaṃ desetvā assamapadaṃ netvā sabbaparisaṃ pabbājesi.",
  "atk-s0513a4:5198_11": "Etenupāyena aññepi cha rājāno pabbajiṃsu.",
  "atk-s0513a4:5198_12": "Satta rājāno bhoge chaḍḍayiṃsu,",
  "atk-s0513a4:5198_13": "chattiṃsayojaniko assamo nirantaro paripūri.",
  "atk-s0513a4:5198_14": "Yo kāmavitakkādīsu aññataraṃ vitakketi,",
  "atk-s0513a4:5198_15": "mahāpuriso tassa dhammaṃ desetvā brahmavihārabhāvanañceva kasiṇabhāvanañca ācikkhati.",
  "atk-s0513a4:5198_16": "Te yebhuyyena jhānābhiññā nibbattetvā tīsu koṭṭhāsesu dve koṭṭhāsā brahmaloke nibbattiṃsu.",
  "atk-s0513a4:5198_17": "Tatiyakoṭṭhāsaṃ tidhā katvā eko koṭṭhāso brahmaloke nibbatti,",
  "atk-s0513a4:5198_18": "eko chasu kāmasaggesu,",
  "atk-s0513a4:5198_19": "eko isīnaṃ pāricariyaṃ katvā manussaloke tīsu kulasampattīsu nibbatti.",
  "atk-s0513a4:5198_20": "Evaṃ hatthipālassa sāsanaṃ apagatanirayatiracchānayonipettivisayāsurakāyaṃ ahosi.",
  "atk-s0513a4:5199_0": "Imasmiṃ tambapaṇṇidīpe pathavicālakadhammaguttatthero,",
  "atk-s0513a4:5199_1": "kaṭakandhakāravāsī phussadevatthero,",
  "atk-s0513a4:5199_2": "uparimaṇḍalavāsī mahāsaṅgharakkhitatthero,",
  "atk-s0513a4:5199_3": "malayamahādevatthero,",
  "atk-s0513a4:5199_4": "abhayagirivāsī mahādevatthero,",
  "atk-s0513a4:5199_5": "gāmantapabbhāravāsī mahāsivatthero,",
  "atk-s0513a4:5199_6": "kāḷavallimaṇḍapavāsī mahānāgatthero kuddālasamāgame mūgapakkhasamāgame cūḷasutasomasamāgame ayogharapaṇḍitasamāgame",
  "atk-s0513a4:5199_7": "hatthipālasamāgame ca sabbapacchā nikkhantapurisā ahesuṃ.",
  "atk-s0513a4:5199_8": "Tenevāha bhagavā –",
  "atk-s0513a4:5200_0": "“Abhittharetha kalyāṇe, pāpā cittaṃ nivāraye;",
  "atk-s0513a4:5201_0": "Dandhañhi karoto puññaṃ, pāpasmiṃ ramate mano”ti. ;",
  "atk-s0513a4:5202_0": "Tasmā kalyāṇaṃ turitaturiteneva kātabbanti.",
  "atk-s0513a4:5203_0": "Satthā imaṃ dhammadesanaṃ āharitvā “evaṃ,",
  "atk-s0513a4:5203_1": "bhikkhave,",
  "atk-s0513a4:5203_2": "pubbepi tathāgato mahābhinikkhamanaṃ nikkhantoyevā”ti vatvā jātakaṃ samodhānesi –",
  "atk-s0513a4:5203_3": "“tadā esukārī rājā suddhodanamahārājā ahosi,",
  "atk-s0513a4:5203_4": "devī mahāmāyā,",
  "atk-s0513a4:5203_5": "purohito kassapo,",
  "atk-s0513a4:5203_6": "brāhmaṇī bhaddakāpilānī,",
  "atk-s0513a4:5203_7": "ajapālo anuruddho,",
  "atk-s0513a4:5203_8": "gopālo moggallāno,",
  "atk-s0513a4:5203_9": "assapālo sāriputto,",
  "atk-s0513a4:5203_10": "sesaparisā buddhaparisā,",
  "atk-s0513a4:5203_11": "hatthipālo pana ahameva ahosi”nti.",
  "atk-s0513a4:5204_0": "Hatthipālajātakavaṇṇanā terasamā.",
  "atk-s0513a4:5206_0": "[510] 14. Ayogharajātakavaṇṇanā",
  "atk-s0513a4:5207_0": "Yamekarattiṃ paṭhamanti idaṃ satthā jetavane viharanto mahābhinikkhamanaññeva ārabbha kathesi.",
  "atk-s0513a4:5207_1": "Tadāpi hi so “na,",
  "atk-s0513a4:5207_2": "bhikkhave, idāneva,",
  "atk-s0513a4:5207_3": "pubbepi tathāgato mahābhinikkhamanaṃ nikkhantoyevā”ti vatvā atītaṃ āhari.",
  "atk-s0513a4:5208_0": "Atīte bārāṇasiyaṃ brahmadatte rajjaṃ kārente brahmadattassa rañño aggamahesī gabbhaṃ paṭilabhitvā laddhagabbhaparihārā",
  "atk-s0513a4:5208_1": "pariṇatagabbhā paccūsasamanantare puttaṃ vijāyi.",
  "atk-s0513a4:5208_2": "Tassā purimattabhāve ekā sapattikā “tava jātaṃ jātaṃ pajaṃ khādituṃ labhissāmī”ti patthanaṃ paṭṭhapesi.",
  "atk-s0513a4:5208_3": "Sā kira sayaṃ vañjhā hutvā puttamātukodhena taṃ patthanaṃ katvā yakkhayoniyaṃ nibbatti.",
  "atk-s0513a4:5208_4": "Itarā rañño aggamahesī hutvā imaṃ puttaṃ vijāyi.",
  "atk-s0513a4:5208_5": "Sā yakkhinī tadā okāsaṃ labhitvā deviyā passantiyāva bībhaccharūpā hutvā āgantvā taṃ dārakaṃ gahetvā palāyi.",
  "atk-s0513a4:5208_6": "Devī “yakkhinī me puttaṃ gahetvā palāyī”ti mahāsaddena viravi.",
  "atk-s0513a4:5208_7": "Itarāpi dārakaṃ mūlakandaṃ viya muruṃ muruṃ karontī khāditvā deviyā hatthavikārādīhi bheravaṃ pakāsetvā tajjetvā pakkāmi.",
  "atk-s0513a4:5208_8": "Rājā taṃ vacanaṃ sutvā “kiṃ sakkā yakkhiniyā kātu”nti tuṇhī ahosi.",
  "atk-s0513a4:5208_9": "Puna deviyā vijāyanakāle daḷhaṃ ārakkhamakāsi.",
  "atk-s0513a4:5208_10": "Devī puttaṃ puna vijāyi.",
  "atk-s0513a4:5208_11": "Yakkhinī āgantvā tampi khāditvā gatā.",
  "atk-s0513a4:5208_12": "Tatiyavāre tassā kucchiyaṃ mahāsatto paṭisandhiṃ gaṇhi.",
  "atk-s0513a4:5208_13": "Rājā mahājanaṃ sannipātetvā “deviyā jātaṃ jātaṃ pajaṃ ekā yakkhinī khādati,",
  "atk-s0513a4:5208_14": "kiṃ nu kho kātabba”nti pucchi.",
  "atk-s0513a4:5208_15": "Atheko “yakkhā nāma tālapaṇṇassa bhāyanti,",
  "atk-s0513a4:5208_16": "deviyā hatthapādesu tālapaṇṇaṃ bandhituṃ vaṭṭatī”ti āha.",
  "atk-s0513a4:5208_17": "Atheko “ayogharassa bhāyanti,",
  "atk-s0513a4:5208_18": "ayogharaṃ kātuṃ vaṭṭatī”ti āha.",
  "atk-s0513a4:5208_19": "Rājā “sādhū”ti attano vijite kammāre sannipātetvā “ayogharaṃ karothā”ti āṇāpetvā āyuttake adāsi.",
  "atk-s0513a4:5208_20": "Antonagareyeva ramaṇīye bhūmibhāge gehaṃ paṭṭhapesuṃ,",
  "atk-s0513a4:5208_21": "thambhe ādiṃ katvā sabbagehasambhārā ayomayāva ahesuṃ,",
  "atk-s0513a4:5208_22": "navahi māsehi ayomayaṃ mahantaṃ caturassasālaṃ niṭṭhānaṃ agamāsi.",
  "atk-s0513a4:5208_23": "Taṃ niccaṃ pajjalitapadīpameva hoti.",
  "atk-s0513a4:5209_0": "Rājā deviyā gabbhaparipākaṃ ñatvā ayogharaṃ alaṅkārāpetvā taṃ ādāya ayogharaṃ pāvisi.",
  "atk-s0513a4:5209_1": "Sā tattha dhaññapuññalakkhaṇasampannaṃ puttaṃ vijāyi,",
  "atk-s0513a4:5209_2": "“ayogharakumāro”tvevassa nāmaṃ kariṃsu.",
  "atk-s0513a4:5209_3": "Taṃ dhātīnaṃ datvā mahantaṃ ārakkhaṃ saṃvidahitvā rājā deviṃ ādāya nagaraṃ padakkhiṇaṃ katvā alaṅkatapāsādatalameva abhiruhi.",
  "atk-s0513a4:5209_4": "Yakkhinīpi udakavāraṃ gantvā vessavaṇassa udakaṃ vahantī jīvitakkhayaṃ pattā.",
  "atk-s0513a4:5209_5": "Mahāsatto ayoghareyeva vaḍḍhitvā viññutaṃ patto tattheva sabbasippāni uggaṇhi.",
  "atk-s0513a4:5209_6": "Rājā “ko me puttassa vayappadeso”ti amacce pucchitvā “soḷasavasso, deva,",
  "atk-s0513a4:5209_7": "sūro thāmasampanno yakkhasahassampi paṭibāhituṃ samattho”ti sutvā “rajjamassa dassāmi,",
  "atk-s0513a4:5209_8": "sakalanagaraṃ alaṅkaritvā ayogharato taṃ nīharitvā ānethā”ti āha.",
  "atk-s0513a4:5209_9": "Amaccā “sādhu,",
  "atk-s0513a4:5209_10": "devā”ti dvādasayojanikaṃ bārāṇasiṃ alaṅkaritvā sabbālaṅkāravibhūsitaṃ maṅgalavāraṇaṃ ādāya tattha gantvā",
  "atk-s0513a4:5209_11": "kumāraṃ alaṅkārāpetvā hatthikkhandhe nisīdāpetvā “deva,",
  "atk-s0513a4:5209_12": "kulasantakaṃ alaṅkatanagaraṃ padakkhiṇaṃ katvā pitaraṃ kāsirājānaṃ vandatha,",
  "atk-s0513a4:5209_13": "ajjeva setacchattaṃ labhissathā”ti āhaṃsu.",
  "atk-s0513a4:5210_0": "Mahāsatto nagaraṃ padakkhiṇaṃ karonto ārāmarāmaṇeyyakavanapokkharaṇibhūmirāmaṇeyyakapāsādarāmaṇeyyakādīni",
  "atk-s0513a4:5210_1": "disvā cintesi “mama pitā maṃ ettakaṃ kālaṃ bandhanāgāre vasāpesi.",
  "atk-s0513a4:5210_2": "Evarūpaṃ alaṅkatanagaraṃ daṭṭhuṃ nādāsi,",
  "atk-s0513a4:5210_3": "ko nu kho mayhaṃ doso”ti amacce pucchi. “Deva,",
  "atk-s0513a4:5210_4": "natthi tumhākaṃ doso,",
  "atk-s0513a4:5210_5": "tumhākaṃ pana dvebhātike ekā yakkhinī khādi,",
  "atk-s0513a4:5210_6": "tena vo pitā ayoghare vasāpesi,",
  "atk-s0513a4:5210_7": "ayogharena jīvitaṃ tumhākaṃ laddha”nti.",
  "atk-s0513a4:5210_8": "So tesaṃ vacanaṃ sutvā cintesi “ahaṃ dasa māse lohakumbhiniraye viya ca gūthaniraye viya ca mātukucchimhi",
  "atk-s0513a4:5210_9": "vasitvā mātukucchito nikkhantakālato paṭṭhāya soḷasa vassāni etasmiṃ bandhanāgāre vasiṃ,",
  "atk-s0513a4:5210_10": "bahi oloketumpi na labhiṃ,",
  "atk-s0513a4:5210_11": "ussadaniraye khitto viya ahosiṃ,",
  "atk-s0513a4:5210_12": "yakkhiniyā hatthato muttopi panāhaṃ neva ajaro,",
  "atk-s0513a4:5210_13": "na amaro homi,",
  "atk-s0513a4:5210_14": "kiṃ me rajjena,",
  "atk-s0513a4:5210_15": "rajje ṭhitakālato paṭṭhāya dunnikkhamanaṃ hoti,",
  "atk-s0513a4:5210_16": "ajjeva mama pitaraṃ pabbajjaṃ anujānāpetvā himavantaṃ pavisitvā pabbajissāmī”ti.",
  "atk-s0513a4:5210_17": "So nagaraṃ padakkhiṇaṃ katvā rājakulaṃ pavisitvā rājānaṃ vanditvā aṭṭhāsi.",
  "atk-s0513a4:5211_0": "Rājā tassa sarīrasobhaṃ oloketvā balavasinehena amacce olokesi.",
  "atk-s0513a4:5211_1": "Te “kiṃ karoma,",
  "atk-s0513a4:5211_2": "devā”ti vadiṃsu.",
  "atk-s0513a4:5211_3": "Puttaṃ me ratanarāsimhi ṭhapetvā tīhi saṅkhehi abhisiñcitvā kañcanamālaṃ setacchattaṃ ussāpethāti.",
  "atk-s0513a4:5211_4": "Mahāsatto pitaraṃ vanditvā “na mayhaṃ rajjenattho,",
  "atk-s0513a4:5211_5": "ahaṃ pabbajissāmi,",
  "atk-s0513a4:5211_6": "pabbajjaṃ me anujānāthā”ti āha.",
  "atk-s0513a4:5211_7": "Tāta rajjaṃ paṭikkhipitvā kiṃkāraṇā pabbajissasīti.",
  "atk-s0513a4:5211_8": "“Deva ahaṃ mātukucchimhi dasa māse gūthaniraye viya vasitvā mātukucchito nikkhanto yakkhinibhayena soḷasa",
  "atk-s0513a4:5211_9": "vassāni bandhanāgāre vasanto bahi oloketumpi na alabhiṃ,",
  "atk-s0513a4:5211_10": "ussadaniraye khitto viya ahosiṃ,",
  "atk-s0513a4:5211_11": "yakkhiniyā hatthato muttomhītipi ajaro amaro na homi.",
  "atk-s0513a4:5211_12": "Maccu nāmesa na sakkā kenaci jinituṃ,",
  "atk-s0513a4:5211_13": "bhave ukkaṇṭhitomhi,",
  "atk-s0513a4:5211_14": "yāva me byādhijarāmaraṇāni nāgacchanti,",
  "atk-s0513a4:5211_15": "tāvadeva pabbajitvā dhammaṃ carissāmi,",
  "atk-s0513a4:5211_16": "alaṃ me rajjena,",
  "atk-s0513a4:5211_17": "anujānātha maṃ,",
  "atk-s0513a4:5211_18": "devā”ti vatvā pitu dhammaṃ desento āha –",
  "atk-s0513a4:5212_0": "363.",
  "atk-s0513a4:5213_0": "“Yamekarattiṃ paṭhamaṃ, gabbhe vasati māṇavo;",
  "atk-s0513a4:5214_0": "Abbhuṭṭhitova so yāti, sa gacchaṃ na nivattati.",
  "atk-s0513a4:5215_0": "364.",
  "atk-s0513a4:5216_0": "“Na yujjhamānā na balenavassitā, narā na jīranti na cāpi mīyare;",
  "atk-s0513a4:5217_0": "Sabbaṃ hidaṃ jātijarāyupaddutaṃ, taṃ me matī hoti carāmi dhammaṃ.",
  "atk-s0513a4:5218_0": "365.",
  "atk-s0513a4:5219_0": "“Caturaṅginiṃ senaṃ subhiṃsarūpaṃ, jayanti raṭṭhādhipatī pasayha;",
  "atk-s0513a4:5220_0": "Na maccuno jayitumussahanti, taṃ me matī hoti carāmi dhammaṃ.",
  "atk-s0513a4:5221_0": "366.",
  "atk-s0513a4:5222_0": "“Hatthīhi assehi rathehi pattibhi, parivāritā muccare ekacceyyā;",
  "atk-s0513a4:5223_0": "Na maccuno muccitumussahanti, taṃ me matī hoti carāmi dhammaṃ.",
  "atk-s0513a4:5224_0": "367.",
  "atk-s0513a4:5225_0": "“Hatthīhi assehi rathehi pattibhi, sūrā pabhañjanti padhaṃsayanti;",
  "atk-s0513a4:5226_0": "Na maccuno bhañjitumussahanti, taṃ me matī hoti carāmi dhammaṃ.",
  "atk-s0513a4:5227_0": "368.",
  "atk-s0513a4:5228_0": "“Mattā gajā bhinnagaḷā pabhinnā, nagarāni maddanti janaṃ hananti;",
  "atk-s0513a4:5229_0": "Na maccuno madditumussahanti, taṃ me matī hoti carāmi dhammaṃ.",
  "atk-s0513a4:5230_0": "369.",
  "atk-s0513a4:5231_0": "“Issāsino katahatthāpi vīrā, dūrepātī akkhaṇavedhinopi;",
  "atk-s0513a4:5232_0": "Na maccuno vijjhitumussahanti, taṃ me matī hoti carāmi dhammaṃ.",
  "atk-s0513a4:5233_0": "370.",
  "atk-s0513a4:5234_0": "“Sarāni khīyanti saselakānanā, sabbaṃ hidaṃ khīyati dīghamantaraṃ;",
  "atk-s0513a4:5235_0": "Sabbaṃ hidaṃ bhañjare kālapariyāyaṃ, taṃ me matī hoti carāmi dhammaṃ.",
  "atk-s0513a4:5236_0": "371.",
  "atk-s0513a4:5237_0": "“Sabbesamevañhi narāna nārinaṃ, calācalaṃ pāṇabhunodha jīvitaṃ;",
  "atk-s0513a4:5238_0": "Paṭova dhuttassa, dumova kūlajo, taṃ me matī hoti carāmi dhammaṃ.",
  "atk-s0513a4:5239_0": "372.",
  "atk-s0513a4:5240_0": "“Dumapphalāneva patanti māṇavā, daharā ca vuddhā ca sarīrabhedā;",
  "atk-s0513a4:5241_0": "Nāriyo narā majjhimaporisā ca, taṃ me matī hoti carāmi dhammaṃ.",
  "atk-s0513a4:5242_0": "373.",
  "atk-s0513a4:5243_0": "“Nāyaṃ vayo tārakarājasannibho, yadabbhatītaṃ gatameva dāni taṃ;",
  "atk-s0513a4:5244_0": "Jiṇṇassa hī natthi ratī kuto sukhaṃ, taṃ me matī hoti carāmi dhammaṃ.",
  "atk-s0513a4:5245_0": "374.",
  "atk-s0513a4:5246_0": "“Yakkhā pisācā athavāpi petā, kupitā te assasanti manusse;",
  "atk-s0513a4:5247_0": "Na maccuno assasitussahanti, taṃ me matī hoti carāmi dhammaṃ.",
  "atk-s0513a4:5248_0": "375.",
  "atk-s0513a4:5249_0": "“Yakkhe pisāce athavāpi pete, kupitepi te nijjhapanaṃ karonti;",
  "atk-s0513a4:5250_0": "Na maccuno nijjhapanaṃ karonti, taṃ me matī hoti carāmi dhammaṃ.",
  "atk-s0513a4:5251_0": "376.",
  "atk-s0513a4:5252_0": "“Aparādhake dūsake heṭhake ca, rājāno daṇḍenti viditvāna dosaṃ;",
  "atk-s0513a4:5253_0": "Na maccuno daṇḍayitussahanti, taṃ me matī hoti carāmi dhammaṃ.",
  "atk-s0513a4:5254_0": "377.",
  "atk-s0513a4:5255_0": "“Aparādhakā dūsakā heṭhakā ca, labhanti te rājino nijjhapetuṃ;",
  "atk-s0513a4:5256_0": "Na maccuno nijjhapanaṃ karonti, taṃ me matī hoti carāmi dhammaṃ.",
  "atk-s0513a4:5257_0": "378.",
  "atk-s0513a4:5258_0": "“Na khattiyoti na ca brāhmaṇoti, na aḍḍhakā balavā tejavāpi;",
  "atk-s0513a4:5259_0": "Na maccurājassa apekkhamatthi, taṃ me matī hoti carāmi dhammaṃ.",
  "atk-s0513a4:5260_0": "379.",
  "atk-s0513a4:5261_0": "“Sīhā ca byagghā ca athopi dīpiyo, pasayha khādanti vipphandamānaṃ;",
  "atk-s0513a4:5262_0": "Na maccuno khāditumussahanti, taṃ me matī hoti carāmi dhammaṃ.",
  "atk-s0513a4:5263_0": "380.",
  "atk-s0513a4:5264_0": "“Māyākārā raṅgamajjhe karontā, mohenti cakkhūni janassa tāvade;",
  "atk-s0513a4:5265_0": "Na maccuno mohayitussahanti, taṃ me matī hoti carāmi dhammaṃ.",
  "atk-s0513a4:5266_0": "381.",
  "atk-s0513a4:5267_0": "“Āsīvisā kupitā uggatejā, ḍaṃsanti mārentipi te manusse;",
  "atk-s0513a4:5268_0": "Na maccuno ḍaṃsitumussahanti, taṃ me matī hoti carāmi dhammaṃ.",
  "atk-s0513a4:5269_0": "382.",
  "atk-s0513a4:5270_0": "“Āsīvisā kupitā yaṃ ḍaṃsanti, tikicchakā tesa visaṃ hananti;",
  "atk-s0513a4:5271_0": "Na maccuno daṭṭhavisaṃ hananti, taṃ me matī hoti carāmi dhammaṃ.",
  "atk-s0513a4:5272_0": "383.",
  "atk-s0513a4:5273_0": "“Dhammantarī vettaraṇī ca bhojo, visāni hantvāna bhujaṅgamānaṃ;",
  "atk-s0513a4:5274_0": "Suyyanti te kālakatā tatheva, taṃ me matī hoti carāmi dhammaṃ.",
  "atk-s0513a4:5275_0": "384.",
  "atk-s0513a4:5276_0": "“Vijjādharā ghoramadhīyamānā, adassanaṃ osadhehi vajanti;",
  "atk-s0513a4:5277_0": "Na maccurājassa vajantadassanaṃ, taṃ me matī hoti carāmi dhammaṃ.",
  "atk-s0513a4:5278_0": "385.",
  "atk-s0513a4:5279_0": "“Dhammo have rakkhati dhammacāriṃ, dhammo suciṇṇo sukhamāvahāti;",
  "atk-s0513a4:5280_0": "Esānisaṃso dhamme suciṇṇe, na duggatiṃ gacchati dhammacārī.",
  "atk-s0513a4:5281_0": "386.",
  "atk-s0513a4:5282_0": "“Na hi dhammo adhammo ca, ubho samavipākino;",
  "atk-s0513a4:5283_0": "Adhammo nirayaṃ neti, dhammo pāpeti suggati”nti.",
  "atk-s0513a4:5284_0": "Tattha yamekarattinti yebhuyyena sattā mātukucchimhi paṭisandhiṃ gaṇhantā rattiyaṃyeva gaṇhanti,",
  "atk-s0513a4:5284_1": "tasmā evamāha.",
  "atk-s0513a4:5284_2": "Ayaṃ panettha attho –",
  "atk-s0513a4:5284_3": "yaṃ ekarattiṃ vā divā vā paṭhamameva paṭisandhiṃ gaṇhitvā mātukucchisaṅkhāte gabbhe vasati.",
  "atk-s0513a4:5284_4": "Māṇavoti satto kalalabhāvena patiṭṭhāti.",
  "atk-s0513a4:5284_5": "Abbhuṭṭhitova so yātīti so māṇavo yathā nāma valāhakasaṅkhāto abbho uṭṭhito nibbatto vāyuvegāhato paṭigacchati, tatheva –",
  "atk-s0513a4:5285_0": "“Paṭhamaṃ kalalaṃ hoti, kalalā hoti abbudaṃ;",
  "atk-s0513a4:5286_0": "Abbudā jāyate pesi, pesi nibbattatī ghano;",
  "atk-s0513a4:5287_0": "Ghanā pasākhā jāyanti, kesā lomā nakhāpi ca.",
  "atk-s0513a4:5288_0": "“Yañcassa bhuñjatī mātā, annaṃ pānañca bhojanaṃ;",
  "atk-s0513a4:5289_0": "Tena so tattha yāpeti, mātukucchigato naroti. ;",
  "atk-s0513a4:5290_0": "Imaṃ mātukucchiyaṃ kalalādibhāvaṃ,",
  "atk-s0513a4:5290_1": "mātukucchito ca nikkhanto mandadasakādibhāvaṃ āpajjamāno satataṃ samitaṃ gacchati.",
  "atk-s0513a4:5290_2": "Sa gacchaṃ na nivattatīti sacāyaṃ evaṃ gacchanto puna abbudato kalalabhāvaṃ,",
  "atk-s0513a4:5290_3": "pesiādito vā abbudādibhāvaṃ,",
  "atk-s0513a4:5290_4": "khiḍḍādasakato mandadasakabhāvaṃ,",
  "atk-s0513a4:5290_5": "vaṇṇadasakādito vā khiḍḍādasakādibhāvaṃ pāpuṇituṃ na nivattati.",
  "atk-s0513a4:5290_6": "Yathā pana so valāhako vātavegena saṃcuṇṇiyamāno “ahaṃ asukaṭṭhāne nāma uṭṭhito puna nivattitvā tattheva gantvā pakatibhāvena ṭhassāmī”ti na labhati,",
  "atk-s0513a4:5290_7": "yaṃ disaṃ gataṃ,",
  "atk-s0513a4:5290_8": "taṃ gatameva,",
  "atk-s0513a4:5290_9": "yaṃ antarahitaṃ,",
  "atk-s0513a4:5290_10": "taṃ antarahitameva hoti,",
  "atk-s0513a4:5290_11": "tathā sopi kalalādibhāvena gacchamāno gacchateva,",
  "atk-s0513a4:5290_12": "tasmiṃ tasmiṃ koṭṭhāse saṅkhārā purimānaṃ purimānaṃ paccayā hutvā pacchato anivattitvā tattha tattheva bhijjanti,",
  "atk-s0513a4:5290_13": "jarākāle saṅkhārā “amhehi esa pubbe yuvā thāmasampanno kato,",
  "atk-s0513a4:5290_14": "puna naṃ nivattitvā tattheva karissāmā”ti na labhanti,",
  "atk-s0513a4:5290_15": "tattha tattheva antaradhāyantīti dasseti.",
  "atk-s0513a4:5291_0": "Na yujjhamānāti ubhato byūḷhe saṅgāme yujjhantā.",
  "atk-s0513a4:5291_1": "Na balenavassitāti na kāyabalena vā yodhabalena vā upagatā samannāgatā.",
  "atk-s0513a4:5291_2": "Na jīrantīti purima- na-",
  "atk-s0513a4:5291_3": "kāraṃ āharitvā evarūpāpi narā na jīranti na cāpi na mīyareti attho veditabbo.",
  "atk-s0513a4:5291_4": "Sabbaṃ hidanti mahārāja,",
  "atk-s0513a4:5291_5": "sabbameva idaṃ pāṇamaṇḍalaṃ mahāyantena pīḷiyamānā ucchughaṭikā viya jātiyā ca jarāya ca upaddutaṃ niccaṃ pīḷitaṃ.",
  "atk-s0513a4:5291_6": "Taṃ me matī hotīti tena kāraṇena mama “pabbajitvā dhammaṃ carāmī”ti mati hoti cittaṃ uppajjati.",
  "atk-s0513a4:5292_0": "Caturaṅgininti hatthiādīhi caturaṅgehi samannāgataṃ.",
  "atk-s0513a4:5292_1": "Senaṃ subhiṃsarūpanti suṭṭhu bhiṃsanakajātikaṃ senaṃ.",
  "atk-s0513a4:5292_2": "Jayantīti kadāci ekacce rājāno attano senāya jayanti.",
  "atk-s0513a4:5292_3": "Na maccunoti tepi rājāno mahāsenassa maccuno senaṃ jayituṃ na ussahanti,",
  "atk-s0513a4:5292_4": "na byādhijarāmaraṇāni maddituṃ sakkonti.",
  "atk-s0513a4:5292_5": "Muccare ekacceyyāti etehi hatthiādīhi parivāritā ekacce paccāmittānaṃ hatthato muccanti,",
  "atk-s0513a4:5292_6": "maccuno pana santikā muccituṃ na sakkonti.",
  "atk-s0513a4:5292_7": "Pabhañjantīti etehi hatthiādīhi paccatthikarājūnaṃ nagarāni pabhañjanti.",
  "atk-s0513a4:5292_8": "Padhaṃsayantīti mahājanaṃ dhaṃsentā padhaṃsentā jīvitakkhayaṃ pāpenti.",
  "atk-s0513a4:5292_9": "Na maccunoti tepi maraṇakāle patte maccuno bhañjituṃ na sakkonti.",
  "atk-s0513a4:5293_0": "Bhinnagaḷā pabhinnāti tīsu ṭhānesu pabhinnā hutvā madaṃ gaḷantā,",
  "atk-s0513a4:5293_1": "paggharitamadāti attho.",
  "atk-s0513a4:5293_2": "Na maccunoti tepi mahāmaccuṃ maddituṃ na sakkonti.",
  "atk-s0513a4:5293_3": "Issāsinoti issāsā dhanuggahā.",
  "atk-s0513a4:5293_4": "Katahatthāti susikkhitā.",
  "atk-s0513a4:5293_5": "Dūrepātīti saraṃ dūre pātetuṃ samatthā.",
  "atk-s0513a4:5293_6": "Akkhaṇavedhinoti aviraddhavedhino,",
  "atk-s0513a4:5293_7": "vijjuālokena vijjhanasamatthā vā.",
  "atk-s0513a4:5293_8": "Sarānīti anotattādīni mahāsarāni khīyantiyeva.",
  "atk-s0513a4:5293_9": "Saselakānanāti sapabbatavanasaṇḍā mahāpathavīpi khīyati.",
  "atk-s0513a4:5293_10": "Sabbaṃ hidanti sabbamidaṃ saṅkhāragataṃ dīghamantaraṃ ṭhatvā khīyateva.",
  "atk-s0513a4:5293_11": "Kappuṭṭhānaggiṃ patvā mahāsinerupi aggimukhe madhusitthakaṃ viya vilīyateva,",
  "atk-s0513a4:5293_12": "aṇumattopi saṅkhāro ṭhātuṃ na sakkoti.",
  "atk-s0513a4:5293_13": "Kālapariyāyanti kālapariyāyaṃ nassanakālavāraṃ patvā sabbaṃ bhañjare,",
  "atk-s0513a4:5293_14": "sabbaṃ saṅkhāragataṃ bhijjateva.",
  "atk-s0513a4:5293_15": "Tassa pakāsanatthaṃ sattasūriyasuttaṃ āharitabbaṃ.",
  "atk-s0513a4:5294_0": "Calācalanti cañcalaṃ sakabhāvena ṭhātuṃ asamatthaṃ nānābhāvavinābhāvasabhāvameva.",
  "atk-s0513a4:5294_1": "Pāṇabhunodha jīvitanti idha loke imesaṃ pāṇabhūtānaṃ jīvitaṃ.",
  "atk-s0513a4:5294_2": "Paṭova dhuttassa,",
  "atk-s0513a4:5294_3": "dumova kūlajoti suradhutto hi suraṃ disvāva udare baddhaṃ sāṭakaṃ datvā pivateva,",
  "atk-s0513a4:5294_4": "nadīkūle jātadumova kūle lujjamāne lujjati,",
  "atk-s0513a4:5294_5": "yathā esa paṭo ca dumo ca cañcalo,",
  "atk-s0513a4:5294_6": "evaṃ sattānaṃ jīvitaṃ, devāti.",
  "atk-s0513a4:5294_7": "Dumapphalānevāti yathā pakkāni phalāni vātāhatāni dumaggato bhūmiyaṃ patanti,",
  "atk-s0513a4:5294_8": "tathevime māṇavā jarāvātāhatā jīvitā gaḷitvā maraṇapathaviyaṃ patanti.",
  "atk-s0513a4:5294_9": "Daharāti antamaso kalalabhāve ṭhitāpi.",
  "atk-s0513a4:5294_10": "Majjhimaporisāti nārīnarānaṃ majjhe ṭhitā ubhatobyañjanakanapuṃsakā.",
  "atk-s0513a4:5295_0": "Tārakarājasannibhoti yathā tārakarājā kāḷapakkhe khīṇo,",
  "atk-s0513a4:5295_1": "puna juṇhapakkhe pūrati,",
  "atk-s0513a4:5295_2": "na evaṃ sattānaṃ vayo.",
  "atk-s0513a4:5295_3": "Sattānañhi yaṃ abbhatītaṃ,",
  "atk-s0513a4:5295_4": "gatameva dāni taṃ,",
  "atk-s0513a4:5295_5": "na tassa punāgamanaṃ atthi.",
  "atk-s0513a4:5295_6": "Kuto sukhanti jarājiṇṇassa kāmaguṇesu ratipi natthi,",
  "atk-s0513a4:5295_7": "te paṭicca uppajjanakasukhaṃ kutoyeva.",
  "atk-s0513a4:5295_8": "Yakkhāti mahiddhikā yakkhā.",
  "atk-s0513a4:5295_9": "Pisācāti paṃsupisācakā.",
  "atk-s0513a4:5295_10": "Petāti pettivisayikā.",
  "atk-s0513a4:5295_11": "Assasantīti assāsavātena upahananti,",
  "atk-s0513a4:5295_12": "āvisantīti vā attho.",
  "atk-s0513a4:5295_13": "Na maccunoti maccuṃ pana tepi assāsena upahanituṃ vā āvisituṃ vā na sakkonti.",
  "atk-s0513a4:5295_14": "Nijjhapanaṃ karontīti balikammavasena khamāpenti pasādenti.",
  "atk-s0513a4:5295_15": "Aparādhaketi rājāparādhakārake.",
  "atk-s0513a4:5295_16": "Dūsaketi rajjadūsake.",
  "atk-s0513a4:5295_17": "Heṭhaketi sandhicchedādīhi lokaviheṭhake.",
  "atk-s0513a4:5295_18": "Rājānoti rājāno.",
  "atk-s0513a4:5295_19": "Viditvāna dosanti dosaṃ jānitvā yathānurūpena daṇḍena daṇḍentīti attho.",
  "atk-s0513a4:5295_20": "Na maccunoti tepi maccuṃ daṇḍayituṃ na sakkonti.",
  "atk-s0513a4:5296_0": "Nijjhapetunti sakkhīhi attano niraparādhabhāvaṃ pakāsetvā pasādetuṃ.",
  "atk-s0513a4:5296_1": "Na aḍḍhakā balavā tejavāpīti “ime aḍḍhā,",
  "atk-s0513a4:5296_2": "ayaṃ kāyabalañāṇabalādīhi balavā,",
  "atk-s0513a4:5296_3": "ayaṃ tejavā”ti evampi na paccurājassa apekkhaṃ atthi,",
  "atk-s0513a4:5296_4": "ekasmimpi satte apekkhaṃ pemaṃ sineho natthi,",
  "atk-s0513a4:5296_5": "sabbameva abhimaddatīti dasseti.",
  "atk-s0513a4:5296_6": "Pasayhāti balakkārena abhibhavitvā.",
  "atk-s0513a4:5296_7": "Na maccunoti tepi maccuṃ khādituṃ na sakkonti.",
  "atk-s0513a4:5296_8": "Karontāti māyaṃ karontā.",
  "atk-s0513a4:5296_9": "Mohentīti abhūtaṃ bhūtaṃ katvā dassentā mohenti.",
  "atk-s0513a4:5296_10": "Uggatejāti uggatena visatejena samannāgatā.",
  "atk-s0513a4:5296_11": "Tikicchakāti visavejjā.",
  "atk-s0513a4:5296_12": "Dhammantarī vettaraṇī ca bhojoti ete evaṃnāmakā vejjā.",
  "atk-s0513a4:5296_13": "Ghoramadhīyamānāti ghoraṃ nāma vijjaṃ adhīyantā.",
  "atk-s0513a4:5296_14": "Osadhehīti ghoraṃ vā gandhāriṃ vā vijjaṃ sāvetvā osadhaṃ ādāya tehi osadhehi paccatthikānaṃ adassanaṃ vajanti.",
  "atk-s0513a4:5297_0": "Dhammoti sucaritadhammo.",
  "atk-s0513a4:5297_1": "Rakkhatīti yena rakkhito,",
  "atk-s0513a4:5297_2": "taṃ paṭirakkhati.",
  "atk-s0513a4:5297_3": "Sukhanti chasu kāmasaggesu sukhaṃ āvahati.",
  "atk-s0513a4:5297_4": "Pāpetīti paṭisandhivasena upaneti.",
  "atk-s0513a4:5298_0": "Evaṃ mahāsatto catuvīsatiyā gāthāhi pitu dhammaṃ desetvā “mahārāja,",
  "atk-s0513a4:5298_1": "tumhākaṃ rajjaṃ tumhākameva hotu,",
  "atk-s0513a4:5298_2": "na mayhaṃ iminā attho,",
  "atk-s0513a4:5298_3": "tumhehi pana saddhiṃ kathentameva maṃ byādhijarāmaraṇāni upagacchanti,",
  "atk-s0513a4:5298_4": "tiṭṭhatha,",
  "atk-s0513a4:5298_5": "tumhe”ti vatvā ayadāmaṃ chinditvā mattahatthī viya kañcanapañjaraṃ chinditvā sīhapotako viya kāme pahāya mātāpitaro vanditvā nikkhami.",
  "atk-s0513a4:5298_6": "Athassa pitā “mamapi rajjenattho natthī”ti rajjaṃ pahāya tena saddhiññeva nikkhami,",
  "atk-s0513a4:5298_7": "tasmiṃ nikkhante devīpi amaccāpi brāhmaṇagahapatikādayopīti sakalanagaravāsino gehāni chaḍḍetvā nikkhamiṃsu.",
  "atk-s0513a4:5298_8": "Samāgamo mahā ahosi,",
  "atk-s0513a4:5298_9": "parisā dvādasayojanikā jātā.",
  "atk-s0513a4:5298_10": "Taṃ ādāya mahāsatto himavantaṃ pāvisi.",
  "atk-s0513a4:5298_11": "Sakko tassa nikkhantabhāvaṃ ñatvā vissakammaṃ pesetvā dvādasayojanāyāmaṃ sattayojanavitthāraṃ assamapadaṃ kāresi.",
  "atk-s0513a4:5298_12": "Sabbe pabbajitaparikkhāre paṭiyādāpesi.",
  "atk-s0513a4:5298_13": "Ito paraṃ mahāsattassa pabbajjā ca ovādadānañca brahmalokaparāyaṇatā ca parisāya anapāyagamanīyatā ca sabbā heṭṭhā vuttanayeneva veditabbā.",
  "atk-s0513a4:5299_0": "Satthā imaṃ dhammadesanaṃ āharitvā “evaṃ,",
  "atk-s0513a4:5299_1": "bhikkhave,",
  "atk-s0513a4:5299_2": "pubbepi tathāgato mahābhinikkhamanaṃ nikkhantoyevā”ti vatvā jātakaṃ samodhānesi –",
  "atk-s0513a4:5299_3": "“tadā mātāpitaro mahārājakulāni ahesuṃ,",
  "atk-s0513a4:5299_4": "sesaparisā buddhaparisā,",
  "atk-s0513a4:5299_5": "ayogharapaṇḍito pana ahameva ahosi”nti.",
  "atk-s0513a4:5300_0": "Ayogharajātakavaṇṇanā cuddasamā.",
  "atk-s0513a4:5301_0": "Jātakuddānaṃ –",
  "atk-s0513a4:5302_0": "Mātaṅgo cittasambhūto, sivi sirī ca rohaṇaṃ;",
  "atk-s0513a4:5303_0": "Haṃso sattigumbo bhallā, somanassaṃ campeyyakaṃ.",
  "atk-s0513a4:5304_0": "Palobhaṃ pañcapaṇḍitaṃ, hatthipālaṃ ayogharaṃ;",
  "atk-s0513a4:5305_0": "Vīsatiyamhi jātakā, catuddaseva saṅgitā.",
  "atk-s0513a4:5306_0": "Vīsatinipātavaṇṇanā niṭṭhitā.",
  "atk-s0513a4:5307_0": "(Catuttho bhāgo niṭṭhito)",
  "atk-s0513a4:5308_0": "Namo tassa bhagavato arahato sammāsambuddhassa",
  "atk-s0513a4:5309_0": "Khuddakanikāye",
  "atk-s0513a4:5310_0": "Jātaka-aṭṭhakathā",
  "atk-s0513a4:5311_0": "(Pañcamo bhāgo)",
  "atk-s0513a4:5312_0": "16. Tiṃsanipāto",
  "atk-s0513a4:5314_0": "[511] 1. Kiṃchandajātakavaṇṇanā",
  "atk-s0513a4:5315_0": "Kiṃchando kimadhippāyoti idaṃ satthā jetavane viharanto uposathakammaṃ ārabbha kathesi.",
  "atk-s0513a4:5315_1": "Ekadivasañhi satthā bahū upāsake ca upāsikāyo ca uposathike dhammassavanatthāya āgantvā dhammasabhāyaṃ",
  "atk-s0513a4:5315_2": "nisinne “uposathikāttha upāsakā”ti pucchitvā “āma,",
  "atk-s0513a4:5315_3": "bhante”ti vutte “sādhu vo kataṃ uposathaṃ karontehi,",
  "atk-s0513a4:5315_4": "porāṇakā upaḍḍhūposathakammassa nissandena mahantaṃ yasaṃ paṭilabhiṃsū”ti vatvā tehi yācito atītaṃ āhari.",
  "atk-s0513a4:5316_0": "Atīte bārāṇasiyaṃ brahmadatto dhammena rajjaṃ kārento saddho ahosi dānasīlauposathakammesu appamatto.",
  "atk-s0513a4:5316_1": "So sesepi amaccādayo dānādīsu samādapesi.",
  "atk-s0513a4:5316_2": "Purohito panassa parapiṭṭhimaṃsiko lañjakhādako kūṭavinicchayiko ahosi.",
  "atk-s0513a4:5316_3": "Rājā uposathadivase amaccādayo pakkosāpetvā “uposathikā hothā”ti āha.",
  "atk-s0513a4:5316_4": "Purohito uposathaṃ na samādiyi.",
  "atk-s0513a4:5316_5": "Atha naṃ divā lañjaṃ gahetvā kūṭaḍḍaṃ katvā upaṭṭhānaṃ āgataṃ rājā “tumhe uposathikā”ti amacce pucchanto “tvampi ācariya uposathiko”ti pucchi.",
  "atk-s0513a4:5316_6": "So “āmā”ti musāvādaṃ katvā pāsādā otari.",
  "atk-s0513a4:5316_7": "Atha naṃ eko amacco “nanu tumhe na uposathikā”ti codesi. So āha –",
  "atk-s0513a4:5316_8": "“ahaṃ velāyameva bhuñjiṃ,",
  "atk-s0513a4:5316_9": "gehaṃ pana gantvā mukhaṃ vikkhāletvā uposathaṃ adhiṭṭhāya sāyaṃ na bhuñjissāmi,",
  "atk-s0513a4:5316_10": "rattiṃ sīlaṃ rakkhissāmi,",
  "atk-s0513a4:5316_11": "evaṃ me upaḍḍhūposathakammaṃ bhavissatī”ti? “Sādhu,",
  "atk-s0513a4:5316_12": "ācariyā”ti.",
  "atk-s0513a4:5316_13": "So gehaṃ gantvā tathā akāsi.",
  "atk-s0513a4:5316_14": "Punekadivasaṃ tasmiṃ vinicchaye nisinne aññatarā sīlavatī itthī aḍḍaṃ karontī gharaṃ gantuṃ alabhamānā",
  "atk-s0513a4:5316_15": "“uposathakammaṃ nātikkamissāmī”ti upakaṭṭhe kāle mukhaṃ vikkhāletuṃ ārabhi.",
  "atk-s0513a4:5316_16": "Tasmiṃ khaṇe brāhmaṇassa supakkānaṃ ambaphalānaṃ ambapiṇḍi āhariyittha.",
  "atk-s0513a4:5316_17": "So tassā uposathikabhāvaṃ ñatvā “imāni khāditvā uposathikā hohī”ti adāsi.",
  "atk-s0513a4:5316_18": "Sā tathā akāsi.",
  "atk-s0513a4:5316_19": "Ettakaṃ brāhmaṇassa kammaṃ.",
  "atk-s0513a4:5317_0": "So aparabhāge kālaṃ katvā himavantapadese kosikigaṅgāya tīre tiyojanike ambavane ramaṇīye bhūmibhāge",
  "atk-s0513a4:5317_1": "sobhaggappatte kanakavimāne alaṅkatasirisayane suttappabuddho viya nibbatti alaṅkatapaṭiyatto uttamarūpadharo",
  "atk-s0513a4:5317_2": "soḷasasahassadevakaññāparivāro.",
  "atk-s0513a4:5317_3": "So rattiññeva taṃ sirisampattiṃ anubhoti.",
  "atk-s0513a4:5317_4": "Vemānikapetabhāvena hissa kammasarikkhako vipāko ahosi,",
  "atk-s0513a4:5317_5": "tasmā aruṇe uggacchante ambavanaṃ pavisati,",
  "atk-s0513a4:5317_6": "paviṭṭhakkhaṇeyevassa dibbattabhāvo antaradhāyati,",
  "atk-s0513a4:5317_7": "asītihatthatālakkhandhappamāṇo attabhāvo nibbattati,",
  "atk-s0513a4:5317_8": "sakalasarīraṃ jhāyati,",
  "atk-s0513a4:5317_9": "supupphitakiṃsuko viya hoti.",
  "atk-s0513a4:5317_10": "Dvīsu hatthesu ekekāva aṅguli,",
  "atk-s0513a4:5317_11": "tattha mahākuddālappamāṇā nakhā honti.",
  "atk-s0513a4:5317_12": "Tehi nakhehi attano piṭṭhimaṃsaṃ phāletvā uppāṭetvā khādanto vedanāppatto mahāravaṃ ravanto dukkhaṃ anubhoti.",
  "atk-s0513a4:5317_13": "Sūriye atthaṅgate taṃ sarīraṃ antaradhāyati,",
  "atk-s0513a4:5317_14": "dibbasarīraṃ nibbattati,",
  "atk-s0513a4:5317_15": "alaṅkatapaṭiyattā dibbanāṭakitthiyo nānātūriyāni gahetvā parivārenti.",
  "atk-s0513a4:5317_16": "So mahāsampattiṃ anubhavanto ramaṇīye ambavane dibbapāsādaṃ abhiruhati.",
  "atk-s0513a4:5317_17": "Iti so uposathikāya itthiyā ambaphaladānassa nissandena tiyojanikaṃ ambavanaṃ paṭilabhati,",
  "atk-s0513a4:5317_18": "lañjaṃ gahetvā kūṭaḍḍakaraṇanissandena pana piṭṭhimaṃsaṃ uppāṭetvā khādati,",
  "atk-s0513a4:5317_19": "upaḍḍhūposathassa nissandena rattiṃ sampattiṃ anubhoti,",
  "atk-s0513a4:5317_20": "soḷasasahassanāṭakitthīhi parivuto paricāresi.",
  "atk-s0513a4:5318_0": "Tasmiṃ kāle bārāṇasirājā kāmesu dosaṃ disvā isipabbajjaṃ pabbajitvā adhogaṅgāya ramaṇīye bhūmipadese paṇṇasālaṃ kāretvā uñchācariyāya yāpento vihāsi.",
  "atk-s0513a4:5318_1": "Athekadivasaṃ tamhā ambavanā mahāghaṭappamāṇaṃ ambapakkaṃ gaṅgāya patitvā sotena vuyhamānaṃ tassa tāpasassa paribhogatitthābhimukhaṃ agamāsi.",
  "atk-s0513a4:5318_2": "So mukhaṃ dhovanto taṃ majjhe nadiyā āgacchantaṃ disvā udakaṃ taranto gantvā ādāya assamapadaṃ āharitvā",
  "atk-s0513a4:5318_3": "agyāgāre ṭhapetvā satthakena phāletvā yāpanamattaṃ khāditvā sesaṃ kadalipaṇṇehi paṭicchādetvā punappunaṃ",
  "atk-s0513a4:5318_4": "divase divase yāva parikkhayā khādi.",
  "atk-s0513a4:5318_5": "Tasmiṃ pana khīṇe aññaṃ phalāphalaṃ khādituṃ nāsakkhi,",
  "atk-s0513a4:5318_6": "rasataṇhāya bajjhitvā “tameva ambapakkaṃ khādissāmī”ti nadītīraṃ gantvā nadiṃ olokento “ambaṃ alabhitvā na uṭṭhahissāmī”ti sanniṭṭhānaṃ katvā nisīdi.",
  "atk-s0513a4:5318_7": "So tattha nirāhāro ekampi divasaṃ, dvepi, tīṇi, catu, pañca,",
  "atk-s0513a4:5318_8": "cha divasāni vātātapena parisussanto ambaṃ olokento nisīdi.",
  "atk-s0513a4:5318_9": "Atha sattame divase nadīdevatā āvajjamānā taṃ kāraṇaṃ ñatvā “ayaṃ tāpaso taṇhāvasiko hutvā sattāhaṃ nirāhāro gaṅgaṃ olokento nisīdi,",
  "atk-s0513a4:5318_10": "imassa ambapakkaṃ adātuṃ na yuttaṃ,",
  "atk-s0513a4:5318_11": "alabhanto marissati,",
  "atk-s0513a4:5318_12": "dassāmi tassā”ti āgantvā gaṅgāya upari ākāse ṭhatvā tena saddhiṃ sallapantī paṭhamaṃ gāthamāha –",
  "atk-s0513a4:5319_0": "1.",
  "atk-s0513a4:5320_0": "“Kiṃchando kimadhippāyo, eko sammasi ghammani;",
  "atk-s0513a4:5321_0": "Kiṃpatthayāno kiṃ esaṃ, kena atthena brāhmaṇā”ti.",
  "atk-s0513a4:5322_0": "Tattha chandoti ajjhāsayo.",
  "atk-s0513a4:5322_1": "Adhippāyoti cittaṃ.",
  "atk-s0513a4:5322_2": "Sammasīti acchasi.",
  "atk-s0513a4:5322_3": "Ghammanīti gimhe.",
  "atk-s0513a4:5322_4": "Esanti esanto.",
  "atk-s0513a4:5322_5": "Brāhmaṇāti pabbajitattā tāpasaṃ ālapati.",
  "atk-s0513a4:5322_6": "Idaṃ vuttaṃ hoti – brāhmaṇa,",
  "atk-s0513a4:5322_7": "tvaṃ kiṃ adhippāyo kiṃ cintento kiṃ patthento kiṃ gavesanto kenatthena imasmiṃ gaṅgātīre gaṅgaṃ olokento nisinnoti.",
  "atk-s0513a4:5323_0": "Taṃ sutvā tāpaso nava gāthā abhāsi –",
  "atk-s0513a4:5324_0": "2.",
  "atk-s0513a4:5325_0": "“Yathā mahā vāridharo, kumbho supariṇāhavā;",
  "atk-s0513a4:5326_0": "Tathūpamaṃ ambapakkaṃ, vaṇṇagandharasuttamaṃ.",
  "atk-s0513a4:5327_0": "3.",
  "atk-s0513a4:5328_0": "“Taṃ vuyhamānaṃ sotena, disvānāmalamajjhime;",
  "atk-s0513a4:5329_0": "Pāṇībhi naṃ gahetvāna, agyāyatanamāhariṃ.",
  "atk-s0513a4:5330_0": "4.",
  "atk-s0513a4:5331_0": "“Tato kadalipattesu, nikkhipitvā sayaṃ ahaṃ;",
  "atk-s0513a4:5332_0": "Satthena naṃ vikappetvā, khuppipāsaṃ ahāsi me.",
  "atk-s0513a4:5333_0": "5.",
  "atk-s0513a4:5334_0": "“Sohaṃ apetadaratho, byantībhūto dukhakkhamo;",
  "atk-s0513a4:5335_0": "Assādaṃ nādhigacchāmi, phalesvaññesu kesuci.",
  "atk-s0513a4:5336_0": "6.",
  "atk-s0513a4:5337_0": "“Sosetvā nūna maraṇaṃ, taṃ mamaṃ āvahissati;",
  "atk-s0513a4:5338_0": "Ambaṃ yassa phalaṃ sādu, madhuraggaṃ manoramaṃ;",
  "atk-s0513a4:5339_0": "Yamuddhariṃ vuyhamānaṃ, udadhismā mahaṇṇave.",
  "atk-s0513a4:5340_0": "7.",
  "atk-s0513a4:5341_0": "“Akkhātaṃ te mayā sabbaṃ, yasmā upavasāmahaṃ;",
  "atk-s0513a4:5342_0": "Rammaṃ pati nisinnosmi, puthulomāyutā puthu.",
  "atk-s0513a4:5343_0": "8.",
  "atk-s0513a4:5344_0": "“Tvañca kho meva akkhāhi, attānamapalāyini;",
  "atk-s0513a4:5345_0": "Kā vā tvamasi kalyāṇi, kissa vā tvaṃ sumajjhime.",
  "atk-s0513a4:5346_0": "9.",
  "atk-s0513a4:5347_0": "“Ruppapaṭṭapalimaṭṭhīva, byagghīva girisānujā;",
  "atk-s0513a4:5348_0": "Yā santi nāriyo devesu, devānaṃ paricārikā.",
  "atk-s0513a4:5349_0": "10.",
  "atk-s0513a4:5350_0": "“Yā ca manussalokasmiṃ, rūpenānvāgatitthiyo;",
  "atk-s0513a4:5351_0": "Rūpena te sadisī natthi, devesu gandhabbamanussaloke;",
  "atk-s0513a4:5352_0": "Puṭṭhāsi me cārupubbaṅgi, brūhi nāmañca bandhave”ti.",
  "atk-s0513a4:5353_0": "Tattha vāridharo kumbhoti udakaghaṭo.",
  "atk-s0513a4:5353_1": "Supariṇāhavāti susaṇṭhāno.",
  "atk-s0513a4:5353_2": "Vaṇṇagandharasuttamanti vaṇṇagandharasehi uttamaṃ.",
  "atk-s0513a4:5353_3": "Disvānāti disvā.",
  "atk-s0513a4:5353_4": "Amalamajjhimeti nimmalamajjhe.",
  "atk-s0513a4:5353_5": "Devataṃ ālapanto evamāha.",
  "atk-s0513a4:5353_6": "Pāṇībhīti hatthehi.",
  "atk-s0513a4:5353_7": "Agyāyatanamāharinti attano aggihutasālaṃ āhariṃ.",
  "atk-s0513a4:5353_8": "Vikappetvāti vicchinditvā.",
  "atk-s0513a4:5353_9": "“Vikantetvā”tipi pāṭho.",
  "atk-s0513a4:5353_10": "“Khādi”nti pāṭhaseso.",
  "atk-s0513a4:5353_11": "Ahāsi meti taṃ jivhagge ṭhapitamattameva satta rasaharaṇisahassāni pharitvā mama khudañca pipāsañca hari.",
  "atk-s0513a4:5353_12": "Apetadarathoti vigatakāyacittadaratho.",
  "atk-s0513a4:5353_13": "Sudhābhojanaṃ bhuttassa viya hi tassa sabbadarathaṃ apahari.",
  "atk-s0513a4:5353_14": "Byantībhūtoti tassa ambapakkassa vigatanto jāto,",
  "atk-s0513a4:5353_15": "parikkhīṇaambapakko hutvāti attho.",
  "atk-s0513a4:5353_16": "Dukhakkhamoti dukkhena asātena kāyakkhamena ceva cittakkhamena ca samannāgato.",
  "atk-s0513a4:5353_17": "Aññesu pana kadalipanasādīsu phalesu parittakampi assādaṃ nādhigacchāmi,",
  "atk-s0513a4:5353_18": "sabbāni me jivhāya ṭhapitamattāni tittakāneva sampajjantīti dīpeti.",
  "atk-s0513a4:5354_0": "Sosetvāti nirāhāratāya sosetvā sukkhāpetvā.",
  "atk-s0513a4:5354_1": "Taṃ mamanti taṃ mama.",
  "atk-s0513a4:5354_2": "Yassāti yaṃ assa,",
  "atk-s0513a4:5354_3": "ahosīti attho.",
  "atk-s0513a4:5354_4": "Idaṃ vuttaṃ hoti –",
  "atk-s0513a4:5354_5": "yaṃ phalaṃ mama sādu ahosi,",
  "atk-s0513a4:5354_6": "yamahaṃ gambhīre puthulaudakakkhandhasaṅkhāte mahaṇṇave vuyhamānaṃ tato udadhismā uddhariṃ,",
  "atk-s0513a4:5354_7": "taṃ ambaṃ mama maraṇaṃ āvahissatīti maññāmi,",
  "atk-s0513a4:5354_8": "mayhaṃ taṃ alabhantassa jīvitaṃ nappavattissatīti.",
  "atk-s0513a4:5354_9": "Upavasāmīti khuppipāsāhi upagato vasāmi.",
  "atk-s0513a4:5354_10": "Rammaṃ pati nisinnosmīti ramaṇīyaṃ nadiṃ pati ahaṃ nisinno.",
  "atk-s0513a4:5354_11": "Puthulomāyutā puthūti ayaṃ nadī puthulomehi macchehi āyutā puthu vipulā,",
  "atk-s0513a4:5354_12": "api nāma me ito sotthi bhaveyyāti adhippāyo.",
  "atk-s0513a4:5354_13": "Apalāyinīti apalāyitvā mama sammukhe ṭhiteti taṃ devataṃ ālapati.",
  "atk-s0513a4:5354_14": "“Apalāsinī”tipi pāṭho,",
  "atk-s0513a4:5354_15": "palāsarahite anavajjasarīreti attho.",
  "atk-s0513a4:5354_16": "Kissa vāti kissa vā kāraṇā idhāgatāsīti pucchati.",
  "atk-s0513a4:5355_0": "Rūpapaṭṭapalimaṭṭhīvāti suṭṭhu parimajjitakañcanapaṭṭasadisī.",
  "atk-s0513a4:5355_1": "Byagghīvāti līlāvilāsena taruṇabyagghapotikā viya.",
  "atk-s0513a4:5355_2": "Devānanti channaṃ kāmāvacaradevānaṃ.",
  "atk-s0513a4:5355_3": "Yā ca manussalokasminti yā ca manussaloke.",
  "atk-s0513a4:5355_4": "Rūpenānvāgatitthiyoti rūpena anvāgatā itthiyo natthīti attano sambhāvanāya evamāha.",
  "atk-s0513a4:5355_5": "Tava rūpasadisāya nāma na bhavitabbanti hissa adhippāyo.",
  "atk-s0513a4:5355_6": "Gandhabbamanussaloketi mūlagandhādinissitesu gandhabbesu ca manussaloke ca.",
  "atk-s0513a4:5355_7": "Cārupubbaṅgīti cārunā pubbaṅgena ūrulakkhaṇena samannāgate.",
  "atk-s0513a4:5355_8": "Nāmañca bandhaveti attano nāmagottañca bandhave ca mayhaṃ akkhāhīti vadati.",
  "atk-s0513a4:5356_0": "Tato devadhītā aṭṭha gāthā abhāsi –",
  "atk-s0513a4:5357_0": "11.",
  "atk-s0513a4:5358_0": "“Yaṃ tvaṃ pati nisinnosi, rammaṃ brāhmaṇa kosikiṃ;",
  "atk-s0513a4:5359_0": "Sāhaṃ bhusālayāvutthā, varavārivahoghasā.",
  "atk-s0513a4:5360_0": "12.",
  "atk-s0513a4:5361_0": "“Nānādumagaṇākiṇṇā, bahukā girikandarā;",
  "atk-s0513a4:5362_0": "Mameva pamukhā honti, abhisandanti pāvuse.",
  "atk-s0513a4:5363_0": "13.",
  "atk-s0513a4:5364_0": "“Atho bahū vanatodā, nīlavārivahindharā;",
  "atk-s0513a4:5365_0": "Bahukā nāgavittodā, abhisandanti vārinā.",
  "atk-s0513a4:5366_0": "14.",
  "atk-s0513a4:5367_0": "“Tā ambajambulabujā, nīpā tālā cudumbarā;",
  "atk-s0513a4:5368_0": "Bahūni phalajātāni, āvahanti abhiṇhaso.",
  "atk-s0513a4:5369_0": "15.",
  "atk-s0513a4:5370_0": "“Yaṃ kiñci ubhato tīre, phalaṃ patati ambuni;",
  "atk-s0513a4:5371_0": "Asaṃsayaṃ taṃ sotassa, phalaṃ hoti vasānugaṃ.",
  "atk-s0513a4:5372_0": "16.",
  "atk-s0513a4:5373_0": "“Etadaññāya medhāvi, puthupañña suṇohi me;",
  "atk-s0513a4:5374_0": "Mā rocaya mabhisaṅgaṃ, paṭisedha janādhipa.",
  "atk-s0513a4:5375_0": "17.",
  "atk-s0513a4:5376_0": "“Na vāhaṃ vaḍḍhavaṃ maññe, yaṃ tvaṃ raṭṭhābhivaḍḍhana;",
  "atk-s0513a4:5377_0": "Āceyyamāno rājisi, maraṇaṃ abhikaṅkhasi.",
  "atk-s0513a4:5378_0": "18.",
  "atk-s0513a4:5379_0": "“Tassa jānanti pitaro, gandhabbā ca sadevakā;",
  "atk-s0513a4:5380_0": "Ye cāpi isayo loke, saññatattā tapassino;",
  "atk-s0513a4:5381_0": "Asaṃsayaṃ tepi jānanti, paṭṭhabhūtā yasassino”ti.",
  "atk-s0513a4:5382_0": "Tattha kosikinti yaṃ tvaṃ, brāhmaṇa,",
  "atk-s0513a4:5382_1": "rammaṃ kosikiṃ gaṅgaṃ pati nisinno.",
  "atk-s0513a4:5382_2": "Bhusālayāvutthāti bhuse caṇḍasote ālayo yassa vimānassa,",
  "atk-s0513a4:5382_3": "tasmiṃ adhivatthā,",
  "atk-s0513a4:5382_4": "gaṅgaṭṭhakavimānavāsinīti attho.",
  "atk-s0513a4:5382_5": "Varavārivahoghasāti varavārivahena oghena samannāgatā.",
  "atk-s0513a4:5382_6": "Pamukhāti tā vuttappakārā girikandarā maṃ pamukhaṃ karonti,",
  "atk-s0513a4:5382_7": "ahaṃ tāsaṃ pāmokkhā homīti dasseti.",
  "atk-s0513a4:5382_8": "Abhisandantīti sandanti pavattanti,",
  "atk-s0513a4:5382_9": "tato tato āgantvā maṃ kosikigaṅgaṃ pavisantīti attho.",
  "atk-s0513a4:5382_10": "Vanatodāti na kevalaṃ kandarāva,",
  "atk-s0513a4:5382_11": "atha kho bahū vanatodā tamhā tamhā vanamhā udakānipi maṃ bahūni pavisanti.",
  "atk-s0513a4:5382_12": "Nīlavārivahindharāti maṇivaṇṇena nīlavārinā yutte udakakkhandhasaṅkhāte vahe dhārayantiyo.",
  "atk-s0513a4:5382_13": "Nāgavittodāti nāgānaṃ vittikārena dhanasaṅkhātena vā udakena samannāgatā.",
  "atk-s0513a4:5382_14": "Vārināti evarūpā hi bahū nadiyo maṃ vārināva abhisandanti pūrentīti dasseti.",
  "atk-s0513a4:5383_0": "Tāti tā nadiyo.",
  "atk-s0513a4:5383_1": "Āvahantīti etāni ambādīni ākaḍḍhanti.",
  "atk-s0513a4:5383_2": "Sabbāni hi etāni upayogatthe paccattavacanāni.",
  "atk-s0513a4:5383_3": "Atha vā tāti upayogabahuvacanaṃ.",
  "atk-s0513a4:5383_4": "Āvahantīti imāni ambādīni tā nadiyo āgacchanti,",
  "atk-s0513a4:5383_5": "upagacchantīti attho,",
  "atk-s0513a4:5383_6": "evaṃ upagatāni pana mama sotaṃ pavisantīti adhippāyo.",
  "atk-s0513a4:5383_7": "Sotassāti yaṃ ubhato tīre jātarukkhehi phalaṃ mama ambuni patati,",
  "atk-s0513a4:5383_8": "sabbaṃ taṃ mama sotasseva vasānugaṃ hoti.",
  "atk-s0513a4:5383_9": "Natthettha saṃsayoti evaṃ ambapakkassa nadīsotena āgamanakāraṇaṃ kathesi.",
  "atk-s0513a4:5384_0": "Medhāvi puthupaññāti ubhayaṃ ālapanameva.",
  "atk-s0513a4:5384_1": "Mā rocayāti evaṃ taṇhābhisaṅgaṃ mā rocaya.",
  "atk-s0513a4:5384_2": "Paṭisedhāti paṭisedhehi nanti rājānaṃ ovadati.",
  "atk-s0513a4:5384_3": "Vaḍḍhavanti paññāvaḍḍhabhāvaṃ paṇḍitabhāvaṃ.",
  "atk-s0513a4:5384_4": "Raṭṭhābhivaḍḍhanāti raṭṭhassa abhivaḍḍhana.",
  "atk-s0513a4:5384_5": "Āceyyamānoti maṃsalohitehi āciyanto vaḍḍhanto,",
  "atk-s0513a4:5384_6": "taruṇova hutvāti attho.",
  "atk-s0513a4:5384_7": "Rājisīti taṃ ālapati.",
  "atk-s0513a4:5384_8": "Idaṃ vuttaṃ hoti –",
  "atk-s0513a4:5384_9": "yaṃ tvaṃ nirāhāratāya sussamāno taruṇova samāno ambalobhena maraṇaṃ abhikaṅkhasi,",
  "atk-s0513a4:5384_10": "na ve ahaṃ tava imaṃ paṇḍitabhāvaṃ maññāmīti.",
  "atk-s0513a4:5385_0": "Tassāti yo puggalo taṇhāvasiko hoti,",
  "atk-s0513a4:5385_1": "tassa taṇhāvasikabhāvaṃ “pitaro”ti saṅkhaṃ gatā brahmāno ca saddhiṃ kāmāvacaradevehi gandhabbā ca vuttappakārā",
  "atk-s0513a4:5385_2": "dibbacakkhukā isayo ca asaṃsayaṃ jānanti.",
  "atk-s0513a4:5385_3": "Anacchariyañcetaṃ,",
  "atk-s0513a4:5385_4": "yaṃ te iddhimanto jāneyyuṃ,",
  "atk-s0513a4:5385_5": "“asuko hi nāma taṇhāvasiko hotī”ti.",
  "atk-s0513a4:5385_6": "Puna tesaṃ bhāsamānānaṃ vacanaṃ sutvā yepi tesaṃ paṭṭhabhūtā yasassino paricārakā,",
  "atk-s0513a4:5385_7": "tepi jānanti.",
  "atk-s0513a4:5385_8": "Pāpakammaṃ karontassa hi raho nāma natthīti tāpasassa saṃvegaṃ uppādentī evamāha.",
  "atk-s0513a4:5386_0": "Tato tāpaso catasso gāthā abhāsi –",
  "atk-s0513a4:5387_0": "19.",
  "atk-s0513a4:5388_0": "“Evaṃ viditvā vidū sabbadhammaṃ, viddhaṃsanaṃ cavanaṃ jīvitassa;",
  "atk-s0513a4:5389_0": "Na cīyatī tassa narassa pāpaṃ, sace na ceteti vadhāya tassa.",
  "atk-s0513a4:5390_0": "20.",
  "atk-s0513a4:5391_0": "“Isipūgasamaññāte, evaṃ lokyā viditā sati;",
  "atk-s0513a4:5392_0": "Anariyaparisambhāse, pāpakammaṃ jigīsasi.",
  "atk-s0513a4:5393_0": "21.",
  "atk-s0513a4:5394_0": "“Sace ahaṃ marissāmi, tīre te puthusussoṇi;",
  "atk-s0513a4:5395_0": "Asaṃsayaṃ taṃ asiloko, mayi pete āgamissati.",
  "atk-s0513a4:5396_0": "22.",
  "atk-s0513a4:5397_0": "“Tasmā hi pāpakaṃ kammaṃ, rakkhasseva sumajjhime;",
  "atk-s0513a4:5398_0": "Mā taṃ sabbo jano pacchā, pakuṭṭhāyi mayi mate”ti.",
  "atk-s0513a4:5399_0": "Tattha evaṃ viditvāti yathā ahaṃ sīlañca aniccatañca jānāmi,",
  "atk-s0513a4:5399_1": "evaṃ jānitvā ṭhitassa.",
  "atk-s0513a4:5399_2": "Vidūti viduno.",
  "atk-s0513a4:5399_3": "Sabbadhammanti sabbaṃ sucaritadhammaṃ.",
  "atk-s0513a4:5399_4": "Tividhañhi sucaritaṃ idha sabbadhammoti adhippetaṃ.",
  "atk-s0513a4:5399_5": "Viddhaṃsananti bhaṅgaṃ.",
  "atk-s0513a4:5399_6": "Cavananti cutiṃ.",
  "atk-s0513a4:5399_7": "Jīvitassāti āyuno.",
  "atk-s0513a4:5399_8": "Idaṃ vuttaṃ hoti –",
  "atk-s0513a4:5399_9": "evaṃ viditvā ṭhitassa paṇḍitassa sabbaṃ sucaritadhammaṃ jīvitassa ca aniccataṃ jānantassa evarūpassa narassa pāpaṃ na cīyati na vaḍḍhati.",
  "atk-s0513a4:5399_10": "Sace na ceteti vadhāya tassāti tassa saṅkhaṃ gatassa parapuggalassa vadhāya na ceteti na pakappeti,",
  "atk-s0513a4:5399_11": "neva parapuggalaṃ vadhāya ceteti,",
  "atk-s0513a4:5399_12": "nāpi parasantakaṃ vināseti,",
  "atk-s0513a4:5399_13": "ahañca kassaci vadhāya acetetvā kevalaṃ ambapakke āsaṅgaṃ katvā gaṅgaṃ olokento nisinno,",
  "atk-s0513a4:5399_14": "tvaṃ mayhaṃ kiṃ nāma akusalaṃ passasīti.",
  "atk-s0513a4:5400_0": "Isipūgasamaññāteti isigaṇena suṭṭhu aññāte isīnaṃ sammate.",
  "atk-s0513a4:5400_1": "Evaṃ lokyāti tvaṃ nāma pāpapavāhanena lokassa hitāti evaṃ viditā.",
  "atk-s0513a4:5400_2": "Satīti sati sobhane uttameti ālapanametaṃ.",
  "atk-s0513a4:5400_3": "Anariyaparisambhāseti “tassa jānanti pitaro”tiādikāya asundarāya paribhāsāya samannāgate.",
  "atk-s0513a4:5400_4": "Jigīsasīti mayi pāpe asaṃvijjantepi maṃ evaṃ paribhāsantī ca paramaraṇaṃ ajjhupekkhantī ca attano pāpakammaṃ gavesasi uppādesi.",
  "atk-s0513a4:5400_5": "Tīre teti tava gaṅgātīre.",
  "atk-s0513a4:5400_6": "Puthusussoṇīti puthulāya sundarāya soṇiyā samannāgate.",
  "atk-s0513a4:5400_7": "Peteti ambapakkaṃ alabhitvā paralokaṃ gate,",
  "atk-s0513a4:5400_8": "mateti attho.",
  "atk-s0513a4:5400_9": "Pakuṭṭhāyīti akkosi garahi nindi.",
  "atk-s0513a4:5400_10": "“Pakvatthāsī”tipi pāṭho.",
  "atk-s0513a4:5401_0": "Taṃ sutvā devadhītā pañca gāthā abhāsi –",
  "atk-s0513a4:5402_0": "23.",
  "atk-s0513a4:5403_0": "“Aññātametaṃ avisayhasāhi, attānamambañca dadāmi te taṃ;",
  "atk-s0513a4:5404_0": "Yo dubbaje kāmaguṇe pahāya, santiñca dhammañca adhiṭṭhitosi.",
  "atk-s0513a4:5405_0": "24.",
  "atk-s0513a4:5406_0": "“Yo hitvā pubbasaññogaṃ, pacchāsaṃyojane ṭhito;",
  "atk-s0513a4:5407_0": "Adhammañceva carati, pāpañcassa pavaḍḍhati.",
  "atk-s0513a4:5408_0": "25.",
  "atk-s0513a4:5409_0": "“Ehi taṃ pāpayissāmi, kāmaṃ appossuko bhava;",
  "atk-s0513a4:5410_0": "Upanayāmi sītasmiṃ, viharāhi anussuko.",
  "atk-s0513a4:5411_0": "26.",
  "atk-s0513a4:5412_0": "“Taṃ puppharasamattebhi, vakkaṅgehi arindama;",
  "atk-s0513a4:5413_0": "Koñcā mayūrā diviyā, kolaṭṭhimadhusāḷikā;",
  "atk-s0513a4:5414_0": "Kūjitā haṃsapūgehi, kokilettha pabodhare.",
  "atk-s0513a4:5415_0": "27.",
  "atk-s0513a4:5416_0": "“Ambettha vippasākhaggā, palālakhalasannibhā;",
  "atk-s0513a4:5417_0": "Kosambasalaḷā nīpā, pakkatālavilambino”ti.",
  "atk-s0513a4:5418_0": "Tattha aññātametanti “garahā te bhavissatīti vadanto ambapakkatthāya vadasī”ti etaṃ kāraṇaṃ mayā aññātaṃ.",
  "atk-s0513a4:5418_1": "Avisayhasāhīti rājāno nāma dussahaṃ sahanti,",
  "atk-s0513a4:5418_2": "tena naṃ ālapantī evamāha.",
  "atk-s0513a4:5418_3": "Attānanti taṃ āliṅgitvā ambavanaṃ nayantī attānañca te dadāmi tañca ambaṃ.",
  "atk-s0513a4:5418_4": "Kāmaguṇeti kañcanamālāsetacchattapaṭimaṇḍite vatthukāme.",
  "atk-s0513a4:5418_5": "Santiñca dhammañcāti dussīlyavūpasamena santisaṅkhātaṃ sīlañceva sucaritadhammañca.",
  "atk-s0513a4:5418_6": "Adhiṭṭhitosīti yo tvaṃ ime guṇe upagato,",
  "atk-s0513a4:5418_7": "etesu vā patiṭṭhitoti attho.",
  "atk-s0513a4:5419_0": "Pubbasaññoganti purimabandhanaṃ.",
  "atk-s0513a4:5419_1": "Pacchāsaṃyojaneti pacchimabandhane.",
  "atk-s0513a4:5419_2": "Idaṃ vuttaṃ hoti –",
  "atk-s0513a4:5419_3": "ambho tāpasa yo mahantaṃ rajjasirivibhavaṃ pahāya ambapakkamatte rasataṇhāya bajjhitvā vātātapaṃ agaṇetvā nadītīre sussamāno nisīdati,",
  "atk-s0513a4:5419_4": "so mahāsamuddaṃ taritvā velante saṃsīdanapuggalasadiso.",
  "atk-s0513a4:5419_5": "Yo puggalo rasataṇhāvasiko adhammañceva carati,",
  "atk-s0513a4:5419_6": "rasataṇhāvasena kariyamānaṃ pāpañcassa pavaḍḍhatīti.",
  "atk-s0513a4:5419_7": "Iti sā tāpasaṃ garahantī evamāha.",
  "atk-s0513a4:5420_0": "Kāmaṃ appossuko bhavāti ekaṃseneva ambapakke nirālayo hohi.",
  "atk-s0513a4:5420_1": "Sītasminti sītale ambavane.",
  "atk-s0513a4:5420_2": "Tanti evaṃ vadamānāva devatā tāpasaṃ āliṅgitvā ure nipajjāpetvā ākāse pakkhantā tiyojanikaṃ dibbaambavanaṃ",
  "atk-s0513a4:5420_3": "disvā sakuṇasaddañca sutvā tāpasassa ācikkhantī “ta”nti evamāha.",
  "atk-s0513a4:5420_4": "Puppharasamattebhīti puppharasena mattehi.",
  "atk-s0513a4:5420_5": "Vakkaṅgehīti vaṅkagīvehi sakuṇehi abhināditanti attho.",
  "atk-s0513a4:5420_6": "Idāni te sakuṇe ācikkhantī “koñcā”tiādimāha.",
  "atk-s0513a4:5420_7": "Tattha diviyāti dibyā.",
  "atk-s0513a4:5420_8": "Kolaṭṭhimadhusāḷikāti kolaṭṭhisakuṇā ca nāma suvaṇṇasāḷikā sakuṇā ca.",
  "atk-s0513a4:5420_9": "Ete dibbasakuṇā ettha vasantīti dasseti.",
  "atk-s0513a4:5420_10": "Kūjitā haṃsapūgehīti haṃsagaṇehi upakūjitā viravasaṅghaṭṭitā.",
  "atk-s0513a4:5420_11": "Kokilettha pabodhareti ettha ambavane kokilā vassantiyo attānaṃ pabodhenti ñāpenti.",
  "atk-s0513a4:5420_12": "Ambetthāti ambā ettha.",
  "atk-s0513a4:5420_13": "Vippasākhaggāti phalabhārena onamitasākhaggā.",
  "atk-s0513a4:5420_14": "Palālakhalasannibhāti pupphasannicayena sālipalālakhalasadisā.",
  "atk-s0513a4:5420_15": "Pakkatālavilambinoti pakkatālaphalavilambino.",
  "atk-s0513a4:5420_16": "Evarūpā rukkhā ca ettha atthīti ambavanaṃ vaṇṇeti.",
  "atk-s0513a4:5421_0": "Vaṇṇayitvā ca pana tāpasaṃ tattha otāretvā “imasmiṃ ambavane ambāni khādanto attano taṇhaṃ pūrehī”ti vatvā pakkāmi.",
  "atk-s0513a4:5421_1": "Tāpaso ambāni khāditvā taṇhaṃ pūretvā vissamitvā ambavane vicaranto taṃ petaṃ dukkhaṃ anubhavantaṃ disvā kiñci vattuṃ nāsakkhi.",
  "atk-s0513a4:5421_2": "Sūriye pana atthaṅgate taṃ nāṭakitthiparivāritaṃ dibbasampattiṃ anubhavamānaṃ disvā tisso gāthā abhāsi –",
  "atk-s0513a4:5422_0": "28.",
  "atk-s0513a4:5423_0": "“Mālī kiriṭī kāyūrī, aṅgadī candanussado;",
  "atk-s0513a4:5424_0": "Rattiṃ tvaṃ paricāresi, divā vedesi vedanaṃ.",
  "atk-s0513a4:5425_0": "29.",
  "atk-s0513a4:5426_0": "“Soḷasitthisahassāni, yā temā paricārikā;",
  "atk-s0513a4:5427_0": "Evaṃ mahānubhāvosi, abbhuto lomahaṃsano.",
  "atk-s0513a4:5428_0": "30.",
  "atk-s0513a4:5429_0": "“Kiṃ kammamakarī pubbe, pāpaṃ attadukhāvahaṃ;",
  "atk-s0513a4:5430_0": "Yaṃ karitvā manussesu, piṭṭhimaṃsāni khādasī”ti.",
  "atk-s0513a4:5431_0": "Tattha mālīti dibbamālādharo.",
  "atk-s0513a4:5431_1": "Kiriṭīti dibbaveṭhanadharo.",
  "atk-s0513a4:5431_2": "Kāyūrīti dibbābharaṇapaṭimaṇḍito.",
  "atk-s0513a4:5431_3": "Aṅgadīti dibbaṅgadasamannāgato.",
  "atk-s0513a4:5431_4": "Candanussadoti dibbacandanavilitto.",
  "atk-s0513a4:5431_5": "Paricāresīti indriyāni dibbavisayesu cāresi.",
  "atk-s0513a4:5431_6": "Divāti divā pana mahādukkhaṃ anubhosi.",
  "atk-s0513a4:5431_7": "Yā temāti yā te imā.",
  "atk-s0513a4:5431_8": "Abbhutoti manussaloke abhūtapubbo.",
  "atk-s0513a4:5431_9": "Lomahaṃsanoti ye taṃ passanti,",
  "atk-s0513a4:5431_10": "tesaṃ lomāni haṃsanti.",
  "atk-s0513a4:5431_11": "Pubbeti purimabhave.",
  "atk-s0513a4:5431_12": "Attadukhāvahanti attano dukkhāvahaṃ.",
  "atk-s0513a4:5431_13": "Manussesūti yaṃ manussaloke katvā idāni attano piṭṭhimaṃsāni khādasīti pucchati.",
  "atk-s0513a4:5432_0": "Peto taṃ sañjānitvā “tumhe maṃ na sañjānātha,",
  "atk-s0513a4:5432_1": "ahaṃ tumhākaṃ purohito ahosiṃ,",
  "atk-s0513a4:5432_2": "idaṃ me rattiṃ sukhānubhavanaṃ tumhe nissāya katassa upaḍḍhūposathassa nissandena laddhaṃ,",
  "atk-s0513a4:5432_3": "divā dukkhānubhavanaṃ pana mayā pakatassa pāpasseva nissandena.",
  "atk-s0513a4:5432_4": "Ahañhi tumhehi vinicchaye ṭhapito kūṭaḍḍaṃ karitvā lañjaṃ gahetvā parapiṭṭhimaṃsiko hutvā tassa divā",
  "atk-s0513a4:5432_5": "katassa kammassa nissandena idaṃ dukkhaṃ anubhavāmī”ti vatvā gāthādvayamāha –",
  "atk-s0513a4:5433_0": "31.",
  "atk-s0513a4:5434_0": "“Ajjhenāni paṭiggayha, kāmesu gadhito ahaṃ;",
  "atk-s0513a4:5435_0": "Acariṃ dīghamaddhānaṃ, paresaṃ ahitāyahaṃ.",
  "atk-s0513a4:5436_0": "32.",
  "atk-s0513a4:5437_0": "“Yo piṭṭhimaṃsiko hoti, evaṃ ukkacca khādati;",
  "atk-s0513a4:5438_0": "Yathāhaṃ ajja khādāmi, piṭṭhimaṃsāni attano”ti.",
  "atk-s0513a4:5439_0": "Tattha ajjhenānīti vede.",
  "atk-s0513a4:5439_1": "Paṭiggayhāti paṭiggahetvā adhīyitvā.",
  "atk-s0513a4:5439_2": "Acarinti paṭipajjiṃ.",
  "atk-s0513a4:5439_3": "Ahitāyahanti ahitāya atthanāsanāya ahaṃ.",
  "atk-s0513a4:5439_4": "Yo piṭṭhimaṃsikoti yo puggalo paresaṃ piṭṭhimaṃsakhādako pisuṇo hoti.",
  "atk-s0513a4:5439_5": "Ukkaccāti ukkantitvā.",
  "atk-s0513a4:5440_0": "Idañca pana vatvā tāpasaṃ pucchi –",
  "atk-s0513a4:5440_1": "“tumhe kathaṃ idhāgatā”ti.",
  "atk-s0513a4:5440_2": "Tāpaso sabbaṃ vitthārena kathesi.",
  "atk-s0513a4:5440_3": "“Idāni pana, bhante,",
  "atk-s0513a4:5440_4": "idheva vasissatha,",
  "atk-s0513a4:5440_5": "gamissathā”ti.",
  "atk-s0513a4:5440_6": "“Na vasissāmi,",
  "atk-s0513a4:5440_7": "assamapadaṃyeva gamissāmī”ti.",
  "atk-s0513a4:5440_8": "Peto “sādhu, bhante,",
  "atk-s0513a4:5440_9": "ahaṃ vo nibaddhaṃ ambapakkena upaṭṭhahissāmī”ti vatvā attano ānubhāvena assamapadeyeva otāretvā “anukkaṇṭhā idheva vasathā”ti paṭiññaṃ gahetvā gato.",
  "atk-s0513a4:5440_10": "Tato paṭṭhāya nibaddhaṃ ambapakkena upaṭṭhahi.",
  "atk-s0513a4:5440_11": "Tāpaso taṃ paribhuñjanto kasiṇaparikammaṃ katvā jhānābhiññā nibbattetvā brahmalokaparāyaṇo ahosi.",
  "atk-s0513a4:5441_0": "Satthā upāsakānaṃ imaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:5441_1": "saccapariyosāne keci sotāpannā ahesuṃ,",
  "atk-s0513a4:5441_2": "keci sakadāgāmino,",
  "atk-s0513a4:5441_3": "keci anāgāmino.",
  "atk-s0513a4:5441_4": "Tadā devadhītā uppalavaṇṇā ahosi,",
  "atk-s0513a4:5441_5": "tāpaso pana ahameva ahosinti.",
  "atk-s0513a4:5442_0": "Kiṃchandajātakavaṇṇanā paṭhamā.",
  "atk-s0513a4:5444_0": "[512] 2. Kumbhajātakavaṇṇanā",
  "atk-s0513a4:5445_0": "Ko pāturāsīti idaṃ satthā jetavane viharanto visākhāya sahāyikā surāpītā pañcasatā itthiyo ārabbha kathesi.",
  "atk-s0513a4:5445_1": "Sāvatthiyaṃ kira surāchaṇe saṅghuṭṭhe tā pañcasatā itthiyo sāmikānaṃ chaṇe kīḷamānānaṃ tikkhasuraṃ paṭiyādetvā",
  "atk-s0513a4:5445_2": "“chaṇaṃ kīḷissāmā”ti sabbāpi visākhāya santikaṃ gantvā “sahāyike chaṇaṃ kīḷissāmā”ti vatvā “ayaṃ surāchaṇo,",
  "atk-s0513a4:5445_3": "na ahaṃ suraṃ pivissāmī”ti vutte –",
  "atk-s0513a4:5445_4": "“tumhe sammāsambuddhassa dānaṃ detha,",
  "atk-s0513a4:5445_5": "mayaṃ chaṇaṃ karissāmā”ti āhaṃsu.",
  "atk-s0513a4:5445_6": "Sā “sādhū”ti sampaṭicchitvā tā uyyojetvā satthāraṃ nimantāpetvā mahādānaṃ pavattetvā bahuṃ gandhamālaṃ",
  "atk-s0513a4:5445_7": "ādāya sāyanhasamaye dhammakathaṃ sotuṃ tāhi parivutā jetavanaṃ agamāsi.",
  "atk-s0513a4:5445_8": "Tā panitthiyo suraṃ pivamānāva tāya saddhiṃ gantvā dvārakoṭṭhake ṭhatvā suraṃ pivitvāva tāya saddhiṃ satthu santikaṃ agamaṃsu.",
  "atk-s0513a4:5445_9": "Visākhā satthāraṃ vanditvā ekamantaṃ nisīdi,",
  "atk-s0513a4:5445_10": "itarāsu ekaccā satthu santikeyeva nacciṃsu,",
  "atk-s0513a4:5445_11": "ekaccā gāyiṃsu,",
  "atk-s0513a4:5445_12": "ekaccā hatthakukkuccapādakukkuccāni,",
  "atk-s0513a4:5445_13": "ekaccā kalahaṃ akaṃsu.",
  "atk-s0513a4:5446_0": "Satthā tāsaṃ saṃvegajananatthāya bhamukalomato raṃsī vissajjesi,",
  "atk-s0513a4:5446_1": "andhakāratimisā ahosi.",
  "atk-s0513a4:5446_2": "Tā bhītā ahesuṃ maraṇabhayatajjitā,",
  "atk-s0513a4:5446_3": "tena tāsaṃ surā jīri.",
  "atk-s0513a4:5446_4": "Satthā nisinnapallaṅke antarahito sinerumuddhani ṭhatvā uṇṇalomato raṃsī vissajjesi,",
  "atk-s0513a4:5446_5": "candasūriyasahassuggamanaṃ viya ahosi.",
  "atk-s0513a4:5446_6": "Satthā tattha ṭhitova tāsaṃ saṃvegajananatthāya –",
  "atk-s0513a4:5447_0": "“Ko nu hāso kimānando, niccaṃ pajjalite sati;",
  "atk-s0513a4:5448_0": "Andhakārena onaddhā, padīpaṃ na gavesathā”ti. –",
  "atk-s0513a4:5449_0": "Imaṃ gāthamāha.",
  "atk-s0513a4:5449_1": "Gāthāpariyosāne tā pañcasatāpi sotāpattiphale patiṭṭhahiṃsu.",
  "atk-s0513a4:5449_2": "Satthā āgantvā gandhakuṭichāyāya buddhāsane nisīdi.",
  "atk-s0513a4:5449_3": "Atha naṃ visākhā vanditvā, “bhante,",
  "atk-s0513a4:5449_4": "idaṃ hirottappabhedakaṃ surāpānaṃ nāma kadā uppanna”nti pucchi.",
  "atk-s0513a4:5449_5": "So tassā ācikkhanto atītaṃ āhari.",
  "atk-s0513a4:5450_0": "Atīte bārāṇasiyaṃ brahmadatte rajjaṃ kārente eko kāsiraṭṭhavāsī suro nāma vanacarako bhaṇḍapariyesanatthāya himavantaṃ agamāsi.",
  "atk-s0513a4:5450_1": "Tattheko rukkho uggantvā porisamatte ṭhāne tidhākappo ahosi.",
  "atk-s0513a4:5450_2": "Tassa tiṇṇaṃ kappānaṃ antare cāṭippamāṇo āvāṭo ahosi.",
  "atk-s0513a4:5450_3": "So deve vassante udakena pūrito,",
  "atk-s0513a4:5450_4": "taṃ parivāretvā harītakī āmalakī maricagaccho ca ahosi,",
  "atk-s0513a4:5450_5": "tesaṃ pakkāni phalāni chijjitvā tattha patanti.",
  "atk-s0513a4:5450_6": "Tassāvidūre sayaṃjātasāli jāto,",
  "atk-s0513a4:5450_7": "tato suvakā sālisīsāni āharitvā tasmiṃ rukkhe nisīditvā khādanti.",
  "atk-s0513a4:5450_8": "Tesaṃ khādamānānaṃ sālīpi taṇḍulāpi tattha patanti.",
  "atk-s0513a4:5450_9": "Iti taṃ udakaṃ sūriyasantāpena paccamānaṃ rasaṃ lohitavaṇṇaṃ ahosi.",
  "atk-s0513a4:5450_10": "Nidāghasamaye pipāsitā sakuṇagaṇā āgantvā taṃ pivitvā mattā parivattitvā rukkhamūle patiṃsu,",
  "atk-s0513a4:5450_11": "tasmiṃ thokaṃ niddāyitvā vikūjamānā pakkamanti.",
  "atk-s0513a4:5450_12": "Rukkhasunakhamakkaṭādīsupi eseva nayo.",
  "atk-s0513a4:5450_13": "Vanacarako taṃ disvā “sace idaṃ visaṃ bhaveyya,",
  "atk-s0513a4:5450_14": "ime mareyyuṃ,",
  "atk-s0513a4:5450_15": "ime pana thokaṃ niddāyitvā yathāsukhaṃ gacchanti,",
  "atk-s0513a4:5450_16": "nayidaṃ visa”nti sayaṃ pivitvā matto hutvā maṃsaṃ khāditukāmo ahosi.",
  "atk-s0513a4:5450_17": "Tato aggiṃ katvā rukkhamūle patite tittirakukkuṭādayo māretvā maṃsaṃ aṅgāre pacitvā ekena hatthena naccanto",
  "atk-s0513a4:5450_18": "ekena maṃsaṃ khādanto ekāhadvīhaṃ tattheva ahosi.",
  "atk-s0513a4:5451_0": "Tato pana avidūre eko varuṇo nāma tāpaso vasati.",
  "atk-s0513a4:5451_1": "Vanacarako aññadāpi tassa santikaṃ gacchati.",
  "atk-s0513a4:5451_2": "Athassa etadahosi –",
  "atk-s0513a4:5451_3": "“idaṃ pānaṃ tāpasena saddhiṃ pivissāmī”ti.",
  "atk-s0513a4:5451_4": "So ekaṃ veḷunāḷikaṃ pūretvā pakkamaṃsena saddhiṃ āharitvā paṇṇasālaṃ gantvā, “bhante,",
  "atk-s0513a4:5451_5": "imaṃ pivathā”ti vatvā ubhopi maṃsaṃ khādantā piviṃsu.",
  "atk-s0513a4:5451_6": "Iti surena ca varuṇena ca diṭṭhattā tassa pānassa “surā”ti ca “varuṇā”ti ca nāmaṃ jātaṃ.",
  "atk-s0513a4:5451_7": "Te ubhopi “attheso upāyo”ti veḷunāḷiyo pūretvā kājenādāya paccantanagaraṃ gantvā “pānakārakā nāma āgatā”ti rañño ārocāpesuṃ.",
  "atk-s0513a4:5451_8": "Rājā ne pakkosāpesi,",
  "atk-s0513a4:5451_9": "te tassa pānaṃ upanesuṃ.",
  "atk-s0513a4:5451_10": "Rājā dve tayo vāre pivitvā majji,",
  "atk-s0513a4:5451_11": "tassa taṃ ekāhadvīhamattameva ahosi.",
  "atk-s0513a4:5451_12": "Atha ne “aññampi atthī”ti pucchi. “Atthi, devā”ti.",
  "atk-s0513a4:5451_13": "“Kuhi”nti?",
  "atk-s0513a4:5451_14": "“Himavante devā”ti.",
  "atk-s0513a4:5451_15": "“Tena hi ānethā”ti.",
  "atk-s0513a4:5451_16": "Te gantvā ekadve vāre ānetvā “nibaddhaṃ gantuṃ na sakkhissāmā”ti sambhāre sallakkhetvā tassa rukkhassa",
  "atk-s0513a4:5451_17": "tacaṃ ādiṃ katvā sabbasambhāre pakkhipitvā nagare suraṃ kariṃsu.",
  "atk-s0513a4:5451_18": "Nāgarā suraṃ pivitvā pamādaṃ āpannā duggatā ahesuṃ,",
  "atk-s0513a4:5451_19": "nagaraṃ suññaṃ viya ahosi,",
  "atk-s0513a4:5451_20": "tena pānakārakā tato palāyitvā bārāṇasiṃ gantvā “pānakārakā āgatā”ti rañño ārocāpesuṃ.",
  "atk-s0513a4:5451_21": "Rājā ne pakkosāpetvā paribbayaṃ adāsi.",
  "atk-s0513a4:5451_22": "Te tatthāpi suraṃ akaṃsu,",
  "atk-s0513a4:5451_23": "tampi nagaraṃ tatheva vinassi,",
  "atk-s0513a4:5451_24": "tato palāyitvā sāketaṃ,",
  "atk-s0513a4:5451_25": "sāketato sāvatthiṃ agamaṃsu.",
  "atk-s0513a4:5452_0": "Tadā sāvatthiyaṃ sabbamitto nāma rājā ahosi.",
  "atk-s0513a4:5452_1": "So tesaṃ saṅgahaṃ katvā “kena vo attho”ti pucchitvā “sambhāramūlena ceva sālipiṭṭhena ca pañcahi cāṭisatehi cā”ti vutte sabbaṃ dāpesi.",
  "atk-s0513a4:5452_2": "Te pañcasu cāṭisatesu suraṃ saṇṭhāpetvā mūsikabhayena cāṭirakkhaṇatthāya ekekāya cāṭiyā santike ekekaṃ biḷāraṃ bandhiṃsu.",
  "atk-s0513a4:5452_3": "Te paccitvā uttaraṇakāle cāṭikucchīsu paggharantaṃ suraṃ pivitvā mattā niddāyiṃsu.",
  "atk-s0513a4:5452_4": "Mūsikā āgantvā tesaṃ kaṇṇanāsikadāṭhikanaṅguṭṭhe khāditvā agamaṃsu.",
  "atk-s0513a4:5452_5": "“Biḷārā suraṃ pivitvā matā”ti āyuttakapurisā rañño ārocesuṃ.",
  "atk-s0513a4:5452_6": "Rājā “visakārakā ete bhavissantī”ti tesaṃ dvinnampi janānaṃ sīsāni chindāpesi.",
  "atk-s0513a4:5452_7": "Te “suraṃ deva,",
  "atk-s0513a4:5452_8": "madhuraṃ devā”ti viravantāva mariṃsu.",
  "atk-s0513a4:5452_9": "Rājā te mārāpetvā “cāṭiyo bhindathā”ti āṇāpesi.",
  "atk-s0513a4:5452_10": "Biḷārāpi surāya jiṇṇāya uṭṭhahitvā kīḷantā vicariṃsu,",
  "atk-s0513a4:5452_11": "te disvā rañño ārocesuṃ.",
  "atk-s0513a4:5452_12": "Rājā “sace visaṃ assa,",
  "atk-s0513a4:5452_13": "ete mareyyuṃ,",
  "atk-s0513a4:5452_14": "madhureneva bhavitabbaṃ,",
  "atk-s0513a4:5452_15": "pivissāmi na”nti nagaraṃ alaṅkārāpetvā rājaṅgaṇe maṇḍapaṃ kārāpetvā alaṅkatamaṇḍape samussitasetacchatte",
  "atk-s0513a4:5452_16": "rājapallaṅke nisīditvā amaccagaṇaparivuto suraṃ pātuṃ ārabhi.",
  "atk-s0513a4:5453_0": "Tadā sakko devarājā “ke nu kho mātupaṭṭhānādīsu appamattā tīṇi sucaritāni pūrentī”ti lokaṃ volokento",
  "atk-s0513a4:5453_1": "taṃ rājānaṃ suraṃ pātuṃ nisinnaṃ disvā “sacāyaṃ suraṃ pivissati,",
  "atk-s0513a4:5453_2": "sakalajambudīpo nassissati.",
  "atk-s0513a4:5453_3": "Yathā na pivissati,",
  "atk-s0513a4:5453_4": "tathā naṃ karissāmī”ti ekaṃ surāpuṇṇaṃ kumbhaṃ hatthatale ṭhapetvā brāhmaṇavesenāgantvā rañño sammukhaṭṭhāne ākāse ṭhatvā “imaṃ kumbhaṃ kiṇātha,",
  "atk-s0513a4:5453_5": "imaṃ kumbhaṃ kiṇāthā”ti āha.",
  "atk-s0513a4:5453_6": "Sabbamittarājā taṃ tathā vadantaṃ ākāse ṭhitaṃ disvā “kuto nu kho brāhmaṇo āgacchatī”ti tena saddhiṃ sallapanto tisso gāthā abhāsi –",
  "atk-s0513a4:5454_0": "33.",
  "atk-s0513a4:5455_0": "“Ko pāturāsī tidivā nabhamhi, obhāsayaṃ saṃvariṃ candimāva;",
  "atk-s0513a4:5456_0": "Gattehi te rasmiyo niccharanti, sateratā vijjurivantalikkhe.",
  "atk-s0513a4:5457_0": "34.",
  "atk-s0513a4:5458_0": "“So chinnavātaṃ kamasī aghamhi, vehāyasaṃ gacchasi tiṭṭhasī ca;",
  "atk-s0513a4:5459_0": "Iddhī nu te vatthukatā subhāvitā, anaddhagūnaṃ api devatānaṃ.",
  "atk-s0513a4:5460_0": "35.",
  "atk-s0513a4:5461_0": "“Vehāyasaṃ gammamāgamma tiṭṭhasi, kumbhaṃ kiṇāthāti yametamatthaṃ;",
  "atk-s0513a4:5462_0": "Ko vā tuvaṃ kissa vā tāya kumbho, akkhāhi me brāhmaṇa etamattha”nti.",
  "atk-s0513a4:5463_0": "Tattha ko pāturāsīti kuto pātubhūtosi,",
  "atk-s0513a4:5463_1": "kuto āgatosīti attho.",
  "atk-s0513a4:5463_2": "Tidivā nabhamhīti kiṃ tāvatiṃsabhavanā āgantvā idha nabhamhi ākāse pākaṭo jātosīti pucchati.",
  "atk-s0513a4:5463_3": "Saṃvarinti rattiṃ.",
  "atk-s0513a4:5463_4": "Sateratāti evaṃnāmikā.",
  "atk-s0513a4:5463_5": "Soti so tvaṃ.",
  "atk-s0513a4:5463_6": "Chinnavātanti valāhakopi tāva vātena kamati,",
  "atk-s0513a4:5463_7": "tassa pana sopi vāto natthi,",
  "atk-s0513a4:5463_8": "tenevamāha.",
  "atk-s0513a4:5463_9": "Kamasīti pavattesi.",
  "atk-s0513a4:5463_10": "Aghamhīti appaṭighe ākāse.",
  "atk-s0513a4:5463_11": "Vatthukatāti vatthu viya patiṭṭhā viya katā.",
  "atk-s0513a4:5463_12": "Anaddhagūnaṃ api devatānanti yā padasā addhānaṃ agamanena anaddhagūnaṃ devatānaṃ iddhi,",
  "atk-s0513a4:5463_13": "sā api tava subhāvitāti pucchati.",
  "atk-s0513a4:5463_14": "Vehāyasaṃ gammamāgammāti ākāse pavattaṃ padavītihāraṃ paṭicca nissāya.",
  "atk-s0513a4:5463_15": "“Tiṭṭhasī”ti imassa “ko vā tuva”nti iminā sambandho,",
  "atk-s0513a4:5463_16": "evaṃ tiṭṭhamāno ko vā tvanti attho.",
  "atk-s0513a4:5463_17": "Yametamatthanti yaṃ etaṃ vadasi.",
  "atk-s0513a4:5463_18": "Imassa “kissa vā tāya”nti iminā sambandho,",
  "atk-s0513a4:5463_19": "yaṃ etaṃ kumbhaṃ kiṇāthāti vadasi,",
  "atk-s0513a4:5463_20": "kissa vā te ayaṃ kumbhoti attho.",
  "atk-s0513a4:5464_0": "Tato sakko “tena hi suṇāhī”ti vatvā surāya dose dassento āha –",
  "atk-s0513a4:5465_0": "36.",
  "atk-s0513a4:5466_0": "“Na sappikumbho napi telakumbho, na phāṇitassa na madhussa kumbho;",
  "atk-s0513a4:5467_0": "Kumbhassa vajjāni anappakāni, dose bahū kumbhagate suṇātha.",
  "atk-s0513a4:5468_0": "37.",
  "atk-s0513a4:5469_0": "“Gaḷeyya yaṃ pitvā pate papātaṃ, sobbhaṃ guhaṃ candaniyoḷigallaṃ;",
  "atk-s0513a4:5470_0": "Bahumpi bhuñjeyya abhojaneyyaṃ, tassā puṇṇaṃ kumbhamimaṃ kiṇātha.",
  "atk-s0513a4:5471_0": "38.",
  "atk-s0513a4:5472_0": "“Yaṃ pitvā cittasmiṃ anesamāno, āhiṇḍatī goriva bhakkhasādī;",
  "atk-s0513a4:5473_0": "Anāthamāno upagāyati naccati ca, tassā puṇṇaṃ kumbhamimaṃ kiṇātha.",
  "atk-s0513a4:5474_0": "39.",
  "atk-s0513a4:5475_0": "“Yaṃ ve pivitvā acelova naggo, careyya gāme visikhantarāni;",
  "atk-s0513a4:5476_0": "Sammūḷhacitto ativelasāyī, tassā puṇṇaṃ kumbhamimaṃ kiṇātha.",
  "atk-s0513a4:5477_0": "40.",
  "atk-s0513a4:5478_0": "“Yaṃ pitvā uṭṭhāya pavedhamāno, sīsañca bāhuñca pacālayanto;",
  "atk-s0513a4:5479_0": "So naccatī dārukaṭallakova, tassā puṇṇaṃ kumbhamimaṃ kiṇātha.",
  "atk-s0513a4:5480_0": "41.",
  "atk-s0513a4:5481_0": "“Yaṃ ve pivitvā aggidaḍḍhā sayanti, atho sigālehipi khāditāse;",
  "atk-s0513a4:5482_0": "Bandhaṃ vadhaṃ bhogajāniñcupenti, tassā puṇṇaṃ kumbhamimaṃ kiṇātha.",
  "atk-s0513a4:5483_0": "42.",
  "atk-s0513a4:5484_0": "“Yaṃ pitvā bhāseyya abhāsaneyyaṃ, sabhāyamāsīno apetavattho;",
  "atk-s0513a4:5485_0": "Sammakkhito vantagato byasanno, tassā puṇṇaṃ kumbhamimaṃ kiṇātha.",
  "atk-s0513a4:5486_0": "43.",
  "atk-s0513a4:5487_0": "“Yaṃ ve pivitvā ukkaṭṭho āvilakkho, mameva sabbapathavīti maññe;",
  "atk-s0513a4:5488_0": "Na me samo cāturantopi rājā, tassā puṇṇaṃ kumbhamimaṃ kiṇātha.",
  "atk-s0513a4:5489_0": "44.",
  "atk-s0513a4:5490_0": "“Mānātimānā kalahāni pesuṇī, dubbaṇṇinī naggayinī palāyinī;",
  "atk-s0513a4:5491_0": "Corāna dhuttāna gatī niketo, tassā puṇṇaṃ kumbhamimaṃ kiṇātha.",
  "atk-s0513a4:5492_0": "45.",
  "atk-s0513a4:5493_0": "“Iddhāni phītāni kulāni assu, anekasāhassadhanāni loke;",
  "atk-s0513a4:5494_0": "Ucchinnadāyajjakatānimāya, tassā puṇṇaṃ kumbhamimaṃ kiṇātha.",
  "atk-s0513a4:5495_0": "46.",
  "atk-s0513a4:5496_0": "“Dhaññaṃ dhanaṃ rajataṃ jātarūpaṃ, khettaṃ gavaṃ yattha vināsayanti;",
  "atk-s0513a4:5497_0": "Ucchedanī vittagataṃ kulānaṃ, tassā puṇṇaṃ kumbhamimaṃ kiṇātha.",
  "atk-s0513a4:5498_0": "47.",
  "atk-s0513a4:5499_0": "“Yaṃ ve pitvā dittarūpova poso, akkosati mātaraṃ pitarañca;",
  "atk-s0513a4:5500_0": "Sassumpi gaṇheyya athopi suṇhaṃ, tassā puṇṇaṃ kumbhamimaṃ kiṇātha.",
  "atk-s0513a4:5501_0": "48.",
  "atk-s0513a4:5502_0": "“Yaṃ ve pitvā dittarūpāva nārī, akkosatī sassuraṃ sāmikañca;",
  "atk-s0513a4:5503_0": "Dāsampi gaṇhe paricārikampi, tassā puṇṇaṃ kumbhamimaṃ kiṇātha.",
  "atk-s0513a4:5504_0": "49.",
  "atk-s0513a4:5505_0": "“Yaṃ ve pivitvāna haneyya poso, dhamme ṭhitaṃ samaṇaṃ brāhmaṇaṃ vā;",
  "atk-s0513a4:5506_0": "Gacche apāyampi tatonidānaṃ, tassā puṇṇaṃ kumbhamimaṃ kiṇātha.",
  "atk-s0513a4:5507_0": "50.",
  "atk-s0513a4:5508_0": "“Yaṃ ve pivitvā duccaritaṃ caranti, kāyena vācāya ca cetasā ca;",
  "atk-s0513a4:5509_0": "Nirayaṃ vajanti duccaritaṃ caritvā, tassā puṇṇaṃ kumbhamimaṃ kiṇātha.",
  "atk-s0513a4:5510_0": "51.",
  "atk-s0513a4:5511_0": "“Yaṃ yācamānā na labhanti pubbe, bahuṃ hiraññampi pariccajantā;",
  "atk-s0513a4:5512_0": "So taṃ pivitvā alikaṃ bhaṇāti, tassā puṇṇaṃ kumbhamimaṃ kiṇātha.",
  "atk-s0513a4:5513_0": "52.",
  "atk-s0513a4:5514_0": "“Yaṃ ve pitvā pesane pesiyanto, accāyike karaṇīyamhi jāte;",
  "atk-s0513a4:5515_0": "Atthampi so nappajānāti vutto, tassā puṇṇaṃ kumbhamimaṃ kiṇātha.",
  "atk-s0513a4:5516_0": "53.",
  "atk-s0513a4:5517_0": "“Hirīmanāpi ahirīkabhāvaṃ, pātuṃ karonti madanāya mattā;",
  "atk-s0513a4:5518_0": "Dhīrāpi santā bahukaṃ bhaṇanti, tassā puṇṇaṃ kumbhamimaṃ kiṇātha.",
  "atk-s0513a4:5519_0": "54.",
  "atk-s0513a4:5520_0": "“Yaṃ ve pitvā ekathūpā sayanti, anāsakā thaṇḍiladukkhaseyyaṃ;",
  "atk-s0513a4:5521_0": "Dubbaṇṇiyaṃ āyasakyañcupenti, tassā puṇṇaṃ kumbhamimaṃ kiṇātha.",
  "atk-s0513a4:5522_0": "55.",
  "atk-s0513a4:5523_0": "“Yaṃ ve pitvā pattakhandhā sayanti, gāvo kūṭahatāva na hi vāruṇiyā;",
  "atk-s0513a4:5524_0": "Vego narena susahoriva, tassā puṇṇaṃ kumbhamimaṃ kiṇātha.",
  "atk-s0513a4:5525_0": "56.",
  "atk-s0513a4:5526_0": "“Yaṃ manussā vivajjanti, sappaṃ ghoravisamiva;",
  "atk-s0513a4:5527_0": "Taṃ loke visasamānaṃ, ko naro pātumarahati.",
  "atk-s0513a4:5528_0": "57.",
  "atk-s0513a4:5529_0": "“Yaṃ ve pitvā andhakaveṇḍaputtā, samuddatīre paricārayantā;",
  "atk-s0513a4:5530_0": "Upakkamuṃ musalebhi aññamaññaṃ, tassā puṇṇaṃ kumbhamimaṃ kiṇātha.",
  "atk-s0513a4:5531_0": "58.",
  "atk-s0513a4:5532_0": "“Yaṃ ve pitvā pubbadevā pamattā, tidivā cutā sassatiyā samāyā;",
  "atk-s0513a4:5533_0": "Taṃ tādisaṃ majjamimaṃ niratthakaṃ, jānaṃ mahārāja kathaṃ piveyya.",
  "atk-s0513a4:5534_0": "59.",
  "atk-s0513a4:5535_0": "“Nayimasmiṃ kumbhasmiṃ dadhi vā madhu vā, evaṃ abhiññāya kiṇāhi rāja;",
  "atk-s0513a4:5536_0": "Evañhimaṃ kumbhagatā mayā te, akkhātarūpaṃ tava sabbamittā”ti.",
  "atk-s0513a4:5537_0": "Tattha vajjānītiādīnavā.",
  "atk-s0513a4:5537_1": "Gaḷeyyāti gacchanto pade pade parivatteyya.",
  "atk-s0513a4:5537_2": "Yaṃ pitvā pateti yaṃ pivitvā pateyya.",
  "atk-s0513a4:5537_3": "Sobbhanti āvāṭaṃ.",
  "atk-s0513a4:5537_4": "Candaniyoḷigallanti candanikañca oḷigallañca.",
  "atk-s0513a4:5537_5": "Abhojaneyyanti bhuñjituṃ ayuttaṃ.",
  "atk-s0513a4:5537_6": "Anesamānoti anissaro.",
  "atk-s0513a4:5537_7": "Gorivāti goṇo viya.",
  "atk-s0513a4:5537_8": "Bhakkhasādīti purāṇakasaṭakhādako,",
  "atk-s0513a4:5537_9": "yathā so tattha tattha bhakkhasaṃ pariyesanto āhiṇḍati,",
  "atk-s0513a4:5537_10": "evaṃ āhiṇḍatīti attho.",
  "atk-s0513a4:5537_11": "Anāthamānoti niravassayo anātho viya.",
  "atk-s0513a4:5537_12": "Upagāyatīti aññaṃ gāyantaṃ disvā upagantvā gāyati.",
  "atk-s0513a4:5537_13": "Acelovāti acelako viya.",
  "atk-s0513a4:5537_14": "Visikhantarānīti antaravīthiyo.",
  "atk-s0513a4:5537_15": "Ativelasāyīti aticirampi niddaṃ okkameyya.",
  "atk-s0513a4:5537_16": "“Ativelacārī”tipi pāṭho,",
  "atk-s0513a4:5537_17": "ativelacārī hutvā careyyāti attho.",
  "atk-s0513a4:5538_0": "Dārukaṭallako vāti dārumayayantarūpakaṃ viya.",
  "atk-s0513a4:5538_1": "Bhogajāniñcupentīti bhogajāniñca upenti,",
  "atk-s0513a4:5538_2": "pāṇātipātādīni katvā daṇḍapīḷitā dhanajāniñca aññañca vadhabandhanādidukkhaṃ pāpuṇantīti attho.",
  "atk-s0513a4:5538_3": "Vantagatoti attano vantasmiṃ gato.",
  "atk-s0513a4:5538_4": "Byasannoti byasanāpanno.",
  "atk-s0513a4:5538_5": "“Visanno”tipi pāṭho,",
  "atk-s0513a4:5538_6": "tasmiṃ vante osannoti attho.",
  "atk-s0513a4:5538_7": "Ukkaṭṭhoti ahaṃ mahāyodho,",
  "atk-s0513a4:5538_8": "ko mayā sadiso atthīti evaṃ ukkaṃsagato hutvā.",
  "atk-s0513a4:5538_9": "Āvilakkhoti rattakkho.",
  "atk-s0513a4:5538_10": "Sabbapathavīti sabbā pathavī.",
  "atk-s0513a4:5538_11": "“Sabbaputhuvī”tipi pāṭho.",
  "atk-s0513a4:5538_12": "Cāturantoti catusamuddapariyantāya pathaviyā issaro.",
  "atk-s0513a4:5538_13": "Mānātimānāti mānakārikā.",
  "atk-s0513a4:5538_14": "Sesapadesupi eseva nayo.",
  "atk-s0513a4:5538_15": "Gatīti nibbatti.",
  "atk-s0513a4:5538_16": "Niketoti nivāso.",
  "atk-s0513a4:5538_17": "Tassā puṇṇanti yā evarūpā,",
  "atk-s0513a4:5538_18": "tassā puṇṇaṃ.",
  "atk-s0513a4:5538_19": "Iddhānīti samiddhāni.",
  "atk-s0513a4:5538_20": "Phītānīti vatthālaṅkārakappabhaṇḍehi pupphitāni.",
  "atk-s0513a4:5538_21": "Ucchinnadāyajjakatānīti ucchinnadāyādāni niddhanāni katāni.",
  "atk-s0513a4:5538_22": "Yattha vināsayantīti yaṃ nissāya yattha patiṭṭhitā,",
  "atk-s0513a4:5538_23": "evaṃ bahumpi dhanadhaññādisāpateyyaṃ nāsayanti,",
  "atk-s0513a4:5538_24": "kapaṇā honti.",
  "atk-s0513a4:5539_0": "Dittarūpoti dappitarūpo.",
  "atk-s0513a4:5539_1": "Gaṇheyyāti bhariyasaññāya kilesavasena hatthe gaṇheyya.",
  "atk-s0513a4:5539_2": "Dāsampi gaṇheti attano dāsampi kilesavasena “sāmiko me”ti gaṇheyya.",
  "atk-s0513a4:5539_3": "Pivitvānāti pivitvā.",
  "atk-s0513a4:5539_4": "Duccaritaṃ caritvāti evaṃ tīhi dvārehi dasavidhampi akusalaṃ katvā.",
  "atk-s0513a4:5539_5": "Yaṃ yācamānāti yaṃ purisaṃ pubbe suraṃ apivantaṃ bahuṃ hiraññaṃ pariccajantā musāvādaṃ karohīti yācamānā na labhanti.",
  "atk-s0513a4:5539_6": "Pitvāti pivitvā ṭhito.",
  "atk-s0513a4:5539_7": "Nappajānāti vuttoti “kenaṭṭhena āgatosī”ti vutto sāsanassa duggahitattā taṃ atthaṃ na jānāti.",
  "atk-s0513a4:5539_8": "Hirīmanāpīti hirīyuttacittāpi.",
  "atk-s0513a4:5539_9": "Ekathūpāti sūkarapotakā viya hīnajaccehipi saddhiṃ ekarāsī hutvā.",
  "atk-s0513a4:5539_10": "Anāsakāti nirāhārā.",
  "atk-s0513a4:5539_11": "Thaṇḍiladukkhaseyyanti bhūmiyaṃ dukkhaseyyaṃ sayanti.",
  "atk-s0513a4:5539_12": "Āyasakyanti garahaṃ.",
  "atk-s0513a4:5540_0": "Pattakhandhāti patitakkhandhā.",
  "atk-s0513a4:5540_1": "Kūṭahatāvāti gīvāya baddhena kūṭena hatā gāvo viya,",
  "atk-s0513a4:5540_2": "yathā tā tiṇaṃ akhādantiyo pānīyaṃ apivantiyo sayanti,",
  "atk-s0513a4:5540_3": "tathā sayantīti attho.",
  "atk-s0513a4:5540_4": "Ghoravisamivāti ghoravisaṃ viya.",
  "atk-s0513a4:5540_5": "Visasamānanti visasadisaṃ.",
  "atk-s0513a4:5540_6": "Andhakaveṇḍaputtāti dasa bhātikarājāno.",
  "atk-s0513a4:5540_7": "Upakkamunti pahariṃsu.",
  "atk-s0513a4:5540_8": "Pubbadevāti asurā.",
  "atk-s0513a4:5540_9": "Tidivāti tāvatiṃsadevalokā.",
  "atk-s0513a4:5540_10": "Sassatiyāti sassatā,",
  "atk-s0513a4:5540_11": "dīghāyukabhāvena niccasammatā devalokāti attho.",
  "atk-s0513a4:5540_12": "Samāyāti saddhiṃ asuramāyāhi.",
  "atk-s0513a4:5540_13": "Jānanti evaṃ “niratthakaṃ eta”nti jānanto tumhādiso paṇḍito puriso kathaṃ piveyya.",
  "atk-s0513a4:5540_14": "Kumbhagatā mayāti kumbhagataṃ mayā,",
  "atk-s0513a4:5540_15": "ayameva vā pāṭho.",
  "atk-s0513a4:5540_16": "Akkhātarūpanti sabhāvato akkhātaṃ.",
  "atk-s0513a4:5541_0": "Taṃ sutvā rājā surāya ādīnavaṃ ñatvā tuṭṭho sakkassa thutiṃ karonto dve gāthā abhāsi –",
  "atk-s0513a4:5542_0": "60.",
  "atk-s0513a4:5543_0": "“Na me pitā vā athavāpi mātā, etādisā yādisako tuvaṃsi;",
  "atk-s0513a4:5544_0": "Hitānukampī paramatthakāmo, sohaṃ karissaṃ vacanaṃ tavajja.",
  "atk-s0513a4:5545_0": "61.",
  "atk-s0513a4:5546_0": "“Dadāmi te gāmavarāni pañca, dāsīsataṃ satta gavaṃsatāni;",
  "atk-s0513a4:5547_0": "Ājaññayutte ca rathe dasa ime, ācariyo hosi mamatthakāmo”ti.",
  "atk-s0513a4:5548_0": "Tattha gāmavarānīti, brāhmaṇa,",
  "atk-s0513a4:5548_1": "ācariyassa nāma ācariyabhāgo icchitabbo,",
  "atk-s0513a4:5548_2": "saṃvacchare saṃvacchare satasahassuṭṭhānake tuyhaṃ pañca gāme dadāmīti vadati.",
  "atk-s0513a4:5548_3": "Dasa imeti ime dasa purato ṭhite kañcanavicitte rathe dassento evamāha.",
  "atk-s0513a4:5549_0": "Taṃ sutvā sakko devattabhāvaṃ dassetvā attānaṃ jānāpento ākāse ṭhatvā dve gāthā abhāsi –",
  "atk-s0513a4:5550_0": "62.",
  "atk-s0513a4:5551_0": "“Taveva dāsīsatamatthu rāja, gāmā ca gāvo ca taveva hontu;",
  "atk-s0513a4:5552_0": "Ājaññayuttā ca rathā taveva, sakkohamasmī tidasānamindo.",
  "atk-s0513a4:5553_0": "63.",
  "atk-s0513a4:5554_0": "“Maṃsodanaṃ sappipāyāsaṃ bhuñja, khādassu ca tvaṃ madhumāsapūve;",
  "atk-s0513a4:5555_0": "Evaṃ tuvaṃ dhammarato janinda, anindito saggamupehi ṭhāna”nti.",
  "atk-s0513a4:5556_0": "Tattha evaṃ tuvaṃ dhammaratoti evaṃ tvaṃ nānaggarasabhojanaṃ bhuñjanto surāpānā virato tīṇi duccaritāni",
  "atk-s0513a4:5556_1": "pahāya tividhasucaritadhammarato hutvā kenaci anindito saggaṭṭhānaṃ upehīti.",
  "atk-s0513a4:5557_0": "Iti sakko tassa ovādaṃ datvā sakaṭṭhānameva gato.",
  "atk-s0513a4:5557_1": "Sopi suraṃ apivitvā surābhājanāni bhindāpetvā sīlaṃ samādāya dānaṃ datvā saggaparāyaṇo ahosi.",
  "atk-s0513a4:5557_2": "Jambudīpepi anukkamena surāpānaṃ vepullappattaṃ jātaṃ.",
  "atk-s0513a4:5558_0": "Satthā imaṃ dhammadesanaṃ āharitvā jātakaṃ samodhānesi –",
  "atk-s0513a4:5558_1": "“tadā rājā ānando ahosi,",
  "atk-s0513a4:5558_2": "sakko pana ahameva ahosi”nti.",
  "atk-s0513a4:5559_0": "Kumbhajātakavaṇṇanā dutiyā.",
  "atk-s0513a4:5561_0": "[513] 3. Jayaddisajātakavaṇṇanā",
  "atk-s0513a4:5562_0": "Cirassaṃ vata meti idaṃ satthā jetavane viharanto ekaṃ mātuposakabhikkhuṃ ārabbha kathesi.",
  "atk-s0513a4:5562_1": "Paccuppannavatthu sāmajātakasadisaṃ.",
  "atk-s0513a4:5562_2": "Tadā pana satthā “porāṇakapaṇḍitā kañcanamālaṃ setacchattaṃ pahāya mātāpitaro posesu”nti vatvā atītaṃ āhari.",
  "atk-s0513a4:5563_0": "Atīte kapilaraṭṭhe uttarapañcālanagare pañcālo nāma rājā ahosi.",
  "atk-s0513a4:5563_1": "Tassa aggamahesī gabbhaṃ paṭilabhitvā puttaṃ vijāyi.",
  "atk-s0513a4:5563_2": "Tassā purimabhave ekā sapattikā kujjhitvā “tuyhaṃ jātaṃ jātaṃ pajaṃ khādituṃ samatthā bhavissāmī”ti patthanaṃ ṭhapetvā yakkhinī ahosi.",
  "atk-s0513a4:5563_3": "Sā tadā okāsaṃ labhitvā tassā passantiyāva taṃ allamaṃsapesivaṇṇaṃ kumārakaṃ gahetvā murumurāyantī khāditvā pakkāmi.",
  "atk-s0513a4:5563_4": "Dutiyavārepi tatheva akāsi.",
  "atk-s0513a4:5563_5": "Tatiyavāre pana tassā pasūtigharaṃ paviṭṭhakāle gehaṃ parivāretvā gāḷhaṃ ārakkhaṃ akaṃsu.",
  "atk-s0513a4:5563_6": "Vijātadivase yakkhinī āgantvā puna dārakaṃ aggahesi.",
  "atk-s0513a4:5563_7": "Devī “yakkhinī”ti mahāsaddamakāsi.",
  "atk-s0513a4:5563_8": "Āvudhahatthā purisā āgantvā deviyā dinnasaññāya yakkhiniṃ anubandhiṃsu.",
  "atk-s0513a4:5563_9": "Sā khādituṃ okāsaṃ alabhantī tato palāyitvā udakaniddhamanaṃ pāvisi.",
  "atk-s0513a4:5563_10": "Dārako mātusaññāya tassā thanaṃ mukhena gaṇhi.",
  "atk-s0513a4:5563_11": "Sā puttasinehaṃ uppādetvā tato palāyitvā susānaṃ gantvā dārakaṃ pāsāṇaleṇe ṭhapetvā paṭijaggi.",
  "atk-s0513a4:5563_12": "Athassa anukkamena vaḍḍhamānassa manussamaṃsaṃ āharitvā adāsi.",
  "atk-s0513a4:5563_13": "Ubhopi manussamaṃsaṃ khāditvā tattha vasiṃsu.",
  "atk-s0513a4:5563_14": "Dārako attano manussabhāvaṃ na jānāti “yakkhiniputtosmī”ti saññāya.",
  "atk-s0513a4:5563_15": "So attabhāvaṃ jahitvā antaradhāyituṃ na sakkoti.",
  "atk-s0513a4:5563_16": "Athassa sā antaradhānatthāya ekaṃ mūlaṃ adāsi.",
  "atk-s0513a4:5563_17": "So mūlānubhāvena antaradhāyitvā manussamaṃsaṃ khādanto vicarati.",
  "atk-s0513a4:5563_18": "Yakkhinī vessavaṇassa mahārājassa veyyāvaccatthāya gatā tattheva kālamakāsi.",
  "atk-s0513a4:5563_19": "Devīpi catutthavāre aññaṃ puttaṃ vijāyi.",
  "atk-s0513a4:5563_20": "So yakkhiniyā muttattā arogo ahosi.",
  "atk-s0513a4:5563_21": "Paccāmittaṃ yakkhiniṃ jinitvā jātattā “jayaddisakumāro”tissa nāmaṃ akaṃsu.",
  "atk-s0513a4:5563_22": "So vayappatto sabbasippesu nipphattiṃ patvā chattaṃ ussāpetvā rajjamanusāsi.",
  "atk-s0513a4:5564_0": "Tadā bodhisatto tassa aggamahesiyā kucchimhi nibbatti,",
  "atk-s0513a4:5564_1": "“alīnasattukumāro”tissa nāmaṃ kariṃsu.",
  "atk-s0513a4:5564_2": "So vayappatto uggahitasabbasippo uparājā ahosi.",
  "atk-s0513a4:5564_3": "Sopi yakkhiniputto aparabhāge pamādena taṃ mūlaṃ nāsetvā antaradhāyituṃ asakkonto dissamānarūpova susāne manussamaṃsaṃ khādi.",
  "atk-s0513a4:5564_4": "Manussā taṃ disvā bhītā āgantvā rañño upakkosiṃsu “deva eko yakkho dissamānarūpo susāne manussamaṃsaṃ khādati,",
  "atk-s0513a4:5564_5": "so anukkamena nagaraṃ pavisitvā manusse māretvā khādissati,",
  "atk-s0513a4:5564_6": "taṃ gāhāpetuṃ vaṭṭatī”ti.",
  "atk-s0513a4:5564_7": "Rājā “sādhū”ti paṭissuṇitvā “gaṇhatha na”nti āṇāpesi.",
  "atk-s0513a4:5564_8": "Balakāyo gantvā susānaṃ parivāretvā aṭṭhāsi.",
  "atk-s0513a4:5564_9": "Yakkhiniputto naggo ubbiggarūpo maraṇabhayabhīto viravanto manussānaṃ antaraṃ pakkhandi.",
  "atk-s0513a4:5564_10": "Manussā “yakkho”ti maraṇabhayabhītā dvidhā bhijjiṃsu.",
  "atk-s0513a4:5564_11": "Sopi tato palāyitvā araññaṃ pāvisi,",
  "atk-s0513a4:5564_12": "na puna manussapathaṃ āgacchi.",
  "atk-s0513a4:5564_13": "So ekaṃ mahāvattaniaṭaviṃ nissāya maggapaṭipannesu manussesu ekekaṃ gahetvā araññaṃ pavisitvā māretvā khādanto ekasmiṃ nigrodhamūle vāsaṃ kappesi.",
  "atk-s0513a4:5565_0": "Atheko satthavāhabrāhmaṇo aṭavipālānaṃ sahassaṃ datvā pañcahi sakaṭasatehi taṃ maggaṃ paṭipajji.",
  "atk-s0513a4:5565_1": "Manussayakkho viravanto pakkhandi,",
  "atk-s0513a4:5565_2": "bhītā manussā urena nipajjiṃsu.",
  "atk-s0513a4:5565_3": "So brāhmaṇaṃ gahetvā palāyanto khāṇunā pāde viddho aṭavipālesu anubandhantesu brāhmaṇaṃ chaḍḍetvā attano vasanaṭṭhānarukkhamūle nipajji.",
  "atk-s0513a4:5565_4": "Tassa tattha nipannassa sattame divase jayaddisarājā migavadhaṃ āṇāpetvā nagarā nikkhami.",
  "atk-s0513a4:5565_5": "Taṃ nagarā nikkhantamattameva takkasilavāsī nando nāma mātuposakabrāhmaṇo catasso satārahagāthāyo ādāya āgantvā rājānaṃ addasa.",
  "atk-s0513a4:5565_6": "Rājā “nivattitvā suṇissāmī”ti tassa nivāsagehaṃ dāpetvā migavaṃ gantvā “yassa passena migo palāyati,",
  "atk-s0513a4:5565_7": "tasseva gīvā”ti āha.",
  "atk-s0513a4:5565_8": "Atheko pasadamigo uṭṭhahitvā rañño abhimukho gantvā palāyi.",
  "atk-s0513a4:5565_9": "Amaccā parihāsaṃ kariṃsu.",
  "atk-s0513a4:5565_10": "Rājā khaggaṃ gahetvā taṃ anubandhitvā tiyojanamatthake patvā khaggena paharitvā dve khaṇḍāni karitvā",
  "atk-s0513a4:5565_11": "kājenādāya āgacchanto manussayakkhassa nipannaṭṭhānaṃ patvā dabbatiṇesu nisīditvā thokaṃ vissamitvā gantuṃ ārabhi.",
  "atk-s0513a4:5565_12": "Atha naṃ so uṭṭhāya “tiṭṭha kuhiṃ gacchasi,",
  "atk-s0513a4:5565_13": "bhakkhosi me”ti hatthe gahetvā paṭhamaṃ gāthamāha –",
  "atk-s0513a4:5566_0": "64.",
  "atk-s0513a4:5567_0": "“Cirassaṃ vata me udapādi ajja, bhakkho mahā sattamibhattakāle;",
  "atk-s0513a4:5568_0": "Kutosi kovāsi tadiṅgha brūhi, ācikkha jātiṃ vidito yathāsī”ti.",
  "atk-s0513a4:5569_0": "Tattha bhakkho mahāti mahābhakkho.",
  "atk-s0513a4:5569_1": "Sattamibhattakāleti pāṭipadato paṭṭhāya nirāhārassa sattamiyaṃ bhattakāle.",
  "atk-s0513a4:5569_2": "Kutosīti kuto āgatosīti.",
  "atk-s0513a4:5570_0": "Rājā yakkhaṃ disvā bhīto ūrutthambhaṃ patvā palāyituṃ nāsakkhi,",
  "atk-s0513a4:5570_1": "satiṃ pana paccupaṭṭhāpetvā dutiyaṃ gāthamāha –",
  "atk-s0513a4:5571_0": "65.",
  "atk-s0513a4:5572_0": "“Pañcālarājā migavaṃ paviṭṭho, jayaddiso nāma yadissuto te;",
  "atk-s0513a4:5573_0": "Carāmi kacchāni vanāni cāhaṃ, pasadaṃ imaṃ khāda mamajja muñcā”ti.",
  "atk-s0513a4:5574_0": "Tattha migavaṃ paviṭṭhoti migavadhāya raṭṭhā nikkhanto.",
  "atk-s0513a4:5574_1": "Kacchānīti pabbatapassāni.",
  "atk-s0513a4:5574_2": "Pasadanti pasadamigaṃ.",
  "atk-s0513a4:5575_0": "Taṃ sutvā yakkho tatiyaṃ gāthamāha –",
  "atk-s0513a4:5576_0": "66.",
  "atk-s0513a4:5577_0": "“Seneva tvaṃ paṇasi sassamāno, mamesa bhakkho pasado yaṃ vadesi;",
  "atk-s0513a4:5578_0": "Taṃ khādiyāna pasadaṃ jighaññaṃ, khādissaṃ pacchā na vilāpakālo”ti.",
  "atk-s0513a4:5579_0": "Tattha senevāti mama santakeneva.",
  "atk-s0513a4:5579_1": "Paṇasīti voharasi attānaṃ vikkiṇāsi.",
  "atk-s0513a4:5579_2": "Sassamānoti vihiṃsayamāno.",
  "atk-s0513a4:5579_3": "Taṃ khādiyānāti taṃ paṭhamaṃ khāditvā.",
  "atk-s0513a4:5579_4": "Jighaññanti ghasitukāmo.",
  "atk-s0513a4:5579_5": "Khādissanti etaṃ pacchā khādissāmi.",
  "atk-s0513a4:5579_6": "Na vilāpakāloti mā vilapi.",
  "atk-s0513a4:5579_7": "Nāyaṃ vilāpakāloti vadati.",
  "atk-s0513a4:5580_0": "Taṃ sutvā rājā nandabrāhmaṇaṃ saritvā catutthaṃ gāthamāha –",
  "atk-s0513a4:5581_0": "67.",
  "atk-s0513a4:5582_0": "“Na catthi mokkho mama nikkayena, gantvāna pacchāgamanāya paṇhe;",
  "atk-s0513a4:5583_0": "Taṃ saṅgaraṃ brāhmaṇassappadāya, saccānurakkhī punarāvajissa”nti.",
  "atk-s0513a4:5584_0": "Tattha na catthīti na ce mayhaṃ nikkayena vimokkho atthi.",
  "atk-s0513a4:5584_1": "Gantvānāti evaṃ sante ajja imaṃ migamaṃsaṃ khāditvā mama nagaraṃ gantvā.",
  "atk-s0513a4:5584_2": "Paṇheti pageyeva,",
  "atk-s0513a4:5584_3": "sveva pātarāsakāle paccāgamanatthāya paṭiññaṃ gaṇhāhīti adhippāyo.",
  "atk-s0513a4:5584_4": "Taṃ saṅgaranti mayā “dhanaṃ te dassāmī”ti brāhmaṇassa saṅgaro kato,",
  "atk-s0513a4:5584_5": "taṃ tassa datvā imaṃ mayā vuttaṃ saccaṃ anurakkhanto ahaṃ puna āgamissāmīti attho.",
  "atk-s0513a4:5585_0": "Taṃ sutvā yakkho pañcamaṃ gāthamāha –",
  "atk-s0513a4:5586_0": "68.",
  "atk-s0513a4:5587_0": "“Kiṃ kammajātaṃ anutappate tvaṃ, pattaṃ samīpaṃ maraṇassa rāja;",
  "atk-s0513a4:5588_0": "Ācikkha me taṃ api sakkuṇemu, anujānituṃ āgamanāya paṇhe”ti.",
  "atk-s0513a4:5589_0": "Tattha kammameva kammajātaṃ.",
  "atk-s0513a4:5589_1": "Anutappateti taṃ anutappati.",
  "atk-s0513a4:5589_2": "Pattanti upagataṃ.",
  "atk-s0513a4:5589_3": "Api sakkuṇemūti api nāma taṃ tava sokakāraṇaṃ sutvā pātova āgamanāya taṃ anujānituṃ sakkuṇeyyāmāti attho.",
  "atk-s0513a4:5590_0": "Rājā taṃ kāraṇaṃ kathento chaṭṭhaṃ gāthamāha –",
  "atk-s0513a4:5591_0": "69.",
  "atk-s0513a4:5592_0": "“Katā mayā brāhmaṇassa dhanāsā, taṃ saṅgaraṃ paṭimukkaṃ na muttaṃ;",
  "atk-s0513a4:5593_0": "Taṃ saṅgaraṃ brāhmaṇassappadāya, saccānurakkhī punarāvajissa”nti.",
  "atk-s0513a4:5594_0": "Tattha paṭimukkaṃ na muttanti catasso satārahā gāthā sutvā “dhanaṃ te dassāmī”ti paṭiññāya mayā attani paṭimuñcitvā ṭhapitaṃ,",
  "atk-s0513a4:5594_1": "na pana taṃ muttaṃ dhanassa adinnattā.",
  "atk-s0513a4:5595_0": "Taṃ sutvā yakkho sattamaṃ gāthamāha –",
  "atk-s0513a4:5596_0": "70.",
  "atk-s0513a4:5597_0": "“Yā te katā brāhmaṇassa dhanāsā, taṃ saṅgaraṃ paṭimukkaṃ na muttaṃ;",
  "atk-s0513a4:5598_0": "Taṃ saṅgaraṃ brāhmaṇassappadāya, saccānurakkhī punarāvajassū”ti.",
  "atk-s0513a4:5599_0": "Tattha punarāvajassūti puna āgacchassu.",
  "atk-s0513a4:5600_0": "Evañca pana vatvā rājānaṃ vissajjesi.",
  "atk-s0513a4:5600_1": "So tena vissaṭṭho “tvaṃ mā cintayi,",
  "atk-s0513a4:5600_2": "ahaṃ pātova āgamissāmī”ti vatvā magganimittāni sallakkhento attano balakāyaṃ upagantvā balakāyaparivuto",
  "atk-s0513a4:5600_3": "nagaraṃ pavisitvā nandabrāhmaṇaṃ pakkosāpetvā mahārahe āsane nisīdāpetvā tā gāthā sutvā cattāri sahassāni",
  "atk-s0513a4:5600_4": "datvā yānaṃ āropetvā “imaṃ takkasilameva nethā”ti manusse datvā brāhmaṇaṃ uyyojetvā dutiyadivase paṭigantukāmo",
  "atk-s0513a4:5600_5": "hutvā puttaṃ āmantetvā anusāsi.",
  "atk-s0513a4:5600_6": "Tamatthaṃ dīpento satthā dve gāthā abhāsi –",
  "atk-s0513a4:5601_0": "71.",
  "atk-s0513a4:5602_0": "“Muttoca so porisādassa hatthā, gantvā sakaṃ mandiraṃ kāmakāmī;",
  "atk-s0513a4:5603_0": "Taṃ saṅgaraṃ brāhmaṇassappadāya, āmantayī puttamalīnasattuṃ.",
  "atk-s0513a4:5604_0": "72.",
  "atk-s0513a4:5605_0": "“Ajjeva rajjaṃ abhisiñcayassu, dhammaṃ cara sesu paresu cāpi;",
  "atk-s0513a4:5606_0": "Adhammakāro ca te māhu raṭṭhe, gacchāmahaṃ porisādassa ñatte”ti.",
  "atk-s0513a4:5607_0": "Tattha alīnasattunti evaṃnāmakaṃ kumāraṃ.",
  "atk-s0513a4:5607_1": "Pāḷiyaṃ pana “arinasattu”nti likhitaṃ.",
  "atk-s0513a4:5607_2": "Ajjeva rajjanti putta rajjaṃ te dammi,",
  "atk-s0513a4:5607_3": "tvaṃ ajjeva muddhani abhisekaṃ abhisiñcayassu.",
  "atk-s0513a4:5607_4": "Ñatteti abhyāse,",
  "atk-s0513a4:5607_5": "santiketi attho.",
  "atk-s0513a4:5608_0": "Taṃ sutvā kumāro dasamaṃ gāthamāha –",
  "atk-s0513a4:5609_0": "73.",
  "atk-s0513a4:5610_0": "“Kiṃ kamma krubbaṃ tava deva pāva, nārādhayī taṃ tadicchāmi sotuṃ;",
  "atk-s0513a4:5611_0": "Yamajja rajjamhi udassaye tuvaṃ, rajjampi niccheyyaṃ, tayā vināha”nti.",
  "atk-s0513a4:5612_0": "Tattha krubbanti karonto.",
  "atk-s0513a4:5612_1": "Yamajjāti yena anārādhakammena ajja maṃ rajjamhi tvaṃ udassaye ussāpesi patiṭṭhāpesi,",
  "atk-s0513a4:5612_2": "taṃ me ācikkha,",
  "atk-s0513a4:5612_3": "ahañhi tayā vinā rajjampi na icchāmīti attho.",
  "atk-s0513a4:5613_0": "Taṃ sutvā rājā anantaraṃ gāthamāha –",
  "atk-s0513a4:5614_0": "74.",
  "atk-s0513a4:5615_0": "“Na kammunā vā vacasāva tāta, aparādhitohaṃ tuviyaṃ sarāmi;",
  "atk-s0513a4:5616_0": "Sandhiñca katvā purisādakena, saccānurakkhī punāhaṃ gamissa”nti.",
  "atk-s0513a4:5617_0": "Tattha aparādhitoti aparādhaṃ ito.",
  "atk-s0513a4:5617_1": "Tuviyanti tava santakaṃ.",
  "atk-s0513a4:5617_2": "Idaṃ vuttaṃ hoti – tāta,",
  "atk-s0513a4:5617_3": "ahaṃ ito tava kammato vā tava vacanato vā kiñci mama appiyaṃ aparādhaṃ na sarāmīti.",
  "atk-s0513a4:5617_4": "Sandhiñca katvāti maṃ pana migavaṃ gataṃ eko yakkho “khādissāmī”ti gaṇhi.",
  "atk-s0513a4:5617_5": "Athāhaṃ brāhmaṇassa dhammakathaṃ sutvā tassa sakkāraṃ katvā “sve tava pātarāsakāle āgamissāmī”ti tena purisādakena sandhiṃ saccaṃ katvā āgato,",
  "atk-s0513a4:5617_6": "tasmā taṃ saccaṃ anurakkhanto puna tattha gamissāmi,",
  "atk-s0513a4:5617_7": "tvaṃ rajjaṃ kārehīti vadati.",
  "atk-s0513a4:5618_0": "Taṃ sutvā kumāro gāthamāha –",
  "atk-s0513a4:5619_0": "75.",
  "atk-s0513a4:5620_0": "“Ahaṃ gamissāmi idheva hohi, natthi tato jīvato vippamokkho;",
  "atk-s0513a4:5621_0": "Sace tuvaṃ gacchasiyeva rāja, ahampi gacchāmi ubho na homā”ti.",
  "atk-s0513a4:5622_0": "Tattha idhevāti tvaṃ idheva hoti.",
  "atk-s0513a4:5622_1": "Tatoti tassa santikā jīvantassa mokkho nāma natthi.",
  "atk-s0513a4:5622_2": "Ubhoti evaṃ sante ubhopi na bhavissāma.",
  "atk-s0513a4:5623_0": "Taṃ sutvā rājā gāthamāha –",
  "atk-s0513a4:5624_0": "76.",
  "atk-s0513a4:5625_0": "“Addhā hi tāta satānesa dhammo, maraṇā ca me dukkhataraṃ tadassa;",
  "atk-s0513a4:5626_0": "Kammāsapādo taṃ yadā pacitvā, pasayha khāde bhidā rukkhasūle”ti.",
  "atk-s0513a4:5627_0": "Tassattho –",
  "atk-s0513a4:5627_1": "addhā ekaṃsena esa, tāta,",
  "atk-s0513a4:5627_2": "satānaṃ paṇḍitānaṃ dhammo sabhāvo,",
  "atk-s0513a4:5627_3": "yuttaṃ tvaṃ vadasi,",
  "atk-s0513a4:5627_4": "api ca kho pana mayhaṃ maraṇatopetaṃ dukkhataraṃ assa,",
  "atk-s0513a4:5627_5": "yadā taṃ so kammāsapādo.",
  "atk-s0513a4:5627_6": "Bhidā rukkhasūleti tikhiṇarukkhasūle bhitvā pacitvā pasayha balakkārena khādeyyāti.",
  "atk-s0513a4:5628_0": "Taṃ sutvā kumāro gāthamāha –",
  "atk-s0513a4:5629_0": "77.",
  "atk-s0513a4:5630_0": "“Pāṇena te pāṇamahaṃ nimissaṃ, mā tvaṃ agā porisādassa ñatte;",
  "atk-s0513a4:5631_0": "Evañca te pāṇamahaṃ nimissaṃ, tasmā mataṃ jīvitassa vaṇṇemī”ti.",
  "atk-s0513a4:5632_0": "Tattha nimissanti ahaṃ idheva tava pāṇena mama pāṇaṃ parivattessaṃ.",
  "atk-s0513a4:5632_1": "Tasmāti yasmā etaṃ pāṇaṃ tava pāṇenāhaṃ nimissaṃ,",
  "atk-s0513a4:5632_2": "tasmā tava jīvitassatthāya mama maraṇaṃ vaṇṇemi maraṇameva varemi,",
  "atk-s0513a4:5632_3": "icchāmīti attho.",
  "atk-s0513a4:5633_0": "Taṃ sutvā rājā puttassa balaṃ jānanto “sādhu tāta,",
  "atk-s0513a4:5633_1": "gacchāhī”ti sampaṭicchi.",
  "atk-s0513a4:5633_2": "So mātāpitaro vanditvā nagaramhā nikkhami.",
  "atk-s0513a4:5633_3": "Tamatthaṃ pakāsento satthā upaḍḍhagāthamāha –",
  "atk-s0513a4:5634_0": "78.",
  "atk-s0513a4:5635_0": "“Tato have dhitimā rājaputto, vanditvā mātu ca pitu ca pāde”ti.",
  "atk-s0513a4:5636_0": "Tattha pādeti pāde vanditvā nikkhantoti attho;",
  "atk-s0513a4:5637_0": "Athassa mātāpitaropi bhaginīpi bhariyāpi amaccaparijanehi saddhiṃyeva nikkhamiṃsu.",
  "atk-s0513a4:5637_1": "So nagarā nikkhamitvā pitaraṃ maggaṃ pucchitvā suṭṭhu vavatthapetvā mātāpitaro vanditvā sesānaṃ ovādaṃ",
  "atk-s0513a4:5637_2": "datvā acchambhito kesarasīho viya maggaṃ āruyha yakkhāvāsaṃ pāyāsi.",
  "atk-s0513a4:5637_3": "Taṃ gacchantaṃ disvā mātā sakabhāvena saṇṭhātuṃ asakkontī pathaviyaṃ pati.",
  "atk-s0513a4:5637_4": "Pitā bāhā paggayha mahantena saddena kandi.",
  "atk-s0513a4:5637_5": "Tampi atthaṃ pakāsento satthā –",
  "atk-s0513a4:5638_0": "“Dukhinissa mātā nipatā pathabyā, pitāssa paggayha bhujāni kandatī”ti. –",
  "atk-s0513a4:5639_0": "Upaḍḍhagāthaṃ vatvā tassa pitarā payuttaṃ āsīsavādaṃ abhivādanavādaṃ mātarā bhaginībhariyāhi ca kataṃ",
  "atk-s0513a4:5639_1": "saccakiriyaṃ pakāsento aparāpi catasso gāthā abhāsi –",
  "atk-s0513a4:5640_0": "79.",
  "atk-s0513a4:5641_0": "“Taṃ gacchantaṃ tāva pitā viditvā, parammukho vandati pañjalīko;",
  "atk-s0513a4:5642_0": "Somo ca rājā varuṇo ca rājā, pajāpatī candimā sūriyo ca;",
  "atk-s0513a4:5643_0": "Etehi gutto purisādakamhā, anuññāto sotthi paccehi tāta.",
  "atk-s0513a4:5644_0": "80.",
  "atk-s0513a4:5645_0": "“Yaṃ daṇḍakirañño gatassa mātā, rāmassakāsi sotthānaṃ suguttā;",
  "atk-s0513a4:5646_0": "Taṃ te ahaṃ sotthānaṃ karomi, etena saccena sarantu devā;",
  "atk-s0513a4:5647_0": "Anuññāto sotthi paccehi putta.",
  "atk-s0513a4:5648_0": "81.",
  "atk-s0513a4:5649_0": "“Āvī raho vāpi manopadosaṃ, nāhaṃ sare jātu malīnasatte;",
  "atk-s0513a4:5650_0": "Etena saccena sarantu devā, anuññāto sotthi paccehi bhātika.",
  "atk-s0513a4:5651_0": "82.",
  "atk-s0513a4:5652_0": "“Yasmā ca me anadhimanosi sāmi, na cāpi me manasā appiyosi;",
  "atk-s0513a4:5653_0": "Etena saccena sarantu devā, anuññāto sotthi paccehi sāmī”ti.",
  "atk-s0513a4:5654_0": "Tattha parammukhoti ayaṃ me putto parammukho mātāpitaro vanditvā gacchati,",
  "atk-s0513a4:5654_1": "iti etaṃ parammukhaṃ gacchantaṃ disvā viditvā.",
  "atk-s0513a4:5654_2": "Pañjalīkoti tasmiṃ kāle sirasi añjaliṃ ṭhapetvā vandati devatā namassati.",
  "atk-s0513a4:5654_3": "Purisādakamhāti purisādassa santikā tena anuññāto sotthinā paccehi.",
  "atk-s0513a4:5655_0": "Rāmassakāsīti rāmassa akāsi.",
  "atk-s0513a4:5655_1": "Eko kira bārāṇasivāsī rāmo nāma mātuposako mātāpitaro paṭijagganto vohāratthāya gato daṇḍakirañño vijite",
  "atk-s0513a4:5655_2": "kumbhavatīnagaraṃ gantvā navavidhena vassena sakalaraṭṭhe vināsiyamāne mātāpitūnaṃ guṇaṃ sari.",
  "atk-s0513a4:5655_3": "Atha naṃ mātupaṭṭhānakammassa phalena devatā sotthinā ānayitvā mātu adaṃsu.",
  "atk-s0513a4:5655_4": "Taṃ kāraṇaṃ sutavasenāharitvā evamāha.",
  "atk-s0513a4:5655_5": "Sotthānanti sotthibhāvaṃ.",
  "atk-s0513a4:5655_6": "Taṃ pana kiñcāpi devatā kariṃsu,",
  "atk-s0513a4:5655_7": "mātupaṭṭhānaṃ nissāya nibbattattā pana mātā akāsīti vuttaṃ.",
  "atk-s0513a4:5655_8": "Taṃ te ahanti ahampi te tameva sotthānaṃ karomi,",
  "atk-s0513a4:5655_9": "maṃ nissāya tatheva tava sotthibhāvo hotūti attho.",
  "atk-s0513a4:5655_10": "Atha vā karomīti icchāmi.",
  "atk-s0513a4:5655_11": "Etena saccenāti sace devatāhi tassa sotthinā ānītabhāvo sacco,",
  "atk-s0513a4:5655_12": "etena saccena mamapi puttaṃ sarantu devā,",
  "atk-s0513a4:5655_13": "rāmaṃ viya tampi āharitvā mama dassantūti attho.",
  "atk-s0513a4:5655_14": "Anuññātoti porisādena “gacchā”ti anuññāto devatānaṃ ānubhāvena sotthi paṭiāgaccha puttāti vadati.",
  "atk-s0513a4:5656_0": "Jātu malīnasatteti jātu ekaṃsena alīnasatte mama bhātike ahaṃ sammukhā vā parammukhā vā manopadosaṃ na sarāmi,",
  "atk-s0513a4:5656_1": "na mayā tamhi manopadoso katapubboti evamassa kaniṭṭhā saccamakāsi.",
  "atk-s0513a4:5656_2": "Yasmā ca me anadhimanosi,",
  "atk-s0513a4:5656_3": "sāmīti mama,",
  "atk-s0513a4:5656_4": "sāmi alīnasattu yasmā tvaṃ anadhimanosi,",
  "atk-s0513a4:5656_5": "maṃ abhibhavitvā atikkamitvā aññaṃ manena na patthesi.",
  "atk-s0513a4:5656_6": "Na cāpi me manasā appiyosīti mayhampi ca manasā tvaṃ appiyo na hosi,",
  "atk-s0513a4:5656_7": "aññamaññaṃ piyasaṃvāsāva mayanti evamassa aggamahesī saccamakāsi.",
  "atk-s0513a4:5657_0": "Kumāropi pitarā akkhātanayena rakkhāvāsamaggaṃ paṭipajji.",
  "atk-s0513a4:5657_1": "Yakkhopi “khattiyā nāma bahumāyā honti,",
  "atk-s0513a4:5657_2": "ko jānāti,",
  "atk-s0513a4:5657_3": "kiṃ bhavissatī”ti rukkhaṃ abhiruhitvā rañño āgamanaṃ olokento nisīdi.",
  "atk-s0513a4:5657_4": "So kumāraṃ āgacchantaṃ disvā “pitaraṃ nivattetvā putto āgato bhavissati,",
  "atk-s0513a4:5657_5": "natthi me bhaya”nti otaritvā tassa piṭṭhiṃ dassento nisīdi.",
  "atk-s0513a4:5657_6": "So āgantvā tassa purato aṭṭhāsi.",
  "atk-s0513a4:5657_7": "Atha yakkho gāthamāha –",
  "atk-s0513a4:5658_0": "83.",
  "atk-s0513a4:5659_0": "“Brahā ujū cārumukho kutosi, na maṃ pajānāsi vane vasantaṃ;",
  "atk-s0513a4:5660_0": "Luddaṃ maṃ ñatvā ‘purisādako’si, ko sotthimājānamidhāvajeyyā”ti.",
  "atk-s0513a4:5661_0": "Tattha ko sotthimājānamidhāvajeyyāti kumāra ko nāma puriso attano sotthibhāvaṃ jānanto icchanto idhāgaccheyya,",
  "atk-s0513a4:5661_1": "tvaṃ ajānanto āgato maññeti.",
  "atk-s0513a4:5662_0": "Taṃ sutvā kumāro gāthamāha –",
  "atk-s0513a4:5663_0": "84.",
  "atk-s0513a4:5664_0": "“Jānāmi ludda purisādako tvaṃ, na taṃ na jānāmi vane vasantaṃ;",
  "atk-s0513a4:5665_0": "Ahañca puttosmi jayaddisassa, mamajja khāda pituno pamokkhā”ti.",
  "atk-s0513a4:5666_0": "Tattha pamokkhāti pamokkhahetu ahaṃ pitu jīvitaṃ datvā idhāgato,",
  "atk-s0513a4:5666_1": "tasmā taṃ muñca,",
  "atk-s0513a4:5666_2": "maṃ khādāhīti attho.",
  "atk-s0513a4:5667_0": "Tato yakkho gāthamāha –",
  "atk-s0513a4:5668_0": "85.",
  "atk-s0513a4:5669_0": "“Jānāmi puttoti jayaddisassa, tathā hi vo mukhavaṇṇo ubhinnaṃ;",
  "atk-s0513a4:5670_0": "Sudukkaraññeva kataṃ tavedaṃ, yo mattumicche pituno pamokkhā”ti.",
  "atk-s0513a4:5671_0": "Tattha tathā hi voti tādiso vo tumhākaṃ.",
  "atk-s0513a4:5671_1": "Ubhinnampi sadisova mukhavaṇṇo hotīti attho.",
  "atk-s0513a4:5671_2": "Kataṃ tavedanti idaṃ tava kammaṃ sudukkaraṃ.",
  "atk-s0513a4:5672_0": "Tato kumāro gāthamāha –",
  "atk-s0513a4:5673_0": "86.",
  "atk-s0513a4:5674_0": "“Na dukkaraṃ kiñci mahettha maññe, yo mattumicche pituno pamokkhā;",
  "atk-s0513a4:5675_0": "Mātu ca hetu paraloka gantvā, sukhena saggena ca sampayutto”ti.",
  "atk-s0513a4:5676_0": "Tattha kiñci mahettha maññeti kiñci ahaṃ ettha na maññāmi.",
  "atk-s0513a4:5676_1": "Idaṃ vuttaṃ hoti –",
  "atk-s0513a4:5676_2": "yakkha yo puggalo pitu vā pamokkhatthāya mātu vā hetu paralokaṃ gantvā sukhena sagge nibbattanakasukhena",
  "atk-s0513a4:5676_3": "sampayutto bhavituṃ mattumicche marituṃ icchati,",
  "atk-s0513a4:5676_4": "tasmā ahaṃ ettha mātāpitūnaṃ atthāya jīvitapariccāge kiñci dukkaraṃ na maññāmīti.",
  "atk-s0513a4:5677_0": "Taṃ sutvā yakkho “kumāra,",
  "atk-s0513a4:5677_1": "maraṇassa abhayānakasatto nāma natthi,",
  "atk-s0513a4:5677_2": "tvaṃ kasmā na bhāyasī”ti pucchi.",
  "atk-s0513a4:5677_3": "So tassa kathento dve gāthā abhāsi –",
  "atk-s0513a4:5678_0": "87.",
  "atk-s0513a4:5679_0": "“Ahañca kho attano pāpakiriyaṃ, āvī raho vāpi sare na jātu;",
  "atk-s0513a4:5680_0": "Saṅkhātajātīmaraṇohamasmi, yatheva me idha tathā parattha.",
  "atk-s0513a4:5681_0": "88.",
  "atk-s0513a4:5682_0": "“Khādajja maṃ dāni mahānubhāva, karassu kiccāni imaṃ sarīraṃ;",
  "atk-s0513a4:5683_0": "Rukkhassa vā te papatāmi aggā, chādayamāno mayhaṃ tvamadesi maṃsa”nti.",
  "atk-s0513a4:5684_0": "Tattha sare na jātūti ekaṃseneva na sarāmi.",
  "atk-s0513a4:5684_1": "Saṅkhātajātīmaraṇohamasmīti ahaṃ ñāṇena suparicchinnajātimaraṇo,",
  "atk-s0513a4:5684_2": "jātasatto amaraṇadhammo nāma natthīti jānāmi.",
  "atk-s0513a4:5684_3": "Yatheva me idhāti yatheva mama idha,",
  "atk-s0513a4:5684_4": "tathā paraloke,",
  "atk-s0513a4:5684_5": "yathā ca paraloke,",
  "atk-s0513a4:5684_6": "tathā idhāpi maraṇato mutti nāma natthīti idampi mama ñāṇena suparicchinnaṃ.",
  "atk-s0513a4:5684_7": "Karassu kiccānīti iminā sarīrena kattabbakiccāni kara,",
  "atk-s0513a4:5684_8": "imaṃ te mayā nissaṭṭhaṃ sarīraṃ.",
  "atk-s0513a4:5684_9": "Chādayamāno mayhaṃ tvamadesi maṃsanti mayi rukkhaggā patitvā mate mama sarīrato tvaṃ chādayamāno rocayamāno yaṃ yaṃ icchasi,",
  "atk-s0513a4:5684_10": "taṃ taṃ maṃsaṃ adesi,",
  "atk-s0513a4:5684_11": "khādeyyāsīti attho.",
  "atk-s0513a4:5685_0": "Yakkho tassa vacanaṃ sutvā bhīto hutvā “na sakkā imassa maṃsaṃ khādituṃ,",
  "atk-s0513a4:5685_1": "upāyena naṃ palāpessāmī”ti cintetvā imaṃ gāthamāha –",
  "atk-s0513a4:5686_0": "89.",
  "atk-s0513a4:5687_0": "“Idañca te ruccati rājaputta, cajesi pāṇaṃ pituno pamokkhā;",
  "atk-s0513a4:5688_0": "Tasmā hi so tvaṃ taramānarūpo, sambhañja kaṭṭhāni jalehi aggi”nti.",
  "atk-s0513a4:5689_0": "Tattha jalehīti araññaṃ pavisitvā sāradārūni āharitvā aggiṃ jāletvā niddhūme aṅgāre kara,",
  "atk-s0513a4:5689_1": "tattha te maṃsaṃ pacitvā khādissāmīti dīpeti.",
  "atk-s0513a4:5690_0": "So tathā katvā tassa santikaṃ agamāsi. Taṃ kāraṇaṃ pakāsento satthā itaraṃ gāthamāha –",
  "atk-s0513a4:5691_0": "90.",
  "atk-s0513a4:5692_0": "“Tato have dhitimā rājaputto, dāruṃ samāharitvā mahantamaggiṃ;",
  "atk-s0513a4:5693_0": "Santīpayitvā paṭivedayittha, ādīpito dāni mahāyamaggī”ti.",
  "atk-s0513a4:5694_0": "Yakkho aggiṃ katvā āgataṃ kumāraṃ oloketvā “ayaṃ purisasīho,",
  "atk-s0513a4:5694_1": "maraṇāpissa bhayaṃ natthi,",
  "atk-s0513a4:5694_2": "mayā ettakaṃ kālaṃ evaṃ nibbhayo nāma na diṭṭhapubbo”ti lomahaṃsajāto kumāraṃ punappunaṃ olokento nisīdi.",
  "atk-s0513a4:5694_3": "Kumāro tassa kiriyaṃ disvā gāthamāha –",
  "atk-s0513a4:5695_0": "91.",
  "atk-s0513a4:5696_0": "“Khādajja maṃ dāni pasayhakāri, kiṃ maṃ muhuṃ pekkhasi haṭṭhalomo;",
  "atk-s0513a4:5697_0": "Tathā tathā tuyhamahaṃ karomi, yathā yathā maṃ chādayamāno adesī”ti.",
  "atk-s0513a4:5698_0": "Tattha muhunti punappunaṃ.",
  "atk-s0513a4:5698_1": "Tathā tathā tuyhamahanti ahaṃ tuyhaṃ tathā tathā vacanaṃ karomi,",
  "atk-s0513a4:5698_2": "idāni kiṃ karissāmi,",
  "atk-s0513a4:5698_3": "yathā yathā maṃ chādayamāno rocayamāno adesi khādissasi,",
  "atk-s0513a4:5698_4": "tasmā khādajja manti.",
  "atk-s0513a4:5699_0": "Athassa vacanaṃ sutvā yakkho gāthamāha –",
  "atk-s0513a4:5700_0": "92.",
  "atk-s0513a4:5701_0": "“Ko tādisaṃ arahati khāditāye, dhamme ṭhitaṃ saccavādiṃ vadaññuṃ;",
  "atk-s0513a4:5702_0": "Muddhāpi tassa viphaleyya sattadhā, yo tādisaṃ saccavādiṃ adeyyā”ti.",
  "atk-s0513a4:5703_0": "Taṃ sutvā kumāro “sace maṃ na khāditukāmosi,",
  "atk-s0513a4:5703_1": "atha kasmā dārūni bhañjāpetvā aggiṃ kāresī”ti vatvā “palāyissati nu kho,",
  "atk-s0513a4:5703_2": "noti tava pariggaṇhanatthāyā”ti vutte “tvaṃ idāni maṃ kathaṃ pariggaṇhissasi,",
  "atk-s0513a4:5703_3": "yohaṃ tiracchānayoniyaṃ nibbatto sakkassa devarañño attānaṃ pariggaṇhituṃ nādāsi”nti vatvā āha –",
  "atk-s0513a4:5704_0": "93.",
  "atk-s0513a4:5705_0": "“Idañhi so brāhmaṇaṃ maññamāno, saso avāsesi sake sarīre;",
  "atk-s0513a4:5706_0": "Teneva so candimā devaputto, sasatthuto kāmaduhajja yakkhā”ti.",
  "atk-s0513a4:5707_0": "Tassattho –",
  "atk-s0513a4:5707_1": "idañhi so sasapaṇḍito “brāhmaṇo eso”ti brāhmaṇaṃ maññamāno “ajja imaṃ sarīraṃ khāditvā idheva vasā”ti evaṃ sake sarīre attano sarīraṃ dātuṃ avāsesi,",
  "atk-s0513a4:5707_2": "vasāpesīti attho.",
  "atk-s0513a4:5707_3": "Sarīrañcassa bhakkhatthāya adāsi.",
  "atk-s0513a4:5707_4": "Sakko pabbatarasaṃ pīḷetvā ādāya candamaṇḍale sasalakkhaṇaṃ akāsi.",
  "atk-s0513a4:5707_5": "Tato paṭṭhāya teneva sasalakkhaṇena so candimā devaputto “sasī sasī”ti evaṃ sasatthuto lokassa kāmaduho pemavaḍḍhano ajja yakkha virocati.",
  "atk-s0513a4:5707_6": "Kappaṭṭhiyañhetaṃ pāṭihāriyanti.",
  "atk-s0513a4:5708_0": "Taṃ sutvā yakkho kumāraṃ vissajjento gāthamāha –",
  "atk-s0513a4:5709_0": "94.",
  "atk-s0513a4:5710_0": "“Cando yathā rāhumukhā pamutto, virocate pannaraseva bhāṇumā;",
  "atk-s0513a4:5711_0": "Evaṃ tuvaṃ porisādā pamutto, viroca kappile mahānubhāva;",
  "atk-s0513a4:5712_0": "Āmodayaṃ pitaraṃ mātarañca, sabbo ca te nandatu ñātipakkho”ti.",
  "atk-s0513a4:5713_0": "Tattha bhāṇumāti sūriyo.",
  "atk-s0513a4:5713_1": "Idaṃ vuttaṃ hoti –",
  "atk-s0513a4:5713_2": "yathā pannarase rāhumukhā mutto cando vā bhāṇumā vā virocati,",
  "atk-s0513a4:5713_3": "evaṃ tvampi mama santikā mutto kapilaraṭṭhe viroca mahānubhāvāti.",
  "atk-s0513a4:5713_4": "Nandatūti tussatu.",
  "atk-s0513a4:5714_0": "Gaccha mahāvīrāti mahāsattaṃ uyyojesi.",
  "atk-s0513a4:5714_1": "Sopi taṃ nibbisevanaṃ katvā pañca sīlāni datvā “yakkho nu kho esa,",
  "atk-s0513a4:5714_2": "no”ti pariggaṇhanto “yakkhānaṃ akkhīni rattāni honti animmisāni ca,",
  "atk-s0513a4:5714_3": "chāyā na paññāyati,",
  "atk-s0513a4:5714_4": "acchambhitā honti.",
  "atk-s0513a4:5714_5": "Nāyaṃ yakkho,",
  "atk-s0513a4:5714_6": "manusso eso.",
  "atk-s0513a4:5714_7": "Mayhaṃ pitu kira tayo bhātaro yakkhiniyā gahitā.",
  "atk-s0513a4:5714_8": "Tesu etāya dve khāditā bhavissanti,",
  "atk-s0513a4:5714_9": "eko puttasinehena paṭijaggito bhavissati,",
  "atk-s0513a4:5714_10": "iminā tena bhavitabbaṃ,",
  "atk-s0513a4:5714_11": "imaṃ netvā mayhaṃ pitu ācikkhitvā rajje patiṭṭhāpessāmī”ti cintetvā “ehi ambho,",
  "atk-s0513a4:5714_12": "na tvaṃ yakkho,",
  "atk-s0513a4:5714_13": "pitu me jeṭṭhabhātikosi,",
  "atk-s0513a4:5714_14": "ehi mayā saddhiṃ gantvā kulasantake rajje chattaṃ ussāpehī”ti vatvā itarena “nāhaṃ manusso”ti vutte “na tvaṃ mayhaṃ saddahasi,",
  "atk-s0513a4:5714_15": "atthi pana so,",
  "atk-s0513a4:5714_16": "yassa saddahasī”ti pucchitvā “atthi asukaṭṭhāne dibbacakkhukatāpaso”ti vutte taṃ ādāya tattha agamāsi.",
  "atk-s0513a4:5714_17": "Tāpaso te disvāva “kiṃ karontā pitāputtā araññe carathā”ti vatvā tesaṃ ñātibhāvaṃ kathesi.",
  "atk-s0513a4:5714_18": "Porisādo tassa saddahitvā “tāta,",
  "atk-s0513a4:5714_19": "tvaṃ gaccha,",
  "atk-s0513a4:5714_20": "ahaṃ ekasmiññeva attabhāve dvidhā jāto,",
  "atk-s0513a4:5714_21": "na me rajjenattho,",
  "atk-s0513a4:5714_22": "pabbajissāmaha”nti tāpasassa santike isipabbajjaṃ pabbaji.",
  "atk-s0513a4:5714_23": "Atha naṃ kumāro vanditvā nagaraṃ agamāsi.",
  "atk-s0513a4:5714_24": "Tamatthaṃ pakāsento satthā –",
  "atk-s0513a4:5715_0": "95.",
  "atk-s0513a4:5716_0": "“Tato have dhitimā rājaputto, katañjalī pariyāya porisādaṃ;",
  "atk-s0513a4:5717_0": "Anuññāto sotthi sukhī arogo, paccāgamā kapilamalīnasattā”ti. –",
  "atk-s0513a4:5718_0": "Gāthaṃ vatvā tassa nagaraṃ gatassa negamādīhi katakiriyaṃ dassento osānagāthamāha –",
  "atk-s0513a4:5719_0": "96.",
  "atk-s0513a4:5720_0": "“Taṃ negamā jānapadā ca sabbe, hatthārohā rathikā pattikā ca;",
  "atk-s0513a4:5721_0": "Namassamānā pañjalikā upāgamuṃ, namatthu te dukkarakārakosī”ti.",
  "atk-s0513a4:5722_0": "Rājā “kumāro kira āgato”ti sutvā paccuggamanaṃ akāsi.",
  "atk-s0513a4:5722_1": "Kumāro mahājanaparivāro gantvā rājānaṃ vandi.",
  "atk-s0513a4:5722_2": "Atha naṃ so pucchi – “tāta,",
  "atk-s0513a4:5722_3": "kathaṃ tādisā porisādā muttosī”ti. “Tāta,",
  "atk-s0513a4:5722_4": "nāyaṃ yakkho,",
  "atk-s0513a4:5722_5": "tumhākaṃ jeṭṭhabhātiko,",
  "atk-s0513a4:5722_6": "esa mayhaṃ petteyyo”ti sabbaṃ pavattiṃ ārocetvā “tumhehi mama petteyyaṃ daṭṭhuṃ vaṭṭatī”ti āha.",
  "atk-s0513a4:5722_7": "Rājā taṅkhaṇaññeva bheriṃ carāpetvā mahantena parivārena tāpasānaṃ santikaṃ agamāsi.",
  "atk-s0513a4:5722_8": "Mahātāpaso tassa yakkhiniyā ānetvā akhāditvā positakāraṇañca yakkhābhāvakāraṇañca tesaṃ ñātibhāvañca sabbaṃ vitthārato kathesi.",
  "atk-s0513a4:5722_9": "Rājā “ehi, bhātika,",
  "atk-s0513a4:5722_10": "rajjaṃ kārehī”ti āha.",
  "atk-s0513a4:5722_11": "“Alaṃ mahārājā”ti.",
  "atk-s0513a4:5722_12": "“Tena hi etha uyyāne vasissatha,",
  "atk-s0513a4:5722_13": "ahaṃ vo catūhi paccayehi upaṭṭhahissāmī”ti?",
  "atk-s0513a4:5722_14": "“Na āgacchāmi mahārājā”ti.",
  "atk-s0513a4:5722_15": "Rājā tesaṃ assamapadato avidūre ekaṃ pabbatantaraṃ bandhitvā mahantaṃ taḷākaṃ kāretvā kedāre sampādetvā",
  "atk-s0513a4:5722_16": "mahaḍḍhakulasahassaṃ ānetvā mahāgāmaṃ nivāsetvā tāpasānaṃ bhikkhācāraṃ paṭṭhapesi.",
  "atk-s0513a4:5722_17": "So gāmo cūḷakammāsadammanigamo nāma jāto.",
  "atk-s0513a4:5722_18": "Sutasomamahāsattena porisādassa damitapadeso pana mahākammāsadammanigamoti veditabbo.",
  "atk-s0513a4:5723_0": "Satthā idaṃ dhammadesanaṃ āharitvā saccāni pakāsetvā jātakaṃ samodhānesi,",
  "atk-s0513a4:5723_1": "saccapariyosāne mātuposakatthero sotāpattiphale patiṭṭhahi.",
  "atk-s0513a4:5723_2": "Tadā mātāpitaro mahārājakulāni ahesuṃ,",
  "atk-s0513a4:5723_3": "tāpaso sāriputto,",
  "atk-s0513a4:5723_4": "porisādo aṅgulimālo,",
  "atk-s0513a4:5723_5": "kaniṭṭhā uppalavaṇṇā,",
  "atk-s0513a4:5723_6": "aggamahesī rāhulamātā,",
  "atk-s0513a4:5723_7": "alīnasattukumāro pana ahameva ahosinti.",
  "atk-s0513a4:5724_0": "Jayaddisajātakavaṇṇanā tatiyā.",
  "atk-s0513a4:5726_0": "[514] 4. Chaddantajātakavaṇṇanā",
  "atk-s0513a4:5727_0": "Kiṃ nu socasīti idaṃ satthā jetavane viharanto ekaṃ daharabhikkhuniṃ ārabbha kathesi.",
  "atk-s0513a4:5727_1": "Sā kira sāvatthiyaṃ kuladhītā gharāvāse ādīnavaṃ disvā sāsane pabbajitvā ekadivasaṃ bhikkhunīhi saddhiṃ",
  "atk-s0513a4:5727_2": "dhammasavanāya gantvā alaṅkatadhammāsane nisīditvā dhammaṃ desentassa dasabalassa aparimāṇapuññapabhāvābhinibbattaṃ",
  "atk-s0513a4:5727_3": "uttamarūpasampattiyuttaṃ attabhāvaṃ oloketvā “pariciṇṇapubbā nu kho me bhavasmiṃ vicarantiyā imassa mahāpurisassa",
  "atk-s0513a4:5727_4": "pādaparicārikā”ti cintesi.",
  "atk-s0513a4:5727_5": "Athassā taṅkhaṇaññeva jātissarañāṇaṃ uppajji –",
  "atk-s0513a4:5727_6": "“chaddantavāraṇakāle ahaṃ imassa mahāpurisassa pādaparicārikā bhūtapubbā”ti.",
  "atk-s0513a4:5727_7": "Athassā sarantiyā mahantaṃ pītipāmojjaṃ uppajji.",
  "atk-s0513a4:5727_8": "Sā pītivegena mahāhasitaṃ hasitvā puna cintesi –",
  "atk-s0513a4:5727_9": "“pādaparicārikā nāma sāmikānaṃ hitajjhāsayā appakā,",
  "atk-s0513a4:5727_10": "ahitajjhāsayāva bahutarā,",
  "atk-s0513a4:5727_11": "hitajjhāsayā nu kho ahaṃ imassa mahāpurisassa ahosiṃ,",
  "atk-s0513a4:5727_12": "ahitajjhāsayā”ti.",
  "atk-s0513a4:5727_13": "Sā anussaramānā “ahaṃ appamattakaṃ dosaṃ hadaye ṭhapetvā vīsaratanasatikaṃ chaddantamahāgajissaraṃ sonuttaraṃ",
  "atk-s0513a4:5727_14": "nāma nesādaṃ pesetvā visapītasallena vijjhāpetvā jīvitakkhayaṃ pāpesi”nti addasa.",
  "atk-s0513a4:5727_15": "Athassā soko udapādi,",
  "atk-s0513a4:5727_16": "hadayaṃ uṇhaṃ ahosi,",
  "atk-s0513a4:5727_17": "sokaṃ sandhāretuṃ asakkontī assasitvā passasitvā mahāsaddena parodi.",
  "atk-s0513a4:5727_18": "Taṃ disvā satthā sitaṃ pātu karitvā “ko nu kho, bhante, hetu,",
  "atk-s0513a4:5727_19": "ko paccayo sitassa pātukammāyā”ti bhikkhusaṅghena puṭṭho “bhikkhave,",
  "atk-s0513a4:5727_20": "ayaṃ daharabhikkhunī pubbe mayi kataṃ aparādhaṃ saritvā rodatī”ti vatvā atītaṃ āhari.",
  "atk-s0513a4:5728_0": "Atīte himavantapadese chaddantadahaṃ upanissāya aṭṭhasahassā hatthināgā vasiṃsu iddhimantā vehāsaṅgamā.",
  "atk-s0513a4:5728_1": "Tadā bodhisatto jeṭṭhakavāraṇassa putto hutvā nibbatti,",
  "atk-s0513a4:5728_2": "so sabbaseto ahosi rattamukhapādo.",
  "atk-s0513a4:5728_3": "So aparabhāge vuddhippatto aṭṭhāsītihatthubbedho ahosi vīsaratanasatāyāmo.",
  "atk-s0513a4:5728_4": "Aṭṭhapaṇṇāsahatthāya rajatadāmasadisāya soṇḍāya samannāgato.",
  "atk-s0513a4:5728_5": "Dantā panassa parikkhepato pannarasahatthā ahesuṃ dīghato tiṃsahatthā chabbaṇṇaraṃsīhi samannāgatā.",
  "atk-s0513a4:5728_6": "So aṭṭhannaṃ nāgasahassānaṃ jeṭṭhako ahosi,",
  "atk-s0513a4:5728_7": "pañcasate paccekabuddhe pūjesi.",
  "atk-s0513a4:5728_8": "Tassa dve aggamahesiyo ahesuṃ –",
  "atk-s0513a4:5728_9": "cūḷasubhaddā,",
  "atk-s0513a4:5728_10": "mahāsubhaddā cāti.",
  "atk-s0513a4:5728_11": "Nāgarājā aṭṭhanāgasahassaparivāro kañcanaguhāyaṃ vasati.",
  "atk-s0513a4:5728_12": "So pana chaddantadaho āyāmato ca vitthārato ca paṇṇāsayojano hoti.",
  "atk-s0513a4:5728_13": "Tassa majjhe dvādasayojanappamāṇe ṭhāne sevālo vā paṇakaṃ vā natthi,",
  "atk-s0513a4:5728_14": "maṇikkhandhavaṇṇaudakameva santiṭṭhati,",
  "atk-s0513a4:5728_15": "tadanantaraṃ yojanavitthataṃ suddhaṃ kallahāravanaṃ,",
  "atk-s0513a4:5728_16": "taṃ udakaṃ parikkhipitvā ṭhitaṃ,",
  "atk-s0513a4:5728_17": "tadanantaraṃ yojanavitthatameva suddhaṃ nīluppalavanaṃ taṃ parikkhipitvā ṭhitaṃ,",
  "atk-s0513a4:5728_18": "tato yojanayojanavitthatāneva rattuppalasetuppalarattapadumasetapadumakumudavanāni purimaṃ purimaṃ parikkhipitvā ṭhitāni.",
  "atk-s0513a4:5728_19": "Imesaṃ pana sattannaṃ vanānaṃ anantaraṃ sabbesampi tesaṃ kallahārādivanānaṃ vasena omissakavanaṃ yojanavitthatameva tāni parikkhipitvā ṭhitaṃ.",
  "atk-s0513a4:5728_20": "Tadanantaraṃ nāgānaṃ kaṭippamāṇe udake yojanavitthatameva rattasālivanaṃ,",
  "atk-s0513a4:5728_21": "tadanantaraṃ udakapariyante yojanavitthatameva nīlapītalohitaodātasurabhisukhumakusumasamākiṇṇaṃ khuddakagacchavanaṃ,",
  "atk-s0513a4:5728_22": "iti imāni dasa vanāni yojanavitthatāneva.",
  "atk-s0513a4:5728_23": "Tato khuddakarājamāsamahārājamāsamuggavanaṃ,",
  "atk-s0513a4:5728_24": "tadanantaraṃ tipusaelālukalābukumbhaṇḍavallivanāni,",
  "atk-s0513a4:5728_25": "tato pūgarukkhappamāṇaṃ ucchuvanaṃ,",
  "atk-s0513a4:5728_26": "tato hatthidantappamāṇaphalaṃ kadalivanaṃ,",
  "atk-s0513a4:5728_27": "tato sālavanaṃ,",
  "atk-s0513a4:5728_28": "tadanantaraṃ cāṭippamāṇaphalaṃ panasavanaṃ,",
  "atk-s0513a4:5728_29": "tato madhuraphalaṃ ciñcavanaṃ,",
  "atk-s0513a4:5728_30": "tato ambavanaṃ,",
  "atk-s0513a4:5728_31": "tato kapiṭṭhavanaṃ,",
  "atk-s0513a4:5728_32": "tato omissako mahāvanasaṇḍo,",
  "atk-s0513a4:5728_33": "tato veḷuvanaṃ,",
  "atk-s0513a4:5728_34": "ayamassa tasmiṃ kāle sampatti.",
  "atk-s0513a4:5728_35": "Saṃyuttaṭṭhakathāyaṃ pana idāni pavattamānasampattiyeva kathitā.",
  "atk-s0513a4:5729_0": "Veḷuvanaṃ pana parikkhipitvā satta pabbatā ṭhitā.",
  "atk-s0513a4:5729_1": "Tesaṃ bāhirantato paṭṭhāya paṭhamo cūḷakāḷapabbato nāma,",
  "atk-s0513a4:5729_2": "dutiyo mahākāḷapabbato nāma,",
  "atk-s0513a4:5729_3": "tato udakapabbato nāma,",
  "atk-s0513a4:5729_4": "tato candimapassapabbato nāma,",
  "atk-s0513a4:5729_5": "tato sūriyapassapabbato nāma,",
  "atk-s0513a4:5729_6": "tato maṇipassapabbato nāma,",
  "atk-s0513a4:5729_7": "sattamo suvaṇṇapassapabbato nāma.",
  "atk-s0513a4:5729_8": "So ubbedhato sattayojaniko chaddantadahaṃ parikkhipitvā pattassa mukhavaṭṭi viya ṭhito.",
  "atk-s0513a4:5729_9": "Tassa abbhantarimaṃ passaṃ suvaṇṇavaṇṇaṃ,",
  "atk-s0513a4:5729_10": "tato nikkhantena obhāsena chaddantadaho samuggatabālasūriyo viya hoti.",
  "atk-s0513a4:5729_11": "Bāhirapabbatesu pana eko ubbedhato chayojaniko,",
  "atk-s0513a4:5729_12": "eko pañca,",
  "atk-s0513a4:5729_13": "eko cattāri, eko tīṇi, eko dve,",
  "atk-s0513a4:5729_14": "eko yojaniko,",
  "atk-s0513a4:5729_15": "evaṃ sattapabbataparikkhittassa pana tassa dahassa pubbuttarakaṇṇe udakavātappaharaṇokāse mahānigrodharukkho atthi.",
  "atk-s0513a4:5729_16": "Tassa khandho parikkhepato pañcayojaniko,",
  "atk-s0513a4:5729_17": "ubbedhato sattayojaniko,",
  "atk-s0513a4:5729_18": "catūsu disāsu catasso sākhā chayojanikā,",
  "atk-s0513a4:5729_19": "uddhaṃ uggatasākhāpi chayojanikāva,",
  "atk-s0513a4:5729_20": "iti so mūlato paṭṭhāya ubbedhena terasayojaniko,",
  "atk-s0513a4:5729_21": "sākhānaṃ orimantato yāva pārimantā dvādasayojaniko,",
  "atk-s0513a4:5729_22": "aṭṭhahi pārohasahassehi paṭimaṇḍito muṇḍamaṇipabbato viya vilāsamāno tiṭṭhati.",
  "atk-s0513a4:5729_23": "Chaddantadahassa pana pacchimadisābhāge suvaṇṇapassapabbate dvādasayojanikā kañcanaguhā tiṭṭhati.",
  "atk-s0513a4:5729_24": "Chaddanto nāma nāgarājā vassāratte hemante aṭṭhasahassanāgaparivuto kañcanaguhāyaṃ vasati.",
  "atk-s0513a4:5729_25": "Gimhakāle udakavātaṃ sampaṭicchamāno mahānigrodhamūle pārohantare tiṭṭhatī.",
  "atk-s0513a4:5730_0": "Athassa ekadivasaṃ “mahāsālavanaṃ pupphita”nti taruṇanāgā āgantvā ārocayiṃsu.",
  "atk-s0513a4:5730_1": "So saparivāro “sālakīḷaṃ kīḷissāmī”ti sālavanaṃ gantvā ekaṃ supupphitaṃ sālarukkhaṃ kumbhena pahari.",
  "atk-s0513a4:5730_2": "Tadā cūḷasubhaddā paṭivātapasse ṭhitā,",
  "atk-s0513a4:5730_3": "tassā sarīre sukkhadaṇḍakamissakāni purāṇapaṇṇāni ceva tambakipillikāni ca patiṃsu.",
  "atk-s0513a4:5730_4": "Mahāsubhaddā adhovātapasse ṭhitā,",
  "atk-s0513a4:5730_5": "tassā sarīre pupphareṇukiñjakkhapattāni patiṃsu.",
  "atk-s0513a4:5730_6": "Cūḷasubhaddā “ayaṃ nāgarājā attano piyabhariyāya upari pupphareṇukiñjakkhapattāni pātesi,",
  "atk-s0513a4:5730_7": "mama sarīre sukkhadaṇḍakamissāni purāṇapaṇṇāni ceva tambakipillikāni ca pātesi, hotu,",
  "atk-s0513a4:5730_8": "kātabbaṃ jānissāmī”ti mahāsatte veraṃ bandhi.",
  "atk-s0513a4:5731_0": "Aparampi divasaṃ nāgarājā saparivāro nhānatthāya chaddantadahaṃ otari.",
  "atk-s0513a4:5731_1": "Atha dve taruṇanāgā soṇḍāhi usirakalāpe gahetvā kelāsakūṭaṃ majjantā viya nhāpesuṃ.",
  "atk-s0513a4:5731_2": "Tasmiṃ nhatvā uttiṇṇe dve kareṇuyo nhāpesuṃ.",
  "atk-s0513a4:5731_3": "Tāpi uttaritvā mahāsattassa santike aṭṭhaṃsu.",
  "atk-s0513a4:5731_4": "Tato aṭṭhasahassanāgāsaraṃ otaritvā udakakīḷaṃ kīḷitvā sarato nānāpupphāni āharitvā rajatathūpaṃ alaṅkarontā",
  "atk-s0513a4:5731_5": "viya mahāsattaṃ alaṅkaritvā pacchā dve kareṇuyo alaṅkariṃsu.",
  "atk-s0513a4:5731_6": "Atheko hatthī sare vicaranto sattuddayaṃ nāma mahāpadumaṃ labhitvā āharitvā mahāsattassa adāsi.",
  "atk-s0513a4:5731_7": "So taṃ soṇḍāya gahetvā reṇuṃ kumbhe okiritvā jeṭṭhakāya mahāsubhaddāya adāsi.",
  "atk-s0513a4:5731_8": "Taṃ disvā itarā “idampi sattuddayaṃ mahāpadumaṃ attano piyabhariyāya eva adāsi,",
  "atk-s0513a4:5731_9": "na mayha”nti punapi tasmiṃ veraṃ bandhi.",
  "atk-s0513a4:5732_0": "Athekadivasaṃ bodhisatte madhuraphalāni ceva bhisamuḷālāni ca pokkharamadhunā yojetvā pañcasate paccekabuddhe",
  "atk-s0513a4:5732_1": "bhojente cūḷasubhaddā attanā laddhaphalāphalaṃ paccekabuddhānaṃ datvā “bhante,",
  "atk-s0513a4:5732_2": "ito cavitvā maddarājakule nibbattitvā subhaddā nāma rājakaññā hutvā vayappattā bārāṇasirañño aggamahesibhāvaṃ",
  "atk-s0513a4:5732_3": "patvā tassa piyā manāpā taṃ attano ruciṃ kāretuṃ samatthā hutvā tassa ācikkhitvā ekaṃ luddakaṃ pesetvā",
  "atk-s0513a4:5732_4": "imaṃ hatthiṃ visapītena sallena vijjhāpetvā jīvitakkhayaṃ pāpetvā chabbaṇṇaraṃsiṃ vissajjente yamakadante",
  "atk-s0513a4:5732_5": "āharāpetuṃ samatthā homī”ti patthanaṃ ṭhapesi.",
  "atk-s0513a4:5732_6": "Sā tato paṭṭhāya gocaraṃ aggahetvā sussitvā nacirasseva kālaṃ katvā maddaraṭṭhe rājaaggamahesiyā kucchimhi nibbatti,",
  "atk-s0513a4:5732_7": "subhaddātissā nāmaṃ kariṃsu.",
  "atk-s0513a4:5732_8": "Atha naṃ vayappattaṃ bārāṇasirañño adaṃsu.",
  "atk-s0513a4:5732_9": "Sā tassa piyā ahosi manāpā,",
  "atk-s0513a4:5732_10": "soḷasannaṃ itthisahassānaṃ jeṭṭhikā hutvā jātissarañāṇañca paṭilabhi.",
  "atk-s0513a4:5732_11": "Sā cintesi –",
  "atk-s0513a4:5732_12": "“samiddhā me patthanā,",
  "atk-s0513a4:5732_13": "idāni tassa nāgassa yamakadante āharāpessāmī”ti.",
  "atk-s0513a4:5732_14": "Tato sarīraṃ telena makkhetvā kiliṭṭhavatthaṃ nivāsetvā gilānākāraṃ dassetvā sirigabbhaṃ pavisitvā mañcake nipajji.",
  "atk-s0513a4:5732_15": "Rājā “kuhiṃ subhaddā”ti vatvā “gilānā”ti sutvā sirigabbhaṃ pavisitvā mañcake nisīditvā tassā piṭṭhiṃ parimajjanto paṭhamaṃ gāthamāha –",
  "atk-s0513a4:5733_0": "97.",
  "atk-s0513a4:5734_0": "“Kiṃ nu socasinuccaṅgi, paṇḍūsi varavaṇṇini;",
  "atk-s0513a4:5735_0": "Milāyasi visālakkhi, mālāva parimadditā”ti.",
  "atk-s0513a4:5736_0": "Tattha anuccaṅgīti kañcanasannibhasarīre. Mālāva parimadditāti hatthehi parimadditā padumamālā viya.",
  "atk-s0513a4:5737_0": "Taṃ sutvā sā itaraṃ gāthamāha –",
  "atk-s0513a4:5738_0": "98.",
  "atk-s0513a4:5739_0": "“Dohaḷo me mahārāja, supinantenupajjhagā;",
  "atk-s0513a4:5740_0": "Na so sulabharūpova, yādiso mama dohaḷo”ti.",
  "atk-s0513a4:5741_0": "Tattha na soti yādiso mama supinantenupajjhagā supine passantiyā mayā diṭṭho dohaḷo,",
  "atk-s0513a4:5741_1": "so sulabharūpo viya na hoti,",
  "atk-s0513a4:5741_2": "dullabho so,",
  "atk-s0513a4:5741_3": "mayhaṃ pana taṃ alabhantiyā jīvitaṃ natthīti avaca.",
  "atk-s0513a4:5742_0": "Taṃ sutvā rājā gāthamāha –",
  "atk-s0513a4:5743_0": "99.",
  "atk-s0513a4:5744_0": "“Ye keci mānusā kāmā, idha lokamhi nandane;",
  "atk-s0513a4:5745_0": "Sabbe te pacurā mayhaṃ, ahaṃ te dammi dohaḷa”nti.",
  "atk-s0513a4:5746_0": "Tattha pacurāti bahū sulabhā.",
  "atk-s0513a4:5747_0": "Taṃ sutvā devī,",
  "atk-s0513a4:5747_1": "“mahārāja,",
  "atk-s0513a4:5747_2": "dullabho mama dohaḷo,",
  "atk-s0513a4:5747_3": "na taṃ idāni kathemi,",
  "atk-s0513a4:5747_4": "yāvattakā pana te vijite luddā,",
  "atk-s0513a4:5747_5": "te sabbe sannipātetha,",
  "atk-s0513a4:5747_6": "tesaṃ majjhe kathessāmī”ti dīpentī anantaraṃ gāthamāha –",
  "atk-s0513a4:5748_0": "100.",
  "atk-s0513a4:5749_0": "“Luddā deva samāyantu, ye keci vijite tava;",
  "atk-s0513a4:5750_0": "Etesaṃ ahamakkhissaṃ, yādiso mama dohaḷo”ti.",
  "atk-s0513a4:5751_0": "Rājā “sādhū”ti sirigabbhā nikkhamitvā “yāvatikā tiyojanasatike kāsikaraṭṭhe luddā,",
  "atk-s0513a4:5751_1": "tesaṃ sannipātatthāya bheriṃ carāpethā”ti amacce āṇāpesi.",
  "atk-s0513a4:5751_2": "Te tathā akaṃsu.",
  "atk-s0513a4:5751_3": "Nacirasseva kāsiraṭṭhavāsino luddā yathābalaṃ paṇṇākāraṃ gahetvā āgantvā āgatabhāvaṃ rañño ārocāpesuṃ.",
  "atk-s0513a4:5751_4": "Te sabbepi saṭṭhisahassamattā ahesuṃ.",
  "atk-s0513a4:5751_5": "Rājā tesaṃ āgatabhāvaṃ ñatvā vātapāne ṭhito hatthaṃ pasāretvā tesaṃ āgatabhāvaṃ deviyā kathento āha –",
  "atk-s0513a4:5752_0": "101.",
  "atk-s0513a4:5753_0": "“Ime te luddakā devi, katahatthā visāradā;",
  "atk-s0513a4:5754_0": "Vanaññū ca migaññū ca, mamatthe cattajīvitā”ti.",
  "atk-s0513a4:5755_0": "Tattha ime teti ye tvaṃ sannipātāpesi, ime te.",
  "atk-s0513a4:5755_1": "Katahatthāti vijjhanachedanesu katahatthā kusalā susikkhitā.",
  "atk-s0513a4:5755_2": "Visāradāti nibbhayā.",
  "atk-s0513a4:5755_3": "Vanaññū ca migaññū cāti vanāni ca mige ca jānanti.",
  "atk-s0513a4:5755_4": "Mamattheti sabbepi cete mamatthe cattajīvitā,",
  "atk-s0513a4:5755_5": "yamahaṃ icchāmi,",
  "atk-s0513a4:5755_6": "taṃ karontīti.",
  "atk-s0513a4:5756_0": "Taṃ sutvā devī te āmantetvā itaraṃ gāthamāha –",
  "atk-s0513a4:5757_0": "102.",
  "atk-s0513a4:5758_0": "“Luddaputtā nisāmetha, yāvantettha samāgatā;",
  "atk-s0513a4:5759_0": "Chabbisāṇaṃ gajaṃ setaṃ, addasaṃ supine ahaṃ;",
  "atk-s0513a4:5760_0": "Tassa dantehi me attho, alābhe natthi jīvita”nti.",
  "atk-s0513a4:5761_0": "Tattha nisāmethāti suṇātha. Chabbisāṇanti chabbaṇṇavisāṇaṃ.",
  "atk-s0513a4:5762_0": "Taṃ sutvā luddaputtā āhaṃsu –",
  "atk-s0513a4:5763_0": "103.",
  "atk-s0513a4:5764_0": "“Na no pitūnaṃ na pitāmahānaṃ, diṭṭho suto kuñjaro chabbisāṇo;",
  "atk-s0513a4:5765_0": "Yamaddasā supine rājaputtī, akkhāhi no yādiso hatthināgo”ti.",
  "atk-s0513a4:5766_0": "Tattha pitūnanti karaṇatthe sāmivacanaṃ.",
  "atk-s0513a4:5766_1": "Idaṃ vuttaṃ hoti –",
  "atk-s0513a4:5766_2": "devi neva amhākaṃ pitūhi,",
  "atk-s0513a4:5766_3": "na pitāmahehi evarūpo kuñjaro diṭṭhapubbo,",
  "atk-s0513a4:5766_4": "pageva amhehi,",
  "atk-s0513a4:5766_5": "tasmā attanā diṭṭhalakkhaṇavasena akkhāhi no,",
  "atk-s0513a4:5766_6": "yādiso tayā diṭṭho hatthināgoti.",
  "atk-s0513a4:5767_0": "Anantaragāthāpi teheva vuttā –",
  "atk-s0513a4:5768_0": "104.",
  "atk-s0513a4:5769_0": "“Disā catasso vidisā catasso, uddhaṃ adho dasa disā imāyo;",
  "atk-s0513a4:5770_0": "Katamaṃ disaṃ tiṭṭhati nāgarājā, yamaddasā supine chabbisāṇa”nti.",
  "atk-s0513a4:5771_0": "Tattha disāti disāsu. Katamanti etāsu disāsu katamāya disāyāti.",
  "atk-s0513a4:5772_0": "Evaṃ vutte subhaddā sabbe ludde oloketvā tesaṃ antare patthaṭapādaṃ bhattapuṭasadisajaṅghaṃ mahājāṇukaṃ",
  "atk-s0513a4:5772_1": "mahāphāsukaṃ bahalamassutambadāṭhikaṃ nibbiddhapiṅgalaṃ dussaṇṭhānaṃ bībhacchaṃ sabbesaṃ matthakamatthakena",
  "atk-s0513a4:5772_2": "paññāyamānaṃ mahāsattassa pubbaveriṃ sonuttaraṃ nāma nesādaṃ disvā “esa mama vacanaṃ kātuṃ sakkhissatī”ti",
  "atk-s0513a4:5772_3": "rājānaṃ anujānāpetvā taṃ ādāya sattabhūmikapāsādassa uparimatalaṃ āruyha uttarasīhapañjaraṃ vivaritvā",
  "atk-s0513a4:5772_4": "uttarahimavantābhimukhaṃ hatthaṃ pasāretvā catasso gāthā abhāsi –",
  "atk-s0513a4:5773_0": "105.",
  "atk-s0513a4:5774_0": "“Ito ujuṃ uttariyaṃ disāyaṃ, atikkamma so satta girī brahmante;",
  "atk-s0513a4:5775_0": "Suvaṇṇapasso nāma girī uḷāro, supupphito kimpurisānuciṇṇo.",
  "atk-s0513a4:5776_0": "106.",
  "atk-s0513a4:5777_0": "“Āruyha selaṃ bhavanaṃ kinnarānaṃ, olokaya pabbatapādamūlaṃ;",
  "atk-s0513a4:5778_0": "Atha dakkhasī meghasamānavaṇṇaṃ, nigrodharājaṃ aṭṭhasahassapādaṃ.",
  "atk-s0513a4:5779_0": "107.",
  "atk-s0513a4:5780_0": "“Tatthacchatī kuñjaro chabbisāṇo, sabbaseto duppasaho parebhi;",
  "atk-s0513a4:5781_0": "Rakkhanti naṃ aṭṭhasahassanāgā, īsādantā vātajavappahārino.",
  "atk-s0513a4:5782_0": "108.",
  "atk-s0513a4:5783_0": "“Tiṭṭhanti te tumūlaṃ passasantā, kuppanti vātassapi eritassa;",
  "atk-s0513a4:5784_0": "Manussabhūtaṃ pana tattha disvā, bhasmaṃ kareyyuṃ nāssa rajopi tassā”ti.",
  "atk-s0513a4:5785_0": "Tattha itoti imamhā ṭhānā.",
  "atk-s0513a4:5785_1": "Uttariyanti uttarāya.",
  "atk-s0513a4:5785_2": "Uḷāroti mahā itarehi chahi pabbatehi uccataro.",
  "atk-s0513a4:5785_3": "Olokayāti ālokeyyāsi.",
  "atk-s0513a4:5785_4": "Tatthacchatīti tasmiṃ nigrodhamūle gimhasamaye udakavātaṃ sampaṭicchanto tiṭṭhati.",
  "atk-s0513a4:5785_5": "Duppasahoti aññe taṃ upagantvā pasayhakāraṃ kātuṃ samatthā nāma natthīti duppasaho parebhi.",
  "atk-s0513a4:5785_6": "Īsādantāti rathīsāya samānadantā.",
  "atk-s0513a4:5785_7": "Vātajavappahārinoti vātajavena gantvā paccāmitte paharaṇasīlā evarūpā aṭṭhasahassanāgā nāgarājānaṃ rakkhanti.",
  "atk-s0513a4:5785_8": "Tumūlanti bhiṃsanakaṃ mahāsaddānubandhaṃ assāsaṃ muñcantā tiṭṭhanti.",
  "atk-s0513a4:5785_9": "Eritassāti vātapaharitassa yaṃ saddānubandhaṃ eritaṃ calanaṃ kampanaṃ,",
  "atk-s0513a4:5785_10": "tassapi kuppanti,",
  "atk-s0513a4:5785_11": "evaṃpharusā te nāgā.",
  "atk-s0513a4:5785_12": "Nāssāti tassa nāsavātena viddhaṃsetvā bhasmaṃ katassa tassa rajopi na bhaveyyāti.",
  "atk-s0513a4:5786_0": "Taṃ sutvā sonuttaro maraṇabhayabhīto āha –",
  "atk-s0513a4:5787_0": "109.",
  "atk-s0513a4:5788_0": "“Bahū hime rājakulamhi santi, piḷandhanā jātarūpassa devi;",
  "atk-s0513a4:5789_0": "Muttā maṇī veḷuriyāmayā ca, kiṃ kāhasi dantapiḷandhanena;",
  "atk-s0513a4:5790_0": "Māretukāmā kuñjaraṃ chabbisāṇaṃ, udāhu ghātessasi luddaputte”ti.",
  "atk-s0513a4:5791_0": "Tattha piḷandhanāti ābharaṇāni.",
  "atk-s0513a4:5791_1": "Veḷuriyāmayāti veḷuriyamayāni.",
  "atk-s0513a4:5791_2": "Ghātessasīti udāhu piḷandhanāpadesena luddaputte ghātāpetukāmāsīti pucchati.",
  "atk-s0513a4:5792_0": "Tato devī gāthamāha –",
  "atk-s0513a4:5793_0": "110.",
  "atk-s0513a4:5794_0": "“Sā issitā dukkhitā casmi ludda, uddhañca sussāmi anussarantī;",
  "atk-s0513a4:5795_0": "Karohi me luddaka etamatthaṃ, dassāmi te gāmavarāni pañcā”ti.",
  "atk-s0513a4:5796_0": "Tattha sāti sā ahaṃ.",
  "atk-s0513a4:5796_1": "Anussarantīti tena vāraṇena pure mayi kataṃ veraṃ anussaramānā.",
  "atk-s0513a4:5796_2": "Dassāmi teti etasmiṃ te atthe nipphādite saṃvacchare satasahassuṭṭhānake pañca gāmavare dadāmīti.",
  "atk-s0513a4:5797_0": "Evañca pana vatvā “samma luddaputta ahaṃ ‘etaṃ chaddantahatthiṃ mārāpetvā yamakadante āharāpetuṃ samatthā",
  "atk-s0513a4:5797_1": "homī’ti pubbe paccekabuddhānaṃ dānaṃ datvā patthanaṃ paṭṭhapesiṃ,",
  "atk-s0513a4:5797_2": "mayā supinantena diṭṭhaṃ nāma natthi,",
  "atk-s0513a4:5797_3": "sā pana mayā patthitapatthanā samijjhissati,",
  "atk-s0513a4:5797_4": "tvaṃ gacchanto mā bhāyī”ti taṃ samassāsetvā pesesi.",
  "atk-s0513a4:5797_5": "So “sādhu,",
  "atk-s0513a4:5797_6": "ayye”ti tassā vacanaṃ sampaṭicchitvā “tena hi me pākaṭaṃ katvā tassa vasanaṭṭhānaṃ kathehī”ti pucchanto imaṃ gāthamāha –",
  "atk-s0513a4:5798_0": "111.",
  "atk-s0513a4:5799_0": "“Katthacchatī kattha mupeti ṭhānaṃ, vīthissa kā nhānagatassa hoti;",
  "atk-s0513a4:5800_0": "Kathañhi so nhāyati nāgarājā, kathaṃ vijānemu gatiṃ gajassā”ti.",
  "atk-s0513a4:5801_0": "Tattha katthacchatīti kattha vasati.",
  "atk-s0513a4:5801_1": "Kattha mupetīti kattha upeti,",
  "atk-s0513a4:5801_2": "kattha tiṭṭhatīti attho.",
  "atk-s0513a4:5801_3": "Vīthissa kāti tassa nhānagatassa kā vīthi hoti,",
  "atk-s0513a4:5801_4": "kataramaggena so gacchati.",
  "atk-s0513a4:5801_5": "Kathaṃ vijānemu gatinti tayā akathite mayaṃ kathaṃ tassa nāgarājassa gatiṃ vijānissāma,",
  "atk-s0513a4:5801_6": "tasmā kathehi noti attho.",
  "atk-s0513a4:5802_0": "Tato sā jātissarañāṇena paccakkhato diṭṭhaṭṭhānaṃ tassa ācikkhantī dve gāthā abhāsi –",
  "atk-s0513a4:5803_0": "112.",
  "atk-s0513a4:5804_0": "“Tattheva sā pokkharaṇī adūre, rammā sutitthā ca mahodikā ca;",
  "atk-s0513a4:5805_0": "Sampupphitā bhamaragaṇānuciṇṇā, ettha hi so nhāyati nāgarājā.",
  "atk-s0513a4:5806_0": "113.",
  "atk-s0513a4:5807_0": "“Sīsaṃ nahātuppalamālabhārī, sabbaseto puṇḍarīkattacaṅgī;",
  "atk-s0513a4:5808_0": "Āmodamāno gacchati sanniketaṃ, purakkhatvā mahesiṃ sabbabhadda”nti.",
  "atk-s0513a4:5809_0": "Tattha tatthevāti tassa vasanaṭṭhāneyeva.",
  "atk-s0513a4:5809_1": "Pokkharaṇīti chaddantadahaṃ sandhāyāha.",
  "atk-s0513a4:5809_2": "Sampupphitāti duvidhehi kumudehi tividhehi uppalehi pañcavaṇṇehi ca padumehi samantato pupphitā.",
  "atk-s0513a4:5809_3": "Ettha hi soti so nāgarājā ettha chaddantadahe nhāyati.",
  "atk-s0513a4:5809_4": "Uppalamālabhārīti uppalādīnaṃ jalajathalajānaṃ pupphānaṃ mālaṃ dhārento.",
  "atk-s0513a4:5809_5": "Puṇḍarīkattacaṅgīti puṇḍarīkasadisatacena odātena aṅgena samannāgato.",
  "atk-s0513a4:5809_6": "Āmodamānoti āmoditapamodito.",
  "atk-s0513a4:5809_7": "Sanniketanti attano vasanaṭṭhānaṃ.",
  "atk-s0513a4:5809_8": "Purakkhatvāti sabbabhaddaṃ nāma mahesiṃ purato katvā aṭṭhahi nāgasahassehi parivuto attano vasanaṭṭhānaṃ gacchatīti.",
  "atk-s0513a4:5810_0": "Taṃ sutvā sonuttaro “sādhu ayye,",
  "atk-s0513a4:5810_1": "ahaṃ taṃ vāraṇaṃ māretvā tassa dante āharissāmī”ti sampaṭicchi.",
  "atk-s0513a4:5810_2": "Athassa sā tuṭṭhā sahassaṃ datvā “gehaṃ tāva gaccha,",
  "atk-s0513a4:5810_3": "ito sattāhaccayena tattha gamissasī”ti taṃ uyyojetvā kammāre pakkosāpetvā “tātā amhākaṃ vāsipharasu- kuddāla-",
  "atk-s0513a4:5810_4": "nikhādana-",
  "atk-s0513a4:5810_5": "muṭṭhikaveḷugumbacchedana- sattha-",
  "atk-s0513a4:5810_6": "tiṇalāyana-",
  "atk-s0513a4:5810_7": "asilohadaṇḍakakacakhāṇuka-",
  "atk-s0513a4:5810_8": "ayasiṅghāṭakehi attho,",
  "atk-s0513a4:5810_9": "sabbaṃ sīghaṃ katvā āharathā”ti āṇāpetvā cammakāre pakkosāpetvā “tātā amhākaṃ kumbhabhāragāhitaṃ cammabhastaṃ kātuṃ vaṭṭati,",
  "atk-s0513a4:5810_10": "cammayottavarattahatthipādaupāhanacammachattehipi no attho,",
  "atk-s0513a4:5810_11": "sabbaṃ sīghaṃ katvā āharathā”ti āṇāpesi.",
  "atk-s0513a4:5810_12": "Te ubhopi sabbāni tāni sīghaṃ katvā āharitvā adaṃsu.",
  "atk-s0513a4:5810_13": "Sā tassa pātheyyaṃ saṃvidahitvā araṇisahitaṃ ādiṃ katvā sabbaṃ upakaraṇañca baddhasattumādiṃ katvā pātheyyañca cammabhastāyaṃ pakkhipi,",
  "atk-s0513a4:5810_14": "taṃ sabbampi kumbhabhāramattaṃ ahosi.",
  "atk-s0513a4:5811_0": "Sonuttaropi attano parivacchaṃ katvā sattame divase āgantvā deviṃ vanditvā aṭṭhāsi.",
  "atk-s0513a4:5811_1": "Atha naṃ sā “niṭṭhitaṃ te samma sabbūpakaraṇaṃ,",
  "atk-s0513a4:5811_2": "imaṃ tāva pasibbakaṃ gaṇhā”ti āha.",
  "atk-s0513a4:5811_3": "So pana mahāthāmo pañcannaṃ hatthīnaṃ balaṃ dhāreti,",
  "atk-s0513a4:5811_4": "tasmā tambūlapasibbakaṃ viya ukkhipitvā upakacchantare ṭhapetvā rittahattho viya aṭṭhāsi.",
  "atk-s0513a4:5811_5": "Subhaddā luddassa puttadārānaṃ paribbayaṃ datvā rañño ācikkhitvā sonuttaraṃ uyyojesi.",
  "atk-s0513a4:5811_6": "Sopi rājānañca deviñca vanditvā rājanivesanā oruyha rathe ṭhatvā mahantena parivārena nagarā nikkhamitvā",
  "atk-s0513a4:5811_7": "gāmanigamajanapadaparamparāya paccantaṃ patvā jānapade nivattetvā paccantavāsīhi saddhiṃ araññaṃ pavisitvā",
  "atk-s0513a4:5811_8": "manussapathaṃ atikkamma paccantavāsinopi nivattetvā ekakova gacchanto tiṃsayojanaṃ patvā paṭhamaṃ dabbagahanaṃ",
  "atk-s0513a4:5811_9": "kāsagahanaṃ tiṇagahanaṃ tulasigahanaṃ saragahanaṃ tirivacchagahananti cha gahanāni,",
  "atk-s0513a4:5811_10": "kaṇṭakaveḷugumbagahanāni vettagahanaṃ omissakagahanaṃ naḷagahanaṃ saragahanasadisaṃ uragenapi dubbinivijjhaṃ",
  "atk-s0513a4:5811_11": "ghanavanagahanaṃ rukkhagahanaṃ veḷugahanaṃ aparampi veḷugumbagahanaṃ kalalagahanaṃ udakagahanaṃ pabbatagahananti",
  "atk-s0513a4:5811_12": "aṭṭhārasa gahanāni paṭipāṭiyā patvā dabbagahanādīni asitena lāyitvā tulasigahanādīni veḷugumbacchedanasatthena",
  "atk-s0513a4:5811_13": "chinditvā rukkhe pharasunā koṭṭetvā atimahante rukkhe nikhādanena vijjhitvā maggaṃ karonto veḷuvane nisseṇiṃ",
  "atk-s0513a4:5811_14": "katvā veḷugumbaṃ āruyha veḷuṃ chinditvā aparassa veḷugumbassa upari pātetvā veḷugumbamatthakena gantvā",
  "atk-s0513a4:5811_15": "kalalagahane sukkharukkhapadaraṃ attharitvā tena gantvā aparaṃ attharitvā itaraṃ ukkhipitvā puna purato",
  "atk-s0513a4:5811_16": "attharanto taṃ atikkamitvā udakagahane doṇiṃ katvā tāya udakagahanaṃ taritvā pabbatapāde ṭhatvā ayasiṅghāṭakaṃ",
  "atk-s0513a4:5811_17": "yottena bandhitvā uddhaṃ khipitvā pabbate laggāpetvā yottenāruyha vajiraggena lohadaṇḍena pabbataṃ vijjhitvā",
  "atk-s0513a4:5811_18": "khāṇukaṃ koṭṭetvā tattha ṭhatvā siṅghāṭakaṃ ākaḍḍhitvā puna upari laggāpetvā tattha ṭhito cammayottaṃ",
  "atk-s0513a4:5811_19": "olambetvā taṃ ādāya otaritvā heṭṭhimakhāṇuke bandhitvā vāmahatthena yottaṃ gahetvā dakkhiṇahatthena muggaraṃ",
  "atk-s0513a4:5811_20": "ādāya yottaṃ paharitvā khāṇukaṃ nīharitvā puna abhiruhati.",
  "atk-s0513a4:5811_21": "Etenupāyena pabbatamatthakaṃ abhiruyha parato otaranto purimanayeneva paṭhamaṃ pabbatamatthake khāṇukaṃ",
  "atk-s0513a4:5811_22": "koṭṭetvā cammapasibbake yottaṃ bandhitvā khāṇuke veṭhetvā sayaṃ antopasibbake nisīditvā makkaṭakānaṃ",
  "atk-s0513a4:5811_23": "makkaṭasuttavissajjanākārena yottaṃ viniveṭhento otarati.",
  "atk-s0513a4:5811_24": "Cammachattena vātaṃ gāhāpetvā sakuṇo viya otaratītipi vadantiyeva.",
  "atk-s0513a4:5812_0": "Evaṃ tassa subhaddāya vacanaṃ ādāya nagarā nikkhamitvā sattarasa gahanāni atikkamitvā pabbatagahanaṃ",
  "atk-s0513a4:5812_1": "patvā tatrāpi cha pabbate atikkamitvā suvaṇṇapassapabbatamatthakaṃ āruḷhabhāvaṃ āvikaronto satthā āha –",
  "atk-s0513a4:5813_0": "114.",
  "atk-s0513a4:5814_0": "“Tattheva so uggahetvāna vākyaṃ, ādāya tūṇiñca dhanuñca luddo;",
  "atk-s0513a4:5815_0": "Vituriyati satta girī brahante, suvaṇṇapassaṃ nāma giriṃ uḷāraṃ.",
  "atk-s0513a4:5816_0": "115.",
  "atk-s0513a4:5817_0": "“Āruyha selaṃ bhavanaṃ kinnarānaṃ, olokayī pabbatapādamūlaṃ;",
  "atk-s0513a4:5818_0": "Tatthaddasā meghasamānavaṇṇaṃ, nigrodharājaṃ aṭṭhasahassapādaṃ.",
  "atk-s0513a4:5819_0": "116.",
  "atk-s0513a4:5820_0": "“Tatthaddasā kuñjaraṃ chabbisāṇaṃ, sabbasetaṃ duppasahaṃ parebhi;",
  "atk-s0513a4:5821_0": "Rakkhanti naṃ aṭṭhasahassanāgā, īsādantā vātajavappahārino.",
  "atk-s0513a4:5822_0": "117.",
  "atk-s0513a4:5823_0": "“Tatthaddasā pokkharaṇiṃ adūre, rammaṃ sutitthañca mahodikañca;",
  "atk-s0513a4:5824_0": "Sampupphitaṃ bhamaragaṇānuciṇṇaṃ, yattha hi so nhāyati nāgarājā.",
  "atk-s0513a4:5825_0": "118.",
  "atk-s0513a4:5826_0": "“Disvāna nāgassa gatiṃ ṭhitiñca, vīthissayā nhānagatassa hoti;",
  "atk-s0513a4:5827_0": "Opātamāgacchi anariyarūpo, payojito cittavasānugāyā”ti.",
  "atk-s0513a4:5828_0": "Tattha soti,",
  "atk-s0513a4:5828_1": "bhikkhave,",
  "atk-s0513a4:5828_2": "so luddo tattheva sattabhūmikapāsādatale ṭhitāya tassā subhaddāya vacanaṃ uggahetvā saratūṇiñca mahādhanuñca",
  "atk-s0513a4:5828_3": "ādāya pabbatagahanaṃ patvā “kataro nu kho suvaṇṇapassapabbato nāmā”ti satta mahāpabbate vituriyati,",
  "atk-s0513a4:5828_4": "tasmiṃ kāle tuleti tīreti.",
  "atk-s0513a4:5828_5": "So evaṃ tīrento suvaṇṇapassaṃ nāma giriṃ uḷāraṃ disvā “ayaṃ so bhavissatī”ti cintesi.",
  "atk-s0513a4:5828_6": "Olokayīti taṃ kinnarānaṃ bhavanabhūtaṃ pabbataṃ āruyha subhaddāya dinnasaññāvasena heṭṭhā olokesi.",
  "atk-s0513a4:5828_7": "Tatthāti tasmiṃ pabbatapādamūle avidūreyeva taṃ nigrodhaṃ addasa.",
  "atk-s0513a4:5829_0": "Tatthāti tasmiṃ nigrodharukkhamūle ṭhitaṃ.",
  "atk-s0513a4:5829_1": "Tatthāti tattheva antopabbate tassa nigrodhassāvidūre yattha so nhāyati,",
  "atk-s0513a4:5829_2": "taṃ pokkharaṇiṃ addasa.",
  "atk-s0513a4:5829_3": "Disvānāti suvaṇṇapassapabbatā oruyha hatthīnaṃ gatakāle hatthipādaupāhanaṃ āruyha tassa nāgarañño gataṭṭhānaṃ",
  "atk-s0513a4:5829_4": "nibaddhavasanaṭṭhānaṃ upadhārento “iminā maggena gacchati,",
  "atk-s0513a4:5829_5": "idha nhāyati,",
  "atk-s0513a4:5829_6": "nhatvā uttiṇṇo,",
  "atk-s0513a4:5829_7": "idha tiṭṭhatī”ti sabbaṃ disvā ahirikabhāvena anariyarūpo tāya cittavasānugāya payojito,",
  "atk-s0513a4:5829_8": "tasmā opātaṃ āgacchi paṭipajji,",
  "atk-s0513a4:5829_9": "āvāṭaṃ khaṇīti attho.",
  "atk-s0513a4:5830_0": "Tatrāyaṃ anupubbikathā –",
  "atk-s0513a4:5830_1": "“so kira mahāsattassa vasanokāsaṃ sattamāsādhikehi sattahi saṃvaccharehi sattahi ca divasehi patvā vuttanayeneva",
  "atk-s0513a4:5830_2": "tassa vasanokāsaṃ sallakkhetvā “idha āvāṭaṃ khaṇitvā tasmiṃ ṭhito vāraṇādhipatiṃ visapītena sallena vijjhitvā",
  "atk-s0513a4:5830_3": "jīvitakkhayaṃ pāpessāmī”ti vavatthapetvā araññaṃ pavisitvā thambhādīnaṃ atthāya rukkhe chinditvā dabbasambhāre",
  "atk-s0513a4:5830_4": "sajjetvā hatthīsu nhānatthāya gatesu tassa vasanokāse mahākuddālena caturassaṃ āvāṭaṃ khaṇitvā uddhatapaṃsuṃ",
  "atk-s0513a4:5830_5": "bījaṃ vapanto viya udakena vikiritvā udukkhalapāsāṇānaṃ upari thambhe patiṭṭhapetvā tulā ca kāje ca datvā",
  "atk-s0513a4:5830_6": "padarāni attharitvā kaṇḍappamāṇaṃ chiddaṃ katvā upari paṃsuñca kacavarañca pakkhipitvā ekena passena",
  "atk-s0513a4:5830_7": "attano pavisanaṭṭhānaṃ katvā evaṃ niṭṭhite āvāṭe paccūsakāleyeva patisīsakaṃ paṭimuñcitvā kāsāyāni paridahitvā",
  "atk-s0513a4:5830_8": "saddhiṃ visapītena sallena dhanuṃ ādāya āvāṭaṃ otaritvā aṭṭhāsi.",
  "atk-s0513a4:5830_9": "Tamatthaṃ pakāsento satthā āha –",
  "atk-s0513a4:5831_0": "119.",
  "atk-s0513a4:5832_0": "“Khaṇitvāna kāsuṃ phalakehi chādayi, attānamodhāya dhanuñca luddo;",
  "atk-s0513a4:5833_0": "Passāgataṃ puthusallena nāgaṃ, samappayī dukkaṭakammakārī.",
  "atk-s0513a4:5834_0": "120.",
  "atk-s0513a4:5835_0": "“Viddho ca nāgo koñcamanādi ghoraṃ, sabbe ca nāgā ninnaduṃ ghorarūpaṃ;",
  "atk-s0513a4:5836_0": "Tiṇañca kaṭṭhañca raṇaṃ karontā, dhāviṃsu te aṭṭha disā samantato.",
  "atk-s0513a4:5837_0": "121.",
  "atk-s0513a4:5838_0": "“Vadhissametanti parāmasanto, kāsāvamaddakkhi dhajaṃ isīnaṃ;",
  "atk-s0513a4:5839_0": "Dukkhena phuṭṭhassudapādi saññā, arahaddhajo sabbhi avajjharūpo”ti.",
  "atk-s0513a4:5840_0": "Tattha odhāyāti odahitvā pavesetvā.",
  "atk-s0513a4:5840_1": "Passāgatanti attano āvāṭassa passaṃ āgataṃ.",
  "atk-s0513a4:5840_2": "So kira dutiyadivase āgantvā nhatvā uttiṇṇo tasmiṃ mahāvisālamālake nāma padese aṭṭhāsi.",
  "atk-s0513a4:5840_3": "Athassa sarīrato udakaṃ nābhipadesena ogalitvā tena chiddena luddassa sarīre pati.",
  "atk-s0513a4:5840_4": "Tāya saññāya so mahāsattassa āgantvā ṭhitabhāvaṃ ñatvā taṃ passāgataṃ puthunā sallena samappayi vijjhi.",
  "atk-s0513a4:5840_5": "Dukkaṭakammakārīti tassa mahāsattassa kāyikacetasikassa dukkhassa uppādanena dukkaṭassa kammassa kārako.",
  "atk-s0513a4:5841_0": "Koñcamanādīti koñcanādaṃ akari.",
  "atk-s0513a4:5841_1": "Tassa kira taṃ sallaṃ nābhiyaṃ pavisitvā pihakādīni sañcuṇṇetvā antāni chinditvā piṭṭhibhāgaṃ pharasunā padālentaṃ viya uggantvā ākāse pakkhandi.",
  "atk-s0513a4:5841_2": "Bhinnarajatakumbhato rajanaṃ viya pahāramukhena lohitaṃ pagghari,",
  "atk-s0513a4:5841_3": "balavavedanā uppajji.",
  "atk-s0513a4:5841_4": "So vedanaṃ adhivāsetuṃ asakkonto vedanāppatto sakalapabbataṃ ekaninnādaṃ karonto tikkhattuṃ mahantaṃ koñcanādaṃ nadi.",
  "atk-s0513a4:5841_5": "Sabbe cāti tepi sabbe aṭṭhasahassanāgā taṃ saddaṃ sutvā maraṇabhayabhītā ghorarūpaṃ ninnaduṃ anuravaṃ kariṃsu.",
  "atk-s0513a4:5841_6": "Raṇaṃ karontāti tena saddena gantvā chaddantavāraṇaṃ vedanāppattaṃ disvā “paccāmittaṃ gaṇhissāmā”ti tiṇañca",
  "atk-s0513a4:5841_7": "kaṭṭhañca cuṇṇavicuṇṇaṃ karontā samantā dhāviṃsu.",
  "atk-s0513a4:5842_0": "Vadhissametanti “bhikkhave,",
  "atk-s0513a4:5842_1": "so chaddantavāraṇo disā pakkantesu nāgesu subhaddāya kareṇuyā passe ṭhatvā sandhāretvā samassāsayamānāya",
  "atk-s0513a4:5842_2": "vedanaṃ adhivāsetvā kaṇḍassa āgataṭṭhānaṃ sallakkhento ‘sace idaṃ puratthimadisādīhi āgataṃ abhavissa,",
  "atk-s0513a4:5842_3": "kumbhādīhi pavisitvā pacchimakāyīdīhi nikkhamissa,",
  "atk-s0513a4:5842_4": "idaṃ pana nābhiyā pavisitvā ākāsaṃ pakkhandi,",
  "atk-s0513a4:5842_5": "tasmā pathaviyaṃ ṭhitena vissaṭṭhaṃ bhavissatī’ti upadhāretvā ṭhitaṭṭhānaṃ upaparikkhitukāmo “ko jānāti,",
  "atk-s0513a4:5842_6": "kiṃ bhavissati,",
  "atk-s0513a4:5842_7": "subhaddaṃ apanetuṃ vaṭṭatī”ti cintetvā “bhadde,",
  "atk-s0513a4:5842_8": "aṭṭhasahassanāgā mama paccāmittaṃ pariyesantā disā pakkhandā,",
  "atk-s0513a4:5842_9": "tvaṃ idha kiṃ karosī”ti vatvā, “deva,",
  "atk-s0513a4:5842_10": "ahaṃ tumhe sandhāretvā samassāsentī ṭhitā,",
  "atk-s0513a4:5842_11": "khamatha me”ti tikkhattuṃ padakkhiṇaṃ katvā catūsu ṭhānesu vanditvā tāya ākāsaṃ pakkhandāya nāgarājā bhūmiṃ pādanakhena pahari,",
  "atk-s0513a4:5842_12": "padaraṃ uppatitvā gataṃ.",
  "atk-s0513a4:5842_13": "So chiddena olokento sonuttaraṃ disvā “vadhissāmi na”nti cittaṃ uppādetvā rajatadāmavaṇṇasoṇḍaṃ pavesetvā",
  "atk-s0513a4:5842_14": "parāmasanto buddhānaṃ isīnaṃ dhajaṃ kāsāvaṃ addakkhi.",
  "atk-s0513a4:5842_15": "Luddo kāsāvaṃ mahāsattassa hatthe ṭhapesi.",
  "atk-s0513a4:5842_16": "So taṃ ukkhipitvā purato ṭhapesi.",
  "atk-s0513a4:5842_17": "Athassa tena tathārūpenapi dukkhena phuṭṭhassa “arahaddhajo nāma sabbhi paṇḍitehi avajjharūpo,",
  "atk-s0513a4:5842_18": "aññadatthu sakkātabbo garukātabboyevā”ti ayaṃ saññā udapādi.",
  "atk-s0513a4:5843_0": "So tena saddhiṃ sallapanto gāthādvayamāha –",
  "atk-s0513a4:5844_0": "122.",
  "atk-s0513a4:5845_0": "“Anikkasāvo kāsāvaṃ, yo vatthaṃ paridahissati;",
  "atk-s0513a4:5846_0": "Apeto damasaccena, na so kāsāvamarahati.",
  "atk-s0513a4:5847_0": "123.",
  "atk-s0513a4:5848_0": "“Yo ca vantakasāvassa, sīlesu susamāhito;",
  "atk-s0513a4:5849_0": "Upeto damasaccena, sa ve kāsāvamarahatī”ti.",
  "atk-s0513a4:5850_0": "Tassattho –",
  "atk-s0513a4:5850_1": "samma luddaputta yo puriso rāgādīhi kasāvehi anikkasāvo indriyadamena ceva vacīsaccena ca apeto anupagato",
  "atk-s0513a4:5850_2": "tehi guṇehi kasāvarasapītaṃ kāsāvavatthaṃ paridahati,",
  "atk-s0513a4:5850_3": "so taṃ kāsāvaṃ nārahati,",
  "atk-s0513a4:5850_4": "nānucchaviko so tassa vatthassa.",
  "atk-s0513a4:5850_5": "Yo pana tesaṃ kasāvānaṃ vantattā vantakasāvo assa sīlesu susamāhito supatiṭṭhito paripuṇṇasīlācāro,",
  "atk-s0513a4:5850_6": "so taṃ kāsāvaṃ arahati nāmāti.",
  "atk-s0513a4:5851_0": "Evaṃ vatvā mahāsatto tasmiṃ cittaṃ nibbāpetvā “samma kimatthaṃ tvaṃ maṃ vijjhasi,",
  "atk-s0513a4:5851_1": "kiṃ attano atthāya,",
  "atk-s0513a4:5851_2": "udāhu aññena payojitosī”ti pucchi.",
  "atk-s0513a4:5851_3": "Tamatthaṃ āvīkaronto satthā āha –",
  "atk-s0513a4:5852_0": "124.",
  "atk-s0513a4:5853_0": "“Samappito puthusallena nāgo, aduṭṭhacitto luddakamajjhabhāsi;",
  "atk-s0513a4:5854_0": "Kimatthayaṃ kissa vā samma hetu, mamaṃ vadhī kassa vāyaṃ payogo”ti.",
  "atk-s0513a4:5855_0": "Tattha kimatthayanti āyatiṃ kiṃ patthento.",
  "atk-s0513a4:5855_1": "Kissa vāti kissa hetu kena kāraṇena,",
  "atk-s0513a4:5855_2": "kiṃ nāma tava mayā saddhiṃ veranti adhippāyo.",
  "atk-s0513a4:5855_3": "Kassa vāti kassa vā aññassa ayaṃ payogo,",
  "atk-s0513a4:5855_4": "kena payojito maṃ avadhīti attho.",
  "atk-s0513a4:5856_0": "Athassa ācikkhanto luddo gāthamāha –",
  "atk-s0513a4:5857_0": "125.",
  "atk-s0513a4:5858_0": "“Kāsissa rañño mahesī bhadante, sā pūjitā rājakule subhaddā;",
  "atk-s0513a4:5859_0": "Taṃ addasā sā ca mamaṃ asaṃsi, dantehi atthoti ca maṃ avocā”ti.",
  "atk-s0513a4:5860_0": "Tattha pūjitāti aggamahesiṭṭhāne ṭhapetvā pūjitā.",
  "atk-s0513a4:5860_1": "Addasāti sā kira taṃ supinante addasa.",
  "atk-s0513a4:5860_2": "Asaṃsīti sā ca mama sakkāraṃ kāretvā “himavantapadese evarūpo nāma nāgo asukasmiṃ nāma ṭhāne vasatī”ti mamaṃ ācikkhi.",
  "atk-s0513a4:5860_3": "Dantehīti tassa nāgassa chabbaṇṇaraṃsisamujjalā dantā,",
  "atk-s0513a4:5860_4": "tehi mama attho,",
  "atk-s0513a4:5860_5": "piḷandhanaṃ kāretukāmāmhi,",
  "atk-s0513a4:5860_6": "te me āharāti maṃ avocāti.",
  "atk-s0513a4:5861_0": "Taṃ sutvā “idaṃ cūḷasubhaddāya kamma”nti ñatvā mahāsatto vedanaṃ adhivāsetvā “tassā mama dantehi attho natthi,",
  "atk-s0513a4:5861_1": "maṃ māretukāmatāya pana pahiṇī”ti dīpento gāthādvayamāha –",
  "atk-s0513a4:5862_0": "126.",
  "atk-s0513a4:5863_0": "“Bahū hime dantayugā uḷārā, ye me pitūnañca pitāmahānaṃ;",
  "atk-s0513a4:5864_0": "Jānāti sā kodhanā rājaputtī, vadhatthikā veramakāsi bālā.",
  "atk-s0513a4:5865_0": "127.",
  "atk-s0513a4:5866_0": "“Uṭṭhehi tvaṃ ludda kharaṃ gahetvā, dante ime chinda purā marāmi;",
  "atk-s0513a4:5867_0": "Vajjāsi taṃ kodhanaṃ rājaputtiṃ, nāgo hato handa imassa dantā”ti.",
  "atk-s0513a4:5868_0": "Tattha imeti tassa kira pitu pitāmahānaṃ dantā mā vinassantūti guhāyaṃ sannicitā,",
  "atk-s0513a4:5868_1": "te sandhāya evamāha.",
  "atk-s0513a4:5868_2": "Jānātīti bahūnaṃ vāraṇānaṃ idha sannicihe dante jānāti.",
  "atk-s0513a4:5868_3": "Vadhatthikāti kevalaṃ pana sā maṃ māretukāmā appamattakaṃ dosaṃ hadaye ṭhapetvā attano veraṃ akāsi,",
  "atk-s0513a4:5868_4": "evarūpena pharusakammena matthakaṃ pāpesi.",
  "atk-s0513a4:5868_5": "Kharanti kakacaṃ.",
  "atk-s0513a4:5868_6": "Purā marāmīti yāva na marāmi.",
  "atk-s0513a4:5868_7": "Vajjasīti vadeyyāsi.",
  "atk-s0513a4:5868_8": "Handa imassa dantāti hato so mayā nāgo,",
  "atk-s0513a4:5868_9": "manoratho te matthakappatto, gaṇha,",
  "atk-s0513a4:5868_10": "ime tassa dantāti.",
  "atk-s0513a4:5869_0": "So tassa vacanaṃ sutvā nisīdanaṭṭhānā vuṭṭhāya kakacaṃ ādāya “dante chindissāmī”ti tassa santikaṃ upagato.",
  "atk-s0513a4:5869_1": "So pana ubbedhato aṭṭhāsītihattho rajatapabbato viya ṭhito,",
  "atk-s0513a4:5869_2": "tenassa so dantaṭṭhānaṃ na pāpuṇi.",
  "atk-s0513a4:5869_3": "Atha mahāsatto kāyaṃ upanāmento heṭṭhāsīsako nipajji.",
  "atk-s0513a4:5869_4": "Tadā nesādo mahāsattassa rajatadāmasadisaṃ soṇḍaṃ maddanto abhiruhitvā kelāsakūṭe viya kumbhe ṭhatvā",
  "atk-s0513a4:5869_5": "mukhakoṭimaṃsaṃ dhanukena paharitvā anto pakkhipitvā kumbhato oruyha kakacaṃ antomukhe pavesesi,",
  "atk-s0513a4:5869_6": "ubhohi hatthehi daḷhaṃ aparāparaṃ kaḍḍhi.",
  "atk-s0513a4:5869_7": "Mahāsattassa balavavedanā uppajji,",
  "atk-s0513a4:5869_8": "mukhaṃ lohitena pūri.",
  "atk-s0513a4:5869_9": "Nesādo ito cito ca sañcārento kakacena chindituṃ nāsakkhi.",
  "atk-s0513a4:5869_10": "Atha naṃ mahāsatto mukhato lohitaṃ chaḍḍetvā vedanaṃ adhivāsetvā “kiṃ samma chindituṃ na sakkosī”ti pucchi. “Āma, sāmī”ti.",
  "atk-s0513a4:5869_11": "Mahāsatto satiṃ paccupaṭṭhapetvā “tena hi samma mama soṇḍaṃ ukkhipitvā kakacakoṭiṃ gaṇhāpehi,",
  "atk-s0513a4:5869_12": "mama sayaṃ soṇḍaṃ ukkhipituṃ balaṃ natthī”ti āha.",
  "atk-s0513a4:5869_13": "Nesādo tathā akāsi.",
  "atk-s0513a4:5870_0": "Mahāsatto soṇḍāya kakacaṃ gahetvā aparāparaṃ cāresi,",
  "atk-s0513a4:5870_1": "dantā kaḷīrā viya chijjiṃsu.",
  "atk-s0513a4:5870_2": "Atha naṃ te āharāpetvā gaṇhitvā “samma luddaputta ahaṃ ime dante tuyhaṃ dadamāno neva ‘mayhaṃ appiyā’ti dammi,",
  "atk-s0513a4:5870_3": "na sakkattamārattabrahmattāni patthento,",
  "atk-s0513a4:5870_4": "imehi pana me dantehi sataguṇena sahassaguṇena satasahassaguṇena sabbaññutaññāṇadantāva piyatarā,",
  "atk-s0513a4:5870_5": "sabbaññutaññāṇappaṭivedhāya me idaṃ puññaṃ paccayo hotū”ti dante datvā “samma idaṃ ṭhānaṃ kittakena kālena",
  "atk-s0513a4:5870_6": "āgatosī”ti pucchitvā “sattamāsasattadivasādhikehi sattahi saṃvaccharehī”ti vutte –",
  "atk-s0513a4:5870_7": "“gaccha imesaṃ dantānaṃ ānubhāvena sattadivasabbhantareyeva bārāṇasiṃ pāpuṇissasī”ti vatvā tassa parittaṃ katvā taṃ uyyojesi.",
  "atk-s0513a4:5870_8": "Uyyojetvā ca pana anāgatesuyeva tesu nāgesu subhaddāya ca anāgatāya kālamakāsi.",
  "atk-s0513a4:5870_9": "Tamatthaṃ pakāsento satthā āha –",
  "atk-s0513a4:5871_0": "128.",
  "atk-s0513a4:5872_0": "“Uṭṭhāya so luddo kharaṃ gahetvā, chetvāna dantāni gajuttamassa;",
  "atk-s0513a4:5873_0": "Vaggū subhe appaṭime pathabyā, ādāya pakkāmi tato hi khippa”nti.",
  "atk-s0513a4:5874_0": "Tattha vaggūti vilāsavante. Subheti sundare. Appaṭimeti imissaṃ pathaviyaṃ aññehi dantehi asadiseti.",
  "atk-s0513a4:5875_0": "Tasmiṃ pakkante te nāgā paccāmittaṃ adisvā āgamiṃsu. Tamatthaṃ pakāsento satthā āha –",
  "atk-s0513a4:5876_0": "129.",
  "atk-s0513a4:5877_0": "“Bhayaṭṭitā nāgavadhena aṭṭā, ye te nāgā aṭṭha disā vidhāvuṃ;",
  "atk-s0513a4:5878_0": "Adisvāna posaṃ gajapaccamittaṃ, paccāgamuṃ yena so nāgarājā”ti.",
  "atk-s0513a4:5879_0": "Tattha bhayaṭṭitāti maraṇabhayena upaddutā.",
  "atk-s0513a4:5879_1": "Aṭṭāti dukkhitā.",
  "atk-s0513a4:5879_2": "Gajapaccamittanti gajassa paccāmittaṃ.",
  "atk-s0513a4:5879_3": "Yena soti yattha visālamālake so nāgarājā kālaṃ katvā kelāsapabbato viya patito,",
  "atk-s0513a4:5879_4": "taṃ ṭhānaṃ paccāgamunti attho.",
  "atk-s0513a4:5880_0": "Tehi pana saddhiṃ mahāsubhaddāpi āgatā.",
  "atk-s0513a4:5880_1": "Te sabbepi aṭṭhasahassanāgā tattha roditvā kanditvā mahāsattassa kulupakānaṃ paccekabuddhānaṃ santikaṃ gantvā, “bhante,",
  "atk-s0513a4:5880_2": "tumhākaṃ paccayadāyako visapītena sallena viddho kālakato,",
  "atk-s0513a4:5880_3": "sīvathikadassanamassa āgacchathā”ti vadiṃsu.",
  "atk-s0513a4:5880_4": "Pañcasatā paccekabuddhāpi ākāsenāgantvā visālamālake otariṃsu.",
  "atk-s0513a4:5880_5": "Tasmiṃ khaṇe dve taruṇanāgā nāgarañño sarīraṃ dantehi ukkhipitvā paccekabuddhe vandāpetvā citakaṃ āropetvā jhāpayiṃsu.",
  "atk-s0513a4:5880_6": "Paccekabuddhā sabbarattiṃ āḷāhane dhammasajjhāyamakaṃsu.",
  "atk-s0513a4:5880_7": "Aṭṭhasahassanāgā āḷāhanaṃ nibbāpetvā vanditvā nhatvā mahāsubhaddaṃ purato katvā attano vasanaṭṭhānaṃ agamaṃsu.",
  "atk-s0513a4:5880_8": "Tamatthaṃ pakāsento satthā āha –",
  "atk-s0513a4:5881_0": "130.",
  "atk-s0513a4:5882_0": "“Te tattha kanditvā roditvāna nāgā, sīse sake paṃsukaṃ okiritvā;",
  "atk-s0513a4:5883_0": "Agamaṃsu te sabbe sakaṃ niketaṃ, purakkhatvā mahesiṃ sabbabhadda”nti.",
  "atk-s0513a4:5884_0": "Tattha paṃsukanti āḷāhanapaṃsukaṃ.",
  "atk-s0513a4:5885_0": "Sonuttaropi appatteyeva sattame divase dante ādāya bārāṇasiṃ sampāpuṇi.",
  "atk-s0513a4:5885_1": "Tamatthaṃ pakāsento satthā āha –",
  "atk-s0513a4:5886_0": "131.",
  "atk-s0513a4:5887_0": "“Ādāya dantāni gajuttamassa, vaggū subhe appaṭime pathabyā;",
  "atk-s0513a4:5888_0": "Suvaṇṇarājīhi samantamodare, so luddako kāsipuraṃ upāgami;",
  "atk-s0513a4:5889_0": "Upanesi so rājakaññāya dante, nāgo hato handa imassa dantā”ti.",
  "atk-s0513a4:5890_0": "Tattha suvaṇṇarājīhīti suvaṇṇarājiraṃsīhi.",
  "atk-s0513a4:5890_1": "Samantamodareti samantato obhāsante sakalavanasaṇḍaṃ suvaṇṇavaṇṇaṃ viya karonte.",
  "atk-s0513a4:5890_2": "Upanesīti ahaṃ chaddantavāraṇassa chabbaṇṇaraṃsivissajjane yamakadante ādāya āgacchāmi,",
  "atk-s0513a4:5890_3": "nagaraṃ alaṅkārāpethāti deviyā sāsanaṃ pesetvā tāya rañño ārocāpetvā devanagaraṃ viya nagare alaṅkārāpite",
  "atk-s0513a4:5890_4": "sonuttaropi nagaraṃ pavisitvā pāsādaṃ āruhitvā dante upanesi,",
  "atk-s0513a4:5890_5": "upanetvā ca pana, “ayye,",
  "atk-s0513a4:5890_6": "yassa kira tumhe appamattakaṃ dosaṃ hadaye karittha,",
  "atk-s0513a4:5890_7": "so nāgo mayā hato mato,",
  "atk-s0513a4:5890_8": "‘matabhāvaṃ me āroceyyāsī’ti āha,",
  "atk-s0513a4:5890_9": "tassa matabhāvaṃ tumhe jānātha, gaṇhatha,",
  "atk-s0513a4:5890_10": "ime tassa dantā”ti dante adāsi.",
  "atk-s0513a4:5891_0": "Sā mahāsattassa chabbaṇṇaraṃsivicittadante maṇitālavaṇṭena gahetvā ūrūsu ṭhapetvā purimabhave attano",
  "atk-s0513a4:5891_1": "pirasāmikassa dante olokentī “evarūpaṃ sobhaggappattaṃ vāraṇaṃ visapītena sallena jīvitakkhayaṃ pāpetvā",
  "atk-s0513a4:5891_2": "ime dante chinditvā sonuttaro āgato”ti mahāsattaṃ anussarantī sokaṃ uppādetvā adhivāsetuṃ nāsakkhi.",
  "atk-s0513a4:5891_3": "Athassā tattheva hadayaṃ phali,",
  "atk-s0513a4:5891_4": "taṃ divasameva kālamakāsi.",
  "atk-s0513a4:5891_5": "Tamatthaṃ pakāsento satthā āha –",
  "atk-s0513a4:5892_0": "132.",
  "atk-s0513a4:5893_0": "“Disvāna dantāni gajuttamassa, bhattuppiyassa purimāya jātiyā;",
  "atk-s0513a4:5894_0": "Tattheva tassā hadayaṃ aphāli, teneva sā kālamakāsi bālā”ti.",
  "atk-s0513a4:5895_0": "133.",
  "atk-s0513a4:5896_0": "“Sambodhipatto sa mahānubhāvo, sitaṃ akāsī parisāya majjhe;",
  "atk-s0513a4:5897_0": "Pucchiṃsu bhikkhū suvimuttacittā, nākāraṇe pātukaronti buddhā.",
  "atk-s0513a4:5898_0": "134.",
  "atk-s0513a4:5899_0": "“Yamaddasātha dahariṃ kumāriṃ, kāsāyavatthaṃ anagāriyaṃ carantiṃ;",
  "atk-s0513a4:5900_0": "Sā kho tadā rājakaññā ahosi, ahaṃ tadā nāgarājā ahosiṃ.",
  "atk-s0513a4:5901_0": "135.",
  "atk-s0513a4:5902_0": "“Ādāya dantāni gajuttamassa, vaggū subhe appaṭime pathabyā;",
  "atk-s0513a4:5903_0": "Yo luddako kāsipuraṃ upāgami, so kho tadā devadatto ahosi.",
  "atk-s0513a4:5904_0": "136.",
  "atk-s0513a4:5905_0": "“Anāvasūraṃ cirarattasaṃsitaṃ, uccāvacaṃ caritamidaṃ purāṇaṃ;",
  "atk-s0513a4:5906_0": "Vītaddaro vītasoko visallo, sayaṃ abhiññāya abhāsi buddho.",
  "atk-s0513a4:5907_0": "137.",
  "atk-s0513a4:5908_0": "“Ahaṃ vo tena kālena, ahosiṃ tattha bhikkhavo;",
  "atk-s0513a4:5909_0": "Nāgarājā tadā homi, evaṃ dhāretha jātaka”nti. –",
  "atk-s0513a4:5910_0": "Imā gāthā dasabalassa guṇe vaṇṇentehi dhammasaṅgāhakattherehi ṭhapitā.",
  "atk-s0513a4:5911_0": "Tattha sitaṃ akāsīti so sambodhippatto satthā mahānubhāvo alaṅkatadhammasabhāyaṃ alaṅkatadhammāsane parisamajjhe nisinno ekadivasaṃ sitaṃ akāsi.",
  "atk-s0513a4:5911_1": "Nākāraṇeti “bhante,",
  "atk-s0513a4:5911_2": "buddhā nāma akāraṇe sitaṃ na karonti,",
  "atk-s0513a4:5911_3": "tumhehi ca sitaṃ kataṃ,",
  "atk-s0513a4:5911_4": "kena nu kho kāraṇena sitaṃ kata”nti mahākhīṇāsavā bhikkhū pucchiṃsu.",
  "atk-s0513a4:5911_5": "Yamaddasāthāti evaṃ puṭṭho, āvuso,",
  "atk-s0513a4:5911_6": "satthā attano sitakāraṇaṃ ācikkhanto ekaṃ daharabhikkhuniṃ dassetvā evamāha –",
  "atk-s0513a4:5911_7": "“bhikkhave,",
  "atk-s0513a4:5911_8": "yaṃ ekaṃ daharaṃ yobbanappattaṃ kumāriṃ kāsāyavatthaṃ anagāriyaṃ upetaṃ pabbajitvā imasmiṃ sāsane carantiṃ addasātha passatha,",
  "atk-s0513a4:5911_9": "sā tadā ‘visapītena sallena nāgarājaṃ vijjhitvā vadhehī”’ti sonuttarassa pesetā rājakaññā ahosi.",
  "atk-s0513a4:5911_10": "Tena gantvā jīvitakkhayaṃ pāpito ahaṃ tadā so nāgarājā ahosinti attho.",
  "atk-s0513a4:5911_11": "Devadattoti,",
  "atk-s0513a4:5911_12": "bhikkhave,",
  "atk-s0513a4:5911_13": "idāni devadatto tadā so luddako ahosi.",
  "atk-s0513a4:5912_0": "Anāvasūranti na avasūraṃ,",
  "atk-s0513a4:5912_1": "anatthaṅgatasūriyanti attho.",
  "atk-s0513a4:5912_2": "Cirarattasaṃsitanti ito ciraratte anekavassakoṭimatthake saṃsitaṃ saṃsaritaṃ anuciṇṇaṃ.",
  "atk-s0513a4:5912_3": "Idaṃ vuttaṃ hoti – āvuso,",
  "atk-s0513a4:5912_4": "ito anekavassakoṭimatthake saṃsaritampi pubbaṇhe kataṃ taṃ divasameva sāyanhe saranto viya attano caritavasena",
  "atk-s0513a4:5912_5": "uccattā tāya rājadhītāya ca sonuttarassa ca caritavasena nīcattā uccānīcaṃ caritaṃ idaṃ purāṇaṃ rāgādīnaṃ",
  "atk-s0513a4:5912_6": "darānaṃ vigatatāya vītaddaro,",
  "atk-s0513a4:5912_7": "ñātidhanasokādīnaṃ abhāvena vītasoko,",
  "atk-s0513a4:5912_8": "rāgasallādīnaṃ vigatattā visallo attanāva jānitvā buddho abhāsīti.",
  "atk-s0513a4:5912_9": "Ahaṃ voti ettha voti nipātamattaṃ,",
  "atk-s0513a4:5912_10": "bhikkhave,",
  "atk-s0513a4:5912_11": "ahaṃ tena kālena tattha chaddantadahe ahosinti attho.",
  "atk-s0513a4:5912_12": "Nāgarājāti honto ca pana na añño koci tadā homi,",
  "atk-s0513a4:5912_13": "atha kho nāgarājā homīti attho.",
  "atk-s0513a4:5912_14": "Evaṃ cārethāti tumhe taṃ jātakaṃ evaṃ dhāretha uggaṇhātha pariyāpuṇāthāti.",
  "atk-s0513a4:5913_0": "Imañca pana dhammadesanaṃ sutvā bahū sotāpannādayo ahesuṃ.",
  "atk-s0513a4:5913_1": "Sā pana bhikkhunī pacchā vipassitvā arahattaṃ pattāti.",
  "atk-s0513a4:5914_0": "Chaddantajātakavaṇṇanā catutthā.",
  "atk-s0513a4:5916_0": "[515] 5. Sambhavajātakavaṇṇanā",
  "atk-s0513a4:5917_0": "Rajjañca paṭipannāsmāti idaṃ satthā jetavane viharanto paññāpāramiṃ ārabbha kathesi.",
  "atk-s0513a4:5917_1": "Paccuppannavatthu mahāumaṅgajātake āvi bhavissati.",
  "atk-s0513a4:5918_0": "Atīte pana kururaṭṭhe indapatthanagare dhanañcayakorabyo nāma rājā rajjaṃ kāresi.",
  "atk-s0513a4:5918_1": "Tassa sucirato nāma brāhmaṇo purohito atthadhammānusāsako ahosi.",
  "atk-s0513a4:5918_2": "Rājā dānādīni puññāni karonto dhammena rajjamanusāsi.",
  "atk-s0513a4:5918_3": "So ekadivasaṃ dhammayāgaṃ nāma pañhaṃ abhisaṅkharitvā sucirataṃ nāma brāhmaṇaṃ purohitaṃ āsane nisīdāpetvā",
  "atk-s0513a4:5918_4": "sakkāraṃ katvā pañhaṃ pucchanto catasso gāthāyo abhāsi –",
  "atk-s0513a4:5919_0": "138.",
  "atk-s0513a4:5920_0": "“Rajjañca paṭipannāsma, ādhipaccaṃ sucīrata;",
  "atk-s0513a4:5921_0": "Mahattaṃ pattumicchāmi, vijetuṃ pathaviṃ imaṃ.",
  "atk-s0513a4:5922_0": "139.",
  "atk-s0513a4:5923_0": "“Dhammena no adhammena, adhammo me na ruccati;",
  "atk-s0513a4:5924_0": "Kiccova dhammo carito, rañño hoti sucīrata.",
  "atk-s0513a4:5925_0": "140.",
  "atk-s0513a4:5926_0": "“Idha cevāninditā yena, pecca yena aninditā;",
  "atk-s0513a4:5927_0": "Yasaṃ devamanussesu, yena pappomu brāhmaṇa.",
  "atk-s0513a4:5928_0": "141.",
  "atk-s0513a4:5929_0": "“Yohaṃ atthañca dhammañca, kattumicchāmi brāhmaṇa;",
  "atk-s0513a4:5930_0": "Taṃ tvaṃ atthañca dhammañca, brāhmaṇakkhāhi pucchito”ti.",
  "atk-s0513a4:5931_0": "Tattha rajjanti, ācariya,",
  "atk-s0513a4:5931_1": "mayaṃ imasmiṃ sattayojanike indapatthanagare rajjañca,",
  "atk-s0513a4:5931_2": "tiyojanasatike kururaṭṭhe issarabhāvasaṅkhātaṃ ādhipaccañca.",
  "atk-s0513a4:5931_3": "Paṭipannāsmāti adhigatā bhavāma.",
  "atk-s0513a4:5931_4": "Mahattanti idāni mahantabhāvaṃ.",
  "atk-s0513a4:5931_5": "Pattumicchāmi vijetunti imaṃ pathaviṃ dhammena abhibhavituṃ ajjhottharituṃ icchāmi.",
  "atk-s0513a4:5931_6": "Kiccovāti avasesajanehi rañño carito dhammo kicco karaṇīyataro.",
  "atk-s0513a4:5931_7": "Rājānuvattako hi loko,",
  "atk-s0513a4:5931_8": "so tasmiṃ dhammike sabbopi dhammiko hoti.",
  "atk-s0513a4:5931_9": "Tasmā esa dhammo nāma raññova kiccoti.",
  "atk-s0513a4:5932_0": "Idha cevāninditāti yena mayaṃ idhaloke paraloke ca aninditā.",
  "atk-s0513a4:5932_1": "Yena pappomūti yena mayaṃ nirayādīsu anibbattitvā devesu ca manussesu ca yasaṃ issariyaṃ sobhaggaṃ pāpuṇeyyāma,",
  "atk-s0513a4:5932_2": "taṃ no kāraṇaṃ kathehīti. Yohanti, brāhmaṇa,",
  "atk-s0513a4:5932_3": "yo ahaṃ phalavipākasaṅkhātaṃ atthañca tassa atthassa hetubhūtaṃ dhammañca kattuṃ samādāya vattituṃ uppādetuñca icchāmi.",
  "atk-s0513a4:5932_4": "Taṃ tvanti tassa mayhaṃ tvaṃ sukheneva nibbānagāmimaggaṃ āruyha apaṭisandhikabhāvaṃ patthentassa taṃ atthañca dhammañca pucchito akkhāhi,",
  "atk-s0513a4:5932_5": "pākaṭaṃ katvā kathehīti brāhmaṇaṃ dhammayāgapañhaṃ pucchi.",
  "atk-s0513a4:5933_0": "Ayaṃ pana pañho gambhīro buddhavisayo,",
  "atk-s0513a4:5933_1": "sabbaññubuddhameva taṃ pucchituṃ yuttaṃ,",
  "atk-s0513a4:5933_2": "tasmiṃ asati sabbaññutaññāṇapariyesakaṃ bodhisattanti.",
  "atk-s0513a4:5933_3": "Sucirato pana attano abodhisattatāya pañhaṃ kathetuṃ nāsakkhi,",
  "atk-s0513a4:5933_4": "asakkonto ca paṇḍitamānaṃ akatvā attano asamatthabhāvaṃ kathento gāthamāha –",
  "atk-s0513a4:5934_0": "142.",
  "atk-s0513a4:5935_0": "“Nāññatra vidhurā rāja, etadakkhātumarahati;",
  "atk-s0513a4:5936_0": "Yaṃ tvaṃ atthañca dhammañca, kattumicchasi khattiyā”ti.",
  "atk-s0513a4:5937_0": "Tassattho –",
  "atk-s0513a4:5937_1": "avisayo esa, mahārāja,",
  "atk-s0513a4:5937_2": "pañho mādisānaṃ.",
  "atk-s0513a4:5937_3": "Ahañhi nevassa ādiṃ,",
  "atk-s0513a4:5937_4": "na pariyosānaṃ passāmi,",
  "atk-s0513a4:5937_5": "andhakāraṃ paviṭṭho viya homi.",
  "atk-s0513a4:5937_6": "Bārāṇasirañño pana purohito vidhuro nāma brāhmaṇo atthi,",
  "atk-s0513a4:5937_7": "so etaṃ ācikkheyya,",
  "atk-s0513a4:5937_8": "taṃ ṭhapetvā yaṃ tvaṃ atthañca dhammañca kattumicchasi,",
  "atk-s0513a4:5937_9": "etaṃ akkhātuṃ na añño arahatīti.",
  "atk-s0513a4:5938_0": "Rājā tassa vacanaṃ sutvā “tena hi, brāhmaṇa,",
  "atk-s0513a4:5938_1": "khippaṃ tassa santikaṃ gacchāhī”ti paṇṇākāraṃ datvā taṃ pesetukāmo hutvā gāthamāha –",
  "atk-s0513a4:5939_0": "143.",
  "atk-s0513a4:5940_0": "“Ehi kho pahito gaccha, vidhurassa upantikaṃ;",
  "atk-s0513a4:5941_0": "Nikkhañcimaṃ suvaṇṇassa, haraṃ gaccha sucīrata;",
  "atk-s0513a4:5942_0": "Abhihāraṃ imaṃ dajjā, atthadhammānusiṭṭhiyā”ti.",
  "atk-s0513a4:5943_0": "Tattha upantikanti santikaṃ.",
  "atk-s0513a4:5943_1": "Nikkhanti pañcasuvaṇṇo eko nikkho.",
  "atk-s0513a4:5943_2": "Ayaṃ pana rattasuvaṇṇassa nikkhasahassaṃ datvā evamāha.",
  "atk-s0513a4:5943_3": "Imaṃ dajjāti tena imasmiṃ dhammayāgapañhe kathite tassa atthadhammānusiṭṭhiyā abhihārapūjaṃ karonto imaṃ nikkhasahassaṃ dadeyyāsīti.",
  "atk-s0513a4:5944_0": "Evañca pana vatvā pañhavissajjanassa likhanatthāya satasahassagghanakaṃ suvaṇṇapaṭṭañca gamanatthāya yānaṃ,",
  "atk-s0513a4:5944_1": "parivāratthāya balakāyaṃ,",
  "atk-s0513a4:5944_2": "tañca paṇṇākāraṃ datvā taṅkhaṇaññeva uyyojesi.",
  "atk-s0513a4:5944_3": "So pana indapatthanagarā nikkhamitvā ujukameva bārāṇasiṃ agantvā yattha yattha paṇḍitā vasanti,",
  "atk-s0513a4:5944_4": "sabbāni tāni ṭhānāni upasaṅkamitvā sakalajambudīpe pañhassa vissajjetāraṃ alabhitvā anupubbena bārāṇasiṃ",
  "atk-s0513a4:5944_5": "patvā ekasmiṃ ṭhāne nivāsaṃ gahetvā katipayehi janehi saddhiṃ pātarāsabhuñjanavelāya vidhurassa nivesanaṃ",
  "atk-s0513a4:5944_6": "gantvā āgatabhāvaṃ ārocāpetvā tena pakkosāpito taṃ sake ghare bhuñjamānaṃ addasa.",
  "atk-s0513a4:5944_7": "Tamatthaṃ āvikaronto satthā sattamaṃ gāthamāha –",
  "atk-s0513a4:5945_0": "144.",
  "atk-s0513a4:5946_0": "“Svādhippāgā bhāradvājo, vidhurassa upantikaṃ;",
  "atk-s0513a4:5947_0": "Tamaddasa mahābrahmā, asamānaṃ sake ghare”ti.",
  "atk-s0513a4:5948_0": "Tattha svādhippāgāti so bhāradvājagotto sucirato adhippāgā,",
  "atk-s0513a4:5948_1": "gatoti attho.",
  "atk-s0513a4:5948_2": "Mahābrahmāti mahābrāhmaṇo.",
  "atk-s0513a4:5948_3": "Asamānanti bhuñjamānaṃ.",
  "atk-s0513a4:5949_0": "So pana tassa bālasahāyako ekācariyakule uggahitasippo,",
  "atk-s0513a4:5949_1": "tasmā tena saddhiṃ ekato bhuñjitvā bhattakiccapariyosāne sukhanisinno “samma kimatthaṃ āgatosī”ti puṭṭho",
  "atk-s0513a4:5949_2": "āgamanakāraṇaṃ ācikkhanto aṭṭhamaṃ gāthamāha –",
  "atk-s0513a4:5950_0": "145.",
  "atk-s0513a4:5951_0": "“Raññohaṃ pahito dūto, korabyassa yasassino;",
  "atk-s0513a4:5952_0": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:5953_0": "Taṃ tvaṃ atthañca dhammañca, vidhurakkhāhi pucchito”ti.",
  "atk-s0513a4:5954_0": "Tattha raññohanti ahaṃ rañño korabyassa yasassino dūto.",
  "atk-s0513a4:5954_1": "Pahitoti tena pesito idhāgamiṃ.",
  "atk-s0513a4:5954_2": "Pucchesīti so yudhiṭṭhilagotto dhanañcayarājā maṃ dhammayāgapañhaṃ nāma pucchi,",
  "atk-s0513a4:5954_3": "ahaṃ kathetuṃ asakkonto “tvaṃ sakkhissasī”ti ñatvā tassa ārocesiṃ,",
  "atk-s0513a4:5954_4": "so ca paṇṇākāraṃ datvā pañhapucchanatthāya maṃ tava santikaṃ pesento “vidhurassa santikaṃ gantvā imassa",
  "atk-s0513a4:5954_5": "pañhassa atthañca pāḷidhammañca puccheyyāsī”ti abravi.",
  "atk-s0513a4:5954_6": "“Taṃ tvaṃ idāni mayā pucchito akkhāhī”ti.",
  "atk-s0513a4:5955_0": "Tadā pana so brāhmaṇo “mahājanassa cittaṃ gaṇhissāmī”ti gaṅgaṃ pidahanto viya vinicchayaṃ vicāreti.",
  "atk-s0513a4:5955_1": "Tassa pañhavissajjane okāso natthi.",
  "atk-s0513a4:5955_2": "So tamatthaṃ ācikkhanto navamaṃ gāthamāha –",
  "atk-s0513a4:5956_0": "146.",
  "atk-s0513a4:5957_0": "“Gaṅgaṃ me pidahissanti, na taṃ sakkomi brāhmaṇa;",
  "atk-s0513a4:5958_0": "Apidhetuṃ mahāsindhuṃ, taṃ kathaṃ so bhavissati;",
  "atk-s0513a4:5959_0": "Na te sakkomi akkhātuṃ, atthaṃ dhammañca pucchito”ti.",
  "atk-s0513a4:5960_0": "Tassattho – brāhmaṇa,",
  "atk-s0513a4:5960_1": "mayhaṃ “mahājanassa nānācittagatisaṅkhātaṃ gaṅgaṃ pidahissa”nti byāpāro uppanno,",
  "atk-s0513a4:5960_2": "tamahaṃ mahāsindhuṃ apidhetuṃ na sakkomi,",
  "atk-s0513a4:5960_3": "tasmā kathaṃ so okāso bhavissati,",
  "atk-s0513a4:5960_4": "yasmā te ahaṃ pañhaṃ vissajjeyyaṃ.",
  "atk-s0513a4:5960_5": "Iti cittekaggatañceva okāsañca alabhanto na te sakkomi akkhātuṃ atthaṃ dhammañca pucchitoti.",
  "atk-s0513a4:5961_0": "Evañca pana vatvā “putto me paṇḍito mayā ñāṇavantataro,",
  "atk-s0513a4:5961_1": "so te byākarissati,",
  "atk-s0513a4:5961_2": "tassa santikaṃ gacchāhī”ti vatvā dasamaṃ gāthamāha –",
  "atk-s0513a4:5962_0": "147.",
  "atk-s0513a4:5963_0": "“Bhadrakāro ca me putto, oraso mama atrajo;",
  "atk-s0513a4:5964_0": "Taṃ tvaṃ atthañca dhammañca, gantvā pucchassu brāhmaṇā”ti.",
  "atk-s0513a4:5965_0": "Tattha orasoti ure saṃvaḍḍho. Atrajoti attanā jātoti.",
  "atk-s0513a4:5966_0": "Taṃ sutvā sucirato vidhurassa gharā nikkhamitvā bhadrakārassa bhuttapātarāsassa attano parisamajjhe nisinnakāle nivesanaṃ agamāsi.",
  "atk-s0513a4:5966_1": "Tamatthaṃ pakāsento satthā ekādasamaṃ gāthamāha –",
  "atk-s0513a4:5967_0": "148.",
  "atk-s0513a4:5968_0": "“Svādhippāgā bhāradvājo, bhadrakārassupantikaṃ;",
  "atk-s0513a4:5969_0": "Tamaddasa mahābrahmā, nisinnaṃ samhi vesmanī”ti.",
  "atk-s0513a4:5970_0": "Tattha vesmanīti ghare.",
  "atk-s0513a4:5971_0": "So tattha gantvā bhadrakāramāṇavena katāsanābhihārasakkāro nisīditvā āgamanakāraṇaṃ puṭṭho dvādasamaṃ gāthamāha –",
  "atk-s0513a4:5972_0": "149.",
  "atk-s0513a4:5973_0": "“Raññohaṃ pahito dūto, korabyassa yasassino;",
  "atk-s0513a4:5974_0": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:5975_0": "Taṃ tvaṃ atthañca dhammañca, bhadrakāra pabrūhi me”ti.",
  "atk-s0513a4:5976_0": "Atha naṃ bhadrakāro, “tāta,",
  "atk-s0513a4:5976_1": "ahaṃ imesu divasesu paradārikakamme abhiniviṭṭho,",
  "atk-s0513a4:5976_2": "cittaṃ me byākulaṃ,",
  "atk-s0513a4:5976_3": "tena tyāhaṃ vissajjetuṃ na sakkhissāmi,",
  "atk-s0513a4:5976_4": "mayhaṃ pana kaniṭṭho sañcayakumāro nāma mayā ativiya ñāṇavantataro,",
  "atk-s0513a4:5976_5": "taṃ puccha,",
  "atk-s0513a4:5976_6": "so te pañhaṃ vissajjessatī”ti tassa santikaṃ pesento dve gāthā abhāsi –",
  "atk-s0513a4:5977_0": "150.",
  "atk-s0513a4:5978_0": "“Maṃsakājaṃ avahāya, godhaṃ anupatāmahaṃ;",
  "atk-s0513a4:5979_0": "Na te sakkomi akkhātuṃ, atthaṃ dhammañca pucchito.",
  "atk-s0513a4:5980_0": "151.",
  "atk-s0513a4:5981_0": "“Sañcayo nāma me bhātā, kaniṭṭho me sucīrata;",
  "atk-s0513a4:5982_0": "Taṃ tvaṃ atthañca dhammañca, gantvā pucchassu brāhmaṇā”ti.",
  "atk-s0513a4:5983_0": "Tattha maṃsakājanti yathā nāma puriso thūlamigamaṃsaṃ kājenādāya gacchanto antarāmagge godhapotakaṃ disvā maṃsakājaṃ chaḍḍetvā taṃ anubandheyya,",
  "atk-s0513a4:5983_1": "evameva attano ghare vasavattiniṃ bhariyaṃ chaḍḍetvā parassa rakkhitagopitaṃ itthiṃ anubandhanto homīti dīpento evamāhāti.",
  "atk-s0513a4:5984_0": "So tasmiṃ khaṇe sañcayassa nivesanaṃ gantvā tena katasakkāro āgamanakāraṇaṃ puṭṭho ācikkhi.",
  "atk-s0513a4:5984_1": "Tamatthaṃ pakāsento satthā dve gāthā abhāsi –",
  "atk-s0513a4:5985_0": "152.",
  "atk-s0513a4:5986_0": "“Svādhippāgā bhāradvājo, sañcayassa upantikaṃ;",
  "atk-s0513a4:5987_0": "Tamaddasa mahābrahmā, nisinnaṃ samhi vesmani.",
  "atk-s0513a4:5988_0": "153.",
  "atk-s0513a4:5989_0": "“Raññohaṃ pahito dūto, korabyassa yasassino;",
  "atk-s0513a4:5990_0": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:5991_0": "Taṃ tvaṃ atthañca dhammañca, sañcayakkhāhi pucchito”ti.",
  "atk-s0513a4:5992_0": "Sañcayakumāro pana tadā paradārameva sevati.",
  "atk-s0513a4:5992_1": "Athassa so “ahaṃ, tāta,",
  "atk-s0513a4:5992_2": "paradāraṃ sevāmi,",
  "atk-s0513a4:5992_3": "sevanto ca pana gaṅgaṃ otaritvā paratīraṃ gacchāmi,",
  "atk-s0513a4:5992_4": "taṃ maṃ sāyañca pāto ca nadiṃ tarantaṃ maccu gilati nāma,",
  "atk-s0513a4:5992_5": "tena cittaṃ me byākulaṃ,",
  "atk-s0513a4:5992_6": "na tyāhaṃ ācikkhituṃ sakkhissāmi,",
  "atk-s0513a4:5992_7": "kaniṭṭho pana me sambhavakumāro nāma atthi jātiyā sattavassiko,",
  "atk-s0513a4:5992_8": "mayā sataguṇena sahassaguṇena satasahassaguṇenādhikañāṇataro,",
  "atk-s0513a4:5992_9": "so te ācikkhissati,",
  "atk-s0513a4:5992_10": "gaccha taṃ pucchāhī”ti āha.",
  "atk-s0513a4:5992_11": "Imamatthaṃ pakāsento satthā dve gāthā abhāsi –",
  "atk-s0513a4:5993_0": "154.",
  "atk-s0513a4:5994_0": "“Sadā maṃ gilate maccu, sāyaṃ pāto sucīrata;",
  "atk-s0513a4:5995_0": "Na te sakkomi akkhātuṃ, atthaṃ dhammañca pucchito.",
  "atk-s0513a4:5996_0": "155.",
  "atk-s0513a4:5997_0": "“Sambhavo nāma me bhātā, kaniṭṭho me sucīrata;",
  "atk-s0513a4:5998_0": "Taṃ tvaṃ atthañca dhammañca, gantvā pucchassu brāhmaṇā”ti.",
  "atk-s0513a4:5999_0": "Taṃ sutvā sucirato “ayaṃ pañho imasmiṃ loke abbhuto bhavissati,",
  "atk-s0513a4:5999_1": "imaṃ pañhaṃ vissajjetuṃ samattho nāma natthi maññe”ti cintetvā dve gāthā abhāsi –",
  "atk-s0513a4:6000_0": "156.",
  "atk-s0513a4:6001_0": "“Abbhuto vata bho dhammo, nāyaṃ asmāka ruccati;",
  "atk-s0513a4:6002_0": "Tayo janā pitāputtā, te su paññāya no vidū.",
  "atk-s0513a4:6003_0": "157.",
  "atk-s0513a4:6004_0": "“Na taṃ sakkotha akkhātuṃ, atthaṃ dhammañca pucchitā;",
  "atk-s0513a4:6005_0": "Kathaṃ nu daharo jaññā, atthaṃ dhammañca pucchito”ti.",
  "atk-s0513a4:6006_0": "Tattha nāyanti ayaṃ pañhadhammo abbhuto,",
  "atk-s0513a4:6006_1": "imaṃ kathetuṃ samatthena nāma na bhavitabbaṃ,",
  "atk-s0513a4:6006_2": "tasmā yaṃ tvaṃ “kumāro kathessatī”ti vadati,",
  "atk-s0513a4:6006_3": "nāyaṃ asmākaṃ ruccati.",
  "atk-s0513a4:6006_4": "Te sūti ettha su-",
  "atk-s0513a4:6006_5": "kāro nipātamattaṃ.",
  "atk-s0513a4:6006_6": "Pitāti vidhuro paṇḍito,",
  "atk-s0513a4:6006_7": "puttā bhadrakāro sañcayo cāti tepi tayo pitāputtā paññāya imaṃ dhammaṃ no vidū,",
  "atk-s0513a4:6006_8": "na vijānanti,",
  "atk-s0513a4:6006_9": "añño ko jānissatīti attho.",
  "atk-s0513a4:6006_10": "Na tanti tumhe tayo janā pucchitā etaṃ akkhātuṃ na sakkotha,",
  "atk-s0513a4:6006_11": "daharo sattavassiko kumāro pucchito kathaṃ nu jaññā,",
  "atk-s0513a4:6006_12": "kena kāraṇena jānituṃ sakkhissatīti attho.",
  "atk-s0513a4:6007_0": "Taṃ sutvā sañcayakumāro, “tāta,",
  "atk-s0513a4:6007_1": "sambhavakumāraṃ ‘daharo’ti mā uññāsi,",
  "atk-s0513a4:6007_2": "sacepi pañhavissajjanenātthiko,",
  "atk-s0513a4:6007_3": "gaccha naṃ pucchā”ti atthadīpanāhi upamāhi kumārassa vaṇṇaṃ pakāsento dvādasa gāthā abhāsi –",
  "atk-s0513a4:6008_0": "158.",
  "atk-s0513a4:6009_0": "“Mā naṃ daharoti uññāsi, apucchitvāna sambhavaṃ;",
  "atk-s0513a4:6010_0": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6011_0": "159.",
  "atk-s0513a4:6012_0": "“Yathāpi cando vimalo, gacchaṃ ākāsadhātuyā;",
  "atk-s0513a4:6013_0": "Sabbe tārāgaṇe loke, ābhāya atirocati.",
  "atk-s0513a4:6014_0": "160.",
  "atk-s0513a4:6015_0": "“Evampi daharūpeto, paññāyogena sambhavo;",
  "atk-s0513a4:6016_0": "Mā naṃ daharoti uññāsi, apucchitvāna sambhavaṃ;",
  "atk-s0513a4:6017_0": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6018_0": "161.",
  "atk-s0513a4:6019_0": "“Yathāpi rammako māso, gimhānaṃ hoti brāhmaṇa;",
  "atk-s0513a4:6020_0": "Atevaññehi māsehi, dumapupphehi sobhati.",
  "atk-s0513a4:6021_0": "162.",
  "atk-s0513a4:6022_0": "“Evampi daharūpeto, paññāyogena sambhavo;",
  "atk-s0513a4:6023_0": "Mā naṃ daharoti uññāsi, apucchitvāna sambhavaṃ;",
  "atk-s0513a4:6024_0": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6025_0": "163.",
  "atk-s0513a4:6026_0": "“Yathāpi himavā brahme, pabbato gandhamādano;",
  "atk-s0513a4:6027_0": "Nānārukkhehi sañchanno, mahābhūtagaṇālayo;",
  "atk-s0513a4:6028_0": "Osadhehi ca dibbehi, disā bhāti pavāti ca.",
  "atk-s0513a4:6029_0": "164.",
  "atk-s0513a4:6030_0": "“Evampi daharūpeto, paññāyogena sambhavo;",
  "atk-s0513a4:6031_0": "Mā naṃ daharoti uññāsi, apucchitvāna sambhavaṃ;",
  "atk-s0513a4:6032_0": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6033_0": "165.",
  "atk-s0513a4:6034_0": "“Yathāpi pāvako brahme, accimālī yasassimā;",
  "atk-s0513a4:6035_0": "Jalamāno vane gacche, analo kaṇhavattanī.",
  "atk-s0513a4:6036_0": "166.",
  "atk-s0513a4:6037_0": "“Ghatāsano dhūmaketu, uttamāhevanandaho;",
  "atk-s0513a4:6038_0": "Nisīthe pabbataggasmiṃ, pahūtedho virocati.",
  "atk-s0513a4:6039_0": "167.",
  "atk-s0513a4:6040_0": "“Evampi daharūpeto, paññāyogena sambhavo;",
  "atk-s0513a4:6041_0": "Mā naṃ daharoti uññāsi, apucchitvāna sambhavaṃ;",
  "atk-s0513a4:6042_0": "Pucchitvā sambhavaṃ jaññā, atthaṃ dhammañca brāhmaṇa.",
  "atk-s0513a4:6043_0": "168.",
  "atk-s0513a4:6044_0": "“Javena bhadraṃ jānanti, balibaddañca vāhiye;",
  "atk-s0513a4:6045_0": "Dohena dhenuṃ jānanti, bhāsamānañca paṇḍitaṃ.",
  "atk-s0513a4:6046_0": "169.",
  "atk-s0513a4:6047_0": "“Evampi daharūpeto, paññāyogena sambhavo;",
  "atk-s0513a4:6048_0": "Mā naṃ daharoti uññāsi, apucchitvāna sambhavaṃ;",
  "atk-s0513a4:6049_0": "Pucchitvā sambhavaṃ jaññā, atthaṃ dhammañca brāhmaṇā”ti.",
  "atk-s0513a4:6050_0": "Tattha jaññāti jānissasi.",
  "atk-s0513a4:6050_1": "Candoti puṇṇacando.",
  "atk-s0513a4:6050_2": "Vimaloti abbhādimalavirahito.",
  "atk-s0513a4:6050_3": "Evampi daharūpetoti evaṃ sambhavakumāro daharabhāvena upetopi paññāyogena sakalajambudīpatale avasese paṇḍite atikkamitvā virocati.",
  "atk-s0513a4:6050_4": "Rammakoti cittamāso.",
  "atk-s0513a4:6050_5": "Atevaññehīti ativiya aññehi ekādasahi māsehi.",
  "atk-s0513a4:6050_6": "Evanti evaṃ sambhavopi paññāyogena sobhati.",
  "atk-s0513a4:6050_7": "Himavāti himapātasamaye himayuttoti himavā,",
  "atk-s0513a4:6050_8": "gimhakāle himaṃ vamatīti himavā.",
  "atk-s0513a4:6050_9": "Sampattaṃ janaṃ gandhena madayatīti gandhamādano.",
  "atk-s0513a4:6050_10": "Mahābhūtagaṇālayoti devagaṇānaṃ nivāso.",
  "atk-s0513a4:6050_11": "Disā bhātīti sabbadisā ekobhāsā viya karoti.",
  "atk-s0513a4:6050_12": "Pavātīti gandhena sabbadisā vāyati.",
  "atk-s0513a4:6050_13": "Evanti evaṃ sambhavopi paññāyogena sabbadisā bhāti ceva pavāti ca.",
  "atk-s0513a4:6051_0": "Yasassimāti tejasampattiyā yasassimā.",
  "atk-s0513a4:6051_1": "Accimālīti accīhi yutto.",
  "atk-s0513a4:6051_2": "Jalamāno vane gaccheti gacchasaṅkhāte mahāvane jalanto carati.",
  "atk-s0513a4:6051_3": "Analoti atitto.",
  "atk-s0513a4:6051_4": "Gatamaggassa kaṇhabhāvena kaṇhavattanī.",
  "atk-s0513a4:6051_5": "Yaññe āhutivasena āhutaṃ ghataṃ asnātīti ghatāsano.",
  "atk-s0513a4:6051_6": "Dhūmo ketukiccaṃ assa sādhetīti dhūmaketu.",
  "atk-s0513a4:6051_7": "Uttamāhevanandahoti ahevanaṃ vuccati vanasaṇḍo,",
  "atk-s0513a4:6051_8": "uttamaṃ vanasaṇḍaṃ dahatīti attho.",
  "atk-s0513a4:6051_9": "Nisītheti rattibhāge.",
  "atk-s0513a4:6051_10": "Pabbataggasminti pabbatasikhare.",
  "atk-s0513a4:6051_11": "Pahūtedhoti pahūtaindhano.",
  "atk-s0513a4:6051_12": "Virocatīti sabbadisāsu obhāsati.",
  "atk-s0513a4:6051_13": "Evanti evaṃ mama kaniṭṭho sambhavakumāro daharopi paññāyogena virocati.",
  "atk-s0513a4:6051_14": "Bhadranti bhadraṃ assājānīyaṃ javasampattiyā jānanti,",
  "atk-s0513a4:6051_15": "na sarīrena.",
  "atk-s0513a4:6051_16": "Vāhiyeti vahitabbabhāre sati bhāravahatāya “ahaṃ uttamo”ti balibaddaṃ jānanti.",
  "atk-s0513a4:6051_17": "Dohenāti dohasampattiyā dhenuṃ “sukhīrā”ti jānanti.",
  "atk-s0513a4:6051_18": "Bhāsamānanti ettha “nābhāsamānaṃ jānanti,",
  "atk-s0513a4:6051_19": "missaṃ bālehi paṇḍita”nti suttaṃ āharitabbaṃ.",
  "atk-s0513a4:6052_0": "Sucirato evaṃ tasmiṃ sambhavaṃ vaṇṇente “pañhaṃ pucchitvā jānissāmī”ti “kahaṃ pana te kumāra kaniṭṭho”ti pucchi.",
  "atk-s0513a4:6052_1": "Athassa so sīhapañjaraṃ vivaritvā hatthaṃ pasāretvā “yo esa pāsādadvāre antaravīthiyā kumārakehi saddhiṃ suvaṇṇavaṇṇo kīḷati,",
  "atk-s0513a4:6052_2": "ayaṃ mama kaniṭṭho,",
  "atk-s0513a4:6052_3": "upasaṅkamitvā taṃ puccha,",
  "atk-s0513a4:6052_4": "buddhalīḷāya te pañhaṃ kathessatī”ti āha.",
  "atk-s0513a4:6052_5": "Sucirato tassa vacanaṃ sutvā pāsādā oruyha kumārassa santikaṃ agamāsi.",
  "atk-s0513a4:6052_6": "Kāya velāyāti?",
  "atk-s0513a4:6052_7": "Kumārassa nivatthasāṭakaṃ mocetvā khandhe khipitvā ubhohi hatthehi paṃsuṃ gahetvā ṭhitavelāya.",
  "atk-s0513a4:6052_8": "Tamatthaṃ āvikaronto satthā gāthamāha –",
  "atk-s0513a4:6053_0": "170.",
  "atk-s0513a4:6054_0": "“Svādhippāgā bhāradvājo, sambhavassa upantikaṃ;",
  "atk-s0513a4:6055_0": "Tamaddasa mahābrahmā, kīḷamānaṃ bahīpure”ti.",
  "atk-s0513a4:6056_0": "Tattha bahīpureti bahinivesane.",
  "atk-s0513a4:6057_0": "Mahāsattopi brāhmaṇaṃ āgantvā purato ṭhitaṃ disvā “tāta,",
  "atk-s0513a4:6057_1": "kenatthenāgatosī”ti pucchitvā, “tāta,",
  "atk-s0513a4:6057_2": "kumāra ahaṃ jambudīpatale āhiṇḍanto mayā pucchitaṃ pañhaṃ kathetuṃ samatthaṃ alabhitvā tava santikaṃ",
  "atk-s0513a4:6057_3": "āgatomhī”ti vutte “sakalajambudīpe kira avinicchito pañho mama santikaṃ āgato,",
  "atk-s0513a4:6057_4": "ahaṃ ñāṇena mahallako”ti hirottappaṃ paṭilabhitvā hatthagataṃ paṃsuṃ chaḍḍetvā khandhato sāṭakaṃ ādāya nivāsetvā “puccha, brāhmaṇa,",
  "atk-s0513a4:6057_5": "buddhalīḷāya te kathessāmī”ti sabbaññupavāraṇaṃ pavāresi.",
  "atk-s0513a4:6057_6": "Tato brāhmaṇo –",
  "atk-s0513a4:6058_0": "171.",
  "atk-s0513a4:6059_0": "“Raññohaṃ pahito dūto, korabyassa yasassino;",
  "atk-s0513a4:6060_0": "‘Atthaṃ dhammañca pucchesi’, iccabravi yudhiṭṭhilo;",
  "atk-s0513a4:6061_0": "Taṃ tvaṃ atthañca dhammañca, sambhavakkhāhi pucchito”ti. –",
  "atk-s0513a4:6062_0": "Gāthāya pañhaṃ pucchi.",
  "atk-s0513a4:6063_0": "Tassa attho sambhavapaṇḍitassa gaganamajjhe puṇṇacando viya pākaṭo ahosi.",
  "atk-s0513a4:6064_0": "Atha naṃ “tena hi suṇohī”ti vatvā dhammayāgapañhaṃ vissajjento gāthamāha –",
  "atk-s0513a4:6065_0": "172.",
  "atk-s0513a4:6066_0": "“Taggha te ahamakkhissaṃ, yathāpi kusalo tathā;",
  "atk-s0513a4:6067_0": "Rājā ca kho taṃ jānāti, yadi kāhati vā na vā”ti.",
  "atk-s0513a4:6068_0": "Tassa antaravīthiyaṃ ṭhatvā madhurassarena dhammaṃ desentassa saddo dvādasayojanikaṃ sakalabārāṇasinagaraṃ avatthari.",
  "atk-s0513a4:6068_1": "Atha rājā ca uparājādayo ca sabbe sannipatiṃsu.",
  "atk-s0513a4:6068_2": "Mahāsatto mahājanassa majjhe dhammadesanaṃ paṭṭhapesi.",
  "atk-s0513a4:6069_0": "Tattha tagghāti ekaṃsavacanaṃ.",
  "atk-s0513a4:6069_1": "Yathāpi kusaloti yathā atikusalo sabbaññubuddho ācikkhati,",
  "atk-s0513a4:6069_2": "tathā te ekaṃseneva ahamakkhissanti attho.",
  "atk-s0513a4:6069_3": "Rājā ca kho tanti ahaṃ taṃ pañhaṃ yathā tumhākaṃ rājā jānituṃ sakkoti,",
  "atk-s0513a4:6069_4": "tathā kathessāmi.",
  "atk-s0513a4:6069_5": "Tato uttari rājā eva taṃ jānāti,",
  "atk-s0513a4:6069_6": "yadi karissati vā na vā karissati,",
  "atk-s0513a4:6069_7": "karontassa vā akarontassa vā tassevetaṃ bhavissati,",
  "atk-s0513a4:6069_8": "mayhaṃ pana doso natthīti dīpeti.",
  "atk-s0513a4:6070_0": "Evaṃ imāya gāthāya pañhakathanaṃ paṭijānitvā idāni dhammayāgapañhaṃ kathento āha –",
  "atk-s0513a4:6071_0": "173.",
  "atk-s0513a4:6072_0": "“Ajja suveti saṃseyya, raññā puṭṭho sucīrata;",
  "atk-s0513a4:6073_0": "Mā katvā avasī rājā, atthe jāte yudhiṭṭhilo.",
  "atk-s0513a4:6074_0": "174.",
  "atk-s0513a4:6075_0": "“Ajjhattaññeva saṃseyya, raññā puṭṭho sucīrata;",
  "atk-s0513a4:6076_0": "Kummaggaṃ na niveseyya, yathā mūḷho acetaso.",
  "atk-s0513a4:6077_0": "175.",
  "atk-s0513a4:6078_0": "“Attānaṃ nātivatteyya, adhammaṃ na samācare;",
  "atk-s0513a4:6079_0": "Atitthe nappatāreyya, anatthe na yuto siyā.",
  "atk-s0513a4:6080_0": "176.",
  "atk-s0513a4:6081_0": "“Yo ca etāni ṭhānāni, kattuṃ jānāti khattiyo;",
  "atk-s0513a4:6082_0": "Sadā so vaḍḍhate rājā, sukkapakkheva candimā.",
  "atk-s0513a4:6083_0": "177.",
  "atk-s0513a4:6084_0": "“Ñātīnañca piyo hoti, mittesu ca virocati;",
  "atk-s0513a4:6085_0": "Kāyassa bhedā sappañño, saggaṃ so upapajjatī”ti.",
  "atk-s0513a4:6086_0": "Tattha saṃseyyāti katheyya.",
  "atk-s0513a4:6086_1": "Idaṃ vuttaṃ hoti – tāta,",
  "atk-s0513a4:6086_2": "sucirata sace tumhākaṃ raññā “ajja dānaṃ dema,",
  "atk-s0513a4:6086_3": "sīlaṃ rakkhāma,",
  "atk-s0513a4:6086_4": "uposathakammaṃ karomā”ti koci puṭṭho,",
  "atk-s0513a4:6086_5": "“mahārāja,",
  "atk-s0513a4:6086_6": "ajja tāva pāṇaṃ hanāma,",
  "atk-s0513a4:6086_7": "kāme paribhuñjāma,",
  "atk-s0513a4:6086_8": "suraṃ pivāma,",
  "atk-s0513a4:6086_9": "kusalaṃ pana karissāma suve”ti rañño katheyya,",
  "atk-s0513a4:6086_10": "tassa atimahantassapi amaccassa vacanaṃ katvā tumhākaṃ rājā yudhiṭṭhilagotto tathārūpe atthe jāte taṃ divasaṃ pamādena vītināmento mā avasi,",
  "atk-s0513a4:6086_11": "tassa vacanaṃ akatvā uppannaṃ kusalacittaṃ aparihāpetvā kusalapaṭisaṃyuttaṃ kammaṃ karotuyeva,",
  "atk-s0513a4:6086_12": "idamassa katheyyāsīti.",
  "atk-s0513a4:6086_13": "Evaṃ mahāsatto imāya gāthāya –",
  "atk-s0513a4:6087_0": "“Ajjeva kiccamātappaṃ, ko jaññā maraṇaṃ suve”ti. –",
  "atk-s0513a4:6088_0": "Bhaddekarattasuttañceva,",
  "atk-s0513a4:6089_0": "“Appamādo amatapadaṃ, pamādo maccuno pada”nti. –",
  "atk-s0513a4:6090_0": "Appamādovādañca kathesi.",
  "atk-s0513a4:6091_0": "Ajjhattaññevāti, tāta,",
  "atk-s0513a4:6091_1": "sucirata sambhavapaṇḍito tayā dhammayāgapañhe pucchite kiṃ kathesīti raññā puṭṭho samāno tumhākaṃ rañño ajjhattaññeva saṃseyya,",
  "atk-s0513a4:6091_2": "niyakajjhattasaṅkhātaṃ khandhapañcakaṃ hutvā abhāvato aniccanti katheyyāsi.",
  "atk-s0513a4:6091_3": "Ettāvatā mahāsatto –",
  "atk-s0513a4:6092_0": "“Sabbe saṅkhārā aniccāti, yadā paññāya passati”. –",
  "atk-s0513a4:6093_0": "“Aniccā vata saṅkhārā, uppādavayadhammino”ti. –",
  "atk-s0513a4:6094_0": "Evaṃ vibhāvitaṃ aniccataṃ kathesīti.",
  "atk-s0513a4:6095_0": "Kummagganti, brāhmaṇa,",
  "atk-s0513a4:6095_1": "yathā mūḷho acetano andhabālaputhujjano dvāsaṭṭhidiṭṭhigatasaṅkhātaṃ kummaggaṃ sevati,",
  "atk-s0513a4:6095_2": "evaṃ tava rājā taṃ kummaggaṃ na seveyya,",
  "atk-s0513a4:6095_3": "niyyānikaṃ dasakusalakammapathamaggameva sevatu,",
  "atk-s0513a4:6095_4": "evamassa vadeyyāsīti.",
  "atk-s0513a4:6096_0": "Attānanti imaṃ sugatiyaṃ ṭhitaṃ attabhāvaṃ nātivatteyya,",
  "atk-s0513a4:6096_1": "yena kammena tisso kusalasampattiyo sabbakāmasagge atikkamitvā apāye nibbattanti,",
  "atk-s0513a4:6096_2": "taṃ kammaṃ na kareyyāti attho.",
  "atk-s0513a4:6096_3": "Adhammanti tividhaduccaritasaṅkhātaṃ adhammaṃ na samācareyya.",
  "atk-s0513a4:6096_4": "Atittheti dvāsaṭṭhidiṭṭhisaṅkhāte atitthe nappatāreyya na otāreyya.",
  "atk-s0513a4:6096_5": "“Na tāreyyā”tipi pāṭho,",
  "atk-s0513a4:6096_6": "attano diṭṭhānugatimāpajjantaṃ janaṃ na otāreyya.",
  "atk-s0513a4:6096_7": "Anattheti akāraṇe.",
  "atk-s0513a4:6096_8": "Na yutoti yuttapayutto na siyā. Brāhmaṇa,",
  "atk-s0513a4:6096_9": "yadi te rājā dhammayāgapañhe vattitukāmo,",
  "atk-s0513a4:6096_10": "“imasmiṃ ovāde vattatū”ti tassa katheyyāsīti ayamettha adhippāyo.",
  "atk-s0513a4:6097_0": "Sadāti satataṃ.",
  "atk-s0513a4:6097_1": "Idaṃ vuttaṃ hoti –",
  "atk-s0513a4:6097_2": "“yo khattiyo etāni kāraṇāni kātuṃ jānāti,",
  "atk-s0513a4:6097_3": "so rājā sukkapakkhe cando viya sadā vaḍḍhatī”ti.",
  "atk-s0513a4:6097_4": "Virocatīti mittāmaccānaṃ majjhe attano sīlācārañāṇādīhi guṇehi sobhati virocatīti.",
  "atk-s0513a4:6098_0": "Evaṃ mahāsatto gaganatale candaṃ uṭṭhāpento viya buddhalīḷāya brāhmaṇassa pañhaṃ kathesi.",
  "atk-s0513a4:6098_1": "Mahājano nadanto selento apphoṭento sādhukārasahassāni adāsi,",
  "atk-s0513a4:6098_2": "celukkhepe ca aṅguliphoṭe ca pavattesi,",
  "atk-s0513a4:6098_3": "hatthapiḷandhanādīni khipi.",
  "atk-s0513a4:6098_4": "Evaṃ khittadhanaṃ koṭimattaṃ ahosi.",
  "atk-s0513a4:6098_5": "Rājāpissa tuṭṭho mahantaṃ yasaṃ adāsi.",
  "atk-s0513a4:6098_6": "Suciratopi nikkhasahassena pūjaṃ katvā suvaṇṇapaṭṭe jātihiṅgulakena pañhavissajjanaṃ likhitvā indapatthanagaraṃ gantvā rañño dhammayāgapañhaṃ kathesi.",
  "atk-s0513a4:6098_7": "Rājā tasmiṃ dhamme vattitvā saggapuraṃ pūresi.",
  "atk-s0513a4:6099_0": "Satthā imaṃ dhammadesanaṃ āharitvā “na,",
  "atk-s0513a4:6099_1": "bhikkhave, idāneva,",
  "atk-s0513a4:6099_2": "pubbepi tathāgato mahāpaññoyevā”ti vatvā jātakaṃ samodhānesi “tadā dhanañcayarājā ānando ahosi,",
  "atk-s0513a4:6099_3": "sucirato anuruddho,",
  "atk-s0513a4:6099_4": "vidhuro kassapo,",
  "atk-s0513a4:6099_5": "bhadrakāro moggallāno,",
  "atk-s0513a4:6099_6": "sañcayamāṇavo sāriputto,",
  "atk-s0513a4:6099_7": "sambhavapaṇḍito pana ahameva ahosi”nti.",
  "atk-s0513a4:6100_0": "Sambhavajātakavaṇṇanā pañcamā.",
  "atk-s0513a4:6102_0": "[516] 6. Mahākapijātakavaṇṇanā",
  "atk-s0513a4:6103_0": "Bārāṇasyaṃ ahū rājāti idaṃ satthā veḷuvane viharanto devadattassa silāpavijjhanaṃ ārabbha kathesi.",
  "atk-s0513a4:6103_1": "Tena hi dhanuggahe payojetvā aparabhāge silāya paviddhāya bhikkhūhi devadattassa avaṇṇe kathite satthā “na,",
  "atk-s0513a4:6103_2": "bhikkhave, idāneva,",
  "atk-s0513a4:6103_3": "pubbepi devadatto mayhaṃ silaṃ pavijjhiyevā”ti vatvā atītaṃ āhari.",
  "atk-s0513a4:6104_0": "Atīte bārāṇasiyaṃ brahmadatte rajjaṃ kārente kāsikagāmake eko kassakabrāhmaṇo khettaṃ kasitvā goṇe vissajjetvā kuddālakammaṃ kātuṃ ārabhi.",
  "atk-s0513a4:6104_1": "Goṇā ekasmiṃ gacche paṇṇāni khādantā anukkamena aṭaviṃ pavisitvā palāyiṃsu.",
  "atk-s0513a4:6104_2": "So velaṃ sallakkhetvā kuddālaṃ ṭhapetvā goṇe olokento adisvā domanassappatto te pariyesanto antoaṭaviṃ pavisitvā āhiṇḍanto himavantaṃ pāvisi.",
  "atk-s0513a4:6104_3": "So tattha disāmūḷho hutvā sattāhaṃ nirāhāro vicaranto ekaṃ tindukarukkhaṃ disvā abhiruyha phalāni khādanto",
  "atk-s0513a4:6104_4": "tindukarukkhato parigaḷitvā saṭṭhihatthe narakapapāte pati.",
  "atk-s0513a4:6104_5": "Tatrassa dasa divasā vītivattā.",
  "atk-s0513a4:6104_6": "Tadā bodhisatto kapiyoniyaṃ nibbattitvā phalāphalāni khādanto taṃ purisaṃ disvā silāya yoggaṃ katvā taṃ",
  "atk-s0513a4:6104_7": "purisaṃ uddharitvā silāya matthake nisīdāpetvā evamāha –",
  "atk-s0513a4:6104_8": "“bho brāhmaṇa,",
  "atk-s0513a4:6104_9": "ahaṃ kilamāmi,",
  "atk-s0513a4:6104_10": "muhuttaṃ niddāyissāmi,",
  "atk-s0513a4:6104_11": "maṃ rakkhāhī”ti.",
  "atk-s0513a4:6104_12": "So tassa niddāyantassa silāya matthakaṃ padālesi.",
  "atk-s0513a4:6104_13": "Mahāsatto tassa taṃ kammaṃ ñatvā uppatitvā sākhāya nisīditvā “bho purisa,",
  "atk-s0513a4:6104_14": "tvaṃ bhūmiyā gaccha,",
  "atk-s0513a4:6104_15": "ahaṃ sākhaggena tuyhaṃ maggaṃ ācikkhanto gamissāmī”ti taṃ purisaṃ araññato nīharitvā magge ṭhapetvā pabbatapādameva pāvisi.",
  "atk-s0513a4:6104_16": "So puriso mahāsatte aparajjhitvā kuṭṭhī hutvā diṭṭhadhammeyeva manussapeto ahosi.",
  "atk-s0513a4:6105_0": "So satta vassāni dukkhapīḷito vicaranto bārāṇasiyaṃ migājinaṃ nāma uyyānaṃ pavisitvā pākārantare kadalipaṇṇaṃ attharitvā vedanāppatto nipajji.",
  "atk-s0513a4:6105_1": "Tadā bārāṇasirājā uyyānaṃ gantvā tattha vicaranto taṃ disvā “kosi tvaṃ,",
  "atk-s0513a4:6105_2": "kiṃ vā katvā imaṃ dukkhaṃ patto”ti pucchi.",
  "atk-s0513a4:6105_3": "Sopissa sabbaṃ vitthārato ācikkhi.",
  "atk-s0513a4:6105_4": "Tamatthaṃ pakāsento satthā āha –",
  "atk-s0513a4:6106_0": "178.",
  "atk-s0513a4:6107_0": "“Bārāṇasyaṃ ahū rājā, kāsīnaṃ raṭṭhavaḍḍhano;",
  "atk-s0513a4:6108_0": "Mittāmaccaparibyūḷho, agamāsi migājinaṃ.",
  "atk-s0513a4:6109_0": "179.",
  "atk-s0513a4:6110_0": "“Tattha brāhmaṇamaddakkhi, setaṃ citraṃ kilāsinaṃ;",
  "atk-s0513a4:6111_0": "Viddhastaṃ koviḷāraṃva, kisaṃ dhamanisanthataṃ.",
  "atk-s0513a4:6112_0": "180.",
  "atk-s0513a4:6113_0": "“Paramakāruññataṃ pattaṃ, disvā kicchagataṃ naraṃ;",
  "atk-s0513a4:6114_0": "Avaca byamhito rājā, yakkhānaṃ katamo nusi.",
  "atk-s0513a4:6115_0": "181.",
  "atk-s0513a4:6116_0": "“Hatthapādā ca te setā, tato setataraṃ siro;",
  "atk-s0513a4:6117_0": "Gattaṃ kammāsavaṇṇaṃ te, kilāsabahulo casi.",
  "atk-s0513a4:6118_0": "182.",
  "atk-s0513a4:6119_0": "“Vaṭṭanāvaḷisaṅkāsā, piṭṭhi te ninnatunnatā;",
  "atk-s0513a4:6120_0": "Kāḷapabbāva te aṅgā, nāññaṃ passāmi edisaṃ.",
  "atk-s0513a4:6121_0": "183.",
  "atk-s0513a4:6122_0": "“Ugghaṭṭapādo tasito, kiso dhamanisanthato;",
  "atk-s0513a4:6123_0": "Chāto ātattarūposi, kutosi kattha gacchati.",
  "atk-s0513a4:6124_0": "184.",
  "atk-s0513a4:6125_0": "“Duddasī appakārosi, dubbaṇṇo bhīmadassano;",
  "atk-s0513a4:6126_0": "Janetti yāpi te mātā, na taṃ iccheyya passituṃ.",
  "atk-s0513a4:6127_0": "185.",
  "atk-s0513a4:6128_0": "“Kiṃ kammamakaraṃ pubbe, kaṃ avajjhaṃ aghātayi;",
  "atk-s0513a4:6129_0": "Kibbisaṃ yaṃ karitvāna, idaṃ dukkhaṃ upāgamī”ti.",
  "atk-s0513a4:6130_0": "Tattha bārāṇasyanti bārāṇasiyaṃ.",
  "atk-s0513a4:6130_1": "Mittāmaccaparibyūḷhoti mittehi ca daḷhabhattīhi amaccehi ca parivuto.",
  "atk-s0513a4:6130_2": "Migājinanti evaṃnāmakaṃ uyyānaṃ.",
  "atk-s0513a4:6130_3": "Setanti setakuṭṭhena setaṃ kabarakuṭṭhena vicitraṃ paribhinnena kaṇḍūyanakilāsakuṭṭhena kilāsinaṃ vedanāppattaṃ kadalipaṇṇe nipannaṃ addasa.",
  "atk-s0513a4:6130_4": "Viddhastaṃ koviḷāraṃvāti vaṇamukhehi paggharantena maṃsena viddhastaṃ pupphitakoviḷārasadisaṃ.",
  "atk-s0513a4:6130_5": "Kisanti ekaccesu padesesu aṭṭhicammamattasarīraṃ sirājālasanthataṃ.",
  "atk-s0513a4:6130_6": "Byamhitoti bhīto vimhayamāpanno vā.",
  "atk-s0513a4:6130_7": "Yakkhānanti yakkhānaṃ antare tvaṃ katarayakkho nāmāsi.",
  "atk-s0513a4:6130_8": "Vaṭṭanāvaḷisaṅkāsāti piṭṭhikaṇṭakaṭṭhāne āvunitvā ṭhapitāvaṭṭanāvaḷisadisā.",
  "atk-s0513a4:6130_9": "Aṅgāti kāḷapabbavallisadisāni te aṅgāni.",
  "atk-s0513a4:6130_10": "Nāññanti aññaṃ purisaṃ edisaṃ na passāmi.",
  "atk-s0513a4:6130_11": "Ugghaṭṭapādoti rajokiṇṇapādo.",
  "atk-s0513a4:6130_12": "Ātattarūpoti sukkhasarīro.",
  "atk-s0513a4:6130_13": "Duddasīti dukkhena passitabbo.",
  "atk-s0513a4:6130_14": "Appakārosīti sarīrappakārarahitosi,",
  "atk-s0513a4:6130_15": "dussaṇṭhānosīti attho.",
  "atk-s0513a4:6130_16": "Kiṃ kammamakaranti ito pubbe kiṃ kammaṃ akaraṃ,",
  "atk-s0513a4:6130_17": "akāsīti attho.",
  "atk-s0513a4:6130_18": "Kibbisanti dāruṇakammaṃ.",
  "atk-s0513a4:6131_0": "Tato paraṃ brāhmaṇo āha –",
  "atk-s0513a4:6132_0": "186.",
  "atk-s0513a4:6133_0": "“Taggha te ahamakkhissaṃ, yathāpi kusalo tathā;",
  "atk-s0513a4:6134_0": "Saccavādiñhi lokasmiṃ, pasaṃsantīdha paṇḍitā.",
  "atk-s0513a4:6135_0": "187.",
  "atk-s0513a4:6136_0": "“Eko caraṃ gogaveso, mūḷho accasariṃ vane;",
  "atk-s0513a4:6137_0": "Araññe irīṇe vivane, nānākuñjarasevite.",
  "atk-s0513a4:6138_0": "188.",
  "atk-s0513a4:6139_0": "“Vāḷamigānucarite, vippanaṭṭhosmi kānane;",
  "atk-s0513a4:6140_0": "Acariṃ tattha sattāhaṃ, khuppipāsasamappito.",
  "atk-s0513a4:6141_0": "189.",
  "atk-s0513a4:6142_0": "“Tattha tindukamaddakkhiṃ, visamaṭṭhaṃ bubhukkhito;",
  "atk-s0513a4:6143_0": "Papātamabhilambantaṃ, sampannaphaladhārinaṃ.",
  "atk-s0513a4:6144_0": "190.",
  "atk-s0513a4:6145_0": "“Vātassitāni bhakkhesiṃ, tāni rucciṃsu me bhusaṃ;",
  "atk-s0513a4:6146_0": "Atitto rukkhamārūhiṃ, tattha hessāmi āsito.",
  "atk-s0513a4:6147_0": "191.",
  "atk-s0513a4:6148_0": "“Ekaṃ me bhakkhitaṃ āsi, dutiyaṃ abhipatthitaṃ;",
  "atk-s0513a4:6149_0": "Tato sā bhañjatha sākhā, chinnā pharasunā viya.",
  "atk-s0513a4:6150_0": "192.",
  "atk-s0513a4:6151_0": "“Sohaṃ sahāva sākhāhi, uddhaṃpādo avaṃsiro;",
  "atk-s0513a4:6152_0": "Appatiṭṭhe anālambe, giriduggasmi pāpataṃ.",
  "atk-s0513a4:6153_0": "193.",
  "atk-s0513a4:6154_0": "“Yasmā ca vāri gambhīraṃ, tasmā na samapajjisaṃ;",
  "atk-s0513a4:6155_0": "Tattha sesiṃ nirānando, anūnā dasa rattiyo.",
  "atk-s0513a4:6156_0": "194.",
  "atk-s0513a4:6157_0": "“Athettha kapi māgañchi, gonaṅgulo darīcaro;",
  "atk-s0513a4:6158_0": "Sākhāhi sākhaṃ vicaranto, khādamāno dumapphalaṃ.",
  "atk-s0513a4:6159_0": "195.",
  "atk-s0513a4:6160_0": "“So maṃ disvā kisaṃ paṇḍuṃ, kāruññamakaraṃ mayi;",
  "atk-s0513a4:6161_0": "Ambho ko nāma so ettha, evaṃ dukkhena aṭṭito.",
  "atk-s0513a4:6162_0": "196.",
  "atk-s0513a4:6163_0": "“Manusso amanusso vā, attānaṃ me pavedaya;",
  "atk-s0513a4:6164_0": "Tassañjaliṃ paṇāmetvā, idaṃ vacanamabraviṃ.",
  "atk-s0513a4:6165_0": "197.",
  "atk-s0513a4:6166_0": "“Manussohaṃ byasampatto, sā me natthi ito gati;",
  "atk-s0513a4:6167_0": "Taṃ vo vadāmi bhaddaṃ vo, tvañca me saraṇaṃ bhava.",
  "atk-s0513a4:6168_0": "198.",
  "atk-s0513a4:6169_0": "“Garuṃ silaṃ gahetvāna, vicarī pabbate kapi;",
  "atk-s0513a4:6170_0": "Silāya yoggaṃ katvāna, nisabho etadabravi.",
  "atk-s0513a4:6171_0": "199.",
  "atk-s0513a4:6172_0": "“Ehi me piṭṭhimāruyha, gīvaṃ gaṇhāhi bāhubhi;",
  "atk-s0513a4:6173_0": "Ahaṃ taṃ uddharissāmi, giriduggata vegasā.",
  "atk-s0513a4:6174_0": "200.",
  "atk-s0513a4:6175_0": "“Tassa taṃ vacanaṃ sutvā, vānarindassa sirīmato;",
  "atk-s0513a4:6176_0": "Piṭṭhimāruyha dhīrassa, gīvaṃ bāhāhi aggahiṃ.",
  "atk-s0513a4:6177_0": "201.",
  "atk-s0513a4:6178_0": "“So maṃ tato samuṭṭhāsi, tejassī balavā kapi;",
  "atk-s0513a4:6179_0": "Vihaññamāno kicchena, giriduggata vegasā.",
  "atk-s0513a4:6180_0": "202.",
  "atk-s0513a4:6181_0": "“Uddharitvāna maṃ santo, nisabho etadabravi;",
  "atk-s0513a4:6182_0": "Iṅgha maṃ samma rakkhassu, pasupissaṃ muhuttakaṃ.",
  "atk-s0513a4:6183_0": "203.",
  "atk-s0513a4:6184_0": "“Sīhā byagghā ca dīpī ca, acchakokataracchayo;",
  "atk-s0513a4:6185_0": "Te maṃ pamattaṃ hiṃseyyuṃ, te tvaṃ disvā nivāraya.",
  "atk-s0513a4:6186_0": "204.",
  "atk-s0513a4:6187_0": "“Evaṃ me parittātūna, pasupī so muhuttakaṃ;",
  "atk-s0513a4:6188_0": "Tadāhaṃ pāpikaṃ diṭṭhiṃ, paṭilacchiṃ ayoniso.",
  "atk-s0513a4:6189_0": "205.",
  "atk-s0513a4:6190_0": "“Bhakkho ayaṃ manussānaṃ, yathā caññe vane migā;",
  "atk-s0513a4:6191_0": "Yaṃ nūnimaṃ vadhitvāna, chāto khādeyya vānaraṃ.",
  "atk-s0513a4:6192_0": "206.",
  "atk-s0513a4:6193_0": "“Asito ca gamissāmi, maṃsamādāya sambalaṃ;",
  "atk-s0513a4:6194_0": "Kantāraṃ nittharissāmi, pātheyyaṃ me bhavissati.",
  "atk-s0513a4:6195_0": "207.",
  "atk-s0513a4:6196_0": "“Tato silaṃ gahetvāna, matthakaṃ sannitāḷayiṃ;",
  "atk-s0513a4:6197_0": "Mama gattakilantassa, pahāro dubbalo ahu.",
  "atk-s0513a4:6198_0": "208.",
  "atk-s0513a4:6199_0": "“So ca vegenudappatto, kapi ruhiramakkhito;",
  "atk-s0513a4:6200_0": "Assupuṇṇehi nettehi, rodanto maṃ udikkhati.",
  "atk-s0513a4:6201_0": "209.",
  "atk-s0513a4:6202_0": "“Māyyo maṃ kari bhaddante, tvañca nāmedisaṃ kari;",
  "atk-s0513a4:6203_0": "Tvañca kho nāma dīghāvu, aññe vāretumarahasi.",
  "atk-s0513a4:6204_0": "210.",
  "atk-s0513a4:6205_0": "“Aho vata re purisa, tāvadukkarakāraka;",
  "atk-s0513a4:6206_0": "Edisā visamā duggā, papātā uddhato mayā.",
  "atk-s0513a4:6207_0": "211.",
  "atk-s0513a4:6208_0": "“Ānīto paralokāva, dubbheyyaṃ maṃ amaññatha;",
  "atk-s0513a4:6209_0": "Taṃ tena pāpakammena, pāpaṃ pāpena cintitaṃ.",
  "atk-s0513a4:6210_0": "212.",
  "atk-s0513a4:6211_0": "“Mā heva tvaṃ adhammaṭṭha, vedanaṃ kaṭukaṃ phusi;",
  "atk-s0513a4:6212_0": "Mā heva pāpakammaṃ taṃ, phalaṃ veḷuṃva taṃ vadhi.",
  "atk-s0513a4:6213_0": "213.",
  "atk-s0513a4:6214_0": "“Tayi me natthi vissāso, pāpadhamma asaññata;",
  "atk-s0513a4:6215_0": "Ehi me piṭṭhito gaccha, dissamānova santike.",
  "atk-s0513a4:6216_0": "214.",
  "atk-s0513a4:6217_0": "“Muttosi hatthā vāḷānaṃ, pattosi mānusiṃ padaṃ;",
  "atk-s0513a4:6218_0": "Esa maggo adhammaṭṭha, tena gaccha yathāsukhaṃ.",
  "atk-s0513a4:6219_0": "215.",
  "atk-s0513a4:6220_0": "“Idaṃ vatvā giricaro, rahade pakkhalya matthakaṃ;",
  "atk-s0513a4:6221_0": "Assūni sampamajjitvā, tato pabbatamāruhi.",
  "atk-s0513a4:6222_0": "216.",
  "atk-s0513a4:6223_0": "“Sohaṃ tenābhisattosmi, pariḷāhena aṭṭito;",
  "atk-s0513a4:6224_0": "Ḍayhamānena gattena, vāriṃ pātuṃ upāgamiṃ.",
  "atk-s0513a4:6225_0": "217.",
  "atk-s0513a4:6226_0": "“Agginā viya santatto, rahado ruhiramakkhito;",
  "atk-s0513a4:6227_0": "Pubbalohitasaṅkāso, sabbo me samapajjatha.",
  "atk-s0513a4:6228_0": "218.",
  "atk-s0513a4:6229_0": "“Yāvanto udabindūni, kāyasmiṃ nipatiṃsu me;",
  "atk-s0513a4:6230_0": "Tāvanto gaṇḍa jāyetha, addhabeluvasādisā.",
  "atk-s0513a4:6231_0": "219.",
  "atk-s0513a4:6232_0": "“Pabhinnā pagghariṃsu me, kuṇapā pubbalohitā;",
  "atk-s0513a4:6233_0": "Yena yeneva gacchāmi, gāmesu nigamesu ca.",
  "atk-s0513a4:6234_0": "220.",
  "atk-s0513a4:6235_0": "“Daṇḍahatthā nivārenti, itthiyo purisā ca maṃ;",
  "atk-s0513a4:6236_0": "Okkitā pūtigandhena, māssu orena āgamā.",
  "atk-s0513a4:6237_0": "221.",
  "atk-s0513a4:6238_0": "“Etādisaṃ idaṃ dukkhaṃ, satta vassāni dāni me;",
  "atk-s0513a4:6239_0": "Anubhomi sakaṃ kammaṃ, pubbe dukkaṭamattano.",
  "atk-s0513a4:6240_0": "222.",
  "atk-s0513a4:6241_0": "“Taṃ vo vadāmi bhaddante, yāvantettha samāgatā;",
  "atk-s0513a4:6242_0": "Māssu mittāna dubbhittho, mittadubbho hi pāpako.",
  "atk-s0513a4:6243_0": "223.",
  "atk-s0513a4:6244_0": "“Kuṭṭhī kilāsī bhavati, yo mittānidha dubbhati;",
  "atk-s0513a4:6245_0": "Kāyassa bhedā mittaddu, nirayaṃ sopapajjatī”ti.",
  "atk-s0513a4:6246_0": "Tattha kusaloti yathā cheko kusalo katheti,",
  "atk-s0513a4:6246_1": "tathā vo kathessāmi.",
  "atk-s0513a4:6246_2": "Gogavesoti naṭṭhe goṇe gavesanto.",
  "atk-s0513a4:6246_3": "Accasarinti manussapathaṃ atikkamitvā himavantaṃ pāvisiṃ.",
  "atk-s0513a4:6246_4": "Araññeti arājake suññe.",
  "atk-s0513a4:6246_5": "Irīṇeti sukkhakantāre.",
  "atk-s0513a4:6246_6": "Vivaneti vivitte.",
  "atk-s0513a4:6246_7": "Vippanaṭṭhoti maggamūḷho.",
  "atk-s0513a4:6246_8": "Bubhukkhitoti sañjātabubhukkho chātajjhatto.",
  "atk-s0513a4:6246_9": "Papātamabhilambantanti papātābhimukhaṃ olambantaṃ.",
  "atk-s0513a4:6246_10": "Sampannaphaladhārinanti madhuraphaladhārinaṃ.",
  "atk-s0513a4:6246_11": "Vātassitānīti paṭhamaṃ tāva vātapatitāni khādiṃ.",
  "atk-s0513a4:6246_12": "Tattha hessāmīti tasmiṃ rukkhe suhito bhavissāmīti āruḷhomhi.",
  "atk-s0513a4:6246_13": "Tato sā bhañjatha sākhāti tassa abhipatthitassa atthāya hatthe pasārite sā mayā abhiruḷhā sākhā pharasunā chinnā viya abhañjatha.",
  "atk-s0513a4:6246_14": "Anālambeti ālambitabbaṭṭhānarahite.",
  "atk-s0513a4:6246_15": "Giriduggasminti girivisame.",
  "atk-s0513a4:6246_16": "Sesinti sayitomhi.",
  "atk-s0513a4:6247_0": "Kapi māgañchīti kapi āgañchi.",
  "atk-s0513a4:6247_1": "Gonaṅguloti gunnaṃ naṅguṭṭhasadisanaṅguṭṭho.",
  "atk-s0513a4:6247_2": "“Gonaṅguṭṭho”tipi pāṭho.",
  "atk-s0513a4:6247_3": "“Gonaṅgulī”tipi paṭhanti.",
  "atk-s0513a4:6247_4": "Akaraṃ mayīti akarā mayi. Ambhoti, mahārāja,",
  "atk-s0513a4:6247_5": "so kapirājā tasmiṃ narakapapāte mama udakapothanasaddaṃ sutvā maṃ “ambho”ti ālapitvā “ko nāmeso”ti pucchi.",
  "atk-s0513a4:6247_6": "Byasampattoti byasanaṃ patto,",
  "atk-s0513a4:6247_7": "papātassa vasaṃ pattoti vā attho.",
  "atk-s0513a4:6247_8": "Bhaddaṃ voti tasmā tumhe vadāmi –",
  "atk-s0513a4:6247_9": "“bhaddaṃ tumhākaṃ hotū”ti.",
  "atk-s0513a4:6247_10": "Garuṃ silanti, mahārāja,",
  "atk-s0513a4:6247_11": "so kapirājā mayā evaṃ vutte “mā bhāyī”ti maṃ assāsetvā paṭhamaṃ tāva garuṃ silaṃ gahetvā yoggaṃ karonto pabbate vicari.",
  "atk-s0513a4:6247_12": "Nisabhoti purisanisabho uttamavānarindo pabbatapapāte ṭhatvā maṃ etadabravīti.",
  "atk-s0513a4:6248_0": "Bāhubhīti dvīhi bāhāhi mama gīvaṃ suggahitaṃ gaṇha.",
  "atk-s0513a4:6248_1": "Vegasāti vegena.",
  "atk-s0513a4:6248_2": "Sirīmatoti puññavantassa.",
  "atk-s0513a4:6248_3": "Aggahinti saṭṭhihatthaṃ narakapapātaṃ vātavegena otaritvā udakapiṭṭhe ṭhitassa ahaṃ vegena piṭṭhimabhiruhitvā ubhohi bāhāhi gīvaṃ aggahesiṃ.",
  "atk-s0513a4:6248_4": "Vihaññamānoti kilamanto.",
  "atk-s0513a4:6248_5": "Kicchenāti dukkhena.",
  "atk-s0513a4:6248_6": "Santoti paṇḍito,",
  "atk-s0513a4:6248_7": "atha vā parisanto kilanto.",
  "atk-s0513a4:6248_8": "Rakkhassūti ahaṃ taṃ uddharanto kilanto muhuttaṃ vissamanto pasupissaṃ,",
  "atk-s0513a4:6248_9": "tasmā maṃ rakkhāhi.",
  "atk-s0513a4:6248_10": "Yathā caññe vane migāti sīhādīhi aññepi ye imasmiṃ vane vāḷamigā.",
  "atk-s0513a4:6248_11": "Pāḷiyaṃ pana “acchakokataracchayo”ti likhanti.",
  "atk-s0513a4:6248_12": "Parittātūnāti, mahārāja,",
  "atk-s0513a4:6248_13": "evaṃ so kapirājā maṃ attano parittāṇaṃ katvā muhuttaṃ pasupi.",
  "atk-s0513a4:6248_14": "Ayonisoti ayonisomanasikārena.",
  "atk-s0513a4:6248_15": "Bhakkhoti khāditabbayuttako.",
  "atk-s0513a4:6248_16": "Asito dhāto suhito.",
  "atk-s0513a4:6248_17": "Sambalanti pātheyyaṃ.",
  "atk-s0513a4:6248_18": "Matthakaṃ sannitāḷayinti tassa vānarindassa matthakaṃ pahariṃ.",
  "atk-s0513a4:6248_19": "“Sannitāḷaya”ntipi pāṭho.",
  "atk-s0513a4:6248_20": "Dubbalo ahūti na balavā āsi,",
  "atk-s0513a4:6248_21": "yathādhippāyaṃ na agamāsīti.",
  "atk-s0513a4:6249_0": "Vegenāti mayā pahaṭapāsāṇavegena.",
  "atk-s0513a4:6249_1": "Udappattoti uṭṭhito.",
  "atk-s0513a4:6249_2": "Māyyoti tena mittadubbhipurisena silāya paviddhāya mahācammaṃ chinditvā olambi,",
  "atk-s0513a4:6249_3": "ruhiraṃ pagghari.",
  "atk-s0513a4:6249_4": "Mahāsatto vedanāppatto cintesi –",
  "atk-s0513a4:6249_5": "“imasmiṃ ṭhāne añño natthi,",
  "atk-s0513a4:6249_6": "idaṃ bhayaṃ imaṃ purisaṃ nissāya uppanna”nti.",
  "atk-s0513a4:6249_7": "So maraṇabhayabhīto olambantaṃ cammabandhaṃ hatthena gahetvā uppatitvā sākhaṃ abhiruyha tena pāpapurisena saddhiṃ sallapanto “māyyo ma”ntiādimāha.",
  "atk-s0513a4:6249_8": "Tattha māyyo maṃ kari bhaddanteti mā akari ayyo maṃ bhaddanteti taṃ nivāreti.",
  "atk-s0513a4:6249_9": "Tvañca kho nāmāti tvaṃ nāma evaṃ mayā papātā uddhaṭo edisaṃ pharusakammaṃ mayi kari,",
  "atk-s0513a4:6249_10": "aho te ayuttaṃ katanti.",
  "atk-s0513a4:6249_11": "Aho vatāti taṃ garahanto evamāha.",
  "atk-s0513a4:6249_12": "Tāvadukkarakārakāti mayi aparajjhanena atidukkarakammakāraka.",
  "atk-s0513a4:6249_13": "Paralokāvāti paralokato viya ānīto.",
  "atk-s0513a4:6249_14": "Dubbheyyanti dubbhitabbaṃ vadhitabbaṃ.",
  "atk-s0513a4:6249_15": "Vedanaṃ kaṭukanti evaṃ santepi tvaṃ adhammaṭṭha yādisaṃ vedanaṃ ahaṃ phusāmi,",
  "atk-s0513a4:6249_16": "edisaṃ vedanaṃ kaṭukaṃ mā phusi,",
  "atk-s0513a4:6249_17": "taṃ pāpakammaṃ phalaṃ veḷuṃva taṃ mā vadhi. Iti maṃ, mahārāja,",
  "atk-s0513a4:6249_18": "so piyaputtakaṃ viya anukampi.",
  "atk-s0513a4:6250_0": "Atha naṃ ahaṃ etadavocaṃ – “ayya,",
  "atk-s0513a4:6250_1": "mayā kataṃ dosaṃ hadaye mā kari,",
  "atk-s0513a4:6250_2": "mā maṃ asappurisaṃ evarūpe araññe nāsaya,",
  "atk-s0513a4:6250_3": "ahaṃ disāmūḷho maggaṃ na jānāmi,",
  "atk-s0513a4:6250_4": "attanā kataṃ kammaṃ mā nāsetha,",
  "atk-s0513a4:6250_5": "jīvitadānaṃ me detha,",
  "atk-s0513a4:6250_6": "araññā nīharitvā manussapathe ṭhapethā”ti.",
  "atk-s0513a4:6250_7": "Evaṃ vutte so mayā saddhiṃ sallapanto “tayi me natthi vissāso”ti ādimāha.",
  "atk-s0513a4:6250_8": "Tattha tayīti ito paṭṭhāya mayhaṃ tayi vissāso natthi. Ehīti,",
  "atk-s0513a4:6250_9": "bho purisa,",
  "atk-s0513a4:6250_10": "ahaṃ tayā saddhiṃ maggena na gamissāmi,",
  "atk-s0513a4:6250_11": "tvaṃ pana ehi mama piṭṭhito avidūre dissamānasarīrova gaccha,",
  "atk-s0513a4:6250_12": "ahaṃ rukkhaggeheva gamissāmīti.",
  "atk-s0513a4:6250_13": "Muttosīti atha so maṃ, mahārāja,",
  "atk-s0513a4:6250_14": "araññā nīharitvā,",
  "atk-s0513a4:6250_15": "bho purisa,",
  "atk-s0513a4:6250_16": "vāḷamigānaṃ hatthā muttosi.",
  "atk-s0513a4:6250_17": "Pattosi mānusiṃ padanti manussūpacāraṃ patto āgatosi,",
  "atk-s0513a4:6250_18": "esa te maggo,",
  "atk-s0513a4:6250_19": "etena gacchāti āha.",
  "atk-s0513a4:6251_0": "Giricaroti giricārī vānaro.",
  "atk-s0513a4:6251_1": "Pakkhalyāti dhovitvā.",
  "atk-s0513a4:6251_2": "Tenābhisattosmīti so ahaṃ, mahārāja,",
  "atk-s0513a4:6251_3": "tena vānarena abhisatto,",
  "atk-s0513a4:6251_4": "pāpakamme pariṇate tenābhisattosmīti maññamāno evamāha.",
  "atk-s0513a4:6251_5": "Aṭṭitoti upadduto.",
  "atk-s0513a4:6251_6": "Upāgaminti ekaṃ rahadaṃ upagatosmi.",
  "atk-s0513a4:6251_7": "Samapajjathāti jāto,",
  "atk-s0513a4:6251_8": "evarūpo hutvā upaṭṭhāsi.",
  "atk-s0513a4:6251_9": "Yāvantoti yattakāni.",
  "atk-s0513a4:6251_10": "Gaṇḍa jāyethāti gaṇḍā jāyiṃsu.",
  "atk-s0513a4:6251_11": "So kira pipāsaṃ sandhāretuṃ asakkonto udakañjaliṃ ukkhipitvā thokaṃ pivitvā sesaṃ sarīre siñci.",
  "atk-s0513a4:6251_12": "Athassa tāvadeva udakabindugaṇanāya aḍḍhabeluvapakkappamāṇā gaṇḍā uṭṭhahiṃsu,",
  "atk-s0513a4:6251_13": "tasmā evamāha.",
  "atk-s0513a4:6251_14": "Pabhinnāti te gaṇḍā taṃ divasameva bhijjitvā kuṇapā pūtigandhikā hutvā pubbalohitāni pagghariṃsu.",
  "atk-s0513a4:6251_15": "Yena yenāti yena yena maggena.",
  "atk-s0513a4:6251_16": "Okkitāti pūtigandhena okiṇṇā parikkhittā parivāritā.",
  "atk-s0513a4:6251_17": "Māssu orena āgamāti duṭṭhasatta orena māssu āgamā,",
  "atk-s0513a4:6251_18": "amhākaṃ santikaṃ mā āgamīti evaṃ vadantā maṃ nivārentīti attho.",
  "atk-s0513a4:6251_19": "Satta vassāni dāni meti, mahārāja,",
  "atk-s0513a4:6251_20": "tato paṭṭhāya idāni satta vassāni mama ettakaṃ kālaṃ sakaṃ kammaṃ anubhomi.",
  "atk-s0513a4:6252_0": "Iti so attano mittadubbhikammaṃ vitthāretvā,",
  "atk-s0513a4:6252_1": "“mahārāja,",
  "atk-s0513a4:6252_2": "maññeva oloketvā evarūpaṃ kammaṃ na kenaci kattabba”nti vatvā “taṃ vo”tiādimāha.",
  "atk-s0513a4:6252_3": "Tattha tanti tasmā.",
  "atk-s0513a4:6252_4": "Yasmā evarūpaṃ kammaṃ evaṃ dukkhavipākaṃ,",
  "atk-s0513a4:6252_5": "tasmāti attho.",
  "atk-s0513a4:6253_0": "223.",
  "atk-s0513a4:6254_0": "“Kuṭṭhī kilāsī bhavati, yo mittānidha dubbhati;",
  "atk-s0513a4:6255_0": "Kāyassa bhedā mittaddu, nirayaṃ sopapajjatī”ti. –",
  "atk-s0513a4:6256_0": "Ayaṃ abhisambuddhagāthā. Bhikkhave, yo idha loke mittāni dubbhati hiṃsati, so evarūpo hotīti attho.",
  "atk-s0513a4:6257_0": "Tassapi purisassa raññā saddhiṃ kathentasseva pathavī vivaraṃ adāsi.",
  "atk-s0513a4:6257_1": "Taṅkhaṇaññeva cavitvā avīcimhi nibbatto.",
  "atk-s0513a4:6257_2": "Rājā tasmiṃ pathaviṃ paviṭṭhe uyyānā nikkhamitvā nagaraṃ paviṭṭho.",
  "atk-s0513a4:6258_0": "Satthā imaṃ dhammadesanaṃ āharitvā “na,",
  "atk-s0513a4:6258_1": "bhikkhave, idāneva,",
  "atk-s0513a4:6258_2": "pubbepi devadatto mayhaṃ silaṃ paṭivijjhiyevā”ti vatvā jātakaṃ samodhānesi –",
  "atk-s0513a4:6258_3": "“tadā mittadubbhī puriso devadatto ahosi,",
  "atk-s0513a4:6258_4": "kapirājā pana ahameva ahosi”nti.",
  "atk-s0513a4:6259_0": "Mahākapijātakavaṇṇanā chaṭṭhā.",
  "atk-s0513a4:6261_0": "[517] 7. Dakarakkhasajātakavaṇṇanā",
  "atk-s0513a4:6262_0": "224-257. Sace vo vuyhamānānanti dakarakkhasajātakaṃ. Taṃ sabbaṃ mahāumaṅgajātake āvi bhavissatīti.",
  "atk-s0513a4:6263_0": "Dakarakkhasajātakavaṇṇanā sattamā.",
  "atk-s0513a4:6265_0": "[518] 8. Paṇḍaranāgarājajātakavaṇṇanā",
  "atk-s0513a4:6266_0": "Vikiṇṇavācanti idaṃ satthā jetavane viharanto musāvādaṃ katvā devadattassa pathavippavesanaṃ ārabbha kathesi.",
  "atk-s0513a4:6266_1": "Tadā hi satthā bhikkhūhi tassa avaṇṇe kathite “na,",
  "atk-s0513a4:6266_2": "bhikkhave, idāneva,",
  "atk-s0513a4:6266_3": "pubbepi devadatto musāvādaṃ katvā pathaviṃ paviṭṭhoyevā”ti vatvā atītaṃ āhari.",
  "atk-s0513a4:6267_0": "Atīte bārāṇasiyaṃ brahmadatte rajjaṃ kārente pañcasatavāṇijā nāvāya samuddaṃ pakkhanditvā sattame divase",
  "atk-s0513a4:6267_1": "atīradassaniyā nāvāya samuddapiṭṭhe bhinnāya ṭhapetvā ekaṃ avasesā macchakacchapabhakkhā ahesuṃ,",
  "atk-s0513a4:6267_2": "eko pana vātavegena karampiyapaṭṭanaṃ nāma pāpuṇi.",
  "atk-s0513a4:6267_3": "So samuddato uttaritvā naggabhogo tasmiṃ paṭṭaneyeva bhikkhāya cari.",
  "atk-s0513a4:6267_4": "Tamenaṃ manussā “ayaṃ samaṇo appiccho santuṭṭho”ti sambhāvetvā sakkāraṃ kariṃsu.",
  "atk-s0513a4:6267_5": "So “laddho me jīvikūpāyo”ti tesu nivāsanapārupanaṃ dentesupi na icchi.",
  "atk-s0513a4:6267_6": "Te “natthi ito uttari appiccho samaṇo”ti bhiyyo bhiyyo pasīditvā tassa assamapadaṃ katvā tattha naṃ nivāsāpesuṃ.",
  "atk-s0513a4:6267_7": "So “karampiyaacelo”ti paññāyi.",
  "atk-s0513a4:6267_8": "Tassa tattha vasantassa mahālābhasakkāro udapādi.",
  "atk-s0513a4:6268_0": "Eko nāgarājāpissa supaṇṇarājā ca upaṭṭhānaṃ āgacchanti.",
  "atk-s0513a4:6268_1": "Tesu nāgarājā nāmena paṇḍaro nāma.",
  "atk-s0513a4:6268_2": "Athekadivasaṃ supaṇṇarājā tassa santikaṃ gantvā vanditvā ekamantaṃ nisinno evamāha – “bhante,",
  "atk-s0513a4:6268_3": "amhākaṃ ñātakā nāge gaṇhantā bahū vinassanti,",
  "atk-s0513a4:6268_4": "etesaṃ nāgānaṃ gahaṇaniyāmaṃ mayaṃ na jānāma,",
  "atk-s0513a4:6268_5": "guyhakāraṇaṃ kira tesaṃ atthi,",
  "atk-s0513a4:6268_6": "sakkuṇeyyātha nu kho tumhe ete piyāyamānā viya taṃ kāraṇaṃ pucchitu”nti.",
  "atk-s0513a4:6268_7": "So “sādhū”ti sampaṭicchitvā supaṇṇarāje vanditvā pakkante nāgarājassa āgatakāle vanditvā nisinnaṃ nāgarājānaṃ pucchi –",
  "atk-s0513a4:6268_8": "“nāgarāja,",
  "atk-s0513a4:6268_9": "supaṇṇā kira tumhe gaṇhantā bahū vinassanti,",
  "atk-s0513a4:6268_10": "tumhe gaṇhantā kathaṃ gaṇhituṃ na sakkontī”ti. Bhante,",
  "atk-s0513a4:6268_11": "idaṃ amhākaṃ guyhaṃ rahassaṃ,",
  "atk-s0513a4:6268_12": "mayā imaṃ kathentena ñātisaṅghassa maraṇaṃ āhaṭaṃ hotīti.",
  "atk-s0513a4:6268_13": "Kiṃ pana tvaṃ, āvuso,",
  "atk-s0513a4:6268_14": "“ayaṃ aññassa kathessatī”ti evaṃsaññī hosi,",
  "atk-s0513a4:6268_15": "nāhaṃ aññassa kathessāmi,",
  "atk-s0513a4:6268_16": "attanā pana jānitukāmatāya pucchāmi,",
  "atk-s0513a4:6268_17": "tvaṃ mayhaṃ saddahitvā nibbhayo hutvā kathehīti.",
  "atk-s0513a4:6268_18": "Nāgarājā “na kathessāmi,",
  "atk-s0513a4:6268_19": "bhante”ti vanditvā pakkāmi.",
  "atk-s0513a4:6268_20": "Punadivasepi pucchi,",
  "atk-s0513a4:6268_21": "tathāpissa na kathesi.",
  "atk-s0513a4:6269_0": "Atha naṃ tatiyadivase āgantvā nisinnaṃ,",
  "atk-s0513a4:6269_1": "“nāgarāja,",
  "atk-s0513a4:6269_2": "ajja tatiyo divaso,",
  "atk-s0513a4:6269_3": "mama pucchantassa kimatthaṃ na kathesī”ti āha.",
  "atk-s0513a4:6269_4": "“Tumhe aññassa ācikkhissathā”ti bhayena, bhanteti.",
  "atk-s0513a4:6269_5": "Kassaci na kathessāmi,",
  "atk-s0513a4:6269_6": "nibbhayo kathehīti. “Tena hi, bhante,",
  "atk-s0513a4:6269_7": "aññassa mā kathayitthā”ti paṭiññaṃ gahetvā, “bhante,",
  "atk-s0513a4:6269_8": "mayaṃ mahante mahante pāsāṇe gilitvā bhāriyā hutvā nipajjitvā supaṇṇānaṃ āgamanakāle mukhaṃ nibbāhetvā dante vivaritvā supaṇṇe ḍaṃsituṃ acchāma,",
  "atk-s0513a4:6269_9": "te āgantvā amhākaṃ sīsaṃ gaṇhanti,",
  "atk-s0513a4:6269_10": "tesaṃ amhe garubhāre hutvā nipanne uddharituṃ vāyamantānaññeva udakaṃ ottharati.",
  "atk-s0513a4:6269_11": "Te sīdantā antoudakeyeva maranti,",
  "atk-s0513a4:6269_12": "iminā kāraṇena bahū supaṇṇā vinassanti,",
  "atk-s0513a4:6269_13": "tesaṃ amhe gaṇhantānaṃ kiṃ sīsena gahitena,",
  "atk-s0513a4:6269_14": "bālā naṅguṭṭhe gahetvā amhe heṭṭhāsīsake katvā gahitaṃ gocaraṃ mukhena chaḍḍāpetvā lahuke katvā gantuṃ",
  "atk-s0513a4:6269_15": "sakkontī”ti so attano rahassakāraṇaṃ tassa dussīlassa kathesi.",
  "atk-s0513a4:6270_0": "Atha tasmiṃ pakkante supaṇṇarājā āgantvā karampiyaacelaṃ vanditvā “kiṃ, bhante,",
  "atk-s0513a4:6270_1": "pucchitaṃ te nāgarājassa guyhakāraṇa”nti āha.",
  "atk-s0513a4:6270_2": "So “āmāvuso”ti vatvā sabbaṃ tena kathitaniyāmeneva kathesi.",
  "atk-s0513a4:6270_3": "Taṃ sutvā supaṇṇo “nāgarājena ayuttaṃ kataṃ,",
  "atk-s0513a4:6270_4": "ñātīnaṃ nāma nassananiyāmo parassa na kathetabbo, hotu,",
  "atk-s0513a4:6270_5": "ajjeva mayā supaṇṇavātaṃ katvā paṭhamaṃ etameva gahetuṃ vaṭṭatī”ti supaṇṇavātaṃ katvā paṇḍaranāgarājānaṃ",
  "atk-s0513a4:6270_6": "naṅguṭṭhe gahetvā heṭṭhāsīsaṃ katvā gahitagocaraṃ chaḍḍāpetvā uppatitvā ākāsaṃ pakkhandi.",
  "atk-s0513a4:6270_7": "Paṇḍaro ākāse heṭṭhāsīsakaṃ olambanto “mayāva mama dukkhaṃ ābhata”nti paridevanto āha –",
  "atk-s0513a4:6271_0": "258.",
  "atk-s0513a4:6272_0": "“Vikiṇṇavācaṃ aniguyhamantaṃ, asaññataṃ aparicakkhitāraṃ;",
  "atk-s0513a4:6273_0": "Bhayaṃ tamanveti sayaṃ abodhaṃ, nāgaṃ yathā paṇḍarakaṃ supaṇṇo.",
  "atk-s0513a4:6274_0": "259.",
  "atk-s0513a4:6275_0": "“Yo guyhamantaṃ parirakkhaṇeyyaṃ, mohā naro saṃsati hāsamāno;",
  "atk-s0513a4:6276_0": "Taṃ bhinnamantaṃ bhayamanveti khippaṃ, nāgaṃ yathā paṇḍarakaṃ supaṇṇo.",
  "atk-s0513a4:6277_0": "260.",
  "atk-s0513a4:6278_0": "“Nānumitto garuṃ atthaṃ, guyhaṃ veditumarahati;",
  "atk-s0513a4:6279_0": "Sumitto ca asambuddhaṃ, sambuddhaṃ vā anatthavā.",
  "atk-s0513a4:6280_0": "261.",
  "atk-s0513a4:6281_0": "“Vissāsamāpajjimahaṃ acelaṃ, samaṇo ayaṃ sammato bhāvitatto;",
  "atk-s0513a4:6282_0": "Tassāhamakkhiṃ vivariṃ guyhamatthaṃ, atītamattho kapaṇaṃ rudāmi.",
  "atk-s0513a4:6283_0": "262.",
  "atk-s0513a4:6284_0": "“Tassāhaṃ paramaṃ brahme guyhaṃ, vācaṃ himaṃ nāsakkhiṃ saṃyametuṃ;",
  "atk-s0513a4:6285_0": "Tappakkhato hi bhayamāgataṃ mamaṃ, atītamattho kapaṇaṃ rudāmi.",
  "atk-s0513a4:6286_0": "263.",
  "atk-s0513a4:6287_0": "“Yo ve naro suhadaṃ maññamāno, guyhamatthaṃ saṃsati dukkulīne;",
  "atk-s0513a4:6288_0": "Dosā bhayā athavā rāgarattā, pallatthito bālo asaṃsayaṃ so.",
  "atk-s0513a4:6289_0": "264.",
  "atk-s0513a4:6290_0": "“Tirokkhavāco asataṃ paviṭṭho, yo saṅgatīsu mudīreti vākyaṃ;",
  "atk-s0513a4:6291_0": "Āsīviso dummukhotyāhu taṃ naraṃ, ārā ārā saṃyame tādisamhā.",
  "atk-s0513a4:6292_0": "265.",
  "atk-s0513a4:6293_0": "“Annaṃ pānaṃ kāsikacandanañca, manāpitthiyo mālamucchādanañca;",
  "atk-s0513a4:6294_0": "Ohāya gacchāmase sabbakāme, supaṇṇa pāṇūpagatāva tyamhā”ti.",
  "atk-s0513a4:6295_0": "Tattha vikiṇṇavācanti patthaṭavacanaṃ.",
  "atk-s0513a4:6295_1": "Aniguyhamantanti appaṭicchannamantaṃ.",
  "atk-s0513a4:6295_2": "Asaññatanti kāyadvārādīni rakkhituṃ asakkontaṃ.",
  "atk-s0513a4:6295_3": "Aparicakkhitāranti “ayaṃ mayā kathitamantaṃ rakkhituṃ sakkhissati,",
  "atk-s0513a4:6295_4": "na sakkhissatī”ti puggalaṃ oloketuṃ upaparikkhituṃ asakkontaṃ.",
  "atk-s0513a4:6295_5": "Bhayaṃ tamanvetīti taṃ imehi catūhi aṅgehi samannāgataṃ abodhaṃ duppaññaṃ puggalaṃ sayaṃkatameva bhayaṃ anveti,",
  "atk-s0513a4:6295_6": "yathā maṃ paṇḍarakanāgaṃ supaṇṇo anvāgatoti.",
  "atk-s0513a4:6295_7": "Saṃsati hāsamānoti rakkhituṃ asamatthassa pāpapurisassa hāsamāno katheti.",
  "atk-s0513a4:6295_8": "Nānumittoti anuvattanamattena yo mitto,",
  "atk-s0513a4:6295_9": "na hadayena,",
  "atk-s0513a4:6295_10": "so guyhaṃ atthaṃ jānituṃ nārahatīti paridevati.",
  "atk-s0513a4:6295_11": "Asambuddhanti asambuddhanto ajānanto,",
  "atk-s0513a4:6295_12": "appaññoti attho.",
  "atk-s0513a4:6295_13": "Sambuddhanti sambuddhanto jānanto,",
  "atk-s0513a4:6295_14": "sappaññoti attho.",
  "atk-s0513a4:6295_15": "Idaṃ vuttaṃ hoti –",
  "atk-s0513a4:6295_16": "“yopi suhadayo mitto vā amitto vā appañño sappaññopi vā yo anatthavā anatthacaro,",
  "atk-s0513a4:6295_17": "sopi guyhaṃ vedituṃ nārahate”ti.",
  "atk-s0513a4:6296_0": "Samaṇo ayanti ayaṃ samaṇoti ca lokasammatoti ca bhāvitattoti ca maññamāno ahaṃ etasmiṃ vissāsamāpajjiṃ.",
  "atk-s0513a4:6296_1": "Akkhinti kathesiṃ.",
  "atk-s0513a4:6296_2": "Atītamatthoti atītattho,",
  "atk-s0513a4:6296_3": "atikkantattho hutvā idāni kapaṇaṃ rudāmīti paridevati.",
  "atk-s0513a4:6296_4": "Tassāti tassa acelakassa.",
  "atk-s0513a4:6296_5": "Brahmeti supaṇṇaṃ ālapati.",
  "atk-s0513a4:6296_6": "Saṃyametunti imaṃ guyhavācaṃ rahassakāraṇaṃ rakkhituṃ nāsakkhiṃ.",
  "atk-s0513a4:6296_7": "Tappakkhato hīti idāni idaṃ bhayaṃ mama tassa acelakassa pakkhato koṭṭhāsato santikā āgataṃ,",
  "atk-s0513a4:6296_8": "iti atītattho kapaṇaṃ rudāmīti.",
  "atk-s0513a4:6296_9": "Suhadanti “suhado mama aya”nti maññamāno.",
  "atk-s0513a4:6296_10": "Dukkulīneti akulaje nīce.",
  "atk-s0513a4:6296_11": "Dosāti etehi dosādīhi kāraṇehi yo evarūpaṃ guyhaṃ saṃsati,",
  "atk-s0513a4:6296_12": "so bālo asaṃsayaṃ pallatthito parivattetvā pāpito,",
  "atk-s0513a4:6296_13": "hatoyeva nāmāti attho.",
  "atk-s0513a4:6297_0": "Tirokkhavācoti attano yaṃ vācaṃ kathetukāmo,",
  "atk-s0513a4:6297_1": "tassā tirokkhakatattā paṭicchannavāco.",
  "atk-s0513a4:6297_2": "Asataṃ paviṭṭhoti asappurisānaṃ antaraṃ paviṭṭho asappurisesu pariyāpanno.",
  "atk-s0513a4:6297_3": "Saṅgatīsu mudīretīti yo evarūpo paresaṃ rahassaṃ sutvāva parisamajjhesu “asukena asukaṃ nāma kataṃ vā vuttaṃ vā”ti vākyaṃ udīreti,",
  "atk-s0513a4:6297_4": "taṃ naraṃ “āsīviso dummukho pūtimukho”ti āhu,",
  "atk-s0513a4:6297_5": "tādisamhā purisā ārā ārā saṃyame,",
  "atk-s0513a4:6297_6": "dūrato dūratova virameyya,",
  "atk-s0513a4:6297_7": "parivajjeyya nanti attho.",
  "atk-s0513a4:6297_8": "Mālamucchādanañcāti mālañca dibbaṃ catujjātiyagandhañca ucchādanañca.",
  "atk-s0513a4:6297_9": "Ohāyāti ete dibbaannādayo sabbakāme ajja mayaṃ ohāya chaḍḍetvā gamissāma. Supaṇṇa,",
  "atk-s0513a4:6297_10": "pāṇūpagatāva tyamhāti,",
  "atk-s0513a4:6297_11": "bho supaṇṇa,",
  "atk-s0513a4:6297_12": "pāṇehi upagatāva te amhā,",
  "atk-s0513a4:6297_13": "saraṇaṃ no hohīti.",
  "atk-s0513a4:6298_0": "Evaṃ paṇḍarako ākāse heṭṭhāsīsako olambanto aṭṭhahi gāthāhi paridevi.",
  "atk-s0513a4:6298_1": "Supaṇṇo tassa paridevanasaddaṃ sutvā,",
  "atk-s0513a4:6298_2": "“nāgarāja attano rahassaṃ acelakassa kathetvā idāni kimatthaṃ paridevasī”ti taṃ garahitvā gāthamāha –",
  "atk-s0513a4:6299_0": "266.",
  "atk-s0513a4:6300_0": "“Ko nīdha tiṇṇaṃ garahaṃ upeti, asmiṃdha loke pāṇabhū nāgarāja;",
  "atk-s0513a4:6301_0": "Samaṇo supaṇṇo athavā tvameva, kiṃkāraṇā paṇḍarakaggahīto”ti.",
  "atk-s0513a4:6302_0": "Tattha ko nīdhāti idha amhesu tīsu janesu ko nu.",
  "atk-s0513a4:6302_1": "Asmiṃdhāti ettha idhāti nipātamattaṃ,",
  "atk-s0513a4:6302_2": "asmiṃ loketi attho.",
  "atk-s0513a4:6302_3": "Pāṇabhūti pāṇabhūto.",
  "atk-s0513a4:6302_4": "Athavā tvamevāti udāhu tvaṃyeva.",
  "atk-s0513a4:6302_5": "Tattha samaṇaṃ tāva mā garaha,",
  "atk-s0513a4:6302_6": "so hi upāyena taṃ rahassaṃ pucchi.",
  "atk-s0513a4:6302_7": "Supaṇṇampi mā garaha,",
  "atk-s0513a4:6302_8": "ahañhi tava paccatthikova.",
  "atk-s0513a4:6302_9": "Paṇḍarakaggahītoti,",
  "atk-s0513a4:6302_10": "samma paṇḍaraka,",
  "atk-s0513a4:6302_11": "“ahaṃ kiṃkāraṇā supaṇṇena gahito”ti cintetvā ca pana attānameva garaha,",
  "atk-s0513a4:6302_12": "tayā hi rahassaṃ kathentena attanāva attano anattho katoti ayamettha adhippāyo.",
  "atk-s0513a4:6303_0": "Taṃ sutvā paṇḍarako itaraṃ gāthamāha –",
  "atk-s0513a4:6304_0": "267.",
  "atk-s0513a4:6305_0": "“Samaṇoti me sammatatto ahosi, piyo ca me manasā bhāvitatto;",
  "atk-s0513a4:6306_0": "Tassāhamakkhiṃ vivariṃ guyhamatthaṃ, atītamattho kapaṇaṃ rudāmī”ti.",
  "atk-s0513a4:6307_0": "Tattha sammatattoti so samaṇo mayhaṃ “sappuriso aya”nti sammatabhāvo ahosi.",
  "atk-s0513a4:6307_1": "Bhāvitattoti sambhāvitabhāvo ca me ahosīti.",
  "atk-s0513a4:6308_0": "Tato supaṇṇo catasso gāthā abhāsi –",
  "atk-s0513a4:6309_0": "268.",
  "atk-s0513a4:6310_0": "“Na catthi satto amaro pathabyā, paññāvidhā natthi na ninditabbā;",
  "atk-s0513a4:6311_0": "Saccena dhammena dhitiyā damena, alabbhamabyāharatī naro idha.",
  "atk-s0513a4:6312_0": "269.",
  "atk-s0513a4:6313_0": "“Mātā pitā paramā bandhavānaṃ, nāssa tatiyo anukampakatthi;",
  "atk-s0513a4:6314_0": "Tesampi guyhaṃ paramaṃ na saṃse, mantassa bhedaṃ parisaṅkamāno.",
  "atk-s0513a4:6315_0": "270.",
  "atk-s0513a4:6316_0": "“Mātā pitā bhaginī bhātaro ca, sahāyā vā yassa honti sapakkhā;",
  "atk-s0513a4:6317_0": "Tesampi guyhaṃ paramaṃ na saṃse, mantassa bhedaṃ parisaṅkamāno.",
  "atk-s0513a4:6318_0": "271.",
  "atk-s0513a4:6319_0": "“Bhariyā ce purisaṃ vajjā, komārī piyabhāṇinī;",
  "atk-s0513a4:6320_0": "Puttarūpayasūpetā, ñātisaṅghapurakkhatā;",
  "atk-s0513a4:6321_0": "Tassāpi guyhaṃ paramaṃ na saṃse, mantassa bhedaṃ parisaṅkamāno”ti.",
  "atk-s0513a4:6322_0": "Tattha amaroti amaraṇasabhāvo satto nāma natthi.",
  "atk-s0513a4:6322_1": "Paññāvidhā natthīti na-",
  "atk-s0513a4:6322_2": "kāro padasandhikaro,",
  "atk-s0513a4:6322_3": "paññāvidhā atthīti attho.",
  "atk-s0513a4:6322_4": "Idaṃ vuttaṃ hoti – nāgarāja,",
  "atk-s0513a4:6322_5": "loke amaropi natthi,",
  "atk-s0513a4:6322_6": "paññāvidhāpi atthi,",
  "atk-s0513a4:6322_7": "sā aññesaṃ paññākoṭṭhāsasaṅkhātā paññāvidhā attano jīvitahetu na ninditabbāti.",
  "atk-s0513a4:6322_8": "Atha vā paññāvidhāti paññāsadisā na ninditabbā nāma aññā dhammajāti natthi,",
  "atk-s0513a4:6322_9": "taṃ kasmā nindasīti.",
  "atk-s0513a4:6322_10": "Yesaṃ pana “paññāvidhānampi na ninditabba”ntipi pāṭho,",
  "atk-s0513a4:6322_11": "tesaṃ ujukameva.",
  "atk-s0513a4:6322_12": "Saccenātiādīsu vacīsaccena ca sucaritadhammena ca paññāsaṅkhātāya dhitiyā ca indriyadamena ca alabbhaṃ",
  "atk-s0513a4:6322_13": "dullabhaṃ aṭṭhasamāpattimaggaphalanibbānasaṅkhātampi visesaṃ abyāharati āvahati taṃ nipphādeti naro idha,",
  "atk-s0513a4:6322_14": "tasmā nārahasi acelaṃ nindituṃ,",
  "atk-s0513a4:6322_15": "attānameva garaha.",
  "atk-s0513a4:6322_16": "Acelena hi attano paññavantatāya upāyakusalatāya ca vañcetvā tvaṃ rahassaṃ guyhaṃ mantaṃ pucchitoti attho.",
  "atk-s0513a4:6323_0": "Paramāti ete ubho bandhavānaṃ uttamabandhavā nāma.",
  "atk-s0513a4:6323_1": "Nāssa tatiyoti assa puggalassa mātāpitūhi añño tatiyo satto anukampako nāma natthi,",
  "atk-s0513a4:6323_2": "mantassa bhedaṃ parisaṅkamāno paṇḍito tesaṃ mātāpitūnampi paramaṃ guyhaṃ na saṃseyya,",
  "atk-s0513a4:6323_3": "tvaṃ pana mātāpitūnampi akathetabbaṃ acelakassa kathesīti attho.",
  "atk-s0513a4:6323_4": "Sahāyā vāti suhadayamittā vā.",
  "atk-s0513a4:6323_5": "Sapakkhāti petteyyamātulapitucchādayo samānapakkhā ñātayo.",
  "atk-s0513a4:6323_6": "Tesampīti etesampi ñātimittānaṃ na katheyya,",
  "atk-s0513a4:6323_7": "tvaṃ pana acelakassa kathesi,",
  "atk-s0513a4:6323_8": "attanova kujjhassūti dīpeti.",
  "atk-s0513a4:6323_9": "Bhariyā ceti komārī piyabhāṇinī puttehi ca rūpena ca yasena ca upetā evarūpā bhariyāpi ce “ācikkhāhi me tava guyha”nti vadeyya,",
  "atk-s0513a4:6323_10": "tassāpi na saṃseyya.",
  "atk-s0513a4:6324_0": "Tato parā –",
  "atk-s0513a4:6325_0": "272.",
  "atk-s0513a4:6326_0": "“Na guyhamatthaṃ vivareyya, rakkheyya naṃ yathā nidhiṃ;",
  "atk-s0513a4:6327_0": "Na hi pātukato sādhu, guyho attho pajānatā.",
  "atk-s0513a4:6328_0": "273.",
  "atk-s0513a4:6329_0": "“Thiyā guyhaṃ na saṃseyya, amittassa ca paṇḍito;",
  "atk-s0513a4:6330_0": "Yo cāmisena saṃhīro, hadayattheno ca yo naro.",
  "atk-s0513a4:6331_0": "274.",
  "atk-s0513a4:6332_0": "“Guyhamatthaṃ asambuddhaṃ, sambodhayati yo naro;",
  "atk-s0513a4:6333_0": "Mantabhedabhayā tassa, dāsabhūto titikkhati.",
  "atk-s0513a4:6334_0": "275.",
  "atk-s0513a4:6335_0": "“Yāvanto purisassatthaṃ, guyhaṃ jānanti mantinaṃ;",
  "atk-s0513a4:6336_0": "Tāvanto tassa ubbegā, tasmā guyhaṃ na vissaje;",
  "atk-s0513a4:6337_0": "276.",
  "atk-s0513a4:6338_0": "“Vivicca bhāseyya divā rahassaṃ, rattiṃ giraṃ nātivelaṃ pamuñce;",
  "atk-s0513a4:6339_0": "Upassutikā hi suṇanti mantaṃ, tasmā manto khippamupeti bheda”nti. –",
  "atk-s0513a4:6340_0": "Pañca gāthā umaṅgajātake pañcapaṇḍitapañhe āvi bhavissanti.",
  "atk-s0513a4:6341_0": "Tato parāsu –",
  "atk-s0513a4:6342_0": "277.",
  "atk-s0513a4:6343_0": "“Yathāpi assa nagaraṃ mahantaṃ, advārakaṃ āyasaṃ bhaddasālaṃ;",
  "atk-s0513a4:6344_0": "Samantakhātāparikhāupetaṃ, evampi me te idha guyhamantā.",
  "atk-s0513a4:6345_0": "278.",
  "atk-s0513a4:6346_0": "“Ye guyhamantā avikiṇṇavācā, daḷhā sadatthesu narā dujivha;",
  "atk-s0513a4:6347_0": "Ārā amittā byavajanti tehi, āsīvisā vā riva sattusaṅghā”ti. –",
  "atk-s0513a4:6348_0": "Dvīsu gāthāsu bhaddasālanti āpaṇādīhi sālāhi sampannaṃ.",
  "atk-s0513a4:6348_1": "Samantakhātāparikhāupetanti samantakhātāhi tīhi parikhāhi upagataṃ.",
  "atk-s0513a4:6348_2": "Evampi meti evampi mayhaṃ te purisā khāyanti. Katare?",
  "atk-s0513a4:6348_3": "Ye idha guyhamantā.",
  "atk-s0513a4:6348_4": "Idaṃ vuttaṃ hoti –",
  "atk-s0513a4:6348_5": "yathā advārakassa ayomayanagarassa manussānaṃ upabhogaparibhogo antova hoti,",
  "atk-s0513a4:6348_6": "na abbhantarimā bahi nikkhamanti,",
  "atk-s0513a4:6348_7": "na bāhirā anto pavisanti,",
  "atk-s0513a4:6348_8": "aparāparaṃ sañcāro chijjati,",
  "atk-s0513a4:6348_9": "guyhamantā purisā evarūpā honti,",
  "atk-s0513a4:6348_10": "attano guyhaṃ attano antoyeva jīrāpenti,",
  "atk-s0513a4:6348_11": "na aññassa kathentīti.",
  "atk-s0513a4:6348_12": "Daḷhā sadatthesūti attano atthesu thirā.",
  "atk-s0513a4:6348_13": "Dujivhāti paṇḍarakanāgaṃ ālapati.",
  "atk-s0513a4:6348_14": "Byavajantīti paṭikkamanti.",
  "atk-s0513a4:6348_15": "Āsīvisā vā riva sattusaṅghāti ettha vāti nipātamattaṃ,",
  "atk-s0513a4:6348_16": "āsīvisā sattusaṅghā rivāti attho.",
  "atk-s0513a4:6348_17": "Yathā āsīvisato sattusaṅghā jīvitukāmā manussā ārā paṭikkamanti,",
  "atk-s0513a4:6348_18": "evaṃ tehi guyhamantehi narehi ārā amittā paṭikkamanti,",
  "atk-s0513a4:6348_19": "upagantuṃ okāsaṃ na labhantīti vuttaṃ hoti.",
  "atk-s0513a4:6349_0": "Evaṃ supaṇṇena dhamme kathite paṇḍarako āha –",
  "atk-s0513a4:6350_0": "279.",
  "atk-s0513a4:6351_0": "“Hitvā gharaṃ pabbajito acelo, naggo muṇḍo carati ghāsahetu;",
  "atk-s0513a4:6352_0": "Tamhi nu kho vivariṃ guyhamatthaṃ, atthā ca dhammā ca apaggatāmhā.",
  "atk-s0513a4:6353_0": "280.",
  "atk-s0513a4:6354_0": "“Kathaṃkaro hoti supaṇṇarāja, kiṃsīlo kena vatena vattaṃ;",
  "atk-s0513a4:6355_0": "Samaṇo caraṃ hitvā mamāyitāni, kathaṃkaro saggamupeti ṭhāna”nti.",
  "atk-s0513a4:6356_0": "Tattha ghāsahetūti nissiriko kucchipūraṇatthāya khādanīyabhojanīye pariyesanto carati.",
  "atk-s0513a4:6356_1": "Apaggatāmhāti apagatā parihīnāmhā.",
  "atk-s0513a4:6356_2": "Kathaṃkaroti idaṃ nāgarājā tassa naggassa samaṇabhāvaṃ ñatvā samaṇapaṭipattiṃ pucchanto āha.",
  "atk-s0513a4:6356_3": "Tattha kiṃsīloti katarena ācārena samannāgato.",
  "atk-s0513a4:6356_4": "Kena vatenāti katarena vatasamādānena vattanto.",
  "atk-s0513a4:6356_5": "Samaṇo caranti pabbajjāya caranto taṇhāmamāyitāni hitvā kathaṃ samitapāpasamaṇo nāma hoti.",
  "atk-s0513a4:6356_6": "Sagganti kathaṃ karonto ca suṭṭhu aggaṃ devanagaraṃ so samaṇo upetīti.",
  "atk-s0513a4:6357_0": "Supaṇṇo āha –",
  "atk-s0513a4:6358_0": "281.",
  "atk-s0513a4:6359_0": "“Hiriyā titikkhāya damenupeto, akkodhano pesuṇiyaṃ pahāya;",
  "atk-s0513a4:6360_0": "Samaṇo caraṃ hitvā mamāyitāni, evaṃkaro saggamupeti ṭhāna”nti.",
  "atk-s0513a4:6361_0": "Tattha hiriyāti,",
  "atk-s0513a4:6361_1": "samma nāgarāja,",
  "atk-s0513a4:6361_2": "ajjhattabahiddhāsamuṭṭhānehi hirottappehi titikkhāsaṅkhātāya adhivāsanakhantiyā indriyadamena ca upeto",
  "atk-s0513a4:6361_3": "akujjhanasīlo pisuṇavācaṃ pahāya taṇhāmamāyitāni ca hitvā pabbajjāya caranto samaṇo nāma hoti,",
  "atk-s0513a4:6361_4": "evaṃkaroyeva ca etāni hirīādīni kusalāni karonto saggamupeti ṭhānanti.",
  "atk-s0513a4:6362_0": "Idaṃ supaṇṇarājassa dhammakathaṃ sutvā paṇḍarako jīvitaṃ yācanto gāthamāha –",
  "atk-s0513a4:6363_0": "282.",
  "atk-s0513a4:6364_0": "“Mātāva puttaṃ taruṇaṃ tanujjaṃ, samphassatā sabbagattaṃ phareti;",
  "atk-s0513a4:6365_0": "Evampi me tvaṃ pāturahu dijinda, mātāva puttaṃ anukampamāno”ti.",
  "atk-s0513a4:6366_0": "Tassattho –",
  "atk-s0513a4:6366_1": "yathā mātā tanujaṃ attano sarīrajātaṃ taruṇaṃ puttaṃ samphassataṃ disvā taṃ ure nipajjāpetvā thaññaṃ",
  "atk-s0513a4:6366_2": "pāyentī puttasamphassena sabbaṃ attano gattaṃ phareti,",
  "atk-s0513a4:6366_3": "napi mātā puttato bhāyati napi putto mātito,",
  "atk-s0513a4:6366_4": "evampi me tvaṃ pāturahu pātubhūto dijinda dijarāja,",
  "atk-s0513a4:6366_5": "tasmā mātāva puttaṃ mudukena hadayena anukampamāno maṃ passa,",
  "atk-s0513a4:6366_6": "jīvitaṃ me dehīti.",
  "atk-s0513a4:6367_0": "Athassa supaṇṇo jīvitaṃ dento itaraṃ gāthamāha –",
  "atk-s0513a4:6368_0": "283.",
  "atk-s0513a4:6369_0": "“Handajja tvaṃ muñca vadhā dujivha, tayo hi puttā na hi añño atthi;",
  "atk-s0513a4:6370_0": "Antevāsī dinnako atrajo ca, rajjassu puttaññataro me ahosī”ti.",
  "atk-s0513a4:6371_0": "Tattha muñcāti mucca,",
  "atk-s0513a4:6371_1": "ayameva vā pāṭho.",
  "atk-s0513a4:6371_2": "Dujivhāti taṃ ālapati.",
  "atk-s0513a4:6371_3": "Aññoti añño catuttho putto nāma natthi.",
  "atk-s0513a4:6371_4": "Antevāsīti sippaṃ vā uggaṇhamāno pañhaṃ vā suṇanto santike nivuttho.",
  "atk-s0513a4:6371_5": "Dinnakoti “ayaṃ te putto hotū”ti parehi dinno.",
  "atk-s0513a4:6371_6": "Rajjassūti abhiramassu.",
  "atk-s0513a4:6371_7": "Aññataroti tīsu puttesu aññataro antevāsī putto me tvaṃ jātoti dīpeti.",
  "atk-s0513a4:6372_0": "Evañca pana vatvā ākāsā otaritvā taṃ bhūmiyaṃ patiṭṭhāpesi.",
  "atk-s0513a4:6372_1": "Tamatthaṃ pakāsento satthā dve gāthā abhāsi –",
  "atk-s0513a4:6373_0": "284.",
  "atk-s0513a4:6374_0": "“Icceva vākyaṃ visajjī supaṇṇo, bhumyaṃ patiṭṭhāya dijo dujivhaṃ;",
  "atk-s0513a4:6375_0": "Muttajja tvaṃ sabbabhayātivatto, thalūdake hohi mayābhigutto.",
  "atk-s0513a4:6376_0": "285.",
  "atk-s0513a4:6377_0": "“Ātaṅkinaṃ yathā kusalo bhisakko, pipāsitānaṃ rahadova sīto;",
  "atk-s0513a4:6378_0": "Vesmaṃ yathā himasītaṭṭitānaṃ, evampi te saraṇamahaṃ bhavāmī”ti.",
  "atk-s0513a4:6379_0": "Tattha icceva vākyanti iti evaṃ vacanaṃ vatvā taṃ nāgarājaṃ vissajji.",
  "atk-s0513a4:6379_1": "Bhumyanti so sayampi bhūmiyaṃ patiṭṭhāya dijo taṃ dujivhaṃ samassāsento mutto ajja tvaṃ ito paṭṭhāya",
  "atk-s0513a4:6379_2": "sabbabhayāni ativatto thale ca udake ca mayā abhigutto rakkhito hohīti āha.",
  "atk-s0513a4:6379_3": "Ātaṅkinanti gilānānaṃ.",
  "atk-s0513a4:6379_4": "Evampi teti evaṃ ahaṃ tava saraṇaṃ bhavāmi.",
  "atk-s0513a4:6380_0": "Gaccha tvanti uyyojesi.",
  "atk-s0513a4:6380_1": "So nāgarājā nāgabhavanaṃ pāvisi.",
  "atk-s0513a4:6380_2": "Itaropi supaṇṇabhavanaṃ gantvā “mayā paṇḍarakanāgo sapathaṃ katvā saddahāpetvā vissajjito,",
  "atk-s0513a4:6380_3": "kīdisaṃ nu kho mayi tassa hadayaṃ,",
  "atk-s0513a4:6380_4": "vīmaṃsissāmi na”nti nāgabhavanaṃ gantvā supaṇṇavātaṃ akāsi.",
  "atk-s0513a4:6380_5": "Taṃ disvā nāgo “supaṇṇarājā maṃ gahetuṃ āgato bhavissatī”ti maññamāno byāmasahassamattaṃ attabhāvaṃ māpetvā",
  "atk-s0513a4:6380_6": "pāsāṇe ca vālukañca gilitvā bhāriyo hutvā naṅguṭṭhaṃ heṭṭhākatvā bhogamatthake phaṇaṃ dhārayamāno nipajjitvā",
  "atk-s0513a4:6380_7": "supaṇṇarājānaṃ ḍaṃsitukāmo viya ahosi.",
  "atk-s0513a4:6380_8": "Taṃ disvā supaṇṇo itaraṃ gāthamāha –",
  "atk-s0513a4:6381_0": "286.",
  "atk-s0513a4:6382_0": "“Sandhiṃ katvā amittena, aṇḍajena jalābuja;",
  "atk-s0513a4:6383_0": "Vivariya dāṭhaṃ sesi, kuto taṃ bhayamāgata”nti.",
  "atk-s0513a4:6384_0": "Taṃ sutvā nāgarājā tisso gāthā abhāsi –",
  "atk-s0513a4:6385_0": "287.",
  "atk-s0513a4:6386_0": "“Saṅketheva amittasmiṃ, mittasmimpi na vissase;",
  "atk-s0513a4:6387_0": "Abhayā bhayamuppannaṃ, api mūlāni kantati.",
  "atk-s0513a4:6388_0": "288.",
  "atk-s0513a4:6389_0": "“Kathaṃ nu vissase tyamhi, yenāsi kalaho kato;",
  "atk-s0513a4:6390_0": "Niccayattena ṭhātabbaṃ, so disabbhi na rajjati.",
  "atk-s0513a4:6391_0": "289.",
  "atk-s0513a4:6392_0": "“Vissāsaye na ca taṃ vissayeyya, asaṅkito saṅkito ca bhaveyya;",
  "atk-s0513a4:6393_0": "Tathā tathā viññū parakkameyya, yathā yathā bhāvaṃ paro na jaññā”ti.",
  "atk-s0513a4:6394_0": "Tattha abhayāti abhayaṭṭhānabhūtā mittamhā bhayaṃ uppannaṃ jīvitasaṅkhātāni mūlāneva kantati.",
  "atk-s0513a4:6394_1": "Tyamhīti tasmiṃ.",
  "atk-s0513a4:6394_2": "Yenāsīti yena saddhiṃ kalaho kato ahosi.",
  "atk-s0513a4:6394_3": "Niccayattenāti niccapaṭiyattena.",
  "atk-s0513a4:6394_4": "So disabbhi na rajjatīti yo niccayattena abhitiṭṭhati,",
  "atk-s0513a4:6394_5": "so attano sattūhi saddhiṃ vissāsavasena na rajjati,",
  "atk-s0513a4:6394_6": "tato tesaṃ yathākāmakaraṇīyo na hotīti attho.",
  "atk-s0513a4:6394_7": "Vissāsayeti paraṃ attani vissāsaye,",
  "atk-s0513a4:6394_8": "taṃ pana sayaṃ na vissaseyya.",
  "atk-s0513a4:6394_9": "Parena asaṅkito attanā ca so saṅkito bhaveyya.",
  "atk-s0513a4:6394_10": "Bhāvaṃ paroti yathā yathā paṇḍito parakkamati,",
  "atk-s0513a4:6394_11": "tathā tathā tassa paro bhāvaṃ na jānāti,",
  "atk-s0513a4:6394_12": "tasmā paṇḍitena vīriyaṃ kātabbamevāti dīpeti.",
  "atk-s0513a4:6395_0": "Iti te aññamaññaṃ sallapitvā samaggā sammodamānā ubhopi acelakassa assamaṃ agamiṃsu.",
  "atk-s0513a4:6395_1": "Tamatthaṃ pakāsento satthā āha –",
  "atk-s0513a4:6396_0": "290.",
  "atk-s0513a4:6397_0": "“Te devavaṇṇā sukhumālarūpā, ubho samā sujayā puññakhandhā;",
  "atk-s0513a4:6398_0": "Upāgamuṃ karampiyaṃ acelaṃ, missībhūtā assavāhāva nāgā”ti.",
  "atk-s0513a4:6399_0": "Tattha samāti samānarūpā sadisasaṇṭhānā hutvā.",
  "atk-s0513a4:6399_1": "Sujayāti suvayā parisuddhā,",
  "atk-s0513a4:6399_2": "ayameva vā pāṭho.",
  "atk-s0513a4:6399_3": "Puññakhandhāti katakusalatāya puññakkhandhā viya.",
  "atk-s0513a4:6399_4": "Missībhūtāti hatthena hatthaṃ gahetvā kāyamissībhāvaṃ upagatā.",
  "atk-s0513a4:6399_5": "Assavāhāva nāgāti dhure yuttakā rathavāhā dve assā viya purisanāgā tassa assamaṃ agamiṃsu.",
  "atk-s0513a4:6400_0": "Gantvā ca pana supaṇṇarājā cintesi –",
  "atk-s0513a4:6400_1": "“ayaṃ nāgarājā acelakassa jīvitaṃ na dassati,",
  "atk-s0513a4:6400_2": "etaṃ dussīlaṃ na vandissāmī”ti.",
  "atk-s0513a4:6400_3": "So bahi ṭhatvā nāgarājānameva tassa santikaṃ pesesi.",
  "atk-s0513a4:6400_4": "Taṃ sandhāya satthā itaraṃ gāthamāha.",
  "atk-s0513a4:6401_0": "291.",
  "atk-s0513a4:6402_0": "“Tato have paṇḍarako acelaṃ, sayamevupāgamma idaṃ avoca;",
  "atk-s0513a4:6403_0": "Muttajjahaṃ sabbabhayātivatto, na hi nūna tuyhaṃ manaso piyamhā”ti.",
  "atk-s0513a4:6404_0": "Tattha piyamhāti dussīlanaggabhoggamusāvādi nūna mayaṃ tava manaso na piyā ahumhāti paribhāsi.",
  "atk-s0513a4:6405_0": "Tato acelo itaraṃ gāthamāha –",
  "atk-s0513a4:6406_0": "292.",
  "atk-s0513a4:6407_0": "“Piyo hi me āsi supaṇṇarājā, asaṃsayaṃ paṇḍarakena saccaṃ;",
  "atk-s0513a4:6408_0": "So rāgarattova akāsimetaṃ, pāpakammaṃ sampajāno na mohā”ti.",
  "atk-s0513a4:6409_0": "Tattha paṇḍarakenāti tayā paṇḍarakena so mama piyataro ahosi,",
  "atk-s0513a4:6409_1": "saccametaṃ.",
  "atk-s0513a4:6409_2": "Soti so ahaṃ tasmiṃ supaṇṇe rāgena ratto hutvā etaṃ pāpakammaṃ jānantova akāsiṃ,",
  "atk-s0513a4:6409_3": "na mohena ajānantoti.",
  "atk-s0513a4:6410_0": "Taṃ sutvā nāgarājā dve gāthā abhāsi –",
  "atk-s0513a4:6411_0": "293.",
  "atk-s0513a4:6412_0": "“Na me piyaṃ appiyaṃ vāpi hoti, sampassato lokamimaṃ parañca;",
  "atk-s0513a4:6413_0": "Susaññatānañhi viyañjanena, asaññato lokamimaṃ carāsi.",
  "atk-s0513a4:6414_0": "294.",
  "atk-s0513a4:6415_0": "“Ariyāvakāsosi anariyovāsi, asaññato saññatasannikāso;",
  "atk-s0513a4:6416_0": "Kaṇhābhijātikosi anariyarūpo, pāpaṃ bahuṃ duccaritaṃ acārī”ti.",
  "atk-s0513a4:6417_0": "Tattha na meti ambho dussīlanaggamusāvādi pabbajitassa hi imañca parañca lokaṃ sampassato piyaṃ vā me appiyaṃ vāpi meti na hoti,",
  "atk-s0513a4:6417_1": "tvaṃ pana susaññatānaṃ sīlavantānaṃ byañjanena pabbajitaliṅgena asaññato hutvā imaṃ lokaṃ vañcento carasi.",
  "atk-s0513a4:6417_2": "Ariyāvakāsosīti ariyapaṭirūpakosi.",
  "atk-s0513a4:6417_3": "Asaññatoti kāyādīhi asaññatosi.",
  "atk-s0513a4:6417_4": "Kaṇhābhijātikoti kāḷakasabhāvo.",
  "atk-s0513a4:6417_5": "Anariyarūpoti ahirikasabhāvo.",
  "atk-s0513a4:6417_6": "Acārīti akāsi.",
  "atk-s0513a4:6418_0": "Iti taṃ garahitvā idāni abhisapanto imaṃ gāthamāha –",
  "atk-s0513a4:6419_0": "295.",
  "atk-s0513a4:6420_0": "“Aduṭṭhassa tuvaṃ dubbhi, dubbhī ca pisuṇo casi;",
  "atk-s0513a4:6421_0": "Etena saccavajjena, muddhā te phalatu sattadhā”ti.",
  "atk-s0513a4:6422_0": "Tassattho –",
  "atk-s0513a4:6422_1": "ambho dubbhi tvaṃ aduṭṭhassa mittassa dubbhī cāsi,",
  "atk-s0513a4:6422_2": "pisuṇo cāsi,",
  "atk-s0513a4:6422_3": "etena saccavajjena muddhā te sattadhā phalatūti.",
  "atk-s0513a4:6423_0": "Iti nāgarājassa sapantasseva acelakassa sīsaṃ sattadhā phali.",
  "atk-s0513a4:6423_1": "Nisinnaṭṭhāneyevassa bhūmi vivaraṃ adāsi.",
  "atk-s0513a4:6423_2": "So pathaviṃ pavisitvā avīcimhi nibbatti,",
  "atk-s0513a4:6423_3": "nāgarājasupaṇṇarājānopi attano bhavanameva agamiṃsu.",
  "atk-s0513a4:6423_4": "Satthā tassa pathaviṃ paviṭṭhabhāvaṃ pakāsento osānagāthamāha –",
  "atk-s0513a4:6424_0": "296.",
  "atk-s0513a4:6425_0": "“Tasmā hi mittānaṃ na dubbhitabbaṃ, mittadubbhā pāpiyo natthi añño;",
  "atk-s0513a4:6426_0": "Āsittasatto nihato pathabyā, indassa vākyena hi saṃvaro hato”ti.",
  "atk-s0513a4:6427_0": "Tattha tasmāti yasmā mittadubbhikammassa pharuso vipāko, tasmā.",
  "atk-s0513a4:6427_1": "Āsittasattoti āsittavisena satto.",
  "atk-s0513a4:6427_2": "Indassāti nāgindassa vākyena.",
  "atk-s0513a4:6427_3": "Saṃvaroti “ahaṃ saṃvare ṭhitosmī”ti paṭiññāya evaṃ paññāto ājīvako hatoti.",
  "atk-s0513a4:6428_0": "Satthā imaṃ dhammadesanaṃ āharitvā “na,",
  "atk-s0513a4:6428_1": "bhikkhave, idāneva,",
  "atk-s0513a4:6428_2": "pubbepi devadatto musāvādaṃ katvā pathaviṃ paviṭṭhoyevā”ti vatvā jātakaṃ samodhānesi –",
  "atk-s0513a4:6428_3": "“tadā acelako devadatto ahosi,",
  "atk-s0513a4:6428_4": "nāgarājā sāriputto,",
  "atk-s0513a4:6428_5": "supaṇṇarājā pana ahameva ahosi”nti.",
  "atk-s0513a4:6429_0": "Paṇḍaranāgarājajātakavaṇṇanā aṭṭhamā.",
  "atk-s0513a4:6431_0": "[519] 9. Sambulājātakavaṇṇanā",
  "atk-s0513a4:6432_0": "Kā vedhamānāti idaṃ satthā jetavane viharanto mallikaṃ deviṃ ārabbha kathesi.",
  "atk-s0513a4:6432_1": "Vatthu kummāsapiṇḍijātake vitthāritameva.",
  "atk-s0513a4:6432_2": "Sā pana tathāgatassa tiṇṇaṃ kummāsapiṇḍikānaṃ dānānubhāvena taṃ divasaññeva rañño aggamahesibhāvaṃ patvā",
  "atk-s0513a4:6432_3": "pubbuṭṭhāyitādīhi pañcahi kalyāṇadhammehi samannāgatā ñāṇasampannā buddhupaṭṭhāyikā patidevatā ahosi.",
  "atk-s0513a4:6432_4": "Tassā patidevatābhāvo sakalanagare pākaṭo ahosi.",
  "atk-s0513a4:6432_5": "Athekadivasaṃ dhammasabhāyaṃ kathaṃ samuṭṭhāpesuṃ – “āvuso,",
  "atk-s0513a4:6432_6": "mallikā devī kira vattasampannā ñāṇasampannā patidevatā”ti.",
  "atk-s0513a4:6432_7": "Satthā āgantvā “kāya nuttha,",
  "atk-s0513a4:6432_8": "bhikkhave,",
  "atk-s0513a4:6432_9": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0513a4:6432_10": "bhikkhave, idāneva,",
  "atk-s0513a4:6432_11": "pubbepesā vattasampannā patidevatāyevā”ti vatvā atītaṃ āhari.",
  "atk-s0513a4:6433_0": "Atīte bārāṇasiyaṃ brahmadattassa rañño sotthiseno nāma putto ahosi.",
  "atk-s0513a4:6433_1": "Taṃ rājā vayappattaṃ uparajje patiṭṭhapesi,",
  "atk-s0513a4:6433_2": "sambulā nāmassa aggamahesī ahosi uttamarūpadharā sarīrappabhāsampannā,",
  "atk-s0513a4:6433_3": "nivāte jalamānā dīpasikhā viya khāyati.",
  "atk-s0513a4:6433_4": "Aparabhāge sotthisenassa sarīre kuṭṭhaṃ uppajjati,",
  "atk-s0513a4:6433_5": "vejjā tikicchituṃ nāsakkhiṃsu.",
  "atk-s0513a4:6433_6": "So bhijjamāne kuṭṭhe paṭikūlo hutvā vippaṭisāraṃ patvā “ko me rajjena attho,",
  "atk-s0513a4:6433_7": "araññe anāthamaraṇaṃ marissāmī”ti rañño ārocāpetvā itthāgāraṃ chaḍḍetvā nikkhami.",
  "atk-s0513a4:6433_8": "Sambulā bahūhi upāyehi nivattiyamānāpi anivattitvāva “ahaṃ taṃ sāmikaṃ araññe paṭijaggissāmī”ti vatvā saddhiññeva nikkhami.",
  "atk-s0513a4:6433_9": "So araññaṃ pavisitvā sulabhamūlaphalāphale chāyūdakasampanne padese paṇṇasālaṃ katvā vāsaṃ kappesi.",
  "atk-s0513a4:6433_10": "Rājadhītā taṃ paṭijaggi. Kathaṃ?",
  "atk-s0513a4:6433_11": "Sā hi pāto vuṭṭhāya assamapadaṃ sammajjitvā pānīyaparibhojanīyaṃ upaṭṭhapetvā dantakaṭṭhañca mukhadhovanañca",
  "atk-s0513a4:6433_12": "upanāmetvā mukhe dhote nānāosadhāni pisitvā tassa vaṇe makkhetvā madhuramadhurāni phalāphalāni khādāpetvā",
  "atk-s0513a4:6433_13": "mukhaṃ vikkhāletvā hatthesu dhotesu “appamatto hohi devā”ti vatvā vanditvā pacchikhaṇittiaṅkusake ādāya",
  "atk-s0513a4:6433_14": "phalāphalatthāya araññaṃ pavisitvā phalāphalāni āharitvā ekamante ṭhapetvā ghaṭena udakaṃ āharitvā nānācuṇṇehi",
  "atk-s0513a4:6433_15": "ca mattikāhi ca sotthisenaṃ nhāpetvā puna madhuraphalāphalāni upanāmeti.",
  "atk-s0513a4:6433_16": "Paribhogāvasāne vāsitapānīyaṃ upanetvā sayaṃ phalāphalāni paribhuñjitvā padarasantharaṃ saṃvidahitvā",
  "atk-s0513a4:6433_17": "tasmiṃ tattha nipanne tassa pāde dhovitvā sīsaparikammapiṭṭhiparikammapādaparikammāni katvā sayanapassaṃ",
  "atk-s0513a4:6433_18": "upagantvā nipajjati.",
  "atk-s0513a4:6433_19": "Etenupāyena sāmikaṃ paṭijaggi.",
  "atk-s0513a4:6434_0": "Sā ekadivasaṃ araññe phalāphalaṃ āharantī ekaṃ girikandaraṃ disvā sīsato pacchiṃ otāretvā kandaratīre",
  "atk-s0513a4:6434_1": "ṭhapetvā “nhāyissāmī”ti otaritvā haliddāya sarīraṃ ubbaṭṭetvā nhatvā sudhotasarīrā uttaritvā vākacīraṃ",
  "atk-s0513a4:6434_2": "nivāsetvā kandaratīre aṭṭhāsi.",
  "atk-s0513a4:6434_3": "Athassā sarīrappabhāya vanaṃ ekobhāsaṃ ahosi.",
  "atk-s0513a4:6434_4": "Tasmiṃ khaṇe eko dānavo gocaratthāya caranto taṃ disvā paṭibaddhacitto hutvā gāthādvayaṃ āha –",
  "atk-s0513a4:6435_0": "297.",
  "atk-s0513a4:6436_0": "“Kā vedhamānā girikandarāyaṃ, ekā tuvaṃ tiṭṭhasi saṃhitūru;",
  "atk-s0513a4:6437_0": "Puṭṭhāsi me pāṇipameyyamajjhe, akkhāhi me nāmañca bandhave ca.",
  "atk-s0513a4:6438_0": "298.",
  "atk-s0513a4:6439_0": "“Obhāsayaṃ vanaṃ rammaṃ, sīhabyagghanisevitaṃ;",
  "atk-s0513a4:6440_0": "Kā vā tvamasi kalyāṇi, kassa vā tvaṃ sumajjhime;",
  "atk-s0513a4:6441_0": "Abhivādemi taṃ bhadde, dānavāhaṃ namatthu te”ti.",
  "atk-s0513a4:6442_0": "Tattha kā vedhamānāti nhānamattatāya sītabhāvena kampamānā.",
  "atk-s0513a4:6442_1": "Saṃhitūrūti sampiṇḍitūru uttamaūrulakkhaṇe.",
  "atk-s0513a4:6442_2": "Pāṇipameyyamajjheti hatthena minitabbamajjhe.",
  "atk-s0513a4:6442_3": "Kā vā tvanti kā nāma vā tvaṃ bhavasi.",
  "atk-s0513a4:6442_4": "Abhivādemīti vandāmi.",
  "atk-s0513a4:6442_5": "Dānavāhanti ahaṃ eko dānavo,",
  "atk-s0513a4:6442_6": "ayaṃ namakkāro tava atthu,",
  "atk-s0513a4:6442_7": "añjaliṃ te paggaṇhāmīti avaca.",
  "atk-s0513a4:6443_0": "Sā tassa vacanaṃ sutvā tisso gāthā abhāsi –",
  "atk-s0513a4:6444_0": "299.",
  "atk-s0513a4:6445_0": "“Yo putto kāsirājassa, sotthisenoti taṃ vidū;",
  "atk-s0513a4:6446_0": "Tassāhaṃ sambulā bhariyā, evaṃ jānāhi dānava;",
  "atk-s0513a4:6447_0": "Abhivādemi taṃ bhante, sambulāhaṃ namatthu te.",
  "atk-s0513a4:6448_0": "300.",
  "atk-s0513a4:6449_0": "“Vedehaputto bhaddante, vane vasati āturo;",
  "atk-s0513a4:6450_0": "Tamahaṃ rogasammattaṃ, ekā ekaṃ upaṭṭhahaṃ.",
  "atk-s0513a4:6451_0": "301.",
  "atk-s0513a4:6452_0": "“Ahañca vanamuñchāya, madhumaṃsaṃ migābilaṃ;",
  "atk-s0513a4:6453_0": "Yadāharāmi taṃ bhakkho, tassa nūnajja nādhatī”ti.",
  "atk-s0513a4:6454_0": "Tattha vedehaputtoti vedeharājadhītāya putto.",
  "atk-s0513a4:6454_1": "Rogasammattanti rogapīḷitaṃ.",
  "atk-s0513a4:6454_2": "Upaṭṭhahanti upaṭṭhahāmi paṭijaggāmi.",
  "atk-s0513a4:6454_3": "“Upaṭṭhitā”tipi pāṭho.",
  "atk-s0513a4:6454_4": "Vanamuñchāyāti vanaṃ uñchetvā uñchācariyaṃ caritvā.",
  "atk-s0513a4:6454_5": "Madhumaṃsanti nimmakkhikaṃ madhuñca migābilamaṃsañca sīhabyagghamigehi khāditamaṃsato atirittakoṭṭhāsaṃ.",
  "atk-s0513a4:6454_6": "Taṃ bhakkhoti yaṃ ahaṃ āharāmi,",
  "atk-s0513a4:6454_7": "taṃ bhakkhova so mama sāmiko.",
  "atk-s0513a4:6454_8": "Tassa nūnajjāti tassa maññe ajja āhāraṃ alabhamānassa sarīraṃ ātape pakkhittapadumaṃ viya nādhati upatappati milāyati.",
  "atk-s0513a4:6455_0": "Tato paraṃ dānavassa ca tassā ca vacanapaṭivacanagāthāyo honti –",
  "atk-s0513a4:6456_0": "302.",
  "atk-s0513a4:6457_0": "“Kiṃ vane rājaputtena, āturena karissasi;",
  "atk-s0513a4:6458_0": "Sambule pariciṇṇena, ahaṃ bhattā bhavāmi te.",
  "atk-s0513a4:6459_0": "303.",
  "atk-s0513a4:6460_0": "“Sokaṭṭāya durattāya, kiṃ rūpaṃ vijjate mama;",
  "atk-s0513a4:6461_0": "Aññaṃ pariyesa bhaddante, abhirūpataraṃ mayā.",
  "atk-s0513a4:6462_0": "304.",
  "atk-s0513a4:6463_0": "“Ehimaṃ girimāruyha, bhariyā me catussatā;",
  "atk-s0513a4:6464_0": "Tāsaṃ tvaṃ pavarā hohi, sabbakāmasamiddhinī.",
  "atk-s0513a4:6465_0": "305.",
  "atk-s0513a4:6466_0": "“Nūna tārakavaṇṇābhe, yaṃ kiñci manasicchasi;",
  "atk-s0513a4:6467_0": "Sabbaṃ taṃ pacuraṃ mayhaṃ, ramassvajja mayā saha.",
  "atk-s0513a4:6468_0": "306.",
  "atk-s0513a4:6469_0": "“No ce tuvaṃ maheseyyaṃ, sambule kārayissasi;",
  "atk-s0513a4:6470_0": "Alaṃ tvaṃ pātarāsāya, paṇhe bhakkhā bhavissasi.",
  "atk-s0513a4:6471_0": "307.",
  "atk-s0513a4:6472_0": "“Tañca sattajaṭo luddo, kaḷāro purisādako;",
  "atk-s0513a4:6473_0": "Vane nāthaṃ apassantiṃ, sambulaṃ aggahī bhuje.",
  "atk-s0513a4:6474_0": "308.",
  "atk-s0513a4:6475_0": "“Adhipannā pisācena, luddenāmisacakkhunā;",
  "atk-s0513a4:6476_0": "Sā ca sattuvasaṃ pattā, patimevānusocati.",
  "atk-s0513a4:6477_0": "309.",
  "atk-s0513a4:6478_0": "“Na me idaṃ tathā dukkhaṃ, yaṃ maṃ khādeyya rakkhaso;",
  "atk-s0513a4:6479_0": "Yañca me ayyaputtassa, mano hessati aññathā.",
  "atk-s0513a4:6480_0": "310.",
  "atk-s0513a4:6481_0": "“Na santi devā pavasanti nūna, na hi nūna santi idha lokapālā;",
  "atk-s0513a4:6482_0": "Sahasā karontānamasaññatānaṃ, na hi nūna santi paṭisedhitāro”ti.",
  "atk-s0513a4:6483_0": "Tattha pariciṇṇenāti tena āturena pariciṇṇena kiṃ karissasi.",
  "atk-s0513a4:6483_1": "Sokaṭṭāyāti sokāturāya.",
  "atk-s0513a4:6483_2": "“Sokaṭṭhāyā”tipi pāṭho,",
  "atk-s0513a4:6483_3": "soke ṭhitāyāti attho.",
  "atk-s0513a4:6483_4": "Durattāyāti duggatakapaṇabhāvappattāya attabhāvāya.",
  "atk-s0513a4:6483_5": "Ehimanti mā tvaṃ durattāmhīti cintayi,",
  "atk-s0513a4:6483_6": "etaṃ mama girimhi dibbavimānaṃ,",
  "atk-s0513a4:6483_7": "ehi imaṃ giriṃ āruha.",
  "atk-s0513a4:6483_8": "Catussatāti tasmiṃ me vimāne aparāpi catussatā bhariyāyo atthi.",
  "atk-s0513a4:6483_9": "Sabbaṃ tanti yaṃ kiñci upabhogaparibhogavatthābharaṇādikaṃ icchasi,",
  "atk-s0513a4:6483_10": "sabbaṃ taṃ nūna mayhaṃ pacuraṃ bahuṃ sulabhaṃ,",
  "atk-s0513a4:6483_11": "tasmā mā kapaṇāmhīti cintayi,",
  "atk-s0513a4:6483_12": "ehi mayā saha ramassūti vadati.",
  "atk-s0513a4:6484_0": "Maheseyyanti, “bhadde,",
  "atk-s0513a4:6484_1": "sambule no ce me tvaṃ mahesibhāvaṃ kāressasi,",
  "atk-s0513a4:6484_2": "pariyattā tvaṃ mama pātarāsāya,",
  "atk-s0513a4:6484_3": "tena taṃ balakkārena vimānaṃ nessāmi,",
  "atk-s0513a4:6484_4": "tatra maṃ asaṅgaṇhantī mama sve pātova bhakkhā bhavissasī”ti evaṃ vatvā so sattahi jaṭāhi samannāgato",
  "atk-s0513a4:6484_5": "luddako dāruṇo nikkhantadanto taṃ tasmiṃ vane kiñci attano nāthaṃ apassantiṃ sambulaṃ bhuje aggahesi.",
  "atk-s0513a4:6484_6": "Adhipannāti ajjhotthaṭā.",
  "atk-s0513a4:6484_7": "Āmisacakkhunāti kilesalolena.",
  "atk-s0513a4:6484_8": "Patimevāti attano acintetvā patimeva anusocati.",
  "atk-s0513a4:6484_9": "Mano hessatīti maṃ cirāyantiṃ viditvā aññathā cittaṃ bhavissati.",
  "atk-s0513a4:6484_10": "Na santi devāti idaṃ sā dānavena bhuje gahitā devatujjhāpanaṃ karontī āha.",
  "atk-s0513a4:6484_11": "Lokapālāti evarūpānaṃ sīlavantīnaṃ patidevatānaṃ pālakā lokapālā nūna idha loke na santīti paridevati.",
  "atk-s0513a4:6485_0": "Athassā sīlatejena sakkassa bhavanaṃ kampi,",
  "atk-s0513a4:6485_1": "paṇḍukambalasilāsanaṃ uṇhākāraṃ dassesi.",
  "atk-s0513a4:6485_2": "Sakko āvajjento taṃ kāraṇaṃ ñatvā vajiraṃ ādāya vegena gantvā dānavassa matthake ṭhatvā itaraṃ gāthamāha –",
  "atk-s0513a4:6486_0": "311.",
  "atk-s0513a4:6487_0": "“Itthīnamesā pavarā yasassinī, santā samā aggirivuggatejā;",
  "atk-s0513a4:6488_0": "Tañce tuvaṃ rakkhasādesi kaññaṃ, muddhā ca hi sattadhā te phaleyya;",
  "atk-s0513a4:6489_0": "Mā tvaṃ dahī muñca patibbatāyā”ti.",
  "atk-s0513a4:6490_0": "Tattha santāti upasantā,",
  "atk-s0513a4:6490_1": "atha vā paṇḍitā ñāṇasampannā.",
  "atk-s0513a4:6490_2": "Samāti kāyavisamādivirahitā.",
  "atk-s0513a4:6490_3": "Adesīti khādasi.",
  "atk-s0513a4:6490_4": "Phaleyyāti iminā me indavajirena paharitvā muddhā bhijjetha.",
  "atk-s0513a4:6490_5": "Mā tvaṃ dahīti tvaṃ imaṃ patibbataṃ mā tāpeyyāsīti.",
  "atk-s0513a4:6491_0": "Taṃ sutvā dānavo sambulaṃ vissajjesi.",
  "atk-s0513a4:6491_1": "Sakko “punapi esa evarūpaṃ kareyyā”ti cintetvā dānavaṃ devasaṅkhalikāya bandhitvā puna anāgamanāya tatiye pabbatantare vissajjesi,",
  "atk-s0513a4:6491_2": "rājadhītaraṃ appamādena ovaditvā sakaṭṭhānameva gato.",
  "atk-s0513a4:6491_3": "Rājadhītāpi atthaṅgate sūriye candālokena assamaṃ pāpuṇi.",
  "atk-s0513a4:6491_4": "Tamatthaṃ pakāsento satthā aṭṭha gāthā abhāsi –",
  "atk-s0513a4:6492_0": "312.",
  "atk-s0513a4:6493_0": "“Sā ca assamamāgacchi, pamuttā purisādakā;",
  "atk-s0513a4:6494_0": "Nīḷaṃ paḷinaṃ sakuṇīva, gatasiṅgaṃva ālayaṃ.",
  "atk-s0513a4:6495_0": "313.",
  "atk-s0513a4:6496_0": "“Sā tattha paridevesi, rājaputtī yasassinī;",
  "atk-s0513a4:6497_0": "Sambulā utumattakkhā, vane nāthaṃ apassantī.",
  "atk-s0513a4:6498_0": "314.",
  "atk-s0513a4:6499_0": "“Samaṇe brāhmaṇe vande, sampannacaraṇe ise;",
  "atk-s0513a4:6500_0": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6501_0": "315.",
  "atk-s0513a4:6502_0": "“Vande sīhe ca byagghe ca, ye ca aññe vane migā;",
  "atk-s0513a4:6503_0": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6504_0": "316.",
  "atk-s0513a4:6505_0": "“Tiṇā latāni osajho, pabbatāni vanāni ca;",
  "atk-s0513a4:6506_0": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6507_0": "317.",
  "atk-s0513a4:6508_0": "“Vande indīvarīsāmaṃ, rattiṃ nakkhattamāliniṃ;",
  "atk-s0513a4:6509_0": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6510_0": "318.",
  "atk-s0513a4:6511_0": "“Vande bhāgīrathiṃ gaṅgaṃ, savantīnaṃ paṭiggahaṃ;",
  "atk-s0513a4:6512_0": "Rājaputtaṃ apassantī, tumhaṃmhi saraṇaṃ gatā.",
  "atk-s0513a4:6513_0": "319.",
  "atk-s0513a4:6514_0": "“Vande ahaṃ pabbatarājaseṭṭhaṃ, himavantaṃ siluccayaṃ;",
  "atk-s0513a4:6515_0": "Rājaputtaṃ apassantī, tumhaṃmhi saraṇaṃ gatā”ti.",
  "atk-s0513a4:6516_0": "Tattha nīḷaṃ paḷinaṃ sakuṇīvāti yathā sakuṇikā mukhatuṇḍakena gocaraṃ gahetvā kenaci upaddavena sakuṇapotakānaṃ",
  "atk-s0513a4:6516_1": "paḷinattā paḷinaṃ sakuṇinīḷaṃ āgaccheyya,",
  "atk-s0513a4:6516_2": "yathā vā gatasiṅgaṃ nikkhantavacchakaṃ ālayaṃ suññaṃ vacchakasālaṃ vacchagiddhinī dhenu āgaccheyya,",
  "atk-s0513a4:6516_3": "evaṃ suññaṃ assamaṃ āgacchīti attho.",
  "atk-s0513a4:6516_4": "Tadā hi sotthiseno sambulāya ciramānāya “itthiyo nāma lolā,",
  "atk-s0513a4:6516_5": "paccāmittampi me gahetvā āgaccheyyā”ti parisaṅkanto paṇṇasālato nikkhamitvā gacchantaraṃ pavisitvā nisīdi.",
  "atk-s0513a4:6516_6": "Tenetaṃ vuttaṃ.",
  "atk-s0513a4:6516_7": "Utumattakkhāti sokavegasañjātena uṇhena utunā mandalocanā.",
  "atk-s0513a4:6516_8": "Apassantīti tasmiṃ vane nāthaṃ attano patiṃ apassantī ito cito ca sandhāvamānā paridevesi.",
  "atk-s0513a4:6517_0": "Tattha samaṇe brāhmaṇeti samitapāpabāhitapāpe samaṇe brāhmaṇe.",
  "atk-s0513a4:6517_1": "Sampannacaraṇeti saha sīlena aṭṭhannaṃ samāpattīnaṃ vasena ca sampannacaraṇe ise vandeti evaṃ vatvā rājaputtaṃ apassantī tumhākaṃ saraṇaṃ gatā amhi.",
  "atk-s0513a4:6517_2": "Sace me sāmikassa nisinnaṭṭhānaṃ jānātha,",
  "atk-s0513a4:6517_3": "ācikkhathāti paridevesīti attho.",
  "atk-s0513a4:6517_4": "Sesagāthāsupi eseva nayo.",
  "atk-s0513a4:6517_5": "Tiṇā latāni osajhoti antopheggubahisāratiṇāni ca latāni ca antosāraosadhiyo ca.",
  "atk-s0513a4:6517_6": "Imaṃ gāthaṃ tiṇādīsu nibbattadevatā sandhāyāha.",
  "atk-s0513a4:6517_7": "Indīvarīsāmanti indīvarīpupphasamānavaṇṇaṃ.",
  "atk-s0513a4:6517_8": "Nakkhattamālininti nakkhattapaṭipāṭisamannāgataṃ.",
  "atk-s0513a4:6517_9": "Tumhaṃmhīti rattiṃ sandhāya tampi amhīti āha.",
  "atk-s0513a4:6517_10": "Bhāgīrathiṃ gaṅganti evaṃpariyāyanāmikaṃ gaṅgaṃ.",
  "atk-s0513a4:6517_11": "Savantīnanti aññāsaṃ bahūnaṃ nadīnaṃ paṭiggāhikaṃ.",
  "atk-s0513a4:6517_12": "Gaṅgāya nibbattadevataṃ sandhāyevamāha.",
  "atk-s0513a4:6517_13": "Himavantepi eseva nayo.",
  "atk-s0513a4:6518_0": "Taṃ evaṃ paridevamānaṃ disvā sotthiseno cintesi –",
  "atk-s0513a4:6518_1": "“ayaṃ ativiya paridevati,",
  "atk-s0513a4:6518_2": "na kho panassā bhāvaṃ jānāmi,",
  "atk-s0513a4:6518_3": "sace mayi sinehena evaṃ karoti,",
  "atk-s0513a4:6518_4": "hadayampissā phaleyya,",
  "atk-s0513a4:6518_5": "pariggaṇhissāmi tāva na”nti gantvā paṇṇasāladvāre nisīdi.",
  "atk-s0513a4:6518_6": "Sāpi paridevamānāva paṇṇasāladvāraṃ gantvā tassa pāde vanditvā “kuhiṃ gatosi,",
  "atk-s0513a4:6518_7": "devā”ti āha.",
  "atk-s0513a4:6518_8": "Atha naṃ so, “bhadde,",
  "atk-s0513a4:6518_9": "tvaṃ aññesu divasesu na imāya velāya āgacchasi,",
  "atk-s0513a4:6518_10": "ajja atisāyaṃ āgatāsī”ti pucchanto gāthamāha –",
  "atk-s0513a4:6519_0": "320.",
  "atk-s0513a4:6520_0": "“Atisāyaṃ vatāgañchi, rājaputti yasassini;",
  "atk-s0513a4:6521_0": "Kena nujja samāgacchi, ko te piyataro mayā”ti.",
  "atk-s0513a4:6522_0": "Atha naṃ sā “ahaṃ,",
  "atk-s0513a4:6522_1": "ayyaputta,",
  "atk-s0513a4:6522_2": "phalāphalāni ādāya āgacchantī ekaṃ dānavaṃ passiṃ,",
  "atk-s0513a4:6522_3": "so mayi paṭibaddhacitto hutvā maṃ hatthe gaṇhitvā ‘sace mama vacanaṃ na karosi,",
  "atk-s0513a4:6522_4": "khādissāmi ta’nti āha,",
  "atk-s0513a4:6522_5": "ahaṃ tāya velāya taññeva anusocantī evaṃ paridevi”nti vatvā gāthamāha –",
  "atk-s0513a4:6523_0": "321.",
  "atk-s0513a4:6524_0": "“Idaṃ khohaṃ tadāvocaṃ, gahitā tena sattunā;",
  "atk-s0513a4:6525_0": "Na me idaṃ tathā dukkhaṃ, yaṃ maṃ khādeyya rakkhaso;",
  "atk-s0513a4:6526_0": "Yañca me ayyaputtassa, mano hessati aññathā”ti.",
  "atk-s0513a4:6527_0": "Athassa sesampi pavattiṃ ārocentī “tena panāhaṃ, deva,",
  "atk-s0513a4:6527_1": "dānavena gahitā attānaṃ vissajjāpetuṃ asakkontī devatujjhāpanakammaṃ akāsiṃ,",
  "atk-s0513a4:6527_2": "atha sakko vajirahattho āgantvā ākāse ṭhito dānavaṃ santajjetvā maṃ vissajjāpetvā taṃ devasaṅkhalikāya",
  "atk-s0513a4:6527_3": "bandhitvā tatiye pabbatantare khipitvā pakkāmi,",
  "atk-s0513a4:6527_4": "evāhaṃ sakkaṃ nissāya jīvitaṃ labhi”nti āha.",
  "atk-s0513a4:6527_5": "Taṃ sutvā sotthiseno, “bhadde, hotu,",
  "atk-s0513a4:6527_6": "mātugāmassa antare saccaṃ nāma dullabhaṃ,",
  "atk-s0513a4:6527_7": "himavante hi bahū vanacarakatāpasavijjādharādayo santi,",
  "atk-s0513a4:6527_8": "ko tuyhaṃ saddahissatī”ti vatvā gāthamāha –",
  "atk-s0513a4:6528_0": "322.",
  "atk-s0513a4:6529_0": "“Corīnaṃ bahubuddhīnaṃ, yāsu saccaṃ sudullabhaṃ;",
  "atk-s0513a4:6530_0": "Thīnaṃ bhāvo durājāno, macchassevodake gata”nti.",
  "atk-s0513a4:6531_0": "Sā tassa vacanaṃ sutvā,",
  "atk-s0513a4:6531_1": "“ayyaputta,",
  "atk-s0513a4:6531_2": "ahaṃ taṃ asaddahantaṃ mama saccabaleneva tikicchissāmī”ti udakassa kalasaṃ pūretvā saccakiriyaṃ katvā tassa sīse udakaṃ āsiñcantī gāthamāha –",
  "atk-s0513a4:6532_0": "323.",
  "atk-s0513a4:6533_0": "“Tathā maṃ saccaṃ pāletu, pālayissati ce mamaṃ;",
  "atk-s0513a4:6534_0": "Yathāhaṃ nābhijānāmi, aññaṃ piyataraṃ tayā;",
  "atk-s0513a4:6535_0": "Etena saccavajjena, byādhi te vūpasammatū”ti.",
  "atk-s0513a4:6536_0": "Tattha tathā-",
  "atk-s0513a4:6536_1": "saddo “ce mama”nti iminā saddhiṃ yojetabbo.",
  "atk-s0513a4:6536_2": "Idaṃ vuttaṃ hoti –",
  "atk-s0513a4:6536_3": "yathāhaṃ vadāmi,",
  "atk-s0513a4:6536_4": "tathā ce mama vacanaṃ saccaṃ,",
  "atk-s0513a4:6536_5": "atha maṃ idānipi pāletu,",
  "atk-s0513a4:6536_6": "āyatimpi pālessati,",
  "atk-s0513a4:6536_7": "idāni me vacanaṃ suṇātha “yathāhaṃ nābhijānāmī”ti.",
  "atk-s0513a4:6536_8": "Potthakesu pana “tathā maṃ saccaṃ pāletī”ti likhitaṃ,",
  "atk-s0513a4:6536_9": "taṃ aṭṭhakathāyaṃ natthi.",
  "atk-s0513a4:6537_0": "Evaṃ tāya saccakiriyaṃ katvā udake āsittamatteyeva sotthisenassa kuṭṭhaṃ ambilena dhotaṃ viya tambamalaṃ tāvadeva apagacchi.",
  "atk-s0513a4:6537_1": "Te katipāhaṃ tattha vasitvā araññā nikkhamma bārāṇasiṃ patvā uyyānaṃ pavisiṃsu.",
  "atk-s0513a4:6537_2": "Rājā tesaṃ āgatabhāvaṃ ñatvā uyyānaṃ gantvā tattheva sotthisenassa chattaṃ ussāpetvā sambulaṃ aggamahesiṭṭhāne",
  "atk-s0513a4:6537_3": "abhisiñcāpetvā nagaraṃ pavesetvā sayaṃ isipabbajjaṃ pabbajitvā uyyāne vāsaṃ kappesi,",
  "atk-s0513a4:6537_4": "rājanivesaneyeva ca nibaddhaṃ bhuñji.",
  "atk-s0513a4:6537_5": "Sotthisenopi sambulāya aggamahesiṭṭhānamattameva adāsi,",
  "atk-s0513a4:6537_6": "na punassā koci sakkāro ahosi,",
  "atk-s0513a4:6537_7": "atthibhāvampissā na aññāsi,",
  "atk-s0513a4:6537_8": "aññāheva itthīhi saddhiṃ abhirami.",
  "atk-s0513a4:6537_9": "Sambulā sapattidosavasena kisā ahosi upaṇḍupaṇḍukajātā dhamanīsanthatagattā.",
  "atk-s0513a4:6537_10": "Sā ekadivasaṃ sokavinodanatthaṃ bhuñjituṃ āgatassa sasuratāpasassa santikaṃ gantvā taṃ katabhattakiccaṃ vanditvā ekamantaṃ nisīdi.",
  "atk-s0513a4:6537_11": "So taṃ milātindriyaṃ disvā gāthamāha –",
  "atk-s0513a4:6538_0": "324.",
  "atk-s0513a4:6539_0": "“Ye kuñjarā sattasatā uḷārā, rakkhanti rattindivamuyyutāvudhā;",
  "atk-s0513a4:6540_0": "Dhanuggahānañca satāni soḷasa, kathaṃvidhe passasi bhadde sattavo”ti.",
  "atk-s0513a4:6541_0": "Tassattho – bhadde,",
  "atk-s0513a4:6541_1": "sambule ye amhākaṃ sattasatā kuñjarā,",
  "atk-s0513a4:6541_2": "tesaññeva khandhagatānaṃ yodhānaṃ vasena uyyuttāvudhā,",
  "atk-s0513a4:6541_3": "aparāni ca soḷasadhanuggahasatāni rattindivaṃ bārāṇasiṃ rakkhanti.",
  "atk-s0513a4:6541_4": "Evaṃ surakkhite nagare kathaṃvidhe tvaṃ sattavo passasi. Bhadde,",
  "atk-s0513a4:6541_5": "yassā tava sāsaṅkā sappaṭibhayā araññā āgatakālepi pabhāsampannaṃ sarīraṃ,",
  "atk-s0513a4:6541_6": "idāni pana milātā paṇḍupalāsavaṇṇā ativiya kilantindriyāsi,",
  "atk-s0513a4:6541_7": "kassa nāma tvaṃ bhāyasī”ti pucchi.",
  "atk-s0513a4:6542_0": "Sā tassa vacanaṃ sutvā “putto te, deva, mayi na purimasadiso”ti vatvā pañca gāthā abhāsi –",
  "atk-s0513a4:6543_0": "325.",
  "atk-s0513a4:6544_0": "“Alaṅkatāyo padumuttarattacā, virāgitā passati haṃsagaggarā;",
  "atk-s0513a4:6545_0": "Tāsaṃ suṇitvā mitagītavāditaṃ, na dāni me tāta tathā yathā pure.",
  "atk-s0513a4:6546_0": "326.",
  "atk-s0513a4:6547_0": "“Suvaṇṇasaṃkaccadharā suviggahā, alaṅkatā mānusiyaccharūpamā;",
  "atk-s0513a4:6548_0": "Senopiyā tāta aninditaṅgiyo, khattiyakaññā paṭilobhayanti naṃ.",
  "atk-s0513a4:6549_0": "327.",
  "atk-s0513a4:6550_0": "“Sace ahaṃ tāta tathā yathā pure, patiṃ tamuñchāya punā vane bhare;",
  "atk-s0513a4:6551_0": "Sammānaye maṃ na ca maṃ vimānaye, itopi me tāta tato varaṃ siyā.",
  "atk-s0513a4:6552_0": "328.",
  "atk-s0513a4:6553_0": "“Yamannapāne vipulasmi ohite, nārī vimaṭṭhābharaṇā alaṅkatā;",
  "atk-s0513a4:6554_0": "Sabbaṅgupetā patino ca appiyā, abajjha tassā maraṇaṃ tato varaṃ.",
  "atk-s0513a4:6555_0": "329.",
  "atk-s0513a4:6556_0": "“Api ce daliddā kapaṇā anāḷhiyā, kaṭādutīyā patino ca sā piyā;",
  "atk-s0513a4:6557_0": "Sabbaṅgupetāyapi appiyāya, ayameva seyyā kapaṇāpi yā piyā”ti.",
  "atk-s0513a4:6558_0": "Tattha padumuttarattacāti padumagabbhasadisauttarattacā.",
  "atk-s0513a4:6558_1": "Sabbāsaṃ sarīrato suvaṇṇapabhā niccharantīti dīpeti.",
  "atk-s0513a4:6558_2": "Virāgitāti vilaggasarīrā,",
  "atk-s0513a4:6558_3": "tanumajjhāti attho.",
  "atk-s0513a4:6558_4": "Haṃsagaggarāti evarūpā haṃsā viya madhurassarā nāriyo passati.",
  "atk-s0513a4:6558_5": "Tāsanti so tava putto tāsaṃ nārīnaṃ mitagītavāditādīni suṇitvā idāni me, tāta,",
  "atk-s0513a4:6558_6": "yathā pure,",
  "atk-s0513a4:6558_7": "tathā na pavattatīti vadati.",
  "atk-s0513a4:6558_8": "Suvaṇṇasaṃkaccadharāti suvaṇṇamayasaṃkaccālaṅkāradharā.",
  "atk-s0513a4:6558_9": "Alaṅkatāti nānālaṅkārapaṭimaṇḍitā.",
  "atk-s0513a4:6558_10": "Mānusiyaccharūpamāti mānusiyo accharūpamā.",
  "atk-s0513a4:6558_11": "Senopiyāti sotthisenassa piyā.",
  "atk-s0513a4:6558_12": "Paṭilobhayanti nanti naṃ tava puttaṃ paṭilobhayanti.",
  "atk-s0513a4:6559_0": "Sace ahanti, tāta,",
  "atk-s0513a4:6559_1": "yathā pure sace ahaṃ punapi taṃ patiṃ tatheva kuṭṭharogena vanaṃ paviṭṭhaṃ uñchāya tasmiṃ vane bhareyyaṃ,",
  "atk-s0513a4:6559_2": "punapi maṃ so sammāneyya na vimāneyya,",
  "atk-s0513a4:6559_3": "tato me itopi bārāṇasirajjato taṃ araññameva varaṃ siyā sapattidosena sussantiyāti dīpeti.",
  "atk-s0513a4:6559_4": "Yamannapāneti yaṃ annapāne.",
  "atk-s0513a4:6559_5": "Ohiteti ṭhapite paṭiyatte.",
  "atk-s0513a4:6559_6": "Iminā bahunnapānagharaṃ dasseti.",
  "atk-s0513a4:6559_7": "Ayaṃ kirassā adhippāyo –",
  "atk-s0513a4:6559_8": "yā nārī vipulannapāne ghare ekikāva asapatti samānā vimaṭṭhābharaṇā nānālaṅkārehi alaṅkatā sabbehi guṇaṅgehi upetā patino ca appiyā hoti,",
  "atk-s0513a4:6559_9": "abajjha gīvāya valliyā vā rajjuyā vā bandhitvā tassā tato gharāvāsato maraṇameva varataranti.",
  "atk-s0513a4:6559_10": "Anāḷhīyāti anāḷhā.",
  "atk-s0513a4:6559_11": "Kaṭādutīyāti nipajjanakaṭasārakadutiyā.",
  "atk-s0513a4:6559_12": "Seyyāti kapaṇāpi samānā yā patino piyā,",
  "atk-s0513a4:6559_13": "ayameva uttamāti.",
  "atk-s0513a4:6560_0": "Evaṃ tāya attano parisussanakāraṇe tāpasassa kathite tāpaso rājānaṃ pakkosāpetvā “tāta,",
  "atk-s0513a4:6560_1": "sotthisena tayi kuṭṭharogābhibhūte araññaṃ pavisante tayā saddhiṃ pavisitvā taṃ upaṭṭhahantī attano saccabalena",
  "atk-s0513a4:6560_2": "tava rogaṃ vūpasametvā yā te rajje patiṭṭhānakāraṇamakāsi,",
  "atk-s0513a4:6560_3": "tassā nāma tvaṃ neva ṭhitaṭṭhānaṃ,",
  "atk-s0513a4:6560_4": "na nisinnaṭṭhānaṃ jānāsi,",
  "atk-s0513a4:6560_5": "ayuttaṃ te kataṃ,",
  "atk-s0513a4:6560_6": "mittadubbhikammaṃ nāmetaṃ pāpaka”nti vatvā puttaṃ ovadanto gāthamāha –",
  "atk-s0513a4:6561_0": "330.",
  "atk-s0513a4:6562_0": "“Sudullabhitthī purisassa yā hitā, bhattitthiyā dullabho yo hito ca;",
  "atk-s0513a4:6563_0": "Hitā ca te sīlavatī ca bhariyā, janinda dhammaṃ cara sambulāyā”ti.",
  "atk-s0513a4:6564_0": "Tassattho – tāta,",
  "atk-s0513a4:6564_1": "yā purisassa hitā muducittā anukampikā itthī,",
  "atk-s0513a4:6564_2": "yo ca bhattā itthiyā hito kataguṇaṃ jānāti,",
  "atk-s0513a4:6564_3": "ubhopete sudullabhā.",
  "atk-s0513a4:6564_4": "Ayañca sambulā tuyhaṃ hitā ceva sīlasampannā ca,",
  "atk-s0513a4:6564_5": "tasmā etissā dhammaṃ cara,",
  "atk-s0513a4:6564_6": "kataguṇaṃ jānitvā muducitto hohi,",
  "atk-s0513a4:6564_7": "cittamassā paritosehīti.",
  "atk-s0513a4:6565_0": "Evaṃ so puttassa ovādaṃ datvā uṭṭhāyāsanā pakkāmi.",
  "atk-s0513a4:6565_1": "Rājā pitari gate sambulaṃ pakkosāpetvā, “bhadde,",
  "atk-s0513a4:6565_2": "ettakaṃ kālaṃ mayā kataṃ dosaṃ khama,",
  "atk-s0513a4:6565_3": "ito paṭṭhāya sabbissariyaṃ tuyhameva dammī”ti vatvā osānagāthamāha –",
  "atk-s0513a4:6566_0": "331.",
  "atk-s0513a4:6567_0": "“Sace tuvaṃ vipule laddhabhoge, issāvatiṇṇā maraṇaṃ upesi;",
  "atk-s0513a4:6568_0": "Ahañca te bhadde imā rājakaññā, sabbe te vacanakarā bhavāmā”ti.",
  "atk-s0513a4:6569_0": "Tassattho – bhadde,",
  "atk-s0513a4:6569_1": "sambule sace tvaṃ ratanarāsimhi ṭhapetvā abhisittā aggamahesiṭṭhānavasena vipule bhoge labhitvāpi issāya otiṇṇā maraṇaṃ upesi,",
  "atk-s0513a4:6569_2": "ahañca imā ca rājakaññā sabbe tava vacanakarā bhavāma,",
  "atk-s0513a4:6569_3": "tvaṃ yathādhippāyaṃ imaṃ rajjaṃ vicārehīti sabbissariyaṃ tassā adāsi.",
  "atk-s0513a4:6570_0": "Tato paṭṭhāya ubho samaggavāsaṃ vasantā dānādīni puññāni karitvā yathākammaṃ gamiṃsu.",
  "atk-s0513a4:6570_1": "Tāpaso jhānābhiññāyo nibbattetvā brahmalokūpago ahosi.",
  "atk-s0513a4:6571_0": "Satthā imaṃ dhammadesanaṃ āharitvā “na,",
  "atk-s0513a4:6571_1": "bhikkhave, idāneva,",
  "atk-s0513a4:6571_2": "pubbepi mallikā patidevatāyevā”ti vatvā jātakaṃ samodhānesi “tadā sambulā mallikā ahosi,",
  "atk-s0513a4:6571_3": "sotthiseno kosalarājā,",
  "atk-s0513a4:6571_4": "pitā tāpaso pana ahameva ahosi”nti.",
  "atk-s0513a4:6572_0": "Sambulājātakavaṇṇanā navamā.",
  "atk-s0513a4:6574_0": "[520] 10. Gandhatindukajātakavaṇṇanā",
  "atk-s0513a4:6575_0": "Appamādoti idaṃ satthā jetavane viharanto rājovādaṃ ārabbha kathesi.",
  "atk-s0513a4:6575_1": "Rājovādo heṭṭhā vitthāritova.",
  "atk-s0513a4:6575_2": "Atīte pana kapilaraṭṭhe uttarapañcālanagare pañcālo nāma rājā agatigamane ṭhito adhammena pamatto rajjaṃ kāresi.",
  "atk-s0513a4:6575_3": "Athassa amaccādayo sabbepi adhammikāva jātā.",
  "atk-s0513a4:6575_4": "Balipīḷitā raṭṭhavāsino puttadāre ādāya araññe migā viya cariṃsu,",
  "atk-s0513a4:6575_5": "gāmaṭṭhāne gāmo nāma nāhosi.",
  "atk-s0513a4:6575_6": "Manussā rājapurisānaṃ bhayena divā gehe vasituṃ asakkontā gehāni kaṇṭakasākhāhi parikkhipitvā gehe rattiṃ",
  "atk-s0513a4:6575_7": "vasitvā aruṇe uggacchanteyeva araññaṃ pavisanti.",
  "atk-s0513a4:6575_8": "Divā rājapurisā vilumpanti,",
  "atk-s0513a4:6575_9": "rattiṃ corā.",
  "atk-s0513a4:6575_10": "Tadā bodhisatto bahinagare gandhatindukarukkhe devatā hutvā nibbatti,",
  "atk-s0513a4:6575_11": "anusaṃvaccharaṃ rañño santikā sahassagghanakaṃ balikammaṃ labhati.",
  "atk-s0513a4:6575_12": "So cintesi –",
  "atk-s0513a4:6575_13": "“ayaṃ rājā pamatto rajjaṃ kāreti,",
  "atk-s0513a4:6575_14": "sakalaraṭṭhaṃ vinassati,",
  "atk-s0513a4:6575_15": "ṭhapetvā maṃ añño rājānaṃ patirūpe nivesetuṃ samattho nāma natthi,",
  "atk-s0513a4:6575_16": "upakārako cāpi me anusaṃvaccharaṃ sahassagghanakabalinā pūjeti,",
  "atk-s0513a4:6575_17": "ovadissāmi na”nti.",
  "atk-s0513a4:6576_0": "So rattibhāge rañño sirigabbhaṃ pavisitvā ussīsakapasse ṭhatvā obhāsaṃ vissajjetvā ākāse aṭṭhāsi.",
  "atk-s0513a4:6576_1": "Rājā taṃ bālasūriyaṃ viya jalamānaṃ disvā “kosi tvaṃ,",
  "atk-s0513a4:6576_2": "kena vā kāraṇena idhāgatosī”ti pucchi.",
  "atk-s0513a4:6576_3": "So tassa vacanaṃ sutvā,",
  "atk-s0513a4:6576_4": "“mahārāja,",
  "atk-s0513a4:6576_5": "ahaṃ gandhatindukadevatā,",
  "atk-s0513a4:6576_6": "‘tuyhaṃ ovādaṃ dassāmī’ti āgatomhī”ti āha.",
  "atk-s0513a4:6576_7": "“Kiṃ nāma ovādaṃ dassasī”ti evaṃ vutte mahāsatto,",
  "atk-s0513a4:6576_8": "“mahārāja,",
  "atk-s0513a4:6576_9": "tvaṃ pamatto hutvā rajjaṃ kāresi,",
  "atk-s0513a4:6576_10": "tena te sakalaraṭṭhaṃ hataviluttaṃ viya vinaṭṭhaṃ,",
  "atk-s0513a4:6576_11": "rājāno nāma pamādena rajjaṃ kārentā sakalaraṭṭhassa sāmino na honti,",
  "atk-s0513a4:6576_12": "diṭṭheva dhamme vināsaṃ patvā samparāye puna mahāniraye nibbattanti.",
  "atk-s0513a4:6576_13": "Tesu ca pamādaṃ āpannesu antojanā bahijanāpissa pamattāva honti,",
  "atk-s0513a4:6576_14": "tasmā raññā atirekena appamattena bhavitabba”nti vatvā dhammadesanaṃ paṭṭhapento imā ekādasa gāthā āha –",
  "atk-s0513a4:6577_0": "332.",
  "atk-s0513a4:6578_0": "“Appamādo amatapadaṃ, pamādo maccuno padaṃ;",
  "atk-s0513a4:6579_0": "Appamattā na mīyanti, ye pamattā yathā matā.",
  "atk-s0513a4:6580_0": "333.",
  "atk-s0513a4:6581_0": "“Madā pamādo jāyetha, pamādā jāyate khayo;",
  "atk-s0513a4:6582_0": "Khayā padosā jāyanti, mā mado bharatūsabha.",
  "atk-s0513a4:6583_0": "334.",
  "atk-s0513a4:6584_0": "“Bahū hi khattiyā jīnā, atthaṃ raṭṭhaṃ pamādino;",
  "atk-s0513a4:6585_0": "Athopi gāmino gāmā, anagārā agārino.",
  "atk-s0513a4:6586_0": "335.",
  "atk-s0513a4:6587_0": "“Khattiyassa pamattassa, raṭṭhasmiṃ raṭṭhavaḍḍhana;",
  "atk-s0513a4:6588_0": "Sabbe bhogā vinassanti, rañño taṃ vuccate aghaṃ.",
  "atk-s0513a4:6589_0": "336.",
  "atk-s0513a4:6590_0": "“Nesa dhammo mahārāja, ativelaṃ pamajjasi;",
  "atk-s0513a4:6591_0": "Iddhaṃ phītaṃ janapadaṃ, corā viddhaṃsayanti naṃ.",
  "atk-s0513a4:6592_0": "337.",
  "atk-s0513a4:6593_0": "“Na te puttā bhavissanti, na hiraññaṃ na dhāniyaṃ;",
  "atk-s0513a4:6594_0": "Raṭṭhe viluppamānamhi, sabbabhogehi jīyasi.",
  "atk-s0513a4:6595_0": "338.",
  "atk-s0513a4:6596_0": "“Sabbabhogā parijiṇṇaṃ, rājānaṃ vāpi khattiyaṃ;",
  "atk-s0513a4:6597_0": "Ñātimittā suhajjā ca, na taṃ maññanti māniyaṃ.",
  "atk-s0513a4:6598_0": "339.",
  "atk-s0513a4:6599_0": "“Hatthārohā anīkaṭṭhā, rathikā pattikārakā;",
  "atk-s0513a4:6600_0": "Tamevamupajīvantā, na taṃ maññanti māniyaṃ.",
  "atk-s0513a4:6601_0": "340.",
  "atk-s0513a4:6602_0": "“Asaṃvihitakammantaṃ, bālaṃ dummantimantinaṃ;",
  "atk-s0513a4:6603_0": "Sirī jahati dummedhaṃ, jiṇṇaṃva urago tacaṃ.",
  "atk-s0513a4:6604_0": "341.",
  "atk-s0513a4:6605_0": "“Susaṃvihitakammantaṃ, kāluṭṭhāyiṃ atanditaṃ;",
  "atk-s0513a4:6606_0": "Sabbe bhogābhivaḍḍhanti, gāvo sausabhāmiva.",
  "atk-s0513a4:6607_0": "342.",
  "atk-s0513a4:6608_0": "“Upassutiṃ mahārāja, raṭṭhe janapade cara;",
  "atk-s0513a4:6609_0": "Tattha disvā ca sutvā ca, tato taṃ paṭipajjasī”ti.",
  "atk-s0513a4:6610_0": "Tattha appamādoti satiyā avippavāso.",
  "atk-s0513a4:6610_1": "Amatapadanti amatassa nibbānassa padaṃ adhigamakāraṇaṃ.",
  "atk-s0513a4:6610_2": "Maccuno padanti maraṇassa kāraṇaṃ.",
  "atk-s0513a4:6610_3": "Pamattā hi vipassanaṃ avaḍḍhetvā appaṭisandhikabhāvaṃ pattuṃ asakkontā punappunaṃ saṃsāre jāyanti ceva mīyanti ca,",
  "atk-s0513a4:6610_4": "tasmā pamādo maccuno padaṃ nāma.",
  "atk-s0513a4:6610_5": "Na mīyantīti vipassanaṃ vaḍḍhetvā appaṭisandhikabhāvaṃ pattā puna saṃsāre anibbattattā na mīyanti nāma.",
  "atk-s0513a4:6610_6": "Ye pamattāti, mahārāja,",
  "atk-s0513a4:6610_7": "ye puggalā pamattā,",
  "atk-s0513a4:6610_8": "te yathā matā,",
  "atk-s0513a4:6610_9": "tatheva daṭṭhabbā. Kasmā?",
  "atk-s0513a4:6610_10": "Akiccasādhanatāya.",
  "atk-s0513a4:6610_11": "Matassapi hi “ahaṃ dānaṃ dassāmi,",
  "atk-s0513a4:6610_12": "sīlaṃ rakkhissāmi,",
  "atk-s0513a4:6610_13": "uposathakammaṃ karissāmi,",
  "atk-s0513a4:6610_14": "kalyāṇakammaṃ pūressāmī”ti ābhogo vā patthanā vā pariyuṭṭhānaṃ vā natthi apagataviññāṇattā,",
  "atk-s0513a4:6610_15": "pamattassapi appamādābhāvāti tasmā ubhopete ekasadisāva.",
  "atk-s0513a4:6611_0": "Madāti, mahārāja,",
  "atk-s0513a4:6611_1": "ārogyayobbanajīvitamadasaṅkhātā tividhā madā pamādo nāma jāyati.",
  "atk-s0513a4:6611_2": "So madappatto pamādāpanno pāṇātipātādīni pāpakammāni karoti.",
  "atk-s0513a4:6611_3": "Atha naṃ rājāno chindāpenti vā hanāpenti vā,",
  "atk-s0513a4:6611_4": "sabbaṃ vā dhanamassa haranti,",
  "atk-s0513a4:6611_5": "evamassa pamādā ñātidhanajīvitakkhayo jāyati.",
  "atk-s0513a4:6611_6": "Puna so dhanakkhayaṃ vā yasakkhayaṃ vā patto jīvituṃ asakkonto jīvitavuttatthāya kāyaduccaritādīni karoti,",
  "atk-s0513a4:6611_7": "iccassa khayā padosā jāyanti,",
  "atk-s0513a4:6611_8": "tena taṃ vadāmi mā mado bharatūsabhāti,",
  "atk-s0513a4:6611_9": "raṭṭhabhārakajeṭṭhaka bharatūsabha mā pamādamāpajjīti attho.",
  "atk-s0513a4:6611_10": "Atthaṃ raṭṭhanti janapadavāsīnaṃ vuddhiñceva sakalaraṭṭhañca bahū pamādino jīnā.",
  "atk-s0513a4:6611_11": "Tesaṃ āvibhāvatthāya khantivādijātaka-",
  "atk-s0513a4:6611_12": "mātaṅgajātaka-",
  "atk-s0513a4:6611_13": "bharujātaka-",
  "atk-s0513a4:6611_14": "sarabhaṅgajātaka-",
  "atk-s0513a4:6611_15": "cetiyajātakāni kathetabbāni.",
  "atk-s0513a4:6611_16": "Gāminoti gāmabhojakāpi te gāmāpi bahū pamādadosena jīnā parihīnā vinaṭṭhā.",
  "atk-s0513a4:6611_17": "Anagārā agārinoti pabbajitāpi pabbajitapaṭipattito,",
  "atk-s0513a4:6611_18": "gihīpi gharāvāsato ceva dhanadhaññādīhi ca bahū jīnā parihīnāti vadati.",
  "atk-s0513a4:6611_19": "Taṃ vuccate aghanti, mahārāja,",
  "atk-s0513a4:6611_20": "yasabhogaparihāni nāmetaṃ rañño dukkhaṃ vuccati.",
  "atk-s0513a4:6611_21": "Bhogābhāvena hi niddhanassa yaso hāyati,",
  "atk-s0513a4:6611_22": "hīnayaso mahantaṃ kāyikacetasikadukkhaṃ pāpuṇāti.",
  "atk-s0513a4:6612_0": "Nesa dhammoti, mahārāja,",
  "atk-s0513a4:6612_1": "esa porāṇakarājūnaṃ dhammo na hoti.",
  "atk-s0513a4:6612_2": "Iddhaṃ phītanti annapānādinā samiddhaṃ hiraññasuvaṇṇādinā phītaṃ pupphitaṃ.",
  "atk-s0513a4:6612_3": "Na te puttāti, mahārāja,",
  "atk-s0513a4:6612_4": "paveṇipālakā te puttā na bhavissanti.",
  "atk-s0513a4:6612_5": "Raṭṭhavāsino hi “adhammikarañño esa putto,",
  "atk-s0513a4:6612_6": "kiṃ amhākaṃ vuḍḍhiṃ karissati,",
  "atk-s0513a4:6612_7": "nāssa chattaṃ dassāmā”ti chattaṃ na denti.",
  "atk-s0513a4:6612_8": "Evametesaṃ paveṇipālakā puttā na honti nāma.",
  "atk-s0513a4:6612_9": "Parijiṇṇanti parihīnaṃ.",
  "atk-s0513a4:6612_10": "Rājānaṃ vāpīti sacepi so rājā hoti,",
  "atk-s0513a4:6612_11": "atha naṃ rājānaṃ samānampi.",
  "atk-s0513a4:6612_12": "Māniyanti “ayaṃ rājā”ti garucittena sammānetabbaṃ katvā na maññanti.",
  "atk-s0513a4:6612_13": "Upajīvantāti upanissāya jīvantāpi ete ettakā janā garucittena maññitabbaṃ na maññanti.",
  "atk-s0513a4:6612_14": "Kiṃkāraṇā?",
  "atk-s0513a4:6612_15": "Adhammikabhāvena.",
  "atk-s0513a4:6613_0": "Sirīti yasavibhavo.",
  "atk-s0513a4:6613_1": "Tacanti yathā urago jiṇṇatacaṃ jigucchanto jahati,",
  "atk-s0513a4:6613_2": "na puna oloketi,",
  "atk-s0513a4:6613_3": "evaṃ tādisaṃ rājānaṃ sirī jahati.",
  "atk-s0513a4:6613_4": "Susaṃvihitakammantanti kāyadvārādīhi pāpakammaṃ akarontaṃ.",
  "atk-s0513a4:6613_5": "Abhivaḍḍhantīti abhimukhaṃ gacchantā vaḍḍhanti.",
  "atk-s0513a4:6613_6": "Sausabhāmivāti sausabhā iva.",
  "atk-s0513a4:6613_7": "Appamattassa hi sausabhajeṭṭhako gogaṇo viya bhogā vaḍḍhanti.",
  "atk-s0513a4:6613_8": "Upassutinti janapadacārittasavanāya cārikaṃ attano sakalaraṭṭhe ca janapade ca cara.",
  "atk-s0513a4:6613_9": "Tatthāti tasmiṃ raṭṭhe caranto daṭṭhabbaṃ disvā sotabbaṃ sutvā attano guṇāguṇaṃ paccakkhaṃ katvā tato attano hitapaṭipattiṃ paṭipajjissasīti.",
  "atk-s0513a4:6614_0": "Iti mahāsatto ekādasahi gāthāhi rājānaṃ ovaditvā “gaccha papañcaṃ akatvā pariggaṇha raṭṭhaṃ,",
  "atk-s0513a4:6614_1": "mā nāsayī”ti vatvā sakaṭṭhānameva gato.",
  "atk-s0513a4:6614_2": "Rājāpi tassa vacanaṃ sutvā saṃvegappatto punadivase rajjaṃ amacce paṭicchāpetvā purohitena saddhiṃ kālasseva",
  "atk-s0513a4:6614_3": "pācīnadvārena nagarā nikkhamitvā yojanamattaṃ gato.",
  "atk-s0513a4:6614_4": "Tattheko gāmavāsī mahallako aṭavito kaṇṭakasākhaṃ āharitvā gehadvāraṃ parikkhipitvā pidahitvā puttadāraṃ",
  "atk-s0513a4:6614_5": "ādāya araññaṃ pavisitvā sāyaṃ rājapurisesu pakkantesu attano gharaṃ āgacchanto gehadvāre pāde kaṇṭakena",
  "atk-s0513a4:6614_6": "viddho ukkuṭikaṃ nisīditvā kaṇṭakaṃ nīharanto –",
  "atk-s0513a4:6615_0": "343.",
  "atk-s0513a4:6616_0": "“Evaṃ vedetu pañcālo, saṅgāme saramappito;",
  "atk-s0513a4:6617_0": "Yathāhamajja vedemi, kaṇṭakena samappito”ti. –",
  "atk-s0513a4:6618_0": "Imāya gāthāya rājānaṃ akkosi.",
  "atk-s0513a4:6618_1": "Taṃ panassa akkosanaṃ bodhisattānubhāvena ahosi.",
  "atk-s0513a4:6618_2": "Bodhisattena adhiggahitova so akkosīti veditabbo.",
  "atk-s0513a4:6618_3": "Tasmiṃ pana samaye rājā ca purohito ca aññātakavesena tassa santikeva aṭṭhaṃsu.",
  "atk-s0513a4:6618_4": "Athassa vacanaṃ sutvā purohito itaraṃ gāthamāha –",
  "atk-s0513a4:6619_0": "344.",
  "atk-s0513a4:6620_0": "“Jiṇṇo dubbalacakkhūsi, na rūpaṃ sādhu passasi;",
  "atk-s0513a4:6621_0": "Kiṃ tattha brahmadattassa, yaṃ taṃ maggeyya kaṇṭako”ti.",
  "atk-s0513a4:6622_0": "Tattha maggeyyāti vijjheyya.",
  "atk-s0513a4:6622_1": "Idaṃ vuttaṃ hoti –",
  "atk-s0513a4:6622_2": "yadi tvaṃ attano abyattatāya kaṇṭakena viddho,",
  "atk-s0513a4:6622_3": "ko ettha rañño doso.",
  "atk-s0513a4:6622_4": "Yena rājānaṃ akkosi,",
  "atk-s0513a4:6622_5": "kiṃ te raññā kaṇṭako oloketvāva ācikkhitabboti.",
  "atk-s0513a4:6623_0": "Taṃ sutvā mahallako tisso gāthā abhāsi –",
  "atk-s0513a4:6624_0": "345.",
  "atk-s0513a4:6625_0": "“Bahvettha brahmadattassa, sohaṃ maggasmi brāhmaṇa;",
  "atk-s0513a4:6626_0": "Arakkhitā jānapadā, adhammabalinā hatā.",
  "atk-s0513a4:6627_0": "346.",
  "atk-s0513a4:6628_0": "“Rattiñhi corā khādanti, divā khādanti tuṇḍiyā;",
  "atk-s0513a4:6629_0": "Raṭṭhasmiṃ kūṭarājassa, bahu adhammiko jano.",
  "atk-s0513a4:6630_0": "347.",
  "atk-s0513a4:6631_0": "“Etādise bhaye jāte, bhayaṭṭā tāta māṇavā;",
  "atk-s0513a4:6632_0": "Nillenakāni kubbanti, vane āhatva kaṇṭaka”nti.",
  "atk-s0513a4:6633_0": "Tattha bahvetthāti, brāhmaṇa,",
  "atk-s0513a4:6633_1": "sohaṃ sakaṇṭake magge patito sannisinno,",
  "atk-s0513a4:6633_2": "bahu ettha brahmadattassa doso,",
  "atk-s0513a4:6633_3": "tvaṃ ettakaṃ kālaṃ rañño dosena mama sakaṇṭake magge vicaraṇabhāvaṃ na jānāsi.",
  "atk-s0513a4:6633_4": "Tassa hi arakkhitā jānapadā…pe…",
  "atk-s0513a4:6633_5": "kaṇṭakanti.",
  "atk-s0513a4:6633_6": "Tattha khādantīti vilumpanti.",
  "atk-s0513a4:6633_7": "Tuṇḍiyāti vadhabandhādīhi pīḷetvā adhammena balisādhakā.",
  "atk-s0513a4:6633_8": "Kūṭarājassāti pāparañño.",
  "atk-s0513a4:6633_9": "Adhammikoti paṭicchannakammanto.",
  "atk-s0513a4:6633_10": "Tātāti purohitaṃ ālapati.",
  "atk-s0513a4:6633_11": "Māṇavāti manussā.",
  "atk-s0513a4:6633_12": "Nillenakānīti nilīyanaṭṭhānāni.",
  "atk-s0513a4:6633_13": "Vane āhatva kaṇṭakanti kaṇṭakaṃ āharitvā dvārāni pidahitvā gharaṃ chaḍḍetvā puttadāraṃ ādāya vanaṃ pavisitvā",
  "atk-s0513a4:6633_14": "tasmiṃ vane attano nilīyanaṭṭhānāni karonti.",
  "atk-s0513a4:6633_15": "Atha vā vane yo kaṇṭako,",
  "atk-s0513a4:6633_16": "taṃ āharitvā gharāni parikkhipanti.",
  "atk-s0513a4:6633_17": "Iti rañño dosenevamhi kaṇṭakena viddho,",
  "atk-s0513a4:6633_18": "mā evarūpassa rañño upatthambho hohīti.",
  "atk-s0513a4:6634_0": "Taṃ sutvā rājā purohitaṃ āmantetvā, “ācariya,",
  "atk-s0513a4:6634_1": "mahallako yuttaṃ bhaṇati,",
  "atk-s0513a4:6634_2": "amhākameva doso,",
  "atk-s0513a4:6634_3": "ehi nivattāma,",
  "atk-s0513a4:6634_4": "dhammena rajjaṃ kāressāmā”ti āha.",
  "atk-s0513a4:6634_5": "Bodhisatto purohitassa sarīre adhimuccitvā purato gantvā “pariggaṇhissāma tāva,",
  "atk-s0513a4:6634_6": "mahārājā”ti āha.",
  "atk-s0513a4:6634_7": "Te tamhā gāmā aññaṃ gāmaṃ gacchantā antarāmagge ekissā mahallikāya saddaṃ assosuṃ.",
  "atk-s0513a4:6634_8": "Sā kirekā dalidditthī dve dhītaro vayappattā rakkhamānā tāsaṃ araññaṃ gantuṃ na deti.",
  "atk-s0513a4:6634_9": "Sayaṃ araññato dārūni ceva sākañca āharitvā dhītaro paṭijaggati.",
  "atk-s0513a4:6634_10": "Sā taṃ divasaṃ ekaṃ gumbaṃ āruyha sākaṃ gaṇhantī pavaṭṭamānā bhūmiyaṃ patitvā rājānaṃ maraṇena akkosantī gāthamāha –",
  "atk-s0513a4:6635_0": "348.",
  "atk-s0513a4:6636_0": "“Kadāssu nāmayaṃ rājā, brahmadatto marissati;",
  "atk-s0513a4:6637_0": "Yassa raṭṭhamhi jīyanti, appatikā kumārikā”ti.",
  "atk-s0513a4:6638_0": "Tattha appatikāti assāmikā.",
  "atk-s0513a4:6638_1": "Sace hi tāsaṃ sāmikā assu,",
  "atk-s0513a4:6638_2": "maṃ poseyyuṃ.",
  "atk-s0513a4:6638_3": "Pāparañño pana rajje ahaṃ dukkhaṃ anubhomi,",
  "atk-s0513a4:6638_4": "kadā nu kho esa marissatīti.",
  "atk-s0513a4:6639_0": "Evaṃ bodhisattānubhāveneva sā akkosi. Atha naṃ purohito paṭisedhento gāthamāha –",
  "atk-s0513a4:6640_0": "349.",
  "atk-s0513a4:6641_0": "“Dubbhāsitañhi te jammi, anatthapadakovide;",
  "atk-s0513a4:6642_0": "Kuhiṃ rājā kumārīnaṃ, bhattāraṃ pariyesatī”ti.",
  "atk-s0513a4:6643_0": "Taṃ sutvā mahallikā dve gāthā abhāsi –",
  "atk-s0513a4:6644_0": "350.",
  "atk-s0513a4:6645_0": "“Na me dubbhāsitaṃ brahme, kovidatthapadā ahaṃ;",
  "atk-s0513a4:6646_0": "Arakkhitā jānapadā, adhammabalinā hatā.",
  "atk-s0513a4:6647_0": "351.",
  "atk-s0513a4:6648_0": "“Rattiñhi corā khādanti, divā khādanti tuṇḍiyā;",
  "atk-s0513a4:6649_0": "Raṭṭhasmiṃ kūṭarājassa, bahu adhammiko jano;",
  "atk-s0513a4:6650_0": "Dujjīve dubbhare dāre, kuto bhattā kumāriyo”ti.",
  "atk-s0513a4:6651_0": "Tattha kovidatthapadāti ahaṃ atthapade kāraṇapade kovidā chekā,",
  "atk-s0513a4:6651_1": "mā tvaṃ etaṃ pāparājānaṃ pasaṃsi.",
  "atk-s0513a4:6651_2": "Dujjīveti dujjīve raṭṭhe dubbhare dāre jāte manussesu bhītatasitesu araññe vasantesu kuto bhattā kumāriyo,",
  "atk-s0513a4:6651_3": "kuto kumāriyo bhattāraṃ labhissantīti attho.",
  "atk-s0513a4:6652_0": "Te tassā vacanaṃ sutvā “yuttaṃ sā kathetī”ti tato paraṃ gacchantā ekassa kassakassa saddaṃ assosuṃ.",
  "atk-s0513a4:6652_1": "Tassa kira kasantassa sāliyo nāma balibaddo phālena pahaṭo sayi.",
  "atk-s0513a4:6652_2": "So rājānaṃ akkosanto gāthamāha –",
  "atk-s0513a4:6653_0": "352.",
  "atk-s0513a4:6654_0": "“Evaṃ sayatu pañcālo, saṅgāme sattiyā hato;",
  "atk-s0513a4:6655_0": "Yathāyaṃ kapaṇo seti, hato phālena sāliyo”ti.",
  "atk-s0513a4:6656_0": "Tattha yathāti yathā ayaṃ vedanāppatto sāliyabalibaddo seti, evaṃ sayatūti attho.",
  "atk-s0513a4:6657_0": "Atha naṃ purohito paṭisedhento gāthamāha –",
  "atk-s0513a4:6658_0": "353.",
  "atk-s0513a4:6659_0": "“Adhammena tuvaṃ jamma, brahmadattassa kujjhasi;",
  "atk-s0513a4:6660_0": "Yo tvaṃ sapasi rājānaṃ, aparajjhitvāna attano”ti.",
  "atk-s0513a4:6661_0": "Tattha adhammenāti akāraṇena asabhāvena.",
  "atk-s0513a4:6662_0": "Taṃ sutvā so tisso gāthā abhāsi –",
  "atk-s0513a4:6663_0": "354.",
  "atk-s0513a4:6664_0": "“Dhammena brahmadattassa, ahaṃ kujjhāmi brāhmaṇa;",
  "atk-s0513a4:6665_0": "Arakkhitā jānapadā adhammabalinā hatā.",
  "atk-s0513a4:6666_0": "355.",
  "atk-s0513a4:6667_0": "“Rattiñhi corā khādanti, divā khādanti tuṇḍiyā;",
  "atk-s0513a4:6668_0": "Raṭṭhasmiṃ kūṭarājassa, bahu adhammiko jano.",
  "atk-s0513a4:6669_0": "356.",
  "atk-s0513a4:6670_0": "“Sā nūna puna re pakkā, vikāle bhattamāhari;",
  "atk-s0513a4:6671_0": "Bhattahāriṃ apekkhanto, hato phālena sāliyo”ti.",
  "atk-s0513a4:6672_0": "Tattha dhammenāti kāraṇeneva,",
  "atk-s0513a4:6672_1": "akāraṇena akkosatīti saññaṃ mā kari.",
  "atk-s0513a4:6672_2": "Sā nūna puna re pakkā,",
  "atk-s0513a4:6672_3": "vikāle bhattamāharīti, brāhmaṇa,",
  "atk-s0513a4:6672_4": "sā bhattahārikā itthī pātova mama bhattaṃ pacitvā āharantī adhammabalisādhakehi brahmadattassa dāsehi palibuddhā bhavissati,",
  "atk-s0513a4:6672_5": "te parivisitvā puna mayhaṃ bhattaṃ pakkaṃ bhavissati,",
  "atk-s0513a4:6672_6": "tena kāraṇena vikāle bhattaṃ āhari,",
  "atk-s0513a4:6672_7": "“ajja vikāle bhattaṃ āharī”ti cintetvā chātajjhatto ahaṃ taṃ bhattahāriṃ olokento goṇaṃ aṭṭhāne patodena vijjhiṃ,",
  "atk-s0513a4:6672_8": "tenesa pādaṃ ukkhipitvā phālaṃ paharanto hato phālena sāliyo.",
  "atk-s0513a4:6672_9": "Tasmā “esa mayā hato”ti saññaṃ mā kari,",
  "atk-s0513a4:6672_10": "pāparaññoyeva hato nāmesa,",
  "atk-s0513a4:6672_11": "mā tassa vaṇṇaṃ bhaṇīti.",
  "atk-s0513a4:6673_0": "Te purato gantvā ekasmiṃ gāme vasiṃsu.",
  "atk-s0513a4:6673_1": "Punadivase pātova ekā kūṭadhenu godohakaṃ pādena paharitvā saddhiṃ khīrena pavaṭṭesi.",
  "atk-s0513a4:6673_2": "So brahmadattaṃ akkosanto gāthamāha –",
  "atk-s0513a4:6674_0": "357.",
  "atk-s0513a4:6675_0": "“Evaṃ haññatu pañcālo, saṅgāme asinā hato;",
  "atk-s0513a4:6676_0": "Yathāhamajja pahato, khīrañca me pavaṭṭita”nti.",
  "atk-s0513a4:6677_0": "Taṃ sutvā purohito paṭisedhento gāthamāha –",
  "atk-s0513a4:6678_0": "358.",
  "atk-s0513a4:6679_0": "“Yaṃ pasu khīraṃ chaḍḍeti, pasupālaṃ vihiṃsati;",
  "atk-s0513a4:6680_0": "Kiṃ tattha brahmadattassa, yaṃ no garahate bhava”nti.",
  "atk-s0513a4:6681_0": "Brāhmaṇena gāthāya vuttāya puna so tisso gāthā abhāsi –",
  "atk-s0513a4:6682_0": "359.",
  "atk-s0513a4:6683_0": "“Gārayho brahme pañcālo, brahmadattassa rājino;",
  "atk-s0513a4:6684_0": "Arakkhitā jānapadā, adhammabalinā hatā.",
  "atk-s0513a4:6685_0": "360.",
  "atk-s0513a4:6686_0": "“Rattiñhi corā khādanti, divā khādanti tuṇḍiyā;",
  "atk-s0513a4:6687_0": "Raṭṭhasmiṃ kūṭarājassa, bahu adhammiko jano.",
  "atk-s0513a4:6688_0": "361.",
  "atk-s0513a4:6689_0": "“Caṇḍā aṭanakā gāvī, yaṃ pure na duhāmase;",
  "atk-s0513a4:6690_0": "Taṃ dāni ajja dohāma, khīrakāmehupaddutā”ti.",
  "atk-s0513a4:6691_0": "Tattha caṇḍāti pharusā.",
  "atk-s0513a4:6691_1": "Aṭanakāti palāyanasīlā.",
  "atk-s0513a4:6691_2": "Khīrakāmehīti adhammikarañño purisehi bahuṃ khīraṃ āharāpentehi upaddutā duhāma.",
  "atk-s0513a4:6691_3": "Sace hi so dhammena rajjaṃ kāreyya,",
  "atk-s0513a4:6691_4": "na no evarūpaṃ bhayaṃ āgaccheyyāti.",
  "atk-s0513a4:6692_0": "Te “so yuttaṃ kathetī”ti tamhā gāmā nikkhamma mahāmaggaṃ āruyha nagarābhimukhā gamiṃsu.",
  "atk-s0513a4:6692_1": "Ekasmiñca gāme balisādhakā asikosatthāya ekaṃ taruṇaṃ kabaravacchakaṃ māretvā cammaṃ gaṇhiṃsu.",
  "atk-s0513a4:6692_2": "Vacchakamātā dhenu puttasokena tiṇaṃ na khādati pānīyaṃ na pivati,",
  "atk-s0513a4:6692_3": "paridevamānā āhiṇḍati.",
  "atk-s0513a4:6692_4": "Taṃ disvā gāmadārakā rājānaṃ akkosantā gāthamāhaṃsu –",
  "atk-s0513a4:6693_0": "362.",
  "atk-s0513a4:6694_0": "“Evaṃ kandatu pañcālo, viputto vippasukkhatu;",
  "atk-s0513a4:6695_0": "Yathāyaṃ kapaṇā gāvī, viputtā paridhāvatī”ti.",
  "atk-s0513a4:6696_0": "Tattha paridhāvatīti paridevamāno dhāvati.",
  "atk-s0513a4:6697_0": "Tato purohito itaraṃ gāthamāha –",
  "atk-s0513a4:6698_0": "363.",
  "atk-s0513a4:6699_0": "“Yaṃ pasu pasupālassa, sambhameyya raveyya vā;",
  "atk-s0513a4:6700_0": "Konīdha aparādhatthi, brahmadattassa rājino”ti.",
  "atk-s0513a4:6701_0": "Tattha sambhameyya raveyya vāti bhameyya vā viraveyya vā.",
  "atk-s0513a4:6701_1": "Idaṃ vuttaṃ hoti – tātā,",
  "atk-s0513a4:6701_2": "pasu nāma pasupālassa rakkhantasseva dhāvatipi viravatipi,",
  "atk-s0513a4:6701_3": "tiṇampi na khādati pānīyampi na pivati,",
  "atk-s0513a4:6701_4": "idha rañño ko nu aparādhoti.",
  "atk-s0513a4:6702_0": "Tato gāmadārakā dve gāthā abhāsiṃsu –",
  "atk-s0513a4:6703_0": "364.",
  "atk-s0513a4:6704_0": "“Aparādho mahābrahme, brahmadattassa rājino;",
  "atk-s0513a4:6705_0": "Arakkhitā jānapadā, adhammabalinā hatā.",
  "atk-s0513a4:6706_0": "365.",
  "atk-s0513a4:6707_0": "“Rattiñhi corā khādanti, divā khādanti tuṇḍiyā;",
  "atk-s0513a4:6708_0": "Raṭṭhasmiṃ kūṭarājassa, bahu adhammiko jano;",
  "atk-s0513a4:6709_0": "Kathaṃ no asikosatthā, khīrapā haññate pajā”ti.",
  "atk-s0513a4:6710_0": "Tattha mahābrahmeti mahābrāhmaṇa.",
  "atk-s0513a4:6710_1": "Rājinoti rañño.",
  "atk-s0513a4:6710_2": "Kathaṃ noti kathaṃ nu kena nāma kāraṇena.",
  "atk-s0513a4:6710_3": "Khīrapā haññate pajāti pāparājassa sevakehi khīrapako vacchako haññati,",
  "atk-s0513a4:6710_4": "idāni sā dhenu puttasokena paridevati,",
  "atk-s0513a4:6710_5": "sopi rājā ayaṃ dhenu viya paridevatūti rājānaṃ akkosiṃsuyeva.",
  "atk-s0513a4:6711_0": "Te “sādhu vo kāraṇaṃ vadathā”ti vatvā pakkamiṃsu.",
  "atk-s0513a4:6711_1": "Athantarāmagge ekissā sukkhapokkharaṇiyā kākā tuṇḍehi vijjhitvā maṇḍūke khādanti.",
  "atk-s0513a4:6711_2": "Bodhisatto tesu taṃ ṭhānaṃ sampattesu attano ānubhāvena maṇḍūkena –",
  "atk-s0513a4:6712_0": "366.",
  "atk-s0513a4:6713_0": "“Evaṃ khajjatu pañcālo, hato yuddhe saputtako;",
  "atk-s0513a4:6714_0": "Yathāhamajja khajjāmi, gāmikehi araññajo”ti. –",
  "atk-s0513a4:6715_0": "Rājānaṃ akkosāpesi.",
  "atk-s0513a4:6716_0": "Tattha gāmikehīti gāmavāsīhi.",
  "atk-s0513a4:6717_0": "Taṃ sutvā purohito maṇḍūkena saddhiṃ sallapanto gāthamāha –",
  "atk-s0513a4:6718_0": "367.",
  "atk-s0513a4:6719_0": "“Na sabbabhūtesu vidhenti rakkhaṃ, rājāno maṇḍūka manussaloke;",
  "atk-s0513a4:6720_0": "Nettāvatā rājā adhammacārī, yaṃ tādisaṃ jīvamadeyyu dhaṅkā”ti.",
  "atk-s0513a4:6721_0": "Tattha jīvanti jīvantaṃ.",
  "atk-s0513a4:6721_1": "Adeyyunti khādeyyuṃ.",
  "atk-s0513a4:6721_2": "Dhaṅkāti kākā.",
  "atk-s0513a4:6721_3": "Ettāvatā rājā adhammiko nāma na hoti,",
  "atk-s0513a4:6721_4": "kiṃ sakkā araññaṃ pavisitvā raññā taṃ rakkhantena caritunti.",
  "atk-s0513a4:6722_0": "Taṃ sutvā maṇḍūko dve gāthā abhāsi –",
  "atk-s0513a4:6723_0": "368.",
  "atk-s0513a4:6724_0": "“Adhammarūpo vata brahmacārī, anuppiyaṃ bhāsasi khattiyassa;",
  "atk-s0513a4:6725_0": "Viluppamānāya puthuppajāya, pūjesi rājaṃ paramappamādaṃ.",
  "atk-s0513a4:6726_0": "369.",
  "atk-s0513a4:6727_0": "“Sace idaṃ brahme surajjakaṃ siyā, phītaṃ raṭṭhaṃ muditaṃ vippasannaṃ;",
  "atk-s0513a4:6728_0": "Bhutvā baliṃ aggapiṇḍañca kākā, na mādisaṃ jīvamadeyyu dhaṅkā”ti.",
  "atk-s0513a4:6729_0": "Tattha brahmacārīti purohitaṃ garahanto āha.",
  "atk-s0513a4:6729_1": "Khattiyassāti evarūpassa pāparañño.",
  "atk-s0513a4:6729_2": "Viluppamānāyāti vilumpamānāya,",
  "atk-s0513a4:6729_3": "ayameva vā pāṭho.",
  "atk-s0513a4:6729_4": "Puthuppajāyāti vipulāya pajāya vināsiyamānāya.",
  "atk-s0513a4:6729_5": "Pūjesīti pasaṃsi.",
  "atk-s0513a4:6729_6": "Surajjakanti chandādivasena agantvā dasa rājadhamme akopentena appamattena raññā rakkhiyamānaṃ sace idaṃ surajjakaṃ bhaveyya.",
  "atk-s0513a4:6729_7": "Phītanti devesu sammādhāraṃ anuppavecchantesu sampannasassaṃ.",
  "atk-s0513a4:6729_8": "Na mādisanti evaṃ sante mādisaṃ jīvamānaññeva kākā na khādeyyuṃ.",
  "atk-s0513a4:6730_0": "Evaṃ chasupi ṭhānesu akkosanaṃ bodhisattasseva ānubhāvena ahosi;",
  "atk-s0513a4:6731_0": "Taṃ sutvā rājā ca purohito ca “araññavāsiṃ tiracchānagataṃ maṇḍūkaṃ upādāya sabbe amheyeva akkosantī”ti",
  "atk-s0513a4:6731_1": "vatvā tato nagaraṃ gantvā dhammena rajjaṃ kāretvā mahāsattassovāde ṭhitā dānādīni puññāni kariṃsu.",
  "atk-s0513a4:6732_0": "Satthā kosalarañño imaṃ dhammadesanaṃ āharitvā,",
  "atk-s0513a4:6732_1": "“mahārāja,",
  "atk-s0513a4:6732_2": "raññā nāma agatigamanaṃ pahāya dhammena rajjaṃ kāretabba”nti vatvā jātakaṃ samodhānesi “tadā gandhatindukadevatā ahameva ahosi”nti.",
  "atk-s0513a4:6733_0": "Gandhatindukajātakavaṇṇanā dasamā.",
  "atk-s0513a4:6734_0": "Jātakuddānaṃ",
  "atk-s0513a4:6735_0": "Kiṃchanda kumbha jayaddisa chaddanta, atha paṇḍitasambhava sirakapi;",
  "atk-s0513a4:6736_0": "Dakarakkhasa paṇḍaranāgavaro, atha sambula tindukadevasutoti.",
  "atk-s0513a4:6737_0": "Tiṃsanipātavaṇṇanā niṭṭhitā."
}