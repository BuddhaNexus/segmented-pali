{
  "tika-s0202t0:0_0": "Namo tassa bhagavato arahato sammāsambuddhassa",
  "tika-s0202t0:1_0": "Majjhimanikāye",
  "tika-s0202t0:2_0": "1. Kandarakasuttavaṇṇanā",
  "tika-s0202t0:3_0": "1.",
  "tika-s0202t0:3_1": "Ārāmapokkharaṇīādīsūti ārāmapokkharaṇīuyyānacetiyaṭṭhānādīsu.",
  "tika-s0202t0:3_2": "Ussannāti bahulā.",
  "tika-s0202t0:3_3": "Asokakaṇikārakoviḷārakumbhīrājarukkhehi sammissatāya taṃ campakavanaṃ nīlādipañcavaṇṇakusumapaṭimaṇḍitanti daṭṭhabbaṃ,",
  "tika-s0202t0:3_4": "na campakarukkhānaṃyeva nīlādipañcavaṇṇakusumatāyāti vadanti.",
  "tika-s0202t0:3_5": "Bhagavā kusumagandhasugandhe campakavane viharatīti iminā na māpanakāle eva tasmiṃ nagare campakarukkhā ussannā,",
  "tika-s0202t0:3_6": "atha kho aparabhāgepīti dasseti.",
  "tika-s0202t0:3_7": "“Pañcasatamattehi aḍḍhateḷasehī”ti evaṃ adassitaparicchedena.",
  "tika-s0202t0:3_8": "Hatthino cāreti sikkhāpetīti hatthācariyo hatthīnaṃ sikkhāpako,",
  "tika-s0202t0:3_9": "tassa puttoti āha “hatthācariyassa putto”ti.",
  "tika-s0202t0:3_10": "Tadā bhagavā tesaṃ pasādajananatthaṃ attano buddhānubhāvaṃ aniguhitvāva nisinnoti dassento “chabbaṇṇānaṃ ghanabuddharasmīna”ntiādimāha.",
  "tika-s0202t0:3_11": "Bhagavato ceva gāravenāti bhagavato garubhāvena,",
  "tika-s0202t0:3_12": "bhagavati gāravenāti vā pāṭho.",
  "tika-s0202t0:4_0": "Niccaṃ na hotīti abhiṇhaṃ na hoti,",
  "tika-s0202t0:4_1": "kadācideva hotīti attho.",
  "tika-s0202t0:4_2": "Abhiṇhaniccatā hi idha adhippetā,",
  "tika-s0202t0:4_3": "na kūṭaṭṭhaniccatā.",
  "tika-s0202t0:4_4": "Loke kiñci vimhayāvahaṃ disvā hatthavikārampi karonti,",
  "tika-s0202t0:4_5": "aṅguliṃ vā phoṭayanti,",
  "tika-s0202t0:4_6": "taṃ sandhāya vuttaṃ “accharaṃ paharituṃ yutta”nti.",
  "tika-s0202t0:4_7": "Abhūtapubbaṃ bhūtanti ayaṃ niruttinayo yebhuyyena upādāya ruḷhīvasena vuttoti veditabbo.",
  "tika-s0202t0:4_8": "Tathā hi pāḷiyaṃ “yepi te,",
  "tika-s0202t0:4_9": "bho gotama,",
  "tika-s0202t0:4_10": "ahesuṃ atītamaddhāna”ntiādi vuttaṃ,",
  "tika-s0202t0:4_11": "kiñci akattabbampi kariyamānaṃ dukkarabhāvena vimhayāvahaṃ hoti,",
  "tika-s0202t0:4_12": "tathā kiñci kattabbaṃ,",
  "tika-s0202t0:4_13": "purimaṃ garahacchariyaṃ,",
  "tika-s0202t0:4_14": "pacchimaṃ pasaṃsacchariyaṃ,",
  "tika-s0202t0:4_15": "tadubhayaṃ suttapadaso dassetuṃ “tatthā”tiādi vuttaṃ.",
  "tika-s0202t0:5_0": "Sammā paṭipāditoti sammāpaṭipadāyaṃ ṭhapito.",
  "tika-s0202t0:5_1": "Esā paṭipadā paramāti etaparamaṃ,",
  "tika-s0202t0:5_2": "bhāvanapuṃsakaniddesoyaṃ yathā “visamaṃ candimasūriyā parivattantī”ti.",
  "tika-s0202t0:5_3": "Ayañhettha attho –",
  "tika-s0202t0:5_4": "bhagavā bhikkhusaṅgho paṭipadāya tumhehi paṭipādito,",
  "tika-s0202t0:5_5": "atītepi kāle buddhā etaparamaṃyeva bhikkhusaṅghaṃ sammā paṭipādesuṃ,",
  "tika-s0202t0:5_6": "anāgatepi kāle etaparamaṃyeva bhikkhusaṅghaṃ sammā paṭipādessantīti paribbājako nayaggāhena diṭṭhena",
  "tika-s0202t0:5_7": "adiṭṭhaṃ anuminanto sabbesampi buddhānaṃ sāsane saṅghasuppaṭipattiṃ majjhe bhinnasuvaṇṇaṃ viya samasamaṃ",
  "tika-s0202t0:5_8": "katvā dasseti,",
  "tika-s0202t0:5_9": "evaṃ dassento ca tesaṃ sudhammatañca tathā dasseti evāti veditabbo,",
  "tika-s0202t0:5_10": "buddhasubuddhatā pana nesaṃ sarūpeneva dassitāti.",
  "tika-s0202t0:5_11": "Na ito bhiyyoti iminā pāḷiyaṃ etaparamaṃyevāti avadhāraṇena nivattitaṃ dasseti sīlapadaṭṭhānattā samādhissa,",
  "tika-s0202t0:5_12": "samādhipadaṭṭhānattā ca paññāya sīlepi ca abhisamācārikapubbakattā ādibrahmacariyakassa vuttaṃ “ābhisamācārikavattaṃ ādiṃ katvā”ti.",
  "tika-s0202t0:6_0": "2.",
  "tika-s0202t0:6_1": "Pucchānusandhiādīsu anantogadhattā “pāṭiekko anusandhī”ti vatvā tamevatthaṃ pākaṭaṃ kātuṃ “bhagavā kirā”tiādi vuttaṃ.",
  "tika-s0202t0:6_2": "Upasantakāraṇanti upasantabhāvakāraṇaṃ.",
  "tika-s0202t0:6_3": "Tañhi ariyānaṃyeva visayo,",
  "tika-s0202t0:6_4": "tatthāpi ca buddhānaṃ eva anavasesato visayoti imamatthaṃ byatirekato anvayato ca dassetuṃ na hi tvantiādi vuttaṃ.",
  "tika-s0202t0:6_5": "Tattha ñātatthacariyā kākajātakādivasena veditabbā,",
  "tika-s0202t0:6_6": "lokatthacariyā taṃtaṃpāramipūraṇavasena,",
  "tika-s0202t0:6_7": "buddhatthacariyā mahābodhijātakādivasena.",
  "tika-s0202t0:6_8": "Acchariyaṃ bho gotamātiādinā kandarakena kataṃ pasādapavedanaṃ dasseti.",
  "tika-s0202t0:7_0": "Yepi tetiādinā tena vuttamatthaṃ paccanubhāsantena bhagavatā sampaṭicchitanti caritattā āha –",
  "tika-s0202t0:7_1": "“santi hi kandarakāti ayampi pāṭiyekko anusandhī”ti.",
  "tika-s0202t0:7_2": "Yo hi kandarakena bhikkhusaṅghassa upasantabhāvo kittito,",
  "tika-s0202t0:7_3": "taṃ vibhajitvā dassentopi tena apucchitoyeva attano ajjhāsayena bhagavā “santi hī”tiādinā desanaṃ ārabhi.",
  "tika-s0202t0:7_4": "Tenāha “bhagavato kira etadahosī” tiādi.",
  "tika-s0202t0:7_5": "Kappetvāti aññathā santameva attānaṃ aññathā vidhāya.",
  "tika-s0202t0:7_6": "Pakappetvāti sanidassanavasena gahetvā.",
  "tika-s0202t0:7_7": "Tenāha “kuhakabhāvenā”tiādi.",
  "tika-s0202t0:7_8": "Paṭipadaṃ pūrayamānāti kāmaṃ avisesena sekkhā vuccanti,",
  "tika-s0202t0:7_9": "te pana adhigatamaggavasena “pūrayamānā”ti na vattabbā kiccassa niṭṭhitattā.",
  "tika-s0202t0:7_10": "Maggo hi ekacittakkhaṇikoti āha “uparimaggassa vipassanāya upasantā”ti.",
  "tika-s0202t0:7_11": "Ito muttāti maggenāgatūpasamato muttā.",
  "tika-s0202t0:7_12": "Kalyāṇaputhujjane sandhāya vadati.",
  "tika-s0202t0:7_13": "Tenāha “catūhi satipaṭṭhānehi upasantā”ti.",
  "tika-s0202t0:8_0": "Satatasīlāti avicchinnasīlā.",
  "tika-s0202t0:8_1": "Sātisayo hi etesaṃ sīlassa akhaṇḍādibhāvo.",
  "tika-s0202t0:8_2": "Suparisuddhasīlatāvasena santatā vutti etesanti santatavuttinoti āha “tasseva vevacana”nti.",
  "tika-s0202t0:8_3": "Evaṃ sīlavuttivasena “santatavuttino”ti padassa atthaṃ vatvā idāni jīvitavuttivasena dassento “santatajīvikāvāti attho”ti āha.",
  "tika-s0202t0:8_4": "Sāsanassa jīvitavutti sīlasannissitā evāti āha “tasmi”ntiādi.",
  "tika-s0202t0:9_0": "Nipayati visoseti rāgādisaṃkilesaṃ,",
  "tika-s0202t0:9_1": "tato vā attānaṃ nipātīti nipako, paññavā.",
  "tika-s0202t0:9_2": "Tenāha “paññavanto”ti.",
  "tika-s0202t0:9_3": "Paññāya ṭhatvā jīvikākappanaṃ nāma buddhapaṭikuṭṭhamicchājīvaṃ pahāya sammājīvena jīvananti taṃ dassento “yathā ekacco”tiādimāha.",
  "tika-s0202t0:9_4": "Tattha yaṃ vattabbaṃ,",
  "tika-s0202t0:9_5": "taṃ visuddhimagge taṃsaṃvaṇṇanāyañca vuttanayeneva veditabbaṃ.",
  "tika-s0202t0:9_6": "Rathavinītapaṭipadādayo tesu tesu suttesu vuttanayena veditabbā.",
  "tika-s0202t0:9_7": "Ito aññattha mahāgopālakasuttādīsu lokuttarasatipaṭṭhānā kathitāti āha –",
  "tika-s0202t0:9_8": "“idha pana lokiyalokuttaramissakā satipaṭṭhānā kathitā”ti,",
  "tika-s0202t0:9_9": "satipaṭṭhānasuttepi vomissakāva kathitāti.",
  "tika-s0202t0:9_10": "Ettakenāti ettakāya desanāya.",
  "tika-s0202t0:10_0": "3.",
  "tika-s0202t0:10_1": "Kārakabhāvanti paṭipattiyaṃ paṭipajjanakabhāvaṃ.",
  "tika-s0202t0:10_2": "Mayampi nāma gihī bahukiccā samānā kālena kālaṃ satipaṭṭhānesu suppatiṭṭhitacittā viharāma,",
  "tika-s0202t0:10_3": "kimaṅgaṃ pana vivekavāsinoti attano kārakabhāvaṃ pavedento evaṃ bhikkhusaṅghañca ukkhipati.",
  "tika-s0202t0:10_4": "Tenāha “ayañhettha adhippāyo”tiādi.",
  "tika-s0202t0:10_5": "Nānārammaṇesu aparāparaṃ uppajjamānānaṃ rāgādikilesānaṃ ghanajaṭitasaṅkhātākārena pavatti kilesagahanena gahanatā,",
  "tika-s0202t0:10_6": "tenāha “anto jaṭā bahi jaṭā,",
  "tika-s0202t0:10_7": "jaṭāya jaṭitā pajā”ti.",
  "tika-s0202t0:10_8": "Manussānaṃ ajjhāsayagahaṇena sāṭheyyampīti dassento āha “kasaṭasāṭheyyesupi eseva nayo”ti.",
  "tika-s0202t0:10_9": "Yathā sappimadhuphāṇitādīsu kacavarabhāvo,",
  "tika-s0202t0:10_10": "so kasaṭoti vuccati,",
  "tika-s0202t0:10_11": "evaṃ santāne aparisuddho saṃkilesabhāvo kasaṭanti āha “aparisuddhaṭṭhena kasaṭatā”ti.",
  "tika-s0202t0:10_12": "Attani asantaguṇasambhāvanaṃ kerāṭiyaṭṭho.",
  "tika-s0202t0:10_13": "Jānātīti “idaṃ ahitaṃ na sevitabbaṃ,",
  "tika-s0202t0:10_14": "idaṃ hitaṃ sevitabba”nti vicāreti deseti.",
  "tika-s0202t0:10_15": "Vicāraṇatthopi hi hoti jānāti-",
  "tika-s0202t0:10_16": "saddo yathā “āyasmā jānātī”ti.",
  "tika-s0202t0:10_17": "Sabbāpi…pe…",
  "tika-s0202t0:10_18": "adhippetā “pasupālakā”tiādīsu viya.",
  "tika-s0202t0:10_19": "Idha antara-",
  "tika-s0202t0:10_20": "saddo “vijjantarikāyā”tiādīsu viya khaṇatthoti āha “yattakena khaṇenā”ti.",
  "tika-s0202t0:10_21": "Tenāti hatthinā.",
  "tika-s0202t0:10_22": "Tānīti sāṭheyyādīni.",
  "tika-s0202t0:11_0": "Atthato kāyacittujukatāpaṭipakkhabhūtāva lobhasahagatacittuppādassa pavattiākāravisesāti tāni pavattiākārena dassetuṃ “tatthā”tiādi vuttaṃ.",
  "tika-s0202t0:11_1": "Tattha yassāti pāṇabhūtassa assassa vā hatthino vā.",
  "tika-s0202t0:11_2": "Ṭhassāmīti tattheva sappaṭibhaye ṭhāne gantvā ṭhassāmīti na hoti.",
  "tika-s0202t0:11_3": "Imassa sāṭheyyatāya pākaṭakaraṇaṃ vañcanādhippāyabhāvato.",
  "tika-s0202t0:11_4": "Tathā hi catūsu ṭhānesu “vañcetvā” icceva vuttaṃ,",
  "tika-s0202t0:11_5": "niguhanto pana tattheva gantvā tiṭṭheyya.",
  "tika-s0202t0:11_6": "Esa nayo sesesupi.",
  "tika-s0202t0:11_7": "Paṭimaggaṃ ārohitukāmassāti āgatamaggameva nivattitvā gantukāmassa.",
  "tika-s0202t0:11_8": "Leṇḍavissajjanādīsu kālantarāpekkhābhāvaṃ “tathā”ti iminā upasaṃharati.",
  "tika-s0202t0:12_0": "Antojātakāti attano dāsiyā kucchimhi jātā.",
  "tika-s0202t0:12_1": "Dhanakkītāti dhanaṃ datvā dāsabhāvena gahitā.",
  "tika-s0202t0:12_2": "Karamarānītāti dāsabhāvena karamaraggāhagahitā.",
  "tika-s0202t0:12_3": "Dāsabyanti dāsabhāvaṃ.",
  "tika-s0202t0:12_4": "Pessāti adāsā eva hutvā veyyāvaccakarā.",
  "tika-s0202t0:12_5": "Imaṃ vissajjetvāti imaṃ attano hatthagataṃ vissajjetvā.",
  "tika-s0202t0:12_6": "Imaṃ gaṇhantāti imaṃ tassa hatthagataṃ gaṇhantā.",
  "tika-s0202t0:12_7": "Sammukhato aññathā parammukhakāle kāyavācāsamudācāradassaneneva cittassa nesaṃ aññathā ṭhitabhāvo niddiṭṭhoti veditabbo.",
  "tika-s0202t0:13_0": "4.",
  "tika-s0202t0:13_1": "Ayampi pāṭiyekko anusandhīti etthāpi anantare vuttanayeneva anusandhiyojanā veditabbā.",
  "tika-s0202t0:13_2": "Tenevāha “ayañhī”tiādi.",
  "tika-s0202t0:13_3": "Catuttho hitapaṭipadaṃ paṭipannoti yojanā.",
  "tika-s0202t0:13_4": "Puggalasīsena puggalapaṭipattiṃ dassento “puggale pahāyā”ti āha.",
  "tika-s0202t0:13_5": "Paṭipatti hi idha pahātabbā,",
  "tika-s0202t0:13_6": "na puggalā.",
  "tika-s0202t0:13_7": "Yathā assaddhādipuggalaparivajjanena saddhindriyādibhāvanā ijjhanti,",
  "tika-s0202t0:13_8": "evaṃ micchāpaṭipannapuggalaparivajjanena micchāpaṭipadā vajjitabbāti āha –",
  "tika-s0202t0:13_9": "“purime tayo puggale pahāyā”ti.",
  "tika-s0202t0:13_10": "Catutthapuggalassāti imasmiṃ catukke vuttacatutthapuggalassa hitapaṭipattiyaṃyeva paṭipādemi pavattemīti dassento.",
  "tika-s0202t0:13_11": "Santāti samaṃ vināsaṃ nirodhaṃ pattāti ayamettha atthoti āha “niruddhā santāti vuttā”ti.",
  "tika-s0202t0:13_12": "Puna santāti bhāvanāvasena kilesapariḷāhavigamato santāti ayamettha atthoti āha “nibbutā”ti.",
  "tika-s0202t0:13_13": "Santāti ānetvā yojanā.",
  "tika-s0202t0:13_14": "Santo haveti ettha samabhāvakarena sādhubhāvassa visesapaccayabhūtena paṇḍiccena samannāgatā ariyā “santo”ti vuttāti āha –",
  "tika-s0202t0:13_15": "“santo have…pe…",
  "tika-s0202t0:13_16": "paṇḍitā”ti.",
  "tika-s0202t0:14_0": "Āhito ahaṃmāno etthāti attā attabhāvo,",
  "tika-s0202t0:14_1": "idha pana yo paro na hoti, so attā,",
  "tika-s0202t0:14_2": "taṃ attānaṃ.",
  "tika-s0202t0:14_3": "Paranti attato aññaṃ.",
  "tika-s0202t0:14_4": "Chātaṃ vuccati taṇhā jighacchāhetutāya.",
  "tika-s0202t0:14_5": "Anto tāpanakilesānanti attano santāne attapariḷāhajananasantappanakilesānaṃ.",
  "tika-s0202t0:14_6": "Cittaṃ ārādhetīti cittaṃ pasādeti,",
  "tika-s0202t0:14_7": "sampahaṃsetīti attho.",
  "tika-s0202t0:14_8": "Yasmā pana tathābhūto cittaṃ sampādento ajjhāsayaṃ gaṇhanto nāma hoti,",
  "tika-s0202t0:14_9": "tasmā vuttaṃ “cittaṃ sampādetī”tiādi.",
  "tika-s0202t0:15_0": "5.",
  "tika-s0202t0:15_1": "Dukkhaṃ paṭikkūlaṃ jegucchaṃ etassāti dukkhapaṭikkūlo taṃ dukkhapaṭikkūlaṃ.",
  "tika-s0202t0:15_2": "Visesanavisesitabbatā hi kāmacārā.",
  "tika-s0202t0:15_3": "Aṭṭhakathāyaṃ pana dukkhassa visesitabbataṃ sandhāya bāhiratthasamāsaṃ anādiyitvā “dukkhassa paṭikkūla”nti attho vutto.",
  "tika-s0202t0:15_4": "Yena hi bhāgena purisassa dukkhaṃ paṭikkūlaṃ,",
  "tika-s0202t0:15_5": "tena dukkhassa purisopīti. Tenāha –",
  "tika-s0202t0:15_6": "“paccanīkasaṇṭhita”nti.",
  "tika-s0202t0:16_0": "6.",
  "tika-s0202t0:16_1": "Catūhi kāraṇehīti dhātukusalatādīhi catūhi kāraṇehi.",
  "tika-s0202t0:16_2": "Kammaṃ karotīti yogakammaṃ karoti.",
  "tika-s0202t0:16_3": "Yasmā sambuddhā paresaṃ maggaphalādhigamāya ussāhajātā,",
  "tika-s0202t0:16_4": "tattha nirantaraṃ yuttappayuttā eva honti,",
  "tika-s0202t0:16_5": "te paṭicca tesaṃ antarāyo na hotiyevāti āha “na pana buddhe paṭiccā”ti.",
  "tika-s0202t0:16_6": "Kiriyaparihāniyā desakassa tasseva vā puggalassa tajjapayogābhāvato.",
  "tika-s0202t0:16_7": "“Desakassa vā”ti idaṃ sāvakānaṃ vasena daṭṭhabbaṃ.",
  "tika-s0202t0:16_8": "Mahatā atthenāti ettha attha-",
  "tika-s0202t0:16_9": "saddo ānisaṃsapariyāyoti āha “dvīhi ānisaṃsehī”ti.",
  "tika-s0202t0:16_10": "Pasādaṃ paṭilabhati “arahanto”tiādinā saṅghasuppaṭipattiyā sutattā.",
  "tika-s0202t0:16_11": "Abhinavo nayo udapādi santatasīlatādivasena anattantapatādivasena,",
  "tika-s0202t0:16_12": "sopi taṃ sutvā dāsādīsu savisesaṃ lajjī dayāpanno hitānukampī hutvā sekkhapaṭipadaṃ sīlaṃ sādhento anukkamena satipaṭṭhānabhāvanaṃ paribrūheti.",
  "tika-s0202t0:16_13": "Tenāha bhagavā “mahatā atthena saṃyutto”ti.",
  "tika-s0202t0:17_0": "8.",
  "tika-s0202t0:17_1": "Paresaṃ hananaghātanādinā rodāpanato luddo,",
  "tika-s0202t0:17_2": "tathā vighātakabhāvena kāyacittānaṃ vidāraṇato dāruṇo,",
  "tika-s0202t0:17_3": "viruddhavādatāya kakkhaḷo,",
  "tika-s0202t0:17_4": "bandhanāgāre niyutto bandhanāgāriko.",
  "tika-s0202t0:18_0": "9.",
  "tika-s0202t0:18_1": "Khattiyābhisekenāti khattiyānaṃ kattabbaabhisekena.",
  "tika-s0202t0:18_2": "Santhāgāranti santhāravasena kataṃ agāraṃ yaññāvāṭaṃ.",
  "tika-s0202t0:18_3": "Sappitelenāti sappimayena telena,",
  "tika-s0202t0:18_4": "yamakasnehena hi tadā kāyaṃ abbhañjati.",
  "tika-s0202t0:18_5": "Vacchabhāvaṃ taritvā ṭhito vacchataro.",
  "tika-s0202t0:18_6": "Parikkhepakaraṇatthāyāti vanamālāhi saddhiṃ dabbhehi vediyā parikkhepanatthāya.",
  "tika-s0202t0:18_7": "Yaññabhūmiyanti avasesayaññaṭṭhāne.",
  "tika-s0202t0:18_8": "Yaṃ panettha atthato avibhattaṃ taṃ suviññeyyameva.",
  "tika-s0202t0:19_0": "Kandarakasuttavaṇṇanāya līnatthappakāsanā samattā.",
  "tika-s0202t0:20_0": "2. Aṭṭhakanāgarasuttavaṇṇanā",
  "tika-s0202t0:21_0": "17.",
  "tika-s0202t0:21_1": "Avidūreti iminā pāḷiyaṃ “vesāliya”nti idaṃ samīpe bhummavacananti dasseti.",
  "tika-s0202t0:21_2": "Sārappattakulagaṇanāyāti mahāsāramahappattakulagaṇanāya.",
  "tika-s0202t0:21_3": "Dasame ṭhāneti aññe aññeti dasagaṇanaṭṭhāne.",
  "tika-s0202t0:21_4": "Aṭṭhakanagare jāto bhavo aṭṭhakanāgaro.",
  "tika-s0202t0:21_5": "Kukkuṭārāmoti pāṭaliputte kukkuṭārāmo,",
  "tika-s0202t0:21_6": "na kosambiyaṃ.",
  "tika-s0202t0:22_0": "18.",
  "tika-s0202t0:22_1": "Pakatatthaniddeso ta-",
  "tika-s0202t0:22_2": "saddoti tassa “bhagavatā”tiādīhi padehi samānādhikaraṇabhāvena vuttassa yena abhisambuddhabhāvena bhagavā pakato adhigato supākaṭo ca,",
  "tika-s0202t0:22_3": "taṃ abhisambuddhabhāvaṃ saddhiṃ āgamanīyapaṭipadāya atthabhāvena dassento “yo so…pe…",
  "tika-s0202t0:22_4": "abhisambuddho”ti āha.",
  "tika-s0202t0:22_5": "Satipi ñāṇadassana-",
  "tika-s0202t0:22_6": "saddānaṃ idha paññāvevacanabhāve tena tena visesena tesaṃ visayavisese pavattidassanatthaṃ asādhāraṇañāṇavisesavasena",
  "tika-s0202t0:22_7": "vijjāttayavasena vijjāabhiññānāvaraṇañāṇavasena sabbaññutañāṇamaṃsacakkhuvasena paṭivedhadesanāñāṇavasena",
  "tika-s0202t0:22_8": "ca tadatthaṃ yojetvā dassento “tesaṃ tesa”ntiādimāha.",
  "tika-s0202t0:22_9": "Tattha āsayānusayaṃ jānatā āsayānusayañāṇena sabbaṃ ñeyyadhammaṃ passatā sabbaññutānāvaraṇañāṇehi.",
  "tika-s0202t0:22_10": "Pubbenivāsādīhīti pubbenivāsāsavakkhayañāṇehi.",
  "tika-s0202t0:22_11": "Paṭivedhapaññāyāti ariyamaggapaññāya.",
  "tika-s0202t0:22_12": "Desanāpaññāya passatāti desetabbadhammānaṃ desetabbappakāraṃ bodhaneyyapuggalānañca āsayānusayacaritādhimuttiādibhedaṃ",
  "tika-s0202t0:22_13": "dhammadesanāpaññāya yāthāvato passatā.",
  "tika-s0202t0:22_14": "Arīnanti kilesārīnaṃ,",
  "tika-s0202t0:22_15": "pañcavidhamārānaṃ vā,",
  "tika-s0202t0:22_16": "sāsanassa vā paccatthikānaṃ aññatitthiyānaṃ tesaṃ pana hananaṃ pāṭihāriyehi abhibhavanaṃ appaṭibhānatākaraṇaṃ ajjhupekkhanameva vā,",
  "tika-s0202t0:22_17": "kesivinayasuttañcettha nidassanaṃ.",
  "tika-s0202t0:23_0": "Tathā ṭhānāṭṭhānādivibhāgaṃ jānatā yathākammūpagasatte passatā,",
  "tika-s0202t0:23_1": "savāsanānaṃ āsavānaṃ khīṇattā arahatā,",
  "tika-s0202t0:23_2": "abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0202t0:23_3": "Atha vā tīsu kālesu appaṭihatañāṇatāya jānatā,",
  "tika-s0202t0:23_4": "kāyakammādivasena tiṇṇaṃ kammānaṃ ñāṇānuparivattito nisammakāritāya passatā,",
  "tika-s0202t0:23_5": "davādīnaṃ abhāvasādhikāya pahānasampadāya arahatā,",
  "tika-s0202t0:23_6": "chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhenāti evaṃ dasabalaaṭṭhārasaāveṇikabuddhadhammavasenapi",
  "tika-s0202t0:23_7": "yojanā kātabbā.",
  "tika-s0202t0:24_0": "19.",
  "tika-s0202t0:24_1": "Abhisaṅkhatanti attano paccayehi abhisammukhabhāvena samecca sambhūyya kataṃ,",
  "tika-s0202t0:24_2": "svassa katabhāvo uppādanena veditabbo,",
  "tika-s0202t0:24_3": "na uppannassa paṭisaṅkharaṇenāti āha “uppādita”nti.",
  "tika-s0202t0:24_4": "Te cassa paccayā cetanāpadhānāti dassetuṃ pāḷiyaṃ “abhisaṅkhataṃ abhisañcetayita”nti vuttanti “cetayitaṃ pakappita”nti atthamāha.",
  "tika-s0202t0:24_5": "Abhisaṅkhataṃ abhisañcetayitanti ca jhānassa pātubhāvadassanamukhena viddhaṃsanabhāvaṃ ulliṅgeti yañhi ahutvā sambhavati,",
  "tika-s0202t0:24_6": "taṃ hutvā paṭiveti.",
  "tika-s0202t0:24_7": "Tenāha pāḷiyaṃ ‘abhisaṅkhata’ntiādi.",
  "tika-s0202t0:24_8": "Samathavipassanādhamme ṭhitoti samathadhamme ṭhitattā samāhito vipassanaṃ paṭṭhapetvā aniccānupassanādīhi",
  "tika-s0202t0:24_9": "niccasaññādayo pajahanto anukkamena taṃ anulomañāṇaṃ pāpetā hutvā vipassanādhamme ṭhito.",
  "tika-s0202t0:24_10": "Samathavipassanāsaṅkhātesu dhammesu rañjanaṭṭhena rāgo,",
  "tika-s0202t0:24_11": "nandanaṭṭhena nandīti.",
  "tika-s0202t0:24_12": "Tattha sukhumā apekkhā vuttā,",
  "tika-s0202t0:24_13": "yā “nikantī”ti vuccati.",
  "tika-s0202t0:25_0": "Evaṃ santeti evaṃ yathārutavasena ca imassa suttapadassa atthe gahetabbe sati.",
  "tika-s0202t0:25_1": "Samathavipassanāsu chandarāgo kattabboti anāgāmiphalaṃ nibbattetvā tadatthāya samathavipassanāpi anibbattetvā",
  "tika-s0202t0:25_2": "kevalaṃ tattha chandarāgo kattabbo bhavissati. Kasmā?",
  "tika-s0202t0:25_3": "Tesu samathavipassanāsaṅkhātesu dhammesu chandarāgamattena anāgāminā laddhabbassa aladdhānāgāmiphalena",
  "tika-s0202t0:25_4": "laddhabbattā tathā sati tena anāgāmiphalampi laddhabbameva nāma hoti. Tenāha –",
  "tika-s0202t0:25_5": "“anāgāmiphalaṃ paṭividdhaṃ bhavissatī”ti.",
  "tika-s0202t0:25_6": "Sabhāvato rasitabbattā aviparīto attho eva attharaso.",
  "tika-s0202t0:25_7": "Aññāpi kāci sugatiyoti vinipātike sandhāyāha.",
  "tika-s0202t0:25_8": "Aññāpi kāci duggatiyoti asurakāyamāha.",
  "tika-s0202t0:26_0": "Samathadhurameva dhuraṃ samathayānikassa vasena desanāya āgatattā.",
  "tika-s0202t0:26_1": "Mahāmālukyovāde “vivicca akusalehi dhammehi savitakkaṃ savicāra”nti pādakajjhānaṃ katvā “so yadeva tattha",
  "tika-s0202t0:26_2": "hoti rūpagataṃ vedanāgata”ntiādinā vipassanaṃ vitthāretvā “so tattha ṭhito āsavānaṃ khayaṃ pāpuṇātī”ti",
  "tika-s0202t0:26_3": "āgatattā “mahāmālukyovāde vipassanāva dhura”nti āha.",
  "tika-s0202t0:26_4": "Mahāsatipaṭṭhānasutte sabbatthakameva tikkhatarāya vipassanāya āgatattā vuttaṃ “vipassanuttaraṃ kathita”nti.",
  "tika-s0202t0:26_5": "Kāyagatāsatisutte ānāpānajjhānādivasena savisesaṃ samathavipassanāya āgatattā vuttaṃ “samathuttaraṃ kathita”nti.",
  "tika-s0202t0:27_0": "Appaṃ yācitena bahuṃ dentena uḷārapurisena viya ekaṃ dhammaṃ pucchitena “ayampi ekadhammo”ti kathitattā",
  "tika-s0202t0:27_1": "ekādasapi dhammā pucchāvasena ekadhammo nāma jāto paccekaṃ vākyaparisamāpanañāyena.",
  "tika-s0202t0:27_2": "Ekavīsati pabbāni tehi bodhiyamānāya paṭipadāya ekarūpattā paṭipadāvasena ekadhammo nāma jātoti.",
  "tika-s0202t0:27_3": "Idha imasmiṃ aṭṭhakanāgarasutte.",
  "tika-s0202t0:27_4": "Nevasaññānāsaññāyatanadhammānaṃ saṅkhārāvasesasukhumabhāvappattatāya tattha sāvakānaṃ dukkaranti na catutthāruppavasenettha",
  "tika-s0202t0:27_5": "desanā āgatāti catunnaṃ brahmavihārānaṃ,",
  "tika-s0202t0:27_6": "heṭṭhimānaṃ tiṇṇaṃ āruppānañca vasena ekādasa.",
  "tika-s0202t0:27_7": "Pucchāvasenāti “atthi nu kho,",
  "tika-s0202t0:27_8": "bhante ānanda, tena…pe…",
  "tika-s0202t0:27_9": "sammāsambuddhena ekadhammo akkhāto”ti evaṃ pavattapucchāvasena.",
  "tika-s0202t0:27_10": "Amatuppattiyatthenāti amatabhāvassa uppattihetutāya,",
  "tika-s0202t0:27_11": "sabbānipi kammaṭṭhānāni ekarasampi amatādhigamapaṭipattiyāti attho,",
  "tika-s0202t0:27_12": "evamettha aggaphalabhūmi anāgāmiphalabhūmīti dveva bhūmiyo sarūpato āgatā,",
  "tika-s0202t0:27_13": "nānantariyatāya pana heṭṭhimāpi dve bhūmiyo atthato āgatā evāti daṭṭhabbā.",
  "tika-s0202t0:28_0": "21. Pañca satāni aggho etassāti pañcasataṃ. Sesaṃ uttānameva.",
  "tika-s0202t0:29_0": "Aṭṭhakanāgarasuttavaṇṇanāya līnatthappakāsanā samattā.",
  "tika-s0202t0:30_0": "3. Sekhasuttavaṇṇanā",
  "tika-s0202t0:31_0": "22.",
  "tika-s0202t0:31_1": "Santhāgāranti atthānusāsanāgāraṃ. Tenāha –",
  "tika-s0202t0:31_2": "“uyyogakālādīsū”tiādi. Ādi-",
  "tika-s0202t0:31_3": "saddena maṅgalamahādīnaṃ saṅgaho daṭṭhabbo.",
  "tika-s0202t0:31_4": "Santhambhantīti vissamanti,",
  "tika-s0202t0:31_5": "parissamaṃ vinodentīti attho.",
  "tika-s0202t0:31_6": "Sahāti sannivesavasena ekajjhaṃ.",
  "tika-s0202t0:31_7": "Saha atthānusāsanaṃ agāranti etasmiṃ atthe ttha-",
  "tika-s0202t0:31_8": "kārassa ntha-",
  "tika-s0202t0:31_9": "kāraṃ katvā santhāgāranti vuttanti daṭṭhabbaṃ.",
  "tika-s0202t0:31_10": "Santharantīti sammantanavasena tiṭṭhanti.",
  "tika-s0202t0:32_0": "Tepiṭakaṃ buddhavacanaṃ āgatameva bhavissatīti buddhavacanassa āgamanasīsena ariyaphaladhammānampi āgamanaṃ vuttameva,",
  "tika-s0202t0:32_1": "tiyāmarattiṃ tattha vasantānaṃ phalasamāpattivaḷañjanaṃ hotīti.",
  "tika-s0202t0:32_2": "Tasmiñca bhikkhusaṅghe kalyāṇaputhujjanā vipassanaṃ ussukkāpentā hontīti ce?",
  "tika-s0202t0:32_3": "Ariyamaggadhammānaṃ tattha āgamanaṃ hotiyeva.",
  "tika-s0202t0:33_0": "Allagomayenāti acchena allagomayarasena.",
  "tika-s0202t0:33_1": "Opuñchāpetvāti vilimpitvā.",
  "tika-s0202t0:33_2": "Catujjātiyagandhehīti tagarakuṅkumayavanapupphatamālapattāni pisitvā katagandhehi nānāvaṇṇeti nīlādivasena nānāvaṇṇe,",
  "tika-s0202t0:33_3": "na bhittivisesavasena.",
  "tika-s0202t0:33_4": "Bhittivisesavasena pana nānāsaṇṭhānarūpameva.",
  "tika-s0202t0:33_5": "Mahāpiṭṭhikakojavaketi hatthipiṭṭhīsu attharitabbatāya mahāpiṭṭhikāti laddhasamaññe kojaveti vadanti.",
  "tika-s0202t0:33_6": "Kuttake pana sandhāyetaṃ vuttaṃ hatthattharaṇā hatthirūpavicittā.",
  "tika-s0202t0:33_7": "Assattharakasīhattharakādayopi assasīharūpādivicittā eva attharakā,",
  "tika-s0202t0:33_8": "cittattharakaṃ nānārūpehi ceva nānāvidhamālākammādīhi ca vicittaṃ attharakaṃ.",
  "tika-s0202t0:34_0": "Upadhānanti apassayanaṃ upadahitvāti apassayayoggabhāvena ṭhapetvā gandhehi katamālā gandhadāmaṃ,",
  "tika-s0202t0:34_1": "tamālapattādīhi kataṃ pattadāmaṃ. Ādi-",
  "tika-s0202t0:34_2": "saddena hiṅgulatakkolajātiphalajātipupphādīhi katadāmaṃ saṅgaṇhāti.",
  "tika-s0202t0:34_3": "Pallaṅkākārena katapīṭhaṃ pallaṅkapīṭhaṃ,",
  "tika-s0202t0:34_4": "tīsu passesu,",
  "tika-s0202t0:34_5": "ekapasse eva vā saupassayaṃ apassayapīṭhaṃ,",
  "tika-s0202t0:34_6": "anapassayaṃ muṇḍapīṭhaṃ yojanāvaṭṭeti yojanaparikkhepe.",
  "tika-s0202t0:35_0": "Saṃvidhāyāti antaravāsakassa koṇapadesañca itarapadesañca samaṃ katvā vidhāya. Tenāha –",
  "tika-s0202t0:35_1": "“kattariyā padumaṃ kantanto viyā”ti timaṇḍalaṃ paṭicchādentoti ettha ca yasmā buddhānaṃ rūpasampadā viya ākappasampadāpi paramukkaṃsagatā,",
  "tika-s0202t0:35_2": "tasmā tadā bhagavā evaṃ sobhatīti dassento “suvaṇṇapāmaṅgenā”tiādimāha,",
  "tika-s0202t0:35_3": "tattha asamena buddhavesenātiādinā tadā bhagavā buddhānubhāvassa niguhaṇe kāraṇābhāvato tattha sannipatitadevamanussanāgayakkhagandhabbādīnaṃ",
  "tika-s0202t0:35_4": "pasādajananatthaṃ attano sabhāvapakatikiriyāyeva kapilavatthuṃ pāvisīti dasseti.",
  "tika-s0202t0:35_5": "Buddhānaṃ kāyappabhā nāma pakatiyā asītihatthamattameva padesaṃ pharatīti āha –",
  "tika-s0202t0:35_6": "“asītihatthaṭṭhānaṃ aggahesī”ti nīlapītalohitodātamañjiṭṭhapabhassarānaṃ vasena chabbaṇṇā buddharasmiyo.",
  "tika-s0202t0:36_0": "Sabbapāliphulloti mūlato paṭṭhāya yāva aggā phullo vikasito.",
  "tika-s0202t0:36_1": "Paṭipāṭiyā ṭhapitānantiādi parikappūpamā.",
  "tika-s0202t0:36_2": "Yathā taṃ…pe…",
  "tika-s0202t0:36_3": "alaṅkataṃ añño virocati,",
  "tika-s0202t0:36_4": "evaṃ virocittha,",
  "tika-s0202t0:36_5": "samatiṃsāya pāramitāhi abhisaṅkhatattā evaṃ virocitthāti vuttaṃ hoti.",
  "tika-s0202t0:36_6": "Pañcavīsatiyā nadīnanti gaṅgādīnaṃ candabhāgāpariyosānānaṃ pañcavīsatiyā mahānadīnaṃ.",
  "tika-s0202t0:36_7": "Sambhijjāti sambhedaṃ missībhāvaṃ patvā mukhadvāreti samuddaṃ paviṭṭhaṭṭhāne.",
  "tika-s0202t0:37_0": "Devamanussanāgasupaṇṇagandhabbayakkhādīnaṃ akkhīnīti cetaṃ parikappanavasena vuttaṃ.",
  "tika-s0202t0:37_1": "Sahassenāti padasahassena,",
  "tika-s0202t0:37_2": "bhāṇavārappamāṇena ganthenāti attho.",
  "tika-s0202t0:38_0": "Kampayanto vasundharanti attano guṇavisesehi pathavīkampaṃ uppādento,",
  "tika-s0202t0:38_1": "evaṃbhūtopi aheṭhayanto pāṇāni.",
  "tika-s0202t0:38_2": "Sabbadakkhiṇattā buddhānaṃ dakkhiṇaṃ paṭhamaṃ pādaṃ uddharanto.",
  "tika-s0202t0:38_3": "Samaṃ samphusate bhūmiṃ suppatiṭṭhitapādatāya.",
  "tika-s0202t0:38_4": "Yadipi bhūmiṃ samaṃ phusati,",
  "tika-s0202t0:38_5": "rajasānupalippati sukhumattā chaviyā.",
  "tika-s0202t0:38_6": "Ninnaṭṭhānaṃ unnamatītiādi buddhānaṃ suppatiṭṭhitapādasaṅkhātassa mahāpurisalakkhaṇapaṭilābhassa nissandaphalaṃ.",
  "tika-s0202t0:38_7": "Nātidūre uddharatīti atidūre ṭhapetuṃ na uddharati.",
  "tika-s0202t0:38_8": "Naccāsanne ca nikkhipanti accāsanne ca ṭhāne anikkhipanto niyyāti.",
  "tika-s0202t0:38_9": "Hāsayanto sadevake loke tosayanto.",
  "tika-s0202t0:38_10": "Catūhi pādehi caratīti catucārī.",
  "tika-s0202t0:39_0": "Buddhānubhāvassa pakāsanavasena gatattā vaṇṇakālo nāma kiresa.",
  "tika-s0202t0:39_1": "Sarīravaṇṇe vā guṇavaṇṇe vā kathiyamāne dukkathitanti na vattabbaṃ. Kasmā?",
  "tika-s0202t0:39_2": "Aparimāṇavaṇṇā hi buddhā bhagavanto,",
  "tika-s0202t0:39_3": "buddhaguṇasaṃvaṇṇanā jānantassa yathādhammasaṃvaṇṇanaṃyeva anupavisatīti.",
  "tika-s0202t0:40_0": "Dukūlacumbaṭakenāti ganthitvā gahitadukūlavatthena,",
  "tika-s0202t0:40_1": "nāgavikkantacaraṇoti hatthināgasadisapadanikkhepo.",
  "tika-s0202t0:40_2": "Satapuññalakkhaṇoti anekasatapuññanimmitamahāpurisalakkhaṇo maṇiverocano yathāti ativiya virocamāno maṇi",
  "tika-s0202t0:40_3": "viya verocano nāma eko maṇivisesoti keci mahāsālovāti mahanto sālarukkho viya,",
  "tika-s0202t0:40_4": "koviḷārādimahārukkho viya vā padumo kokanado yathāti kokanadasaṅkhātaṃ mahāpadumaṃ viya,",
  "tika-s0202t0:40_5": "vikasamānapadumaṃ viya vā.",
  "tika-s0202t0:41_0": "Ākāsagaṅgaṃ otārento viyātiādi tassā pakiṇṇakakathāya aññesaṃ dukkarabhāvadassanañceva suṇantānaṃ accantasukhāvahabhāvadassanañca",
  "tika-s0202t0:41_1": "pathavījaṃ ākaḍḍhento viyāti nāḷiyantaṃ yojetvā mahāpathaviyā heṭṭhimatale pappaṭakojaṃ uddhaṃmukhaṃ",
  "tika-s0202t0:41_2": "katvā ākaḍḍhento viya yojanikanti yojanappamāṇaṃ madhubhaṇḍanti madhupaṭalaṃ.",
  "tika-s0202t0:42_0": "Mahantanti uḷāraṃ.",
  "tika-s0202t0:42_1": "Sabbadānaṃ dinnameva hotīti sabbameva paccayajātaṃ āvāsadāyakena dinnameva hoti.",
  "tika-s0202t0:42_2": "Tathāhi dve tayo gāme piṇḍāya caritvā kiñci aladdhā āgatassapi chāyūdakasampannaṃ ārāmaṃ pavisitvā nhāyitvā",
  "tika-s0202t0:42_3": "paṭissaye muhuttaṃ nipajjitvā uṭṭhāya nisinnassa kāye balaṃ āharitvā pakkhittaṃ viya hoti.",
  "tika-s0202t0:42_4": "Bahi vicarantassa ca kāye vaṇṇadhātu vātātapehi kilamati,",
  "tika-s0202t0:42_5": "paṭissayaṃ pavisitvā dvāraṃ pidhāya muhuttaṃ nisinnassa visabhāgasantati vūpasammati,",
  "tika-s0202t0:42_6": "sabhāgasantati patiṭṭhāti,",
  "tika-s0202t0:42_7": "vaṇṇadhātu āharitvā pakkhittā viya hoti,",
  "tika-s0202t0:42_8": "bahi vicarantassa ca pāde kaṇṭako vijjhati,",
  "tika-s0202t0:42_9": "khāṇu paharati,",
  "tika-s0202t0:42_10": "sarīsapādiparissayo ceva corabhayañca uppajjati,",
  "tika-s0202t0:42_11": "paṭissayaṃ pavisitvā dvāraṃ pidhāya nipannassa pana sabbe parissayā na honti,",
  "tika-s0202t0:42_12": "ajjhayantassa dhammapītisukhaṃ,",
  "tika-s0202t0:42_13": "kammaṭṭhānaṃ manasikarontassa upasamasukhaṃ uppajjati bahiddhā vikkhepābhāvato,",
  "tika-s0202t0:42_14": "bahi vicarantassa ca kāye sedā muccanti,",
  "tika-s0202t0:42_15": "akkhīni phandanti,",
  "tika-s0202t0:42_16": "senāsanaṃ pavisanakkhaṇe mañcapīṭhādīni na paññāyanti,",
  "tika-s0202t0:42_17": "muhuttaṃ nisinnassa pana akkhipasādo āharitvā pakkhitto viya hoti,",
  "tika-s0202t0:42_18": "dvāravātapānamañcapīṭhādīni paññāyanti,",
  "tika-s0202t0:42_19": "etasmimpi ca āvāse vasantaṃ disvā manussā catūhi paccayehi sakkaccaṃ upaṭṭhahanti.",
  "tika-s0202t0:42_20": "Tena vuttaṃ –",
  "tika-s0202t0:42_21": "“āvāsadānasmiṃ dinne sabbaṃ dānaṃ dinnameva hotī”ti.",
  "tika-s0202t0:42_22": "Bhūmaṭṭhaka…pe…",
  "tika-s0202t0:42_23": "na sakkāti ayamattho mahāsudassanavatthunā dīpetabbo.",
  "tika-s0202t0:43_0": "Sītanti ajjhattadhātukkhobhavasena vā bahiddhautuvipariṇāmavasena vā uppajjanakasītaṃ.",
  "tika-s0202t0:43_1": "Uṇhanti aggisantāpaṃ.",
  "tika-s0202t0:43_2": "Tassa pana davadāhādīsu sambhavo daṭṭhabbo.",
  "tika-s0202t0:43_3": "Paṭihantīti paṭibāhati.",
  "tika-s0202t0:43_4": "Yathā tadubhayavasena kāyacittānaṃ bādhanāni na honti,",
  "tika-s0202t0:43_5": "evaṃ karoti.",
  "tika-s0202t0:43_6": "Sītuṇhabbhāhate hi sarīre vikkhittacitto bhikkhu yoniso padahituṃ na sakkoti.",
  "tika-s0202t0:43_7": "Vāḷamigānīti sīhabyagghādivāḷamige.",
  "tika-s0202t0:43_8": "Guttasenāsanañhi pavisitvā dvāraṃ pidhāya nisinnassa te parissayā na honti.",
  "tika-s0202t0:43_9": "Sarīsapeti ye keci sarantā gacchante dīghajātike.",
  "tika-s0202t0:43_10": "Makaseti nidassanametaṃ,",
  "tika-s0202t0:43_11": "ḍaṃsādīnaṃ eteneva saṅgaho daṭṭhabbo.",
  "tika-s0202t0:43_12": "Sisireti sītakālavasena sattāhavaddalikādivasena ca uppanne sisirasamphasse.",
  "tika-s0202t0:43_13": "Vuṭṭhiyoti yadā tadā uppannā vassavuṭṭhiyo paṭihanatīti yojanā.",
  "tika-s0202t0:44_0": "Vātātapo ghoroti rukkhagacchādīnaṃ ummūlabhañjanavasena pavattiyā ghoro sarajaarajādibhedo vāto ceva",
  "tika-s0202t0:44_1": "gimhapariḷāhasamayesu uppattiyā ghoro sūriyātapo ca.",
  "tika-s0202t0:44_2": "Paṭihaññatīti paṭibāhīyati.",
  "tika-s0202t0:44_3": "Leṇatthanti nānārammaṇato cittaṃ nivattetvā paṭisallānārāmatthaṃ.",
  "tika-s0202t0:44_4": "Sukhatthanti vuttaparissayābhāvena phāsuvihāratthaṃ.",
  "tika-s0202t0:44_5": "Jhāyitunti aṭṭhatiṃsārammaṇesu yattha katthaci cittaṃ upanijjhāyituṃ.",
  "tika-s0202t0:44_6": "Vipassitunti aniccādito sabbasaṅkhāre sammasituṃ.",
  "tika-s0202t0:45_0": "Vihāreti paṭissaye.",
  "tika-s0202t0:45_1": "Kārayeti kārāpeyya.",
  "tika-s0202t0:45_2": "Rammeti manorame nivāsasukhe.",
  "tika-s0202t0:45_3": "Vāsayettha bahussuteti kāretvā pana ettha vihāresu bahussute sīlavante kalyāṇadhamme nivāseyya.",
  "tika-s0202t0:45_4": "Te nivāsento pana tesaṃ bahussutānaṃ yathā paccayehi kilamatho na hoti,",
  "tika-s0202t0:45_5": "evaṃ annañca pānañca vatthasenāsanāni ca dadeyya ujubhūtesu ajjhāsayasampannesu kammaphalānaṃ ratanattayaguṇānañca saddahanena vippasannena cetasā.",
  "tika-s0202t0:46_0": "Idāni gahaṭṭhapabbajitānaṃ aññamaññūpakārataṃ dassetuṃ “te tassā”ti gāthamāha.",
  "tika-s0202t0:46_1": "Tattha teti bahussutā tassāti upāsakassa.",
  "tika-s0202t0:46_2": "Dhammaṃ desentīti sakalavaṭṭadukkhapanudanaṃ dhammaṃ desenti.",
  "tika-s0202t0:46_3": "Yaṃ so dhammaṃ idhaññāyāti so puggalo yaṃ saddhammaṃ imasmiṃ sāsane sammāpaṭipajjanena jānitvā aggamaggādhigamena anāsavo hutvā parinibbāyati.",
  "tika-s0202t0:47_0": "Pūjāsakkāravaseneva paṭhamayāmo khepito,",
  "tika-s0202t0:47_1": "bhagavato desanāya appāvaseso majjhimayāmo gatoti pāḷiyaṃ “bahudeva ratti”nti vuttanti āha “atirekataraṃ diyaḍḍhayāma”nti.",
  "tika-s0202t0:47_2": "Sandassesīti ānisaṃsaṃ dassesi,",
  "tika-s0202t0:47_3": "āvāsadānapaṭisaṃyuttaṃ dhammiṃ kathaṃ sutvā tato paraṃ,",
  "tika-s0202t0:47_4": "“mahārāja,",
  "tika-s0202t0:47_5": "itipi sīlaṃ,",
  "tika-s0202t0:47_6": "itipi samādhi,",
  "tika-s0202t0:47_7": "itipi paññā”ti sīlādiguṇe tesaṃ sammā dassesi,",
  "tika-s0202t0:47_8": "hatthena gahetvā viya paccakkhato pakāsesi.",
  "tika-s0202t0:47_9": "Samādapesīti “evaṃ sīlaṃ samādātabbaṃ,",
  "tika-s0202t0:47_10": "sīle patiṭṭhitena evaṃ samādhi,",
  "tika-s0202t0:47_11": "evaṃ paññā bhāvetabbā”ti yathā te sīlādiguṇe ādiyanti,",
  "tika-s0202t0:47_12": "tathā gaṇhāpesi.",
  "tika-s0202t0:47_13": "Samuttejesīti yathā samādinnaṃ sīlaṃ suvisuddhaṃ hoti,",
  "tika-s0202t0:47_14": "samathavipassanā ca bhāviyamānā yathā suṭṭhu visodhitā uparivisesāvahā honti,",
  "tika-s0202t0:47_15": "evaṃ cittaṃ samuttejesi nisāmanavasena vodāpesi.",
  "tika-s0202t0:47_16": "Sampahaṃsesīti yathānusiṭṭhaṃ ṭhitasīlādiguṇehi sampati laddhaguṇānisaṃsehi ceva upari laddhabbaphalavisesehi ca uparicittaṃ sammā pahaṃsesi,",
  "tika-s0202t0:47_17": "laddhassāsavasena suṭṭhu tosesi.",
  "tika-s0202t0:47_18": "Evametesaṃ padānaṃ attho veditabbo.",
  "tika-s0202t0:48_0": "Samudāyavacanopi asītimahāthera-",
  "tika-s0202t0:48_1": "saddo tadekadesepi niruḷhoti āha “asītimahātheresu vijjamānesū”ti.",
  "tika-s0202t0:48_2": "Ānandattheropi hi antogadho evāti.",
  "tika-s0202t0:48_3": "Sākiyamaṇḍaleti sākiyarājasamūhe.",
  "tika-s0202t0:49_0": "Paṭipadāya niyuttattā pāṭipado. Tenāha –",
  "tika-s0202t0:49_1": "“paṭipannako”ti.",
  "tika-s0202t0:49_2": "Sikkhanasīlatādinā sekho,",
  "tika-s0202t0:49_3": "odhiso samitapāpatāya samaṇo.",
  "tika-s0202t0:49_4": "Sekho pāṭipado paṭipajjanapuggalādhiṭṭhānena paṭipadādesanaṃ niyamento paṭipadāya puggalaṃ niyameti nāmāti “paṭipadāya puggalaṃ niyametvā dassetī”ti.",
  "tika-s0202t0:49_5": "Sekhappaṭipadā sāsane maṅgalapaṭipadā sammadeva asevitabbaparivajjanena sevitabbasamādānena ukkaṃsavatthūsu",
  "tika-s0202t0:49_6": "ca bhāvato asekhadhammapāripūriyā āvahattā ca vaḍḍhamānakapaṭipadā.",
  "tika-s0202t0:49_7": "Akilamantāva sallakkhessantīti idaṃ tadā tesaṃ asekhabhūmiadhigamāya ayogyatāya vuttaṃ.",
  "tika-s0202t0:49_8": "Akilamantāvāti iminā paṭisambhidāppattassapi anadhigatamaggasaññāpanā bhāriyāti dasseti.",
  "tika-s0202t0:49_9": "Osaṭāti anuppaviṭṭhā.",
  "tika-s0202t0:49_10": "Sakalaṃ vinayapiṭakaṃ kathitameva hoti tassa sīlakathābāhullato sesadvayepi eseva nayo.",
  "tika-s0202t0:49_11": "Tīhi piṭakehīti karaṇatthe karaṇavacanaṃ.",
  "tika-s0202t0:49_12": "Tena taṃtaṃpiṭakānaṃ tassā tassā sikkhāya sādhakatamabhāvaṃ dasseti.",
  "tika-s0202t0:50_0": "Piṭṭhivāto uppajjati upādinnakasarīrassa tathārūpattā saṅkhārānañca aniccatāya dukkhānubandhattā.",
  "tika-s0202t0:50_1": "Akāraṇaṃ vā etanti yenādhippāyena vuttaṃ,",
  "tika-s0202t0:50_2": "tameva adhippāyaṃ vivarituṃ “pahotī”tiādi vuttaṃ.",
  "tika-s0202t0:50_3": "Catūhi iriyāpathehi paribhuñjitukāmo ahosi sakyarājūnaṃ ajjhāsayavasena.",
  "tika-s0202t0:50_4": "Tathā hi vakkhati “satthāpi tadeva sandhāya tattha saṅghāṭiṃ paññapetvā nipajjītī”ti.",
  "tika-s0202t0:50_5": "Yadi evaṃ “piṭṭhi me āgilāyatī”ti idaṃ kathanti āha “upādinnakasarīrañca nāmā”tiādi.",
  "tika-s0202t0:51_0": "23.",
  "tika-s0202t0:51_1": "“Iminā pātimokkhasaṃvarena…pe…",
  "tika-s0202t0:51_2": "sampanno”tiādīsu samannāgatattho sampanna- saddo,",
  "tika-s0202t0:51_3": "idha pana pāripūriatthoti dassetuṃ “paripuṇṇasīloti attho”ti vuttaṃ.",
  "tika-s0202t0:51_4": "Yo pana sampannasīloyeva,",
  "tika-s0202t0:51_5": "so paripuṇṇasīlo.",
  "tika-s0202t0:51_6": "Parisuddhañhi sīlaṃ “paripuṇṇa”nti vuccati,",
  "tika-s0202t0:51_7": "na sabalaṃ kammāsaṃ vā.",
  "tika-s0202t0:51_8": "Sundaradhammehīti sobhanadhammehi.",
  "tika-s0202t0:51_9": "Yasmiṃ santāne uppannā tassa sobhanabhāvato.",
  "tika-s0202t0:51_10": "Tehi sappurisabhāvasādhanato sappurisānaṃ dhammehi.",
  "tika-s0202t0:52_0": "24.",
  "tika-s0202t0:52_1": "Iminā ettakena ṭhānenāti “idha, mahānāma,",
  "tika-s0202t0:52_2": "ariyasāvako”ti ārabhitvā yāva “akasiralābhī”ti padaṃ iminā ettakena uddesapadena mātikaṃ ṭhapetvā.",
  "tika-s0202t0:52_3": "Paṭipāṭiyāti uddesapaṭipāṭiyā.",
  "tika-s0202t0:52_4": "Evamāhāti “evaṃ kathañca,",
  "tika-s0202t0:52_5": "mahānāmā”tiādinā idāni vuccamānena dassitākārena āha.",
  "tika-s0202t0:53_0": "25.",
  "tika-s0202t0:53_1": "Hirīyatīti lajjīyati pīḷīyati.",
  "tika-s0202t0:53_2": "Yasmā hirī pāpajigucchanalakkhaṇā,",
  "tika-s0202t0:53_3": "tasmā “jigucchatīti attho”ti vuttaṃ.",
  "tika-s0202t0:53_4": "Ottappatīti uttappati.",
  "tika-s0202t0:53_5": "Pāputrāsalakkhaṇañhi ottappaṃ.",
  "tika-s0202t0:53_6": "Paggahitavīriyoti saṅkocaṃ anāpannavīriyo.",
  "tika-s0202t0:53_7": "Tenāha “anosakkitamānaso”ti.",
  "tika-s0202t0:53_8": "Pahānatthāyāti samucchindanatthāya.",
  "tika-s0202t0:53_9": "Kusalānaṃ dhammānaṃ upasampadā nāma adhigamo evāti āha “paṭilābhatthāyā”ti.",
  "tika-s0202t0:53_10": "Satinepakkenāti satiyā nepakkena tikkhavisadasūrabhāvena.",
  "tika-s0202t0:53_11": "Aṭṭhakathāyaṃ pana nepakkaṃ nāma paññāti adhippāyena “satiyā ca nipakabhāvena cā”ti attho vutto,",
  "tika-s0202t0:53_12": "evaṃ sati añño niddiṭṭho nāma hoti.",
  "tika-s0202t0:53_13": "Satimāti ca imināva visesā sati gahitā,",
  "tika-s0202t0:53_14": "parato “cirakatampi cirabhāsitampi saritā anussaritā”ti satikiccameva niddiṭṭhaṃ,",
  "tika-s0202t0:53_15": "na paññākiccaṃ,",
  "tika-s0202t0:53_16": "tasmā satinepakkenāti satiyā nepakkabhāvenāti sakkā viññātuṃ.",
  "tika-s0202t0:53_17": "Teneva hi paccayavisesavasena aññadhammanirapekkho satiyā balavabhāvo.",
  "tika-s0202t0:53_18": "Tathā hi ñāṇavippayuttacittenapi ajjhayanasammasanāni sambhavanti.",
  "tika-s0202t0:54_0": "Cetiyaṅgaṇavattādīti ādi-",
  "tika-s0202t0:54_1": "saddena bodhiyaṅgaṇavattādīni saṅgaṇhāti.",
  "tika-s0202t0:54_2": "Asītimahāvattapaṭipattipūraṇanti ettha asītivattapaṭipattipūraṇaṃ mahāvattapaṭipattipūraṇanti vattapaṭipattipūraṇa-",
  "tika-s0202t0:54_3": "saddo paccekaṃ yojetabbo.",
  "tika-s0202t0:54_4": "Tattha mahāvattāni nāma vattakhandhake vuttāni āgantukavattaṃ āvāsikaṃ gamikaṃ anumodanaṃ bhattaggaṃ",
  "tika-s0202t0:54_5": "piṇḍacārikaṃ āraññikaṃ senāsanaṃ jantāgharaṃ vaccakuṭi upajjhāyaṃ saddhivihārikaṃ ācariyaṃ antevāsikavattanti cuddasa.",
  "tika-s0202t0:54_6": "Tato aññāni pana kadāci tajjanīyakammakatādikāle pārivāsikādikāle ca caritabbāni asīti khuddakavattāni sabbāsu avatthāsu na caritabbāni,",
  "tika-s0202t0:54_7": "tasmā mahāvattesu,",
  "tika-s0202t0:54_8": "aggahitāni.",
  "tika-s0202t0:54_9": "Tattha “pārivāsikānaṃ bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe…",
  "tika-s0202t0:54_10": "na chamāyaṃ caṅkamante caṅkame caṅkamitabba”nti vuttāni pakabhatte caritabbavattāvasānāni chasaṭṭhi,",
  "tika-s0202t0:54_11": "tato paraṃ “na,",
  "tika-s0202t0:54_12": "bhikkhave,",
  "tika-s0202t0:54_13": "pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena mānattārahena",
  "tika-s0202t0:54_14": "mānattacārikena abbhānārahena bhikkhunā saddhiṃ ekacchanne āvāse vattabba”ntiādīni pakatatte caritabbehi",
  "tika-s0202t0:54_15": "anaññattā visuṃ visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā",
  "tika-s0202t0:54_16": "ekekaṃ katvā gaṇitabbāni pañcāti ekasattativattāni,",
  "tika-s0202t0:54_17": "ukkhepaniyakammakatavattesu vattapaññāpanavasena vuttaṃ –",
  "tika-s0202t0:54_18": "“na pakatattassa bhikkhuno abhivādanaṃ paccuṭṭhānaṃ…pe…",
  "tika-s0202t0:54_19": "nhāne piṭṭhiparikammaṃ sāditabba”nti idaṃ abhivādanādīnaṃ asādiyanaṃ ekaṃ,",
  "tika-s0202t0:54_20": "“na pakatatto bhikkhu sīlavipattiyā anuddhaṃsitabbo”tiādīni ca dasāti evametāni dvāsīti.",
  "tika-s0202t0:54_21": "Etesveva pana kānici tajjanīyakammādivattāni kānici pārivāsikādivattānīti aggahitaggahaṇena dvāsīti,",
  "tika-s0202t0:54_22": "evaṃ appakaṃ pana ūnamadhikaṃ vā gaṇanupagaṃ na hotīti idha “asīti”cceva vuttaṃ.",
  "tika-s0202t0:54_23": "Aññattha pana aṭṭhakathāpadese “dvāsīti khandhakavattānī”ti vuccati.",
  "tika-s0202t0:55_0": "Sakkaccaṃ uddisanaṃ sakkaccaṃ uddisāpananti paccekaṃ sakkaccaṃ-",
  "tika-s0202t0:55_1": "saddo yojetabbo.",
  "tika-s0202t0:55_2": "Uddisanaṃ uddesaggahaṇaṃ.",
  "tika-s0202t0:55_3": "Dhammosāraṇaṃ dhammassa uccāraṇaṃ.",
  "tika-s0202t0:55_4": "Dhammadesanā –",
  "tika-s0202t0:56_0": "“Ādimhi sīlaṃ deseyya, majjhe jhānaṃ vipassanaṃ;",
  "tika-s0202t0:57_0": "Pariyosāne ca nibbānaṃ, esā kathikasaṇṭhitī”ti. –",
  "tika-s0202t0:58_0": "Evaṃ kathitalakkhaṇā dhammakathā.",
  "tika-s0202t0:58_1": "Upagantvā nisinnassa yassa kassaci gahaṭṭhassa pabbajitassa vā taṅkhaṇānurūpā dhammī kathā upanisinnakathā.",
  "tika-s0202t0:58_2": "Bhattānumodanakathā anumodaniyā.",
  "tika-s0202t0:58_3": "Saritāti ettha na kevalaṃ cirakatacirabhāsitānaṃ saraṇamanussaraṇamattaṃ adhippetaṃ,",
  "tika-s0202t0:58_4": "atha kho tathāpavattarūpārūpadhammānaṃ pariggahamukhena pavattavipassanācāre satisambojjhaṅgasamuṭṭhāpananti",
  "tika-s0202t0:58_5": "dassetuṃ “tasmiṃ kāyena cirakate”tiādi vuttaṃ.",
  "tika-s0202t0:58_6": "Sakimpi saraṇenāti ekavāraṃ saraṇena.",
  "tika-s0202t0:58_7": "Punappunaṃ saraṇenāti anu anu saraṇena.",
  "tika-s0202t0:58_8": "Satisambojjhaṅgampi vivekanissitaṃ virāganissitaṃ nirodhanissitaṃ vosaggapariṇāmiñca katvā saranto tattha",
  "tika-s0202t0:58_9": "tattha javanavāre saraṇajavanavāre parittajavanavasena anussaritāti veditabbā.",
  "tika-s0202t0:59_0": "Gatiatthā dhātusaddā buddhiatthā hontīti āha –",
  "tika-s0202t0:59_1": "“udayañca vayañca paṭivijjhituṃ samatthāyā”ti.",
  "tika-s0202t0:59_2": "Missakanayenāyaṃ desanā āgatāti āha –",
  "tika-s0202t0:59_3": "“vikkhambhanavasena ca samucchedavasena cā”ti.",
  "tika-s0202t0:59_4": "Tenāha “vipassanāpaññāya cevā”tiādi.",
  "tika-s0202t0:59_5": "Vipassanāpaññāya nibbedhikapariyāyato.",
  "tika-s0202t0:59_6": "Sā ca kho padesikāti nippadesikaṃ katvā dassetuṃ “maggapaññāya paṭilābhasaṃvattanato cā”ti vuttaṃ.",
  "tika-s0202t0:59_7": "Dukkhakkhayagāminibhāvepi eseva nayo.",
  "tika-s0202t0:59_8": "Sammāti yāthāvato.",
  "tika-s0202t0:59_9": "Akuppadhammatāya hi maggapaññā khepitakhepanāya na puna kiccaṃ atthīti upāyena ñāyena yā pavatti sā evāti āha –",
  "tika-s0202t0:59_10": "“hetunā nayenā”ti.",
  "tika-s0202t0:60_0": "26.",
  "tika-s0202t0:60_1": "Adhikaṃ ceto abhiceto,",
  "tika-s0202t0:60_2": "mahaggatacittaṃ,",
  "tika-s0202t0:60_3": "tassa pana adhikatā kāmacchandādipaṭipakkhavigamena visiṭṭhabhāvappatti,",
  "tika-s0202t0:60_4": "tannissitāni ābhicetasikāni.",
  "tika-s0202t0:60_5": "Tenāha “abhicittaṃ seṭṭhacittaṃ sitāna”nti.",
  "tika-s0202t0:60_6": "Diṭṭhadhammasukhavihārānanti imasmiṃyeva attabhāve phāsuvihārabhūtānaṃ.",
  "tika-s0202t0:60_7": "Tehi pana samaṅgitakkhaṇe yasmā vivekajaṃ pītisukhaṃ samādhijaṃ pītisukhaṃ apītijaṃ satipārisuddhiñāṇasukhañca paṭilabhati vindati,",
  "tika-s0202t0:60_8": "tasmā āha –",
  "tika-s0202t0:60_9": "“appitappitakkhaṇe sukhapaṭilābhahetūna”nti.",
  "tika-s0202t0:60_10": "Icchiticchitakkhaṇe samāpajjitāti iminā tesu jhānesu samāpajjanavasībhāvamāha,",
  "tika-s0202t0:60_11": "“nikāmalābhī”ti pana vacanato āvajjanādhiṭṭhānā paccavekkhaṇavasiyo ca vuttā evāti veditabbā.",
  "tika-s0202t0:60_12": "Nidukkhalābhīti iminā tesaṃ jhānānaṃ sukhapaṭipadākhippābhiññataṃ dasseti,",
  "tika-s0202t0:60_13": "vipulalābhīti iminā paguṇataṃ tappamāṇadassitabhāvadīpanato.",
  "tika-s0202t0:60_14": "Tenāha “paguṇabhāvenā”tiādi.",
  "tika-s0202t0:60_15": "Samāpajjituṃ sakkoti samāpajjanavasībhāvatāya sādhitattā.",
  "tika-s0202t0:60_16": "Samādhipāripanthikadhammeti vasībhāvassa paccanīkadhamme.",
  "tika-s0202t0:60_17": "Jhānādhigamassa pana paccanīkadhammā pageva vikkhambhitā,",
  "tika-s0202t0:60_18": "aññathā jhānādhigamo eva na siyā.",
  "tika-s0202t0:60_19": "Akilamanto vikkhambhetuṃ na sakkotīti kicchena vikkhambheti visodheti,",
  "tika-s0202t0:60_20": "kāmādīnavapaccavekkhaṇādīhi kāmacchandādīnaṃ aññesaṃ samādhipāripanthikānaṃ dūrasamussāraṇaṃ idha vikkhambhanaṃ visodhananti veditabbaṃ.",
  "tika-s0202t0:61_0": "27.",
  "tika-s0202t0:61_1": "Vipassanāhitāya uparūparivisesāvahattā vaḍḍhamānāya pubbabhāgasīlādipaṭipadāya.",
  "tika-s0202t0:61_2": "Sā eva pubbabhāgapaṭipadā yathābhāvitatāya avassaṃ bhāvinaṃ visesaṃ pariggahitattā aṇḍaṃ viyāti aṇḍaṃ,",
  "tika-s0202t0:61_3": "kilesehi adūsitatāya apūti aṇḍaṃ etassāti apuccaṇḍo,",
  "tika-s0202t0:61_4": "vipassanaṃ ussukkāpetvā ṭhitapuggalo,",
  "tika-s0202t0:61_5": "tassa bhāvo apuccaṇḍatā.",
  "tika-s0202t0:61_6": "Vipassanādiñāṇappabhedāyāti pubbenivāsañāṇādiñāṇapabhedāya.",
  "tika-s0202t0:61_7": "Tatthāti cetokhilasutte “sa kho so,",
  "tika-s0202t0:61_8": "bhikkhave,",
  "tika-s0202t0:61_9": "evaṃ ussoḷhipannarasaṅgasamannāgato bhikkhu bhabbo abhinibbidāyā”ti āgatattā ussoḷhipannarasehi aṅgehi",
  "tika-s0202t0:61_10": "samannāgatabhāvoti evaṃ yaṃ opammasaṃsandanaṃ āgataṃ,",
  "tika-s0202t0:61_11": "taṃ opammasaṃsandanaṃ idha imasmiṃ sekhasutte yojetvā veditabbanti sambandho.",
  "tika-s0202t0:62_0": "28.",
  "tika-s0202t0:62_1": "Mahaggatādibhāvena heṭṭhimānaṃ jhānānaṃ anurūpampi attano visesena te uttaritvā atikkamitvāna ṭhitanti anuttaraṃ, tenāha –",
  "tika-s0202t0:62_2": "“paṭhamādijjhānehi asadisaṃ uttama”nti.",
  "tika-s0202t0:62_3": "Dutiyādīsupi abhinibbhidāsu.",
  "tika-s0202t0:62_4": "Pubbenivāsañāṇaṃ uppajjamānaṃ yathā attano visayapaṭicchādakaṃ kilesandhakāraṃ vidhamantameva uppajjati,",
  "tika-s0202t0:62_5": "evaṃ attano visaye kañci visesaṃ karontameva uppajjatīti āha –",
  "tika-s0202t0:62_6": "“pubbenivāsañāṇena paṭhamaṃ jāyatī”ti,",
  "tika-s0202t0:62_7": "sesañāṇadvayepi eseva nayo.",
  "tika-s0202t0:63_0": "29.",
  "tika-s0202t0:63_1": "Caraṇasminti paccatte bhummavacananti āha “caraṇaṃ nāma hotīti attho”ti.",
  "tika-s0202t0:63_2": "Tenāti karaṇatthe karaṇavacanaṃ agatapubbadisāgamane tesaṃ sādhakatamabhāvato.",
  "tika-s0202t0:64_0": "Aṭṭha ñāṇānīti idha āgatāni ca anāgatāni ca ambaṭṭhasuttādīsu āgatāni gahetvā vadati.",
  "tika-s0202t0:64_1": "Vinivijjhitvāti pubbenivāsapaṭicchādakādikilesatamaṃ bhinditvā padāletvā.",
  "tika-s0202t0:65_0": "30.",
  "tika-s0202t0:65_1": "Sanaṅkumārenāti sanantanakumārena.",
  "tika-s0202t0:65_2": "Tadeva hi tassa sanantanakumārataṃ dassetuṃ “cirakālato paṭṭhāyā”ti vuttaṃ.",
  "tika-s0202t0:65_3": "So attabhāvoti yena attabhāvena manussapathe jhānaṃ nibbattesi,",
  "tika-s0202t0:65_4": "so kumārattabhāvo,",
  "tika-s0202t0:65_5": "tasmā brahmabhūtopi tādisena kumārattabhāvena carati.",
  "tika-s0202t0:66_0": "Janitasmiṃ-",
  "tika-s0202t0:66_1": "saddo eva i-",
  "tika-s0202t0:66_2": "kārassa e-",
  "tika-s0202t0:66_3": "kāraṃ katvā “janetasmi”nti vutto,",
  "tika-s0202t0:66_4": "janitasminti ca janasminti attho veditabbo.",
  "tika-s0202t0:66_5": "Janitasminti sāmaññaggahaṇepi yattha catuvaṇṇasamaññā,",
  "tika-s0202t0:66_6": "tattheva manussaloke.",
  "tika-s0202t0:66_7": "Khattiyo seṭṭhoti lokasamaññāpi manussalokeyeva,",
  "tika-s0202t0:66_8": "na devakāye brahmakāye vāti dassetuṃ “ye gottapaṭisārino”ti vuttaṃ.",
  "tika-s0202t0:66_9": "Paṭisarantīti “ahaṃ gotamo,",
  "tika-s0202t0:66_10": "ahaṃ kassapo”ti pati pati attano gottaṃ anusaranti paṭijānanti vāti attho.",
  "tika-s0202t0:67_0": "Ettāvatāti “sādhu sādhu ānandā”ti ettakena sādhukāradānena.",
  "tika-s0202t0:67_1": "Jinabhāsitaṃ nāma jātantiādito paṭṭhāya yāva pariyosānā therabhāsitaṃ buddhabhāsitameva nāma jātaṃ.",
  "tika-s0202t0:67_2": "“Kimpanidaṃ suttaṃ satthudesanānuvidhānato jinabhāsitaṃ,",
  "tika-s0202t0:67_3": "udāhu sādhukāradānamattenā”ti evarūpā codanā idha anokāsā therassa desanāya bhagavato desanānuvidhānahetukattā sādhukāradānassāti.",
  "tika-s0202t0:67_4": "Yaṃ panettha atthato avibhattaṃ,",
  "tika-s0202t0:67_5": "taṃ suviññeyyameva.",
  "tika-s0202t0:68_0": "Sekhasuttavaṇṇanāya līnatthappakāsanā samattā.",
  "tika-s0202t0:69_0": "4. Potaliyasuttavaṇṇanā",
  "tika-s0202t0:70_0": "31.",
  "tika-s0202t0:70_1": "Aṅgā nāma janapadino rājakumārā,",
  "tika-s0202t0:70_2": "tesaṃ nivāso ekopi janapado ruḷhivasena aṅgātveva vuccatīti āha “aṅgāyeva so janapado”ti.",
  "tika-s0202t0:70_3": "Mahiyā panassa uttarena yā āpoti mahiyā nadiyā yā āpo tassa janapadassa uttarena honti.",
  "tika-s0202t0:70_4": "Tāsaṃ avidūrattā so janapado uttarāpoti vuccati.",
  "tika-s0202t0:70_5": "Sā pana mahī katthaci katthaci bhijjitvā gatāti āha “kataramahiyā uttarena yā āpo”ti.",
  "tika-s0202t0:70_6": "Tatthāti tassā mahiyā āgamanato paṭṭhāya ayaṃ āvibhāvakathā.",
  "tika-s0202t0:70_7": "Yasmā lokiyā jambudīpo himavā tattha patiṭṭhitasamuddadahapabbatanadiyoti etesu yaṃ yaṃ na manussagocaraṃ,",
  "tika-s0202t0:70_8": "tattha sayaṃ sammūḷhā aññepi sammohayanti,",
  "tika-s0202t0:70_9": "tattha tattha sammohavidhamanatthaṃ “ayaṃ kira jambudīpo”tiādimāraddhaṃ.",
  "tika-s0202t0:70_10": "Dasasahassayojanaparimāṇo āyāmato ca vitthārato cāti adhippāyo.",
  "tika-s0202t0:70_11": "Tenāha “tatthā”tiādi.",
  "tika-s0202t0:70_12": "Udakena ajjhotthaṭo tadupabhogisattānaṃ puññakkhayena.",
  "tika-s0202t0:71_0": "Sundaradassanaṃ kūṭanti sudassanakūṭaṃ,",
  "tika-s0202t0:71_1": "yaṃ loke “hemakūṭa”nti vuccati.",
  "tika-s0202t0:71_2": "Mūlagandho kāḷānusāriyādi.",
  "tika-s0202t0:71_3": "Sāragandho candanādi.",
  "tika-s0202t0:71_4": "Pheggugandho salalādi.",
  "tika-s0202t0:71_5": "Tacagandho lavaṅgādi.",
  "tika-s0202t0:71_6": "Papaṭikagandho kabitthādi.",
  "tika-s0202t0:71_7": "Rasagandho sajjādi,",
  "tika-s0202t0:71_8": "pattagandho tamālahiriverādi.",
  "tika-s0202t0:71_9": "Pupphagandho nāgakuṅkumādi.",
  "tika-s0202t0:71_10": "Phalagandho jātiphalādi.",
  "tika-s0202t0:71_11": "Gandhagandho sabbesaṃ gandhānaṃ gandho.",
  "tika-s0202t0:71_12": "Yassa hi rukkhassa sabbesampi mūlādīnaṃ gandho atthi,",
  "tika-s0202t0:71_13": "so idha gandho nāma.",
  "tika-s0202t0:71_14": "Tassa gandhassa gandho gandhagandho.",
  "tika-s0202t0:71_15": "Sabbāni puthulato paññāsayojanāni,",
  "tika-s0202t0:71_16": "āyāmato pana ubbedhato viya dviyojanasatānevāti vadanti.",
  "tika-s0202t0:72_0": "Manoharasilātalānīti otaraṇatthāya manuññasopānasilātalāni.",
  "tika-s0202t0:72_1": "Supaṭiyattānīti tadupabhogisattānaṃ sādhāraṇakammānubhāvena suṭṭhu paṭiyattāni suppavattitāni honti.",
  "tika-s0202t0:72_2": "Macchakacchapādayo udakaṃ malinaṃ karonti,",
  "tika-s0202t0:72_3": "tadabhāvato phalikasadisanimmaludakāni.",
  "tika-s0202t0:72_4": "Tiriyato dīghaṃ uggatakūṭanti “tiracchānapabbata”nti āha.",
  "tika-s0202t0:73_0": "Āpaṇāni eva vohārassa mukhabhūtānīti āha “āpaṇamukhasahassānī”ti.",
  "tika-s0202t0:73_1": "Vibhattānīti vavatthitāni aññamaññāsambhinnāni.",
  "tika-s0202t0:73_2": "Vasanaṭṭhānanti attano yathāphāsukaṃ vasitabbaṭṭhānaṃ.",
  "tika-s0202t0:73_3": "Āsati etthāti āsanaṃ,",
  "tika-s0202t0:73_4": "nisīditabbaṭṭhānāni.",
  "tika-s0202t0:74_0": "Asāruppaṃ paṭicca uppajjanakassa chādanato channaṃ anucchavikaṃ,",
  "tika-s0202t0:74_1": "tadeva ajjhāsayasampattiṃ patirūpeti pakāsetīti patirūpaṃ.",
  "tika-s0202t0:74_2": "Tenāha “nappatirūpa”nti.",
  "tika-s0202t0:74_3": "Kāraṇavevacanānīti ñāpakakāraṇavevacanāni.",
  "tika-s0202t0:74_4": "Ñāpakañhi kāraṇaṃ adhippetaṃ.",
  "tika-s0202t0:74_5": "Atthaṃ ākaroti pakāsetīti ākāro,",
  "tika-s0202t0:74_6": "tameva līnaṃ guḷhaṃ atthaṃ gametīti liṅgaṃ,",
  "tika-s0202t0:74_7": "so tena nimīyatīti nimittanti vuccati.",
  "tika-s0202t0:74_8": "Idāni tamevatthaṃ vivarituṃ “dīghadasavattha…pe…",
  "tika-s0202t0:74_9": "nimittāti vuttā”ti āha.",
  "tika-s0202t0:74_10": "Teti ākārādayo.",
  "tika-s0202t0:74_11": "Tathā hi pana metiādinā potaliyo gahapati “paribbājakaniyāmena ahaṃ jīvāmi,",
  "tika-s0202t0:74_12": "tasmā gahapati na homīti vadati.",
  "tika-s0202t0:74_13": "Ovadantoti anusāsanto.",
  "tika-s0202t0:74_14": "Upavadantoti paribhāsanto.",
  "tika-s0202t0:75_0": "32.",
  "tika-s0202t0:75_1": "Gedhabhūto lobhoti gijjhanasabhāvo lobho.",
  "tika-s0202t0:75_2": "Agijjhanalakkhaṇo na lobho,",
  "tika-s0202t0:75_3": "anindābhūtaṃ aghaṭṭananti nindāya paṭipakkhabhūtaṃ paresaṃ aghaṭṭanaṃ.",
  "tika-s0202t0:75_4": "Nindāghaṭṭanāti nindāvasena paresaṃ ghaṭṭanā akkosanā.",
  "tika-s0202t0:75_5": "Byavahāravohāropīti kayavikkayalakkhaṇo sabyohāropi dānaggahaṇaṃ vohāro.",
  "tika-s0202t0:75_6": "“Datto tisso” tiādinā voharaṇaṃ paññāpananti paññatti vohāro.",
  "tika-s0202t0:75_7": "Yathādhippetassa atthassa voharaṇaṃ kathanaṃ bodhananti vacanaṃ vohāro.",
  "tika-s0202t0:75_8": "Yāthāvato ayāthāvato ca voharati etenāti vohāro, cetanā.",
  "tika-s0202t0:75_9": "Ayamidhādhippetoti ayaṃ cetanālakkhaṇo vohāro idha imasmiṃ atthe adhippeto,",
  "tika-s0202t0:75_10": "so ca kho sāvajjova samucchedassa icchitattā.",
  "tika-s0202t0:75_11": "Idāni catubbidhassapi vohārassa idha sambhavaṃ dassetuṃ “yasmā vā”tiādi vuttaṃ.",
  "tika-s0202t0:75_12": "Gihīti cetanā natthīti ahaṃ gihīti cetanāpavatti natthi.",
  "tika-s0202t0:75_13": "Gihīti vacanaṃ natthīti gihīti attano paresañca vacanappavatti natthi.",
  "tika-s0202t0:75_14": "Gihīti paṇṇatti natthīti gihīti samaññā natthi.",
  "tika-s0202t0:75_15": "Gihīti byavahāro natthīti samudācāro natthi.",
  "tika-s0202t0:76_0": "33.",
  "tika-s0202t0:76_1": "Pāṇātipātova saṃyojanaṃ. Kasmā?",
  "tika-s0202t0:76_2": "Bandhanabhāvena pavattanato nissarituṃ appadānato.",
  "tika-s0202t0:76_3": "Pāṇātipātassa atthitāya so puggalo “pāṇātipātī”ti vuccatīti āha –",
  "tika-s0202t0:76_4": "“pāṇātipātassa…pe… hotī”ti.",
  "tika-s0202t0:76_5": "Yañhi yassa atthi,",
  "tika-s0202t0:76_6": "tena so apadissatīti.",
  "tika-s0202t0:76_7": "Bahutāyāti acakkhukādibhedena bahubhāvato.",
  "tika-s0202t0:76_8": "Pāṇātipātassa paṭipakkho apāṇātipāto.",
  "tika-s0202t0:76_9": "So pana atthato kāyadvāriko sīlasaṃvaroti āha “kāyikasīlasaṃvarenā”ti.",
  "tika-s0202t0:76_10": "Attāpi maṃ upavadeyyātiādi pāṇātipāte ādīnavadassanaṃ.",
  "tika-s0202t0:76_11": "Ādīnavadassino hi tato oramaṇaṃ.",
  "tika-s0202t0:76_12": "Desanāvasenāti aññattha sutte abhidhamme ca dasasu saṃyojanesu pañcasu nīvaraṇesu desanāvasena apariyāpannampi",
  "tika-s0202t0:76_13": "saṃyojanantipi nīvaraṇantipi idha vuttaṃ. Kasmā?",
  "tika-s0202t0:76_14": "Tadatthasambhavato. Tenāha –",
  "tika-s0202t0:76_15": "“vaṭṭabandhanaṭṭhena hitappaṭicchādanaṭṭhena cā”ti,",
  "tika-s0202t0:76_16": "pāṇātipāto hi apāṇātipātapaccayaṃ hitaṃ paṭicchādentova uppajjatīti.",
  "tika-s0202t0:76_17": "Eko avijjāsavoti idaṃ sahajātavasena vuttaṃ,",
  "tika-s0202t0:76_18": "upanissayavasena pana itaresampi āsavānaṃ yathārahaṃ sambhavo veditabbo.",
  "tika-s0202t0:76_19": "Pāṇātipātī hi puggalo “tappaccayaṃ atthaṃ karissāmī”ti kāme pattheti.",
  "tika-s0202t0:76_20": "Diṭṭhiṃ gaṇhāti,",
  "tika-s0202t0:76_21": "bhavavisesaṃ paccāsīsati.",
  "tika-s0202t0:76_22": "Tattha uppannaṃ vihanati bādhatīti vighāto, dukkhaṃ,",
  "tika-s0202t0:76_23": "pariḷāhanaṃ anatthuppādavasena upatāpanaṃ pariḷāho,",
  "tika-s0202t0:76_24": "ayametesaṃ viseso.",
  "tika-s0202t0:76_25": "Sabbatthāti sabbesu vāresu.",
  "tika-s0202t0:76_26": "Iminā upāyenāti atidesena pana pariggahito attho parato āgamissatīti.",
  "tika-s0202t0:77_0": "34- 40.",
  "tika-s0202t0:77_1": "Imasmiṃ padeti etena sattasupi vāresu tathā āgataṃ padaṃ sāmaññato gahitaṃ.",
  "tika-s0202t0:77_2": "Tenāha “iminā”tiādi.",
  "tika-s0202t0:77_3": "Rosanaṃ kāyikaṃ vācasikañcāti tappaṭipakkho arosopi tathā duvidhoti āha “kāyikavācasikasaṃvarenā”ti.",
  "tika-s0202t0:77_4": "Yathā abhijjhā lobho,",
  "tika-s0202t0:77_5": "anabhijjhā alobho,",
  "tika-s0202t0:77_6": "evaṃ akodhūpāyāso abyāpādo,",
  "tika-s0202t0:77_7": "saṃvare sukhanti saṃvaroti daṭṭhabbo,",
  "tika-s0202t0:77_8": "anatilobho pana satisaṃvare,",
  "tika-s0202t0:77_9": "anatimāno ñāṇasaṃvare saṅgahaṃ gacchatīti daṭṭhabbaṃ.",
  "tika-s0202t0:77_10": "Imesu pana padesu evaṃ sabbavāresu yojanā kātabbāti sambandho.",
  "tika-s0202t0:78_0": "Evaṃ āsavuppatti veditabbāti ettha vuttassapi ekajjhaṃ vuccamānattā “puna ayaṃ saṅkhepavinicchayo”ti vuttaṃ.",
  "tika-s0202t0:78_1": "Asammohatthaṃ ārammaṇassa.",
  "tika-s0202t0:78_2": "Purimesu tāva catūsu vāresu viramituṃ na sakkomīti vattabbaṃ.",
  "tika-s0202t0:78_3": "“Attāpi maṃ upavadeyyā”ti etassa padassa atthavaṇṇanāyaṃ “na sakkomī”ti,",
  "tika-s0202t0:78_4": "“anuvijjāpi maṃ viññū garaheyyu”nti etassa padassa atthavaṇṇanāyaṃ “na sakkotī”ti vattabbaṃ,",
  "tika-s0202t0:78_5": "iminā nayena pacchimesupi catūsu yathārahaṃ yojanā veditabbā.",
  "tika-s0202t0:78_6": "Atimāne bhavāsavaavijjāsavāti vuttaṃ mānena saha diṭṭhiyā anuppajjanato,",
  "tika-s0202t0:78_7": "atimāno pana kāmarāgenapi uppajjatevāti “atimāne kāmāsavaavijjāsavā”ti vattabbaṃ siyā,",
  "tika-s0202t0:78_8": "svāyaṃ nayo vuttanayattā suviññeyyoti na dassito.",
  "tika-s0202t0:78_9": "Pātimokkhasaṃvarasīlaṃ kathitaṃ ādito catūhi chaṭṭhena vāti pañcahi vārehi,",
  "tika-s0202t0:78_10": "sesehi tīhi pātimokkhasaṃvarasīle ṭhitassa bhikkhuno paṭisaṅkhāpahānaṃ,",
  "tika-s0202t0:78_11": "sabbehipi pana bhikkhubhāve ṭhitassa gihivohārasamucchedo kathito.",
  "tika-s0202t0:78_12": "Tattha sabbattha vattaṃ “idañcidañca mayhaṃ kātuṃ nappatirūpa”nti paṭisaṅkhānavasena akaraṇaṃ pajahanañca paṭisaṅkhāpahānaṃ.",
  "tika-s0202t0:79_0": "Kāmādīnavakathāvaṇṇanā",
  "tika-s0202t0:80_0": "42.",
  "tika-s0202t0:80_1": "Upasumbheyyāti ettha upa-",
  "tika-s0202t0:80_2": "saddo samīpattho,",
  "tika-s0202t0:80_3": "sumbhanaṃ vikkhepanaṃ.",
  "tika-s0202t0:80_4": "Teneva tamenanti bhummatthe upayogavacananti āha –",
  "tika-s0202t0:80_5": "“tassa samīpe khipeyyā”ti,",
  "tika-s0202t0:80_6": "tassa kukkurassa samīpe aṭṭhikaṅkalaṃ khipeyyāti attho.",
  "tika-s0202t0:80_7": "Nimmaṃsattā kaṅkalanti vuccatīti iminā vigatamaṃsāya aṭṭhikaṅkalikāya uraṭṭhimhi vā piṭṭhikaṇṭake vā sīsaṭṭhimhi vā kaṅkala-",
  "tika-s0202t0:80_8": "saddo niruḷhoti dasseti.",
  "tika-s0202t0:80_9": "Sunikkantanti nillikhitaṃ katvāva nibbisesaṃ likhitaṃ.",
  "tika-s0202t0:81_0": "Ekattupaṭṭhānassa ajjhupekkhanavasena pavattiyā ekattā.",
  "tika-s0202t0:81_1": "Tenāha “catutthajhānupekkhā”ti.",
  "tika-s0202t0:81_2": "Yasmā panassa ārammaṇampi ekasabhāvameva,",
  "tika-s0202t0:81_3": "tasmā āha “sā hī”tiādi.",
  "tika-s0202t0:81_4": "Lokāmisasaṅkhātāti apariññātavatthunā lokena āmasitabbato,",
  "tika-s0202t0:81_5": "loke vā āmisoti saṅkhaṃ gatāya vasena kāmaguṇānaṃ kāmabhāvo ca āmisabhāvo ca,",
  "tika-s0202t0:81_6": "so eva nippariyāyato āmisanti vattabbataṃ arahati.",
  "tika-s0202t0:81_7": "Kāmaguṇāmisāti kāmaguṇe chandarāgā.",
  "tika-s0202t0:81_8": "Gahaṇaṭṭhena bhusaṃ ādānaṭṭhena.",
  "tika-s0202t0:82_0": "43.",
  "tika-s0202t0:82_1": "Ḍayanaṃ ākāsena gamananti āha “uppatitvā gaccheyyā”ti.",
  "tika-s0202t0:82_2": "Gijjhādīnaṃ vāsipharasu na hotīti āha –",
  "tika-s0202t0:82_3": "“mukhatuṇḍakena ḍasantā taccheyyu”nti.",
  "tika-s0202t0:82_4": "Vissajjeyyunti ettha “vissajjana”nti ākaḍḍhanaṃ adhippetaṃ anekatthattā dhātūnaṃ,",
  "tika-s0202t0:82_5": "ākaḍḍhanañca anubandhitvā pātananti āha “maṃsapesiṃ nakhehi kaḍḍhitvā pāteyyu”nti.",
  "tika-s0202t0:83_0": "47. Purisassa ārohanayogyaṃ poriseyyaṃ.",
  "tika-s0202t0:84_0": "48.",
  "tika-s0202t0:84_1": "Sampannaṃ sundaraṃ phalamassāti sampannaphalaṃ.",
  "tika-s0202t0:84_2": "Phalūpapannanti phalehi upetanti āha “bahuphala”nti.",
  "tika-s0202t0:85_0": "50.",
  "tika-s0202t0:85_1": "Suvidūravidūreti ariyassa vinaye vohārasamucchedato suṭṭhu vidūrabhūte eva vidūre ahaṃ ṭhito.",
  "tika-s0202t0:85_2": "Kassaci nāma atthassapi ajānanato na ājānantīti anājānīyāti kattusādhanamassa dassento ajānanaketi ajānantabhojanasīsena tesaṃ dātabbapaccaye vadati.",
  "tika-s0202t0:85_3": "Sesaṃ suviññeyyameva.",
  "tika-s0202t0:86_0": "Potaliyasuttavaṇṇanāya līnatthappakāsanā samattā.",
  "tika-s0202t0:87_0": "5. Jīvakasuttavaṇṇanā",
  "tika-s0202t0:88_0": "51.",
  "tika-s0202t0:88_1": "Kumārena bhato posāpitoti kumārabhato,",
  "tika-s0202t0:88_2": "kumārabhato eva komārabhacco yathā “bhisakkameva bhesajja”nti.",
  "tika-s0202t0:89_0": "Ārabhantīti ettha ārabha-",
  "tika-s0202t0:89_1": "saddo kāmaṃ kāmāyūhanayaññuṭṭhāpanaāpattiāpajjanaviññāpanādīsupi āgato,",
  "tika-s0202t0:89_2": "idha pana hiṃsane icchitabboti āha –",
  "tika-s0202t0:89_3": "“ārabhantīti ghātentī”ti.",
  "tika-s0202t0:89_4": "Uddisitvā katanti attānaṃ uddisitvā māraṇavasena kataṃ nibbattitaṃ.",
  "tika-s0202t0:89_5": "Paṭiccakammanti ettha kamma-",
  "tika-s0202t0:89_6": "saddo kammasādhano atītakālikoti āha –",
  "tika-s0202t0:89_7": "“attānaṃ paṭicca kata”nti.",
  "tika-s0202t0:89_8": "Nimittakammassetaṃ adhivacanaṃ “paṭicca kammaṃ phusatī”tiādīsu viya.",
  "tika-s0202t0:89_9": "Nimittakammassāti nimittabhāvena laddhabbakammassa,",
  "tika-s0202t0:89_10": "na karaṇakārāpanavasena.",
  "tika-s0202t0:89_11": "Paṭiccakammaṃ ettha atthīti maṃsaṃ paṭiccakammaṃ yathā “buddhaṃ etassa atthīti buddho”ti.",
  "tika-s0202t0:89_12": "Tesanti nigaṇṭhānaṃ.",
  "tika-s0202t0:89_13": "Aññepi brāhmaṇādayo taṃladdhikā attheva.",
  "tika-s0202t0:90_0": "Kāraṇanti ettha yutti adhippetā,",
  "tika-s0202t0:90_1": "sā eva ca dhammato anapetattā “dhammo”ti vuttāti āha –",
  "tika-s0202t0:90_2": "“kāraṇaṃ nāma tikoṭiparisuddhamacchamaṃsaparibhogo”ti.",
  "tika-s0202t0:90_3": "Anukāraṇaṃ nāma mahājanassa tathā byākaraṇaṃ yuttiyā dhammassa anurūpabhāvato maṃsaṃ paribhuñjitabbanti anuññātaṃ tatheva kathananti katvā.",
  "tika-s0202t0:90_4": "Tanti “jānaṃ uddissakataṃ maṃsaṃ paribhuñjatī”ti evaṃ vuttaṃ paribhuñjanaṃ neva kāraṇaṃ hoti sabbena",
  "tika-s0202t0:90_5": "sabbaṃ abhāvato sati ca ayuttiyaṃ adhammoti katvā.",
  "tika-s0202t0:90_6": "Tathā byākaraṇanti “jānaṃ uddissakataṃ maṃsaṃ paribhuñjatī”ti kathanaṃ yuttiyā dhammassa ananurūpabhāvato na anukāraṇaṃ hoti.",
  "tika-s0202t0:90_7": "Parehi vuttakāraṇena sakāraṇo hutvāti pare titthiyā ‘jāna’ntiādinā dhammaṃ kathenti vadanti,",
  "tika-s0202t0:90_8": "tena kāraṇabhūtena sakāraṇo hutvā.",
  "tika-s0202t0:90_9": "Tehi tathā vattabbo eva hutvā tumhākaṃ vādo vā anuvādo vā “maṃsaṃ paribhuñjitabba”nti pavattā tumhākaṃ",
  "tika-s0202t0:90_10": "kathā vā parato parehi tathā pavattitā tassā anukathā vā.",
  "tika-s0202t0:90_11": "Viññūhi garahitabbakāraṇanti titthiyā tāva tiṭṭhantu,",
  "tika-s0202t0:90_12": "tato aññehi paṇḍitehi garahitabbakāraṇaṃ.",
  "tika-s0202t0:90_13": "Koci na āgacchatīti garahitabbataṃ na āpajjatīti attho.",
  "tika-s0202t0:90_14": "Abhibhavitvā ācikkhantīti abhibhuyya madditvā kathenti,",
  "tika-s0202t0:90_15": "abhibhūtena akkosantīti attho.",
  "tika-s0202t0:91_0": "52.",
  "tika-s0202t0:91_1": "Kāraṇehīti paribhogacittassa avisuddhatāhetūhi.",
  "tika-s0202t0:91_2": "Bhikkhū uddissakataṃ diṭṭhaṃ.",
  "tika-s0202t0:91_3": "Tādisamaṃsañhi paribhogānārahattā cittaavisuddhiyā kāraṇaṃ cittasaṃkilesāvahato.",
  "tika-s0202t0:91_4": "Idāni diṭṭhasutaparisaṅkitāni sarūpato dassetuṃ “diṭṭhādīsū”tiādi vuttaṃ.",
  "tika-s0202t0:91_5": "Tattha tadubhayavimuttaparisaṅkitanti “diṭṭhaṃ suta”nti imaṃ ubhayaṃ anissāya –",
  "tika-s0202t0:91_6": "“kiṃ nu kho imaṃ bhikkhuṃ uddissa vadhitvā sampādita”nti kevalameva parisaṅkitaṃ.",
  "tika-s0202t0:91_7": "Sabbasaṅgāhakoti sabbesaṃ tiṇṇaṃ parisaṅkitānaṃ saṅgaṇhanako.",
  "tika-s0202t0:92_0": "Maṅgalādīnanti ādi-",
  "tika-s0202t0:92_1": "saddena āhunapāhunādikaṃ saṅgaṇhāti.",
  "tika-s0202t0:92_2": "Nibbematikā hontīti sabbena sabbaṃ parisaṅkitābhāvamāha.",
  "tika-s0202t0:92_3": "Itaresanti ajānantānaṃ vaṭṭati,",
  "tika-s0202t0:92_4": "jānato evettha āpatti hoti.",
  "tika-s0202t0:92_5": "Teyevāti ye uddissa kataṃ, teyeva.",
  "tika-s0202t0:93_0": "Uddissakatamaṃsaparibhogato akappiyamaṃsaparibhogassa visesaṃ dassetuṃ “akappiyamaṃsaṃ panā”tiādi vuttaṃ.",
  "tika-s0202t0:93_1": "Purimasmiṃ sacittakā āpatti,",
  "tika-s0202t0:93_2": "itarasmiṃ acittakā. Tenāha –",
  "tika-s0202t0:93_3": "“akappiyamaṃsaṃ ajānitvā bhuttassapi āpattiyevā”ti.",
  "tika-s0202t0:93_4": "Paribhoganti paribhuñjitabbanti vadāmīti attho.",
  "tika-s0202t0:94_0": "53.",
  "tika-s0202t0:94_1": "Tādisassāti tikoṭiparisuddhassa macchamaṃsassa paribhoge.",
  "tika-s0202t0:94_2": "Mettāvihārinopīti api-",
  "tika-s0202t0:94_3": "saddena amettāvihārinopi.",
  "tika-s0202t0:94_4": "Mettāvihārino paribhoge sikhāppattā anavajjatāti dassetuṃ “idha, jīvaka,",
  "tika-s0202t0:94_5": "bhikkhū”tiādi vuttaṃ.",
  "tika-s0202t0:94_6": "Aniyametvāti avisesetvā sāmaññato.",
  "tika-s0202t0:94_7": "Yasmā bhagavatā –",
  "tika-s0202t0:94_8": "“yato kho, vaccha,",
  "tika-s0202t0:94_9": "bhikkhuno taṇhā pahīnā hotī”tiādinā mahāvacchagottasutte attā aniyametvā vutto.",
  "tika-s0202t0:94_10": "Tathā hi vacchagotto –",
  "tika-s0202t0:94_11": "“tiṭṭhatu bhavaṃ gotamo,",
  "tika-s0202t0:94_12": "atthi pana bhoto gotamassa ekabhikkhupi sāvako āsavānaṃ khayā…pe…",
  "tika-s0202t0:94_13": "upasampajja viharatī”ti āha, “idha,",
  "tika-s0202t0:94_14": "bhāradvāja,",
  "tika-s0202t0:94_15": "bhikkhu aññataraṃ gāmaṃ vā nigamaṃ vā upanissāya viharatī”tiādinā caṅkīsutte attā aniyametvā vutto.",
  "tika-s0202t0:94_16": "Tathā hi tattha parato –",
  "tika-s0202t0:94_17": "“yaṃ kho pana ayamāyasmā dhammaṃ deseti,",
  "tika-s0202t0:94_18": "gambhīro so dhammo duddaso duranubodho santo paṇīto atakkāvacaro nipuṇo paṇḍitavedanīyo,",
  "tika-s0202t0:94_19": "na so dhammo sudesanīyo luddenā”tiādinā desanā āgatā,",
  "tika-s0202t0:94_20": "tasmā vuttaṃ “bhagavatā hi mahāvacchagottasutte,",
  "tika-s0202t0:94_21": "caṅkīsutte imasmiṃ sutteti tīsu ṭhānesu attānaṃyeva sandhāya desanā katā”ti.",
  "tika-s0202t0:94_22": "Maṃsūpasecanova adhippeto macchamaṃsasahitassa āhārassa paribhogabhāvato macchamaṃsassa ca idha adhippetattā.",
  "tika-s0202t0:95_0": "Agathito appaṭibaddho.",
  "tika-s0202t0:95_1": "Taṇhāmucchanāyāti taṇhāyanavasena mucchāpattiyā.",
  "tika-s0202t0:95_2": "Anajjhopanno taṇhāya abhibhavitvā na ajjhotthaṭo,",
  "tika-s0202t0:95_3": "gilitvā pariniṭṭhapetvā na saṇṭhitoti attho. Tenāha –",
  "tika-s0202t0:95_4": "“sabbaṃ ālumpitvā”tiādi.",
  "tika-s0202t0:95_5": "Idha ādīnavo āhārassa paṭikūlabhāvoti āha “ekarattivāsenā”tiādi.",
  "tika-s0202t0:95_6": "Ayamattho āhāraparibhogoti atthasaṃyojanaparicchedikā “yāvadeva imassa kāyassa ṭhitiyā”tiādinā pavattā",
  "tika-s0202t0:95_7": "āhārapaṭibaddhachandarāganissaraṇabhūtā paññā assa atthīti nissaraṇapañño.",
  "tika-s0202t0:95_8": "Idamatthanti etamatthāya.",
  "tika-s0202t0:95_9": "Evaṃ santeti “brahmāti ca mettāvihārino samaññā”ti avatvā ye dhammā mettāvihārassa paṭipakkhabhūtā,",
  "tika-s0202t0:95_10": "tattha sāvasesaṃ pahāsi brahmā,",
  "tika-s0202t0:95_11": "anavasesaṃ pahāsi bhagavāti sace te idaṃ sandhāya bhāsitaṃ,",
  "tika-s0202t0:95_12": "evaṃ sante tava idaṃ yathāvuttavacanaṃ anujānāmi,",
  "tika-s0202t0:95_13": "na mettāvihāritāsāmaññamattatoti attho.",
  "tika-s0202t0:96_0": "55.",
  "tika-s0202t0:96_1": "“Pāṭiyekko anusandhī”ti vatvā visuṃ anusandhibhāvaṃ dassetuṃ “imasmiṃ hī”tiādi vuttaṃ.",
  "tika-s0202t0:96_2": "Dvāraṃ thaketīti macchamaṃsaparibhogānuññāya aññesaṃ vacanadvāraṃ pidahati,",
  "tika-s0202t0:96_3": "codanāpathaṃ nirundhati.",
  "tika-s0202t0:96_4": "Kathaṃ sattānuddayaṃ dasseti?",
  "tika-s0202t0:96_5": "Sattānuddayamukhena bāhirakānaṃ macchamaṃsaparibhogapaṭikkhepo tayidaṃ micchā,",
  "tika-s0202t0:96_6": "tikoṭiparisuddhasseva macchamaṃsassa paribhogo bhagavatā anuññāto.",
  "tika-s0202t0:96_7": "Tathā hi vuttaṃ –",
  "tika-s0202t0:96_8": "‘tīhi kho ahaṃ, jīvaka,",
  "tika-s0202t0:96_9": "ṭhānehi maṃsaṃ paribhoganti vadāmī’tiādi.",
  "tika-s0202t0:96_10": "Vinayepi vuttaṃ –",
  "tika-s0202t0:96_11": "“tikoṭiparisuddhaṃ,",
  "tika-s0202t0:96_12": "devadatta,",
  "tika-s0202t0:96_13": "macchamaṃsaṃ mayā anuññāta”nti.",
  "tika-s0202t0:96_14": "Tikoṭiparisuddhañca bhuñjantānaṃ sattesu anuddayā niccalā.",
  "tika-s0202t0:96_15": "“Sattānuddayaṃ dassetī”ti saṅkhepato vuttamatthaṃ vivaranto “sace hī”tiādimāha.",
  "tika-s0202t0:97_0": "Paṭhamena kāraṇenāti desanāvasenapi payogavasenapi paṭhamena parūpaghātahetunā.",
  "tika-s0202t0:97_1": "Kaḍḍhito so pāṇo.",
  "tika-s0202t0:97_2": "Galena pavedhentenāti yottagalena karaṇena asayhamānena.",
  "tika-s0202t0:97_3": "Bahupuññameva hoti āsādanāpekkhāya abhāvato,",
  "tika-s0202t0:97_4": "hitajjhāsayattā vāti adhippāyo. Esāhaṃ,",
  "tika-s0202t0:97_5": "bhantetiādi kasmā vuttaṃ,",
  "tika-s0202t0:97_6": "saraṇagamanavaseneva gahitasaraṇoti codanaṃ sandhāyāha “aya”ntiādi.",
  "tika-s0202t0:97_7": "Ogāhantotiādito paṭṭhāya yāva pariyosānā suttaṃ anussaranto atthaṃ upadhārento.",
  "tika-s0202t0:97_8": "Sesaṃ suviññeyyameva.",
  "tika-s0202t0:98_0": "Jīvakasuttavaṇṇanāya līnatthappakāsanā samattā.",
  "tika-s0202t0:99_0": "6. Upālisuttavaṇṇanā",
  "tika-s0202t0:100_0": "56.",
  "tika-s0202t0:100_1": "Pāvāraṃ pārupatīti pāvāriko,",
  "tika-s0202t0:100_2": "idaṃ tassa kulasamudāgataṃ nāmaṃ,",
  "tika-s0202t0:100_3": "so pana mahaddhano mahābhogo nagare seṭṭhiṭṭhāne ṭhito.",
  "tika-s0202t0:100_4": "Tenāha “dussapāvārikaseṭṭhino”ti.",
  "tika-s0202t0:100_5": "Dīghattā dīghatamattā.",
  "tika-s0202t0:100_6": "So kira pamāṇato upavacchayato diyaḍḍharatanaṃ atikkamma ṭhito.",
  "tika-s0202t0:100_7": "Evaṃladdhanāmoti “dīghatapassī”ti laddhasamañño.",
  "tika-s0202t0:100_8": "Bāhirāyataneti titthiyasamaye piṇḍapātoti vohāro natthi,",
  "tika-s0202t0:100_9": "tasmā sāsanavohārena “piṇḍapātappaṭikkanto”ti vuttanti adhippāyo.",
  "tika-s0202t0:101_0": "Dassetīti deseti.",
  "tika-s0202t0:101_1": "Ṭhapetīti aññamaññasaṅkarato vavatthapeti.",
  "tika-s0202t0:101_2": "Kiriyāyāti karaṇena.",
  "tika-s0202t0:101_3": "Pavattiyāti pavattanena.",
  "tika-s0202t0:101_4": "Daṇḍāni paññapetīti ettha kasmā bhagavatā āditova tathā na pucchitanti?",
  "tika-s0202t0:101_5": "Yasmā sā tasmiṃ atthe sabhāvanirutti na hoti,",
  "tika-s0202t0:101_6": "sāsane loke samayantaresu ca tādiso samudācāro natthi,",
  "tika-s0202t0:101_7": "kevalaṃ pana tasseva nigaṇṭhassāyaṃ koṭṭhālakasadiso samudācāroti imamatthaṃ dassetuṃ “kammāni paññapeti” iccevāha.",
  "tika-s0202t0:101_8": "Acittakanti cittarahitaṃ,",
  "tika-s0202t0:101_9": "cittena asamuṭṭhāpitanti attho.",
  "tika-s0202t0:101_10": "Kathaṃ pana tadubhayassa cittena vinā sambhavoti codanaṃ sandhāya tattha nidassanamāha “yathā kirā”tiādi.",
  "tika-s0202t0:101_11": "Paṭivibhattānanti atthato bhinnānaṃ.",
  "tika-s0202t0:101_12": "Paṭivisiṭṭhānanti visesanapadavasena saddatopi bhinnānaṃ.",
  "tika-s0202t0:101_13": "Vacanaṃ patiṭṭhapetukāmoti dīghatapassino yathāvuttavacanaṃ patiṭṭhapetukāmo.",
  "tika-s0202t0:101_14": "Tasmiñhi patiṭṭhāpite tenappasaṅgena āgato,",
  "tika-s0202t0:101_15": "upāli gahapati tasmiṃ padese dhammaṃ disvā sāsane abhippasīdissati.",
  "tika-s0202t0:102_0": "Kathā eva upari vādāropanassa vatthubhāvato kathāvatthu.",
  "tika-s0202t0:102_1": "Kathāyaṃ patiṭṭhapesīti kathāvatthusmiṃ,",
  "tika-s0202t0:102_2": "tadatthe vā patiṭṭhapesi.",
  "tika-s0202t0:102_3": "Yathā taṃ vādāropanabhayena na avajānāti,",
  "tika-s0202t0:102_4": "evaṃ tassaṃ kathāyaṃ,",
  "tika-s0202t0:102_5": "tasmiṃ vā atthe dīghatapassiṃ yāvatatiyaṃ vāde patiṭṭhapesi.",
  "tika-s0202t0:102_6": "Vādanti dosaṃ.",
  "tika-s0202t0:103_0": "57.",
  "tika-s0202t0:103_1": "Idāni cetanāsampayuttadhammampi gahetvā kāyakammādivasena saṅgahetvā dassetuṃ “apicā”tiādi vuttaṃ.",
  "tika-s0202t0:103_2": "Tattha tividhaṃ kāyaduccaritaṃ kāyakammaṃ nāmātiādi “kammassa kiriyāyā”ti pāḷiyaṃ akusalakammassa adhigatattā vuttaṃ,",
  "tika-s0202t0:103_3": "pubbe pana aṭṭhakāmāvacarakusalacetanātiādi sāvajjaṃ anavajjañca sāmaññato ekajjhaṃ katvā dassitaṃ.",
  "tika-s0202t0:103_4": "Kasmā panettha cetanā na gahitāti āha “imasmiṃ sutte kammaṃ dhura”nti.",
  "tika-s0202t0:103_5": "Kāyakammādibhedaṃ kammameva dhuraṃ jeṭṭhakaṃ pubbaṅgamaṃ,",
  "tika-s0202t0:103_6": "na cetanāmattameva.",
  "tika-s0202t0:103_7": "Evamāgatepīti kammānīti evaṃ nāmena āgatepi cetanā dhuraṃ,",
  "tika-s0202t0:103_8": "tattha cetanaṃ jeṭṭhakaṃ pubbaṅgamaṃ katvā vuttanti adhippāyo.",
  "tika-s0202t0:103_9": "Kathaṃ pana tattha kammanti vā kammānīti vā āgate tesaṃ cetanāya dhurabhāvoti āha “yattha katthaci…pe…",
  "tika-s0202t0:103_10": "labhatī”ti.",
  "tika-s0202t0:103_11": "Tattha yattha katthacīti yasmiṃ kismiñci dvāre.",
  "tika-s0202t0:103_12": "Sā vuttāvāti sā cetanā vuttāva,",
  "tika-s0202t0:103_13": "yā kāyasaṅkhārādipariyāyena (yassa kassaci kammassa kāyadvārādīsu pavattāpanacetanā) sampayuttadhammāpi tadaggena lokiyāpi lokuttarāpi kammameva,",
  "tika-s0202t0:103_14": "abhijjhādayo pana cetanāpakkhikāti daṭṭhabbaṃ.",
  "tika-s0202t0:104_0": "Mahantanti kaṭukaphalaṃ.",
  "tika-s0202t0:104_1": "Na kilamati sappāṭihāriyattā paṭiññāya.",
  "tika-s0202t0:104_2": "Idāni tesaṃ sappāṭihāriyataṃ dassetuṃ “tathā hī”tiādi vuttaṃ.",
  "tika-s0202t0:104_3": "Yadi akusalaṃ patvā kāyakammaṃ vacīkammaṃ mahantanti vadanto na kilamati,",
  "tika-s0202t0:104_4": "atha kasmā bhagavā idha akusalaṃ manokammaṃ mahāsāvajjaṃ kathesīti āha “imasmiṃ pana ṭhāne”tiādi.",
  "tika-s0202t0:104_5": "Yāvatatiyaṃ patiṭṭhāpanamattena gatamaggaṃ paṭipajjanto.",
  "tika-s0202t0:104_6": "Tenāha “kiñci atthanipphattiṃ apassantopī”ti.",
  "tika-s0202t0:105_0": "58.",
  "tika-s0202t0:105_1": "Nivāsaṭṭhānabhūto bālako etissā atthīti bālakinī.",
  "tika-s0202t0:105_2": "Satthupaṭiññātatāya nigaṇṭhānaṃ mahāti sambhāvitattā mahānigaṇṭho.",
  "tika-s0202t0:106_0": "60.",
  "tika-s0202t0:106_1": "Āvaṭṭeti purimākārato nivatteti attano vase vatteti etāyāti āvaṭṭanī, māyā.",
  "tika-s0202t0:106_2": "Tenāha “āvaṭṭetvā gahaṇamāya”nti.",
  "tika-s0202t0:106_3": "Satthupaṭiññānaṃ buddhadassane cittameva na uppajjati,",
  "tika-s0202t0:106_4": "ayamettha dhammatā.",
  "tika-s0202t0:106_5": "Sace pana so taṃ paṭiññaṃ appahāya buddhānaṃ sammukhībhāvaṃ upagaccheyya,",
  "tika-s0202t0:106_6": "sattadhā muddhā phaleyya,",
  "tika-s0202t0:106_7": "tasmā bhagavā “mā ayaṃ bālo vinassī”tiāditova yathā sammukhībhāvaṃ na labhati,",
  "tika-s0202t0:106_8": "tathā karoti.",
  "tika-s0202t0:106_9": "Svāyamattho pāthikaputtasamāgamena dīpetabbo.",
  "tika-s0202t0:106_10": "Dassanasampattiniyāmamāha “tathāgataṃ hī”tiādi.",
  "tika-s0202t0:106_11": "Āgamā nu kho idha tumhākaṃ santikaṃ.",
  "tika-s0202t0:107_0": "61. Vacīsacce patiṭṭhahitvāti yathāpaṭiññātāya paṭiññāya ṭhatvā.",
  "tika-s0202t0:108_0": "62.",
  "tika-s0202t0:108_1": "Sītodake amatā pāṇā pānakāle pana maranti,",
  "tika-s0202t0:108_2": "tepi tena sītodakaparibhogena māritā honti,",
  "tika-s0202t0:108_3": "tasmā tapassinā nāma sabbena sabbaṃ sītodakaṃ na paribhuñjitabbanti tesaṃ laddhi.",
  "tika-s0202t0:108_4": "Pākatikaṃ vā udakaṃ sattoti purātanānaṃ nigaṇṭhānaṃ laddhi.",
  "tika-s0202t0:108_5": "Tenāha “sattasaññāya sītodakaṃ paṭikkhipantī”ti.",
  "tika-s0202t0:108_6": "Tesaṃ taṃ adhunātananigaṇṭhānaṃ vādena virujjhati.",
  "tika-s0202t0:108_7": "Te hi pathavīādinavapadatthato aññameva jīvitaṃ paṭijānanti.",
  "tika-s0202t0:108_8": "Cittena sītodakaṃ pātukāmo paribhuñjitukāmo hoti roge ṭhatvāpi sattānaṃ cittassa tathā na vitatatā. Tenāha –",
  "tika-s0202t0:108_9": "“tenassa manodaṇḍo tattheva bhijjatī”ti.",
  "tika-s0202t0:108_10": "Tenāti sītodakaṃ pātuṃ paribhuñjituñca icchanena.",
  "tika-s0202t0:108_11": "Assāti yathāvuttassa nigaṇṭhassa.",
  "tika-s0202t0:108_12": "Tatthevāti tathācittuppādane eva.",
  "tika-s0202t0:108_13": "Bhijjati saṃvarassa vikopitattā.",
  "tika-s0202t0:108_14": "Tathābhūto so nigaṇṭho sītodakaṃ ce labheyya,",
  "tika-s0202t0:108_15": "katipayaṃ kālaṃ jīveyya,",
  "tika-s0202t0:108_16": "alābhena pana parisussamānakaṇṭhoṭṭhatālujivhāādiko sabbaso paridāhābhibhūto mareyya. Tenāha –",
  "tika-s0202t0:108_17": "“sītodakaṃ alabhamāno kālaṃ kareyyā”ti. Kasmā?",
  "tika-s0202t0:108_18": "Yasmā sītodakaṃ pivāya sannissitacittassa maraṇaṃ hoti,",
  "tika-s0202t0:108_19": "tasmā vuttaṃ “manodaṇḍo pana bhinnopi cutimpi ākaḍḍhatī”ti.",
  "tika-s0202t0:108_20": "Yasmā pana tathābhūtacittassa nigaṇṭhassa manosattesu nāma devesu upapatti hotīti titthiyānaṃ laddhi,",
  "tika-s0202t0:108_21": "tasmā vuttaṃ “manodaṇḍo pana bhinnopi paṭisandhimpi ākaḍḍhatī”ti.",
  "tika-s0202t0:108_22": "Itīti evaṃ “idhāssa nigaṇṭho”tiādiākārena.",
  "tika-s0202t0:108_23": "Nanti upāliṃ gahapatiṃ.",
  "tika-s0202t0:108_24": "Mahantoti vadāpesi “manopaṭibaddho kālaṅkarotī”ti vadantoti adhippāyo.",
  "tika-s0202t0:109_0": "Upāsakassāti upālissa gahapatissa.",
  "tika-s0202t0:109_1": "Mucchāvasenātiādinā anvayato byatirekato ca manodaṇḍassa mahantataṃ vibhāveti.",
  "tika-s0202t0:109_2": "Cittasantatippavattimattenevāti vinā kāyadaṇḍena vacīdaṇḍena ca kevalaṃ cittasantatippavattimattena.",
  "tika-s0202t0:109_3": "Bhijjitvāpīti ettha pi-",
  "tika-s0202t0:109_4": "saddena abhijjitvāpi.",
  "tika-s0202t0:109_5": "Aniyyānikāti appāṭihīrā,",
  "tika-s0202t0:109_6": "ayuttāti attho.",
  "tika-s0202t0:109_7": "Sallakkhesi upāsakoti vibhattiṃ vipariṇāmetvā yojanā.",
  "tika-s0202t0:109_8": "Pañhapaṭibhānānīti ñātuṃ icchite atthe uppajjanakapaṭibhānāni.",
  "tika-s0202t0:110_0": "“Manopaṭibaddho kālaṃ karotī”ti vadantena atthato manodaṇḍassa taduttarabhāvo paṭiññāto hotīti āha “idāni manodaṇḍo mahantoti idaṃ vacana”nti.",
  "tika-s0202t0:110_1": "Tathā ceva vuttaṃ –",
  "tika-s0202t0:110_2": "“manodaṇḍova balavā mahantoti vadāpesī”ti.",
  "tika-s0202t0:111_0": "63.",
  "tika-s0202t0:111_1": "Pāṇātipātādito yamanaṃ yāmo,",
  "tika-s0202t0:111_2": "catubbidho yāmo catuyāmo,",
  "tika-s0202t0:111_3": "catuyāmasaṅkhātena saṃvarena saṃvuto cātuyāmasaṃvarasaṃvuto.",
  "tika-s0202t0:111_4": "Aṭṭhakathāyaṃ pana yāma-",
  "tika-s0202t0:111_5": "saddo koṭṭhāsapariyāyoti “iminā catukoṭṭhāsenā”ti vuttaṃ.",
  "tika-s0202t0:111_6": "Piyajātikaṃ rūpādiārammaṇaṃ rāgavasena bālehi bhāvanīyattā “bhāvita”nti vuccatīti āha “bhāvitanti pañca kāmaguṇā”ti.",
  "tika-s0202t0:112_0": "Yo sabbaṃ pāpaṃ āsavañca vāretīti sabbavārī,",
  "tika-s0202t0:112_1": "tassa navasu padatthesu sattamo padattho,",
  "tika-s0202t0:112_2": "tena sabbavārinā pāpaṃ vāritvā ṭhitoti sabbavārivārito.",
  "tika-s0202t0:112_3": "Tenāha “sabbena pāpavāraṇena vāritapāpo”ti.",
  "tika-s0202t0:112_4": "Tato eva sabbassa vāritabbassa āsavassa dhunanato sabbavāridhuto.",
  "tika-s0202t0:112_5": "Vāritabbassa nivāraṇavasena sabbavārino phuṭo phusitoti sabbavāriphuṭo.",
  "tika-s0202t0:112_6": "Saṅghātanti sahasā hananaṃ,",
  "tika-s0202t0:112_7": "asañcetanikavadhanti attho.",
  "tika-s0202t0:112_8": "Katarasmiṃ koṭṭhāseti tīsu daṇḍakoṭṭhāsesu katarakoṭṭhāse.",
  "tika-s0202t0:113_0": "64.",
  "tika-s0202t0:113_1": "Khaliyati samādiyatīti khalaṃ,",
  "tika-s0202t0:113_2": "rāsīti āha –",
  "tika-s0202t0:113_3": "“ekaṃ maṃsakhalanti ekaṃ maṃsarāsi”nti.",
  "tika-s0202t0:113_4": "Vijjādharaiddhiyā iddhimā.",
  "tika-s0202t0:113_5": "Sā pana iddhi yasmā ānubhāvasampannasseva ijjhati,",
  "tika-s0202t0:113_6": "na yassa kassaci.",
  "tika-s0202t0:113_7": "Tasmā āha “ānubhāvasampanno”ti.",
  "tika-s0202t0:113_8": "Vijjānubhāvavaseneva ānubhāvasampanno.",
  "tika-s0202t0:113_9": "Citte vasībhāvappatto ānubhāvāya eva vijjāya paguṇabhāvāpādanena.",
  "tika-s0202t0:113_10": "Etena vasībhāvaṃ lokiyasamaññāvasena bhagavā upāliṃ gahapatiṃ paññapetukāmo evamāha.",
  "tika-s0202t0:113_11": "Lokikā hi “bhāvanāmayaiddhiyā iddhimā cetovasībhāvappatto parūpaghātaṃ karotī”ti maññanti.",
  "tika-s0202t0:113_12": "Tathā hi te isayo paresaṃ saṃvaṇṇenti,",
  "tika-s0202t0:113_13": "isīnaṃ ānubhāvaṃ kittenti.",
  "tika-s0202t0:113_14": "Yaṃ panettha vattabbaṃ,",
  "tika-s0202t0:113_15": "taṃ parato āgamissatīti.",
  "tika-s0202t0:114_0": "65.",
  "tika-s0202t0:114_1": "Araññameva hutvāti sabbaso araññameva hutvā.",
  "tika-s0202t0:114_2": "Araññabhāvena araññaṃ jātaṃ,",
  "tika-s0202t0:114_3": "na nāmamattena.",
  "tika-s0202t0:114_4": "Isīnaṃ atthāyāti isīnaṃ āsādanatthāya.",
  "tika-s0202t0:115_0": "Godhāvarītīrato nātidūre.",
  "tika-s0202t0:115_1": "Usūyamānoti “na maṃ esa jano parivāretī”ti usūyaṃ karonto.",
  "tika-s0202t0:115_2": "Kiliṭṭho vatāti paṅkadantarajasiratādīhi kiliṭṭhasarīro.",
  "tika-s0202t0:115_3": "Anañjitamaṇḍitoti anañjitakkhiko sabbena,",
  "tika-s0202t0:115_4": "sabbaṃ amaṇḍito ca.",
  "tika-s0202t0:115_5": "Tasmiṃ kāle “kālasseva akkhīnaṃ añjanaṃ maṅgala”nti manussānaṃ laddhi,",
  "tika-s0202t0:115_6": "tasmā anañjanaṃ visuṃ gahitaṃ.",
  "tika-s0202t0:116_0": "Rājā tassa vacanaṃ gahetvāti “vedesu īdisaṃ āgataṃ bhavissatīti evaṃ,",
  "tika-s0202t0:116_1": "bhante”ti rājā tassa purohitassa vacanaṃ gahetvā.",
  "tika-s0202t0:116_2": "Usumajātahadayoti uttattahadayo.",
  "tika-s0202t0:116_3": "Nāsikānaṃ appahonte mukhena assasanto.",
  "tika-s0202t0:117_0": "Vijitajayehi āgantvā nakkhattayuttaṃ āgamentehi nisīditabbaṭṭhānaṃ jayakhandhāvāraṭṭhānaṃ.",
  "tika-s0202t0:117_1": "Udakavuṭṭhipātanādi tasmiṃ pāpakamme asamaṅgibhūtānampi samanuññatāya antokaraṇatthaṃ kataṃ.",
  "tika-s0202t0:117_2": "Katabhaṇḍavuṭṭhīti ābharaṇavassaṃ.",
  "tika-s0202t0:117_3": "Mahājano samanuñño jātoti yojanā.",
  "tika-s0202t0:117_4": "Mātuposakarāmoti mātari sammāpaṭipanno rāmo nāma eko puriso.",
  "tika-s0202t0:117_5": "Asamaṅgibhūtānanti asamanuññānaṃ.",
  "tika-s0202t0:118_0": "Avakiriyāti asussūsataṃ paṭicca.",
  "tika-s0202t0:118_1": "Phuliṅgānīti aggikaṇāni.",
  "tika-s0202t0:118_2": "Patanti kāyeti kāye ito cito nipatanti.",
  "tika-s0202t0:118_3": "Ete kira nirayaṃ vivaritvā mahājanassa dassenti.",
  "tika-s0202t0:119_0": "Yathāphāsukaṭṭhānanti mayaṃ kañcipi desaṃ uddissa na gacchāma,",
  "tika-s0202t0:119_1": "yattha pana vasantassa pabbajitassa phāsu hoti,",
  "tika-s0202t0:119_2": "taṃ yathāphāsukaṭṭhānaṃ gacchāmāti adhippāyo.",
  "tika-s0202t0:119_3": "Saṅghāti saṃhatā.",
  "tika-s0202t0:119_4": "Gaṇāti taṃtaṃseṇibhāvena gaṇitabbatāya gaṇā.",
  "tika-s0202t0:119_5": "Gaṇībhūtāti ekajjhāsayā hutvā rāsibhūtā.",
  "tika-s0202t0:119_6": "Adinnādānantiādīsupi niraye paccitvā manussalokaṃ āgatassa vipākāvasesenāti ānetvā yojetabbaṃ.",
  "tika-s0202t0:120_0": "Paggaṇhissāmīti sambhāvanaṃ uppādessāmi.",
  "tika-s0202t0:120_1": "Nesaṃ kattabbanti cintesīti yojanā.",
  "tika-s0202t0:120_2": "Kiṃ cintesi?",
  "tika-s0202t0:120_3": "Āghātaṃ uppādetvā anatthakaraṇūpāyaṃ.",
  "tika-s0202t0:120_4": "Tenāha “so dhammakathāpariyosāne”tiādi.",
  "tika-s0202t0:120_5": "Nāgabalapicchillādīnanti nāgabalasāsapaaṅkolatelakaṇikāraniyyāsādīnaṃ cikkhallānaṃ.",
  "tika-s0202t0:120_6": "Viheṭhayiṃsu nirayādikathāhi ghaṭṭentā.",
  "tika-s0202t0:120_7": "Chadvārārammaṇeti cakkhādīnaṃ channaṃ dvārānaṃ ārammaṇabhūte rūpādivisaye.",
  "tika-s0202t0:121_0": "Nava vuṭṭhiyoti udakavuṭṭhi sumanapupphavuṭṭhi māsakavuṭṭhi kahāpaṇavuṭṭhi ābharaṇavuṭṭhi āvudhavuṭṭhi",
  "tika-s0202t0:121_1": "aṅgāravuṭṭhi pāsāṇavuṭṭhi vālikāvuṭṭhīti imā nava vuṭṭhiyo.",
  "tika-s0202t0:121_2": "Avañcayīti sakkāraṃ karonto viya hutvā asakkāraṃ karonto anatthacaraṇena vañcayi.",
  "tika-s0202t0:121_3": "Adūsaketi anaparādhe.",
  "tika-s0202t0:122_0": "“Diṭṭhamaṅgalikā brāhmaṇakaññā”ti jātakaṭṭhakathādīsu āgataṃ,",
  "tika-s0202t0:122_1": "idha pana “seṭṭhidhītā”ti.",
  "tika-s0202t0:122_2": "Vāreyyatthāyāti āvāhatthāya,",
  "tika-s0202t0:122_3": "assāti pesitapuggalassa.",
  "tika-s0202t0:122_4": "Tādisena nīcakulasaṃvattaniyena kammunā laddhokāsena caṇḍālayoniyaṃ nibbatto.",
  "tika-s0202t0:123_0": "Cammageheti cammena chādite gehe.",
  "tika-s0202t0:123_1": "Mātaṅgotvevassa nāmaṃ ahosi jātisamudāgataṃ.",
  "tika-s0202t0:123_2": "Tanti ghaṇṭaṃ.",
  "tika-s0202t0:123_3": "Vādento tālanena saddaṃ karonto.",
  "tika-s0202t0:123_4": "Mahāpathaṃ paṭipajji diṭṭhamaṅgalikāya gehadvārasamīpena.",
  "tika-s0202t0:124_0": "Tassā veyyāvaccakarā ceva upaṭṭhākamanussā paṭibaddhā ca surāsoṇḍādayo jāṇukapparādīhi sukoṭṭitaṃ koṭṭitabhāvena",
  "tika-s0202t0:124_1": "mucchaṃ āpannattā matoti saññāya chaḍḍesuṃ.",
  "tika-s0202t0:125_0": "Atha bodhisatto āyuavasesassa atthitāya mandamande vāte vāyante cirena saññaṃ paṭilabhati.",
  "tika-s0202t0:125_1": "Tenāha “mahāpuriso”tiādi.",
  "tika-s0202t0:125_2": "Gehaṅgaṇeti gehassa mahādvārato bahi vivaṭaṅgaṇe.",
  "tika-s0202t0:125_3": "Patitoti pātaṃ katvā icchitatthanipphattiṃ antaraṃ katvā anuppavesena nipanno.",
  "tika-s0202t0:125_4": "Diṭṭhamaṅgalikāyāti diṭṭhamaṅgalikākāraṇena.",
  "tika-s0202t0:126_0": "Yasanti vibhavaṃ kittisaddañca.",
  "tika-s0202t0:126_1": "Candanti candamaṇḍalaṃ,",
  "tika-s0202t0:126_2": "candavimānanti attho.",
  "tika-s0202t0:126_3": "Ucchiṭṭhageheti parehi paribhuttagehe.",
  "tika-s0202t0:126_4": "Maṇḍapeti nagaramajjhe mahāmaṇḍape.",
  "tika-s0202t0:127_0": "Khīramaṇimūlanti khīramūlaṃ,",
  "tika-s0202t0:127_1": "pādesu baddhamaṇimūlañca.",
  "tika-s0202t0:127_2": "Yāvatā vācuggatā pariyattīti yattako manussavacīdvārato uggato nikkhanto pavatto,",
  "tika-s0202t0:127_3": "yaṃkiñci vacīmayanti attho.",
  "tika-s0202t0:127_4": "Ākāsaṅgaṇeti vivaṭaṅgaṇe.",
  "tika-s0202t0:128_0": "Dummavāsīti dhūmo dhūsaro,",
  "tika-s0202t0:128_1": "anañjitāmaṇḍitoti adhippāyo.",
  "tika-s0202t0:128_2": "Otallakoti nihīnajjhāsayo,",
  "tika-s0202t0:128_3": "appānubhāvoti attho.",
  "tika-s0202t0:128_4": "Paṭimuñca kaṇṭheti yāva galavāṭakā pārupitvā.",
  "tika-s0202t0:128_5": "Ko re tuvanti are ko nāma tvaṃ.",
  "tika-s0202t0:129_0": "Pakatanti paṭiyattaṃ nānappakārato abhisaṅkhataṃ.",
  "tika-s0202t0:129_1": "Uttiṭṭhapiṇḍanti antaragharaṃ upagamma ṭhatvā laddhabbapiṇḍaṃ,",
  "tika-s0202t0:129_2": "bhikkhāhāranti attho.",
  "tika-s0202t0:129_3": "Labhatanti lacchatu.",
  "tika-s0202t0:129_4": "Sapākoti mahāsatto jātivasena yathābhūtaṃ attānaṃ āvikaroti.",
  "tika-s0202t0:130_0": "Atthatthitaṃ saddahatoti samparāyikassa atthassa atthibhāvaṃ saddahantassa.",
  "tika-s0202t0:130_1": "Apehīti apagaccha.",
  "tika-s0202t0:130_2": "Ettoti imasmā ṭhānā.",
  "tika-s0202t0:130_3": "Jammāti lāmaka.",
  "tika-s0202t0:131_0": "Anūpakhetteti ajaṅgale udakasampanne khette phalavisesaṃ paccāsīsantā.",
  "tika-s0202t0:131_1": "Etāya saddhāya dadāhi dānanti ninnaṃ thalañca pūrento megho viya guṇavante nigguṇe ca dānaṃ dehi,",
  "tika-s0202t0:131_2": "evaṃ dento ca appeva ārādhaye dakkhiṇeyyeti.",
  "tika-s0202t0:131_3": "Dakkhiṇeyyeti sīlādiguṇasamannāgate.",
  "tika-s0202t0:132_0": "Tānīti te brāhmaṇā. Veṇupadarenāti veḷuvilīvena.",
  "tika-s0202t0:133_0": "Giriṃ nakhena khaṇasīti pabbataṃ attano nakhena khaṇanto viya ahosi.",
  "tika-s0202t0:133_1": "Ayoti kālalohaṃ.",
  "tika-s0202t0:133_2": "Padahasīti abhibhavasi,",
  "tika-s0202t0:133_3": "attano sarīrena abhibhavanto viya ahosi.",
  "tika-s0202t0:134_0": "Āvedhitanti calitaṃ viparivattetvā ṭhitaṃ.",
  "tika-s0202t0:134_1": "Piṭṭhitoti piṭṭhipassena.",
  "tika-s0202t0:134_2": "Bāhuṃ pasāreti akammaneyyanti akammakkhamaṃ bāhudvayaṃ thaddhaṃ sukkhadaṇḍakaṃ viya kevalaṃ pasāreti,",
  "tika-s0202t0:134_3": "na samiñjeti,",
  "tika-s0202t0:134_4": "setāni akkhīni parivattanena kaṇhamaṇḍalassa adissanato.",
  "tika-s0202t0:135_0": "Jīvitanti jīvanaṃ.",
  "tika-s0202t0:136_0": "Vehāyasanti ākāse. Pathaddhunoti pathabhūtaddhuno viya.",
  "tika-s0202t0:137_0": "Saññampi na karotīti “ime kulappasutā”ti saññāmattampi na karoti.",
  "tika-s0202t0:137_1": "Dantakaṭṭhakucchiṭṭhakanti khāditadantakaṭṭhattā vuttaṃ.",
  "tika-s0202t0:137_2": "Etasseva upari patissati appaduṭṭhapadosabhāvato,",
  "tika-s0202t0:137_3": "mahāsattassa tadā ukkaṃsagatakhettabhāvato.",
  "tika-s0202t0:137_4": "Iddhivisayo nāma acinteyyo,",
  "tika-s0202t0:137_5": "tasmā kathaṃ sūriyassa uggantuṃ nādāsīti na cintetabbaṃ.",
  "tika-s0202t0:137_6": "Aruṇuggaṃ na paññāyatīti tasmiṃ padese aruṇapabhā na paññāyati,",
  "tika-s0202t0:137_7": "andhakāro eva hoti.",
  "tika-s0202t0:138_0": "Yakkhāvaṭṭo nu kho ayaṃ kālavipariyāyo.",
  "tika-s0202t0:138_1": "Mahāpaññanti mahantānaṃ paññānaṃ adhiṭṭhānabhūtaṃ.",
  "tika-s0202t0:138_2": "Janapadassa mukhaṃ passathāti imassa janapadavāsino janassa upaddavena maṅkubhūtaṃ mukhaṃ passatha.",
  "tika-s0202t0:139_0": "Etassa kathā etasseva upari patissatīti yāhi tena pāramitāparibhāvanasamiddhāhi nānāsamāpattivihāraparipūritāhi",
  "tika-s0202t0:139_1": "sīladiṭṭhisampadāhi susaṅkhatasantāne mahākaruṇādhivāse mahāsatte ariyūpavādakammaabhisapasaṅkhātā pharusavācā",
  "tika-s0202t0:139_2": "pavattitā,",
  "tika-s0202t0:139_3": "sā abhisapi tassa khettavisesabhāvato tassa ca ajjhāsayapharusatāya diṭṭhadhammavedaniyakammaṃ hutvā sace so mahāsattaṃ na khamāpeti,",
  "tika-s0202t0:139_4": "sattame divase vipaccanasabhāvaṃ jātaṃ,",
  "tika-s0202t0:139_5": "khamāpite pana mahāsatte payogasampatti paṭibāhitattā avipākadhammataṃ āpajjati ahosikammabhāvato.",
  "tika-s0202t0:139_6": "Ayañhi ariyūpavādapāpassa diṭṭhadhammavedaniyassa dhammatā,",
  "tika-s0202t0:139_7": "tena vuttaṃ ‘etassa kathā etasseva upari patissatī’tiādi.",
  "tika-s0202t0:139_8": "Mahāsatto pana taṃ tassa upari patituṃ na adāsi,",
  "tika-s0202t0:139_9": "upāyena mocesi.",
  "tika-s0202t0:139_10": "Tena vuttaṃ cariyāpiṭake –",
  "tika-s0202t0:140_0": "“Yaṃ so tadā maṃ abhisapi, kupito duṭṭhamānaso;",
  "tika-s0202t0:141_0": "Tasseva matthake nipati, yogena taṃ pamocayi”nti.",
  "tika-s0202t0:142_0": "Yañhi tattha sattame divase bodhisattena sūriyuggamananivāraṇaṃ kataṃ,",
  "tika-s0202t0:142_1": "ayamettha yogoti adhippeto.",
  "tika-s0202t0:142_2": "Yogena hi ubbaḷhā sarājikā parisā nagaravāsino negamā ceva jānapadā ca bodhisattassa santikaṃ tāpasaṃ ānetvā khamāpesuṃ.",
  "tika-s0202t0:142_3": "So ca bodhisattassa guṇe jānitvā tasmiṃ cittaṃ pasādesi.",
  "tika-s0202t0:142_4": "Yaṃ panassa matthake mattikāpiṇḍassa ṭhapanaṃ,",
  "tika-s0202t0:142_5": "tassa ca sattadhā phālanaṃ kataṃ,",
  "tika-s0202t0:142_6": "taṃ manussānaṃ cittānurakkhaṇatthaṃ.",
  "tika-s0202t0:142_7": "Aññathā hi –",
  "tika-s0202t0:142_8": "“ime pabbajitā samānā cittassa vase vattanti,",
  "tika-s0202t0:142_9": "na pana cittaṃ attano vase vattāpentī”ti mahāsattampi tena sadisaṃ katvā gaṇheyyuṃ,",
  "tika-s0202t0:142_10": "tadassa tesaṃ dīgharattaṃ ahitāya dukkhāyāti.",
  "tika-s0202t0:142_11": "Tenāha “athassā”tiādi.",
  "tika-s0202t0:143_0": "Lohakūṭavassanti ayaguḷavassaṃ.",
  "tika-s0202t0:143_1": "Tadā hi ratanamattāni diyaḍḍharatanamattānipi tikhiṇaṃsāni ayaguḷamaṇḍalāni ito cito ca nipatantā manussānaṃ sarīrāni khaṇḍakhaṇḍakāni akaṃsu.",
  "tika-s0202t0:143_2": "Kalalavassanti tanukakaddamapaṭalakaddamaṃ.",
  "tika-s0202t0:143_3": "Upahaccāti āghāṭetvā.",
  "tika-s0202t0:143_4": "Tadeva majjhāraññaṃ.",
  "tika-s0202t0:144_0": "67.",
  "tika-s0202t0:144_1": "Anuviccakāranti anuviccakaraṇaṃ.",
  "tika-s0202t0:144_2": "Kāraṇehi dvīhi aniyyānikasāsane ṭhitānaṃ attano sāvakattaṃ upagate paggahaniggahāni dassetuṃ “kasmā”tiādi vuttaṃ.",
  "tika-s0202t0:145_0": "69.",
  "tika-s0202t0:145_1": "Anupubbiṃ kathanti anupubbiyā anupubbaṃ kathetabbakathaṃ,",
  "tika-s0202t0:145_2": "kā pana sā?",
  "tika-s0202t0:145_3": "Dānādikathā.",
  "tika-s0202t0:145_4": "Dānakathā tāva pacurajanesupi pavattiyā sabbasādhāraṇattā sukarattā sīle patiṭṭhānassa upāyabhāvato ca āditova kathitā.",
  "tika-s0202t0:145_5": "Pariccāgasīlo hi puggalo pariggahavatthūsu nissaṅgabhāvato sukheneva sīlāni samādiyati,",
  "tika-s0202t0:145_6": "tattha ca suppatiṭṭhito hoti.",
  "tika-s0202t0:145_7": "Sīlena dāyakapaṭiggahaṇavisuddhito parānuggahaṃ vatvā parapīḷānivattivacanato,",
  "tika-s0202t0:145_8": "kiriyadhammaṃ vatvā akiriyadhammavacanato,",
  "tika-s0202t0:145_9": "bhogayasasampattihetuṃ vatvā bhavasampattihetuvacanato ca dānakathānantaraṃ sīlakathā kathitā.",
  "tika-s0202t0:145_10": "Tañca sīlaṃ vaṭṭanissitaṃ,",
  "tika-s0202t0:145_11": "ayaṃ bhavasampatti tassa phalanti dassanatthaṃ,",
  "tika-s0202t0:145_12": "imehi ca dānasīlamayehi paṇītacariyabhedabhinnehi puññakiriyavatthūhi etā cātumahārājikādīsu paṇītatarādibhedabhinnā",
  "tika-s0202t0:145_13": "aparimeyyā bhogabhavasampattiyoti dassanatthaṃ tadanantaraṃ saggakathā.",
  "tika-s0202t0:145_14": "Svāyaṃ saggo rāgādīhi upakkiliṭṭho sabbadā anupakkiliṭṭho ariyamaggoti dassanatthaṃ saggānantaraṃ maggo,",
  "tika-s0202t0:145_15": "maggañca kathentena tadadhigamūpāyasandassanatthaṃ saggapariyāpannāpi pageva itare sabbepi kāmā nāma",
  "tika-s0202t0:145_16": "bahvādīnavā aniccā addhuvā vipariṇāmadhammāti kāmānaṃ ādīnavo.",
  "tika-s0202t0:145_17": "Hīnā gammā pothujjanikā anariyā anatthasañhitāti tesaṃ okāro lāmakabhāvo,",
  "tika-s0202t0:145_18": "sabbepi bhavā kilesānaṃ vatthubhūtāti tattha saṃkileso.",
  "tika-s0202t0:145_19": "Sabbaso kilesavippamuttaṃ nibbānanti nekkhamme ānisaṃso ca kathetabboti ayamattho maggantīti ettha iti-",
  "tika-s0202t0:145_20": "saddena dassitoti veditabbaṃ.",
  "tika-s0202t0:146_0": "Sukhānaṃ nidānanti diṭṭhadhammikānaṃ samparāyikānaṃ nibbānasañhitānañcāti sabbesampi sukhānaṃ kāraṇaṃ.",
  "tika-s0202t0:146_1": "Yañhi kiñci loke bhogasukhaṃ nāma,",
  "tika-s0202t0:146_2": "taṃ sabbaṃ dānanidānanti pākaṭo ayamattho.",
  "tika-s0202t0:146_3": "Yaṃ pana jhānavipassanāmaggaphalanibbānapaṭisaṃyuttaṃ sukhaṃ,",
  "tika-s0202t0:146_4": "tassapi dānaṃ upanissayapaccayo hotiyeva.",
  "tika-s0202t0:146_5": "Sampattīnaṃ mūlanti yā imā loke padesarajjasirissariyasattaratanasamujjalacakkavattisampadāti evaṃpabhedā mānusikā sampattiyo,",
  "tika-s0202t0:146_6": "yā ca cātumahārājādigatā dibbā sampattiyo,",
  "tika-s0202t0:146_7": "yā vā panaññāpi sampattiyo,",
  "tika-s0202t0:146_8": "tāsaṃ sabbāsaṃ idaṃ mūlakāraṇaṃ.",
  "tika-s0202t0:146_9": "Bhogānanti bhuñjitabbaṭṭhena “bhogo”nti laddhanāmānaṃ manāpiyarūpādīnaṃ,",
  "tika-s0202t0:146_10": "tannissayānaṃ vā upabhogasukhānaṃ,",
  "tika-s0202t0:146_11": "patiṭṭhā niccalādhiṭṭhānatāya.",
  "tika-s0202t0:146_12": "Visamagatassāti byasanappattassa.",
  "tika-s0202t0:146_13": "Tāṇanti rakkhā tato paripālanato.",
  "tika-s0202t0:146_14": "Leṇanti byasanehi paripātiyamānassa olīyanapadeso.",
  "tika-s0202t0:146_15": "Gatīti gantabbaṭṭhānaṃ.",
  "tika-s0202t0:146_16": "Parāyaṇanti paṭisaraṇaṃ.",
  "tika-s0202t0:146_17": "Avassayoti vinipatituṃ adento nissayo.",
  "tika-s0202t0:146_18": "Ārammaṇanti olubbhārammaṇaṃ.",
  "tika-s0202t0:147_0": "Ratanamayasīhāsanasadisanti sabbaratanamayasattaṅgamahāsīhāsanasadisaṃ,",
  "tika-s0202t0:147_1": "mahagghaṃ hutvā sabbaso vinipatituṃ appadānato.",
  "tika-s0202t0:147_2": "Mahāpathavisadisaṃ gatagataṭṭhāne patiṭṭhāsambhavato.",
  "tika-s0202t0:147_3": "Yathā dubbalassa purisassa ālambanarajju uttiṭṭhato tiṭṭhato ca upatthambho,",
  "tika-s0202t0:147_4": "evaṃ dānaṃ sattānaṃ sampattibhave upapattiyā ṭhitiyā ca paccayo hotīti āha “ālambanaṭṭhena ālambanarajjusadisa”nti.",
  "tika-s0202t0:147_5": "Dukkhanittharaṇaṭṭhenāti duggatidukkhanittharaṇaṭṭhena.",
  "tika-s0202t0:147_6": "Samassāsanaṭṭhenāti lobhamacchariyādipaṭisattupaddavato sammadeva assāsanaṭṭhena.",
  "tika-s0202t0:147_7": "Bhayaparittāṇaṭṭhenāti dāliddiyabhayato paripālanaṭṭhena.",
  "tika-s0202t0:147_8": "Maccheramalādīhīti maccheralobhadosaissāmicchādiṭṭhivicikicchādi cittamalehi.",
  "tika-s0202t0:147_9": "Anupalittaṭṭhenāti anupakkiliṭṭhatāya.",
  "tika-s0202t0:147_10": "Tesanti maccheramalādīnaṃ.",
  "tika-s0202t0:147_11": "Etesaṃ eva durāsadaṭṭhena.",
  "tika-s0202t0:147_12": "Asantāsanaṭṭhenāti asantāsahetubhāvena.",
  "tika-s0202t0:147_13": "Yo hi dāyako dānapati,",
  "tika-s0202t0:147_14": "so sampatipi na kutoci santasati,",
  "tika-s0202t0:147_15": "pageva āyatiṃ.",
  "tika-s0202t0:147_16": "Balavantaṭṭhenāti mahābalavatāya.",
  "tika-s0202t0:147_17": "Dāyako hi dānapati sampati pakkhabalena balavā hoti,",
  "tika-s0202t0:147_18": "āyatiṃ pana kāyabalādīhi.",
  "tika-s0202t0:147_19": "Abhimaṅgalasammataṭṭhenāti “vuḍḍhikāraṇa”nti abhisammatabhāvena.",
  "tika-s0202t0:147_20": "Vipattito sampattiyā nayanaṃ khemantabhūmisampāpanaṃ.",
  "tika-s0202t0:148_0": "Idāni mahābodhicariyabhāvenapi dānaguṇaṃ dassetuṃ dānaṃ nāmetantiādi vuttaṃ.",
  "tika-s0202t0:148_1": "Tattha attānaṃ niyyādentenāti etena dānaphalaṃ sammadeva passantā mahāpurisā attano jīvitampi pariccajanti,",
  "tika-s0202t0:148_2": "tasmā ko nāma viññujātiko bāhire vatthumhi saṅgaṃ kareyyāti ovādaṃ deti.",
  "tika-s0202t0:148_3": "Idāni yā lokiyā lokuttarā ca ukkaṃsagatā sampattiyo,",
  "tika-s0202t0:148_4": "tā sabbā dānatoyeva pavattantīti dassento “dānañhī”tiādimāha.",
  "tika-s0202t0:148_5": "Tattha sakkamārabrahmasampattiyo attahitāya eva,",
  "tika-s0202t0:148_6": "cakkavattisampatti pana attahitāya ca parahitāya cāti dassetuṃ sā tāsaṃ parato vuttā.",
  "tika-s0202t0:148_7": "Etā lokiyā,",
  "tika-s0202t0:148_8": "imā pana lokuttarāti dassetuṃ “sāvakapāramīñāṇa”ntiādi vuttaṃ.",
  "tika-s0202t0:148_9": "Tāsupi ukkaṭṭhukkaṭṭhatarukkaṭṭhatamameva dassetuṃ kamena ñāṇattayaṃ vuttaṃ.",
  "tika-s0202t0:148_10": "Tesaṃ pana dānassa paccayabhāvo heṭṭhā vuttoyeva.",
  "tika-s0202t0:148_11": "Eteneva tassa brahmasampattiyāpi paccayabhāvo dīpitoti veditabbo.",
  "tika-s0202t0:149_0": "Dānañca nāma hitajjhāsayena,",
  "tika-s0202t0:149_1": "pūjāvasena vā attano santakassa paresaṃ pariccajanaṃ,",
  "tika-s0202t0:149_2": "tasmā dāyako purisapuggalo paresaṃ santakaṃ harissatīti aṭṭhānametanti āha –",
  "tika-s0202t0:149_3": "“dānaṃ dadanto sīlaṃ samādātuṃ sakkotī”ti.",
  "tika-s0202t0:149_4": "Sīlālaṅkārasadiso alaṅkāro natthi sobhāvisesāvahattā sīlassa.",
  "tika-s0202t0:149_5": "Sīlapupphasadisaṃ pupphaṃ natthīti etthāpi eseva nayo.",
  "tika-s0202t0:149_6": "Sīlagandhasadiso gandho natthīti ettha “candanaṃ tagaraṃ vāpī”tiādikā gāthā –",
  "tika-s0202t0:149_7": "“gandho isīnaṃ ciradikkhitānaṃ,",
  "tika-s0202t0:149_8": "kāyā cuto gacchati mālutenā”tiādikā jātakagāthāyo ca āharitvā vattabbā,",
  "tika-s0202t0:149_9": "sīlañhi sattānaṃ ābharaṇañceva alaṅkāro ca gandhavilepanañca dassanīyabhāvāvahañca.",
  "tika-s0202t0:149_10": "Tenāha “sīlālaṅkārena hī”tiādi.",
  "tika-s0202t0:150_0": "Ayaṃ saggo labbhatīti idaṃ majjhimehi chandādīhi samādānasīlaṃ sandhāyāha. Tenāha sakko devarājā –",
  "tika-s0202t0:151_0": "“Hīnena brahmacariyena, khattiye upapajjati;",
  "tika-s0202t0:152_0": "Majjhimena ca devattaṃ, uttamena visujjhatī”ti. ;",
  "tika-s0202t0:153_0": "Iṭṭhoti sukho.",
  "tika-s0202t0:153_1": "Kantoti kamanīyo.",
  "tika-s0202t0:153_2": "Manāpoti manavaḍḍhanako.",
  "tika-s0202t0:153_3": "Taṃ pana tassa iṭṭhādibhāvaṃ dassetuṃ “niccamettha kīḷā”tiādi vuttaṃ.",
  "tika-s0202t0:154_0": "Dosoti aniccatādinā appassādādinā ca dūsitabhāvo,",
  "tika-s0202t0:154_1": "yato te viññūnaṃ cittaṃ nārādhenti.",
  "tika-s0202t0:154_2": "Atha vā ādīnaṃ vāti pavattetīti ādīnavo,",
  "tika-s0202t0:154_3": "paramakapaṇatā.",
  "tika-s0202t0:154_4": "Tathā ca kāmā yathābhūtaṃ paccavekkhantānaṃ paccupatiṭṭhanti.",
  "tika-s0202t0:154_5": "Lāmakabhāvoti aseṭṭhehi sevitabbo,",
  "tika-s0202t0:154_6": "seṭṭhehi na sevitabbo nihīnabhāvo.",
  "tika-s0202t0:154_7": "Saṃkilissananti vibādhakatā upatāpatā ca.",
  "tika-s0202t0:155_0": "Nekkhamme ānisaṃsanti ettha yattakā kāmesu ādīnavā,",
  "tika-s0202t0:155_1": "tappaṭipakkhato tattakā nekkhamme ānisaṃsā. Apica –",
  "tika-s0202t0:155_2": "“nekkhammaṃ nāmetaṃ asambādhaṃ asaṃkiliṭṭhaṃ nikkhantaṃ kāmehi,",
  "tika-s0202t0:155_3": "nikkhantaṃ kāmasaññāya,",
  "tika-s0202t0:155_4": "nikkhantaṃ kāmavitakkehi,",
  "tika-s0202t0:155_5": "nikkhantaṃ kāmapariḷāhehi,",
  "tika-s0202t0:155_6": "nikkhantaṃ byāpādasaññāyā”tiādinā nayena nekkhamme ānisaṃse pakāsesi,",
  "tika-s0202t0:155_7": "pabbajjāya jhānādīsu ca guṇe vibhāvesi vaṇṇesi.",
  "tika-s0202t0:155_8": "Kallacittanti heṭṭhā pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammakkhamacittaṃ.",
  "tika-s0202t0:155_9": "Aṭṭhakathāyaṃ pana yasmā assaddhiyādayo cittassa rogabhūtā,",
  "tika-s0202t0:155_10": "tadā te vigatā,",
  "tika-s0202t0:155_11": "tasmā āha “arogacitta”nti.",
  "tika-s0202t0:155_12": "Diṭṭhimānādikilesavigamena muducittaṃ.",
  "tika-s0202t0:155_13": "Kāmacchandādivigamena vinīvaraṇacittaṃ.",
  "tika-s0202t0:155_14": "Sammāpaṭipattiyaṃ uḷārapītipāmojjayogena udaggacittaṃ.",
  "tika-s0202t0:155_15": "Tattha saddhāsampattiyā pasannacittaṃ.",
  "tika-s0202t0:155_16": "Yadā bhagavā aññāsīti sambandho.",
  "tika-s0202t0:155_17": "Atha vā kallacittanti kāmacchandavigamena arogacittaṃ.",
  "tika-s0202t0:155_18": "Muducittanti byāpādavigamena mettāvasena akathinacittaṃ.",
  "tika-s0202t0:155_19": "Vinīvaraṇacittanti uddhaccakukkuccavigamena vikkhepassa vigatattā tena apihitacittaṃ.",
  "tika-s0202t0:155_20": "Udaggacittanti thinamiddhavigamena sampaggahitavasena alīnacittaṃ.",
  "tika-s0202t0:155_21": "Pasannacittanti vicikicchāvigamena sammāpaṭipattiyaṃ adhimuttacittanti evamettha sesapadānaṃ attho veditabbo.",
  "tika-s0202t0:156_0": "Seyyathāpītiādinā upamāvasena upālissa saṃkilesappahānaṃ ariyamagganipphādanañca dasseti.",
  "tika-s0202t0:156_1": "Apagatakāḷakanti vigatakāḷakaṃ.",
  "tika-s0202t0:156_2": "Sammadevāti suṭṭhu eva.",
  "tika-s0202t0:156_3": "Rajananti nīlapītādiraṅgajātaṃ.",
  "tika-s0202t0:156_4": "Paṭiggaṇheyyāti gaṇheyya pabhassaraṃ bhaveyya.",
  "tika-s0202t0:156_5": "Tasmiṃyeva āsaneti tissaṃ eva nisajjāyaṃ.",
  "tika-s0202t0:156_6": "Etenassa lahuvipassakatā tikkhapaññatā sukhapaṭipadākhippābhiññatā ca dassitā hoti.",
  "tika-s0202t0:156_7": "Virajanti apāyagamanīyarāgarajādīnaṃ vigamena virajaṃ.",
  "tika-s0202t0:156_8": "Anavasesadiṭṭhivicikicchāmalāpagamena vītamalaṃ.",
  "tika-s0202t0:156_9": "Tiṇṇaṃ maggānanti heṭṭhimānaṃ tiṇṇaṃ maggānaṃ.",
  "tika-s0202t0:156_10": "Tassa uppattiākāradassananti kasmā vuttaṃ?",
  "tika-s0202t0:156_11": "Nanu maggañāṇaṃ asaṅkhatadhammārammaṇanti codanaṃ sandhāyāha “taṃ hī”tiādi.",
  "tika-s0202t0:156_12": "Tattha paṭivijjhantanti asammohapaṭivedhavasena paṭivijjhantaṃ.",
  "tika-s0202t0:156_13": "Tenāha “kiccavasenā”ti.",
  "tika-s0202t0:157_0": "Tatridaṃ upamāsaṃsandanaṃ –",
  "tika-s0202t0:157_1": "vatthaṃ viya cittaṃ,",
  "tika-s0202t0:157_2": "vatthassa āgantukamalehi kiliṭṭhabhāvo viya cittassa rāgādimalehi saṃkiliṭṭhabhāvo,",
  "tika-s0202t0:157_3": "dhovanasilā viya anupubbīkathā,",
  "tika-s0202t0:157_4": "udakaṃ viya saddhā,",
  "tika-s0202t0:157_5": "udake temetvā ūsagomayachārikābharehi kāḷakapadese sammadditvā vatthassa dhovanapayogo viya saddhāsinehena",
  "tika-s0202t0:157_6": "temetvā satisamādhipaññāhi dose sithile katvā sutādividhinā cittassa sodhane vīriyārambho.",
  "tika-s0202t0:157_7": "Tena payogena vatthe kāḷakāpagamo viya vīriyārambhena kilesavikkhambhanaṃ,",
  "tika-s0202t0:157_8": "raṅgajātaṃ viya ariyamaggo,",
  "tika-s0202t0:157_9": "tena suddhassa vatthassa pabhassarabhāvo viya vikkhambhitakilesassa cittassa maggena pariyodapananti.",
  "tika-s0202t0:158_0": "Diṭṭhadhammoti vatvā dassanaṃ nāma ñāṇadassanato aññampi atthīti tannivattanatthaṃ “pattadhammo”ti vuttaṃ.",
  "tika-s0202t0:158_1": "Patti ca ñāṇasampattito aññāpi vijjatīti tato visesanatthaṃ “viditadhammo”ti vuttaṃ.",
  "tika-s0202t0:158_2": "Sā panesā viditadhammatā dhammesu ekadesanāpi hotīti nippadesato viditabhāvaṃ dassetuṃ “pariyogāḷhadhammo”ti vuttaṃ.",
  "tika-s0202t0:158_3": "Tenassa saccābhisambodhaṃyeva dīpeti.",
  "tika-s0202t0:158_4": "Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ samantato ogāhantaṃ nāma hoti. Tenāha –",
  "tika-s0202t0:158_5": "“diṭṭho ariyasaccadhammo etenāti diṭṭhadhammo”ti.",
  "tika-s0202t0:158_6": "Tiṇṇā vicikicchāti sappaṭibhayakantārasadisā soḷasavatthukā aṭṭhavatthukā ca tiṇṇā vicikicchā tiṇṇavicikicchā.",
  "tika-s0202t0:158_7": "Vigatakathaṃkathoti pavattiādīsu “evaṃ nu kho,",
  "tika-s0202t0:158_8": "kiṃ nu kho”ti evaṃ pavattikā vigatā samucchinnā kathaṃkathā.",
  "tika-s0202t0:158_9": "Sārajjakarānaṃ pāpadhammānaṃ pahīnattā tappaṭipakkhesu sīlādiguṇesu suppatiṭṭhitattā vesārajjaṃ visāradabhāvaṃ veyyattiyaṃ patto.",
  "tika-s0202t0:158_10": "Attanā eva paccakkhato diṭṭhattā na tassa paro paccetabbo atthīti aparappaccayo.",
  "tika-s0202t0:159_0": "71. Paṇḍitoti paññavā.",
  "tika-s0202t0:160_0": "72.",
  "tika-s0202t0:160_1": "Tena hi sammāti dovārikena saddhiṃ sallapatiyeva,",
  "tika-s0202t0:160_2": "“etthevā”ti tena vuttavacanaṃ sutvāpi tassa atthaṃ asallakkhento. Kasmā?",
  "tika-s0202t0:160_3": "Paridevatāya.",
  "tika-s0202t0:160_4": "Tenāha “balavasokena abhibhūto”ti.",
  "tika-s0202t0:161_0": "73.",
  "tika-s0202t0:161_1": "Tenevāti yena uttarāsaṅgena āsanaṃ sammajjati,",
  "tika-s0202t0:161_2": "teneva udare parikkhipanto “māhaṃ satthāraṃ mama sarīrena phusi”nti antaraṃ karonto uttarāsaṅgena taṃ udare parikkhipanto pariggahetvā.",
  "tika-s0202t0:161_3": "“Dattapaññatta”ntiādīsu viya datta-",
  "tika-s0202t0:161_4": "saddo ettha bālapariyāyoti āha “jaḷosi jāto”ti.",
  "tika-s0202t0:161_5": "Upaṭṭhākassa aññathābhāvenāti pubbe attano upaṭṭhākassa idāni anupaṭṭhākabhāvena.",
  "tika-s0202t0:162_0": "75.",
  "tika-s0202t0:162_1": "Aviññāṇakaṃ dārusākhādimayaṃ.",
  "tika-s0202t0:162_2": "Bahalabahalaṃ pītāvalepanaṃ raṅgajātanti ativiya bahalaṃ pītavaṇṇamañjiṭṭhaādiavalepanarajanaṃ.",
  "tika-s0202t0:162_3": "Ghaṭṭetvā uppāditacchaviṃ,",
  "tika-s0202t0:162_4": "yā raṅgaṃ pivati.",
  "tika-s0202t0:162_5": "Nillomatanti punappunaṃ anulimpanena.",
  "tika-s0202t0:162_6": "Khaṇḍakhaṇḍitanti khaṇḍakhaṇḍitabhāvaṃ.",
  "tika-s0202t0:162_7": "Raṅgakkhamo rajaniyo.",
  "tika-s0202t0:162_8": "Tenāha “rāgamattaṃ janetī”ti.",
  "tika-s0202t0:162_9": "Anuyoganti codanaṃ.",
  "tika-s0202t0:162_10": "Vīmaṃsanti vicāraṇaṃ.",
  "tika-s0202t0:162_11": "Thuse koṭṭetvā taṇḍulapariyesanaṃ viya kadaliyaṃ sārapariyesanaṃ viya ca nigaṇṭhavāde sāravīmaṃsanaṃ.",
  "tika-s0202t0:162_12": "Tato eva ca taṃ vīmaṃsanto rittako tucchakova hotīti.",
  "tika-s0202t0:162_13": "Sabbampi buddhavacanaṃ catusaccavinimuttaṃ natthi,",
  "tika-s0202t0:162_14": "tañca vīmaṃsiyamānaṃ viññūnaṃ pītisomanassameva janeti,",
  "tika-s0202t0:162_15": "atappakañca asecanābhāvenāti āha “catusaccakathā hī”tiādi.",
  "tika-s0202t0:162_16": "Yathā yathāti yadi khandhamukhena yadi dhātāyatanādīsu aññataramukhena buddhavacanaṃ ogāhissati,",
  "tika-s0202t0:162_17": "tathā tathā gambhīrañāṇānaṃyeva gocarabhāvato gambhīrameva hoti.",
  "tika-s0202t0:162_18": "Yo cettha paṇḍito nipuṇo kataparappavādo paṇidhāya sabbathāmena codanaṃ ārambhati tassa codanā kesaggamattampi cāletuṃ na sakkoti.",
  "tika-s0202t0:162_19": "Puna sucirampi kālaṃ vicārentesupi vimaddakkhamato,",
  "tika-s0202t0:162_20": "evaṃ tathāgatavādo svākhyātabhāvatoti āha “anuyogakkhamo vimajjanakkhamo cā”ti.",
  "tika-s0202t0:163_0": "76.",
  "tika-s0202t0:163_1": "Visayapariññāṇena dahati paṭipakkhe sodhetīti dhīro,",
  "tika-s0202t0:163_2": "svāyamassa dhīrabhāvo sabbaso sammohaviddhaṃsanatāyāti āha –",
  "tika-s0202t0:163_3": "“yā paññā…pe…",
  "tika-s0202t0:163_4": "tena samannāgatassā”ti.",
  "tika-s0202t0:163_5": "Pabhinnakhīlassāti samucchinnasabbacetokhīlassa,",
  "tika-s0202t0:163_6": "kilesamaccumāravijayeneva abhisaṅkhārakhandhamārā jitāva hontīti tesaṃ dvinnaṃ idha aggahaṇaṃ. Īgha-",
  "tika-s0202t0:163_7": "saddo dukkhapariyāyoti āha “niddukkhassā”ti.",
  "tika-s0202t0:163_8": "Tattha saupādisesanibbānappattiyā kilesena niddukkhatā,",
  "tika-s0202t0:163_9": "anupādisesanibbānappattiyā vipākadukkhena niddukkhatā.",
  "tika-s0202t0:163_10": "Rajjanadussanamuyhanādivasena vividhaṃ īsanato vīsaṃ,",
  "tika-s0202t0:163_11": "vīsameva vesaṃ,",
  "tika-s0202t0:163_12": "rāgādīti āha –",
  "tika-s0202t0:163_13": "“vesantarassāti rāgādivīsaṃ taritvā vitaritvā ṭhitassā”ti.",
  "tika-s0202t0:164_0": "Tusitassāti karuṇāyanavasena tusiyā itassa saṃvattassa.",
  "tika-s0202t0:164_1": "Evaṃ sati “muditassā”ti idaṃ punaruttameva hoti.",
  "tika-s0202t0:164_2": "Manujassāti paṭhamāya jātiyā bhagavā manussajātiyo hutvā vuttānaṃ vakkhamānānañca vasena sadevakaṃ abhibhavitvā ṭhito acchariyo bhagavāti dasseti.",
  "tika-s0202t0:164_3": "Sadevakaṃ lokaṃ saṃsārato nibbānasukhaṃ narati neti pāpetīti naro,",
  "tika-s0202t0:164_4": "nāyakoti attho,",
  "tika-s0202t0:164_5": "tassa narassa,",
  "tika-s0202t0:164_6": "tenāha “punarutta”nti.",
  "tika-s0202t0:164_7": "“Manujassā”ti vatvā “narassā”ti punaruttaṃ padaṃ.",
  "tika-s0202t0:164_8": "Atthavasena aññathā vuccamāne ekekagāthāya dasaguṇā nappahonti,",
  "tika-s0202t0:164_9": "na pūrentīti attho.",
  "tika-s0202t0:165_0": "Vinetīti vinayo,",
  "tika-s0202t0:165_1": "vinayo eva veneyikoti āha “sattānaṃ vināyakassā”ti.",
  "tika-s0202t0:165_2": "Viññūnaṃ ruciṃ rāti,",
  "tika-s0202t0:165_3": "īretīti vā ruciro,",
  "tika-s0202t0:165_4": "svāyamassa rucirabhāvo kusalatāyāti āha “sucidhammassā”ti.",
  "tika-s0202t0:165_5": "Pabhāsakassāti ñāṇālokena pabhassarabhāvakarassa.",
  "tika-s0202t0:165_6": "Nissaṅgassāti aṭṭhasupi parisāsu,",
  "tika-s0202t0:165_7": "sadeve vā sabbasmiṃ loke aggaṇhāpanapariccāgena nissaṭassa.",
  "tika-s0202t0:165_8": "Gambhīraguṇassāti paresaṃ ñāṇena appatiṭṭhabhāvā gambhīraguṇassa.",
  "tika-s0202t0:165_9": "Tenāha bhagavā – “atthi,",
  "tika-s0202t0:165_10": "bhikkhave,",
  "tika-s0202t0:165_11": "aññeva dhammā gambhīrā”tiādi.",
  "tika-s0202t0:165_12": "Ariyāya vā tuṇhībhāvena monappattassa.",
  "tika-s0202t0:165_13": "Dhamme ṭhitassāti dhammakāye suppatiṭṭhitassa.",
  "tika-s0202t0:165_14": "Saṃvutattassāti arakkhiyakāyasamācārāditāya saṃvutasabhāvassa.",
  "tika-s0202t0:166_0": "Āguṃ na karotītiādīhi catūhi kāraṇehi,",
  "tika-s0202t0:166_1": "pantasenāsanassāti vivittasenāsanassa.",
  "tika-s0202t0:166_2": "Paṭimantanapaññāyāti sabbaparappavādānaṃ viparāvattamantanapaññāya.",
  "tika-s0202t0:166_3": "Monaṃ vuccati ñāṇaṃ sabbato kilesānaṃ nidhunanato.",
  "tika-s0202t0:167_0": "Isisattamassāti sabbaisīsu jeṭṭhassa sādhutamassa.",
  "tika-s0202t0:167_1": "Seṭṭhappattassāti seṭṭhaṃ uttamaṃ sammāsambodhiṃ pattassa.",
  "tika-s0202t0:167_2": "Akkharādīnīti akkharapadabyañjanākāra-",
  "tika-s0202t0:167_3": "niruttiniddesa-",
  "tika-s0202t0:167_4": "saṃkāsanapakāsana- vivaraṇa-",
  "tika-s0202t0:167_5": "vibhajanuttānīkaraṇānīti byañjanatthapadāni.",
  "tika-s0202t0:167_6": "Samodhānetvā vineyyajjhāsayānurūpaṃ pakāsanato kathanato padakassa. Puri-",
  "tika-s0202t0:167_7": "saddo “pubbe”ti iminā samānatthoti āha –",
  "tika-s0202t0:167_8": "“purindadassāti sabbapaṭhamaṃ dhammadānadāyakassā”ti.",
  "tika-s0202t0:167_9": "Bhagavā asayhaṃ sahituṃ samatthoti āha “samatthassā”ti. Tenāha –",
  "tika-s0202t0:167_10": "“tathāgataṃ buddhamasayhasāhina”nti.",
  "tika-s0202t0:167_11": "Te pattassāti te guṇe anavasesato pattassa.",
  "tika-s0202t0:167_12": "Vitthāretvā saṃkilesavodānadhammaṃ byākarotīti byākaraṇo,",
  "tika-s0202t0:167_13": "byākaraṇo eva veyyākaraṇo.",
  "tika-s0202t0:167_14": "Tantipadanti tantiṃ āropetvā ṭhapitaṃ padaṃ.",
  "tika-s0202t0:168_0": "Taṇhābandhanena sabbena vā kilesabandhanena abaddhassa.",
  "tika-s0202t0:168_1": "Mahāpaññāyāti mahānubhāvāya paññāya,",
  "tika-s0202t0:168_2": "mahāvisayāya vā paññāya.",
  "tika-s0202t0:168_3": "Sabbā hi bhagavato paññā mahānubhāvā,",
  "tika-s0202t0:168_4": "yathāsakaṃ visaye mahāvisayā ca ekādivasena anavasesato mahāvisayā nāma sabbaññutāva.",
  "tika-s0202t0:168_5": "Ānubhāvadassanaṭṭhenāti acchariyācinteyyāparimeyyassa attano ānubhāvassa lokassa dassanaṭṭhena.",
  "tika-s0202t0:168_6": "Yakkhassāti vā lokena pūjanīyassa.",
  "tika-s0202t0:168_7": "Ayaṃ upāsako khujjuttarā viya upāsikā sekhapaṭisambhidāppattoti āha “sotāpattimaggeneva paṭisambhidā āgatā”ti.",
  "tika-s0202t0:168_8": "Kilesappahānavaṇṇaṃ kathentoti kilesappahānaṃ visayaṃ nimittaṃ katvā vaṇṇaṃ kathento.",
  "tika-s0202t0:169_0": "77.",
  "tika-s0202t0:169_1": "Sampiṇḍitāti sannicitā,",
  "tika-s0202t0:169_2": "ganthitāti attho.",
  "tika-s0202t0:169_3": "Ime sattāti yaṃ yadeva paribbhamantā sattā.",
  "tika-s0202t0:169_4": "Attanova cintayantīti avītataṇhatāya sakaṃyeva payojanaṃ cintenti.",
  "tika-s0202t0:169_5": "Tathā hi mate ñātake anusocantāpi tehi sādhetabbassa attano payojanasseva vasena anusocanti.",
  "tika-s0202t0:169_6": "Uṇhaṃ ahosīti balavatā cittassa santāpena santattaṃ abbhantaraṃ hadayaṭṭhānaṃ khadiraṅgārasantāpitaṃ viya uṇhaṃ ahosi.",
  "tika-s0202t0:169_7": "Tenāha “lohitaṃ vilīyitthā”ti.",
  "tika-s0202t0:169_8": "Pattamattanti ekapattapūramattaṃ.",
  "tika-s0202t0:169_9": "Abhisamayasādhikāya catusaccadesanāya saṅkhepeneva desitattā āha –",
  "tika-s0202t0:169_10": "‘ugghaṭitaññupuggalassa vasena dhammadesanā pariniṭṭhitā”ti.",
  "tika-s0202t0:170_0": "Upālisuttavaṇṇanāya līnatthappakāsanā samattā.",
  "tika-s0202t0:171_0": "7. Kukkuravatikasuttavaṇṇanā",
  "tika-s0202t0:172_0": "78.",
  "tika-s0202t0:172_1": "Koliyesūti bahuvacanavasenāyaṃ pāḷi āgatā.",
  "tika-s0202t0:172_2": "Evaṃnāmake janapadeti atthavacanaṃ kasmā vuttanti āha “so hī”tiādi.",
  "tika-s0202t0:172_3": "Na niyamitoti “asukamhi nāma vihāre”ti na niyametvā vutto.",
  "tika-s0202t0:172_4": "Senāsaneyevāti āvāseyeva,",
  "tika-s0202t0:172_5": "na rukkhamūlādike.",
  "tika-s0202t0:172_6": "Vesakiriyā ghāsaggahaṇādinā samādātabbaṭṭhena govataṃ,",
  "tika-s0202t0:172_7": "tasmiṃ niyutto govatiko.",
  "tika-s0202t0:172_8": "Tenāha “samādinnagovato”ti.",
  "tika-s0202t0:172_9": "Yaṃ sandhāyāhu vedavedino –",
  "tika-s0202t0:172_10": "“gacchaṃ bhakkheti,",
  "tika-s0202t0:172_11": "tiṭṭhaṃ mutteti,",
  "tika-s0202t0:172_12": "upāhā udakaṃ dhūpeti,",
  "tika-s0202t0:172_13": "tiṇāni chindatī”tiādi.",
  "tika-s0202t0:172_14": "Ayaṃ aceloti acelakapabbajjāvasena acelo,",
  "tika-s0202t0:172_15": "purimo pana govatiko kukkuravatikoti ettha vuttanayānusārena attho vattabbo.",
  "tika-s0202t0:172_16": "Palikuṇṭhitvāti ubho hatthe ubho pāde ca samiñjitvā.",
  "tika-s0202t0:172_17": "“Ukkuṭiko hutvā”tipi vadanti.",
  "tika-s0202t0:172_18": "Gamanaṃ nipphajjanaṃ gatīti āha –",
  "tika-s0202t0:172_19": "“kā gatīti kā nipphattī”ti.",
  "tika-s0202t0:172_20": "Nipphattipariyosānā hi vipākadhammappavatti.",
  "tika-s0202t0:172_21": "Katūpacitakammavasena abhisampareti etthāti abhisamparāyo, paraloko.",
  "tika-s0202t0:172_22": "Tatthassa ca nipphattiṃ pucchatīti āha –",
  "tika-s0202t0:172_23": "“abhisamparāyamhi kattha nibbattī”ti.",
  "tika-s0202t0:172_24": "Kukkuravatasamādānanti kukkurabhāvasamādānaṃ,",
  "tika-s0202t0:172_25": "“ajja paṭṭhāya ahaṃ kukkuro”ti kukkurabhāvādhiṭṭhānaṃ.",
  "tika-s0202t0:173_0": "79.",
  "tika-s0202t0:173_1": "Paripuṇṇanti yattakā kukkuravikārā,",
  "tika-s0202t0:173_2": "tehi paripuṇṇaṃ.",
  "tika-s0202t0:173_3": "Tenāha “anūna”nti.",
  "tika-s0202t0:173_4": "Abbokiṇṇanti tehi avomissaṃ.",
  "tika-s0202t0:173_5": "Kukkurācāranti kukkurānaṃ gamanākārotiādiācārena kukkurabhāvādhiṭṭhānacittamāha.",
  "tika-s0202t0:173_6": "Tathā tathā ākappetabbato ākappo,",
  "tika-s0202t0:173_7": "pavattiākāro.",
  "tika-s0202t0:173_8": "So panettha gamanādikoti āha “kukkurānaṃ gamanākāro”tiādi.",
  "tika-s0202t0:173_9": "Ācārenāti kukkurasīlācārena.",
  "tika-s0202t0:173_10": "Vatasamādānenāti kukkuravatādhiṭṭhānena.",
  "tika-s0202t0:173_11": "Kukkuracariyādiyeva dukkaratapacaraṇaṃ.",
  "tika-s0202t0:173_12": "Tena gativipariyesākārena pavattā laddhi.",
  "tika-s0202t0:173_13": "Assa kukkuravatikassa aññā gati natthīti itaragatiṃ paṭikkhipati,",
  "tika-s0202t0:173_14": "itarāsaṃ pana sambhavo eva natthīti.",
  "tika-s0202t0:173_15": "Nipajjamānanti vatasīlādīnaṃ saṃgopanavasena sijjhamānaṃ.",
  "tika-s0202t0:173_16": "Yathā sakammakadhātusaddā atthavisesavasena akammakā honti “vibuddho puriso vibuddho kamalasaṇḍo”ti,",
  "tika-s0202t0:173_17": "evaṃ atthavisesavasena akammakāpi sakammakā hontīti dassento “na paridevāmi na anutthunāmī”tiādimāha.",
  "tika-s0202t0:173_18": "Anutthunasaddo ca sakammakavasena payujjati “purāṇāni anutthuna”ntiādīsu.",
  "tika-s0202t0:173_19": "Ayañcettha payogoti iminā gāthāyañca anutthunanarodanaṃ adhippetanti dasseti.",
  "tika-s0202t0:174_0": "80.",
  "tika-s0202t0:174_1": "Vuttanayenevāti iminā govatanti govatasamādānaṃ.",
  "tika-s0202t0:174_2": "Gosīlanti gavācāraṃ.",
  "tika-s0202t0:174_3": "Gocittanti “ajja paṭṭhāya gohi kātabbaṃ karissāmī”ti uppannacittanti imamatthaṃ atidisati.",
  "tika-s0202t0:174_4": "Gvākappe pana vattabbaṃ avasiṭṭhaṃ “kukkurākappe vuttasadisamevā”ti imināva atidiṭṭhaṃ,",
  "tika-s0202t0:174_5": "visiṭṭhañca yathā pana tatthātiādinā vuttameva.",
  "tika-s0202t0:174_6": "Yaṃ panettha vattabbaṃ,",
  "tika-s0202t0:174_7": "taṃ kukkuravatādīsu vuttanayameva.",
  "tika-s0202t0:175_0": "81.",
  "tika-s0202t0:175_1": "Ekaccakammakiriyāvasenāti ekaccassa akusalakammassa kusalakammassa karaṇappasaṅgena.",
  "tika-s0202t0:175_2": "Imesanti govatikakukkuravatikānaṃ.",
  "tika-s0202t0:175_3": "Kiriyāti govatabhāvanādivasena pavattā kiriyā.",
  "tika-s0202t0:175_4": "Pākaṭā bhavissatīti “imasmiṃ kammacatukke idaṃ nāma kammaṃ bhajatī”ti pākaṭā bhavissati.",
  "tika-s0202t0:176_0": "Kāḷakanti malīnaṃ,",
  "tika-s0202t0:176_1": "cittassa apabhassarabhāvakaraṇanti attho.",
  "tika-s0202t0:176_2": "Taṃ panettha kammapathasampattameva adhippetanti āha “dasaakusalakammapatha”nti.",
  "tika-s0202t0:176_3": "Kaṇhanti kaṇhābhijātihetuto vā kaṇhaṃ.",
  "tika-s0202t0:176_4": "Tenāha “kaṇhavipāka”nti.",
  "tika-s0202t0:176_5": "Apāyūpapatti manussesu ca dobhaggiyaṃ kaṇhavipāko,",
  "tika-s0202t0:176_6": "yathā tamabhāvo vutto,",
  "tika-s0202t0:176_7": "ekattaniddesena pana “apāye nibbattanato”ti vuttaṃ,",
  "tika-s0202t0:176_8": "nibbattāpanatoti attho.",
  "tika-s0202t0:176_9": "Sukkanti odātaṃ,",
  "tika-s0202t0:176_10": "cittassa pabhassarabhāvakaraṇanti attho,",
  "tika-s0202t0:176_11": "sukkābhijātihetuto vā sukkaṃ.",
  "tika-s0202t0:176_12": "Tenāha “sukkavipāka”nti.",
  "tika-s0202t0:176_13": "Saggūpapatti manussaloke sobhaggiyañca sukkavipāko,",
  "tika-s0202t0:176_14": "yathā ca jotibhāvo vutto,",
  "tika-s0202t0:176_15": "ekattaniddesena pana “sagge nibbattanato”ti vuttaṃ,",
  "tika-s0202t0:176_16": "nibbattāpanatoti attho,",
  "tika-s0202t0:176_17": "vomissakakammanti kālena kaṇhaṃ,",
  "tika-s0202t0:176_18": "kālena sukkanti evaṃ missakavasena katakammaṃ.",
  "tika-s0202t0:176_19": "“Sukhadukkhavipāka”nti vatvā sukhadukkhānaṃ pavattiākāraṃ dassetuṃ “missakakammañhī”tiādi vuttaṃ.",
  "tika-s0202t0:176_20": "Kammassa kaṇhasukkasamaññā kaṇhasukkābhijātihetutāyāti,",
  "tika-s0202t0:176_21": "apaccayagāmitāya tadubhayavinimuttassa kammakkhayakarakammassa idha sukkapariyāyopi na icchitoti āha –",
  "tika-s0202t0:176_22": "“ubhaya…pe…",
  "tika-s0202t0:176_23": "asukkanti vutta”nti.",
  "tika-s0202t0:176_24": "Tattha ubhayavipākassāti yathādhigatassa vipākassa.",
  "tika-s0202t0:176_25": "Sampattibhavapariyāpanno hi vipāko idha “sukkavipāko”ti adhippeto,",
  "tika-s0202t0:176_26": "na accantaparisuddho.",
  "tika-s0202t0:177_0": "Sadukkhanti attanā uppādetabbena dukkhena sadukkhaṃ,",
  "tika-s0202t0:177_1": "dukkhasaṃvattanikanti attho.",
  "tika-s0202t0:177_2": "“Imasmiṃ sutte cetanā dhuraṃ,",
  "tika-s0202t0:177_3": "upālisutte kamma”nti heṭṭhā vuttampi atthaṃ idha sādhayati vijānanatthaṃ.",
  "tika-s0202t0:177_4": "Abhisaṅkharitvāti āyūhitvā.",
  "tika-s0202t0:177_5": "Taṃ pana paccayasamavāyasiddhito saṃkaḍḍhanaṃ piṇḍanaṃ viya hotīti āha –",
  "tika-s0202t0:177_6": "“saṅkaḍḍhitvā,",
  "tika-s0202t0:177_7": "piṇḍaṃ katvāti attho”ti,",
  "tika-s0202t0:177_8": "sadukkhaṃ lokanti apāyalokamāha.",
  "tika-s0202t0:177_9": "Vipākaphassāti phassasīsena tattha vipākapavattamāha.",
  "tika-s0202t0:177_10": "Bhūtakammatoti nibbattakammato attanā katūpacitakammato.",
  "tika-s0202t0:177_11": "Yathābhūtanti yādisaṃ.",
  "tika-s0202t0:177_12": "Kammasabhāgavasenāti kammasarikkhakavasena.",
  "tika-s0202t0:177_13": "Upapatti hotīti apadādibhedā upapatti.",
  "tika-s0202t0:177_14": "Kammena viya vuttāti yaṃ karoti,",
  "tika-s0202t0:177_15": "tena upapajjatīti ekakammeneva jāyamānā viya vuttā apadādibhedā.",
  "tika-s0202t0:177_16": "Upapatti ca nāma vipākena hoti vipāke sambhavante ekaṃsena te upapattivisesā sambhavanti.",
  "tika-s0202t0:177_17": "Yadi evaṃ kasmā “tena upapajjatī”ti upapattikammahetukā vuttāti āha “yasmā panā”tiādi.",
  "tika-s0202t0:177_18": "Yena kammavipākena nibbattoti yena kammavipākena vipaccamānena ayaṃ satto nibbattoti vuccati.",
  "tika-s0202t0:177_19": "Taṃkammavipākaphassāti tassa tassa kammassa vipākabhūtā phassā.",
  "tika-s0202t0:177_20": "Kammena dātabbaṃ dāyaṃ tabbipākaṃ ādiyantīti kammadāyādā, phassā.",
  "tika-s0202t0:177_21": "Kammassa dāyajjatā kammaphalassa dāyajjaṃ,",
  "tika-s0202t0:177_22": "tasmā vuttaṃ “kammadāyajjā”ti.",
  "tika-s0202t0:177_23": "Tenāha “kammameva nesaṃ dāyajjaṃ santaka”nti.",
  "tika-s0202t0:178_0": "Tisso ca heṭṭhimajjhānacetanāti idaṃ abyābajjhavedanaṃ vediyanaekantasukhuppattiyā hetubhāvasādhanaṃ.",
  "tika-s0202t0:178_1": "Yadi evaṃ yathāvuttā jhānacetanā tāva hotu ekantasukhuppattihetubhāvato.",
  "tika-s0202t0:178_2": "Kāmāvacarā kintīti kāmāvacarā pana kusalacetanā taṃsabhāvābhāvato kinti kena pakārena abyābajjhamanosaṅkhāro nāma jātoti codeti,",
  "tika-s0202t0:178_3": "itaro pana na sabbā kāmāvacarakusalacetanā tathā gahitā,",
  "tika-s0202t0:178_4": "atha kho ekaccā jhānacetanānukūlāti dassento “kasiṇasajjanakāle kasiṇāsevanakāle labbhantī”ti āha.",
  "tika-s0202t0:178_5": "Tattha kasiṇāsevanacetanā gahetabbā,",
  "tika-s0202t0:178_6": "sā upacārajjhānassa sādhikā.",
  "tika-s0202t0:178_7": "Tena kāmāvacaracetanā paṭhamajjhānacetanāya ghaṭitāti kasiṇasajjanacetanāpi kadāci tādisā hotīti gahitā.",
  "tika-s0202t0:178_8": "Parikammādivasena hi pavattā bhāvanāmayā kāmāvacarakusalacetanā paṭhamajjhānassa āsannatāya vuttā.",
  "tika-s0202t0:178_9": "Catutthajjhānacetanā tatiyajjhānacetanāya ghaṭitāti idaṃ ekattakāyaekattasaññīsattāvāsavatāya taṃsarikkhakā",
  "tika-s0202t0:178_10": "upekkhāpi īdisesu ṭhānesu sukhasarikkhatā,",
  "tika-s0202t0:178_11": "evaṃ santasabhāvatā ñāṇasahitatā ca.",
  "tika-s0202t0:178_12": "Keci pana catutthajjhānacetanānuguṇāti nidassentā kasiṇasajjanakāle kasiṇajjhānakāle kasiṇāsevanakāle",
  "tika-s0202t0:178_13": "labbhatīti tatiyajjhānacetanāya āsannaghaṭitatā vuttāti vadanti,",
  "tika-s0202t0:178_14": "taṃ tesaṃ matimattaṃ,",
  "tika-s0202t0:178_15": "vuttanayeneva tāsaṃ ghaṭitatā veditabbā.",
  "tika-s0202t0:178_16": "Ubhayamissakavasenāti ubhayesaṃ kusalākusalasaṅkhārānaṃ sukhadukkhānañca missakabhāvavasena.",
  "tika-s0202t0:178_17": "Vemānikapetānanti idaṃ bāhullato vuttaṃ,",
  "tika-s0202t0:178_18": "itaresampi vinipātikānaṃ kālena dukkhaṃ hotiyeva.",
  "tika-s0202t0:179_0": "Tassa pahānāyāti tassa yathāvuttassa kammassa anuppattidhammatāpādanāya.",
  "tika-s0202t0:179_1": "Yā cetanāti yā apacayagāminicetanā.",
  "tika-s0202t0:179_2": "Kammaṃ patvāti sukhakammanti vuccamāne maggacetanāya añño paṇḍarataro dhammo nāma natthi accantapārisuddhibhāvato.",
  "tika-s0202t0:179_3": "Akaṇhā asukkāti āgatāti ettha sukkabhāvapaṭikkhepakāraṇaṃ heṭṭhā vuttanayameva.",
  "tika-s0202t0:179_4": "Tenāha “idaṃ pana kammacatukkaṃ patvā”tiādi.",
  "tika-s0202t0:180_0": "82.",
  "tika-s0202t0:180_1": "Aniyyānikapakkheti aceḷakapabbajjāya kukkuravate ca.",
  "tika-s0202t0:180_2": "Yogeti ñāyadhammapaṭipattiyanti attho.",
  "tika-s0202t0:180_3": "Yonenāti yo titthiyaparivāso tena bhagavatā paññatto.",
  "tika-s0202t0:180_4": "Yaṃ titthiyaparivāsaṃ samādiyitvāti ayamettha yojanā.",
  "tika-s0202t0:180_5": "Ghaṃsitvā suvaṇṇaṃ viya nighaṃsoppale.",
  "tika-s0202t0:180_6": "Koṭṭetvā hatthena viya kulālabhājanaṃ.",
  "tika-s0202t0:181_0": "Vūpakaṭṭhoti vivitto ekībhūto.",
  "tika-s0202t0:181_1": "Pesitattoti nibbānaṃ pati pesitatto.",
  "tika-s0202t0:181_2": "Kāmaṃ tadanuttaraṃ brahmacariyapariyosānaṃ…pe…",
  "tika-s0202t0:181_3": "vihāsīti imināva arahattanikūṭena desanā niṭṭhāpitā hoti,",
  "tika-s0202t0:181_4": "āyasmato pana seniyassa paṭipattikittanaparametaṃ ujukaṃ āpannaarahattabhāvadīpanaṃ,",
  "tika-s0202t0:181_5": "yadidaṃ “aññataro kho panā”tiādivacananti āha “arahattanikūṭenevā”ti.",
  "tika-s0202t0:181_6": "Arahattādhigamoyeva tassa tesaṃ abbhantaratā.",
  "tika-s0202t0:181_7": "Sesaṃ sabbaṃ suviññeyyameva.",
  "tika-s0202t0:182_0": "Kukkuravatikasuttavaṇṇanāya līnatthappakāsanā samattā.",
  "tika-s0202t0:183_0": "8. Abhayarājakumārasuttavaṇṇanā",
  "tika-s0202t0:184_0": "83.",
  "tika-s0202t0:184_1": "Jātiyā asamāno nihīnācariyo paradattūpajīvikāya mātuyā kucchiyaṃ jāto pādasikaputto.",
  "tika-s0202t0:184_2": "Nindāvasena vadati etenāti vādo aguṇoti āha –",
  "tika-s0202t0:184_3": "“vādaṃ āropehīti dosaṃ āropehī”ti.",
  "tika-s0202t0:184_4": "Nibbattavasena nirayaṃ arahati,",
  "tika-s0202t0:184_5": "nirayasaṃvattaniyena vā kammena niraye niyutto nerayiko.",
  "tika-s0202t0:184_6": "Āpāyikoti etthāpi eseva nayo.",
  "tika-s0202t0:184_7": "Avīcimhi uppajjitvā tattha āyukappasaññitaṃ antarakappaṃ tiṭṭhatīti kappaṭṭho.",
  "tika-s0202t0:184_8": "Nirayūpapattipariharaṇavasena tikicchituṃ sakkuṇeyyoti tekiccho,",
  "tika-s0202t0:184_9": "na tekiccho atekiccho.",
  "tika-s0202t0:184_10": "Dve ante mocetvāti pharusaṃ vā appiyaṃ vā kappeyyāti dve koṭṭhāse muñcitvā te anāmasitvā pucchitaṃ atthaṃ tato bahi karonto uggilati nāma.",
  "tika-s0202t0:184_11": "Taṃ pana evaṃ kātuṃ na sakkotīti āha –",
  "tika-s0202t0:184_12": "“uggilituṃ bahi nīharituṃ na sakkhitī”ti.",
  "tika-s0202t0:184_13": "Evamevāyaṃ pucchā na gahetabbā,",
  "tika-s0202t0:184_14": "ayamettha dosoti taṃ apucchaṃ karonto apanayanto ogilati nāma,",
  "tika-s0202t0:184_15": "tathā pana asakkonto patiṭṭhāpento na ogilati nāma,",
  "tika-s0202t0:184_16": "bhagavā pana tamatthaṃ okāsampi akaronto ubhayathāpi asakkhīti veditabbo. Kathaṃ?",
  "tika-s0202t0:184_17": "Bhagavā hi “na khvettha rājakumāra ekaṃsenā”ti vadanto nigaṇṭhassa adhippāyaṃ viparivatteti,",
  "tika-s0202t0:184_18": "ubho ante mocetvā pañhaṃ vissajjesi,",
  "tika-s0202t0:184_19": "evaṃ tāva uggilituṃ asakkhi.",
  "tika-s0202t0:184_20": "“Na tatra rājakumāra ekaṃsenā”ti vadanto eva ca “nāyaṃ pucchā evaṃ avibhāgena pucchitabbā,",
  "tika-s0202t0:184_21": "vibhajitvā pana pucchitabbā”ti pucchāya dosaṃ dīpento taṃ hārento ogilitumpi sakkhatīti.",
  "tika-s0202t0:185_0": "Uṭṭhātuṃ na sakkhissati cittassa aññathā pavattiyā.",
  "tika-s0202t0:185_1": "Abhayo dve magge kataparicayo cheko nipuṇo vādasīlo ca hutvā vicarati. Tenāha –",
  "tika-s0202t0:185_2": "“so vādajjhāsayatāya tassa vacanaṃ sampaṭicchanto ‘evaṃ,",
  "tika-s0202t0:185_3": "bhante’ti āhā”ti.",
  "tika-s0202t0:186_0": "85.",
  "tika-s0202t0:186_1": "Evarūpanti yā paresaṃ appiyā amanāpā duruttavācā,",
  "tika-s0202t0:186_2": "evarūpā vācā,",
  "tika-s0202t0:186_3": "na pana pharusavācā.",
  "tika-s0202t0:186_4": "Pharusavācāya hi setughāto tathāgatānaṃ.",
  "tika-s0202t0:186_5": "Cetanāpharusatāya hi pharusavācā icchitā,",
  "tika-s0202t0:186_6": "na paresaṃ appiyatāmattena.",
  "tika-s0202t0:186_7": "Naṭṭhā nigaṇṭhā ogilikādisammatassa pañhassa ekavacanena viddhaṃsitattā.",
  "tika-s0202t0:187_0": "86.",
  "tika-s0202t0:187_1": "Dārakassa aṅke nisīdanassa kāraṇaṃ dassetuṃ “lesavādino”tiādi vuttaṃ.",
  "tika-s0202t0:187_2": "Tattha lesavādinoti chalavādino,",
  "tika-s0202t0:187_3": "vādamagge vā aparipuṇṇatāya lesamatteneva vādasīlā.",
  "tika-s0202t0:187_4": "Osaṭasaṅgāmoti anekavāraṃ paravādamaddanavasena otiṇṇavādasaṅgāmo.",
  "tika-s0202t0:187_5": "Vijjhitvāti nakhena vijjhitvā.",
  "tika-s0202t0:187_6": "Imamevāti yvāyaṃ dārako attano vādabhaṅgapariharaṇatthaṃ iminā aṅke nisīdāpito,",
  "tika-s0202t0:187_7": "imameva assa dārakaṃ upamaṃ nissayaṃ katvā vādaṃ bhindissāmi.",
  "tika-s0202t0:187_8": "“Assa vādaṃ appaṭitatāya upamāya bhañjissāmī”ti cintetvā.",
  "tika-s0202t0:188_0": "Apaneyyaṃ assa ahanti assa dārakassa mukhato ahaṃ taṃ apaneyyaṃ.",
  "tika-s0202t0:188_1": "Abhūtatthova abhūtaṃ uttarapadalopenāti āha “abhūtanti abhūtattha”nti.",
  "tika-s0202t0:188_2": "Atacchanti tasseva vevacananti āha “atacchanti na taccha”nti.",
  "tika-s0202t0:188_3": "Abhūtanti vā asantaṃ avijjamānaṃ.",
  "tika-s0202t0:188_4": "Atacchanti atathākāraṃ.",
  "tika-s0202t0:188_5": "Anatthasaṃhitanti diṭṭhadhammikena,",
  "tika-s0202t0:188_6": "samparāyikena vā anatthena saṃhitaṃ,",
  "tika-s0202t0:188_7": "anatthe vā saṃhitaṃ,",
  "tika-s0202t0:188_8": "na atthoti vā anattho,",
  "tika-s0202t0:188_9": "atthassa paṭipakkho sabhāvo,",
  "tika-s0202t0:188_10": "tena saṃhitanti anatthasaṃhitaṃ,",
  "tika-s0202t0:188_11": "pisuṇavācaṃ samphappalāpañcāti attho.",
  "tika-s0202t0:188_12": "Evamettha catubbidhassapi vacīduccaritassa gahitatā daṭṭhabbā.",
  "tika-s0202t0:189_0": "Duppayuttoti duppaṭipanno.",
  "tika-s0202t0:189_1": "Na taṃ tathāgato bhāsati abhūtatādidosaduṭṭhattā.",
  "tika-s0202t0:189_2": "Tampi tathāgato na bhāsati bhūtatthepi anatthasaṃhitatādidosaduṭṭhattā.",
  "tika-s0202t0:190_0": "Ṭhānaṃ kāraṇaṃ etissā atthīti ṭhāniyā ka-",
  "tika-s0202t0:190_1": "kārassa ya-",
  "tika-s0202t0:190_2": "kāraṃ katvā,",
  "tika-s0202t0:190_3": "na ṭhāniyāti aṭṭhāniyā,",
  "tika-s0202t0:190_4": "nikkāraṇā ayuttiyuttā,",
  "tika-s0202t0:190_5": "sā eva kathāti aṭṭhāniyakathā.",
  "tika-s0202t0:190_6": "Attapaccakkhakathaṃ kathemāti attanā eva paccakkhaṃ katvā pavattiyamānaṃ chalakathaṃ kathema.",
  "tika-s0202t0:191_0": "Gāmikamahallako “ime maṃ vañcetukāmā,",
  "tika-s0202t0:191_1": "ahameva dāni ime vañcessāmī”ti cintetvā “evaṃ bhavissatī”tiādimāha.",
  "tika-s0202t0:191_2": "“Na mayaṃ dāsā”tipi vattuṃ nāsakkhiṃsu pubbe tathākatikāya katattā.",
  "tika-s0202t0:192_0": "Tatiyaṃ tatiyamevāti dvīsupi pakkhesu tatiyaṃ tatiyameva vācaṃ.",
  "tika-s0202t0:192_1": "Bhāsitabbakālaṃ anatikkamitvāti yassa yadā yathā bhāsitabbaṃ,",
  "tika-s0202t0:192_2": "tassa tadā tatheva ca bhāsanato bhāsitabbaṃ kāraṇaṃ bhāsitabbakālañca anatikkamitvāva bhāsati.",
  "tika-s0202t0:193_0": "87.",
  "tika-s0202t0:193_1": "Ṭhānuppattikañāṇenāti ṭhāne eva uppajjanakañāṇena.",
  "tika-s0202t0:193_2": "Tasmiṃ tasmiṃ kāraṇe tassa taṃ taṃ avatthāya uppajjanakañāṇena,",
  "tika-s0202t0:193_3": "dhammānaṃ yathāsabhāvato avabujjhanasabhāvoti dhammasabhāvo.",
  "tika-s0202t0:193_4": "Dhamme sabhāvadhamme anavasese vā yāthāvato upadhāretīti dhammadhātu,",
  "tika-s0202t0:193_5": "sabbaññutā.",
  "tika-s0202t0:193_6": "Tenāha “sabbaññutaññāṇassetaṃ adhivacana”nti.",
  "tika-s0202t0:193_7": "Suppaṭividdhanti sabbaṃ ñeyyadhammaṃ suṭṭhu paṭivijjhanavasena,",
  "tika-s0202t0:193_8": "suṭṭhu paṭividdhanti attho.",
  "tika-s0202t0:193_9": "Tenāha “hatthagataṃ bhagavato”ti.",
  "tika-s0202t0:193_10": "Neyyapuggalavasena pariniṭṭhitāti kathāparivibhāgena ayameva desanā cattāri ariyasaccāni dassento arahattaṃ paccakkhāsīti.",
  "tika-s0202t0:194_0": "Abhayarājakumārasuttavaṇṇanāya līnatthappakāsanā samattā.",
  "tika-s0202t0:195_0": "9. Bahuvedaniyasuttavaṇṇanā",
  "tika-s0202t0:196_0": "88.",
  "tika-s0202t0:196_1": "Pañcakaṅgoti vaḍḍhakīkiccasādhane vāsiādipañcakaṃ aṅgaṃ saṃdhanaṃ etasminti pañcakaṅgo.",
  "tika-s0202t0:196_2": "Thambhādivatthūnaṃ thapanaṭṭhena thapati.",
  "tika-s0202t0:196_3": "Paṇḍitaudāyitthero,",
  "tika-s0202t0:196_4": "na kāḷudāyī thero.",
  "tika-s0202t0:197_0": "89.",
  "tika-s0202t0:197_1": "Pariyāyati attano phalaṃ vattetīti pariyāyo, kāraṇaṃ.",
  "tika-s0202t0:197_2": "Vedanāsannissito ca kāyikacetasikabhāvo kāraṇaṃ. Tenāha –",
  "tika-s0202t0:197_3": "“kāyikacetasikavasena dve veditabbā”ti.",
  "tika-s0202t0:197_4": "Tattha pasādakāyasannissitā kāyikā,",
  "tika-s0202t0:197_5": "cetosannissitā cetasikā.",
  "tika-s0202t0:197_6": "Sukhādivasena tissoti ettha sukhanadukkhanupekkhanāni sukhādivedanāya kāraṇaṃ.",
  "tika-s0202t0:197_7": "Tāni hi pavattinimittāni katvā tattha sukhādisaddappavatti,",
  "tika-s0202t0:197_8": "iminā nayena sesesupi yathārahaṃ kāraṇaṃ niddhāretvā vattabbaṃ.",
  "tika-s0202t0:197_9": "Upavicāravasenāti ārammaṇaṃ upecca savisesapavattivasena.",
  "tika-s0202t0:197_10": "Yasmiñhi ārammaṇe somanassavedanā pavattati,",
  "tika-s0202t0:197_11": "ārammaṇatāya taṃ upagantvā itaravedanāhi visiṭṭhatāya savisesaṃ tattha pavatti.",
  "tika-s0202t0:197_12": "Tenāha “somanassaṭṭhāniyaṃ rūpaṃ upavicaratī”ti.",
  "tika-s0202t0:197_13": "Esa nayo sesavedanāsu gehassitānīti gehanissitāni.",
  "tika-s0202t0:198_0": "90.",
  "tika-s0202t0:198_1": "Pariyāyenāti “idamettha dukkhasminti vadāmī”ti vuttaṭṭhānaṃ sandhāya vadati.",
  "tika-s0202t0:198_2": "Taṃ dassentoti kāmañcettha sutte –",
  "tika-s0202t0:198_3": "“dvepānanda,",
  "tika-s0202t0:198_4": "vedanā vuttā”ti dve ādiṃ katvā vedanā dassitā,",
  "tika-s0202t0:198_5": "ekāpi pana dassitā evāti dassento.",
  "tika-s0202t0:198_6": "Upatthambhetunti ekāpi vedanā vuttā mayā pariyāyena,",
  "tika-s0202t0:198_7": "evaṃ sati dvepi vattabbāti evaṃ tassa vādaṃ upatthambhetuṃ.",
  "tika-s0202t0:198_8": "Kathaṃ pana ekā vedanā vuttāti?",
  "tika-s0202t0:198_9": "Yaṃ kiñci vedayitaṃ sukhaṃ vā dukkhaṃ vā adukkhamasukhaṃ vā,",
  "tika-s0202t0:198_10": "idamettha dukkhasminti vadāmīti.",
  "tika-s0202t0:198_11": "Yaṃ panettha vattabbaṃ,",
  "tika-s0202t0:198_12": "taṃ itivuttakavaṇṇanāyaṃ paramatthadīpaniyaṃ vuttanayena veditabbaṃ.",
  "tika-s0202t0:199_0": "Kathaṃ panettha rūpāvacaracatutthe arūpesu saññāvedayitanirodhe sukhaṃ uddhatanti āha “ettha cā”tiādi.",
  "tika-s0202t0:199_1": "Santaṭṭhenāti paṭipakkhadhammānaṃ vūpasantabhāvena.",
  "tika-s0202t0:199_2": "Paṇītaṭṭhenāti bhāvanāvisesavisiṭṭhena atappakabhāveneva seṭṭhabhāvena ca,",
  "tika-s0202t0:199_3": "paccayavisesena padhānabhāvaṃ nītantipi paṇītaṃ.",
  "tika-s0202t0:199_4": "Vedayitasukhaṃ nāma vedanābhūtaṃ sukhanti katvā.",
  "tika-s0202t0:199_5": "Avedayitasukhaṃ nāma yāvatā niddukkhatā,",
  "tika-s0202t0:199_6": "tāvatā sukhanti vuccatīti.Atha vā nirodho suṭṭhu khādati khanati kāyikacetasikābādhanti vattabbataṃ arahati sattāhampi tattha dukkhassa nirujjhanato.",
  "tika-s0202t0:199_7": "Tenāha “niddukkhabhāvasaṅkhātena sukhaṭṭhenā”ti.",
  "tika-s0202t0:200_0": "91.",
  "tika-s0202t0:200_1": "Yasmiṃ yasmiṃ bhave,",
  "tika-s0202t0:200_2": "cittuppāde,",
  "tika-s0202t0:200_3": "avatthāya vā niddukkhabhāvo,",
  "tika-s0202t0:200_4": "dukkhassa paṭipakkhatā anupalabbhanena dukkhavivittaṃ,",
  "tika-s0202t0:200_5": "taṃ sukhasmiṃyeva paññapeti.",
  "tika-s0202t0:200_6": "Sesaṃ suviññeyyameva.",
  "tika-s0202t0:201_0": "Bahuvedanīyasuttavaṇṇanāya līnatthappakāsanā samattā.",
  "tika-s0202t0:202_0": "10. Apaṇṇakasuttavaṇṇanā",
  "tika-s0202t0:203_0": "93.",
  "tika-s0202t0:203_1": "Nānāvidhāti nānāvidhadiṭṭhikā samaṇabrāhmaṇāti pabbajjāmattena samaṇā,",
  "tika-s0202t0:203_2": "jātimattena brāhmaṇā ca.",
  "tika-s0202t0:203_3": "Dassananti diṭṭhi.",
  "tika-s0202t0:203_4": "Gahitanti abhinivissa gahitaṃ.",
  "tika-s0202t0:203_5": "Iti te attano dassanaṃ gahetukāmā pucchanti.",
  "tika-s0202t0:203_6": "Vinā dassanena loko na niyyātīti vimokkhabhāvanāya ekena dassanena vinā loko saṃsāradukkhato na nigacchati.",
  "tika-s0202t0:203_7": "Ekadiṭṭhiyampi patiṭṭhātuṃ nāsakkhiṃsu saddhākārābhāvato.",
  "tika-s0202t0:203_8": "Tathā hi te imāya desanāya saraṇesu patiṭṭhahiṃsu.",
  "tika-s0202t0:203_9": "Yasmā aviparīte saddheyyavatthusmiṃ uppannasaddhā “ākāravatī”ti adhippetā,",
  "tika-s0202t0:203_10": "tasmā yo loke aviparītadhammadesanā,",
  "tika-s0202t0:203_11": "ayamevesāti pavattā maggasādhanagatāya saddhāya kāraṇabhāvato tannissayā saddhā,",
  "tika-s0202t0:203_12": "sā ākāravatīti vuttā.",
  "tika-s0202t0:203_13": "Avatthusmiñhi saddhā ayuttakāraṇatāya na ākāravatī.",
  "tika-s0202t0:203_14": "Ākāravatīti ettha vatī-",
  "tika-s0202t0:203_15": "saddo na kevalaṃ atthitāmattadīpako,",
  "tika-s0202t0:203_16": "atha kho atisayatthadīpako pāsaṃsatthadīpako vā daṭṭhabbo.",
  "tika-s0202t0:203_17": "Tena ākāravatīti saddheyyavatthuvasena atisayakāraṇavatīti vā pāsaṃsakāraṇavatīti vā ayamettha attho.",
  "tika-s0202t0:203_18": "Apaṇṇakoti ettha yathā kañci atthaṃ sādhetuṃ āraddhassa payogo viraddho,",
  "tika-s0202t0:203_19": "tattha akārako viya hoti punapi ārabhitabbatāya.",
  "tika-s0202t0:203_20": "Aviraddho pana atthassa sādhanato apaṇṇako,",
  "tika-s0202t0:203_21": "evaṃ ayampi dhammo abhibhavitvā pavattanato ekaṃsato “apaṇṇako”ti vutto.",
  "tika-s0202t0:203_22": "Tenāha “aviraddho advejjhagāmī ekaṃsagāhiko”ti.",
  "tika-s0202t0:204_0": "94. Tabbipaccanīkabhūtāti tassā micchādiṭṭhiyā paccanīkabhūtā.",
  "tika-s0202t0:205_0": "95.",
  "tika-s0202t0:205_1": "Nesanti kusalānaṃ dhammānaṃ.",
  "tika-s0202t0:205_2": "Akusalato nikkhantabhāveti asaṃkiliṭṭhabhāve.",
  "tika-s0202t0:205_3": "Ānisaṃsoti suddhavipākatā.",
  "tika-s0202t0:205_4": "Visuddhipakkhoti visuddhibhāvo pariyodātatā.",
  "tika-s0202t0:205_5": "Abhūtadhammassa diṭṭhibhāvassa saññāpanā ācikkhanā abhūtadhammasaññāpanā.",
  "tika-s0202t0:205_6": "Sāvajjesu paramavajje micchādassane paggahaṇanti kuto susīlyassa paggahoti āha –",
  "tika-s0202t0:205_7": "“micchādassanaṃ gaṇhantasseva susīlyaṃ pahīnaṃ hotī”ti.",
  "tika-s0202t0:205_8": "Micchādiṭṭhiādayoti ettha micchāsaṅkappo paralokābhāvacintā,",
  "tika-s0202t0:205_9": "micchāvācā paralokābhāvavādabhūto musāvādo,",
  "tika-s0202t0:205_10": "ariyānaṃ paccanīkatādayo.",
  "tika-s0202t0:205_11": "Aparāparaṃ uppajjanavasenāti punappunaṃ citte uppajjanavasena.",
  "tika-s0202t0:205_12": "Pāpakā akusalā dhammāti paccavekkhaṇasaññāpanādikāle uppajjanakā tathāpavattā akusalakhandhā.",
  "tika-s0202t0:206_0": "Kaliggahoti anatthapariggaho.",
  "tika-s0202t0:206_1": "So pana yasmā diṭṭheva dhamme abhisamparāyañca parājayo hotīti āha “parājayaggāho”ti.",
  "tika-s0202t0:206_2": "Dussamattoti ettha du-",
  "tika-s0202t0:206_3": "saddo “samādinno”ti etthāpi ānetvā yojetabboti āha “dupparāmaṭṭho”ti.",
  "tika-s0202t0:206_4": "Yathā dupparāmaṭṭho hoti,",
  "tika-s0202t0:206_5": "evaṃ samādinno dussamatto dusamādinno vutto.",
  "tika-s0202t0:206_6": "Sakavādameva pharitvāti attano natthikavādameva “idameva saccaṃ moghamañña”nti avadhārento aññassa okāsaadānavasena pharitvā.",
  "tika-s0202t0:206_7": "Tenāha “adhimuccitvā”ti.",
  "tika-s0202t0:206_8": "“Sambuddho”tiādi adhimuccanākāradassanaṃ.",
  "tika-s0202t0:206_9": "Riñcatīti viveceti apaneti.",
  "tika-s0202t0:206_10": "Tenāha “vajjetī”ti.",
  "tika-s0202t0:207_0": "96.",
  "tika-s0202t0:207_1": "Kaṭaggahoti kataṃ sabbaso siddhimeva katvā gahaṇaṃ.",
  "tika-s0202t0:207_2": "So pana jayalābho hotīti vuttaṃ “jayaggāho”ti.",
  "tika-s0202t0:207_3": "Suggahitoti suṭṭhukaraṇavasena gahito.",
  "tika-s0202t0:207_4": "Suparāmaṭṭhoti suṭṭhu parāparaṃ āsevanavasena āmaṭṭho.",
  "tika-s0202t0:207_5": "Ubhayenapi tassa kammassa katūpacitabhāvaṃ dasseti,",
  "tika-s0202t0:207_6": "sotthibhāvāvahattañca saggupapattisaṃvattanato pāpasabhāvapahānato ca.",
  "tika-s0202t0:208_0": "97.",
  "tika-s0202t0:208_1": "Sahatthā karontassāti sahattheneva karontassa.",
  "tika-s0202t0:208_2": "Nissaggiyathāvarādayopi idha sahatthakaraṇeneva saṅgahitā.",
  "tika-s0202t0:208_3": "Pacanaṃ dahanaṃ vibādhananti āha “daṇḍena pīḷentassā”ti.",
  "tika-s0202t0:208_4": "Sokaṃ sayaṃ karontassāti parassa sokakāraṇaṃ sayaṃ karontassa,",
  "tika-s0202t0:208_5": "sokaṃ vā uppādentassa.",
  "tika-s0202t0:208_6": "Parehi attano vacanakarehi.",
  "tika-s0202t0:208_7": "Sayampi phandatoti parassa vibādhanapayogena sayampi phandato.",
  "tika-s0202t0:208_8": "Atipātayatoti padaṃ suddhakattuatthe hetukattuatthe ca vattatīti āha “hanantassapi hanāpentassāpī”ti.",
  "tika-s0202t0:209_0": "Gharassa bhitti anto bahi ca sandhitā hutvā ṭhitā gharasandhi.",
  "tika-s0202t0:209_1": "Kiñcipi asesetvā niravasesameva lopoti nillopo.",
  "tika-s0202t0:209_2": "Ekāgāre niyutto vilopo ekāgāriko.",
  "tika-s0202t0:209_3": "Parito sabbaso panthe hananaṃ paripantho.",
  "tika-s0202t0:209_4": "Pāpaṃ na karīyati pubbe asato uppādetuṃ asakkuṇeyyattā,",
  "tika-s0202t0:209_5": "tasmā natthi pāpaṃ.",
  "tika-s0202t0:209_6": "Yadi evaṃ kathaṃ sattā pāpaṃ paṭipajjantīti āha –",
  "tika-s0202t0:209_7": "“sattā pana karomāti evaṃsaññino hontī”ti.",
  "tika-s0202t0:209_8": "Evaṃ kirassa hoti “imesañhi sattānaṃ hiṃsādikiriyā na attānaṃ phusati tassa niccatāya nibbikārattā,",
  "tika-s0202t0:209_9": "sarīraṃ pana acetanaṃ kaṭṭhakaliṅgarūpamaṃ,",
  "tika-s0202t0:209_10": "tasmiṃ vikopitepi na kiñci pāpa”nti.",
  "tika-s0202t0:209_11": "Khuranemināti nisitakhuramayaneminā.",
  "tika-s0202t0:209_12": "Gaṅgāya dakkhiṇadisā appatirūpadeso,",
  "tika-s0202t0:209_13": "uttaradisā patirūpadesoti adhippāyena “dakkhiṇañce”tiādi vuttanti “dakkhiṇatīre manussā kakkhaḷā”tiādimāha.",
  "tika-s0202t0:210_0": "Mahāyāganti mahāvijitayaññasadisaṃ mahāyāgaṃ.",
  "tika-s0202t0:210_1": "Sīlasaṃyamenāti kāyikavācasikasaṃvarena.",
  "tika-s0202t0:210_2": "Saccavacanenāti saccavācāya.",
  "tika-s0202t0:210_3": "Tassa visuṃ vacanaṃ loke garutarapuññasammatabhāvato.",
  "tika-s0202t0:210_4": "Yathā hi pāpadhammesu musāvādo garu,",
  "tika-s0202t0:210_5": "evaṃ puññadhammesu saccavācā.",
  "tika-s0202t0:210_6": "Tenāha bhagavā –",
  "tika-s0202t0:210_7": "“ekaṃ dhammamatītassā”tiādi.",
  "tika-s0202t0:210_8": "Vuttanayenevāti kaṇhapakkhe vuttanayena.",
  "tika-s0202t0:210_9": "Tattha hi –",
  "tika-s0202t0:210_10": "“natthi pāpaṃ,",
  "tika-s0202t0:210_11": "natthi pāpassa āgamo”ti āgataṃ,",
  "tika-s0202t0:210_12": "idha “atthi puññaṃ,",
  "tika-s0202t0:210_13": "atthi puññassa āgamo”ti āgataṃ,",
  "tika-s0202t0:210_14": "ayameva viseso.",
  "tika-s0202t0:210_15": "Sesaṃ vuttasadisamevāti “tesametaṃ pāṭikaṅkha”nti evamādiṃ sandhāya vadati,",
  "tika-s0202t0:210_16": "taṃ heṭṭhā purimavārasadisaṃ.",
  "tika-s0202t0:211_0": "100.",
  "tika-s0202t0:211_1": "Ubhayenāti hetupaccayapaṭisedhavacanena.",
  "tika-s0202t0:211_2": "Saṃkilesapaccayanti saṃsāre paribbhamanena kilinnassa malinabhāvassa kāraṇaṃ.",
  "tika-s0202t0:211_3": "Vuttavipariyāyena visuddhipaccayanti saddattho veditabbo.",
  "tika-s0202t0:211_4": "Balantiādīsu sattānaṃ saṃkilesāvahaṃ vodānāvahañca ussāhasaṅkhātaṃ balaṃ vā,",
  "tika-s0202t0:211_5": "sūravīrabhāvasaṅkhātaṃ vīriyaṃ vā,",
  "tika-s0202t0:211_6": "purisena kattabbo purisathāmo vā,",
  "tika-s0202t0:211_7": "so eva paraṃ paraṃ ṭhānaṃ akkamanappattiyā purisaparakkamo vā natthi na upalabbhati.",
  "tika-s0202t0:212_0": "Satvayogato,",
  "tika-s0202t0:212_1": "rūpādīsu sattavisattatāya ca sattā.",
  "tika-s0202t0:212_2": "Pāṇanato assāsapassāsavasena pavattiyā pāṇā.",
  "tika-s0202t0:212_3": "Te pana so ekindriyādivasena vibhajitvā vadatīti āha “ekindriyo”tiādi.",
  "tika-s0202t0:212_4": "Aṇḍakosādīsu bhavanato bhūtāti vuccantīti āha “aṇḍakosa…pe…",
  "tika-s0202t0:212_5": "vadantī”ti.",
  "tika-s0202t0:212_6": "Jīvanato pāṇaṃ dhārento viya vaḍḍhanato jīvāti evaṃ sattapāṇabhūtajīvesu saddattho veditabbo.",
  "tika-s0202t0:212_7": "Natthi etesaṃ saṃkilesavisuddhīsu vasoti avasā.",
  "tika-s0202t0:212_8": "Natthi nesaṃ balaṃ vīriyañcāti abalā avīriyā.",
  "tika-s0202t0:212_9": "Niyatatāti acchejjasuttāvutābhejjamaṇi viya niyatapavattanatāya gatijātibandhapajahavasena niyāmo.",
  "tika-s0202t0:212_10": "Tattha tattha gamananti channaṃ abhijātīnaṃ tāsu tāsu gatīsu upagamanaṃ samavāyena samāgamo.",
  "tika-s0202t0:212_11": "Sabhāvoyevāti yathā kaṇṭakassa tikkhatā,",
  "tika-s0202t0:212_12": "kabiṭṭhaphalānaṃ parimaṇḍalatā,",
  "tika-s0202t0:212_13": "migapakkhīnaṃ vicittākāratā,",
  "tika-s0202t0:212_14": "evaṃ sabbassapi lokassa hetupaccayena vinā tathā tathā pariṇāmo,",
  "tika-s0202t0:212_15": "ayaṃ sabhāvoyeva akittimoyeva.",
  "tika-s0202t0:212_16": "Tenāha “yena hī”tiādi.",
  "tika-s0202t0:213_0": "Sakuṇe hanatīti sākuṇiko,",
  "tika-s0202t0:213_1": "tathā sūkariko.",
  "tika-s0202t0:213_2": "Luddoti aññopi yo koci māgaviko nesādo.",
  "tika-s0202t0:213_3": "Pāpakammapasutatāya kaṇhābhijāti nāma.",
  "tika-s0202t0:213_4": "Bhikkhūti sākiyā bhikkhū,",
  "tika-s0202t0:213_5": "macchamaṃsakhādanato nīlābhijātīti vadanti.",
  "tika-s0202t0:213_6": "Ñāyaladdhepi paccaye bhuñjamānā ājīvakasamayassa vilomagāhitāya “paccayesu kaṇṭake pakkhipitvā khādantī”ti vadanti.",
  "tika-s0202t0:213_7": "Eke pabbajitā,",
  "tika-s0202t0:213_8": "ye savisesaṃ attakilamathānuyogamanuyuttā.",
  "tika-s0202t0:213_9": "Tathā hi te kaṇṭake vattentā viya hontīti kaṇṭakavuttikāti vuttā.",
  "tika-s0202t0:213_10": "Ṭhatvā bhuñjanadānapaṭikkhepādivatasamāyogena paṇḍaratarā.",
  "tika-s0202t0:213_11": "Acelakasāvakāti ājīvakasāvake vadati.",
  "tika-s0202t0:213_12": "Te kira ājīvakaladdhiyā visuddhacittatāya nigaṇṭhehipi paṇḍaratarā.",
  "tika-s0202t0:213_13": "Nandādayo hi tathārūpāya paṭipattiyā pattabbā,",
  "tika-s0202t0:213_14": "tasmā nandādayo nigaṇṭhehi ājīvakasāvakehi ca paṇḍaratarāti vuttā “sukkābhijātī”ti.",
  "tika-s0202t0:214_0": "Ayametesaṃ laddhīti sākuṇikādibhāvūpagamanena kaṇhābhijātiādīsu dukkhaṃ sukhañca paṭisaṃvedentā anukkamena",
  "tika-s0202t0:214_1": "mahākappānaṃ cullāsītisahassāni khepetvā ājīvakabhāvūpagamanena paramasukkābhijātiyaṃ ṭhatvā saṃsārato",
  "tika-s0202t0:214_2": "sujjhantīti ayaṃ tesaṃ niyati ājīvakānaṃ laddhi.",
  "tika-s0202t0:215_0": "“Natthi dinna”nti vadanto natthiko dānassa phalaṃ paṭikkhipatīti āha –",
  "tika-s0202t0:215_1": "“natthikadiṭṭhi vipākaṃ paṭibāhatī”ti.",
  "tika-s0202t0:215_2": "Tathā ceva heṭṭhā saṃvaṇṇitaṃ “natthikadiṭṭhi hi natthitamāhā”ti.",
  "tika-s0202t0:215_3": "Ahetukadiṭṭhi ubhayanti kammaṃ vipākañca ubhayaṃ.",
  "tika-s0202t0:215_4": "So hi “ahetū apaccayā sattā saṃkilissanti visujjhantī”ti vadanto kammassa viya vipākassapi saṃkilesavisuddhīnaṃ",
  "tika-s0202t0:215_5": "paccayattābhāvavacanato tadubhayaṃ paṭibāhati nāma.",
  "tika-s0202t0:215_6": "Vipāko paṭibāhito hoti asati kamme vipākābhāvato.",
  "tika-s0202t0:215_7": "Kammaṃ paṭibāhitaṃ hoti asati vipāke kammassa niratthakabhāvāpattito.",
  "tika-s0202t0:215_8": "Atthatoti sarūpena.",
  "tika-s0202t0:215_9": "Ubhayapaṭibāhakāti visuṃ visuṃ taṃtaṃdiṭṭhitā vuttāpi sabbe te natthikādayo natthikadiṭṭhiādivasena paccekaṃ tividhadiṭṭhikā eva ubhayapaṭibāhakattā.",
  "tika-s0202t0:215_10": "“Ubhayapaṭibāhakā”ti hi hetuvacanaṃ.",
  "tika-s0202t0:215_11": "Ahetukavādā cātiādi paṭiññāvacanaṃ.",
  "tika-s0202t0:215_12": "Yo hi vipākapaṭibāhanena natthikadiṭṭhiko,",
  "tika-s0202t0:215_13": "so atthato kammapaṭibāhanena akiriyadiṭṭhiko,",
  "tika-s0202t0:215_14": "ubhayapaṭibāhanena ahetukadiṭṭhiko ca hoti.",
  "tika-s0202t0:215_15": "Sesadvayepi eseva nayo.",
  "tika-s0202t0:216_0": "Sajjhāyantīti taṃ diṭṭhidīpakaṃ ganthaṃ uggahetvā paṭhanti.",
  "tika-s0202t0:216_1": "Vīmaṃsantīti tassa atthaṃ vicārenti.",
  "tika-s0202t0:216_2": "Tesantiādi vīmaṃsanākāradassanaṃ.",
  "tika-s0202t0:216_3": "Tasmiṃ ārammaṇeti yathāparikappitakammaphalābhāvadīpake “natthi dinna”ntiādinayappavattāya laddhiyā ārammaṇe.",
  "tika-s0202t0:216_4": "Micchāsati santiṭṭhatīti “natthi dinna”ntiādivasena anussavūpaladdhe atthe tadākāraparivitakkanehi saviggahe",
  "tika-s0202t0:216_5": "viya sarūpato cittassa paccupaṭṭhite cirakālaparicayena “evameta”nti nijjhānakkhamabhāvūpagamanena nijjhānakkhantiyā",
  "tika-s0202t0:216_6": "tathā gahite punappunaṃ tatheva āsevantassa bahulīkarontassa micchāvitakkena samādiyamānā micchāvāyāmupatthambhitā",
  "tika-s0202t0:216_7": "ataṃsabhāvaṃ “taṃsabhāva”nti gaṇhantī micchāsatīti laddhanāmā taṃladdhisahagatā taṇhā santiṭṭhati.",
  "tika-s0202t0:216_8": "Cittaṃ ekaggaṃ hotīti yathāvuttavitakkādipaccayalābhena tasmiṃ ārammaṇe avaṭṭhitatāya anekaggaṃ pahāya ekaggaṃ appitaṃ viya hoti.",
  "tika-s0202t0:216_9": "Micchāsamādhipi hi paccayavisesehi laddhabhāvanābalehi kadāci samādhānapatirūpakiccakaro hotiyeva vālavijjhanādīsu viyāti daṭṭhabbaṃ.",
  "tika-s0202t0:216_10": "Javanāni javantīti anekakkhattuṃ tenākārena pubbabhāgiyesu javanavāresu pavattesu sabbapacchime javanavāre satta javanāni javanti.",
  "tika-s0202t0:216_11": "Paṭhamajavane pana satekicchā honti,",
  "tika-s0202t0:216_12": "tathā dutiyādīsūti dhammasabhāvadassanametaṃ,",
  "tika-s0202t0:216_13": "na pana tasmiṃ khaṇe tesaṃ satekicchabhāvāpādanaṃ kenaci sakkā kātuṃ.",
  "tika-s0202t0:217_0": "Tatthāti tesu tīsu micchādassanesu.",
  "tika-s0202t0:217_1": "Koci ekaṃ dassanaṃ okkamatīti yassa ekasmiṃyeva abhiniveso āsevanā ca pavattā,",
  "tika-s0202t0:217_2": "so ekaṃyeva dassanaṃ okkamati.",
  "tika-s0202t0:217_3": "Yassa pana dvīsu,",
  "tika-s0202t0:217_4": "tīsupi vā abhinivesanā pavattā,",
  "tika-s0202t0:217_5": "so dve tīṇi okkamati.",
  "tika-s0202t0:217_6": "Etena yā pubbe ubhayapaṭibāhanatāmukhena vuttā atthasiddhā sabbadiṭṭhikatā,",
  "tika-s0202t0:217_7": "sā pubbabhāgiyā.",
  "tika-s0202t0:217_8": "Yā pana micchattaniyāmokkanti bhūtā,",
  "tika-s0202t0:217_9": "sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ aññamaññaṃ ekajjhaṃ anuppattiyā asaṃkiṇṇā evāti dasseti.",
  "tika-s0202t0:217_10": "Ekasmiṃ okkantepītiādinā tissannampi diṭṭhīnaṃ samānabalataṃ samānaphalatañca dasseti,",
  "tika-s0202t0:217_11": "tasmā tissopi cetā ekassa uppannā aññamaññaṃ abbokiṇṇā eva,",
  "tika-s0202t0:217_12": "ekāya vipāke dinne itarā anubalappadāyikā honti.",
  "tika-s0202t0:217_13": "Vaṭṭakhāṇu nāmāti idaṃ vacanaṃ neyyatthaṃ,",
  "tika-s0202t0:217_14": "na nītatthanti taṃ vivaritvā dassetuṃ kiṃ panesātiādi vuttaṃ,",
  "tika-s0202t0:217_15": "akusalaṃ nāmetaṃ abalaṃ dubbalaṃ,",
  "tika-s0202t0:217_16": "na kusalaṃ viya mahābalanti āha –",
  "tika-s0202t0:217_17": "“ekasmiṃyeva attabhāve niyato”ti.",
  "tika-s0202t0:217_18": "Aññathā sammattaniyāmo viya micchattaniyāmopi accantiko siyā.",
  "tika-s0202t0:217_19": "Yadi evaṃ vaṭṭakhāṇukajotanā kathanti āha “āsevanavasena panā”tiādi,",
  "tika-s0202t0:217_20": "tasmā yathā “sakiṃ nimuggo nimuggova hotī”ti vuttaṃ,",
  "tika-s0202t0:217_21": "evaṃ vaṭṭakhāṇukajotanā.",
  "tika-s0202t0:217_22": "Yādise hi paccaye paṭicca ayaṃ taṃtaṃdassanaṃ okkanto puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṃ.",
  "tika-s0202t0:217_23": "Tena vuttaṃ “yebhuyyenā”ti.",
  "tika-s0202t0:218_0": "Tasmāti yasmā evaṃ saṃsārakhāṇubhāvassapi paccayo akalyāṇajano, tasmā.",
  "tika-s0202t0:218_1": "Bhūtikāmoti diṭṭhadhammikasamparāyikaparamatthānaṃ vasena attano guṇehi vaḍḍhikāmo.",
  "tika-s0202t0:218_2": "Yaṃ panettha keci vadanti “yathā cirakālabhāvanāya paripākūpagamaladdhabalattā upanissayakusalā akusale sabbaso samucchindanti,",
  "tika-s0202t0:218_3": "evaṃ akusaladhammā tatopi cirakālabhāvanāsambhavato laddhabalā hutvā kadāci kusaladhammepi samucchindanti.",
  "tika-s0202t0:218_4": "Evañca katvā daḷhamicchābhinivesassa micchādiṭṭhikassa vaṭṭakhāṇukabhāvajotanāpi samatthitā hotī”ti yathā taṃ “vassabhaññānaṃ diṭṭhī”ti, taṃ na,",
  "tika-s0202t0:218_5": "micchattaniyatadhammānaṃ cirakālabhāvanāmattena na paṭipakkhassa pajahanasamatthatā,",
  "tika-s0202t0:218_6": "atha kho dhammatāsiddhena paccayavisesāhitasāmatthiyena attano pahāyakasabhāvena pahāyakabhāvo bhāvanākusalānaṃyeva vutto,",
  "tika-s0202t0:218_7": "akusalānaṃyeva ca pahātabbabhāvo “dassanena pahātabbā”tiādinā nayena,",
  "tika-s0202t0:218_8": "akusalānaṃyeva dubbalabhāvo “abalānaṃ balīyantī”tiādinā (yuttināpi nāmato vā adhigamaniyo āloko ālokabhāvato",
  "tika-s0202t0:218_9": "bāhirāraṇekā viya na cettha paṭiññatte bhāvesatā sotuno āsaṃkitabbā visesavassa sādhetabbato sāmaññassa",
  "tika-s0202t0:218_10": "ca sotubhāvena adhippetattā veda-",
  "tika-s0202t0:218_11": "saddassa lopo dīpe sabhāve sādhane yathā taṃ saddayabhāvassa nāpi visuddhakaanumānādivirodhasambhāvato.",
  "tika-s0202t0:218_12": "Na hi sakkā antarālokassa bāhirālokassa viya rūpakāyaṃ upādāya rūpatā cakkhuviññeyyattādike patiṭṭhāpetuṃ sakkāti vuttaṃ,",
  "tika-s0202t0:218_13": "nanupi antarāloko aviggahattā vedanā viyāti saddheva ñāṇālokassa avijjandhakārā viya vidhamaniyabhāve",
  "tika-s0202t0:218_14": "sabbesampi kusaladhammānaṃ kenacipi akusaladhammena samucchindaniyatā siddhāva hoti).",
  "tika-s0202t0:218_15": "Vaṭṭakhāṇukacodanāya yaṃ vattabbaṃ,",
  "tika-s0202t0:218_16": "taṃ heṭṭhā vuttamevāti tiṭṭhatesā bālajanavikatthanā.",
  "tika-s0202t0:219_0": "103.",
  "tika-s0202t0:219_1": "Jhānacittamayāti rūpāvacarajjhānacittena nibbattā.",
  "tika-s0202t0:219_2": "Tathā hi tesaṃ visesena jhānamanasā nibbattattā “manomayā”ti vuttā,",
  "tika-s0202t0:219_3": "avisesena pana abhisaṅkhāramanasā sabbepi sattā manomayā eva.",
  "tika-s0202t0:219_4": "Saññāmayāti etthāpi eseva nayo.",
  "tika-s0202t0:219_5": "Tenāha “arūpajjhānasaññāyā”ti.",
  "tika-s0202t0:219_6": "Ayanti rūpitābhāvapaṭipajjanakapuggalo.",
  "tika-s0202t0:219_7": "Appaṭiladdhajjhānoti anadhigatarūpajjhāno.",
  "tika-s0202t0:219_8": "Tassapīti takkinopi.",
  "tika-s0202t0:219_9": "Rūpajjhāne kaṅkhā natthi anussavavasena laddhavinicchayattā.",
  "tika-s0202t0:220_0": "104.",
  "tika-s0202t0:220_1": "Sārāgāyāti sarāgabhāvāya.",
  "tika-s0202t0:220_2": "Santiketi samīpe,",
  "tika-s0202t0:220_3": "na thāmagatā diṭṭhinātidūrattā sarāgā,",
  "tika-s0202t0:220_4": "na sampayuttattā.",
  "tika-s0202t0:220_5": "Sā hi na thāmagatā vaṭṭapariyāpannesu dhammesu rajjatīti viññāyatīti āha –",
  "tika-s0202t0:220_6": "“rāgavasena vaṭṭe rajjanassā”ti.",
  "tika-s0202t0:220_7": "Sabbepi saṃyojanā taṇhāvaseneva sambhavantīti āha –",
  "tika-s0202t0:220_8": "“taṇhāvasena saṃyojanatthāyā”ti.",
  "tika-s0202t0:220_9": "Āruppe panassa kaṅkhā natthīti anussavavasena laddhanicchayaṃ sandhāya vuttaṃ.",
  "tika-s0202t0:220_10": "Kāmaṃ duggatidukkhānaṃ ekantasaṃvattanena natthikadiṭṭhiādīnaṃ apaṇṇakatā pākaṭā eva,",
  "tika-s0202t0:220_11": "nippariyāyena pana anavajjassa atthassa ekantasādhakaṃ apaṇṇakanti katvā codanā,",
  "tika-s0202t0:220_12": "sāvajjassapi atthassa sādhane ekaṃsikabhāvaṃ gahetvā parihāro.",
  "tika-s0202t0:220_13": "Tenāha “gahaṇavasenā”tiādi.",
  "tika-s0202t0:220_14": "Tena ruḷhīvasena “natthi dinna”ntiādīni apaṇṇakaṅgāni jātānīti dasseti.",
  "tika-s0202t0:221_0": "105.",
  "tika-s0202t0:221_1": "Heṭṭhā tayo puggalāva hontīti attantapo parantapoti imasmiṃ catukke heṭṭhā tayo puggalā honti.",
  "tika-s0202t0:221_2": "Yathāvuttā pañcapi puggalā duppaṭipannāva,",
  "tika-s0202t0:221_3": "tato atthikavādādayo pañcapuggalā sammāpaṭipannatāya imasmiṃ catukke eko catutthapuggalova hoti.",
  "tika-s0202t0:221_4": "Etamatthaṃ dassetunti idha heṭṭhā vuttapuggalapañcakadvayaṃ imasmiṃ catukke eva saṅgahaṃ gacchatīti vibhāgena",
  "tika-s0202t0:221_5": "duppaṭipattisuppaṭipattiyo dassetuṃ bhagavā imaṃ desanaṃ ārabhīti.",
  "tika-s0202t0:221_6": "Yaṃ panettha atthato avibhattaṃ,",
  "tika-s0202t0:221_7": "taṃ suviññeyyameva.",
  "tika-s0202t0:222_0": "Apaṇṇakasuttavaṇṇanāya līnatthappakāsanā samattā.",
  "tika-s0202t0:223_0": "Niṭṭhitā ca gahapativaggavaṇṇanā.",
  "tika-s0202t0:224_0": "1. Ambalaṭṭhikarāhulovādasuttavaṇṇanā",
  "tika-s0202t0:225_0": "107.",
  "tika-s0202t0:225_1": "Ambalaṭṭhikāyanti ettha ambalaṭṭhikā vuccati sujāto taruṇambarukkho,",
  "tika-s0202t0:225_2": "tassa pana avidūre kato pāsādo idha “ambalaṭṭhikā”ti adhippeto.",
  "tika-s0202t0:225_3": "Tenāha “veḷuvanavihārassā”tiādi.",
  "tika-s0202t0:225_4": "Padhānagharasaṅkhepeti bhāvanāgehappakāre yogīnaṃ geheti attho.",
  "tika-s0202t0:225_5": "Tikhiṇova hoti,",
  "tika-s0202t0:225_6": "na tassa tikhiṇabhāvo kenaci kātabbo sabhāvasiddhattā.",
  "tika-s0202t0:225_7": "Evameva attano vimuttiparipācanakammunā tikkhavisadabhāvappattiyā ayampi āyasmā…pe…",
  "tika-s0202t0:225_8": "tattha vihāsi.",
  "tika-s0202t0:225_9": "Pakatipaññattamevāti pakatiyā paññattaṃ buddhānaṃ upagamanato puretarameva cārittavasena paññattaṃ.",
  "tika-s0202t0:226_0": "108.",
  "tika-s0202t0:226_1": "Udakaṃ anena dhīyati,",
  "tika-s0202t0:226_2": "ṭhapīyati vā etthāti udakādhānaṃ.",
  "tika-s0202t0:226_3": "Udakaṭṭhānanti ca khuddakabhājanaṃ.",
  "tika-s0202t0:226_4": "“Ovādadānatthaṃ āmantesī”ti vatvā taṃ panassa ovādadānaṃ na idheva,",
  "tika-s0202t0:226_5": "atha kho bahūsu ṭhānesu bahukkhattuṃ pavattitanti tāni tāni saṅkhepato dassetvā idha saṃvaṇṇanatthaṃ “bhagavatā hī”tiādi vuttaṃ.",
  "tika-s0202t0:227_0": "Tattha sabbabuddhehi avijahitanti iminā sabbesaṃ buddhānaṃ sāsane kumārapañhā nāma hotīti dasseti.",
  "tika-s0202t0:227_1": "Ekekato paṭṭhāya yāva dasakā pavattā dasa pucchā etassāti dasapucchaṃ,",
  "tika-s0202t0:227_2": "ekekato paṭṭhāya yāva dasakā ekuttaravasena pavattaṃ vissajjanatthāya pañcapaṇṇasavissajjanaṃ sāmaṇerapañhanti sambandho.",
  "tika-s0202t0:227_3": "Yaṃ panettha vattabbaṃ,",
  "tika-s0202t0:227_4": "taṃ paramatthajotikāyaṃ khuddakaṭṭhakathāyaṃ vuttanayeneva veditabbaṃ.",
  "tika-s0202t0:227_5": "Anādīnavadassitāya abhiṇhaṃ musā samudācaraṇato “piyamusāvādā”ti vuttaṃ,",
  "tika-s0202t0:227_6": "udakāvasesachaḍḍanaudakādhānanikujjanaukkujjanadassanasaññitā catasso udakādhānūpamāyo sabbassa yuddhakammassa",
  "tika-s0202t0:227_7": "akaraṇakaraṇavasena dassitā dve hatthiupamāyo.",
  "tika-s0202t0:228_0": "Tattha rāhulasuttanti suttanipāte āgataṃ rāhulasuttaṃ.",
  "tika-s0202t0:228_1": "Abhiṇhovādavasena vuttanti iminā antarantarā taṃ suttaṃ kathetvā bhagavā theraṃ ovadatīti dasseti.",
  "tika-s0202t0:228_2": "Idañca panāti idaṃ yathāvuttaṃ bhagavato taṃtaṃkālānurūpaṃ attano ovādadānaṃ sandhāya.",
  "tika-s0202t0:228_3": "Bījanti aṇḍaṃ.",
  "tika-s0202t0:228_4": "Passasi nūti nu-",
  "tika-s0202t0:228_5": "saddo anujānane,",
  "tika-s0202t0:228_6": "nanu passasīti attho.",
  "tika-s0202t0:228_7": "Saccadhammaṃ laṅghitvā ṭhitassa kiñcipi akattabbaṃ nāma pāpaṃ natthīti āha –",
  "tika-s0202t0:228_8": "“sampajānamusāvāde saṃvararahitassa opammadassanatthaṃ vuttā”ti.",
  "tika-s0202t0:228_9": "Tathā hi –",
  "tika-s0202t0:229_0": "“Ekaṃ dhammamatītassa, musāvādissa jantuno;",
  "tika-s0202t0:230_0": "Vitiṇṇaparalokassa, natthi pāpamakāriya”nti. ;",
  "tika-s0202t0:231_0": "Uruḷhavāti uruḷho hutvā ussito.",
  "tika-s0202t0:231_1": "So pana damavasena abhiruyha vaḍḍhito ārohanayogyo ca hotīti āha “abhivaḍḍhito ārohasampanno”ti.",
  "tika-s0202t0:231_2": "Āgatāgateti attano yogyapadesaṃ āgatāgate.",
  "tika-s0202t0:231_3": "Paṭisenāya phalakakoṭṭhakamuṇḍapākārādayoti paṭisenāya attano ārakkhatthāya ṭhapite phalakakoṭṭhake ceva uddhacchadapākārādike ca.",
  "tika-s0202t0:231_4": "Etaṃ padesanti etaṃ parasenāpadesaṃ.",
  "tika-s0202t0:231_5": "Ettakenāti olokanamattena.",
  "tika-s0202t0:231_6": "Tassa olokanākāradassaneneva.",
  "tika-s0202t0:231_7": "Satampi sahassampi senānīkaṃ dvedhā bhijjati,",
  "tika-s0202t0:231_8": "tīrapātikaṃ madditaṃ hutvā padātā hutvā dvedhā hutvā palāyanti.",
  "tika-s0202t0:231_9": "Kaṇṇehi paharitvāti pageva sarānaṃ āgamanasaddaṃ upadhāretvā yathā vego na hoti,",
  "tika-s0202t0:231_10": "evaṃ samuṭṭhāpetvā tehi paharitvā pātanaṃ.",
  "tika-s0202t0:231_11": "Paṭihatthipaṭiassātiādinā paccekaṃ pati-",
  "tika-s0202t0:231_12": "saddo yojetabboti.",
  "tika-s0202t0:231_13": "Dīghāsilaṭṭhiyāti dīghalatāya asilaṭṭhiyā.",
  "tika-s0202t0:232_0": "Karaṇeti kammakaraṇe.",
  "tika-s0202t0:232_1": "Maññati hatthāroho.",
  "tika-s0202t0:232_2": "Ayamuggaranti tādise kāle gahitamuggaraṃ.",
  "tika-s0202t0:232_3": "Oloketvāti ñāṇacakkhunā disvā,",
  "tika-s0202t0:232_4": "abhiṇhaṃ sampajaññaṃ upaṭṭhapetvāti attho.",
  "tika-s0202t0:233_0": "109.",
  "tika-s0202t0:233_1": "Sasakkanti passituṃ yuttaṃ katvā ussāhaṃ janetvā na karaṇīyaṃ,",
  "tika-s0202t0:233_2": "tādisaṃ niyamato akattabbaṃ hotīti āha “ekaṃseneva na kātabba”nti.",
  "tika-s0202t0:233_3": "Paṭisaṃhareyyāsīti karaṇato saṅkocaṃ āpajjeyyāsi.",
  "tika-s0202t0:233_4": "Yathābhūto asanto nivatto akaronto nāma hotīti āha “nivatteyyāsi mā kareyyāsī”ti.",
  "tika-s0202t0:233_5": "Anupadeyyāsīti anubalappadāyī bhaveyyāsi.",
  "tika-s0202t0:233_6": "Tenāha “upatthambheyyāsī”ti.",
  "tika-s0202t0:233_7": "Taṃ pana anubalappadānaṃ upatthambhanaṃ punappunaṃ karaṇamevāti āha “punappunaṃ kareyyāsī”ti.",
  "tika-s0202t0:233_8": "Sikkhamānoti taṃyeva adhisīlasikkhaṃ tannissayañca sikkhādvayaṃ sikkhanto sampādento.",
  "tika-s0202t0:234_0": "111.",
  "tika-s0202t0:234_1": "Kittake pana ṭhāneti kittake ṭhāne pavattāni.",
  "tika-s0202t0:234_2": "Avidūre eva pavattānīti dassento “ekasmiṃ purebhatteyeva sodhetabbānī”ti āha.",
  "tika-s0202t0:234_3": "Evañhi tāni susodhitāni honti suparisuddhāni.",
  "tika-s0202t0:234_4": "Paresaṃ appiyaṃ garuṃ gārayhaṃ,",
  "tika-s0202t0:234_5": "yathāvuttaṭṭhānato pana aññaṃ vā kammaṭṭhānamanasikāreneva kāyakammādīni parisodhitāni hontīti na gahitaṃ.",
  "tika-s0202t0:234_6": "Paṭighaṃ vāti ettha vā-",
  "tika-s0202t0:234_7": "saddena asamapekkhaṇe mohassa saṅgaho daṭṭhabbo.",
  "tika-s0202t0:235_0": "112.",
  "tika-s0202t0:235_1": "Vuttanayena kāyakammādiparisodhanaṃ nāma idheva,",
  "tika-s0202t0:235_2": "na ito bahiddhāti āha “buddhā…pe…",
  "tika-s0202t0:235_3": "sāvakā vā”ti.",
  "tika-s0202t0:235_4": "Te hi atthato samaṇabrāhmaṇā vāti.",
  "tika-s0202t0:235_5": "Tasmāti yasmā sabbabuddhapaccekabuddhasāvakehi āruḷhamaggo, rāhula,",
  "tika-s0202t0:235_6": "mayā tuyhaṃ ācikkhito, tasmā.",
  "tika-s0202t0:235_7": "Tena anusikkhantena tayā evaṃ sikkhitabbanti ovādaṃ adāsi.",
  "tika-s0202t0:235_8": "Sesaṃ vuttanayattā suviññeyyameva.",
  "tika-s0202t0:236_0": "Ambalaṭṭhikarāhulovādasuttavaṇṇanāya līnatthappakāsanā",
  "tika-s0202t0:237_0": "Samattā.",
  "tika-s0202t0:238_0": "2. Mahārāhulovādasuttavaṇṇanā",
  "tika-s0202t0:239_0": "113.",
  "tika-s0202t0:239_1": "Iriyāpathānubandhanenāti iriyāpathagamanānubandhanena,",
  "tika-s0202t0:239_2": "na paṭipattigamanānubandhanena.",
  "tika-s0202t0:239_3": "Aññameva hi buddhānaṃ paṭipattigamanaṃ aññaṃ sāvakānaṃ.",
  "tika-s0202t0:239_4": "Vilāsitagamanenāti –",
  "tika-s0202t0:239_5": "“dūre pādaṃ na uddharati,",
  "tika-s0202t0:239_6": "na accāsanne pādaṃ nikkhipati,",
  "tika-s0202t0:239_7": "nātisīghaṃ gacchati nātisaṇika”ntiādinā vuttena sabhāvasīlena buddhānaṃ cāturiyagamanena.",
  "tika-s0202t0:239_8": "Tadeva hi sandhāya “pade padaṃ nikkhipanto”ti vuttaṃ.",
  "tika-s0202t0:239_9": "Padānupadikoti rāhulattherassapi lakkhaṇapāripūriyā tādisameva gamananti yattakaṃ padesaṃ antaraṃ adatvā bhagavato piṭṭhito gantuṃ āraddho,",
  "tika-s0202t0:239_10": "sabbattha tameva gamanapadānupadaṃ gacchatīti padānupadiko.",
  "tika-s0202t0:240_0": "Vaṇṇanābhūmi cāyaṃ tattha bhagavantaṃ therañca anekarūpāhi upamāhi vaṇṇento “tattha bhagavā”tiādimāha.",
  "tika-s0202t0:240_1": "Nikkhantagajapotako viya virocitthāti padaṃ ānetvā yojanā.",
  "tika-s0202t0:240_2": "Evaṃ taṃ kesarasīho viyātiādīsupi ānetvā yojetabbaṃ.",
  "tika-s0202t0:240_3": "Tārakarājā nāma cando.",
  "tika-s0202t0:240_4": "Dvinnaṃ candamaṇḍalānantiādi parikappavacanaṃ,",
  "tika-s0202t0:240_5": "buddhāveṇikasantakaṃ viya buddhānaṃ ākappasobhā ahosi,",
  "tika-s0202t0:240_6": "aho sirīsampattīti yojanā.",
  "tika-s0202t0:241_0": "Ādiyamānāti gaṇhanti.",
  "tika-s0202t0:241_1": "“Pacchā jānissāmā”ti na ajjupekkhitabbo.",
  "tika-s0202t0:241_2": "Idaṃ na kattabbanti vutteti idaṃ pāṇaatipātanaṃ na kattabbanti vutte idaṃ daṇḍena vā leḍḍunā vā viheṭhanaṃ na kattabbaṃ,",
  "tika-s0202t0:241_3": "idaṃ pāṇinā daṇḍakadānañca antamaso kujjhitvā olokanamattampi na kattabbamevāti nayasatenapi nayasahassenapi paṭivijjhati,",
  "tika-s0202t0:241_4": "tathā idha tāva sammajjanaṃ kattabbanti vuttepi tattha paribhaṇḍakaraṇaṃ vihāraṅgaṇasammajjanaṃ kacavarachaḍḍanaṃ",
  "tika-s0202t0:241_5": "vālikāsamakiraṇanti evamādinā nayasatena nayasahassena paṭivijjhati. Tenāha –",
  "tika-s0202t0:241_6": "“idaṃ kattabbanti vuttepi eseva nayo”ti.",
  "tika-s0202t0:241_7": "Paribhāsanti tajjanaṃ.",
  "tika-s0202t0:241_8": "Labhāmīti paccāsīsati.",
  "tika-s0202t0:242_0": "Sabbametanti sabbaṃ etaṃ mayi labbhamānaṃ sikkhākāmataṃ.",
  "tika-s0202t0:242_1": "Abhiññāyāti jānitvā.",
  "tika-s0202t0:242_2": "Sahāyoti raṭṭhapālattheraṃ sandhāyāha.",
  "tika-s0202t0:242_3": "So hi bhagavatā saddhāpabbajitabhāve etadagge ṭhapito.",
  "tika-s0202t0:242_4": "Dhammārakkhoti satthu saddhammaratanānupālako dhammabhaṇḍāgāriko.",
  "tika-s0202t0:242_5": "Pettiyoti cūḷapitā.",
  "tika-s0202t0:242_6": "Sabbaṃ me jinasāsananti sabbampi buddhasāsanaṃ mayhameva.",
  "tika-s0202t0:243_0": "Chandarāgaṃ ñatvāti chandarāgaṃ mama citte uppannaṃ ñatvā.",
  "tika-s0202t0:243_1": "Aññatarasmiṃ rukkhamūleti vihārapariyante aññatarasmiṃ rukkhamūlaṭṭhāne anucchavike.",
  "tika-s0202t0:244_0": "Tadāti aggasāvakehi pasādāpanakāle.",
  "tika-s0202t0:244_1": "Aññakammaṭṭhānāni caṅkamanairiyāpathepi piṭṭhipasāraṇakālepi samijjhanti,",
  "tika-s0202t0:244_2": "na evamidanti āha –",
  "tika-s0202t0:244_3": "“idamassa etissā nisajjāya kammaṭṭhānaṃ anucchavika”nti.",
  "tika-s0202t0:244_4": "Ānāpānassatinti ānāpānassatikammaṭṭhānaṃ.",
  "tika-s0202t0:245_0": "Samasīsī hotīti sace samasīsī hutvā na parinibbāyati.",
  "tika-s0202t0:245_1": "Paccekabodhiṃ sacchikaroti no ce paccekabodhiṃ sacchikaroti.",
  "tika-s0202t0:245_2": "Khippābhiññoti khippaṃ lahuṃyeva pattabbachaḷabhiñño.",
  "tika-s0202t0:246_0": "Paripuṇṇāti soḷasasu ākāresu kassacipi atāpanena sabbaso puṇṇā.",
  "tika-s0202t0:246_1": "Subhāvitāti samathabhāvanāya vipassanābhāvanāya ca anupubbasampādanena subhāvitā.",
  "tika-s0202t0:246_2": "Gaṇanāvidhānānupubbiyā āsevitattā anupubbaṃ paricitā.",
  "tika-s0202t0:247_0": "Omānaṃ vāti avajānanaṃ uññātanti evaṃvidhaṃ mānaṃ vā.",
  "tika-s0202t0:247_1": "Atimānaṃ vāti “kiṃ imehi,",
  "tika-s0202t0:247_2": "mameva ānubhāvena jīvissāmī”ti evaṃ atimānaṃ vā kuto janessatīti.",
  "tika-s0202t0:248_0": "114.",
  "tika-s0202t0:248_1": "Visaṅkharitvāti visaṃyutte katvā,",
  "tika-s0202t0:248_2": "yathā saṅgākārena gahaṇaṃ na gacchati,",
  "tika-s0202t0:248_3": "evaṃ vinibhuñjitvāti attho.",
  "tika-s0202t0:248_4": "Mahābhūtāni tāva vitthāretu,",
  "tika-s0202t0:248_5": "sammasanūpagattā,",
  "tika-s0202t0:248_6": "asammasanūpagaṃ ākāsadhātuṃ atha kasmā vitthāresīti āha “upādārūpadassanattha”nti.",
  "tika-s0202t0:248_7": "Āpodhātu sukhumarūpaṃ.",
  "tika-s0202t0:248_8": "Itarāsu oḷārikasukhumatāpi labbhatīti āha “upādārūpadassanattha”nti.",
  "tika-s0202t0:248_9": "Heṭṭhā cattāri mahābhūtāneva kathitāni,",
  "tika-s0202t0:248_10": "na upādārūpanti tassa panettha lakkhaṇahāranayena ākāsadassanena dassitatā veditabbā.",
  "tika-s0202t0:248_11": "Tenāha “iminā mukhena taṃ dassetu”nti.",
  "tika-s0202t0:248_12": "Na kevalaṃ upādārūpaggahaṇadassanatthameva ākāsadhātu vitthāritā,",
  "tika-s0202t0:248_13": "atha kho pariggahasukhatāyapīti dassento “apicā”tiādimāha.",
  "tika-s0202t0:248_14": "Tattha paricchinditabbassa rūpassa niravasesapariyādānatthaṃ “ajjhattikenā”ti visesanamāha.",
  "tika-s0202t0:248_15": "Ākāsenāti ākāsadhātuyā gahitāya.",
  "tika-s0202t0:248_16": "Paricchinnarūpanti tāya paricchinditakalāpagatampi pākaṭaṃ hoti vibhūtaṃ hutvā upaṭṭhāti.",
  "tika-s0202t0:249_0": "Idāni vuttamevatthaṃ sukhaggahaṇatthaṃ gāthāya dasseti.",
  "tika-s0202t0:249_1": "Tassāti upādāyarūpassa.",
  "tika-s0202t0:249_2": "Evaṃ āvibhāvatthanti evaṃ paricchinnatāya ākāsassa vasena vibhūtabhāvatthaṃ.",
  "tika-s0202t0:249_3": "Tanti ākāsadhātuṃ.",
  "tika-s0202t0:250_0": "118.",
  "tika-s0202t0:250_1": "Ākāsabhāvaṃ gatanti catūhi mahābhūtehi asamphuṭṭhānaṃ tesaṃ paricchedakabhāvena ākāsanti gahetabbataṃ gataṃ,",
  "tika-s0202t0:250_2": "ākāsameva vā ākāsagataṃ yathā “diṭṭhigataṃ,",
  "tika-s0202t0:250_3": "atthaṅgata”nti ca.",
  "tika-s0202t0:250_4": "Ādinnanti imanti taṇhādiṭṭhīhi ādinnaṃ.",
  "tika-s0202t0:250_5": "Tenāha “gahitaṃ parāmaṭṭha”nti.",
  "tika-s0202t0:250_6": "Aññattha kammajaṃ “upādinna”nti vuccati,",
  "tika-s0202t0:250_7": "na tathā idhāti āha “sarīraṭṭhakanti attho”ti.",
  "tika-s0202t0:250_8": "Pathavīdhātuādīsu vuttanayenevāti mahāhatthipadopame vuttanayadassanaṃ sandhāya vadati.",
  "tika-s0202t0:251_0": "119.",
  "tika-s0202t0:251_1": "Tādibhāvo nāma niṭṭhitakiccassa hoti,",
  "tika-s0202t0:251_2": "ayañca vipassanaṃ anuyuñjati,",
  "tika-s0202t0:251_3": "atha kimatthaṃ tādibhāvatā vuttāti?",
  "tika-s0202t0:251_4": "Pathavīsamatādilakkhaṇācikkhaṇāhi vipassanāya sukhappavattiatthaṃ.",
  "tika-s0202t0:251_5": "Tenāha “iṭṭhāniṭṭhesū”tiādi.",
  "tika-s0202t0:251_6": "Gahetvāti kusalappavattiyā okāsadānavasena pariggahetvā.",
  "tika-s0202t0:251_7": "Na patiṭṭhitoti na nissito na laggo.",
  "tika-s0202t0:252_0": "120.",
  "tika-s0202t0:252_1": "Brahmavihārabhāvanā asubhabhāvanā ānāpānassatibhāvanā ca upacāraṃ vā appanaṃ vā pāpento vipassanāya pādakabhāvāya",
  "tika-s0202t0:252_2": "aniccādisaññāya vipassanābhāvena ussakkitvā maggapaṭipāṭiyā arahattādhigamāya hotīti “mettādibhāvanāya",
  "tika-s0202t0:252_3": "pana hotī”ti vuttaṃ.",
  "tika-s0202t0:252_4": "Yattha katthaci sattesu saṅkhāresu ca paṭihaññanakilesoti āghātabhāvameva vadati ñāyabhāvato aññesampi.",
  "tika-s0202t0:252_5": "Asmimānoti rūpādike paccekaṃ ekajjhaṃ gahetvā “ayamahamasmī”ti evaṃ pavattamāno.",
  "tika-s0202t0:253_0": "121.",
  "tika-s0202t0:253_1": "Idaṃ kammaṭṭhānanti ettha gaṇanādivasena āseviyamānā assāsapassāsā yogakammassa patiṭṭhānatāya kammaṭṭhānaṃ.",
  "tika-s0202t0:253_2": "Tattha pana tathāpavatto manasikāro bhāvanā.",
  "tika-s0202t0:253_3": "Ettha ca tasseva therassa bhagavatā bahūnaṃ kammaṭṭhānānaṃ desitattā caritaṃ anādiyitvā kammaṭṭhānāni",
  "tika-s0202t0:253_4": "sabbesaṃ puggalānaṃ sappāyānīti ayamattho siddho,",
  "tika-s0202t0:253_5": "atisappāyavasena pana kammaṭṭhānesu vibhāgakathā kathitāti veditabbā.",
  "tika-s0202t0:254_0": "Mahārāhulovādasuttavaṇṇanāya līnatthappakāsanā samattā.",
  "tika-s0202t0:255_0": "3. Cūḷamālukyasuttavaṇṇanā",
  "tika-s0202t0:256_0": "122.",
  "tika-s0202t0:256_1": "Evaṃ ṭhapitānīti “sassato loko”tiādinayappavattāni diṭṭhigatāni aniyyānikatāya na byākātabbāni na kathetabbāni,",
  "tika-s0202t0:256_2": "evaṃ ṭhapanīyapakkhe ṭhapitāni ceva niyyānikasāsane chaḍḍanīyatāya paṭikkhittāni ca,",
  "tika-s0202t0:256_3": "apicettha atthato paṭikkhepo eva byākātabbato.",
  "tika-s0202t0:256_4": "Yathā eko kammakilesavasena itthattaṃ āgato,",
  "tika-s0202t0:256_5": "tathā aparopi aparopīti satto tathāgato vuccatīti āha –",
  "tika-s0202t0:256_6": "“tathāgatoti satto”ti.",
  "tika-s0202t0:256_7": "Taṃ abyākaraṇaṃ mayhaṃ na ruccatīti yadi sassato loko,",
  "tika-s0202t0:256_8": "sassato lokoti,",
  "tika-s0202t0:256_9": "asassato loko,",
  "tika-s0202t0:256_10": "asassato lokoti jānāmāti byākātabbameva,",
  "tika-s0202t0:256_11": "yaṃ pana ubhayathā abyākaraṇaṃ,",
  "tika-s0202t0:256_12": "taṃ me cittaṃ na ārādheti ajānanahetukattā abyākaraṇassa. Tenāha –",
  "tika-s0202t0:256_13": "“ajānato kho pana apassato etadeva ujukaṃ,",
  "tika-s0202t0:256_14": "yadidaṃ na jānāmi na passāmī”ti.",
  "tika-s0202t0:256_15": "Sassatotiādīsu sassatoti sabbakāliko,",
  "tika-s0202t0:256_16": "nicco dhuvo avipariṇāmadhammoti attho.",
  "tika-s0202t0:256_17": "So hi diṭṭhigatikehi lokīyanti ettha puññapāpatabbipākā,",
  "tika-s0202t0:256_18": "sayaṃ vā tabbipākākarādibhāvena aviyuttehi lokīyatīti lokoti adhippeto.",
  "tika-s0202t0:256_19": "Etena cattāropi sassatavādā dassitā honti.",
  "tika-s0202t0:256_20": "Asassatoti na sassato,",
  "tika-s0202t0:256_21": "anicco addhuvo bhedanadhammoti attho,",
  "tika-s0202t0:256_22": "asassatoti ca sassatabhāvapaṭikkhepena ucchedo dīpitoti sattapi ucchedavādā dassitā honti.",
  "tika-s0202t0:256_23": "Antavāti parivaṭumo paricchinnaparimāṇo,",
  "tika-s0202t0:256_24": "asabbagatoti attho.",
  "tika-s0202t0:256_25": "Tena “sarīraparimāṇo,",
  "tika-s0202t0:256_26": "aṅguṭṭhaparimāṇo,",
  "tika-s0202t0:256_27": "yavaparimāṇo paramāṇuparimāṇo attā”ti evamādivādā dassitā honti.",
  "tika-s0202t0:257_0": "Tathāgato paraṃ maraṇāti tathāgato jīvo attā maraṇato imassa kāyassa bhedato paraṃ uddhaṃ hoti atthi saṃvijjatīti attho.",
  "tika-s0202t0:257_1": "Etena sassatabhāvamukhena soḷasa saññīvādā,",
  "tika-s0202t0:257_2": "aṭṭha asaññīvādā,",
  "tika-s0202t0:257_3": "aṭṭha ca nevasaññīnāsaññīvādā dassitā honti.",
  "tika-s0202t0:257_4": "Na hotīti natthi na upalabbhati.",
  "tika-s0202t0:257_5": "Etena ucchedavādo dassito hoti.",
  "tika-s0202t0:257_6": "Apica hoti ca na ca hotīti atthi natthi cāti.",
  "tika-s0202t0:257_7": "Etena ekaccasassatavādo dassito.",
  "tika-s0202t0:257_8": "Neva hoti na na hotīti pana iminā amarāvikkhepavādo dassitoti veditabbaṃ.",
  "tika-s0202t0:257_9": "Bhagavatā pana aniyyānikattā anatthasaṃhitāni imāni dassanānīti tāni na byākatāni,",
  "tika-s0202t0:257_10": "taṃ abyākaraṇaṃ sandhāyāha ayaṃ thero “taṃ me na ruccatī”ti.",
  "tika-s0202t0:257_11": "Sikkhaṃ paṭikkhipitvā yathāsamādinnasikkhaṃ pahāya.",
  "tika-s0202t0:258_0": "125.",
  "tika-s0202t0:258_1": "Tvaṃ neva yācakoti ahaṃ bhante bhagavati brahmacariyaṃ carissāmītiādinā.",
  "tika-s0202t0:258_2": "Na yācitakoti tvaṃ mālukyaputta mayi brahmacariyaṃ carātiādinā.",
  "tika-s0202t0:259_0": "126.",
  "tika-s0202t0:259_1": "Parasenāya ṭhitena purisena.",
  "tika-s0202t0:259_2": "Bahalalepanenāti bahalavilepanena.",
  "tika-s0202t0:259_3": "Mahāsupiyādi sabbo muduhidako veṇuviseso saṇho.",
  "tika-s0202t0:259_4": "Maruvāti makaci.",
  "tika-s0202t0:259_5": "Khīrapaṇṇinoti khīrapaṇṇiyā,",
  "tika-s0202t0:259_6": "yassā chindanamatte paṇṇe khīraṃ paggharati.",
  "tika-s0202t0:259_7": "Gacchanti gacchato jātaṃ sayaṃjātagumbato gahitanti adhippāyo.",
  "tika-s0202t0:259_8": "Sithilahanu nāma dattā kaṇṇo pataṅgo.",
  "tika-s0202t0:259_9": "Etāya diṭṭhiyā sati na hotīti “sassato loko”ti etāya diṭṭhiyā sati maggabrahmacariyavāso na hoti,",
  "tika-s0202t0:259_10": "taṃ pahāya eva pattabbato.",
  "tika-s0202t0:260_0": "127.",
  "tika-s0202t0:260_1": "Attheva jātītiādinā etā diṭṭhiyo paccekampi saṃsāraparibrūhanā kaṭasivaḍḍhanā nibbānavibandhanāti dasseti.",
  "tika-s0202t0:261_0": "128.",
  "tika-s0202t0:261_1": "Tasmātihāti idaṃ aṭṭhāne uddhaṭaṃ,",
  "tika-s0202t0:261_2": "ṭhāneyeva pana “vuttapaṭipakkhanayena veditabba”nti imassa parato katvā saṃvaṇṇetabbaṃ.",
  "tika-s0202t0:261_3": "Attano phalena araṇīyato anugantabbato kāraṇampi “attho”ti vuccatīti āha “kāraṇanissita”nti.",
  "tika-s0202t0:261_4": "Tenāha “brahmacariyassa ādimattampī”ti.",
  "tika-s0202t0:261_5": "Pubbapadaṭṭhānanti paṭhamārambho.",
  "tika-s0202t0:261_6": "Sesaṃ suviññeyyameva.",
  "tika-s0202t0:262_0": "Cūḷamālukyasuttavaṇṇanāya līnatthappakāsanā samattā.",
  "tika-s0202t0:263_0": "4. Mahāmālukyasuttavaṇṇanā",
  "tika-s0202t0:264_0": "129.",
  "tika-s0202t0:264_1": "Oraṃ vuccati kāmadhātu,",
  "tika-s0202t0:264_2": "tattha pavattiyā saṃvattanato oraṃ bhajantīti orambhāgiyāni,",
  "tika-s0202t0:264_3": "heṭṭhimamaggavajjhatāya orambhāge heṭṭhākoṭṭhāse bhajantīti orambhāgiyāni ka-",
  "tika-s0202t0:264_4": "kārassa ya-",
  "tika-s0202t0:264_5": "kāraṃ katvā.",
  "tika-s0202t0:264_6": "Tenāha “heṭṭhākoṭṭhāsikānī”tiādi.",
  "tika-s0202t0:264_7": "Kammunā hi vaṭṭena ca dukkhaṃ saṃyojentīti saṃyojanāni,",
  "tika-s0202t0:264_8": "orambhāgiyasaññitāni saṃyojanāni yassa appahīnāni,",
  "tika-s0202t0:264_9": "tasseva vaṭṭadukkhaṃ.",
  "tika-s0202t0:264_10": "Yassa pana tāni pahīnāni,",
  "tika-s0202t0:264_11": "tassa taṃ natthīti.",
  "tika-s0202t0:264_12": "Appahīnatāya anusetīti ariyamaggena asamucchinnatāya kāraṇalābhe sati uppajjati,",
  "tika-s0202t0:264_13": "appahīnabhāvena anuseti.",
  "tika-s0202t0:264_14": "Anusayamāno saṃyojanaṃ nāma hotīti anusayattaṃ pharitvā pavattamāno pāpadhammo yathāvuttenatthena saṃyojanaṃ nāma hoti.",
  "tika-s0202t0:264_15": "Etena yadi pana anusayato saṃyojanaṃ pavattaṃ,",
  "tika-s0202t0:264_16": "tathāpi ye te kāmarāgādayo “anusayā”ti vuccanti,",
  "tika-s0202t0:264_17": "teyeva bandhanaṭṭhena saṃyojanānīti dasseti.",
  "tika-s0202t0:265_0": "Evaṃ santepīti yadeva orambhāgiyasaṃyojanaṃ bhagavatā pucchitaṃ,",
  "tika-s0202t0:265_1": "tadeva therenapi vissajjitaṃ,",
  "tika-s0202t0:265_2": "tathāpi ayaṃ laddhi sannissayā.",
  "tika-s0202t0:265_3": "Tattha dosāropanāti dassetuṃ “tassa vāde”tiādi vuttaṃ.",
  "tika-s0202t0:265_4": "Samudācārakkhaṇeyevāti pavattikkhaṇe eva.",
  "tika-s0202t0:265_5": "Na hi sabbe vattamānā kilesā saṃyojanatthaṃ pharantīti adhippāyo.",
  "tika-s0202t0:265_6": "Tenāti tena kāraṇena,",
  "tika-s0202t0:265_7": "tathāladdhikattāti attho.",
  "tika-s0202t0:265_8": "Cintesi “dhammaṃ desessāmī”ti yojanā.",
  "tika-s0202t0:265_9": "Attano dhammatāyevāti ajjhattāsayeneva.",
  "tika-s0202t0:265_10": "Visaṃvāditāti satthu cittassa anārādhanena vivecitā.",
  "tika-s0202t0:265_11": "Evamakāsi evaṃ dhammaṃ desāpesi.",
  "tika-s0202t0:266_0": "130.",
  "tika-s0202t0:266_1": "Sakkāyadiṭṭhipariyuṭṭhitenāti pariyuṭṭhānasamatthasakkāyadiṭṭhikena.",
  "tika-s0202t0:266_2": "Tathābhūtañca cittaṃ tāya diṭṭhiyā vigayhitaṃ ajjhotthaṭañca nāma hotīti āha “gahitena abhibhūtenā”ti.",
  "tika-s0202t0:266_3": "Diṭṭhinissaraṇaṃ nāma dassanamaggo tena samucchinditabbato,",
  "tika-s0202t0:266_4": "so pana nibbānaṃ āgamma taṃ samucchindati,",
  "tika-s0202t0:266_5": "tasmā vuttaṃ “diṭṭhinissaraṇaṃ nibbāna”nti.",
  "tika-s0202t0:266_6": "Avinoditā anīhaṭāti padadvayenapi samucchedavasena appahīnattaṃyeva vadati.",
  "tika-s0202t0:266_7": "Aññaṃ saṃyojanaṃ añño anusayoti vadanti,",
  "tika-s0202t0:266_8": "sahabhāvo nāma aññena hoti.",
  "tika-s0202t0:266_9": "Na hi tadeva tena sahāti vuccatīti tesaṃ adhippāyo.",
  "tika-s0202t0:266_10": "Aññenāti atthato aññena.",
  "tika-s0202t0:266_11": "Avatthāmattato yadipi avayavavinimutto samudāyo natthi,",
  "tika-s0202t0:266_12": "avayavo pana samudāyo na hotīti so samudāyato añño evāti sakkā vattunti yathāvuttassa parihārassa appāṭihīrakataṃ",
  "tika-s0202t0:266_13": "āsaṅkitvā pakkhantaraṃ āsallitaṃ “athāpi siyā”tiādinā.",
  "tika-s0202t0:266_14": "Pakkhantarehi parihārā hontīti yathāvuttañāyenapi añño puriso athāpi siyā,",
  "tika-s0202t0:266_15": "ayaṃ panettha añño dosoti āha “yadi tadevā”tiādi.",
  "tika-s0202t0:266_16": "Athāpi siyā tuyhaṃ yadi parivitakko īdiso yadi tadeva saṃyojanantiādi.",
  "tika-s0202t0:266_17": "Imamatthaṃ sandhāyāti paramatthato so eva kileso saṃyojanamanusayo ca,",
  "tika-s0202t0:266_18": "bandhanatthaappahīnatthānaṃ pana attheva bhedoti imamatthaṃ sandhāya.",
  "tika-s0202t0:267_0": "132.",
  "tika-s0202t0:267_1": "Tacacchedo viya samāpatti kilesānaṃ samāpattivikkhambhanassa sāracchedassa anusayassa dūrabhāvato.",
  "tika-s0202t0:267_2": "Pheggucchedo viya vipassanā tassa āsannabhāvato.",
  "tika-s0202t0:267_3": "Evarūpā puggalāti abhāvitasaddhādibalatāya dubbalanāmakāyā puggalā,",
  "tika-s0202t0:267_4": "yesaṃ sakkāyanirodhāya…pe…",
  "tika-s0202t0:267_5": "nādhimuccati.",
  "tika-s0202t0:267_6": "Evaṃ daṭṭhabbāti yathā so dubbalako puriso,",
  "tika-s0202t0:267_7": "evaṃ daṭṭhabbo so puriso gaṅgāpāraṃ viya sakkāyapāraṃ gantuṃ asamatthattā.",
  "tika-s0202t0:267_8": "Vuttavipariyāyena sukkapakkhassa attho veditabbo.",
  "tika-s0202t0:268_0": "133.",
  "tika-s0202t0:268_1": "Upadhivivekenāti iminā upadhivivekāti karaṇe nissakkananti dasseti,",
  "tika-s0202t0:268_2": "upadhivivekāti vā hetumhi nissakkavacanassa upadhivivekenāti hetumhi karaṇavacanena pañcakāmaguṇaviveko kathito.",
  "tika-s0202t0:268_3": "Kāmaguṇāpi hi upadhīyati ettha dukkhanti upadhīti vuccantīti.",
  "tika-s0202t0:268_4": "Thinamiddhapaccayā kāyavijambhitādibhedaṃ kāyālasiyaṃ.",
  "tika-s0202t0:268_5": "Tatthāti antosamāpattiyaṃ samāpattiabbhantare jātaṃ.",
  "tika-s0202t0:268_6": "Taṃ pana samāpattipariyāpannampi apariyāpannampīti tadubhayaṃ dassetuṃ “antosamāpattikkhaṇeyevā”tiādi vuttaṃ.",
  "tika-s0202t0:268_7": "Rūpādayo dhammeti rūpavedanādike pañcakkhandhadhamme.",
  "tika-s0202t0:268_8": "Na niccatoti iminā niccapaṭikkhepato tesaṃ aniccatamāha.",
  "tika-s0202t0:268_9": "Tato eva udayavayantato vipariṇāmato tāvakālikato ca te aniccāti jotitaṃ hoti.",
  "tika-s0202t0:268_10": "Yañhi niccaṃ na hoti,",
  "tika-s0202t0:268_11": "taṃ udayabbayaparicchinnaṃ jarāya maraṇena cāti dvedhā vipariṇataṃ ittarakhaṇameva ca hoti.",
  "tika-s0202t0:268_12": "Na sukhatoti iminā sukhapaṭikkhepato tesaṃ dukkhatamāha,",
  "tika-s0202t0:268_13": "ato eva abhiṇhaṃ paṭipīḷanato dukkhavatthuto ca te dukkhāti jotitaṃ hoti.",
  "tika-s0202t0:268_14": "Udayabbayavantatāya hi te abhiṇhaṃ paṭipīḷanato nirantaradukkhatāya dukkhasseva ca adhiṭṭhānabhūtāti.",
  "tika-s0202t0:268_15": "Paccayayāpanīyatāya rogamūlatāya ca rogato.",
  "tika-s0202t0:268_16": "Dukkhatāsūlayogitāya kilesāsucipaggharaṇato uppādajarābhaṅgehi uddhumātapakkabhijjanato ca gaṇḍato.",
  "tika-s0202t0:268_17": "Pīḷājananato antotudanato dunnīharaṇato ca avaddhiāvahato aghavatthuto ca aserībhāvato ābādhapadaṭṭhānatāya ca ābādhato.",
  "tika-s0202t0:268_18": "Avasavattanato avidheyyatāya parato.",
  "tika-s0202t0:268_19": "Byādhijarāmaraṇehi palujjanīyatāya palokato.",
  "tika-s0202t0:268_20": "Sāmīnivāsīkārakavedakaadhiṭṭhāyakavirahato suññato.",
  "tika-s0202t0:268_21": "Attapaṭikkhepaṭṭhena anattato,",
  "tika-s0202t0:268_22": "rūpādidhammāpi na ettha attā hontīti anattā,",
  "tika-s0202t0:268_23": "evaṃ ayampi na attā hotīti anattā.",
  "tika-s0202t0:268_24": "Tena abyāpārato nirīhato tucchato anattāti dīpitaṃ hoti.",
  "tika-s0202t0:268_25": "Lakkhaṇattayameva avabodhatthaṃ ekādasahi padehi vibhajitvā gahitanti dassetuṃ “tatthā”tiādi vuttaṃ.",
  "tika-s0202t0:269_0": "Antosamāpattiyanti samāpattīnaṃ sahajātatāya samāpattīnaṃ abbhantare.",
  "tika-s0202t0:269_1": "Cittaṃ paṭisaṃharatīti tappaṭibaddhachandarāgādiupakkilesavikkhambhanena vipassanācittaṃ paṭisaṃharati.",
  "tika-s0202t0:269_2": "Tenāha “mocetī”ti.",
  "tika-s0202t0:269_3": "Savanavasenāti “sabbasaṅkhārasamatho”tiādinā savanavasena.",
  "tika-s0202t0:269_4": "Thutivasenāti tatheva thomanāvasena guṇato saṃkittanavasena.",
  "tika-s0202t0:269_5": "Pariyattivasenāti tassa dhammassa pariyāpuṇanavasena.",
  "tika-s0202t0:269_6": "Paññattivasenāti tadatthassa paññāpanavasena.",
  "tika-s0202t0:269_7": "Ārammaṇakaraṇavaseneva upasaṃharati maggacittaṃ.",
  "tika-s0202t0:269_8": "Etaṃ santantiādi pana avadhāraṇanivattitatthadassanaṃ.",
  "tika-s0202t0:269_9": "Yathā vipassanā “etaṃ santaṃ etaṃ paṇīta”ntiādinā asaṅkhatāya dhātuyā cittaṃ upasaṃharati,",
  "tika-s0202t0:269_10": "evaṃ maggo nibbānaṃ sacchikiriyābhisamayavasena abhisamento tattha labbhamāne sabbe visese asammohato paṭivijānanto tattha cittaṃ upasaṃharati.",
  "tika-s0202t0:269_11": "Tenāha “iminā pana ākārenā”tiādi.",
  "tika-s0202t0:269_12": "So tattha ṭhitoti so adandhavipassano yogī tattha tāya aniccādilakkhaṇattayārammaṇāya vipassanāya ṭhito.",
  "tika-s0202t0:269_13": "Sabbasoti tassa maggassa adhigamāya nibbattitasamathavipassanāsu.",
  "tika-s0202t0:269_14": "Asakkonto anāgāmī hotīti heṭṭhimamaggavahāsu eva samathavipassanāsu chandarāgaṃ pahāya aggamaggavahāsu",
  "tika-s0202t0:269_15": "tāsu nikantiṃ pariyādātuṃ asakkonto anāgāmitāyameva saṇṭhāti.",
  "tika-s0202t0:270_0": "Samatikkantattāti samathavasena vipassanāvasena cāti sabbathāpi rūpassa atikkantattā.",
  "tika-s0202t0:270_1": "Tenāha “ayañhī”tiādi.",
  "tika-s0202t0:270_2": "Anenāti yoginā.",
  "tika-s0202t0:270_3": "Taṃ atikkammāti idaṃ yo vā paṭhamaṃ pañcavokārabhavapariyāpanne dhamme sammadeva sammasitvā te vivajjetvā",
  "tika-s0202t0:270_4": "tato arūpasamāpattiṃ samāpajjitvā arūpadhamme sammasati,",
  "tika-s0202t0:270_5": "taṃ sandhāya vuttaṃ.",
  "tika-s0202t0:270_6": "Tenāha “idāni arūpaṃ sammasatī”ti.",
  "tika-s0202t0:271_0": "Samathavasena gacchatoti samathappadhānaṃ pubbabhāgapaṭipadaṃ anuyuñjantassa.",
  "tika-s0202t0:271_1": "Cittekaggatā dhuraṃ hotīti tassa vipassanābhāvanāya tathā pubbe pavattattā vuṭṭhānagāminivipassanā samādhippadhānā hoti,",
  "tika-s0202t0:271_2": "maggepi cittekaggatā dhuraṃ hoti,",
  "tika-s0202t0:271_3": "samādhindriyaṃ pubbaṅgamaṃ balavaṃ hoti.",
  "tika-s0202t0:271_4": "So cetovimutto nāmāti so ariyo cetovimutto nāma hoti.",
  "tika-s0202t0:271_5": "Vipassanāvasena gacchatoti “samathavasena gacchato”ti ettha vuttanayānusārena attho veditabbo.",
  "tika-s0202t0:271_6": "Ayañca puggalavibhāgo suttantanayena idhābhihito pariyāyo nāma,",
  "tika-s0202t0:271_7": "abhidhammanayena parato kīṭāgirisuttavaṇṇanāyaṃ dassayissāma.",
  "tika-s0202t0:271_8": "Ayaṃ sabhāvadhammoyevāti pubbabhāgapaṭipadā samathappadhānā ce samādhi dhuraṃ,",
  "tika-s0202t0:271_9": "vipassanāpadhānā ce paññā dhuranti ayaṃ dhammasabhāvoyeva,",
  "tika-s0202t0:271_10": "ettha kiñci na āsaṅkitabbaṃ.",
  "tika-s0202t0:272_0": "Indriyaparopariyattaṃ indriyavemattatā.",
  "tika-s0202t0:272_1": "Tenāha “indriyanānattaṃ vadāmī”ti.",
  "tika-s0202t0:272_2": "Indriyanānattatā kāraṇanti idaṃ dasseti –",
  "tika-s0202t0:272_3": "aniccādivasena vipassanābhiniveso viya samathavasena vipassanāvasena ca yaṃ pubbabhāgagamanaṃ,",
  "tika-s0202t0:272_4": "taṃ appamāṇaṃ taṃ vuṭṭhānagāminivipassanaṃ,",
  "tika-s0202t0:272_5": "yassa samādhi dhuraṃ pubbaṅgamaṃ balavaṃ hoti,",
  "tika-s0202t0:272_6": "so ariyo cetovimutti nāma hoti.",
  "tika-s0202t0:272_7": "Yassa paññā dhuraṃ pubbaṅgamaṃ balavaṃ hoti so ariyo paññāvimutto nāma hoti.",
  "tika-s0202t0:272_8": "Idāni tamatthaṃ buddhivisiṭṭhena nidassanena dassento “dve aggasāvakā”tiādimāha,",
  "tika-s0202t0:272_9": "taṃ suviññeyyameva.",
  "tika-s0202t0:273_0": "Mahāmālukyasuttavaṇṇanāya līnatthappakāsanā samattā.",
  "tika-s0202t0:274_0": "5. Bhaddālisuttavaṇṇanā",
  "tika-s0202t0:275_0": "134.",
  "tika-s0202t0:275_1": "Asiyatīti asanaṃ,",
  "tika-s0202t0:275_2": "bhuñjanaṃ bhojanaṃ,",
  "tika-s0202t0:275_3": "asanassa bhojanaṃ asanabhojanaṃ,",
  "tika-s0202t0:275_4": "āhāraparibhogo,",
  "tika-s0202t0:275_5": "ekasmiṃ kāle asanabhojanaṃ ekāsanabhojanaṃ.",
  "tika-s0202t0:275_6": "So pana kālo sabbabuddhānaṃ sabbapaccekabuddhānaṃ āciṇṇasamāciṇṇavasena pubbaṇho eva idhādhippetoti āha “ekasmiṃ purebhatte asanabhojana”nti.",
  "tika-s0202t0:275_7": "Vippaṭisārakukkuccanti “ayuttaṃ vata mayā kataṃ,",
  "tika-s0202t0:275_8": "yo attano sarīrapakatiṃ ajānanto ekāsanabhojanaṃ bhuñji,",
  "tika-s0202t0:275_9": "yena me idaṃ sarīraṃ kisaṃ jātaṃ brahmacariyānuggaho nāhosī”ti evaṃ vippaṭisārakukkuccaṃ bhaveyya.",
  "tika-s0202t0:275_10": "Etaṃ sandhāya satthā āha,",
  "tika-s0202t0:275_11": "na bhaddālimeva tādisaṃ kiriyaṃ anujānanto.",
  "tika-s0202t0:275_12": "Itarathāti yadi ekaṃyeva bhattaṃ dvidhā katvā tato ekassa bhāgassa bhuñjanaṃ ekadesabhuñjanaṃ adhippetaṃ.",
  "tika-s0202t0:275_13": "Ko sakkotīti ko evaṃ yāpetuṃ sakkoti.",
  "tika-s0202t0:275_14": "Atītajātiparicayopi nāma imesaṃ sattānaṃyeva anubandhatīti āha “atīte”tiādi.",
  "tika-s0202t0:275_15": "Viravantassevāti anādare sāmivacanaṃ.",
  "tika-s0202t0:275_16": "Taṃ madditvāti “ayaṃ sikkhā sabbesampi buddhānaṃ sāsane āciṇṇaṃ,",
  "tika-s0202t0:275_17": "ayañca bhikkhu imaṃ sikkhatevā”ti vatvā taṃ bhaddāliṃ tassa vā anussāhapavedanaṃ abhibhavitvā.",
  "tika-s0202t0:275_18": "Bhikkhācāragamanatthaṃ na vitakkamāḷakaṃ agamāsi,",
  "tika-s0202t0:275_19": "vihāracārikaṃ caranto tassa vasanaṭṭhānaṃ bhagavā gacchati.",
  "tika-s0202t0:276_0": "135.",
  "tika-s0202t0:276_1": "Dūsayanti garahanti etenāti doso, aparādho,",
  "tika-s0202t0:276_2": "so eva kucchitabhāvena dosako.",
  "tika-s0202t0:276_3": "Garahāya pavattiṭṭhānato okāso. Tenāha –",
  "tika-s0202t0:276_4": "“etaṃ okāsaṃ etaṃ aparādha”nti.",
  "tika-s0202t0:276_5": "Dukkarataranti patikāravasena atisayena dukkaraṃ.",
  "tika-s0202t0:276_6": "Aparādho hi na khamāpentaṃ yathāpaccayaṃ vitthārito hutvā duppatikāro hoti.",
  "tika-s0202t0:276_7": "Tenāha “vassañhī”tiādi.",
  "tika-s0202t0:277_0": "Alaggitvāti imampi nāma apanītaṃ akāsīti evaṃ avinetvā,",
  "tika-s0202t0:277_1": "taṃ taṃ tassa hitapaṭipattiṃ nivāraṇaṃ katvāti attho.",
  "tika-s0202t0:277_2": "Ñāyapaṭipattiṃ aticca eti pavattatīti accayo, aparādho,",
  "tika-s0202t0:277_3": "purisena madditvā pavattito aparādho atthato purisaṃ aticca abhibhavitvā pavatto nāma hoti.",
  "tika-s0202t0:277_4": "Tenāha “accayo maṃ, bhante,",
  "tika-s0202t0:277_5": "accagamā”ti.",
  "tika-s0202t0:277_6": "Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0202t0:277_7": "hetu yathā “samudāyo”ti āha “ekaṃ kāraṇa”nti.",
  "tika-s0202t0:277_8": "Yaṃ panettha bhaddālittherassa aparipūrakāritāya bhikkhuādīnaṃ jānanaṃ,",
  "tika-s0202t0:277_9": "tampi kāraṇaṃ katvā “ahaṃ kho, bhante,",
  "tika-s0202t0:277_10": "na ussahāmī”tiādinā vattabbanti dasseti.",
  "tika-s0202t0:278_0": "136.",
  "tika-s0202t0:278_1": "Ekacittakkhaṇikāti paṭhamamaggacittakkhaṇena ekacittakkhaṇikā.",
  "tika-s0202t0:278_2": "Evaṃ āṇāpetuṃ na yuttanti saṅkamatthāya āṇāpetuṃ na yuttaṃ payojanābhāvato.",
  "tika-s0202t0:278_3": "Anāciṇṇañcetaṃ buddhānaṃ,",
  "tika-s0202t0:278_4": "yadidaṃ padasā akkamanaṃ.",
  "tika-s0202t0:278_5": "Tathā hi –",
  "tika-s0202t0:279_0": "“Akkamitvāna maṃ buddho, saha sissehi gacchatu;",
  "tika-s0202t0:280_0": "Mā naṃ kalalaṃ akkamittha, hitāya me bhavissatī”ti. ;",
  "tika-s0202t0:281_0": "Sumedhapaṇḍitena paccāsīsitaṃ na kataṃ. Yathāha –",
  "tika-s0202t0:282_0": "“Dīpaṅkaro lokavidū, āhutīnaṃ paṭiggaho;",
  "tika-s0202t0:283_0": "Ussīsake maṃ ṭhatvāna, idaṃ vacanamabravī”ti. ;",
  "tika-s0202t0:284_0": "Bhagavatā āṇatte sati tesampi evaṃ kātuṃ na yuttanti etthāpi eseva nayo.",
  "tika-s0202t0:284_1": "Etesaṃ paṭibāhituṃ yuttanti idaṃ aṭṭhānaparikappanavaseneva vuttaṃ.",
  "tika-s0202t0:284_2": "Na hi buddhānaṃ kātuṃ āraddhaṃ nāma kiccaṃ kehici paṭibāhituṃ yuttaṃ nāma atthi paṭibāhituṃyeva akaraṇato.",
  "tika-s0202t0:284_3": "Sammattaniyāmassa anokkantattā vuttaṃ “bāhirako”ti.",
  "tika-s0202t0:285_0": "137. Na kammaṭṭhānaṃ allīyatīti cittaṃ kammaṭṭhānaṃ na otarati.",
  "tika-s0202t0:286_0": "140.",
  "tika-s0202t0:286_1": "Punappunaṃ kārentīti daṇḍakammapaṇāmanādikāraṇaṃ punappunaṃ kārenti.",
  "tika-s0202t0:286_2": "Sammāvattamhi na vattatīti tassā tassā āpattiyā vuṭṭhānatthaṃ bhagavatā paññattasammāvattamhi na vattati.",
  "tika-s0202t0:286_3": "Anulomavatte na vattatīti yena yena vattena saṅgho anulomiko hoti,",
  "tika-s0202t0:286_4": "tasmiṃ tasmiṃ anulomavatte na vattati vilomameva gaṇhāti,",
  "tika-s0202t0:286_5": "paṭilomena hoti.",
  "tika-s0202t0:286_6": "Nitthāraṇakavattamhīti yena vattena saṅgho anulomiko hoti,",
  "tika-s0202t0:286_7": "sāpattikabhāvato nitthiṇṇo hoti,",
  "tika-s0202t0:286_8": "tamhi nitthāraṇavattasmiṃ na vattati.",
  "tika-s0202t0:286_9": "Tenāha “āpattī”tiādi.",
  "tika-s0202t0:286_10": "Dubbacakaraṇeti dubbacassa bhikkhuno karaṇe.",
  "tika-s0202t0:287_0": "144.",
  "tika-s0202t0:287_1": "Yāpetīti vattati,",
  "tika-s0202t0:287_2": "sāsane tiṭṭhatīti attho.",
  "tika-s0202t0:287_3": "Abhiññāpattāti “asuko asuko ca thero sīlavā kalyāṇadhammo bahussuto”tiādinā abhiññātabhāvaṃ pattā adhigataabhiññātā.",
  "tika-s0202t0:288_0": "145.",
  "tika-s0202t0:288_1": "Sattesu hāyamānesūti kilesabahulatāya paṭipajjanakasattesu parihāyantesu paṭipathesu jāyamānesu.",
  "tika-s0202t0:288_2": "Antaradhāyati nāma tadādhāratāya.",
  "tika-s0202t0:288_3": "Diṭṭhadhammikā parūpavādādayo.",
  "tika-s0202t0:288_4": "Samparāyikā apāyadukkhavisesā.",
  "tika-s0202t0:288_5": "Āsavanti tena tena paccayena pavattantīti āsavā.",
  "tika-s0202t0:288_6": "Nesanti parūpavādādiāsavānaṃ.",
  "tika-s0202t0:288_7": "Teti vītikkamadhammā.",
  "tika-s0202t0:289_0": "Akālaṃ dassetvāti sikkhāpadapaññattiyā akālaṃ dassetvā.",
  "tika-s0202t0:289_1": "Uppattinti āsavaṭṭhāniyānaṃ dhammānamuppattiṃ.",
  "tika-s0202t0:289_2": "Sikkhāpadapaññattiyā kālaṃ,",
  "tika-s0202t0:289_3": "tāva senāsanāni pahonti,",
  "tika-s0202t0:289_4": "tena āvāsamacchariyādihetunā sāsane ekacce āsavaṭṭhāniyā dhammā na uppajjanti.",
  "tika-s0202t0:289_5": "Iminā nayenāti iminā pana hetunā padasodhammasikkhāpadānaṃ saṅgaho daṭṭhabbo.",
  "tika-s0202t0:290_0": "Yasanti kittisaddaṃ parivārañca.",
  "tika-s0202t0:290_1": "Sāgatattherassa nāgadamanakittiyasādivasena surāpānasaṅkhāto āsavaṭṭhāniyo dhammo uppajji.",
  "tika-s0202t0:291_0": "Rasena rasaṃ saṃsandetvāti upādinnakaphassarasena anupādinnakaphassarasaṃ saṃsandetvā.",
  "tika-s0202t0:292_0": "146. Na kho, bhaddāli,",
  "tika-s0202t0:292_1": "eseva hetu,",
  "tika-s0202t0:292_2": "atha kho aññampi atthīti dassento bhagavā “apicā”tiādimāha.",
  "tika-s0202t0:292_3": "Tena dhammassa sakkaccasavane theraṃ niyojeti.",
  "tika-s0202t0:293_0": "147.",
  "tika-s0202t0:293_1": "Visevanācāranti adantakiriyaṃ.",
  "tika-s0202t0:293_2": "Parinibbāyatīti vūpasammati.",
  "tika-s0202t0:293_3": "Tattha adantakiriyaṃ pahāya danto hoti.",
  "tika-s0202t0:293_4": "Yugassāti rathadhurassa.",
  "tika-s0202t0:294_0": "Anukkameti anurūpaparigame.",
  "tika-s0202t0:294_1": "Tadavatthānurūpaṃ pādānaṃ ukkhipane nikkhipane ca.",
  "tika-s0202t0:294_2": "Tenāha “cattāro pāde”tiādi.",
  "tika-s0202t0:294_3": "Rajjubandhanavidhānenāti pādato bhūmiyā mocanavidhānena.",
  "tika-s0202t0:294_4": "Evaṃ karaṇatthanti yathā asse nisinnasseva bhūmiṃ gahetuṃ sakkā,",
  "tika-s0202t0:294_5": "evaṃ cattāro pāde tathā katvā attano niccalabhāvakaraṇatthaṃ.",
  "tika-s0202t0:294_6": "Maṇḍaleti maṇḍaladhāvikāyaṃ.",
  "tika-s0202t0:294_7": "Pathavīkamaneti pathaviṃ phuṭṭhamattena gamane.",
  "tika-s0202t0:294_8": "Tenāha “aggaggakhurehī”ti.",
  "tika-s0202t0:294_9": "Okkantakaraṇasminti okkantetvā parasenāsammaddana okkantakaraṇe.",
  "tika-s0202t0:294_10": "Ekasmiṃ ṭhāneti catūsu pādesu yattha katthaci ekasmiṃ ṭhāne gamanaṃ codentīti attho,",
  "tika-s0202t0:294_11": "so panettha sīghataro adhippeto.",
  "tika-s0202t0:294_12": "Davatteti mariyādākopanehi nānappayojane,",
  "tika-s0202t0:294_13": "parasenāya pavattamahānādapaharaṇehi attho.",
  "tika-s0202t0:294_14": "Tenāha “yuddhakālasmi”ntiādi.",
  "tika-s0202t0:295_0": "Raññā jānitabbaguṇeti yathā rājā assassa guṇe jānāti,",
  "tika-s0202t0:295_1": "evaṃ tena jānitabbaguṇakāraṇaṃ kāreti.",
  "tika-s0202t0:295_2": "Assarājavaṃseti dussahaṃ dukkhaṃ patvāpi yathā ayaṃ rājavaṃsānurūpakiriyaṃ na jahissati,",
  "tika-s0202t0:295_3": "evaṃ sikkhāpane.",
  "tika-s0202t0:295_4": "Sikkhāpanameva hi sandhāya sabbattha “kāraṇaṃ kāretī”ti vuttaṃ tassa karaṇakārāpanapariyāyattā.",
  "tika-s0202t0:296_0": "Yathā uttamajavo hotīti javadassanaṭṭhāne yathā hayo uttamajavaṃ na hāpesi,",
  "tika-s0202t0:296_1": "evaṃ sikkhāpeti.",
  "tika-s0202t0:296_2": "Uttamahayabhāve,",
  "tika-s0202t0:296_3": "yathā uttamahayo hotīti kammakaraṇakāle attano uttamasabhāvaṃ aniguhitvā avajjetvā yathā atthasiddhi hoti,",
  "tika-s0202t0:296_4": "evaṃ paramajavena sikkhāpeti.",
  "tika-s0202t0:296_5": "Yathā kiriyā vinā dabbampi vinā kiriyaṃ na bhavati,",
  "tika-s0202t0:296_6": "evaṃ daṭṭhabbanti dassetuṃ “tattha pakatiyā”tiādi vuttaṃ.",
  "tika-s0202t0:297_0": "Tatrāti tasmiṃ pakatiyā uttamahayasseva uttamahayakāraṇārahattā uttamajavapaṭipajjane.",
  "tika-s0202t0:297_1": "Māsakhādakaghoṭakānanti māsaṃ khāditvā yathā tathā viguṇakhaluṅgakānaṃ.",
  "tika-s0202t0:297_2": "Valañjakadaṇḍanti raññā gahetabbasuvaṇṇadaṇḍaṃ.",
  "tika-s0202t0:297_3": "Dhātupatthaddhoti attanāva samuppāditadhātuyā upatthambhito hutvā.",
  "tika-s0202t0:298_0": "Uttame sākhalyeti paramasakhilabhāve sakhilavācāya eva dametabbatāya. Tenāha “muduvācāya hī”tiādi.",
  "tika-s0202t0:299_0": "Arahattaphalasammādiṭṭhiyāti phalasamāpattikāle pavattasammāñāṇaṃ.",
  "tika-s0202t0:299_1": "Sammāñāṇaṃ pubbe vuttasammādiṭṭhiyevāti pana idaṃ phalasammādiṭṭhibhāvasāmaññena vuttaṃ.",
  "tika-s0202t0:299_2": "Keci pana “paccavekkhaṇañāṇa”nti vadanti,",
  "tika-s0202t0:299_3": "taṃ na yujjati “asekkhenā”ti visesitattā.",
  "tika-s0202t0:299_4": "Tampi asekkhañāṇanti ce?",
  "tika-s0202t0:299_5": "Evampi nippariyāya sekkhaggahaṇe pariyāyasekkhaggahaṇaṃ na yuttameva,",
  "tika-s0202t0:299_6": "kiccabhedena vā vuttanti daṭṭhabbaṃ.",
  "tika-s0202t0:299_7": "Ekā eva hi sā paññā nibbānassa paccakkhakiriyāya sammādassanakiccaṃ upādāya “sammādiṭṭhī”ti vuttā,",
  "tika-s0202t0:299_8": "sammājānanakiccaṃ upādāya “sammāñāṇa”nti.",
  "tika-s0202t0:299_9": "Aññātāvindriyavasena vā sammādiṭṭhi,",
  "tika-s0202t0:299_10": "paññindriyavasena sammāñāṇanti evamettha attho daṭṭhabbo.",
  "tika-s0202t0:299_11": "Maggaphalāvahāya desanāya saṅkhepatova āgatattā vuttaṃ “ugghaṭitaññupuggalassa vasenā”ti.",
  "tika-s0202t0:300_0": "Bhaddālisuttavaṇṇanāya līnatthappakāsanā samattā.",
  "tika-s0202t0:301_0": "6. Laṭukikopamasuttavaṇṇanā",
  "tika-s0202t0:302_0": "148.",
  "tika-s0202t0:302_1": "Mahāudāyittheroti kāḷudāyilāḷudāyittherehi añño mahādehatāya mahāudāyīti sāsane paññāto thero.",
  "tika-s0202t0:302_2": "Apahari apaharati apaharissatīti apahattā.",
  "tika-s0202t0:302_3": "Tekāliko hi ayaṃ saddo.",
  "tika-s0202t0:302_4": "Upahattāti etthāpi eseva nayo.",
  "tika-s0202t0:302_5": "Apahārakoti apanetā.",
  "tika-s0202t0:302_6": "Upahārakoti upanetā.",
  "tika-s0202t0:303_0": "149.",
  "tika-s0202t0:303_1": "Yanti bhummatthe paccattavacanaṃ,",
  "tika-s0202t0:303_2": "tena ca anantaraniddiṭṭhasamayo paccāmaṭṭhoti āha “yasmiṃ samaye”ti.",
  "tika-s0202t0:303_3": "Na bhagavantaṃ paṭiccāti na bhagavantaṃ ārammaṇaṃ katvā.",
  "tika-s0202t0:304_0": "Kammanipphannatthanti attanā āyāciyamānakammasiddhiatthaṃ.",
  "tika-s0202t0:304_1": "Bhavatīti bhū,",
  "tika-s0202t0:304_2": "na bhūti abhū,",
  "tika-s0202t0:304_3": "bhayavasena pana sā itthī “abhu”nti āha.",
  "tika-s0202t0:304_4": "Ātu mātūti ettha yathā –",
  "tika-s0202t0:305_0": "“Aṅgā aṅgā sambhavasi, hadayā adhijāyase;",
  "tika-s0202t0:306_0": "Attā eva putta nāmāsi, sa jīva saradosata”nti. –",
  "tika-s0202t0:307_0": "Ādīsu putto “attā”ti vuccati kulavasena santāne pavattanato.",
  "tika-s0202t0:307_1": "Evaṃ pitāpi “puttassa attā”ti vuccati.",
  "tika-s0202t0:307_2": "Yasmā “bhikkhussa attā mātā”ti vatthukāmā bhayavasena “ātu mātū”ti āha.",
  "tika-s0202t0:307_3": "Tenāha “ātūti pitā”tiādi.",
  "tika-s0202t0:308_0": "150.",
  "tika-s0202t0:308_1": "Evamevanti idaṃ garahatthajotananipātapadanti vuttaṃ “garahanto āhā”ti.",
  "tika-s0202t0:308_2": "Tathā hi naṃ vācakasaddeneva dassento “idhekacce moghapurisā”ti āha.",
  "tika-s0202t0:308_3": "Āhaṃsūti tesaṃ tathā vacanassa avicchedena pavattidīpananti āha “vadantī”ti.",
  "tika-s0202t0:308_4": "Kiṃ panimassa appamattakassāti pahātabbavatthuṃ avamaññamānehi vuttaṃ.",
  "tika-s0202t0:308_5": "Tenāha “kiṃ panā”ti.",
  "tika-s0202t0:308_6": "Hetumhi jotetabbe cetaṃ sāmivacanaṃ yathā “anussavassa hetu,",
  "tika-s0202t0:308_7": "ajjhenassa hetū”ti.",
  "tika-s0202t0:308_8": "Tenāha “appamattakassa hetū”ti.",
  "tika-s0202t0:308_9": "Nanu apassantena viya asuṇantena viya bhavitabbanti?",
  "tika-s0202t0:308_10": "Satthārā nāma appamattakesu dosesu apassantena viya ca asuṇantena viya ca bhavitabbanti tesaṃ adhippāyena vivaraṇaṃ.",
  "tika-s0202t0:308_11": "Tesu cāti sikkhākāmesu ca.",
  "tika-s0202t0:308_12": "Appaccayaṃ upaṭṭhāpentīti ānetvā sambandhitabbanti dasseti.",
  "tika-s0202t0:308_13": "Tesanti ye “moghapurisā”ti vuttā puggalā, tesaṃ.",
  "tika-s0202t0:308_14": "Gale baddhaṃ mahākaṭṭhanti gale olambetvā baddhaṃ rukkhadaṇḍamāha.",
  "tika-s0202t0:308_15": "Pūtilatāyāti galociyā.",
  "tika-s0202t0:308_16": "Pārājikavatthu viya duppajahaṃ hotīti chandakappahānavasena taṃ pajahituṃ na sakkoti.",
  "tika-s0202t0:309_0": "151.",
  "tika-s0202t0:309_1": "Anussukkāti tassa pahātabbassa pahāne ussukkarahitā.",
  "tika-s0202t0:309_2": "Apaccāsīsanapakkheti tāya paradattavuttitāya kassaci paccayassa kutoci apaccāsīsakapakkhe ṭhitā hutvā suppajahaṃ hoti,",
  "tika-s0202t0:309_3": "na tassa pahāne bhāriyaṃ atthi.",
  "tika-s0202t0:310_0": "152.",
  "tika-s0202t0:310_1": "Daliddo duggato.",
  "tika-s0202t0:310_2": "Assakoti asāpateyyo.",
  "tika-s0202t0:310_3": "Gehayaṭṭhiyoti gehachadanassa ādhārā,",
  "tika-s0202t0:310_4": "tā ujukaṃ tiriyaṃ ṭhapetabbadaṇḍā.",
  "tika-s0202t0:310_5": "Samantato bhittipādesu ṭhapetabbadaṇḍā maṇḍalā.",
  "tika-s0202t0:310_6": "Kākātidāyinti ito cito kākehi atipātavasena uḍḍetabbaṃ.",
  "tika-s0202t0:310_7": "Tenāha “yattha kiñcidevā”tiādi.",
  "tika-s0202t0:310_8": "Sūrakākāti kākānaṃ uḍḍepanākāramāha.",
  "tika-s0202t0:310_9": "Naparamarūpanti hīnarūpaṃ.",
  "tika-s0202t0:310_10": "Vilīvamañcakoti tālavettakādīhi vītamañcako.",
  "tika-s0202t0:310_11": "Sā panassa santānānaṃ chinnabhinnatāya oluggaviluggatā,",
  "tika-s0202t0:310_12": "tathā sati sā visamarūpā hotīti āha “oṇatā”tiādi.",
  "tika-s0202t0:310_13": "So puggalo lūkhabhojī hotīti āha “dhaññaṃ nāma kudrūsako”ti.",
  "tika-s0202t0:310_14": "Samakālaṃ vapitabbatāya samavāpakaṃ,",
  "tika-s0202t0:310_15": "yathāutu vapitabbabījaṃ.",
  "tika-s0202t0:310_16": "Jāyikāti kucchitā bhariyā,",
  "tika-s0202t0:310_17": "sabbattha garahāyaṃ ka- saddo.",
  "tika-s0202t0:310_18": "So vatāhaṃ pabbajeyyanti sohaṃ kesamassuṃ ohāretvā pabbajeyyaṃ,",
  "tika-s0202t0:310_19": "yohaṃ puriso nāma assaṃ vatāti pabbajjāvasena attano purisaṃ bodheyya.",
  "tika-s0202t0:310_20": "Taṃsabhāve ṭhitassa bodhā na tu dukkarā,",
  "tika-s0202t0:310_21": "sā khaṭopikā.",
  "tika-s0202t0:310_22": "Sā kumbhī.",
  "tika-s0202t0:310_23": "Meṇḍakaseṭṭhino aḍḍhateḷasāni koṭṭhāgārasatāni viya.",
  "tika-s0202t0:311_0": "153.",
  "tika-s0202t0:311_1": "Suvaṇṇanikkhasatānanti anekesaṃ suvaṇṇanikkhasatānaṃ.",
  "tika-s0202t0:311_2": "Cayoti santānehi nicayo avīci niccappabandhanicayo.",
  "tika-s0202t0:311_3": "Tenāha “santānato katasannicayo”ti.",
  "tika-s0202t0:312_0": "154.",
  "tika-s0202t0:312_1": "Heṭṭhā kiñcāpi appajahanakā paṭhamaṃ dassitā,",
  "tika-s0202t0:312_2": "pajahanakā padhānā,",
  "tika-s0202t0:312_3": "tesañca vasenettha puggalacatukkaṃ dassitaṃ.",
  "tika-s0202t0:312_4": "Te tañceva pajahantīti pajahanakā paṭhamaṃ gahitā.",
  "tika-s0202t0:312_5": "Rāsivasenāti “idhudāyi ekacco puggalo”tiādinā catukke āgatavibhāgaṃ anāmasitvā “te te”ti pacuravasena vuttaṃ.",
  "tika-s0202t0:312_6": "Tenāha “na pāṭiyekkaṃ vibhattā”ti.",
  "tika-s0202t0:312_7": "Avibhāgena gahitavatthūsu vibhāgato gahaṇaṃ lokasiddhametanti dassetuṃ “yathā nāmā”tiādi vuttaṃ.",
  "tika-s0202t0:312_8": "Pajahanakapuggalāti “te tañceva pajahantī”ti evaṃ pajahanakapuggalā eva.",
  "tika-s0202t0:313_0": "Upadhianudhāvanakāti upadhīsu anuanudhāvanakā upadhiyo ārabbha pavattanakā.",
  "tika-s0202t0:313_1": "Vitakkāyevāti kāmasaṅkappādivitakkāyeva.",
  "tika-s0202t0:313_2": "Indriyanānattatāti vimuttiparipācakānaṃ indriyānaṃ paropariyattaṃ.",
  "tika-s0202t0:313_3": "Tassa hi vaseneva te cattāro puggalā jātā.",
  "tika-s0202t0:313_4": "Aggamaggatthāya vipassanaṃ ussukkāpetvā yāva na taṃ maggena samugghātenti,",
  "tika-s0202t0:313_5": "tāva nappajahanti nāma.",
  "tika-s0202t0:313_6": "Iti heṭṭhimā tayopi ariyā appahīnassa kilesassa vasena “nappajahantī”ti vuttā,",
  "tika-s0202t0:313_7": "pageva puthujjanā.",
  "tika-s0202t0:313_8": "Vuttanayena pana vipassanaṃ maggena ghaṭentā te cattāro janā aggamaggakkhaṇe pajahanti nāma.",
  "tika-s0202t0:313_9": "Te eva tattha sīghakārino khippaṃ pajahanti nāma,",
  "tika-s0202t0:313_10": "tenāha “tatthā”tiādi.",
  "tika-s0202t0:314_0": "Saṃvegaṃ katvā aggiṃ akkantapuriso viya.",
  "tika-s0202t0:314_1": "Maggenāti anukkamāgatena aggamaggena.",
  "tika-s0202t0:314_2": "Mahāhatthipadopameti mahāhatthipadopamasutte.",
  "tika-s0202t0:314_3": "Tattha hi “tassa dhātārammaṇameva cittaṃ pakkhandati pasīdati santiṭṭhati adhimuccatī”ti ettha atitikkhanātitikkha-",
  "tika-s0202t0:314_4": "nātimandaatimanda-",
  "tika-s0202t0:314_5": "puggalavasena aṭṭhakathāyaṃ tayo vārā uddhaṭā,",
  "tika-s0202t0:314_6": "tattha majjhimavaseneva pañho kathito.",
  "tika-s0202t0:314_7": "Indriyabhāvaneti indriyabhāvanāsutte,",
  "tika-s0202t0:314_8": "tatthāpi majjhimanayeneva pañho kathito.",
  "tika-s0202t0:314_9": "Tenāha “imesū”tiādi.",
  "tika-s0202t0:315_0": "Tanti “upadhī”ti vuttaṃ khandhapañcakaṃ.",
  "tika-s0202t0:315_1": "Dukkhassa mūlanti sabbassapi vaṭṭadukkhassa kāraṇaṃ.",
  "tika-s0202t0:315_2": "Niggahaṇoti nirupādāno.",
  "tika-s0202t0:315_3": "Tenāha “nittaṇho”ti.",
  "tika-s0202t0:316_0": "155.",
  "tika-s0202t0:316_1": "Ye pajahantīti “te tañceva pajahantī”ti evaṃ vuttapuggalā.",
  "tika-s0202t0:316_2": "Te ime nāma ettake kilese pajahantīti ye te puthujjanā lābhino ca pañca kāmaguṇe ettake taṃtaṃjhānādivatthuke",
  "tika-s0202t0:316_3": "ca taṃtaṃmaggavajjhatāya paricchinnattā ettake kilese pajahanti.",
  "tika-s0202t0:316_4": "Ye nappajahantīti ettha vuttanayānusārena attho veditabbo.",
  "tika-s0202t0:316_5": "Asucisukhaṃ kāyāsucisannissitattā.",
  "tika-s0202t0:316_6": "Anariyehīti aparisuddhehi.",
  "tika-s0202t0:316_7": "Paṭilābhato bhāyitabbaṃ kilesadukkhagatikattā.",
  "tika-s0202t0:316_8": "Vipākato bhāyitabbaṃ apāyadukkhagatikattā.",
  "tika-s0202t0:316_9": "Gaṇatopi kilesatopi vivittasukhanti gaṇasaṅgaṇikato ca kilesasaṅgaṇikato ca vivittasukhaṃ.",
  "tika-s0202t0:316_10": "Rāgādivūpasamatthāyāti rāgādivūpasamāvahaṃ sukhaṃ.",
  "tika-s0202t0:316_11": "Na bhāyitabbaṃ sampati āyatiñca ekantahitabhāvato.",
  "tika-s0202t0:317_0": "156.",
  "tika-s0202t0:317_1": "Iñjitasminti paccatte bhummavacananti āha “iñjana”ntiādi.",
  "tika-s0202t0:317_2": "Iñjati tenāti iñjitaṃ,",
  "tika-s0202t0:317_3": "tassa tassa jhānassa khobhakaraṃ oḷārikaṃ jhānaṅgaṃ.",
  "tika-s0202t0:317_4": "Catutthajjhānaṃ aniñjanaṃ sannisinnābhāvato.",
  "tika-s0202t0:317_5": "Tathā hi vuttaṃ “ṭhite āneñjappatte”ti.",
  "tika-s0202t0:318_0": "Alaṃ-",
  "tika-s0202t0:318_1": "saddo yuttatthopi hoti –",
  "tika-s0202t0:318_2": "“alameva nibbindituṃ,",
  "tika-s0202t0:318_3": "alaṃ vimuccitu”ntiādīsu,",
  "tika-s0202t0:318_4": "tasmā analaṃ anusaṅgaṃ kātuṃ ayuttanti attho.",
  "tika-s0202t0:318_5": "Tenāha “akattabbaālayanti vadāmī”ti.",
  "tika-s0202t0:318_6": "Sanniṭṭhānanti sammāpaṭipattiyaṃ alaṃ ettāvatāti ussāhapaṭippassambhanavasena sanniṭṭhānaṃ na kātabbanti yojanā.",
  "tika-s0202t0:318_7": "Uddhambhāgiyasaññitaṃ aṇuṃ vā orambhāgiyasaññitaṃ thūlaṃ vā,",
  "tika-s0202t0:318_8": "rūparāgoti evarūpaṃ aṇuṃ vā kāmāsavo paṭighanti evarūpaṃ thūlaṃ vā,",
  "tika-s0202t0:318_9": "mudunā pavattiākāravisesena appasāvajjaṃ,",
  "tika-s0202t0:318_10": "kammabandhanaṭṭhena vā appasāvajjaṃ,",
  "tika-s0202t0:318_11": "tabbipariyāyato mahāsāvajjaṃ veditabbaṃ.",
  "tika-s0202t0:318_12": "Nātitikkhapaññassa vasena desanāya pavattattā “neyyapuggalassa vasenā”ti vuttaṃ.",
  "tika-s0202t0:318_13": "Sabbaso hi pariyādinnanikantikassa ariyapuggalassa vasena saññāvedayitanirodhassa āgatattā “arahattanikūṭeneva niṭṭhāpitā”ti vuttaṃ.",
  "tika-s0202t0:318_14": "Yaṃ panettha atthato na vibhattaṃ,",
  "tika-s0202t0:318_15": "taṃ suviññeyyameva.",
  "tika-s0202t0:319_0": "Laṭukikopamasuttavaṇṇanāya līnatthappakāsanā samattā.",
  "tika-s0202t0:320_0": "7. Cātumasuttavaṇṇanā",
  "tika-s0202t0:321_0": "157.",
  "tika-s0202t0:321_1": "Yathāupanissayenāti yo yo upanissayo yathāupanissayo,",
  "tika-s0202t0:321_2": "tena yathāupanissayena sammāpayogena.",
  "tika-s0202t0:321_3": "Patiṭṭhahissanti sāsane patiṭṭhaṃ paṭilabhissanti.",
  "tika-s0202t0:321_4": "Vasanaṭṭhānānīti vassaggādivasena vasanaṭṭhānāni.",
  "tika-s0202t0:321_5": "Saṇṭhāpayamānāti suvibhattabhāvena ṭhapentā.",
  "tika-s0202t0:322_0": "Avinibbhogasaddanti vinibhuñjitvā gahetuṃ asakkuṇeyyasaddaṃ.",
  "tika-s0202t0:322_1": "Vacīghosopi hi bahūhi ekaccaṃ pavattito ṭhānato ca dūrataro kevalaṃ mahānigghoso eva hutvā sotapathamāgacchati.",
  "tika-s0202t0:322_2": "Macchavilopeti macche vilumpitvā viya gahaṇe,",
  "tika-s0202t0:322_3": "macchānaṃ vā nayane.",
  "tika-s0202t0:323_0": "158.",
  "tika-s0202t0:323_1": "Vavassaggattheti nicchayatthe,",
  "tika-s0202t0:323_2": "idaṃ tāva amhehi vuccamānavacanaṃ ekantasotabbaṃ,",
  "tika-s0202t0:323_3": "pacchā tumhehi kātabbaṃ karothāti adhippāyo.",
  "tika-s0202t0:323_4": "Vacanaparihāroti tehi sakyarājūhi vuttavacanassa parihāro.",
  "tika-s0202t0:323_5": "Lesakappanti kappiyalesaṃ.",
  "tika-s0202t0:323_6": "Dhuravahāti dhuravāhino,",
  "tika-s0202t0:323_7": "dhorayhāti attho.",
  "tika-s0202t0:323_8": "Pādamūlanti upacāraṃ vadati.",
  "tika-s0202t0:323_9": "Vigacchissatīti hāyissati.",
  "tika-s0202t0:323_10": "Paṭippharitoti na bhagavato sammukhāva,",
  "tika-s0202t0:323_11": "sakyarājūnaṃ puratopi vippharitova hoti.",
  "tika-s0202t0:324_0": "159.",
  "tika-s0202t0:324_1": "Abhinandatūti abhimukho hutvā pamodatu.",
  "tika-s0202t0:324_2": "Abhivadatūti abhirūpavasena vadatu.",
  "tika-s0202t0:324_3": "Pasādaññathattanti appasādassa vipariṇāmo hīnāyāvattanasaṅkhātaṃ parivattanaṃ,",
  "tika-s0202t0:324_4": "tenāha “vibbhamantānaṃ.",
  "tika-s0202t0:324_5": "Vipariṇāmaññathatta”nti.",
  "tika-s0202t0:324_6": "Kāraṇūpacārena sassesu bījapariyāyoti āha “bījānaṃ taruṇānanti taruṇasassāna”nti.",
  "tika-s0202t0:324_7": "Taruṇabhāveneva tassa bhāvino phalassa abhāvena vipariṇāmo.",
  "tika-s0202t0:325_0": "160.",
  "tika-s0202t0:325_1": "Kattabbassa saraseneva karaṇaṃ cittaruciyaṃ,",
  "tika-s0202t0:325_2": "na tathā parassa ussādanenāti āha –",
  "tika-s0202t0:325_3": "“pakkosiyamānānaṃ gamanaṃ nāma na phāsuka”nti.",
  "tika-s0202t0:325_4": "Mayampi bhagavā viya diṭṭhadhammasukhavihāreneva viharissāmāti dīpeti pakatiyā vivekajjhāsayabhāvato viraddho āgatassa bhārassa avahanatoyeva.",
  "tika-s0202t0:325_5": "Tenāha “attano bhārabhāvaṃ na aññāsī”ti.",
  "tika-s0202t0:326_0": "161.",
  "tika-s0202t0:326_1": "Kasmā ārabhīti?",
  "tika-s0202t0:326_2": "Sappāyato.",
  "tika-s0202t0:326_3": "Pañcasatā hi bhikkhū abhinavā,",
  "tika-s0202t0:326_4": "tasmā tesaṃ ovādadānatthaṃ bhagavā imaṃ desanaṃ ārabhīti.",
  "tika-s0202t0:327_0": "162.",
  "tika-s0202t0:327_1": "Kodhupāyāsassāti ettha kujjhanaṭṭhena kodho,",
  "tika-s0202t0:327_2": "sveva cittassa kāyassa ca atippamaddanamathanuppādanehi daḷhaṃ āyāsaṭṭhena upāyāso.",
  "tika-s0202t0:327_3": "Anekavāraṃ pavattitvā attanā samavetaṃ sattaṃ ajjhottharitvā sīsaṃ ukkhipituṃ adatvā anayabyasanapāpanena kodhupāyāsassa ūmisadisatā daṭṭhabbā.",
  "tika-s0202t0:327_4": "Tenāha “kodhupāyāse”tiādi.",
  "tika-s0202t0:328_0": "163.",
  "tika-s0202t0:328_1": "Odarikattena khāditoti odarikabhāvena āmisagedhena micchājīvena jīvikākappanena nāsitasīlādiguṇatāya khāditadhammasarīro.",
  "tika-s0202t0:329_0": "164.",
  "tika-s0202t0:329_1": "Pañcakāmaguṇāvaṭṭe nimujjitvāti ettha kāmarāgābhibhūte satte ito ca etto,",
  "tika-s0202t0:329_2": "etto ca itoti evaṃ manāpiyarūpādivisayasaṅkhāte āvaṭṭe attānaṃ saṃsāretvā yathā tato bahibhūte nekkhamme cittampi na uppādeti,",
  "tika-s0202t0:329_3": "evaṃ āvaṭṭetvā byasanāpādanena kāmaguṇānaṃ āvaṭṭasadisatā daṭṭhabbā.",
  "tika-s0202t0:329_4": "Tenāha “yathā hī”tiādi.",
  "tika-s0202t0:330_0": "165.",
  "tika-s0202t0:330_1": "Rāgānuddhaṃsitenāti rāgena anuddhaṃsitena.",
  "tika-s0202t0:330_2": "Caṇḍamacchaṃ āgammāti susukādicaṇḍamacchaṃ āgamma.",
  "tika-s0202t0:330_3": "Mātugāmaṃ āgammāti mātugāmo hi yonisomanasikārarahitaṃ adhīrapurisaṃ itthikuttabhūtehi attano hāvabhāvavilāsehi",
  "tika-s0202t0:330_4": "abhibhuyya gahetvā dhīrajātiyampi attano rūpādīhi palobhanavasena anavasesaṃ attano upakāradhamme sīlādike",
  "tika-s0202t0:330_5": "sampādetuṃ asamatthaṃ karonto anayabyasanaṃ pāpeti. Tenāha –",
  "tika-s0202t0:330_6": "“mātugāmaṃ āgamma uppannakāmarāgo vibbhamatī”ti.",
  "tika-s0202t0:331_0": "Bhayaṃ nāma yattha bhāyitabbavatthu,",
  "tika-s0202t0:331_1": "tattha otarantasseva hoti,",
  "tika-s0202t0:331_2": "na anotarantassa,",
  "tika-s0202t0:331_3": "taṃ otaritvā bhayaṃ vinodetvā tattha kiccaṃ sādhetabbaṃ,",
  "tika-s0202t0:331_4": "itarathā catthasiddhi na hotīti imamatthaṃ upamopamitabbasarūpavasena dassetuṃ “yathā”tiādi vuttaṃ.",
  "tika-s0202t0:331_5": "Tattha udakaṃ nissāya ānisaṃso pipāsavinayanaṃ sarīrasuddhi pariḷāhūpasamo kāyautuggāhāpananti evamādi.",
  "tika-s0202t0:331_6": "Sāsanaṃ nissāya ānisaṃso pana saṅkhepato vaṭṭadukkhūpasamo,",
  "tika-s0202t0:331_7": "vitthārato pana sīlānisaṃsādivasena anekavidho,",
  "tika-s0202t0:331_8": "so visuddhimagge vuttanayena veditabbo.",
  "tika-s0202t0:331_9": "Vuttappakāro ānisaṃso hoti tāni bhayāni abhibhuyya pavattassāti adhippāyo.",
  "tika-s0202t0:331_10": "Imāni abhāyitvāti imāni kodhūpāyāsādibhayāni abhibhuyya pavattitvā abhāyitvā.",
  "tika-s0202t0:331_11": "Kodhūpāyāsādayo hi bhāyati etasmāti bhayanti vuttā.",
  "tika-s0202t0:331_12": "Theroti mahādhammarakkhitatthero.",
  "tika-s0202t0:331_13": "Kāmaṃ pahānābhisamayakālo eva sacchikiriyābhisamayo,",
  "tika-s0202t0:331_14": "sammādiṭṭhiyā pana saṃkilesavodānadhammesu kiccaṃ asaṃkiṇṇaṃ katvā dassetuṃ samānakālikampi asamānakālikaṃ",
  "tika-s0202t0:331_15": "viya vuttaṃ “taṇhāsotaṃ chinditvā nibbānapāraṃ daṭṭhuṃ na sakkotī”ti.",
  "tika-s0202t0:331_16": "Sesaṃ suviññeyyameva.",
  "tika-s0202t0:332_0": "Cātumasuttavaṇṇanāya līnatthappakāsanā samattā.",
  "tika-s0202t0:333_0": "8. Naḷakapānasuttavaṇṇanā",
  "tika-s0202t0:334_0": "166.",
  "tika-s0202t0:334_1": "Yattha bodhisattapamukho vānaro naḷakena pānīyaṃ pivi,",
  "tika-s0202t0:334_2": "sā pokkharaṇī,",
  "tika-s0202t0:334_3": "tassāmanto bhūmippadeso,",
  "tika-s0202t0:334_4": "tattha niviṭṭhagāmo ca “naḷakapāna”nteva paññāyittha,",
  "tika-s0202t0:334_5": "idha pana gāmo adhippetoti āha “naḷakapāneti evaṃnāmake gāme”ti.",
  "tika-s0202t0:334_6": "Idāni tamatthaṃ āgamanato paṭṭhāya dassetuṃ “pubbe kirā”ti āraddhaṃ.",
  "tika-s0202t0:334_7": "Paññavāti itikattabbatāya paññāya paññavā.",
  "tika-s0202t0:335_0": "Thūladīghabahulabhāvena mahatīhi dāṭhikāhi samannāgatattā mahādāṭhiko.",
  "tika-s0202t0:335_1": "“Udakarakkhaso aha”nti vatvā vānarānaṃ kañci amuñcitvā “sabbe tumhe mama hatthagatā”ti dassento “tumhe pana sabbe khādissāmī”ti āha. Dhami…pe…",
  "tika-s0202t0:335_2": "piviṃsūti bodhisattena gahitanaḷo anavaseso abbhantare sabbasandhīnaṃ nibbādhena ekacchiddo ahosi.",
  "tika-s0202t0:335_3": "Neva maṃ tvaṃ vadhissasīti udakarakkhasa tvaṃ vadhitukāmopi mama purisathāmena na vadhissasi.",
  "tika-s0202t0:336_0": "Evaṃ pana vatvā mahāsatto “ayaṃ pāpo ettha pānīyaṃ pivante aññepi satte mā bādhayitthā”ti karuṇāyamāno",
  "tika-s0202t0:336_1": "“ettha jāyantā naḷā sabbe apabbabandhā ekacchiddāva hontū”ti adhiṭṭhāya gato.",
  "tika-s0202t0:336_2": "Tenāha “tato paṭṭhāyā”tiādi.",
  "tika-s0202t0:337_0": "167.",
  "tika-s0202t0:337_1": "Anuruddhappamukhā bhikkhū bhagavatā “kacci tumhe anuruddhā”ti pucchitāti thero “taggha mayaṃ,",
  "tika-s0202t0:337_2": "bhante”ti āha.",
  "tika-s0202t0:338_0": "Sace pabbajati,",
  "tika-s0202t0:338_1": "jīvitaṃ labhissati,",
  "tika-s0202t0:338_2": "no aññathāti raññā pabbajjāya abhinītāti rājābhinītā.",
  "tika-s0202t0:338_3": "Corābhinītāti etthāpi eseva nayo.",
  "tika-s0202t0:338_4": "Corānaṃ mūlaṃ chindanto “kaṇṭakasodhanaṃ karissāmī”ti.",
  "tika-s0202t0:338_5": "Ājīvikāyāti ājīvena jīvitavuttiyā.",
  "tika-s0202t0:338_6": "Imesu pana anuruddhattherādīsu.",
  "tika-s0202t0:339_0": "Vivekanti pubbakālikakiriyappadhānaṃ “abyāpajjaṃ upeta”ntiādīsu viyāti āha –",
  "tika-s0202t0:339_1": "“viviccā”ti,",
  "tika-s0202t0:339_2": "viviccitvā vivitto hutvā vinā hutvāti attho.",
  "tika-s0202t0:339_3": "Pabbajitakiccanti pabbajitassa sāruppakiccaṃ.",
  "tika-s0202t0:339_4": "Samaṇakiccanti samaṇabhāvakaraṇakiccaṃ.",
  "tika-s0202t0:339_5": "Yadaggena hi pabbajitakiccaṃ kātuṃ na sakkoti tadaggena samaṇabhāvakarampi kiccaṃ kātuṃ na sakkoti.",
  "tika-s0202t0:339_6": "Tenāha “so yevā”tiādi.",
  "tika-s0202t0:340_0": "168.",
  "tika-s0202t0:340_1": "Appaṭisandhike tāva byākaronto pavattīsu ṭhānaṃ atītoti katvā upapattīsu byākaroti nāma tattha paṭisandhiyā abhāvakittanato.",
  "tika-s0202t0:340_2": "Mahantatuṭṭhinoti vipulapamodā.",
  "tika-s0202t0:341_0": "169.",
  "tika-s0202t0:341_1": "Imassāti “assā”ti padassa atthavacanaṃ.",
  "tika-s0202t0:341_2": "Imassa ṭhitassa āyasmato sāmaṃ diṭṭho vā hoti anussavasuto vāti yojanā.",
  "tika-s0202t0:341_3": "Samādhipakkhikā dhammā dhammāti adhippetā,",
  "tika-s0202t0:341_4": "samādhi pana evaṃvihārīti ettha vihārasaddena gahito.",
  "tika-s0202t0:341_5": "Evaṃvimuttāti ettha pana vimuttisaddena phalavimutti gahitā.",
  "tika-s0202t0:341_6": "Caratopīti samathavipassanācārena caratopi viharantassapi.",
  "tika-s0202t0:341_7": "Upāsakaupāsikāṭhānesu labbhamānampi arahattaṃ appakabhāvato pāḷiyaṃ anuddhaṭanti daṭṭhabbaṃ.",
  "tika-s0202t0:341_8": "Sesaṃ suviññeyyameva.",
  "tika-s0202t0:342_0": "Naḷakapānasuttavaṇṇanāya līnatthappakāsanā samattā.",
  "tika-s0202t0:343_0": "9. Goliyānisuttavaṇṇanā",
  "tika-s0202t0:344_0": "173.",
  "tika-s0202t0:344_1": "Padasamācāroti taṃtaṃpaccayabhedadassanāya vigatattā pakārehi daliddasamācāro sithilasamācāroti attho.",
  "tika-s0202t0:344_2": "Yasmā pana tādiso samācāro thiro daḷho nāma na hoti,",
  "tika-s0202t0:344_3": "tasmā vuttaṃ “dubbalasamācāro”ti.",
  "tika-s0202t0:344_4": "“Sākhasamācāro”ti vā pāṭho,",
  "tika-s0202t0:344_5": "tattha tattha lagganaṭṭhena sākhāsadisasīloti attho.",
  "tika-s0202t0:344_6": "Tenāha “oḷārikācāro”ti.",
  "tika-s0202t0:344_7": "Paccayesu sāpekkhoti paccayesu sāpekkhatāya eva hissa oḷārikācāratā veditabbā.",
  "tika-s0202t0:344_8": "Garunā kismiñci vutte gāravavasena patissavanaṃ patisso,",
  "tika-s0202t0:344_9": "patissavacanabhūtaṃ taṃsabhāgañca yaṃ kiñci gāravanti attho.",
  "tika-s0202t0:344_10": "Saha patissenāti sappatissena,",
  "tika-s0202t0:344_11": "sappatissavena ovādasampaṭicchanena.",
  "tika-s0202t0:344_12": "Patissīyatīti vā patisso,",
  "tika-s0202t0:344_13": "garukātabbo,",
  "tika-s0202t0:344_14": "tena saha patissenāti sabbaṃ pubbe viya.",
  "tika-s0202t0:344_15": "Tenāha “sajeṭṭhakenā”ti.",
  "tika-s0202t0:344_16": "Serivihāro nāma attappadhānavāso.",
  "tika-s0202t0:344_17": "Tenāha “niraṅkusavihārenā”ti.",
  "tika-s0202t0:345_0": "Anupakhajjāti anupakaḍḍhitvā.",
  "tika-s0202t0:345_1": "Garuṭṭhāniyānaṃ antaraṃ anāpucchā anupavisitvāti imamatthaṃ dassetuṃ “tattha yo”tiādi vuttaṃ.",
  "tika-s0202t0:346_0": "Ābhisamācārikanti abhisamācāre bhavaṃ.",
  "tika-s0202t0:346_1": "Kiṃ pana tanti āha “vattapaṭipattimattampī”ti.",
  "tika-s0202t0:346_2": "Nātikālasseva saṅghassa purato pavisitabbaṃ,",
  "tika-s0202t0:346_3": "na pacchā paṭikkamitabbanti adhippāyena atikāle ca gāmappaveso atidivā paṭikkamanañca nivāritaṃ,",
  "tika-s0202t0:346_4": "taṃ dassetuṃ “na atipāto”tiādi vuttaṃ.",
  "tika-s0202t0:346_5": "Uddhaccapakatikoti vibbhantacitto.",
  "tika-s0202t0:346_6": "Avacāpalyenāti daḷhavātāpahatapallavasadisena lolabhāvena.",
  "tika-s0202t0:347_0": "Paññavatāti iminā bhikkhusāruppesu itikattabbesu upāyapaññā adhippetā,",
  "tika-s0202t0:347_1": "na sutamayapaññā.",
  "tika-s0202t0:347_2": "Abhidhamme abhivinaye yogoti iminā bhāvanāpaññāuttarimanussadhamme yogo pakāsito.",
  "tika-s0202t0:347_3": "Yogoti ca paricayo uggaṇhavasena.",
  "tika-s0202t0:348_0": "Āruppāti iminā catassopi arūpasamāpattiyo gahitā,",
  "tika-s0202t0:348_1": "tā pana catūhi rūpasamāpattīhi vinā na sampajjantīti āha –",
  "tika-s0202t0:348_2": "“āruppāti ettāvatā aṭṭhapi samāpattiyo vuttā hontī”ti.",
  "tika-s0202t0:348_3": "Kasiṇeti dasavidhe kasiṇe.",
  "tika-s0202t0:348_4": "Ekaṃ parikammakammaṭṭhānanti yaṃ kiñci ekabhāvanā parikammadīpanaṃ khandhakammaṭṭhānaṃ.",
  "tika-s0202t0:348_5": "Tenāha “paguṇaṃ katvā”ti.",
  "tika-s0202t0:348_6": "Kasiṇaparikammaṃ pana taggahaṇeneva gahitaṃ hoti,",
  "tika-s0202t0:348_7": "lokiyā uttarimanussadhammā heṭṭhā gahitāti āha “uttarimanussadhammeti iminā sabbepi lokuttaradhamme dassetī”ti.",
  "tika-s0202t0:348_8": "Neyyapuggalassa vasenāti jānitvā vitthāretvā ñātabbapuggalassa vasenāti.",
  "tika-s0202t0:349_0": "Goliyānisuttavaṇṇanāya līnatthappakāsanā samattā.",
  "tika-s0202t0:350_0": "10. Kīṭāgirisuttavaṇṇanā",
  "tika-s0202t0:351_0": "174.",
  "tika-s0202t0:351_1": "Pañca ānisaṃseti appābādhatādike pañca guṇe.",
  "tika-s0202t0:351_2": "Tattha akkhirogakucchirogādīnaṃ abhāvo appābādhatā.",
  "tika-s0202t0:351_3": "Sarīre tesaṃ kuppanadukkhassa abhāvo appātaṅkaṃ.",
  "tika-s0202t0:351_4": "Sarīrassa uṭṭhānasukhatā lahuṭṭhānaṃ.",
  "tika-s0202t0:351_5": "Balaṃ nāma kāyabalaṃ.",
  "tika-s0202t0:351_6": "Phāsuvihāro iriyāpathasukhatā.",
  "tika-s0202t0:351_7": "Anupakkhandānīti duccajanavasena sattānaṃ anupaviṭṭhāni.",
  "tika-s0202t0:351_8": "Sañjānissathāti ettha iti-",
  "tika-s0202t0:351_9": "saddo ādiattho,",
  "tika-s0202t0:351_10": "tasmā iti evaṃ ānisaṃsanti attho.",
  "tika-s0202t0:352_0": "175.",
  "tika-s0202t0:352_1": "Āvāse niyuttāti āvāsikā tassa anativattanato.",
  "tika-s0202t0:352_2": "Tenāha “nibaddhavāsino”ti,",
  "tika-s0202t0:352_3": "niyatavāsinoti attho.",
  "tika-s0202t0:352_4": "Tannibandhāti nibandhaṃ vuccati byāpāro,",
  "tika-s0202t0:352_5": "tattha bandhā pasutā ussukāti tannibandhā.",
  "tika-s0202t0:352_6": "Kathaṃ te tattha nibandhāti āha “akataṃ senāsana”ntiādi.",
  "tika-s0202t0:352_7": "Uppajjanakena kālena pattabbaṃ kālikaṃ so pana kālo anāgato eva hotīti āha “anāgate kāle pattabba”nti.",
  "tika-s0202t0:353_0": "178. Ettakā vedanā sevitabbāti aṭṭhārasapi nekkhammanissitā vedanā sevitabbā, gehassitā na sevitbbā.",
  "tika-s0202t0:354_0": "181.",
  "tika-s0202t0:354_1": "Taṃ kataṃ soḷasavidhassapi kiccassa niṭṭhitattā.",
  "tika-s0202t0:354_2": "Anulomikānīti utusukhabhāvena anurūpāni.",
  "tika-s0202t0:354_3": "Tenāha “kammaṭṭhānasappāyānī”ti.",
  "tika-s0202t0:354_4": "Samānaṃ kurumānāti omattataṃ adhimattatañca pahāya samakiccataṃ sampādentā.",
  "tika-s0202t0:355_0": "182. Te dve hontīti te ādito vuttā dve.",
  "tika-s0202t0:356_0": "Ubhato ubhayathā ubhohi bhāgehi vimuttoti ubhatobhāgavimutto ekadesasarūpekasesanayena.",
  "tika-s0202t0:356_1": "Tathā hi vuttaṃ abhidhammaṭṭhakathāyaṃ “dvīhi bhāgehi dve vāre vimuttoti ubhatobhāgavimutto”ti.",
  "tika-s0202t0:356_2": "Tattha keci tāva therā –",
  "tika-s0202t0:356_3": "“samāpattiyā vikkhambhanavimokkhena,",
  "tika-s0202t0:356_4": "maggena samucchedavimokkhena vimuttoti ubhatobhāgavimutto”ti vadanti.",
  "tika-s0202t0:356_5": "Aññe therā –",
  "tika-s0202t0:356_6": "“ayaṃ ubhatobhāgavimutto rūpato muccitvā nāmaṃ nissāya ṭhito puna tato muccanato nāmanissitako”ti vatvā tassa ca sādhakaṃ –",
  "tika-s0202t0:357_0": "“Acci yathā vātavegena khittā, (upasivāti bhagavā,)",
  "tika-s0202t0:358_0": "Atthaṃ paleti na upeti saṅkhaṃ;",
  "tika-s0202t0:359_0": "Evaṃ muni nāmakāyā vimutto,",
  "tika-s0202t0:360_0": "Atthaṃ paleti na upeti saṅkha”nti. –",
  "tika-s0202t0:361_0": "Imaṃ suttapadaṃ vatvā “nāmakāyato ca rūpakāyato ca suvimuttattā ubhatobhāgavimutto”ti vadanti.",
  "tika-s0202t0:361_1": "Sutte hi ākiñcaññāyatanalābhino upasivabrāhmaṇassa bhagavatā nāmakāyā vimuttoti ubhatobhāgavimuttoti akkhātoti.",
  "tika-s0202t0:361_2": "Apare pana “samāpattiyā vikkhambhanavimokkhena ekavāraṃ vimutto,",
  "tika-s0202t0:361_3": "maggena samucchedavimokkhena ekavāraṃ vimuttoti evaṃ ubhatobhāgavimutto”ti vadanti.",
  "tika-s0202t0:361_4": "Ettha paṭhamavāde dvīhi bhāgehi vimuttoti ubhatobhāgavimutto.",
  "tika-s0202t0:361_5": "Dutiyavāde ubhatobhāgato vimuttoti ubhatobhāgavimutto.",
  "tika-s0202t0:361_6": "Tatiyavāde pana dvīhi bhāgehi dve vāre vimuttoti ayametesaṃ viseso.",
  "tika-s0202t0:361_7": "Kilesehi vimutto kilesā vā vikkhambhanasamucchedehi kāyadvayato vimuttā assāti ayamattho daṭṭhabbo.",
  "tika-s0202t0:361_8": "Tenāha “dvīhi bhāgehī”tiādi.",
  "tika-s0202t0:362_0": "Soti ubhatobhāgavimutto.",
  "tika-s0202t0:362_1": "Kāmañcettha rūpāvacaracatutthajjhānampi arūpāvacarajjhānaṃ viya duvaṅgikaṃ āneñjappattanti vuccati.",
  "tika-s0202t0:362_2": "Taṃ pana padaṭṭhānaṃ katvā arahattaṃ patto ubhatobhāgavimutto nāma na hoti rūpakāyato avimuttattā.",
  "tika-s0202t0:362_3": "Tañhi kilesakāyatova vimuttaṃ,",
  "tika-s0202t0:362_4": "na rūpakāyato,",
  "tika-s0202t0:362_5": "tasmā tato vuṭṭhāya arahattaṃ patto ubhatobhāgavimutto na hotīti āha –",
  "tika-s0202t0:362_6": "“catunnaṃ arūpa…pe…",
  "tika-s0202t0:362_7": "pañcavidho hotī”ti.",
  "tika-s0202t0:362_8": "“Rūpī rūpāni passatī”tiādike nirodhasamāpattiante aṭṭha vimokkhe vatvā –",
  "tika-s0202t0:362_9": "“yato ca kho, ānanda,",
  "tika-s0202t0:362_10": "bhikkhu ime aṭṭha vimokkhe kāyena phusitvā viharati,",
  "tika-s0202t0:362_11": "paññāya cassa disvā āsavā parikkhīṇā honti,",
  "tika-s0202t0:362_12": "ayaṃ vuccati, ānanda,",
  "tika-s0202t0:362_13": "bhikkhu ubhatobhāgavimutto”ti yadipi mahānidāne vuttaṃ,",
  "tika-s0202t0:362_14": "taṃ pana ubhatobhāgavimuttaseṭṭhavasena vuttanti idha sabbaubhatobhāgavimuttasaṅgahaṇatthaṃ “pañcavidho hotī”ti vatvā “pāḷi panettha…pe…",
  "tika-s0202t0:362_15": "abhidhamme aṭṭhavimokkhalābhino vasena āgatā”ti āha.",
  "tika-s0202t0:362_16": "Idhāpi hi kīṭāgirisutte “idha,",
  "tika-s0202t0:362_17": "bhikkhave,",
  "tika-s0202t0:362_18": "ekacco puggalo…pe…",
  "tika-s0202t0:362_19": "ubhatobhāgavimutto”ti arūpasamāpattivasena cattāro ubhatobhāgavimuttā,",
  "tika-s0202t0:362_20": "seṭṭho ca vutto vuttalakkhaṇūpapattito.",
  "tika-s0202t0:362_21": "Yathāvuttesu hi pañcasu purimā cattāro nirodhaṃ na samāpajjantīti pariyāyena ubhatobhāgavimuttā nāma.",
  "tika-s0202t0:362_22": "Aṭṭhasamāpattilābhī anāgāmī taṃ samāpajjitvā tato vuṭṭhāya vipassanaṃ vaḍḍhetvā arahattaṃ pattoti nippariyāyena ubhatobhāgavimuttaseṭṭho nāma.",
  "tika-s0202t0:363_0": "Katamo ca puggalotiādīsu katamoti pucchāvacanaṃ,",
  "tika-s0202t0:363_1": "puggaloti asādhāraṇato pucchitabbavacanaṃ.",
  "tika-s0202t0:363_2": "Idhāti imasmiṃ sāsane.",
  "tika-s0202t0:363_3": "Ekaccoti eko.",
  "tika-s0202t0:363_4": "Aṭṭha vimokkhe kāyena phusitvā viharatīti aṭṭha samāpattiyo sahajātanāmakāyena paṭilabhitvā viharati.",
  "tika-s0202t0:363_5": "Paññāya cassa disvā āsavā parikkhīṇā hontīti vipassanāpaññāya saṅkhāragataṃ,",
  "tika-s0202t0:363_6": "maggapaññāya cattāri saccāni passitvā cattāropi āsavā parikkhīṇā hontīti evamattho daṭṭhabbo.",
  "tika-s0202t0:364_0": "Paññāvimuttoti visesato paññāya eva vimutto,",
  "tika-s0202t0:364_1": "na tassā patiṭṭhānabhūtena aṭṭhavimokkhasaṅkhātena sātisayena samādhināti paññāvimutto.",
  "tika-s0202t0:364_2": "Yo ariyo anadhigataaṭṭhavimokkhena sabbaso āsavehi vimutto,",
  "tika-s0202t0:364_3": "tassetaṃ adhivacanaṃ.",
  "tika-s0202t0:364_4": "Adhigatepi hi rūpajjhānavimokkhe na so sātisayasamādhinissitoti na tassa vasena ubhatobhāgavimutto hotīti vuttovāyamattho.",
  "tika-s0202t0:364_5": "Arūpajjhānesu pana ekasmimpi sati ubhatobhāgavimuttoyeva nāma hoti.",
  "tika-s0202t0:364_6": "Tena hi aṭṭhavimokkhekadesena taṃnāmadānasamatthena aṭṭhavimokkhalābhītveva vuccati.",
  "tika-s0202t0:364_7": "Samudāye hi pavatto vohāro avayavepi dissati yathā “sattisayo”ti.",
  "tika-s0202t0:364_8": "Pāḷīti abhidhammapāḷi.",
  "tika-s0202t0:364_9": "Etthāti etissaṃ paññāvimuttikathāyaṃ.",
  "tika-s0202t0:364_10": "Aṭṭhavimokkhapaṭikkhepavasenevāti avadhāraṇena idhāpi paṭikkhepavaseneva āgatabhāvaṃ dasseti.",
  "tika-s0202t0:364_11": "Tenāha “kāyena phusitvā viharatī”ti.",
  "tika-s0202t0:365_0": "Phuṭṭhantaṃ sacchikarotīti phuṭṭhānaṃ anto phuṭṭhanto,",
  "tika-s0202t0:365_1": "phuṭṭhānaṃ arūpajjhānānaṃ anantaro kāloti adhippāyo.",
  "tika-s0202t0:365_2": "Accantasaṃyoge cetaṃ upayogavacanaṃ,",
  "tika-s0202t0:365_3": "phuṭṭhānantarakālameva sacchikaroti sacchikātabbopāyenāti vuttaṃ hoti.",
  "tika-s0202t0:365_4": "Bhāvanapuṃsakaṃ vā etaṃ “ekamantaṃ nisīdī”tiādīsu viya.",
  "tika-s0202t0:365_5": "Yo hi arūpajjhānena rūpakāyato nāmakāyekadesato ca vikkhambhanavimokkhena vimutto,",
  "tika-s0202t0:365_6": "tena nirodhasaṅkhāto vimokkho ālocito pakāsito viya hoti,",
  "tika-s0202t0:365_7": "na pana kāyena sacchikato,",
  "tika-s0202t0:365_8": "nirodhaṃ pana ārammaṇaṃ katvā ekaccesu āsavesu khepitesu tena so sacchikato hoti,",
  "tika-s0202t0:365_9": "tasmā so sacchikātabbaṃ nirodhaṃ yathāālocitaṃ nāmakāyena sacchikarotīti “kāyasakkhī”ti vuccati,",
  "tika-s0202t0:365_10": "na tu “vimutto”ti ekaccānaṃ āsavānaṃ aparikkhīṇattā. Tenāha –",
  "tika-s0202t0:365_11": "“jhānaphassaṃ paṭhamaṃ phusati,",
  "tika-s0202t0:365_12": "pacchā nirodhaṃ nibbānaṃ sacchikarotī”ti.",
  "tika-s0202t0:365_13": "Ayaṃ catunnaṃ arūpasamāpattīnaṃ ekekato vuṭṭhāya saṅkhāre sammasitvā kāyasakkhibhāvaṃ pattānaṃ catunnaṃ,",
  "tika-s0202t0:365_14": "nirodhā vuṭṭhāya aggamaggappattaanāgāmino ca vasena ubhatobhāgavimutto viya pañcavidho nāma hoti.",
  "tika-s0202t0:365_15": "Tena vuttaṃ abhidhammaṭīkāyaṃ “kāyasakkhimhipi eseva nayo”ti.",
  "tika-s0202t0:366_0": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti vuttaṃ hoti.",
  "tika-s0202t0:366_1": "“Diṭṭhattā patto”tipi pāṭho.",
  "tika-s0202t0:366_2": "Etena catusaccadassanasaṅkhātāya diṭṭhiyā nirodhassa pattataṃ dīpeti.",
  "tika-s0202t0:366_3": "Tenāha “dukkhā saṅkhārā,",
  "tika-s0202t0:366_4": "sukho nirodhoti ñātaṃ hotī”ti.",
  "tika-s0202t0:366_5": "Tattha paññāyāti maggapaññāya.",
  "tika-s0202t0:366_6": "Paṭhamaphalaṭṭhato yāva aggamaggaṭṭhā,",
  "tika-s0202t0:366_7": "tāva diṭṭhippatto.",
  "tika-s0202t0:366_8": "Tenāha “sopi kāyasakkhi viya chabbidho hotī”ti.",
  "tika-s0202t0:366_9": "Yathā pana paññāvimutto pañcavidho vutto,",
  "tika-s0202t0:366_10": "evaṃ ayampi sukkhavipassako,",
  "tika-s0202t0:366_11": "catūhi rūpajjhānehi vuṭṭhāya diṭṭhippattabhāvappattā cattāro cāti pañcavidho hotīti veditabbo.",
  "tika-s0202t0:366_12": "Saddhāvimuttepi eseva nayo.",
  "tika-s0202t0:366_13": "Idaṃ dukkhanti ettakaṃ dukkhaṃ,",
  "tika-s0202t0:366_14": "na ito uddhaṃ dukkhanti.",
  "tika-s0202t0:366_15": "Yathābhūtaṃ pajānātīti ṭhapetvā taṇhaṃ upādānakkhandhapañcakaṃ dukkhasaccanti yāthāvato pajānāti.",
  "tika-s0202t0:366_16": "Yasmā pana taṇhā dukkhaṃ janeti nibbatteti,",
  "tika-s0202t0:366_17": "tato taṃ dukkhaṃ samudeti,",
  "tika-s0202t0:366_18": "tasmā naṃ “ayaṃ dukkhasamudayo”ti yathābhūtaṃ pajānāti yasmā pana idaṃ dukkhaṃ samudayo ca nibbānaṃ patvā nirujjhati appavattiṃ gacchati,",
  "tika-s0202t0:366_19": "tasmā “ayaṃ dukkhanirodho”ti yathābhūtaṃ pajānāti.",
  "tika-s0202t0:366_20": "Ariyo pana aṭṭhaṅgiko maggo taṃ dukkhanirodhaṃ gacchati,",
  "tika-s0202t0:366_21": "tena “ayaṃ dukkhanirodhagāminipaṭipadā”ti yathābhūtaṃ pajānāti.",
  "tika-s0202t0:366_22": "Ettāvatā nānakkhaṇe saccavavatthānaṃ dassitaṃ.",
  "tika-s0202t0:366_23": "Idāni taṃ ekakkhaṇe dassetuṃ “tathāgatappaveditā”tiādi vuttaṃ,",
  "tika-s0202t0:366_24": "tassattho āgamissati.",
  "tika-s0202t0:367_0": "Saddhāya vimuttoti etena sabbathā avimuttassapi saddhāmattena vimuttabhāvo dīpito hoti.",
  "tika-s0202t0:367_1": "Saddhāvimuttoti vā saddhāya adhimuttoti attho.",
  "tika-s0202t0:367_2": "Vuttanayenevāti “sotāpattiphala”ntiādinā vuttanayena.",
  "tika-s0202t0:367_3": "Saddahantassāti “ekaṃsato ayaṃ paṭipadā kilesakkhayaṃ āvahati sammāsambuddhena bhāsitattā”ti evaṃ saddahantassa.",
  "tika-s0202t0:367_4": "Yasmā panassa aniccānupassanādīhi niccasaññāpahānavasena bhāvanāya pubbenāparaṃ visesaṃ passato tattha tattha paccakkhatāpi atthi,",
  "tika-s0202t0:367_5": "tasmā vuttaṃ “saddahantassa viyā”ti.",
  "tika-s0202t0:367_6": "Sesapadadvayaṃ tasseva vevacanaṃ.",
  "tika-s0202t0:367_7": "Ettha ca pubbabhāgamaggabhāvanāti vacanena āgamanīyapaṭipadānānattena saddhāvimuttadiṭṭhippattānaṃ paññānānattaṃ hotīti dassitaṃ.",
  "tika-s0202t0:367_8": "Abhidhammaṭṭhakathāyampi “nesaṃ kilesappahāne nānattaṃ natthi,",
  "tika-s0202t0:367_9": "paññāya nānattaṃ atthiyevā”ti vatvā –",
  "tika-s0202t0:367_10": "“āgamanīyanānatteneva saddhāvimutto diṭṭhippattaṃ na pāpuṇātīti sanniṭṭhānaṃ kata”nti vuttaṃ.",
  "tika-s0202t0:368_0": "Paññāsaṅkhātaṃ dhammaṃ adhimattatāya pubbaṅgamaṃ hutvā pavattaṃ anussaratīti dhammānusārī.",
  "tika-s0202t0:368_1": "Tenāha “dhammo”tiādi.",
  "tika-s0202t0:368_2": "Saddhaṃ anussarati saddhāpubbaṅgamaṃ maggaṃ bhāvetīti imamatthaṃ “eseva nayo”ti atidisati.",
  "tika-s0202t0:368_3": "Paññaṃ vāhetīti paññāvāhī,",
  "tika-s0202t0:368_4": "paññaṃ sātisayaṃ pavattetīti attho.",
  "tika-s0202t0:368_5": "Tenāha “paññāpubbaṅgamaṃ ariyamaggaṃ bhāvetī”ti.",
  "tika-s0202t0:368_6": "Saddhāvāhinti ettha vuttanayena attho veditabbo.",
  "tika-s0202t0:368_7": "Ubhatobhāgavimuttādikathāti ubhatobhāgavimuttādīsu āgamanato paṭṭhāya vattabbakathā.",
  "tika-s0202t0:368_8": "Etesanti yathāvuttānaṃ ubhatobhāgavimuttādīnaṃ.",
  "tika-s0202t0:368_9": "Idhāti imasmiṃ kīṭāgirisutte.",
  "tika-s0202t0:368_10": "Nanu ca aṭṭhasamāpattilābhivasena ubhatobhāgavimutto kāyasakkhīādayo ca abhidhamme āgatā,",
  "tika-s0202t0:368_11": "kathamidha arūpajjhānalābhīvaseneva uddhaṭāti codanaṃ sandhāyāha “yasmā”tiādi.",
  "tika-s0202t0:369_0": "Phusitvā patvā.",
  "tika-s0202t0:369_1": "Paññāya cassa disvā āsavā parikkhīṇā hontīti na āsavā paññāya passīyanti,",
  "tika-s0202t0:369_2": "dassanakāraṇā paññāya parikkhīṇā “disvā paññāya parikkhīṇā”ti vuttā.",
  "tika-s0202t0:369_3": "Dassanāyattaparikkhayattā eva hi dassanaṃ āsavānaṃ khayassa purimakiriyā hotīti.",
  "tika-s0202t0:369_4": "Tathāgatena paveditāti bodhimaṇḍe nisīditvā tathāgatena paṭividdhā viditā pacchā paresaṃ pākaṭīkatā.",
  "tika-s0202t0:369_5": "“Catusaccadhammā”ti vatvā tadantogadhattā sīlādīnaṃ “imasmiṃ ṭhāne sīlaṃ kathita”ntiādi vuttaṃ.",
  "tika-s0202t0:369_6": "Atthenāti avippaṭisārādipayojanena tasmiṃ tasmiṃ pītiādikena atthena.",
  "tika-s0202t0:369_7": "Kāraṇenāti sappurisūpanissayādinā kāraṇena tasmiṃ tasmiṃ samādhiādipadaṭṭhānatāya sīlādi kāraṇe.",
  "tika-s0202t0:369_8": "Ciṇṇacaritattāti saddhāciṇṇabhāvena sambodhāvahabhāve.",
  "tika-s0202t0:369_9": "Tattha tattha vicaritā visesena caritā,",
  "tika-s0202t0:369_10": "tesu tena paññā suṭṭhu carāpitāti attho.",
  "tika-s0202t0:369_11": "Patiṭṭhitā hoti maggena āgatattā.",
  "tika-s0202t0:369_12": "Mattāya parittappamāṇena.",
  "tika-s0202t0:369_13": "Olokanaṃ khamanti,",
  "tika-s0202t0:369_14": "paññāya gahetabbataṃ upenti.",
  "tika-s0202t0:370_0": "Tayoti kāyasakkhidiṭṭhippattasaddhāvimuttā.",
  "tika-s0202t0:370_1": "Yathāṭhitova pāḷiattho,",
  "tika-s0202t0:370_2": "na tattha kiñci niddhāretvā vattabbaṃ atthīti suttantapariyāyena avuttaṃ vadati.",
  "tika-s0202t0:370_3": "Tassa maggassāti sotāpattimaggassa yaṃ kātabbaṃ,",
  "tika-s0202t0:370_4": "tassa adhigatattā.",
  "tika-s0202t0:370_5": "Upari pana tiṇṇaṃ maggānaṃ atthāya sevamānā anulomasenāsanaṃ,",
  "tika-s0202t0:370_6": "bhajamānā kalyāṇamitte,",
  "tika-s0202t0:370_7": "samannānayamānā indriyāni anupubbena bhāvanāmaggappaṭipāṭiyā arahattaṃ pāpuṇissanti maggassa anekacittakkhaṇikatāyāti",
  "tika-s0202t0:370_8": "ayamettha suttapadese pāḷiyā attho.",
  "tika-s0202t0:371_0": "Imameva pāḷiṃ gahetvāti “katamo ca puggalo saddhānusārī”ti maggaṭṭhe puggale vatvā “imassa kho ahaṃ,",
  "tika-s0202t0:371_1": "bhikkhave”tiādinā tesaṃ vasena anulomasenāsanasevanādīnaṃ vuttattā imameva yathāvuttaṃ pāḷipadesaṃ gahetvā",
  "tika-s0202t0:371_2": "“lokuttaradhammo bahucittakkhaṇiko”ti vadati.",
  "tika-s0202t0:371_3": "So vattabboti so vitaṇḍavādī evaṃ vattabbo.",
  "tika-s0202t0:371_4": "Yadi maggaṭṭhapuggale vatvā anulomikasenāsanasevanādi pāḷiyaṃ vuttanti maggasamaṅgino eva hutvā te tathā paṭipajjanti,",
  "tika-s0202t0:371_5": "evaṃ sante senāsanapaṭisaṃyuttarūpādivipassanaggahaṇasmiṃ tava matena maggasamaṅgino eva āpajjeyyuṃ,",
  "tika-s0202t0:371_6": "na cetaṃ evaṃ hoti,",
  "tika-s0202t0:371_7": "tasmā suttaṃ me laddhanti yaṃ kiñci mā kathehīti vāretabbo.",
  "tika-s0202t0:371_8": "Tenāha “yadi aññena cittenā”tiādi.",
  "tika-s0202t0:371_9": "Tattha evaṃ santeti nānācitteneva senāsanapaṭisevanādike sati.",
  "tika-s0202t0:371_10": "Tattha pāḷiyaṃ yadi lokuttaradhammasamaṅgino eva pañcaviññāṇasamaṅgikālepi lokuttarasamaṅgitaṃ sace sampaṭicchasi,",
  "tika-s0202t0:371_11": "satthārā saddhiṃ paṭivirujjhasi suttavirodhadīpanato.",
  "tika-s0202t0:371_12": "Tenāha “satthārā hī”tiādi.",
  "tika-s0202t0:371_13": "Dhammavicāraṇā nāma tuyhaṃ avisayo,",
  "tika-s0202t0:371_14": "tasmā yāguṃ pivāhīti uyyojetabbo.",
  "tika-s0202t0:372_0": "183.",
  "tika-s0202t0:372_1": "Ādikenevāti paṭhameneva.",
  "tika-s0202t0:372_2": "Anupubbasikkhāti anupubbeneva pavattasikkhāya.",
  "tika-s0202t0:372_3": "Tenāha “karaṇatthe paccattavacana”nti.",
  "tika-s0202t0:372_4": "Saddhā jātā etassāti saddhājāto,",
  "tika-s0202t0:372_5": "agyāhitātipakkhepena jāta-",
  "tika-s0202t0:372_6": "saddassa pacchāvacanaṃ.",
  "tika-s0202t0:372_7": "Evametanti adhimuccanaṃ okappaniyasaddhā.",
  "tika-s0202t0:372_8": "Santike nisīdati upaṭṭhānavasena.",
  "tika-s0202t0:372_9": "Sādhukaṃ katvā dhāretīti yathāsutaṃ dhammaṃ vācuggatakaraṇavasena taṃ paguṇaṃ katvā sāravasena dhāreti.",
  "tika-s0202t0:372_10": "Chando jāyatīti dhammesu nijjhānakkhamesu ime dhamme bhāvanāpaññāya paccakkhato ussāmīti kattukamyatākusalacchando jāyati.",
  "tika-s0202t0:372_11": "Ussahatīti chando uppādamatte aṭṭhatvā tato bhāvanārambhavasena ussahati.",
  "tika-s0202t0:372_12": "Tulayatiti sammasanavasena saṅkhāre.",
  "tika-s0202t0:372_13": "Tīraṇavipassanāya tulayantoti tīraṇapariññāya jānitvā upari pahānapariññāya vasena paritulayanto paṭijānanto.",
  "tika-s0202t0:372_14": "Maggapadhānaṃ padahatīti maggalakkhaṇaṃ padhānikaṃ maggaṃ padahati.",
  "tika-s0202t0:372_15": "Pesitacittoti nibbānaṃ pati pesitacitto.",
  "tika-s0202t0:372_16": "Nāmakāyenāti maggappaṭipāṭiyā taṃtaṃmaggasampayuttanāmakāyena.",
  "tika-s0202t0:372_17": "Na pana kiñci āhāti dūratāya samānaṃ na kiñci vacanaṃ bhagavā āha te daḷhataraṃ niggaṇhituṃ.",
  "tika-s0202t0:373_0": "184.",
  "tika-s0202t0:373_1": "Paṇena vohārena byākaraṇaṃ paṇaviyā,",
  "tika-s0202t0:373_2": "paṇaviyā abhāvena opaṇaviyā,",
  "tika-s0202t0:373_3": "na upetīti na yujjati.",
  "tika-s0202t0:373_4": "Tanti idaṃ idha adhippetaṃ paṇo paṇaviyaṃ dassetuṃ.",
  "tika-s0202t0:373_5": "Tayidaṃ sabbaṃ bhagavā “mayaṃ kho, āvuso,",
  "tika-s0202t0:373_6": "sāyañceva bhuñjāmā”ti assajipunabbasukehi vuttaṃ sikkhāya avattanabhāvadīpanavacanaṃ sandhāya vadati.",
  "tika-s0202t0:374_0": "Ukkhipitvāti sīsena gahetvā viya samādāya.",
  "tika-s0202t0:374_1": "Anudhammoti anurūpo sabhāvo,",
  "tika-s0202t0:374_2": "sāvakabhāvassa anucchavikā paṭipatti.",
  "tika-s0202t0:374_3": "Rohanīyanti viruḷhibhāvaṃ.",
  "tika-s0202t0:374_4": "Siniyhati ettha,",
  "tika-s0202t0:374_5": "etena vāti sineho, kāraṇaṃ.",
  "tika-s0202t0:374_6": "Taṃ ettha atthīti sinehavantaṃ,",
  "tika-s0202t0:374_7": "pādakanti attho.",
  "tika-s0202t0:374_8": "Taco ekaṃ aṅganti taco vīrapakkhabhāve ekamaṅgaṃ.",
  "tika-s0202t0:374_9": "Padhānaṃ anuyuñjantassa hi tace palujjamānepi taṃnimittaṃ avosānaṃ anāpajjanakasseva vīriyassa ekaṃ aṅgaṃ ekaṃ kāraṇaṃ.",
  "tika-s0202t0:374_10": "Evaṃ sesesu vattabbaṃ. Tenāha –",
  "tika-s0202t0:374_11": "“arahattaṃ appatvā na vuṭṭhahissāmīti evaṃ paṭipajjatī”ti.",
  "tika-s0202t0:374_12": "Sesaṃ suviññeyyameva.",
  "tika-s0202t0:375_0": "Kīṭāgirisuttavaṇṇanāya līnatthappakāsanā samattā.",
  "tika-s0202t0:376_0": "Niṭṭhitā ca bhikkhuvaggavaṇṇanā.",
  "tika-s0202t0:377_0": "1. Tevijjavacchasuttavaṇṇanā",
  "tika-s0202t0:378_0": "185.",
  "tika-s0202t0:378_1": "Tatthāti ekapuṇḍarīkasaññite paribbājakārāme.",
  "tika-s0202t0:378_2": "Anāgatapubbo lokiyasamudāhāravasena “cirassaṃ kho,",
  "tika-s0202t0:378_3": "bhante”tiādinā vuccati,",
  "tika-s0202t0:378_4": "ayaṃ panettha āgatapubbataṃ upādāya tathā vutto.",
  "tika-s0202t0:378_5": "Bhagavā hi kesañci vimuttijananatthaṃ,",
  "tika-s0202t0:378_6": "kesañci indriyaparipākatthaṃ,",
  "tika-s0202t0:378_7": "kesañci visesādhigamatthaṃ kadāci titthiyārāmaṃ upagacchati.",
  "tika-s0202t0:378_8": "Ananuññāya ṭhatvāti ananujānitabbe ṭhatvā.",
  "tika-s0202t0:378_9": "Anujānitabbaṃ siyā anaññātassa ñeyyassa abhāvato.",
  "tika-s0202t0:378_10": "Yāvatakañhi ñeyyaṃ,",
  "tika-s0202t0:378_11": "tāvatakaṃ bhagavato ñāṇaṃ,",
  "tika-s0202t0:378_12": "yāvatakañca bhagavato ñāṇaṃ tāvatakaṃ ñeyyaṃ.",
  "tika-s0202t0:378_13": "Tenevāha –",
  "tika-s0202t0:378_14": "“na tassa adiṭṭhamidhatthi kiñci,",
  "tika-s0202t0:378_15": "atho aviññātamajānitabba”ntiādi.",
  "tika-s0202t0:378_16": "Sabbaññutaññāṇena hi bhagavā āvajjetvā pajānāti.",
  "tika-s0202t0:378_17": "Vuttañhetaṃ “āvajjanapaṭibaddhaṃ buddhassa bhagavato ñāṇa”nti.",
  "tika-s0202t0:378_18": "Yadi evaṃ “caraṃ samāhito nāgo,",
  "tika-s0202t0:378_19": "tiṭṭhaṃ nāgo samāhito”ti idaṃ suttapadaṃ kathanti?",
  "tika-s0202t0:378_20": "Vikkhepābhāvadīpanapadametaṃ,",
  "tika-s0202t0:378_21": "na anāvajjanenapi ñāṇānaṃ pavattiparidīpanaṃ.",
  "tika-s0202t0:378_22": "Yaṃ panettha vattabbaṃ,",
  "tika-s0202t0:378_23": "taṃ heṭṭhā vitthārato vuttameva.",
  "tika-s0202t0:379_0": "186.",
  "tika-s0202t0:379_1": "Yāvadevāti idaṃ yathāruci pavatti viya aparāparuppattipi icchitabbāti tadabhāvaṃ dassento āha –",
  "tika-s0202t0:379_2": "“sakiṃ khīṇānaṃ āsavānaṃ puna khepetabbābhāvā”ti.",
  "tika-s0202t0:379_3": "Paccuppannajānanaguṇanti idaṃ dibbacakkhuñāṇassa paribhaṇḍañāṇaṃ anāgataṃsañāṇaṃ anādiyitvā vuttaṃ,",
  "tika-s0202t0:379_4": "tassa pana vasena anāgataṃsañāṇaguṇaṃ dassetīti vattabbaṃ siyā.",
  "tika-s0202t0:380_0": "Gihiparikkhāresūti vatthābharaṇādidhanadhaññādigihiparikkhāresu.",
  "tika-s0202t0:380_1": "Gihiliṅgaṃ pana appamāṇaṃ,",
  "tika-s0202t0:380_2": "tasmā gihibandhanaṃ chinditvā dukkhassantakarā hontiyeva.",
  "tika-s0202t0:380_3": "Sati pana dukkhassantakiriyāya gihiliṅge te na tiṭṭhantiyevāti dassento “yepī”tiādimāha.",
  "tika-s0202t0:380_4": "Sukkhāpetvā samucchinditvā.",
  "tika-s0202t0:380_5": "Arahattaṃ pattadivaseyeva pabbajanaṃ vā parinibbānaṃ vāti ayaṃ nayo na sabbasādhāraṇoti āha “bhūmadevatā pana tiṭṭhantī”ti.",
  "tika-s0202t0:380_6": "Tattha kāraṇavacanaṃ “nilīyanokāsassa atthitāyā”ti.",
  "tika-s0202t0:380_7": "Araññapabbatādipavivekaṭṭhānaṃ nilīyanokāso.",
  "tika-s0202t0:380_8": "Sesakāmabhaveti kāmaloke.",
  "tika-s0202t0:380_9": "Laḷitajanassāti ābharaṇālaṅkāranaccagītādivasena vilāsayuttajanassa.",
  "tika-s0202t0:381_0": "Sopīti “so aññatra ekenā”ti vutto sopi.",
  "tika-s0202t0:381_1": "Karato na karīyati pāpanti evaṃ na kiriyaṃ paṭibāhati.",
  "tika-s0202t0:381_2": "Yadi attānaṃyeva gahetvā katheti,",
  "tika-s0202t0:381_3": "atha kasmā mahāsatto tadā ājīvakapabbajjaṃ upagacchīti āha “tadā kirā”tiādi.",
  "tika-s0202t0:381_4": "Tassapīti na kevalaṃ aññesaṃ eva pāsaṇḍānaṃ, tassapi.",
  "tika-s0202t0:381_5": "Vīriyaṃ na hāpesīti tapojigucchavādaṃ samādiyitvā ṭhito virāgatthāya taṃ samādiṇṇavattaṃ na pariccaji,",
  "tika-s0202t0:381_6": "satthusāsanaṃ na chaḍḍesi. Tenāha –",
  "tika-s0202t0:381_7": "“kiriyavādī hutvā sagge nibbattatī”ti.",
  "tika-s0202t0:382_0": "Tevijjavacchasuttavaṇṇanāya līnatthappakāsanā samattā.",
  "tika-s0202t0:383_0": "2. Aggivacchasuttavaṇṇanā",
  "tika-s0202t0:384_0": "187.",
  "tika-s0202t0:384_1": "Lokassa sassatatāpavattipaṭikkhepavasena pavatto vādo ucchedavādo eva hotīti sassataggāhābhāve ucchedaggāhabhāvato",
  "tika-s0202t0:384_2": "puna paribbājakena “asassato loko”ti vadantena ucchedaggāho pucchito,",
  "tika-s0202t0:384_3": "bhagavatāpi so eva paṭikkhittoti āha “dutiye nāhaṃ ucchedadiṭṭhiko”ti.",
  "tika-s0202t0:384_4": "Antānantikādivasenāti ettha antānantikaggahaṇena antavā loko anantavā lokoti imaṃ vādadvayamāha. Ādi-",
  "tika-s0202t0:384_5": "saddena “taṃ jīvaṃ taṃ sarīra”ntiādivādacatukkaṃ saṅgaṇhāti,",
  "tika-s0202t0:384_6": "itaraṃ pana dvayaṃ sarūpeneva gahitanti.",
  "tika-s0202t0:384_7": "Paṭikkhepo veditabboti “tatiye nāhaṃ antavādiṭṭhiko,",
  "tika-s0202t0:384_8": "catutthe nāhaṃ anantavādiṭṭhiko”ti evamādinā paṭikkhepo veditabbo.",
  "tika-s0202t0:384_9": "“Hoti tathāgato paraṃ maraṇā”ti ayampi sassatavādo,",
  "tika-s0202t0:384_10": "so ca kho aparantakappikavasena,",
  "tika-s0202t0:384_11": "“sassato loko”ti pana pubbantakappikavasenāti ayametesaṃ viseso.",
  "tika-s0202t0:384_12": "“Na hoti tathāgato paraṃ maraṇā”ti ayampi ucchedavādo,",
  "tika-s0202t0:384_13": "so ca kho sattavasena,",
  "tika-s0202t0:384_14": "“asassato loko”ti pana sattasaṅkhāravasenāti vadanti.",
  "tika-s0202t0:385_0": "189.",
  "tika-s0202t0:385_1": "Sappatibhayaṃ uppajjanato saha dukkhenāti sadukkhaṃ.",
  "tika-s0202t0:385_2": "Tenāha “kilesadukkhenā”tiādi.",
  "tika-s0202t0:385_3": "Tesaṃyevāti kilesadukkhavipākadukkhānaṃyeva.",
  "tika-s0202t0:385_4": "Saupaghātakanti sabādhaṃ.",
  "tika-s0202t0:385_5": "Saupāyāsanti saparissamaṃ saupatāpaṃ sapīḷaṃ.",
  "tika-s0202t0:385_6": "Sapariḷāhanti sadarathaṃ.",
  "tika-s0202t0:386_0": "Kiñci diṭṭhigatanti imā tāva aṭṭha diṭṭhiyo mā hontu,",
  "tika-s0202t0:386_1": "atthi pana,",
  "tika-s0202t0:386_2": "bho gotama,",
  "tika-s0202t0:386_3": "yaṃ kiñci diṭṭhigataṃ gahitaṃ.",
  "tika-s0202t0:386_4": "Na hi tāya diṭṭhiyā vinā kañci samayaṃ pavattetuṃ yujjatīti adhippāyena pucchati.",
  "tika-s0202t0:386_5": "Apaviddhanti samucchedappahānavasena chaḍḍitaṃ.",
  "tika-s0202t0:386_6": "Paññāya diṭṭhanti vipassanāpaññāsahitāya maggapaññāya bhagavatā paṭividdhaṃ.",
  "tika-s0202t0:386_7": "Yattha uppajjanti,",
  "tika-s0202t0:386_8": "taṃ sattaṃ mathenti sammaddantīti mathitāti āha “mathitānanti tesaṃyeva vevacana”nti.",
  "tika-s0202t0:386_9": "Kañci dhammanti rūpadhammaṃ arūpadhammaṃ vā.",
  "tika-s0202t0:386_10": "Anupādiyitvāti aggahetvā.",
  "tika-s0202t0:387_0": "190.",
  "tika-s0202t0:387_1": "Na upetīti saṅkhaṃ na gacchatīti atthoti āha “na yujjatī”ti.",
  "tika-s0202t0:387_2": "Anujānitabbaṃ siyā anupādāvimuttassa kañcipi uppattiyā abhāvato.",
  "tika-s0202t0:387_3": "“Evaṃ vimuttacitto na upapajjatī”ti kāmañcetaṃ sabhāvapavedanaṃ parinibbānaṃ,",
  "tika-s0202t0:387_4": "eke pana ucchedavādino “mayampi ‘satto āyatiṃ na upapajjatī’ti vadāma,",
  "tika-s0202t0:387_5": "samaṇo gotamopi tathā vadatī”ti ucchedabhāveyeva patiṭṭhahissanti,",
  "tika-s0202t0:387_6": "tasmā bhagavā “na upapajjatīti kho vaccha na upetī”ti āha.",
  "tika-s0202t0:387_7": "“Upapajjatī”ti pana vutte sassatameva gaṇheyyāti yojanā.",
  "tika-s0202t0:387_8": "Sesadvayepi eseva nayo.",
  "tika-s0202t0:387_9": "Appatiṭṭhoti ucchedavādādivasena patiṭṭhārahito.",
  "tika-s0202t0:387_10": "Anālamboti tesaṃyeva vādānaṃ olambārammaṇassa abhāvena anālambo.",
  "tika-s0202t0:387_11": "Sukhapavesanaṭṭhānanti tesaññeva vādānaṃ sukhapavesanokāsaṃ mā labhatūti.",
  "tika-s0202t0:387_12": "Ananuññāya ṭhatvāti “na upapajjatī”tiādinā anujānitabbāya paṭiññāya ṭhānahetu.",
  "tika-s0202t0:387_13": "Anuññampīti anujānitabbampi dutiyapañhaṃ paṭikkhipi.",
  "tika-s0202t0:387_14": "Pariyatto pana dhammo atthato paccayākāro evāti āha “dhammoti paccayākāradhammo”ti.",
  "tika-s0202t0:387_15": "Aññattha payogenāti imamhā niyyānikasāsanā aññasmiṃ micchāsamaye pavattappayogena,",
  "tika-s0202t0:387_16": "aniyyānikaṃ vividhaṃ micchāpaṭipattiṃ paṭipajjantenāti attho.",
  "tika-s0202t0:387_17": "“Aññavādiyakenā”tipi pāṭho,",
  "tika-s0202t0:387_18": "paccayākārato aññākāradīpakaācariyavādaṃ paggayha tiṭṭhantenāti attho.",
  "tika-s0202t0:388_0": "191. Appaccayoti anupādāno, nirindhanoti attho.",
  "tika-s0202t0:389_0": "192.",
  "tika-s0202t0:389_1": "Yena rūpenāti yena bhūtupādādibhedena rūpadhammena.",
  "tika-s0202t0:389_2": "Taṃ rūpaṃ tappaṭibaddhasaṃyojanappahānena khīṇāsava-",
  "tika-s0202t0:389_3": "tathāgatassa pahīnaṃ anuppattidhammataṃ āpannaṃ.",
  "tika-s0202t0:389_4": "Tena vuttaṃ pāḷiyaṃ “anuppādadhamma”ntiādi.",
  "tika-s0202t0:389_5": "Aññesaṃ jānanāya abhāvaguṇatāya guṇagambhīro.",
  "tika-s0202t0:389_6": "“Ettakā guṇā”ti pamāṇaṃ gaṇhituṃ na sakkuṇeyyo.",
  "tika-s0202t0:389_7": "“Īdisā etassa guṇā”ti pariyogāhituṃ asakkuṇeyyatāya duppariyogāḷhoti.",
  "tika-s0202t0:389_8": "Dujjānoti agādhatāya gambhīro “ettakāni udakaḷhakasatānī”tiādinā pametuṃ na sakkāti appameyyo,",
  "tika-s0202t0:389_9": "tato eva dujjāno.",
  "tika-s0202t0:389_10": "Evamevānti yathā mahāsamuddo gambhīro appameyyo dujjāno,",
  "tika-s0202t0:389_11": "evameva khīṇāsavopi guṇavasena,",
  "tika-s0202t0:389_12": "tasmā ayaṃ rūpādiṃ gahetvā rūpītiādivohāro bhaveyya,",
  "tika-s0202t0:389_13": "parinibbutassa pana tadabhāvā tathā paññāpetuṃ na sakkā,",
  "tika-s0202t0:389_14": "tato taṃ ārabbha upapajjatītiādi na yujjeyya.",
  "tika-s0202t0:389_15": "Yathā pana vijjamāno eva jātavedo byattena purisena nīyamāno puratthimādidisaṃ gatoti vucceyya,",
  "tika-s0202t0:389_16": "na nibbuto,",
  "tika-s0202t0:389_17": "evaṃ khīṇāsavopīti dassento “evamevā”tiādimāha.",
  "tika-s0202t0:390_0": "Aniccatāti ettha aniccatāgahaṇaṃ asāranidassanaṃ.",
  "tika-s0202t0:390_1": "Tena yathā so sālarukkho sākhāpalāsādiasārāpagamena suddho sāre patiṭṭhito,",
  "tika-s0202t0:390_2": "evamayaṃ dhammavinayo sāsavasaṅkhātaasāravigamena lokuttaradhammasāre patiṭṭhitoti dasseti.",
  "tika-s0202t0:390_3": "Sesaṃ suviññeyyameva.",
  "tika-s0202t0:391_0": "Aggivacchasuttavaṇṇanāya līnatthappakāsanā samattā.",
  "tika-s0202t0:392_0": "3. Mahāvacchasuttavaṇṇanā",
  "tika-s0202t0:393_0": "193.",
  "tika-s0202t0:393_1": "Saha kathā etassa atthīti sahakathī,",
  "tika-s0202t0:393_2": "“mayaṃ pucchāvasena tumhe vissajjanavasenā”ti evaṃ sahapavattakathoti attho.",
  "tika-s0202t0:393_3": "Etasseva kathitāni,",
  "tika-s0202t0:393_4": "tattha paṭhame vijjāttayaṃ desitaṃ,",
  "tika-s0202t0:393_5": "dutiye agginā dassitanti tevijjavacchasuttaṃ aggivacchasuttanti nāmaṃ visesetvā vuttaṃ.",
  "tika-s0202t0:393_6": "Sīghaṃ laddhiṃ na vissajjenti,",
  "tika-s0202t0:393_7": "yasmā saṅkhārānaṃ niyatoyaṃ vināso anaññasamuppādo,",
  "tika-s0202t0:393_8": "hetusamuppannāpi na cirena nijjhānaṃ khamanti, na lahuṃ.",
  "tika-s0202t0:393_9": "Tenāha “vasātela …pe…",
  "tika-s0202t0:393_10": "sujjhantī”ti.",
  "tika-s0202t0:393_11": "Pacchimagamanaṃ ñāṇassa paripākaṃ gatattā.",
  "tika-s0202t0:393_12": "Yaṭṭhiṃ ālambitvā udakaṃ tarituṃ otaranto puriso “yaṭṭhiṃ otaritvā udake patamāno”ti vutto.",
  "tika-s0202t0:393_13": "Kammapathavasena vitthāradesananti saṃkhittadesanaṃ upādāya vuttaṃ.",
  "tika-s0202t0:393_14": "Tenāha “mūlavasena cetthā”tiādi.",
  "tika-s0202t0:393_15": "Vitthārasadisāti kammapathavasena idha desitadesanāva mūlavasena desitadesanaṃ upādāya vitthārasadisā.",
  "tika-s0202t0:393_16": "Vitthāradesanā nāma natthīti na kevalaṃ ayameva,",
  "tika-s0202t0:393_17": "atha kho sabbāpi buddhānaṃ nippariyāyena ujukena niravasesato vitthāradesanā nāma natthi desanāñāṇassa",
  "tika-s0202t0:393_18": "mahāvisayatāya karaṇasampattiyā ca tajjāya mahānubhāvattā sabbaññutaññāṇassa.",
  "tika-s0202t0:393_19": "Sabbaññutaññāṇasamaṅgitāya hi avasesapaṭisambhidānubhāvitāya aparimitakālasambhatañāṇasambhārasamudāgatāya",
  "tika-s0202t0:393_20": "kadācipi parikkhayānarahāya anaññasādhāraṇāya paṭibhānapaṭisambhidāya pahūtajivhāditadanurūparūpakāyasampattisampadāya",
  "tika-s0202t0:393_21": "vitthāriyamānā bhagavato desanā kathaṃ parimitā paricchinnā bhaveyya,",
  "tika-s0202t0:393_22": "mahākāruṇikatāya pana bhagavā veneyyajjhāsayānurūpaṃ tattha tattha parimitaṃ paricchinnaṃ katvā niṭṭhapeti.",
  "tika-s0202t0:393_23": "Ayañca attho mahāsīhanādasuttena dīpetabbo.",
  "tika-s0202t0:393_24": "Sabbaṃ saṃkhittameva attajjhāsayavasena akathetvā bodhaneyyapuggalajjhāsayavasena desanāya niṭṭhāpitattā.",
  "tika-s0202t0:393_25": "Na cettha dhammasāsanavirodho pariyāyaṃ anissāya yathādhammaṃ dhammānaṃ bodhitattā sabbalahuttā cāti.",
  "tika-s0202t0:394_0": "194. Satta dhammā kāmāvacarā sampattasamādānaviratīnaṃ idhādhippetattā.",
  "tika-s0202t0:395_0": "Aniyametvāti “sammāsambuddho,",
  "tika-s0202t0:395_1": "sāvako”ti vā niyamaṃ visesena akatvā.",
  "tika-s0202t0:395_2": "Attānameva…pe…",
  "tika-s0202t0:395_3": "veditabbaṃ,",
  "tika-s0202t0:395_4": "tathā hi paribbājako “tiṭṭhatu bhavaṃ gotamo”ti āha.",
  "tika-s0202t0:396_0": "195.",
  "tika-s0202t0:396_1": "Satthāva arahā hoti paṭipattiyā pāripūribhāvato.",
  "tika-s0202t0:396_2": "Tasmiṃ byākateti tasmiṃ “ekabhikkhupi sāvako”tiādinā suṭṭhu pañhe kathite.",
  "tika-s0202t0:397_0": "196. Sampādakoti paṭipattisampādako.",
  "tika-s0202t0:398_0": "197.",
  "tika-s0202t0:398_1": "Sekhāya vijjāyāti sekhalakkhaṇappattāya maggapaññāya sātisayaṃ katvā karaṇavasena vuttā,",
  "tika-s0202t0:398_2": "phalapaññā pana tāya pattabbattā kammabhāvena vuttā.",
  "tika-s0202t0:398_3": "Tenāha “heṭṭhimaphalattayaṃ pattabba”nti.",
  "tika-s0202t0:398_4": "Imaṃ panettha aviparītamatthaṃ pāḷito eva viññāyamānaṃ appaṭivijjhanato vitaṇḍavādī “yāvatakaṃ sekhena pattabbaṃ,",
  "tika-s0202t0:398_5": "anuppattaṃ taṃ mayā”ti vacanalesaṃ gahetvā “arahattamaggopi anena pattoyevā”ti vadati.",
  "tika-s0202t0:398_6": "Evanti idāni vuccamānāya gāthāya.",
  "tika-s0202t0:399_0": "Kilesāni pahāya pañcāti pañcorambhāgiyasaṃyojanasaṅkhāte saṃkilese pahāya pajahitvā,",
  "tika-s0202t0:399_1": "pahānahetu vā.",
  "tika-s0202t0:399_2": "Paripuṇṇasekhoti sabbaso vaḍḍhitasekhadhammo.",
  "tika-s0202t0:399_3": "Aparihānadhammoti aparihānasabhāvo.",
  "tika-s0202t0:399_4": "Na hi yassa phātigatehi sīlādidhammehi parihāni atthi,",
  "tika-s0202t0:399_5": "samādhimhi paripūrakāritāya cetovasippatto.",
  "tika-s0202t0:399_6": "Tenāha “samāhitindriyo”ti.",
  "tika-s0202t0:399_7": "Aparihānadhammattāva ṭhitatto.",
  "tika-s0202t0:400_0": "Anāgāminā hi asekhabhāvāvahā dhammā paripūretabbā,",
  "tika-s0202t0:400_1": "na sekhabhāvāvahāti so ekantaparipuṇṇe sekho vutto.",
  "tika-s0202t0:400_2": "Etaṃ na buddhavacananti “maggo bahucittakkhaṇiko”ti etaṃ vacanaṃ na buddhavacanaṃ anantarekantavipākadānato,",
  "tika-s0202t0:400_3": "bahukkhattuṃ pavattane payojanābhāvato ca lokuttarakusalassa,",
  "tika-s0202t0:400_4": "“samādhimānantarikaññamāhu,",
  "tika-s0202t0:400_5": "na pāraṃ diguṇaṃ yantī”ti evamādīni suttapadāni etassatthasādhakāni.",
  "tika-s0202t0:400_6": "Orambhāgiyasaṃyojanappahānena sekkhadhammaparipūribhāvassa vuttatāya attho tava vacanena virujjhatīti.",
  "tika-s0202t0:400_7": "Assa āyasmato vacchassa.",
  "tika-s0202t0:401_0": "198.",
  "tika-s0202t0:401_1": "Abhiññā vā kāraṇanti yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi,",
  "tika-s0202t0:401_2": "tassa abhiññā kāraṇaṃ.",
  "tika-s0202t0:401_3": "Atha iddhividhapaccanubhavanādi abhiññā,",
  "tika-s0202t0:401_4": "evaṃ sati abhiññāpādakajjhānaṃ kāraṇaṃ.",
  "tika-s0202t0:401_5": "Avasāne chaṭṭhābhiññāya pana arahattaṃ.",
  "tika-s0202t0:401_6": "Ettha ca yasmā paṭhamasutte āsavakkhayo adhippeto,",
  "tika-s0202t0:401_7": "āsavā khīṇā eva,",
  "tika-s0202t0:401_8": "na puna khepetabbā,",
  "tika-s0202t0:401_9": "tasmā tattha “yāvadevā”ti na vuttaṃ.",
  "tika-s0202t0:401_10": "Idha phalasamāpatti adhippetā,",
  "tika-s0202t0:401_11": "sā ca punappunaṃ samāpajjīyati,",
  "tika-s0202t0:401_12": "tasmā “yāvadevā”ti vuttaṃ.",
  "tika-s0202t0:401_13": "Tato eva hi “arahattaṃ vā kāraṇa”nti vuttaṃ.",
  "tika-s0202t0:401_14": "Tañhi “kudāssu nāmāhaṃ tadāyatanaṃ upasampajja viharissāmi,",
  "tika-s0202t0:401_15": "yadariyā etarahi upasampajja viharantī”ti anuttaresu vimokkhesu pihaṃ upaṭṭhapetvā abhiññā nibbattentassa kāraṇaṃ,",
  "tika-s0202t0:401_16": "tayidaṃ sabbasādhāraṇaṃ na hotīti sādhāraṇavasena naṃ dassento “arahattassa vipassanā vā”ti āha.",
  "tika-s0202t0:402_0": "200.",
  "tika-s0202t0:402_1": "Paricaranti nāma vippakatabrahmacariyavāsattā.",
  "tika-s0202t0:402_2": "Pariciṇṇo hoti sāvakena nāma satthu dhamme kattabbā paricariyā sammadeva niṭṭhāpitattā.",
  "tika-s0202t0:402_3": "Tenāha “iti…pe…",
  "tika-s0202t0:402_4": "thero evamāhā”ti.",
  "tika-s0202t0:402_5": "Tesaṃ guṇānanti tesaṃ asekkhaguṇānaṃ.",
  "tika-s0202t0:402_6": "Sesaṃ suviññeyyameva.",
  "tika-s0202t0:403_0": "Mahāvacchasuttavaṇṇanāya līnatthappakāsanā samattā.",
  "tika-s0202t0:404_0": "4. Dīghanakhasuttavaṇṇanā",
  "tika-s0202t0:405_0": "201.",
  "tika-s0202t0:405_1": "Khananaṃ khataṃ,",
  "tika-s0202t0:405_2": "sūkarassa khataṃ ettha atthīti sūkarakhatā,",
  "tika-s0202t0:405_3": "sūkarassa vā imasmiṃ buddhuppāde paṭhamaṃ khataṃ upādāya sūkarakhatā, tāya.",
  "tika-s0202t0:405_4": "Evaṃnāmaketi evaṃ itthiliṅgavasena laddhanāmake.",
  "tika-s0202t0:405_5": "Paṃsudhoteti dhotapaṃsuke.",
  "tika-s0202t0:405_6": "Otaritvā abhiruhitabbanti pakatibhūmito anekehi sopānaphalakehi otaritvā puna leṇadvāraṃ katipayehi abhiruhitabbaṃ.",
  "tika-s0202t0:406_0": "Ṭhitakovāti mātulassa ṭhitattā tattha sagāravasapatissavasena ṭhitakova.",
  "tika-s0202t0:406_1": "Kiñcāpi sabba-",
  "tika-s0202t0:406_2": "saddo avisesato anavasesapariyādāyako,",
  "tika-s0202t0:406_3": "vatthuadhippāyānurodhī pana saddappayogoti tamatthaṃ sandhāya paribbājako “sabbaṃ me nakkhamatī”ti āha.",
  "tika-s0202t0:406_4": "Yā loke manussaupapattiyotiādikā upapattiyo,",
  "tika-s0202t0:406_5": "tā anatthasamudāgatā tattha tattheva sattānaṃ ucchijjanato,",
  "tika-s0202t0:406_6": "tasmā samayavādīhi vuccamānā sabbā āyatiṃ uppajjanaupapatti na hoti.",
  "tika-s0202t0:406_7": "Jalabubbuḷakā viya hi ime sattā tattha tattha samaye uppajjitvā bhijjanti,",
  "tika-s0202t0:406_8": "tesaṃ tattha paṭisandhi natthīti assa adhippāyo.",
  "tika-s0202t0:406_9": "Tenāha “paṭisandhiyo”tiādi.",
  "tika-s0202t0:406_10": "Assa adhippāyaṃ muñcitvāti yenādhippāyena paribbājako “sabbaṃ me nakkhamatī”ti āha,",
  "tika-s0202t0:406_11": "taṃ tassa adhippāyaṃ jānantopi ajānanto viya hutvā tassa akkhare tāva dosaṃ dassentoti padesasabbaṃ sandhāya tena vuttaṃ,",
  "tika-s0202t0:406_12": "sabbasabbavisayaṃ katvā tattha dosaṃ gaṇhanto.",
  "tika-s0202t0:406_13": "Yathā loke kenaci “sabbaṃ vuttaṃ,",
  "tika-s0202t0:406_14": "taṃ musā”ti vutte tassa vacanassa sabbantogadhattā musābhāvo āpajjeyya,",
  "tika-s0202t0:406_15": "evaṃ imassapi “sabbaṃ me nakkhamatī”ti vadato tathā pavattā diṭṭhipi nakkhamatīti atthato āpannameva hoti.",
  "tika-s0202t0:406_16": "Tenāha bhagavā –",
  "tika-s0202t0:406_17": "“esāpi te diṭṭhi nakkhamatī”ti.",
  "tika-s0202t0:406_18": "Yathā pana kenaci “sabbaṃ vuttaṃ musā”ti vutte adhippāyānurodhinī saddappavatti,",
  "tika-s0202t0:406_19": "tassa vacanaṃ muñcitvā tadaññesameva musābhāvo ñāyāgato,",
  "tika-s0202t0:406_20": "evamidhāpi “sabbaṃ me nakkhamatī”ti vacanato yassā diṭṭhiyā vasena “sabbaṃ me nakkhamatī”ti tena vuttaṃ,",
  "tika-s0202t0:406_21": "taṃ diṭṭhiṃ muñcitvā tadaññameva yathādhippetaṃ sabbaṃ nakkhamatīti ayamattho ñāyāgato,",
  "tika-s0202t0:406_22": "bhagavā pana vādīvaro sukhumāya āṇiyā thūlaṃ āṇiṃ nīharanto viya upāyena tassa diṭṭhigataṃ nīharituṃ",
  "tika-s0202t0:406_23": "tassa adhippāyena avatvā saddavasena tāva labbhamānaṃ dosaṃ dassento “yāpi kho te”tiādimāha.",
  "tika-s0202t0:406_24": "Tena vuttaṃ –",
  "tika-s0202t0:406_25": "“assa adhippāyaṃ muñcitvā akkhare tāva dosaṃ dassento”ti.",
  "tika-s0202t0:407_0": "Paribbājako pana yaṃ sandhāya “sabbaṃ me nakkhamatī”ti mayā vuttaṃ,",
  "tika-s0202t0:407_1": "“ayaṃ so”ti yathāvuttadosapariharaṇatthaṃ tasmiṃ atthe vuccamāne esa doso sabbo na hoti,",
  "tika-s0202t0:407_2": "evampi samaṇo gotamo mama vāde dosameva āropeyyāti attano ajjhāsayaṃ niguhitvā yathāvuttadosaṃ pariharitukāmo “esā me”tiādimāha.",
  "tika-s0202t0:407_3": "Tattha tampassa tādisamevāti yaṃ “sabbaṃ me nakkhamatī”ti gahitaṃ vatthu,",
  "tika-s0202t0:407_4": "tampi tādisameva bhaveyyāti.",
  "tika-s0202t0:407_5": "Ayañca sabbantogadhadiṭṭhi mayhampi diṭṭhivatthu,",
  "tika-s0202t0:407_6": "taṃ me khameyyavāti.",
  "tika-s0202t0:407_7": "Yasmā pana “esāpi diṭṭhi tuyhaṃ nakkhamatī”ti yāpi diṭṭhi vuttā bhavatā gotamena,",
  "tika-s0202t0:407_8": "sāpi mayhaṃ nakkhamati,",
  "tika-s0202t0:407_9": "tasmā sabbaṃ me nakkhamatevāti paribbājakassa adhippāyo. Tenāha –",
  "tika-s0202t0:407_10": "“taṃ pariharāmīti saññāya vadatī”ti.",
  "tika-s0202t0:407_11": "Tathā ca vakkhati “tasmāpi ucchedadiṭṭhi mayhaṃ nakkhamatī”ti.",
  "tika-s0202t0:407_12": "“Esā me diṭṭhī”ti yā ṭhitibhūtā diṭṭhi,",
  "tika-s0202t0:407_13": "tāya “sabbaṃ me nakkhamatī”ti panettha sabbaggahaṇena gahitattā āha –",
  "tika-s0202t0:407_14": "“atthato panassa esā diṭṭhi na me khamatīti āpajjatī”ti.",
  "tika-s0202t0:407_15": "Ayaṃ dosoti dassento āha “yassa panā”tiādi.",
  "tika-s0202t0:407_16": "Esāti diṭṭhi.",
  "tika-s0202t0:407_17": "Rucitanti diṭṭhidassanena abhinivisitvā rocetvā gahitaṃ.",
  "tika-s0202t0:407_18": "Tena hi diṭṭhiakkhamena arucitena bhavitabbanti sati diṭṭhiyā akkhamabhāve tato tāya gahitāya khameyya rucceyya yathā,",
  "tika-s0202t0:407_19": "evaṃ sabbassa akkhamabhāveti aparabhāge sabbaṃ khamati ruccatīti āpajjati.",
  "tika-s0202t0:407_20": "Na panesa taṃ sampaṭicchatīti esa “sabbaṃ me nakkhamatī”ti evaṃ vadanto ucchedavādī taṃ vuttanayena sabbassa khamanaṃ ruccanaṃ na sampaṭicchati.",
  "tika-s0202t0:407_21": "Ñāyena vuttamatthaṃ kathaṃ na sampaṭicchatīti āha “kevalaṃ tassāpi ucchedadiṭṭhiyā ucchedameva gaṇhātī”ti.",
  "tika-s0202t0:407_22": "Sabbesañhi dhammānaṃ āyatiṃ uppādaṃ aruccitvā taṃ sandhāya ayaṃ “sabbaṃ me nakkhamatī”ti vadati,",
  "tika-s0202t0:407_23": "ucchedadiṭṭhikesu ca ucchinnesu kuto ucchedadiṭṭhisabhāvoti.",
  "tika-s0202t0:408_0": "Tenāti tena kāraṇena,",
  "tika-s0202t0:408_1": "yasmā idhekacce sattā īdisaṃ diṭṭhiṃ paggayha tiṭṭhanti,",
  "tika-s0202t0:408_2": "tasmāti vuttaṃ hoti.",
  "tika-s0202t0:408_3": "Pajahanakena vā cittena ekajjhaṃ gahetvā pajahanakehi appajahanake niddhāretuṃ bhagavā “ato…pe…",
  "tika-s0202t0:408_4": "bahutarā”ti avocāti āha –",
  "tika-s0202t0:408_5": "“pajahanakesu nissakka”nti yathā “pañcasīlehi pabhāvanā paññavantatarā”ti.",
  "tika-s0202t0:408_6": "“Bahū”ti vatvā na kevalaṃ bahū,",
  "tika-s0202t0:408_7": "atha kho ativiya bahūti dassento “bahutarā”ti āha.",
  "tika-s0202t0:408_8": "“Bahū hī”ti nayidaṃ nissakkavacanaṃ,",
  "tika-s0202t0:408_9": "atha kho paccattavacanaṃ.",
  "tika-s0202t0:408_10": "Kathaṃ hi-",
  "tika-s0202t0:408_11": "saddoti āha “hi-",
  "tika-s0202t0:408_12": "kāro nipātamatta”nti.",
  "tika-s0202t0:408_13": "Anissakkavacanaṃ tāva tassa pajahanakānaṃ bahubhāvato tepi parato “bahutarā”ti vuccīyanti.",
  "tika-s0202t0:408_14": "Mūladassananti ye tādisaṃ dassanaṃ paṭhamaṃ upādiyanti,",
  "tika-s0202t0:408_15": "tajjātikameva pacchā gahitadassanaṃ.",
  "tika-s0202t0:408_16": "Vijātiyañhi paṭhamaṃ gahitadassanaṃ appahāya vijātiyassa gahaṇaṃ na sambhavati viruddhassa abhinivesassa saha anavaṭṭhānato.",
  "tika-s0202t0:408_17": "Aviruddhaṃ pana mūladassanaṃ avissajjitvā visayādibhedabhinnaṃ aparadassanaṃ gahetuṃ labbhati.",
  "tika-s0202t0:408_18": "Tenāha “ettha cā”tiādi.",
  "tika-s0202t0:409_0": "Tattha kiñcāpi ekaccasassatavādo sassatucchedābhinivesānaṃ vasena yathākkamaṃ sassatucchedaggāhanajātiko,",
  "tika-s0202t0:409_1": "ucchedaggāhena pana sassatābhinivesassa taṃgāhena ca asassatābhinivesassa virujjhanato ubhayatthapi “ekaccasassataṃ vā gahetuṃ na sakkā”ti vuttaṃ,",
  "tika-s0202t0:409_2": "tathā “sassataṃ vā ucchedaṃ vā na sakkā gahetu”nti ca.",
  "tika-s0202t0:409_3": "Mūlasassatañhi paṭhamaṃ gahitaṃ.",
  "tika-s0202t0:409_4": "Āyatanesupi yojetabbanti paṭhamaṃ cakkhāyatanaṃ sassatanti gahetvā aparabhāge na kevalaṃ cakkhāyatanameva sassataṃ,",
  "tika-s0202t0:409_5": "sotāyatanampi sassataṃ,",
  "tika-s0202t0:409_6": "ghānāyatanādipi sassatanti gaṇhātītiādinā yojetabbaṃ.",
  "tika-s0202t0:409_7": "Āyatanesupīti pi-",
  "tika-s0202t0:409_8": "saddena dhātūnaṃ indriyānampi gāho daṭṭhabbo.",
  "tika-s0202t0:409_9": "Idaṃ sandhāyāti “mūle sassata”ntiādinā vuttapaṭhamaggāhassa samānajātiyaṃ aparaggāhaṃ sandhāya.",
  "tika-s0202t0:410_0": "Dutiyavāre paṭhamavāre vuttasadisaṃ vuttanayeneva veditabbaṃ.",
  "tika-s0202t0:410_1": "Tattha ādīnavaṃ disvāti “yadi rūpaṃ sassataṃ siyā,",
  "tika-s0202t0:410_2": "nayidaṃ ābādhāya saṃvatteyya.",
  "tika-s0202t0:410_3": "Yasmā ca kho idaṃ rūpaṃ asassataṃ,",
  "tika-s0202t0:410_4": "tasmā abhiṇhapaṭipīḷanaṭṭhena udayavayavantatāya rūpaṃ aniccaṃ saṅkhataṃ paṭiccasamuppannaṃ,",
  "tika-s0202t0:410_5": "sassatābhiniveso micchā”tiādinā tattha sassatavāde ādīnavaṃ dosaṃ disvā.",
  "tika-s0202t0:410_6": "Oḷārikanti tasmā paṭipīḷanaṭṭhena ayāthāvaggāhatāya rūpaṃ na saṇhaṃ oḷārikameva.",
  "tika-s0202t0:410_7": "Vedanādīnampi aniccādibhāvadassanaṃ rūpavedanāādīnaṃ samānayogakkhamattā.",
  "tika-s0202t0:410_8": "Vissajjetīti pajahati.",
  "tika-s0202t0:411_0": "Tisso laddhiyoti sassatucchedaekaccasassatadiṭṭhiyo.",
  "tika-s0202t0:411_1": "Yasmā sassatadiṭṭhikā vaṭṭe rajjanassa āsannā.",
  "tika-s0202t0:411_2": "Tathā hi te olīyantīti vuccanti,",
  "tika-s0202t0:411_3": "bhavābhavadiṭṭhīnaṃ vasena imesaṃ sattānaṃ saṃsārato sīsukkhipanaṃ natthīti etāva tisso visesato gahetabbā.",
  "tika-s0202t0:412_0": "Idhalokaṃ paralokañca atthīti jānātīti ettāvatā sassatadassanassa appasāvajjatākāraṇamāha,",
  "tika-s0202t0:412_1": "vaṭṭaṃ assādeti,",
  "tika-s0202t0:412_2": "abhinandatīti iminā dandhavirāgatāya.",
  "tika-s0202t0:412_3": "Tenāha “tasmā”tiādi.",
  "tika-s0202t0:412_4": "Idhalokaṃ paralokañca atthīti jānātīti iminā tāsu tāsu gatīsu sattānaṃ saṃsaraṇaṃ paṭikkhipatīti dasseti,",
  "tika-s0202t0:412_5": "sukatadukkaṭānaṃ kammānaṃ phalaṃ atthīti jānātīti iminā kammaphalaṃ.",
  "tika-s0202t0:412_6": "Kusalaṃ na karotīti iminā kammaṃ,",
  "tika-s0202t0:412_7": "akusalaṃ karonto na bhāyatīti iminā puññāpuññāni sabhāvato jāyantīti dasseti.",
  "tika-s0202t0:412_8": "Vaṭṭaṃ assādeti abhinandati tanninnabhāvato.",
  "tika-s0202t0:412_9": "Sīghaṃ laddhiṃ jahituṃ na sakkoti vaṭṭupacchedassa aruccanato.",
  "tika-s0202t0:412_10": "Ucchedavādī hi tasmiṃ bhave ucchedaṃ maññati.",
  "tika-s0202t0:412_11": "Tato paraṃ idhalokaṃ paralokañca atthīti jānāti sukatadukkaṭānaṃ phalaṃ atthīti jānāti kammaphalavādībhāvato.",
  "tika-s0202t0:412_12": "Yebhuyyena hi ucchedavādī sabhāvaniyatiyadicchābhinivesesu aññatrābhiniveso hoti.",
  "tika-s0202t0:412_13": "Sīghaṃ dassanaṃ pajahati vaṭṭābhiratiyā abhāvato.",
  "tika-s0202t0:412_14": "Pāramiyo pūretuṃ sakkonto paccekabuddho hutvā,",
  "tika-s0202t0:412_15": "lokavohāramatteneva so sammāsambuddho hutvā parinibbāyatīti yojanā.",
  "tika-s0202t0:412_16": "Asakkontoti buddho hotuṃ asakkonto.",
  "tika-s0202t0:412_17": "Abhinīhāraṃ katvā aggasāvakādibhāvassa abhinīhāraṃ sampādetvā.",
  "tika-s0202t0:412_18": "Sāvako hutvāti aggasāvako mahāsāvako hutvā,",
  "tika-s0202t0:412_19": "tatthāpi tevijjo chaḷabhiñño paṭisambhidāppatto vā sukkhavipassako eva vā buddhasāvako hutvā parinibbāyati.",
  "tika-s0202t0:412_20": "Sabbamidaṃ ucchedavādino kalyāṇamittanissayena sammattaniyāmokkamane khippavirāgatādassanatthaṃ āgataṃ.",
  "tika-s0202t0:412_21": "Tenāha “tasmā”tiādi.",
  "tika-s0202t0:413_0": "202.",
  "tika-s0202t0:413_1": "Kañjiyenevāti āranāḷena.",
  "tika-s0202t0:413_2": "Kañjiyasadisena ucchedadassanena.",
  "tika-s0202t0:413_3": "Pūritoti paripuṇṇajjhāsayo.",
  "tika-s0202t0:413_4": "Soti paribbājako.",
  "tika-s0202t0:413_5": "Appahāyāti abhinditvā.",
  "tika-s0202t0:413_6": "Viggahoti kalaho idameva saccaṃ,",
  "tika-s0202t0:413_7": "moghamaññanti aññamaññaṃ viruddhaggāhoti katvā.",
  "tika-s0202t0:413_8": "Vivādanti viruddhavādaṃ.",
  "tika-s0202t0:413_9": "Vighātanti virodhahetukaṃ cittavighātaṃ.",
  "tika-s0202t0:413_10": "Vihesanti viggahavivādanimittaṃ kāyikaṃ cetasikañca kilamathaṃ.",
  "tika-s0202t0:413_11": "Ādīnavaṃ disvāti etāsaṃ diṭṭhīnaṃ evarūpo ādīnavo,",
  "tika-s0202t0:413_12": "aniyyānikabhāvatāya pana sampati āyatiñca mahādīnavoti evaṃ ādīnavaṃ disvā.",
  "tika-s0202t0:414_0": "205.",
  "tika-s0202t0:414_1": "“Esohamasmi,",
  "tika-s0202t0:414_2": "eso me attā”tiādinā kāyaṃ anvetīti kāyanvayo, soyeva,",
  "tika-s0202t0:414_3": "tassa vā samūho kāyanvayatā,",
  "tika-s0202t0:414_4": "kāyapaṭibaddho kileso.",
  "tika-s0202t0:414_5": "Tenāha “kāyaṃ…pe… attho”ti.",
  "tika-s0202t0:415_0": "Asammissabhāvanti asaṅkarato vavatthitabhāvaṃ.",
  "tika-s0202t0:415_1": "Tena tāsaṃ yathāsakaṃ paccayānaṃ uppajjitvā vigamaṃ dasseti.",
  "tika-s0202t0:415_2": "Evañhi tāsaṃ kadācipi saṅkaro natthi.",
  "tika-s0202t0:415_3": "Tenāha “tatrāyaṃ saṅkhepattho”tiādi.",
  "tika-s0202t0:415_4": "Sarūpaṃ aggahetvā “aññā vedanā”ti aniyamena vuttattā tameva vigamaṃ dassento “anuppannāva honti antarahitā vā”ti āha.",
  "tika-s0202t0:415_5": "Sarūpato niyametvā vuccamāne kāci anuppannā vā hoti,",
  "tika-s0202t0:415_6": "kāci antarahitā vāti.",
  "tika-s0202t0:415_7": "Cuṇṇavicuṇṇabhāvadassanatthanti khaṇe khaṇe bhijjamānabhāvadassanatthaṃ.",
  "tika-s0202t0:416_0": "Na kenaci saṃvadatīti kenaci puggalena saddhiṃ diṭṭhirāgavasena saṃkiliṭṭhacitto na vadati.",
  "tika-s0202t0:416_1": "Tenāha “sassataṃ gahetvā”tiādi.",
  "tika-s0202t0:416_2": "Na vivadatīti viruddhabhāvo hutvā na vivadati.",
  "tika-s0202t0:416_3": "Parivattetvāti ucchedaṃ gahetvā ekaccasassataṃ gahetvā evaṃ vuttanayena tayopi vādā parivattetvā yojetabbā.",
  "tika-s0202t0:416_4": "Tena voharatīti tena lokavohārena lokasamaññaṃ anatidhāvanto satto puriso puggalotiādinā voharati,",
  "tika-s0202t0:416_5": "na pana ito bāhirakā viya abhinivisati.",
  "tika-s0202t0:416_6": "Tenāha “aparāmasanto”ti.",
  "tika-s0202t0:416_7": "Kañci dhammanti rūpādīsu ekaṃ dhammampi.",
  "tika-s0202t0:416_8": "Parāmāsaggāhena aggaṇhantoti “nicca”ntiādinā,",
  "tika-s0202t0:416_9": "“etaṃ mamā”tiādinā ca dhammasabhāvaṃ atikkamitvā parato āmasitvā gahaṇena aggaṇhanto.",
  "tika-s0202t0:417_0": "Katāvīti katakicco.",
  "tika-s0202t0:417_1": "So vadeyyāti khīṇāsavo bhikkhu ahaṅkāramamaṅkāresu sabbaso samucchinnesupi ahaṃ vadāmīti vadeyya.",
  "tika-s0202t0:417_2": "Tattha ahanti niyakajjhattasantāne.",
  "tika-s0202t0:417_3": "Mamanti tassa santakabhūte vatthusmiṃ lokaniruḷhe.",
  "tika-s0202t0:417_4": "Samaññanti tattha sukusalatāya loke samaññā kusalo viditvā.",
  "tika-s0202t0:417_5": "Vohāramattenāti kevalaṃ paccekabuddho hutvā mahābodhipāramiyo pūretuṃ asakkonto sāvako hutvā desavohāramattena",
  "tika-s0202t0:417_6": "na appahīnataṇho viya andhaputhujjano abhinivesanavasena.",
  "tika-s0202t0:418_0": "206.",
  "tika-s0202t0:418_1": "Sassatādīsūti sassatābhinivesādīsu.",
  "tika-s0202t0:418_2": "Tesaṃ tesaṃ dhammānanti niddhāraṇe sāmivacanaṃ.",
  "tika-s0202t0:418_3": "Sassataṃ abhiññāyāti sassatadiṭṭhiṃ samudayato atthaṅgamato assādato nissaraṇato abhivisiṭṭhāya paññāya paṭivijjhitvā.",
  "tika-s0202t0:418_4": "Pahānanti accantappahānaṃ samucchedaṃ.",
  "tika-s0202t0:418_5": "Rūpassa pahānanti rūpassa tappaṭibaddhasaññojanappahānena pahānaṃ.",
  "tika-s0202t0:418_6": "Anuppādanirodhena niruddhehi āsavehi aggahetvāva cittaṃ vimucci.",
  "tika-s0202t0:418_7": "“Āsavehi cittaṃ vimuccī”ti ettha kiñcipi aggahetvā asesetvā.",
  "tika-s0202t0:418_8": "Soḷasa paññāti mahāpaññādikā soḷasa paññā.",
  "tika-s0202t0:418_9": "Caturaṅgasamannāgatoti puṇṇauposathadivasatā,",
  "tika-s0202t0:418_10": "kenaci anāmantitameva anekasatānaṃyeva anekasahassānaṃ vā bhikkhūnaṃ sannipatitatā,",
  "tika-s0202t0:418_11": "sabbesaṃ ehibhikkhubhāvena upasampannatā,",
  "tika-s0202t0:418_12": "chaḷabhiññatā cāti.",
  "tika-s0202t0:418_13": "Tenāha “tatrimāni aṅgānī”tiādi.",
  "tika-s0202t0:418_14": "Yaṃ panettha atthato avibhattaṃ,",
  "tika-s0202t0:418_15": "taṃ suviññeyyameva.",
  "tika-s0202t0:419_0": "Dīghanakhasuttavaṇṇanāya līnatthappakāsanā samattā.",
  "tika-s0202t0:420_0": "5. Māgaṇḍiyasuttavaṇṇanā",
  "tika-s0202t0:421_0": "207.",
  "tika-s0202t0:421_1": "Dve māgaṇḍiyāti dve māgaṇḍiyanāmakā.",
  "tika-s0202t0:421_2": "Devagabbhasadisanti devānaṃ vasanaovarakasadisaṃ.",
  "tika-s0202t0:421_3": "Etaṃ vuttanti “bhāradvājagottassa brāhmaṇassa agyāgāre tiṇasanthārake”ti etaṃ vuttaṃ.",
  "tika-s0202t0:421_4": "Na kevalaṃ taṃ divasamevāti yaṃ divasaṃ māgaṇḍiyo paribbājako tiṇasanthārakaṃ paññattaṃ,",
  "tika-s0202t0:421_5": "na kevalaṃ taṃ divasameva bhagavā yenaññataro vanasaṇḍo,",
  "tika-s0202t0:421_6": "tenupasaṅkamīti yojanā.",
  "tika-s0202t0:421_7": "Gāmūpacāreti gāmasamīpe.",
  "tika-s0202t0:421_8": "Saññāṇaṃ katvāti saññāṇaṃ katvā viya.",
  "tika-s0202t0:421_9": "Na hi bhagavato tassa saññāṇakaraṇe payojanaṃ atthi.",
  "tika-s0202t0:422_0": "Samaṇaseyyānurūpanti samaṇassa anucchavikā seyyā.",
  "tika-s0202t0:422_1": "Pāsaṃsattho hi ayaṃ rūpa- saddo.",
  "tika-s0202t0:422_2": "Tenāha “imaṃ tiṇasanthāraka”ntiādi.",
  "tika-s0202t0:422_3": "Anākiṇṇoti viluḷito aghaṭṭito.",
  "tika-s0202t0:422_4": "Hatthapādasīsehi tattha tattha pahaṭena na calito abhinno,",
  "tika-s0202t0:422_5": "acalitattā eva abhinnaṃ attharaṇaṃ.",
  "tika-s0202t0:422_6": "Paricchinditvā paññatto viyāti ayaṃ chekena cittakārena cintetvā tulikāya paricchinnalekhāya paricchinditvā likhitā cittakataseyyā viya.",
  "tika-s0202t0:422_7": "Bhūnaṃ vuccati vaḍḍhitaṃ,",
  "tika-s0202t0:422_8": "taṃ hantīti bhūnahuno.",
  "tika-s0202t0:422_9": "Tenāha “hatavaḍḍhino”ti.",
  "tika-s0202t0:422_10": "Taṃ panāyaṃ cakkhādīsu saṃvaravidhānaṃ vaḍḍhihananaṃ maññati.",
  "tika-s0202t0:422_11": "Tenāha “mariyādakārakassā”ti.",
  "tika-s0202t0:422_12": "Brūhetabbanti uḷāravisayūpahārena vaḍḍhetabbaṃ pīṇetabbaṃ.",
  "tika-s0202t0:422_13": "Taṃ pana ananubhūtānubhavanena hotīti āha “adiṭṭhaṃ dakkhitabba”nti.",
  "tika-s0202t0:422_14": "Anubhūtaṃ pana apaṇītaṃ hotīti vuttaṃ “diṭṭhaṃ samatikkamitabba”nti.",
  "tika-s0202t0:422_15": "Sesavāresupi eseva nayo.",
  "tika-s0202t0:422_16": "Paramadiṭṭhadhammanibbānavādī kiresa paribbājako,",
  "tika-s0202t0:422_17": "tasmā evaṃ chasu dvāresu vaḍḍhiṃ paññapeti.",
  "tika-s0202t0:422_18": "Yasmā yaṃ channampi cakkhādīnaṃ yathāsakaṃ visayaggahaṇaṃ paṭikkhipanto lokassa avaḍḍhitaṃ vināsameva paññapeti,",
  "tika-s0202t0:422_19": "tasmā so sayampi vaḍḍhihato hatavaḍḍhito.",
  "tika-s0202t0:423_0": "Saṃkilesato ārakattā ariyo niyyānikadhammabhāvato ñāyo dhammo.",
  "tika-s0202t0:423_1": "Vajjalesassapi abhāvato kusalo.",
  "tika-s0202t0:423_2": "Tenāha “parisuddhe kāraṇadhamme anavajje”ti.",
  "tika-s0202t0:423_3": "Uggatassāti uccakulīnatādinā uḷārassa.",
  "tika-s0202t0:423_4": "Mukhe ārakkhaṃ ṭhapetvāti mukhena saṃyato hutvā.",
  "tika-s0202t0:423_5": "Ambajambūādīni gahetvā viya apūrayamānoti ambajambūādīni aññamaññavisadisāni viya pūraṇakathānayena yaṃ kiñci akathetvā.",
  "tika-s0202t0:423_6": "Tenāha “mayā kathitaniyāmenā”ti.",
  "tika-s0202t0:424_0": "208.",
  "tika-s0202t0:424_1": "Phalasamāpattiyā vuṭṭhitoti divāvihārato vuṭṭhitoti attho.",
  "tika-s0202t0:424_2": "Divāvihāropi hi “paṭisallāna”nti vuccati “rahogatassa paṭisallīnassa evaṃ cetaso parivitakko udapādī”tiādīsu.",
  "tika-s0202t0:424_3": "Bhagavā hi phalasamāpattito vuṭṭhānuttarakālaṃ tesaṃ kathāsallāpaṃ sutvā divāvihārato vuṭṭhāya tattha gato.",
  "tika-s0202t0:424_4": "Saṃvego nāma sahottappañāṇaṃ,",
  "tika-s0202t0:424_5": "taṃ nibbindanavasenapi hoti,",
  "tika-s0202t0:424_6": "saṃveganissitaṃ sandhāyāha “pītisaṃvegena saṃviggo”ti.",
  "tika-s0202t0:424_7": "So pana yasmā purimāvatthāya calanaṃ hoti cittassa,",
  "tika-s0202t0:424_8": "tasmā āha “calito kampito”ti.",
  "tika-s0202t0:424_9": "Tikhiṇasotena purisenāti bhagavantaṃ sandhāyāha.",
  "tika-s0202t0:425_0": "209.",
  "tika-s0202t0:425_1": "Dhammadesanaṃ ārabhi yathā vineyyadamanakusalo vasanaṭṭhānaṭṭhenāti idaṃ āramitabbabhāvassa bhāvalakkhaṇavacanaṃ.",
  "tika-s0202t0:425_2": "Āramati etthāti ārāmo,",
  "tika-s0202t0:425_3": "rūpaṃ ārāmo etassāti rūpārāmaṃ,",
  "tika-s0202t0:425_4": "tato eva tanninnabhāvena rūpe ratanti rūparataṃ,",
  "tika-s0202t0:425_5": "tena sammo duppattiyā rūpena sammuditanti rūpasammuditaṃ,",
  "tika-s0202t0:425_6": "tadetaṃ tadabhihatajavanakiccaṃ tattha āropetvā vuttaṃ.",
  "tika-s0202t0:425_7": "Dantantiādīsupi eseva nayo.",
  "tika-s0202t0:425_8": "Dantaṃ damitaṃ.",
  "tika-s0202t0:425_9": "Nibbisevananti vigatavisukāyikaṃ.",
  "tika-s0202t0:425_10": "Guttanti satiyā guttaṃ.",
  "tika-s0202t0:425_11": "Rakkhitanti tasseva vevacanaṃ.",
  "tika-s0202t0:425_12": "Saṃvutanti apanītaṃ pavesanivāraṇena.",
  "tika-s0202t0:425_13": "Tenāha “pihita”nti.",
  "tika-s0202t0:426_0": "210.",
  "tika-s0202t0:426_1": "Uppajjanapariḷāhanti uppajjanakilesapariḷāhaṃ.",
  "tika-s0202t0:426_2": "Kiṃ vacanaṃ vattabbaṃ assāti rūpārammaṇaṃ anubhavitvā samudayādipahānaṃ pariggaṇhitvā parinibbinditvā virajjitvā yo vimutto,",
  "tika-s0202t0:426_3": "tattha kiṃ vuddhihatapariyāyo avassaṃ labhati na labhatīti pucchati.",
  "tika-s0202t0:426_4": "Paribbājako tādise sārabaddhavimuttike vuddhihatoti na vadeyyāti āha “na kiñci, bho,",
  "tika-s0202t0:426_5": "gotamā”ti.",
  "tika-s0202t0:427_0": "211.",
  "tika-s0202t0:427_1": "Teti tayā,",
  "tika-s0202t0:427_2": "ayameva vā pāṭho.",
  "tika-s0202t0:427_3": "Vassaṃ vāso vassaṃ uttarapadalopena,",
  "tika-s0202t0:427_4": "vassituṃ arahatīti vassiko,",
  "tika-s0202t0:427_5": "vassakāle nivāsānucchavikoti attho.",
  "tika-s0202t0:428_0": "Nātiucco hoti nātinīcoti gimhiko viya ucco,",
  "tika-s0202t0:428_1": "hemantiko viya nīco na hoti,",
  "tika-s0202t0:428_2": "atha kho tadubhayavemajjhalakkhaṇatāya nātiucco hoti nātinīco.",
  "tika-s0202t0:428_3": "Nātitanūnīti hemantikassa viya na khuddakāni.",
  "tika-s0202t0:428_4": "Nātibahūnīti gimhikassa viya na atibahūni.",
  "tika-s0202t0:428_5": "Missakānevāti hemantikagimhikesu vuttalakkhaṇavomissakāni.",
  "tika-s0202t0:428_6": "Uṇhapavesanatthāyāti niyūhesu purebhattaṃ pacchābhattañca patitasūriyobhāsavasena uṇhassa abbhantarapavesanatthāya.",
  "tika-s0202t0:428_7": "Bhittiniyūhāni nīharīyantīti dakkhiṇapasse bhittīsu niyūhāni nīharitvā karīyanti.",
  "tika-s0202t0:428_8": "Vipulajālānīti puthulachiddāni.",
  "tika-s0202t0:428_9": "Udakayantānīti udakavāhakayantāni.",
  "tika-s0202t0:429_0": "Nīluppalagacchake katvāti vikasitehi nīluppalehi gacchake naḷinike katvā.",
  "tika-s0202t0:429_1": "Gandhakalalanti gandhamissakakaddamaṃ.",
  "tika-s0202t0:429_2": "Yamakabhittīti yugaḷabhitti,",
  "tika-s0202t0:429_3": "tassā antare nāḷi,",
  "tika-s0202t0:429_4": "yato udakaṃ abhiruhati.",
  "tika-s0202t0:429_5": "Lohanāḷinti lohamayayantanāḷiṃ.",
  "tika-s0202t0:429_6": "Jālanti tambalohamayaṃ jālaṃ.",
  "tika-s0202t0:429_7": "Heṭṭhā yantaṃ parivattentīti heṭṭhābhāge udakayantaṃ gamenti.",
  "tika-s0202t0:429_8": "Udakaphusite temente vivaṇṇatā māhosīti nīlapaṭaṃ nivāseti.",
  "tika-s0202t0:429_9": "Divākāleti divasavelāya.",
  "tika-s0202t0:429_10": "Ajjhattaṃ vūpasantacitto viharāmīti etena attano phalasamāpattivihāro bhagavatā dassitoti āha –",
  "tika-s0202t0:429_11": "“tāya ratiyā ramamānoti idaṃ catutthajjhānikaphalasamāpattiratiṃ sandhāya vutta”nti.",
  "tika-s0202t0:430_0": "212.",
  "tika-s0202t0:430_1": "Mahā ca nesaṃ papañcoti nesaṃ rājūnaṃ mahāpapañco rājiddhivasena sabbadā sampattivisayo ca,",
  "tika-s0202t0:430_2": "anubhavituṃ na labhantīti adhippāyo.",
  "tika-s0202t0:430_3": "Mante gavesantā vicaranti,",
  "tika-s0202t0:430_4": "na bhogasukhaṃ.",
  "tika-s0202t0:430_5": "Gaṇanā nāma acchinnagaṇanā,",
  "tika-s0202t0:430_6": "na vigaṇagaṇanā na paṇagaṇanā.",
  "tika-s0202t0:430_7": "Āvaṭṭoti yathādhigate dibbe kāme pahāya kāmahetu āvaṭṭo nivatto parivattito bhaveyya.",
  "tika-s0202t0:430_8": "Evaṃ mānusakā kāmāti yathā koci kusaggena udakaṃ gahetvā mahāsamudde udakaṃ mineyya.",
  "tika-s0202t0:430_9": "Tattha mahāsamudde udakameva mahantaṃ vipulaṃ paṇītañca,",
  "tika-s0202t0:430_10": "evaṃ dibbānaṃ kāmānaṃ samīpe upanidhāya mānusakā kāmā appamattakā oramattakā nihīnā,",
  "tika-s0202t0:430_11": "dibbāva kāmā mahantā vipulā uḷārā paṇītā.",
  "tika-s0202t0:430_12": "Samadhigayhāti sammā adhigamanavasena niggayha dibbampi sukhaṃ hīnaṃ katvā tiṭṭhati.",
  "tika-s0202t0:431_0": "213.",
  "tika-s0202t0:431_1": "Ārogyahetukaṃ sukhaṃ assa atthīti sukhī,",
  "tika-s0202t0:431_2": "taṃ panassa rogavigamatovāti āha “paṭhamaṃ dukkhito pacchā sukhito”ti.",
  "tika-s0202t0:431_3": "Serī nāma attādhīnavuttīti āha “serī ekako bhaveyyā”ti.",
  "tika-s0202t0:431_4": "Attano vaso sayaṃvaso,",
  "tika-s0202t0:431_5": "so etassa atthīti sayaṃvasī.",
  "tika-s0202t0:431_6": "Aṅgārakapallaṃ viya kāmavatthupariḷāhahetuto.",
  "tika-s0202t0:431_7": "Tacchetvāti ghaṭṭetvā,",
  "tika-s0202t0:431_8": "kaṇḍūyitvāti attho.",
  "tika-s0202t0:432_0": "214.",
  "tika-s0202t0:432_1": "Yena kāyo madhurakajāto hoti,",
  "tika-s0202t0:432_2": "taṃ kira kuṭṭhaṃ chaviṃ vināseti,",
  "tika-s0202t0:432_3": "cammaṃ chiddajātaṃ viya hoti.",
  "tika-s0202t0:432_4": "Tenevāha “upahatakāyappasādo”ti.",
  "tika-s0202t0:432_5": "Paccalatthāti paṭilabhi.",
  "tika-s0202t0:432_6": "Avijjābhibhūtatāya virodhipaccayasamāyogena paññindriyassa upahatattā.",
  "tika-s0202t0:432_7": "Āyatiṃ dukkhaphalatāya etarahi ca kilesadukkhabahulatāya kāmānaṃ dukkhasamphassatā,",
  "tika-s0202t0:432_8": "tadubhayasaṃyuttesu tesu ca taṃ asallakkhitvā ekantasukhābhiniveso viparītasaññāya,",
  "tika-s0202t0:432_9": "na kevalāya sukhavedanāya sukhāti pavattasaññī.",
  "tika-s0202t0:433_0": "215.",
  "tika-s0202t0:433_1": "Tānīti kuṭṭhasarīre vaṇamukhāni.",
  "tika-s0202t0:433_2": "Asucīnīti asubhāni.",
  "tika-s0202t0:433_3": "Duggandhānīti vissagandhāni.",
  "tika-s0202t0:433_4": "Pūtīnīti kuṇapabhūtāni.",
  "tika-s0202t0:433_5": "Idānīti etarahi.",
  "tika-s0202t0:433_6": "Nakhehi vippatacchanaaggiparitāpanehi atinippīḷanakāle pāṇakā…pe…",
  "tika-s0202t0:433_7": "paggharanti,",
  "tika-s0202t0:433_8": "tena vedanā tanukā hoti.",
  "tika-s0202t0:433_9": "Evanti vuttanayena vedanāya tanukabhāvato.",
  "tika-s0202t0:434_0": "Ārogyabhāve dhanalābhādilābhuppattito,",
  "tika-s0202t0:434_1": "asati ca ārogye lābhassa niratthakabhāvato,",
  "tika-s0202t0:434_2": "diṭṭhadhammikādisabbasampattīnaṃ lābhassa nimittabhāvato ca ārogyaparamā lābhā.",
  "tika-s0202t0:434_3": "Nibbāne sukhuppattito,",
  "tika-s0202t0:434_4": "asati ca nibbānādhigame tādisassa sukhassa anupalabbhanato,",
  "tika-s0202t0:434_5": "sabbasaṅkhatavivittattā ca sabbaso ca saṃsāradukkhābhāvato,",
  "tika-s0202t0:434_6": "adhigate ca tasmiṃ sakalavaṭṭadukkhābhāvato ca nibbānaṃ paramaṃ sukhaṃ.",
  "tika-s0202t0:434_7": "Pubbabhāgamaggānanti kāyānupassanādibhedabhinnānaṃ ariyamaggassa pubbabhāgiyānaṃ maggānaṃ.",
  "tika-s0202t0:434_8": "Tesañca amatagāmitā nāma tanninnatāvaseneva sacchikiriyāvasenāti āha “pubbabhāgagamaneneva amatagāmina”nti.",
  "tika-s0202t0:434_9": "Aṭṭhaṅgiko ariyamaggo khemo sabbaparissayasamugghātanena anupaddutattā,",
  "tika-s0202t0:434_10": "taṃsamaṅgīnaṃ sabbaso anupaddutattā taṃsamaṅgīnaṃ sabbaso anupaddavahetuto ca.",
  "tika-s0202t0:434_11": "Laddhivasena gahitāti sassatavādādīhi kevalaṃ tesaṃ laddhivasena tathā gahitā.",
  "tika-s0202t0:434_12": "Khemaamatagāminanti iminā hi “khemaṃamatagāmina”nti vibhattialopena niddeso,",
  "tika-s0202t0:434_13": "attho pana vibhattilopena daṭṭhabboti dasseti.",
  "tika-s0202t0:435_0": "216. Anomajjatīti anu anu omajjati. Aparāparaṃ hatthaṃ heṭṭhā otārento majjati.",
  "tika-s0202t0:436_0": "217.",
  "tika-s0202t0:436_1": "Chekanti ghanabhāvena vītaṃ.",
  "tika-s0202t0:436_2": "Ghanamaṭṭhabhāvena sundaraṃ hotīti āha “sampanna”nti.",
  "tika-s0202t0:436_3": "Sādhūhi paramappicchasantuṭṭhehi lāto gahitoti sāhuḷi.",
  "tika-s0202t0:436_4": "Saṅkāracoḷakaṃ niccakāḷakaṃ.",
  "tika-s0202t0:437_0": "218.",
  "tika-s0202t0:437_1": "Tattha tattha rujanaṭṭhena vibādhanaṭṭhena rogova bhūto.",
  "tika-s0202t0:437_2": "Vipassanāñāṇenapi sikhāppattena ārogyaṃ ekadesena passati,",
  "tika-s0202t0:437_3": "nibbānañca vaṭṭapaṭipakkhatoti āha “vipassanāñāṇañcevā”ti.",
  "tika-s0202t0:438_0": "219.",
  "tika-s0202t0:438_1": "Antarāti paṭhamuppatti jarāmaraṇānaṃ vemajjhe.",
  "tika-s0202t0:438_2": "Upahatoti pittasemhādidosehi dūsitabhāvena kathito.",
  "tika-s0202t0:438_3": "Pittādidose pana bhesajjasevanāya nivattento upahataṃ paṭipākatikaṃ karonto cakkhūni uppādeti nāma.",
  "tika-s0202t0:438_4": "Vinaṭṭhānīti anuppattidhammataṃ āpannāni.",
  "tika-s0202t0:439_0": "220.",
  "tika-s0202t0:439_1": "Pubbe vutte sāhuḷiyacīre.",
  "tika-s0202t0:439_2": "Vaṭṭe anugatacittenāti anamatagge saṃsāravaṭṭe anādīnavadassitāya anugāmicittena.",
  "tika-s0202t0:440_0": "221.",
  "tika-s0202t0:440_1": "Dhammassāti nibbānassa.",
  "tika-s0202t0:440_2": "Anudhammanti anurūpaṃ niyyānadhammaṃ.",
  "tika-s0202t0:440_3": "Tenāha “anucchavikaṃ paṭipada”nti.",
  "tika-s0202t0:440_4": "Pañcakkhandheti pañcupādānakkhandhe dasseti.",
  "tika-s0202t0:440_5": "“Dīgharattaṃ vata,",
  "tika-s0202t0:440_6": "bho”tiādinā pāḷiyaṃ vivaṭṭaṃ dassitaṃ.",
  "tika-s0202t0:440_7": "Tenāha “upādānanirodhāti vivaṭṭaṃ dassento”ti.",
  "tika-s0202t0:440_8": "Sesaṃ suviññeyyameva.",
  "tika-s0202t0:441_0": "Māgaṇḍiyasuttavaṇṇanāya līnatthappakāsanā samattā.",
  "tika-s0202t0:442_0": "6. Sandakasuttavaṇṇanā",
  "tika-s0202t0:443_0": "223.",
  "tika-s0202t0:443_1": "Devena vassena kato sobbho devakatasobbho.",
  "tika-s0202t0:443_2": "Tenāha “vasso…pe…",
  "tika-s0202t0:443_3": "rahado”ti.",
  "tika-s0202t0:443_4": "Guhāti paṃsuguhā pāsāṇaguhā missakaguhāti tisso guhā.",
  "tika-s0202t0:443_5": "Tattha paṃsuguhā udakamuttaṭṭhāne ahosi ninnaṭṭhānaṃ pana udakena ajjhotthataṃ.",
  "tika-s0202t0:443_6": "Umaṅgaṃ katvāti heṭṭhā suduggaṃ katvā.",
  "tika-s0202t0:443_7": "Anamataggiyaṃ paccavekkhitvāti “na kho so sattāvāso sulabharūpo,",
  "tika-s0202t0:443_8": "yo iminā dīghena addhunā anāvuṭṭhapubbo”tiādinā idañca taḷākaṃ mayā vutthapubbaṃ bhavissati,",
  "tika-s0202t0:443_9": "tampi ṭhānaṃ so ca attabhāvo apaññattikabhāvaṃ gatoti evaṃ anamataggiyaṃ paccavekkhitvā tādisaṃ ṭhānaṃ gantuṃ vaṭṭati.",
  "tika-s0202t0:443_10": "Iminā nayena samuddapabbatadassanādīsupi paccavekkhaṇāvidhi veditabbo.",
  "tika-s0202t0:444_0": "Uccaṃ nadamānāyāti uccaṃ katvā saddaṃ karontiyā kāmassādabhavassādādivatthunti “ayañca ayañca kāmo iṭṭho kanto manāpo,",
  "tika-s0202t0:444_1": "asuko bhavo iṭṭho kanto manāpo,",
  "tika-s0202t0:444_2": "evamayaṃ loko piyehi piyataro”ti evaṃ kāmassādabhavassādalokassādādisaṅkhātaṃ vatthuṃ.",
  "tika-s0202t0:444_3": "Duggatito saṃsārato ca niyyāti etenāti niyyānaṃ,",
  "tika-s0202t0:444_4": "saggamaggo mokkhamaggo ca,",
  "tika-s0202t0:444_5": "taṃ niyyānaṃ arahati,",
  "tika-s0202t0:444_6": "niyyāne vā niyuttāti niyyānikā,",
  "tika-s0202t0:444_7": "niyyānaṃ vā phalaṃ etissā atthīti niyyānikā,",
  "tika-s0202t0:444_8": "vacīduccaritādisaṃkilesato niyyātīti vā niyyānīyā, ī-",
  "tika-s0202t0:444_9": "kārassa rassattaṃ ya-",
  "tika-s0202t0:444_10": "kārassa ca ka-",
  "tika-s0202t0:444_11": "kāraṃ katvā niyyānikā,",
  "tika-s0202t0:444_12": "cetanāya saddhiṃ samphappalāpā veramaṇi.",
  "tika-s0202t0:444_13": "Tappaṭipakkhato aniyyānikā,",
  "tika-s0202t0:444_14": "tassā bhāvo aniyyānikattaṃ,",
  "tika-s0202t0:444_15": "tasmā aniyyānikattā.",
  "tika-s0202t0:444_16": "Tiracchānabhūtāti tirokaraṇabhūtā.",
  "tika-s0202t0:444_17": "Gehassitakathāti kāmapaṭisaṃyuttakathā.",
  "tika-s0202t0:444_18": "Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0202t0:444_19": "Saha atthenāti sātthakaṃ,",
  "tika-s0202t0:444_20": "hitapaṭisaṃyuttanti attho.",
  "tika-s0202t0:444_21": "Visikhāti gharasanniveso,",
  "tika-s0202t0:444_22": "visikhāgahaṇena ca tannivāsino gahitā “gāmo āgato”tiādīsu viya.",
  "tika-s0202t0:444_23": "Tenevāha “sūrā samatthā”ti “saddhā pasannā”ti ca.",
  "tika-s0202t0:444_24": "Kumbhaṭṭhānappadesena kumbhadāsiyo vuttāti āha “kumbhadāsikathā vā”ti.",
  "tika-s0202t0:445_0": "228.",
  "tika-s0202t0:445_1": "Vohāro viya tesaṃ tathā vohāramattaṃ gahetvā vuttaṃ “brahmacariyavāse”ti.",
  "tika-s0202t0:445_2": "Akatāti samena,",
  "tika-s0202t0:445_3": "visamena vā kenaci hetunā na katā na vihitā.",
  "tika-s0202t0:445_4": "Katavidho karaṇavidhi natthi etesanti akaṭavidhā.",
  "tika-s0202t0:445_5": "Padadvayenapi loke kenaci hetupaccayena nesaṃ anibbattataṃ dasseti.",
  "tika-s0202t0:445_6": "Iddhiyāpi na nimmitāti kassaci iddhimato cetovasippattassa devassa,",
  "tika-s0202t0:445_7": "issarādino vā iddhiyāpi na nimmitā.",
  "tika-s0202t0:445_8": "Animmātāti kassaci animmāpitā.",
  "tika-s0202t0:445_9": "Rūpādijanakabhāvanti rūpasaddādīnaṃ paccayabhāvaṃ,",
  "tika-s0202t0:445_10": "rūpādayopi pathaviyādīhi appaṭibaddhavuttikāti tassa adhippāyo.",
  "tika-s0202t0:445_11": "Yathā pabbatakūṭaṃ kenaci anibbattitaṃ kassaci ca anibbattanakaṃ,",
  "tika-s0202t0:445_12": "evametepīti āha “pabbatakūṭā viya ṭhitāti kūṭaṭṭhā”ti.",
  "tika-s0202t0:445_13": "Yamidaṃ bījato aṅkurādi jāyatīti vuccati,",
  "tika-s0202t0:445_14": "taṃ vijjamānameva tato nikkhamati nāvijjamānaṃ,",
  "tika-s0202t0:445_15": "aññathā aññatopi aññassa upaladdhi siyāti adhippāyo.",
  "tika-s0202t0:445_16": "Evaṃ ṭhitāti evaṃ nibbikārā ṭhitā.",
  "tika-s0202t0:445_17": "Ubhayenapīti atthadvayenapīti vadanti.",
  "tika-s0202t0:445_18": "“Kūṭaṭṭhā esikaṭṭhāyiṭṭhitā”ti padadvayenapi.",
  "tika-s0202t0:445_19": "Tesaṃ sattannaṃ kāyānaṃ.",
  "tika-s0202t0:445_20": "Ṭhitattāti nibbikārābhāvena ṭhitattā.",
  "tika-s0202t0:445_21": "Na calantīti vikāraṃ nāpajjanti.",
  "tika-s0202t0:445_22": "Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā.",
  "tika-s0202t0:445_23": "Aniñjanañca atthato pakatiyā avaṭṭhānamevāti dassetuṃ “na vipariṇāmentī”ti vuttaṃ.",
  "tika-s0202t0:445_24": "Tathā avipariṇāmadhammattā eva te aññamaññaṃ na byābādhenti.",
  "tika-s0202t0:445_25": "Sati hi vikāraṃ āpādetabbatāya byābādhakatāpi siyā,",
  "tika-s0202t0:445_26": "tathā anuggahetabbatāya anuggāhakatāti tadabhāvaṃ dassetuṃ pāḷiyaṃ “nāla”ntiādi vuttaṃ.",
  "tika-s0202t0:446_0": "Pathavī eva kāyekadesattā pathavīkāyo.",
  "tika-s0202t0:446_1": "Hantuṃ vā ghātetuṃ vā samattho nāma natthi jīvasattamānaṃ kāyānaṃ niccatāya nibbikārabhāvato,",
  "tika-s0202t0:446_2": "eteneva nesamahantabbatā aghātetabbatā atthato vuttāyevāti daṭṭhabbā.",
  "tika-s0202t0:446_3": "Tathā hi vuttaṃ “sattannaṃtveva kāyāna”ntiādi.",
  "tika-s0202t0:446_4": "Sotuṃ vā sāvetuṃ vā samattho nāma natthīti paccekaṃ nesaṃ savanesu asamatthattā tadekadesādīsupi asamatthataṃ dīpeti.",
  "tika-s0202t0:446_5": "Yadi koci hantā natthi,",
  "tika-s0202t0:446_6": "kathaṃ satthappahāroti āha “yathā muggarāsiādīsū”tiādi.",
  "tika-s0202t0:446_7": "Kevalaṃ saññāmattameva hoti,",
  "tika-s0202t0:446_8": "hananaghātanādi pana paramatthato nattheva kāyānaṃ avikopanīyabhāvatoti adhippāyo.",
  "tika-s0202t0:446_9": "Kevalaṃ takkamattena niratthakaṃ diṭṭhiṃ dīpetīti etena yasmā takkikā niraṅkusatāya parikappanassa yaṃ",
  "tika-s0202t0:446_10": "kiñci attanā parikappitaṃ sārato maññamānā tatheva abhinivissa takkadiṭṭhiggāhaṃ gaṇhanti,",
  "tika-s0202t0:446_11": "tasmā na tesaṃ diṭṭhivatthusmiṃ viññūhi vicāraṇā kattabbāti dasseti.",
  "tika-s0202t0:446_12": "Kecīti sārasamāsācariyā.",
  "tika-s0202t0:446_13": "Pañcindriyavasenāti pañcarūpindriyavasena.",
  "tika-s0202t0:446_14": "Kammanti laddhi kammabhāvena supākaṭattā.",
  "tika-s0202t0:446_15": "Avaṅkakathātāraṇādikā dvāsaṭṭhi paṭipadā.",
  "tika-s0202t0:446_16": "Ekasmiṃ kappeti ekasmiṃ mahākappe.",
  "tika-s0202t0:447_0": "Purisabhūmiyoti padhānapuggalena niddeso,",
  "tika-s0202t0:447_1": "itthīnampetā bhūmiyo icchanteva.",
  "tika-s0202t0:447_2": "Bhikkhu ca pannakotiādi tesaṃ pāḷiyeva.",
  "tika-s0202t0:447_3": "Tattha pannakoti bhikkhāya vicaraṇakoti vadanti,",
  "tika-s0202t0:447_4": "tesaṃ vā paṭipattiṃ paṭipannako.",
  "tika-s0202t0:447_5": "Jinoti jiṇṇo,",
  "tika-s0202t0:447_6": "jarāvasena nihīnadhātukoti vadanti,",
  "tika-s0202t0:447_7": "attano vā paṭipattiyā paṭipakkhaṃ jinitvā ṭhito.",
  "tika-s0202t0:447_8": "So kira tathābhūto kassacipi dhammaṃ na katheti,",
  "tika-s0202t0:447_9": "tenāha “na kiñci āhā”ti.",
  "tika-s0202t0:447_10": "Alābhinti “so na kumbhimukhā paṭiggaṇhatī”tiādinā nayena vuttaalābhahetusamāyogena alābhiṃ.",
  "tika-s0202t0:447_11": "Tato eva jighacchādubbalaparetatāya sayanaparāyaṇaṃ samaṇaṃ pannabhūmīti vadati.",
  "tika-s0202t0:448_0": "Ājīvavuttisatānīti sattānaṃ ājīvabhūtāni jīvikāvuttisatāni.",
  "tika-s0202t0:448_1": "Pasuggahaṇena eḷakajāti gahitā,",
  "tika-s0202t0:448_2": "migaggahaṇena rurugavayādisabbamigajāti.",
  "tika-s0202t0:448_3": "Bahū devāti cātumahārājikādibrahmakāyikādivasena nesaṃ antarabhedavasena bahū devā.",
  "tika-s0202t0:448_4": "Tattha cātumahārājikānaṃ ekacco antarabhedo “mahāsamayasuttena” dīpetabbo.",
  "tika-s0202t0:448_5": "Mānusāpi anantāti dīpadesakulavaṃsājīvādivibhāgavasena mānusāpi anantabhedā.",
  "tika-s0202t0:448_6": "Pisācā eva pesācā,",
  "tika-s0202t0:448_7": "te aparapetādayo mahantā veditabbā.",
  "tika-s0202t0:449_0": "Chaddantadahamandākiniyo kuḷīramucalindanāmena vadati.",
  "tika-s0202t0:449_1": "Gaṇṭhikāti pabbagaṇṭhikā.",
  "tika-s0202t0:449_2": "Paṇḍitopi…pe…",
  "tika-s0202t0:449_3": "uddhaṃ na gacchati, kasmā?",
  "tika-s0202t0:449_4": "Sattānaṃ saṃsaraṇakālassa niyatabhāvato.",
  "tika-s0202t0:450_0": "Aparipakkaṃ saṃsaraṇanimittaṃ sīlādinā paripāceti nāma sīghaṃyeva visuddhippattiyā.",
  "tika-s0202t0:450_1": "Paripakkaṃ phussa phussa patvā patvā paripakkabhāvāpādanena byantiṃ karoti nāma.",
  "tika-s0202t0:450_2": "Suttaguḷeti suttavaṭṭiyaṃ.",
  "tika-s0202t0:450_3": "Nibbeṭhiyamānameva paletīti upamāya sattānaṃ saṃsāro anukkamena khīyateva,",
  "tika-s0202t0:450_4": "na tassa vaddhīti dasseti paricchinnarūpattā.",
  "tika-s0202t0:451_0": "229.",
  "tika-s0202t0:451_1": "Niyativāde pakkhipantoti sabbaññutaṃ paṭijānitvāpi padesaññutāya asampāyamāno tattha attano aññāṇakiriyaṃ",
  "tika-s0202t0:451_2": "pariharituṃ asakkonto ca “evamesā niyatī”ti niyativāde pakkhipanto.",
  "tika-s0202t0:452_0": "230.",
  "tika-s0202t0:452_1": "Dhammakathāya apassayabhūto anussavo etassa atthīti anussavī,",
  "tika-s0202t0:452_2": "tenevassa apassayavādaṃ dassetuṃ “anussavanissito”ti āha.",
  "tika-s0202t0:452_3": "Savanaṃ saccatoti yaṃ kiñci anussavaṃ,",
  "tika-s0202t0:452_4": "taṃ savanaṃ saccanti gahetvā ṭhito.",
  "tika-s0202t0:452_5": "Piṭakasampadāyāti ganthasampādanena,",
  "tika-s0202t0:452_6": "tādisaṃ ganthaṃ paguṇaṃ vācuggataṃ katvā taṃ nissāya dhammaṃ katheti.",
  "tika-s0202t0:452_7": "Tenāha “vaggapaṇṇāsakāyā”tiādi.",
  "tika-s0202t0:453_0": "232.",
  "tika-s0202t0:453_1": "Mandapaññoti parittapañño.",
  "tika-s0202t0:453_2": "Momūhoti sammuyhako.",
  "tika-s0202t0:453_3": "“Evantipi me no”tiādinā vividho nānappakāro khepo vācāya paravādānaṃ khīpanaṃ vācāvikkhepo,",
  "tika-s0202t0:453_4": "taṃ vācāvikkhepaṃ,",
  "tika-s0202t0:453_5": "na marati na pacchijjati yathāvutto vādavikkhepo etāyāti amarā,",
  "tika-s0202t0:453_6": "tattha pavattā diṭṭhi amarāvikkhepo,",
  "tika-s0202t0:453_7": "taṃ amarāvikkhepaṃ.",
  "tika-s0202t0:453_8": "Apariyantavikkhepanti “evampi me no”tiādinā pucchitassa apariyosāpanavasena vikkhepaṃ.",
  "tika-s0202t0:453_9": "Ito cito ca sandhāvati ekasmiṃ sabhāve anavaṭṭhānato.",
  "tika-s0202t0:453_10": "Gāhaṃ na upagacchatīti micchāgāhatāya uttaravidhānāya purimapakkhaṃ ṭhapetvā gāhaṃ na upagacchati.",
  "tika-s0202t0:453_11": "Amarāsadisāya amarāya vikkhepoti amarāvikkhepo.",
  "tika-s0202t0:454_0": "Idaṃ kusalanti ettha iti-",
  "tika-s0202t0:454_1": "saddo pakārattho,",
  "tika-s0202t0:454_2": "iminā pakārenāti attho.",
  "tika-s0202t0:454_3": "Amarāvikkhepiko yathā kusale,",
  "tika-s0202t0:454_4": "evaṃ aññasmiṃ yaṃ kiñci kenaci pucchitaṃ atthaṃ attano aruccanatāya “evantipi me no”tiādinā tattha tattha vikkhepaññeva āpajjati,",
  "tika-s0202t0:454_5": "tasmā “evantipi me no”tiādi tattha tattha pucchitākārapaṭisedhanavasena vikkhipanākāradassanaṃ.",
  "tika-s0202t0:454_6": "Nanu cettha vikkhepavādino vikkhepapakkhassa ananujānanaṃ vikkhepapakkhe avaṭṭhānaṃ yuttanti? Na,",
  "tika-s0202t0:454_7": "tatthāpi tassa sammūḷhassa paṭikkhepavaseneva vikkhepavādassa pavattanato.",
  "tika-s0202t0:454_8": "Tena vuttaṃ “no”ti.",
  "tika-s0202t0:454_9": "Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ puṭṭho paralokattikādīnaṃ paṭisedhanamukhena vikkhepaṃ byākāsi.",
  "tika-s0202t0:455_0": "Etthāha –",
  "tika-s0202t0:455_1": "“nanu cāyaṃ sabbopi amarāvikkhepiko kusalādayo dhamme paralokattikādīni ca yathābhūtaṃ anavabujjhamāno",
  "tika-s0202t0:455_2": "tattha tattha pañhaṃ puṭṭho samāno pucchāya vikkhepamattaṃ āpajjati,",
  "tika-s0202t0:455_3": "tassa kathaṃ diṭṭhigatabhāvo.",
  "tika-s0202t0:455_4": "Na hi avattukāmassa viya pucchitamatthaṃ ajānantassa vikkhepakaraṇamattena tassa diṭṭhigatikatā yuttā”ti? Vuccate –",
  "tika-s0202t0:455_5": "na heva kho pucchāya vikkhepakaraṇamattena tassa diṭṭhigatikatā,",
  "tika-s0202t0:455_6": "atha kho micchābhinivesavasena.",
  "tika-s0202t0:455_7": "Sassatābhinivesena micchābhiniviṭṭhoyeva hi puggalo mandabuddhitāya kusalādidhamme paralokattikādīni",
  "tika-s0202t0:455_8": "ca yāthāvato appaṭipajjamāno attanā aviññātassa atthassa paraṃ viññāpetuṃ asakkuṇeyyatāya musāvādabhayena",
  "tika-s0202t0:455_9": "ca vikkhepaṃ āpajjatīti.",
  "tika-s0202t0:455_10": "Atha vā puññapāpānaṃ tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva",
  "tika-s0202t0:455_11": "sundaranti khantiṃ ruciṃ uppādetvā abhinivisantassa uppannā visuṃyeva sā ekā diṭṭhi sattabhaṅgadiṭṭhi",
  "tika-s0202t0:455_12": "viyāti daṭṭhabbā,",
  "tika-s0202t0:455_13": "indriyabaddhato ca tatiyaṭṭhānabhāve dassito.",
  "tika-s0202t0:456_0": "234.",
  "tika-s0202t0:456_1": "Sannidhikārakaṃ kāmeti ettha anindriyabaddhāni adhippetānīti tilataṇḍulādiggahaṇaṃ,",
  "tika-s0202t0:456_2": "tassa lokassa appasādaparihāratthaṃ kadāci taṇḍulanāḷiādisaṅgahaṇakaraṇaṃ sandhāya vuttaṃ “tilataṇḍulādayo paññāyantī”ti.",
  "tika-s0202t0:457_0": "236.",
  "tika-s0202t0:457_1": "Ājīvakā matā nāmāti ime ājīvakā sabbaso sammāpaṭipattirahitā micchā eva ca paṭipajjamānā adhisīlasaṅkhātassa sīlajīvitassa abhāvena matā nāma.",
  "tika-s0202t0:457_2": "Puttamatāti mataputtā.",
  "tika-s0202t0:457_3": "Samaṇe gotame brahmacariyavāso atthīti samaṇaṃ eva gotamaṃ parisuddho suparipuṇṇo takkarassa sammā dukkhakkhayāvaho brahmacariyavāso atthi.",
  "tika-s0202t0:457_4": "Etenettha dhammasudhammatādidīpanena buddhasubuddhatañca dīpeti,",
  "tika-s0202t0:457_5": "aññattha natthīti iminā bāhirakesu tassa abhāvaṃ.",
  "tika-s0202t0:457_6": "Sesaṃ suviññeyyameva.",
  "tika-s0202t0:458_0": "Sandakasuttavaṇṇanāya līnatthappakāsanā samattā.",
  "tika-s0202t0:459_0": "7. Mahāsakuludāyisuttavaṇṇanā",
  "tika-s0202t0:460_0": "237.",
  "tika-s0202t0:460_1": "Abhiññātāti ediso ediso cāti abhilakkhaṇavasena ñātā.",
  "tika-s0202t0:460_2": "Appasaddassa vinīto,",
  "tika-s0202t0:460_3": "appasaddatāya mandabhāṇitāya vinītoti ca appasaddavinītoti vuccamāne aññena vinītabhāvo dīpito hoti,",
  "tika-s0202t0:460_4": "bhagavā pana sayambhuñāṇena sayameva vinīto.",
  "tika-s0202t0:460_5": "Tasmā pāḷiyaṃ “appasaddavinīto”ti na vuttaṃ.",
  "tika-s0202t0:460_6": "Tenāha “na hi bhagavā aññena vinīto”ti.",
  "tika-s0202t0:461_0": "238.",
  "tika-s0202t0:461_1": "Hiyyodivasaṃ upādāya tato āsannāni katipayāni divasāni purimāni nāma honti,",
  "tika-s0202t0:461_2": "purimānīti ca pubbakāni,",
  "tika-s0202t0:461_3": "atītānīti attho.",
  "tika-s0202t0:461_4": "Tato paranti yathā vuttaatītadivasato anantaraṃ paraṃ purimataraṃ atisayena purimattā.",
  "tika-s0202t0:461_5": "Iti imesu dvīsu pavattito yathākkamaṃ purimapurimatarabhāvo,",
  "tika-s0202t0:461_6": "evaṃ santepi yadettha “purimatara”nti vuttaṃ,",
  "tika-s0202t0:461_7": "tato pabhuti yaṃ yaṃ oraṃ,",
  "tika-s0202t0:461_8": "taṃ taṃ paraṃ,",
  "tika-s0202t0:461_9": "yaṃ yaṃ paraṃ,",
  "tika-s0202t0:461_10": "taṃ taṃ “purimatara”nti vuttaṃ hoti.",
  "tika-s0202t0:461_11": "Kutūhalayuttā sālā kutūhalasālā yathā “ājaññaratho”ti.",
  "tika-s0202t0:461_12": "Ime dassanādayo.",
  "tika-s0202t0:462_0": "Ayathābhūtaguṇehīti ayathābhūtaṃ micchādīpitaatthamatteneva ugghositaguṇehi samuggato ghosito.",
  "tika-s0202t0:462_1": "Taranti atikkamanti etenāti titthaṃ,",
  "tika-s0202t0:462_2": "aggamaggo.",
  "tika-s0202t0:462_3": "Diṭṭhigatikamaggo pana ayathābhūtopi tesaṃ tathā vitaraṇaṃ upādāya titthanti voharīyatīti taṃ karontā titthakarā.",
  "tika-s0202t0:462_4": "Osaratīti pavisati.",
  "tika-s0202t0:463_0": "239.",
  "tika-s0202t0:463_1": "Sahitanti pubbāparāviruddhaṃ.",
  "tika-s0202t0:463_2": "Na kiñci jātanti paṭiññādosahetudosaudāharaṇadosaduṭṭhadosatāya na kiñci jātaṃ.",
  "tika-s0202t0:463_3": "Tenāha “āropito te vādo”ti.",
  "tika-s0202t0:463_4": "Vadanti tena paribhāsantīti vādo doso.",
  "tika-s0202t0:463_5": "Sabhāvakkosenāti sabhāvato pavattakoṭṭhāsena.",
  "tika-s0202t0:464_0": "240.",
  "tika-s0202t0:464_1": "Pīḷeyyāti madhubhaṇḍena saha bhājane pīḷetvā dadeyya.",
  "tika-s0202t0:464_2": "Sabrahmacārīhi sampayojetvāti sahadhammikehi viheṭhanapayogaṃ katvā,",
  "tika-s0202t0:464_3": "tenāha “vivādaṃ katvā”ti.",
  "tika-s0202t0:465_0": "241. Itarītarenāti paṇītato itarena. Tenāha “lāmakalāmakenā”ti.",
  "tika-s0202t0:466_0": "242.",
  "tika-s0202t0:466_1": "Bhattakosakenāti kosakabhattena,",
  "tika-s0202t0:466_2": "khuddakasarāvabhattakenāti attho.",
  "tika-s0202t0:466_3": "Beluvamattabhattāhārāti billapamāṇabhattabhojanā.",
  "tika-s0202t0:466_4": "Oṭṭhavaṭṭiyāti mukhavaṭṭiyā.",
  "tika-s0202t0:466_5": "Sabbākārenevāti sabbappakāreneva.",
  "tika-s0202t0:466_6": "Anappāhāroti na vattabbo kadāci appāhāroti katvā.",
  "tika-s0202t0:466_7": "Tattha ativiya aññehi avisayhaṃ appāhārataṃ bhagavato dassetuṃ “padhānabhūmiya”ntiādi vuttaṃ.",
  "tika-s0202t0:466_8": "Mayāti nissakkavacanaṃ.",
  "tika-s0202t0:466_9": "Visesatarāti tena dhammena visesavantatarā.",
  "tika-s0202t0:467_0": "Vatasamādānavaseneva paṃsukūlaṃ dhārentīti paṃsukūlikāti āha –",
  "tika-s0202t0:467_1": "“samādinnapaṃsukūlikaṅgā”ti,",
  "tika-s0202t0:467_2": "saddattho pana “visuddhimagge” vuttanayena veditabbo.",
  "tika-s0202t0:467_3": "Piṇḍapātikā sapadānacārinotiādīsupi eseva nayo.",
  "tika-s0202t0:467_4": "Tattha tattha satthena chinditattā satthalūkhāni.",
  "tika-s0202t0:467_5": "Yaṃ yaṃ sappāyaṃ,",
  "tika-s0202t0:467_6": "tasseva gahaṇaṃ uccinanti āha “uccinitvā…pe…",
  "tika-s0202t0:467_7": "thiraṭṭhānameva gahetvā”ti.",
  "tika-s0202t0:467_8": "Alābulomasānīti alābulomāni viya sukhumatarāni cīvarasuttaṃsūni etesaṃ santīti alābulomasāni.",
  "tika-s0202t0:467_9": "Pātitasāṇapaṃsukūlanti kaḷevarena saddhiṃ chaḍḍitasāṇamayaṃ paṃsukūlaṃ,",
  "tika-s0202t0:467_10": "yaṃ tumbamatte puḷave odhunitvā satthā gaṇhi.",
  "tika-s0202t0:468_0": "“Yathāpi bhamaro puppha”ntiādinā vuttaṃ madhukarabhikkhācāravataṃ “piṇḍiyālopabhojanaṃ nissāya pabbajjā”ti",
  "tika-s0202t0:468_1": "vacanato bhikkhūnaṃ pakatibhūtaṃ vatanti vuttaṃ “uñchāsake vate ratā”ti. Vata-",
  "tika-s0202t0:468_2": "saddo cettha pakativatasaṅkhātaṃ sakavataṃ vadati.",
  "tika-s0202t0:468_3": "Tenāha “uñchācariyasaṅkhāte bhikkhūnaṃ pakativate”ti.",
  "tika-s0202t0:468_4": "Uccanīcagharadvāraṭṭhāyinoti mahantakhuddakagehānaṃ bahidvārakoṭṭhakaṭṭhāyino.",
  "tika-s0202t0:468_5": "Kabaramissakaṃ bhattaṃ saṃharitvāti kaṇājakamissakaṃ bhattaṃ sampiṇḍitvā.",
  "tika-s0202t0:468_6": "Ummārato paṭṭhāyāti gharummārato paṭṭhāya.",
  "tika-s0202t0:469_0": "Cīvarānuggahatthanti cīvarānurakkhaṇatthaṃ.",
  "tika-s0202t0:469_1": "Ettha ca yasmā buddhā nāma sadevake loke anuttaraṃ puññakkhettaṃ,",
  "tika-s0202t0:469_2": "sā cassa puññakkhettatā paramukkaṃsagatā,",
  "tika-s0202t0:469_3": "tasmā sattānaṃ tādisaṃ upakāraṃ ācikkhitvā te ca anuggaṇhantā gahapaticīvaraṃ sādiyanti,",
  "tika-s0202t0:469_4": "catupaccayasantose pana ne paramukkaṃsagatā evāti daṭṭhabbaṃ.",
  "tika-s0202t0:470_0": "244.",
  "tika-s0202t0:470_1": "Sappaccayanti sahetukaṃ sakāraṇaṃ hutvā dhammaṃ desetīti ayamettha attho.",
  "tika-s0202t0:470_2": "Codako pana adhippāyaṃ ajānanto “kiṃ panā”tiādimāha.",
  "tika-s0202t0:470_3": "Itaro “no na desetī”tiādinā adhippāyaṃ vivarati.",
  "tika-s0202t0:470_4": "Nidānanti cettha ñāpakaṃ uppattikāraṇaṃ adhippetaṃ,",
  "tika-s0202t0:470_5": "tañca tassa tassa anuppattiyuttassa atthassa paṭipakkhaharaṇato “sappāṭihāriya”nti vuccatīti āha “purimassevetaṃ vevacana”nti.",
  "tika-s0202t0:470_6": "Rāgādīnaṃ vā paṭiharaṇaṃ paṭihāriyaṃ,",
  "tika-s0202t0:470_7": "tadeva pāṭihāriyaṃ,",
  "tika-s0202t0:470_8": "saha pāṭihāriyenāti sappāṭihāriyaṃ.",
  "tika-s0202t0:470_9": "Rāgādipaṭisedhavaseneva hi satthā dhammaṃ deseti.",
  "tika-s0202t0:471_0": "245.",
  "tika-s0202t0:471_1": "Tassa tassa pañhassāti yaṃ yaṃ pañhaṃ paro abhisaṅkharitvā bhagavantaṃ upasaṅkamitvā pucchati,",
  "tika-s0202t0:471_2": "tassa tassa pañhassa.",
  "tika-s0202t0:471_3": "Upari āgamanavādapathanti vissajjane kate tato upari āgacchanakaṃ vādamaggaṃ.",
  "tika-s0202t0:471_4": "Visesetvā vadantoti vattati,",
  "tika-s0202t0:471_5": "“bho gotama,",
  "tika-s0202t0:471_6": "vattumarahatī”ti attano vādabhedanatthaṃ āhataṃ kāraṇaṃ attano māraṇatthaṃ āvudhaṃ nidassento viya visesetvā vadanto pahārakena vacanena.",
  "tika-s0202t0:471_7": "Antarantareti mayā vuccamānakathāpabandhassa antarantare.",
  "tika-s0202t0:471_8": "Dadeyya vadeyya.",
  "tika-s0202t0:471_9": "Evarūpesu ṭhānesūti paravādīhi saddhiṃ vādapaṭivādaṭṭhānesu.",
  "tika-s0202t0:471_10": "Te niggahetuṃ mayā desitaṃ suttapadaṃ ānetvā mamayeva anusāsaniṃ ovādaṃ paccāsīsanti.",
  "tika-s0202t0:472_0": "246.",
  "tika-s0202t0:472_1": "Sampādemīti manorathaṃ sampādemi.",
  "tika-s0202t0:472_2": "Paripūremīti ajjhāsayaṃ paripūremi.",
  "tika-s0202t0:472_3": "Adhisīleti adhike uttamasīle.",
  "tika-s0202t0:472_4": "Sāvakasīlato ca paccekabuddhasīlato ca buddhānaṃ sīlaṃ adhikaṃ ukkaṭṭhaṃ paramukkaṃsato anaññasādhāraṇabhāvato.",
  "tika-s0202t0:472_5": "Tenāha “buddhasīlaṃ nāma kathita”nti.",
  "tika-s0202t0:472_6": "Ṭhānuppattikapaññāti tattha tattha ṭhānaso uppannapaññā.",
  "tika-s0202t0:472_7": "Tenāha “tatthā”tiādi.",
  "tika-s0202t0:472_8": "Avasesā paññāti idha pāḷiyaṃ āgatā anāgatā ca yathāvuttañāṇadvayavinimuttā paññā.",
  "tika-s0202t0:473_0": "247.",
  "tika-s0202t0:473_1": "Visesādhigamānanti satipaṭṭhānādīnaṃ adhigandhabbavisesānaṃ.",
  "tika-s0202t0:473_2": "Abhiññā nāma cha abhiññā,",
  "tika-s0202t0:473_3": "tāsu ukkaṭṭhaniddesena chaḷabhiññārahatova aggamaggapaññā idha abhiññāti adhippetā,",
  "tika-s0202t0:473_4": "tassa vosānaṃ pariyosānaṃ pāramī paramukkaṃsāti avakaṃsāti ca aggaphalaṃ vuccatīti āha “abhiññā…pe…",
  "tika-s0202t0:473_5": "arahattaṃ pattā”ti.",
  "tika-s0202t0:474_0": "Upāyapadhāneti ariyaphalādhigamanassa upāyabhūte padhāne.",
  "tika-s0202t0:474_1": "“Anuppannapāpakānuppādādiatthā”ti gahitā tatheva honti,",
  "tika-s0202t0:474_2": "taṃ atthaṃ sādhentiyevāti etassa atthassa dīpako sammā-",
  "tika-s0202t0:474_3": "saddoti yathāadhippetatthassa anuppannapāpakānuppādādino upāyabhūte,",
  "tika-s0202t0:474_4": "padhānaupāyabhūteti attho. Sammā-",
  "tika-s0202t0:474_5": "saddassa vā yoniso atthadīpakataṃ sandhāya “yoniso padhāne”ti vuttaṃ.",
  "tika-s0202t0:474_6": "Chandaṃ janetīti kattukamyatākusalacchandaṃ uppādeti pavatteti vā.",
  "tika-s0202t0:474_7": "Vāyamatīti payogaparakkamaṃ karoti.",
  "tika-s0202t0:474_8": "Vīriyaṃ ārabhatīti kāyikacetasikavīriyaṃ karoti.",
  "tika-s0202t0:474_9": "Cittaṃ ukkhipatīti teneva sahajātavīriyena kosajjapakkhato cittaṃ ukkhipati.",
  "tika-s0202t0:474_10": "Padahatīti sammappadhānabhūtaṃ vīriyaṃ pavatteti.",
  "tika-s0202t0:474_11": "Paṭipāṭiyā panetāni cattāri padāni āsevanābhāvanābahulīkammasātaccakiriyāhi yojetabbāni.",
  "tika-s0202t0:474_12": "“Padahatī”ti vā iminā āsevanādīhi saddhiṃ sikhāpattaṃ ussoḷhivīriyaṃ yojetabbaṃ.",
  "tika-s0202t0:474_13": "Vaḍḍhiyā paripūraṇatthanti yāvatā bhāvanāpāripūriyā paripūraṇatthaṃ.",
  "tika-s0202t0:474_14": "Yā ṭhitīti yā kusalānaṃ dhammānaṃ paṭipakkhavigamena avaṭṭhiti.",
  "tika-s0202t0:474_15": "So asammosoti so avināso.",
  "tika-s0202t0:474_16": "Yaṃ vepullanti yo sabbaso vipulabhāvo mahantatā.",
  "tika-s0202t0:474_17": "Bhāvanāpāripūrīti bhāvanāya paripūritā.",
  "tika-s0202t0:474_18": "Atthotipi veditabbaṃ purimapacchimapadānaṃ samānatthabhāvato.",
  "tika-s0202t0:475_0": "Pubbabhāgapaṭipadā kathitātaṃtaṃvisesādhigamassa paṭipadāvibhāvanāya āraddhattā.",
  "tika-s0202t0:475_1": "Akusalānaṃ dhammānaṃ anuppajjanena anatthāvahatā nāma natthīti vuttaṃ –",
  "tika-s0202t0:475_2": "“uppajjamānā”ti vacanaṃ uppannānaṃ rāsantarabhāvena gahitattā.",
  "tika-s0202t0:475_3": "Tathā kusalānaṃ dhammānaṃ uppajjanenāti vuttaṃ –",
  "tika-s0202t0:475_4": "anuppajjamānāti vacanaṃ uppannānaṃ rāsantarabhāvena gahitattā.",
  "tika-s0202t0:475_5": "Nirujjhamānāti paṭipakkhasamāyogena vinassamānā,",
  "tika-s0202t0:475_6": "na khaṇanirodhavasena nirujjhamānā.",
  "tika-s0202t0:476_0": "Lobhādayo veditabbā,",
  "tika-s0202t0:476_1": "ye āraddhavipassakānaṃ uppajjanārahā.",
  "tika-s0202t0:476_2": "Sakiṃ uppajjitvāti sabhāvakathanamattametaṃ.",
  "tika-s0202t0:476_3": "Ekavārameva hi maggo uppajjati.",
  "tika-s0202t0:476_4": "Nirujjhamānoti saraseneva nirujjhamāno.",
  "tika-s0202t0:476_5": "Na hi tassa paṭipakkhasamāyogo nāma atthi.",
  "tika-s0202t0:476_6": "Phalassāti anantarakāleva uppajjanakaphalassa.",
  "tika-s0202t0:476_7": "Paccayaṃ datvāva nirujjhatīti iminā maggo sampati āyatiñca ekanteneva atthāvahoti dasseti.",
  "tika-s0202t0:476_8": "Purimasmimpīti “anuppannā me kusalā dhammā anuppajjamānā anatthāya saṃvatteyyu”nti etasmiṃ tatiyavārepi.",
  "tika-s0202t0:476_9": "“Samathavipassanā gahetabbā”ti vuttaṃ aṭṭhakathāyaṃ,",
  "tika-s0202t0:476_10": "taṃ pana maggassa anuppannatāya sabbhāvato,",
  "tika-s0202t0:476_11": "anuppajjamāne ca tasmiṃ vaṭṭānatthasabbhāvatoti maggassapi sādhāraṇabhāvato na yuttanti paṭikkhipati.",
  "tika-s0202t0:476_12": "Yadi samathavipassanānampi anuppatti anatthāvahā,",
  "tika-s0202t0:476_13": "maggassa anuppattiyā vattabbaṃ natthīti.",
  "tika-s0202t0:477_0": "Mahantaṃ,",
  "tika-s0202t0:477_1": "gāravaṃ hoti,",
  "tika-s0202t0:477_2": "tasmā “saṅghagāravena yathāruci vandituṃ na labhāmī”ti saṅghena saha na nikkhami.",
  "tika-s0202t0:477_3": "Ettakaṃ dhātūnaṃ nidhānaṃ nāma aññatra natthi,",
  "tika-s0202t0:477_4": "mahādhātunidhānato hi nīharitvā katipayā dhātuyo tattha tattha cetiye upanītā,",
  "tika-s0202t0:477_5": "idha pana rāmagāmathūpe vinaṭṭhe nāgabhavanaṃ paviṭṭhā doṇamattā dhātuyo upanītā.",
  "tika-s0202t0:477_6": "Atimandāni noti nanu ativiya mandāni.",
  "tika-s0202t0:478_0": "Saṃvijjitvāti “kathañhi nāma mādiso īdisaṃ anatthaṃ pāpuṇissatī”ti saṃvegaṃ janetvā.",
  "tika-s0202t0:478_1": "Īdisaṃ nāma mādisaṃ ārabbha vattabbanti kiṃ vadatīti taṃ vacanaṃ anādiyanto.",
  "tika-s0202t0:479_0": "Santasamāpattito aññaṃ santhambhanakāraṇaṃ balavaṃ natthīti tato parihīno sammāpaṭipattiyaṃ patiṭṭhā kathaṃ bhavissatīti āha “santāya…pe…",
  "tika-s0202t0:479_1": "na sakkotī”ti.",
  "tika-s0202t0:479_2": "Na hi mahārajjuyā chinnāya suttatantū santhambhetuṃ sakkontīti.",
  "tika-s0202t0:479_3": "Samathe dassetvā tena samānagatikā imasmiṃ visaye vipassanāpīti iminā adhippāyenāha “evaṃ uppannā samathavipassanā…pe…",
  "tika-s0202t0:479_4": "saṃvattantī”ti.",
  "tika-s0202t0:480_0": "Kāsāvanti kāsāvavatthaṃ.",
  "tika-s0202t0:480_1": "Kacchaṃ pīḷetvā nivatthanti pacchimaṃ ovaṭṭikaṃ pīḷento viya daḷhaṃ katvā nivatthaṃ addasaṃsūti yojanā.",
  "tika-s0202t0:481_0": "Vuttanayenāti “kāmā nāmete aniccā dukkhā vipariṇāmadhammā”tiādinā vatthukāmakilesakāmesu ādīnavadassanapubbakanekkhammapaṭipattiyā",
  "tika-s0202t0:481_1": "chandarāgaṃ vikkhambhayato samucchindantassa ca “anuppanno ca kāmāsavo na uppajjatī”tiādinā heṭṭhā sabbāsavasuttavaṇṇanādīsu",
  "tika-s0202t0:481_2": "vuttanayena.",
  "tika-s0202t0:481_3": "Ārammaṇarasaṃ anubhavitvā niruddhavipākoti tadārammaṇamāha.",
  "tika-s0202t0:481_4": "Anubhavitvā bhavitvā ca vigataṃ bhūtavigataṃ.",
  "tika-s0202t0:481_5": "Anubhūtabhūtā hi bhūtatāsāmaññena bhūta-",
  "tika-s0202t0:481_6": "saddena vuttā.",
  "tika-s0202t0:481_7": "Sāmaññameva hi upasaggena visesīyatīti.",
  "tika-s0202t0:481_8": "Anubhūtasaddo ca kammavacanicchāya abhāvato anubhavakavācako daṭṭhabbo.",
  "tika-s0202t0:481_9": "Vipāko ārammaṇe uppajjitvā niruddho bhutvāvigatoti vattabbataṃ arahati,",
  "tika-s0202t0:481_10": "vikappagāhavasena rāgādīhi tabbipakkhehi ca akusalaṃ kusalañca kammaṃ ārammaṇarasaṃ anubhavitvā vigatanti vattabbataṃ arahati.",
  "tika-s0202t0:481_11": "Yathāvutto pana vipāko kevalaṃ ārammaṇarasānubhavanavaseneva pavattatīti anubhavitvā vigatattā nippariyāyeneva vutto,",
  "tika-s0202t0:481_12": "tassa ca tathā vuttattā kammaṃ bhavitvā vigatapariyāyena,",
  "tika-s0202t0:481_13": "yaṃ “uppannānaṃ akusalānaṃ dhammānaṃ pahānāya,",
  "tika-s0202t0:481_14": "uppannānaṃ kusalānaṃ dhammānaṃ ṭhitiyā”ti ettha “uppanna”nti gahetvā taṃsadisānaṃ pahānaṃ,",
  "tika-s0202t0:481_15": "vuddhi ca vuttā.",
  "tika-s0202t0:481_16": "Vipaccituṃ okāsakaraṇavasena uppatitaṃ atītakammañca tato uppajjituṃ āraddho anāgato vipāko ca “okāsakatuppanno”ti vutto.",
  "tika-s0202t0:481_17": "Yaṃ uppannasaddena vināpi viññāyamānaṃ uppannaṃ sandhāya “nāhaṃ,",
  "tika-s0202t0:481_18": "bhikkhave,",
  "tika-s0202t0:481_19": "sañcetanikāna”ntiādi vuttaṃ.",
  "tika-s0202t0:482_0": "Tesūti vipassanāya bhūmibhūtesu khandhesu.",
  "tika-s0202t0:482_1": "Anusayitakilesāti anusayavasena pavattā appahīnā maggena pahātabbā kilesā adhippetā.",
  "tika-s0202t0:482_2": "Tenāha “atītā…pe…",
  "tika-s0202t0:482_3": "na vattabbā”ti.",
  "tika-s0202t0:482_4": "Tesañhi ambarukkhopamāya vattamānāditā na vattabbā maggena pahātabbānaṃ tādisassa vibhāgassa anuppajjanato.",
  "tika-s0202t0:482_5": "Appahīnāva hontīti iminā appahīnaṭṭhena anusayaṭṭhoti dasseti.",
  "tika-s0202t0:482_6": "Idaṃ bhūmiladdhuppannaṃ nāmāti idaṃ tesu khandhesu uppattirahakilesajātaṃ tāya eva uppattirahatāya bhūmiladdhuppannaṃ nāma,",
  "tika-s0202t0:482_7": "tebhūmakabhūmiladdhā nāma hotīti attho.",
  "tika-s0202t0:482_8": "Tāsu tāsu bhūmīsūti manussadevādiattabhāvasaṅkhātesu upādānakkhandhesu.",
  "tika-s0202t0:482_9": "Tasmiṃ tasmiṃ santāne anuppattianāpāditatāya asamugghātitā.",
  "tika-s0202t0:482_10": "Ettha ca laddhabhūmikaṃ bhūmiladdhanti vuttaṃ aggiāhito viya.",
  "tika-s0202t0:483_0": "Okāsakatuppanna-",
  "tika-s0202t0:483_1": "saddepi ca okāso kato etenāti okāso kato etassāti ca atthadvayepi kata-",
  "tika-s0202t0:483_2": "saddassa paranipāto daṭṭhabbo.",
  "tika-s0202t0:483_3": "Āhatakhīrarukkho viya nimittaggāhavasena adhiggahitaṃ ārammaṇaṃ,",
  "tika-s0202t0:483_4": "anāhatakhīrarukkho viya avikkhambhitatāya antogadhakilesaṃ ārammaṇaṃ.",
  "tika-s0202t0:483_5": "Nimittaggāhakāvikkhambhitakilesā vā puggalā āhatānāhatakhīrarukkhasadisā.",
  "tika-s0202t0:483_6": "Purimanayenevāti avikkhambhituppanne viya “imasmiṃ nāma ṭhāne nuppajjissantīti na vattabbā. Kasmā?",
  "tika-s0202t0:483_7": "Asamugghātitattā”ti yojetvā vitthāretabbaṃ.",
  "tika-s0202t0:484_0": "Vuttaṃ paṭisambhidāmagge.",
  "tika-s0202t0:484_1": "Tattha ca maggena pahīnakilesānameva tidhā navattabbataṃ apākaṭaṃ supākaṭaṃ kātuṃ ajātaphalarukkho upamābhāvena āgato.",
  "tika-s0202t0:484_2": "Atītādīnaṃ appahīnatā dassanatthampi “jātaphalarukkhena dīpetabba”nti vuttaṃ.",
  "tika-s0202t0:484_3": "Tattha yathā acchinne rukkhe nibbattārahāni phalāni chinne anuppajjamānāni na kadāci sasabhāvāni ahesuṃ",
  "tika-s0202t0:484_4": "honti bhavissanti cāti tāni atītādibhāvena na vattabbāni,",
  "tika-s0202t0:484_5": "evaṃ maggena pahīnakilesā ca daṭṭhabbā.",
  "tika-s0202t0:484_6": "Yathā chede asati phalāni uppajjissanti,",
  "tika-s0202t0:484_7": "sati ca nuppajjissantīti chedassa sātthakatā,",
  "tika-s0202t0:484_8": "evaṃ maggabhāvanāya ca sātthakatā yojetabbā.",
  "tika-s0202t0:485_0": "Tepi pajahatiyeva kilesappahāneneva tesampi anuppattidhammatāpādanato.",
  "tika-s0202t0:485_1": "Abhisaṅkhāraviññāṇassāti paṭisandhiviññāṇassa.",
  "tika-s0202t0:485_2": "Upādinnaanupādinnatoti upādinnakhandhato ceva kilesato ca.",
  "tika-s0202t0:485_3": "Upapattivasena vuṭṭhānaṃ dassetumāha –",
  "tika-s0202t0:485_4": "“bhavavasena panā”tiādi.",
  "tika-s0202t0:485_5": "Ye sotāpannassa satta bhavā appahīnā,",
  "tika-s0202t0:485_6": "tato pañca ṭhapetvā itare dve “sugatibhavekadesā”ti adhippetā.",
  "tika-s0202t0:485_7": "Sugatikāmabhavatoti sugatibhavekadesabhūtakāmabhavato.",
  "tika-s0202t0:485_8": "Arahattamaggo rūpārūpabhavato vuṭṭhāti uddhambhāgiyasaṃyojanasamugghātabhāvato.",
  "tika-s0202t0:485_9": "Yadi arahattamaggo eva ariyamaggo siyā,",
  "tika-s0202t0:485_10": "so eva sabbakilese pajaheyya,",
  "tika-s0202t0:485_11": "sabbabhavehipi vuṭṭhaheyya.",
  "tika-s0202t0:485_12": "Yasmā pana odhisova kilesā pahīyanti,",
  "tika-s0202t0:485_13": "tasmā heṭṭhimaheṭṭhimamaggehi pahīnāvasese kilese so pajahati,",
  "tika-s0202t0:485_14": "iti imaṃ sāmatthiyaṃ sandhāya “sabbabhavehi vuṭṭhātiyevātipi vadantī”ti vuttaṃ.",
  "tika-s0202t0:485_15": "Tathā hi so eva “vajirūpamo”ti vutto.",
  "tika-s0202t0:486_0": "Hotu tāva vuttanayena anuppannānaṃ akusalānaṃ anuppādāya,",
  "tika-s0202t0:486_1": "uppannānaṃ uppannasadisānaṃ pahānāya anuppattidhammatāpādanāya maggabhāvanā,",
  "tika-s0202t0:486_2": "atha maggakkhaṇe kathaṃ anuppannānaṃ kusalānaṃ uppādāya uppannānañca ṭhitiyā bhāvanā hoti ekacittakkhaṇikattā tassāti codeti,",
  "tika-s0202t0:486_3": "itaro “maggappavattiyāyevā”ti parihāramāha.",
  "tika-s0202t0:486_4": "Maggo hi kāmañcekacittakkhaṇiko,",
  "tika-s0202t0:486_5": "tathārūpo panassa pavattiviseso,",
  "tika-s0202t0:486_6": "yaṃ anuppannā kusalā dhammā sātisayaṃ uppajjanti,",
  "tika-s0202t0:486_7": "uppannā ca savisesaṃ pāripūriṃ pāpuṇanti.",
  "tika-s0202t0:486_8": "Tenāha “maggo hī”tiādi.",
  "tika-s0202t0:486_9": "Kiñcāpi ariyamaggo vattamānakkhaṇe anuppanno nāma na hoti,",
  "tika-s0202t0:486_10": "anuppannapubbataṃ upādāya upacāravasena tathā vuccatīti dassetuṃ “anāgatapubbaṃ hī”tiādi vuttaṃ.",
  "tika-s0202t0:486_11": "Ayamevāti ayaṃ maggassa yathāpaccayapavatti eva ṭhiti nāmāti,",
  "tika-s0202t0:486_12": "maggasamaṅgī puggalo maggampi bhāvento eva tassa ṭhitiyā bhāvetīti vattuṃ vaṭṭati.",
  "tika-s0202t0:487_0": "Upasamamānaṃ gacchatīti vikkhambhanavasena samucchedavasena kilese upasamentaṃ vattati.",
  "tika-s0202t0:487_1": "Pubbabhāgindriyāni eva vā adhippetāni.",
  "tika-s0202t0:487_2": "Tenevāha “kilesūpasamatthaṃ vā gacchatī”ti.",
  "tika-s0202t0:488_0": "248.",
  "tika-s0202t0:488_1": "Adhimuccanaṭṭhenāti adhikaṃ savisesaṃ muccanaṭṭhena,",
  "tika-s0202t0:488_2": "tenāha “suṭṭhu muccanaṭṭho”ti.",
  "tika-s0202t0:488_3": "Etena satipi sabbassapi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena",
  "tika-s0202t0:488_4": "taṃ jhānaṃ sātisayaṃ paṭipakkhato vimuccitvā pavattati,",
  "tika-s0202t0:488_5": "so bhāvanāviseso dīpito.",
  "tika-s0202t0:488_6": "Bhavati hi samānajātiyuttopi bhāvanāvisesena pavattiākāraviseso.",
  "tika-s0202t0:488_7": "Yathā taṃ saddhāvimuttato diṭṭhippattassa,",
  "tika-s0202t0:488_8": "tathā paccanīkadhammehi suṭṭhu vimuttatāya eva aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho.",
  "tika-s0202t0:488_9": "Tenāha “ārammaṇe cā”tiādi.",
  "tika-s0202t0:488_10": "Ayaṃ panatthoti ayaṃ adhimuccanattho pacchimavimokkhe nirodhe natthi.",
  "tika-s0202t0:488_11": "Kevalo vimuttattho eva tattha labbhati,",
  "tika-s0202t0:488_12": "taṃ sayameva parato vakkhati.",
  "tika-s0202t0:489_0": "Rūpīti yenāyaṃ sasantatipariyāpannena rūpena samannāgato,",
  "tika-s0202t0:489_1": "taṃ yassa jhānassa hetubhāvena visiṭṭhaṃ rūpaṃ hoti.",
  "tika-s0202t0:489_2": "Yena visiṭṭhena rūpena “rūpī”ti vucceyya rūpī-",
  "tika-s0202t0:489_3": "saddassa atisayatthadīpanato,",
  "tika-s0202t0:489_4": "tadeva sasantatipariyāpannarūpanimittaṃ jhānamiva paramatthato rūpībhāvasādhakanti daṭṭhabbaṃ.",
  "tika-s0202t0:489_5": "Tenāha “ajjhatta”ntiādi.",
  "tika-s0202t0:489_6": "Rūpajjhānaṃ rūpaṃ uttarapadalopena.",
  "tika-s0202t0:489_7": "Rūpānīti panettha purimapadalopo daṭṭhabbo.",
  "tika-s0202t0:489_8": "Tena vuttaṃ “nīlakasiṇādīni rūpānī”ti.",
  "tika-s0202t0:490_0": "Antoappanāyaṃ subhanti ābhogo natthīti iminā pubbābhogavasena adhimutti siyāti dasseti.",
  "tika-s0202t0:490_1": "Evañhettha tathāvattabbatāpatticodanā anavakāsā hoti.",
  "tika-s0202t0:490_2": "Yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimutti siyā,",
  "tika-s0202t0:490_3": "tasmā aṭṭhakathāyaṃ tathā tatiyo vimokkho saṃvaṇṇito.",
  "tika-s0202t0:490_4": "Yasmā pana mettādivasena pavattamānā bhāvanā satte appaṭikūlato dahati,",
  "tika-s0202t0:490_5": "te subhato adhimuccitvāva pavattati,",
  "tika-s0202t0:490_6": "tasmā paṭisambhidāmagge brahmavihārabhāvanā “subhavimokkho”ti vuttā,",
  "tika-s0202t0:490_7": "tayidaṃ ubhayampi tena tena pariyāyena vuttattā na virujjhatīti daṭṭhabbaṃ.",
  "tika-s0202t0:491_0": "Sabbasoti anavasesato.",
  "tika-s0202t0:491_1": "Na hi catunnaṃ arūpakkhandhānaṃ ekadesopi tattha avasiṭṭhoti.",
  "tika-s0202t0:491_2": "Vissaṭṭhattāti yathāparicchinne kāle nirodhitattā.",
  "tika-s0202t0:491_3": "Uttamo vimokkho nāma ariyeheva samāpajjitabbato,",
  "tika-s0202t0:491_4": "ariyaphalapariyosānattā diṭṭheva dhamme nibbānappattibhāvato ca.",
  "tika-s0202t0:492_0": "249.",
  "tika-s0202t0:492_1": "Abhibhavatīti abhibhu parikammaṃ, ñāṇaṃ vā.",
  "tika-s0202t0:492_2": "Abhibhu āyatanaṃ etassāti abhibhāyatanaṃ, jhānaṃ.",
  "tika-s0202t0:492_3": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ, jhānaṃ.",
  "tika-s0202t0:492_4": "Ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-s0202t0:492_5": "cātipi sasampayuttaṃ jhānaṃ abhibhāyatanaṃ.",
  "tika-s0202t0:492_6": "Tenāha “abhibhavanakāraṇānī”tiādi.",
  "tika-s0202t0:492_7": "Tānīti abhibhāyatanasaññitāni jhānāni.",
  "tika-s0202t0:492_8": "Samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti daṭṭhabbo.",
  "tika-s0202t0:492_9": "Parikammavasena ajjhattaṃ rūpasaññī,",
  "tika-s0202t0:492_10": "na appanāvasena.",
  "tika-s0202t0:492_11": "Na hi paṭibhāganimittārammaṇā appanā ajjhattavisayā sambhavati.",
  "tika-s0202t0:492_12": "Taṃ pana ajjhatta parikammavasena laddhaṃ kasiṇanimittaṃ asuvisuddhameva hoti,",
  "tika-s0202t0:492_13": "na bahiddhā parikammavasena laddhaṃ viya visuddhaṃ.",
  "tika-s0202t0:493_0": "Parittānīti yathāladdhāni suppasarāvamattāni.",
  "tika-s0202t0:493_1": "Tenāha “avaḍḍhitānī”ti.",
  "tika-s0202t0:493_2": "Parittavasenevāti vaṇṇavasena ābhoge vijjamānepi parittavaseneva idamabhibhāyatanaṃ vuttaṃ.",
  "tika-s0202t0:493_3": "Parittatā hettha abhibhavanassa kāraṇaṃ.",
  "tika-s0202t0:493_4": "Vaṇṇābhoge satipi asatipi abhibhāyatanabhāvanā nāma tikkhapaññasseva sambhavati,",
  "tika-s0202t0:493_5": "na itarassāti “ñāṇuttariko puggalo”ti.",
  "tika-s0202t0:493_6": "Abhibhavitvā samāpajjatīti ettha abhibhavanaṃ samāpajjanañca upacārajjhānādhigamasamanantarameva appanājhānuppādananti",
  "tika-s0202t0:493_7": "āha “saha nimittuppādenevettha appanaṃ pāpetī”ti.",
  "tika-s0202t0:493_8": "Saha nimittuppādenāti ca appanāparivāsābhāvassa lakkhaṇavacanametaṃ.",
  "tika-s0202t0:493_9": "Yo “khippābhiñño”ti vuccati,",
  "tika-s0202t0:493_10": "tatopi ñāṇuttarasseva abhibhāyatanabhāvanā.",
  "tika-s0202t0:493_11": "Etthāti etasmiṃ nimitte.",
  "tika-s0202t0:493_12": "Appanaṃ pāpetīti bhāvanā appanaṃ neti.",
  "tika-s0202t0:494_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā pavattanti,",
  "tika-s0202t0:494_1": "te upacārajjhāna pakkhikā eva,",
  "tika-s0202t0:494_2": "tadanantarañca bhavaṅgaparivāsena upacārāsevanāya ca vinā appanā hoti,",
  "tika-s0202t0:494_3": "saha nimittuppādeneva appanaṃ pāpetī”ti vadanti,",
  "tika-s0202t0:494_4": "taṃ tesaṃ matimattaṃ.",
  "tika-s0202t0:494_5": "Na hi pārivāsikaparikammena appanāvāro icchito,",
  "tika-s0202t0:494_6": "nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā,",
  "tika-s0202t0:494_7": "tasmā upacārajjhānādhigamato paraṃ katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ pāpetī”ti vutto.",
  "tika-s0202t0:494_8": "“Saha nimittuppādenā”ti ca adhippāyikamidaṃ vacanaṃ,",
  "tika-s0202t0:494_9": "na nītatthaṃ,",
  "tika-s0202t0:494_10": "adhippāyo vuttanayeneva veditabbo.",
  "tika-s0202t0:495_0": "Na antosamāpattiyaṃ tadā tathārūpassa ābhogassa asambhavato,",
  "tika-s0202t0:495_1": "samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti daṭṭhabbaṃ.",
  "tika-s0202t0:495_2": "Abhidhammaṭṭhakathāyaṃ pana “iminā panassa pubbabhāgo kathito”ti vuttaṃ.",
  "tika-s0202t0:495_3": "Antosamāpattiyaṃ tathā ābhogābhāve kasmā “jhānasaññāyapī”ti vuttanti āha “abhibhava…pe… atthī”ti.",
  "tika-s0202t0:496_0": "Vaḍḍhitappamāṇānīti vipulappamāṇānīti attho,",
  "tika-s0202t0:496_1": "na ekaṅguladvaṅgulādivasena vaḍḍhitappamāṇānīti tathā vaḍḍhanassevettha asambhavato.",
  "tika-s0202t0:496_2": "Tenāha “mahantānī”ti.",
  "tika-s0202t0:497_0": "Rūpe saññā rūpasaññā,",
  "tika-s0202t0:497_1": "sā assa atthīti rūpasaññī,",
  "tika-s0202t0:497_2": "na rūpasaññī arūpasaññī.",
  "tika-s0202t0:497_3": "Saññāsīsena jhānaṃ vadati.",
  "tika-s0202t0:497_4": "Rūpasaññāya anuppādanamevettha alābhitā.",
  "tika-s0202t0:497_5": "Bahiddhāva uppannanti bahiddhāvatthusmiṃyeva uppannaṃ.",
  "tika-s0202t0:497_6": "Abhidhamme pana “ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni,",
  "tika-s0202t0:497_7": "appamāṇāni suvaṇṇadubbaṇṇānī”ti evaṃ catunnaṃ abhibhāyatanānaṃ āgatattā abhidhammaṭṭhakathāyaṃ “kasmā pana yathā suttante –",
  "tika-s0202t0:497_8": "‘ajjhattaṃ rūpasaññī eko bahiddhā rūpāni passati parittānī’tiādi vuttaṃ,",
  "tika-s0202t0:497_9": "evaṃ avatvā idha catūsupi abhibhāyatanesu ajjhattaṃ arūpasaññitāva vuttā”ti codanaṃ katvā “ajjhattarūpānaṃ",
  "tika-s0202t0:497_10": "anabhibhavanīyato”ti kāraṇaṃ vatvā “tattha vā hi idha vā bahiddhārūpāneva abhibhavitabbāni,",
  "tika-s0202t0:497_11": "tasmā tāni niyamato vattabbānīti tatrāpi idhāpi vuttāni.",
  "tika-s0202t0:497_12": "‘Ajjhattaṃ arūpasaññī’ti idaṃ pana satthu desanāvilāsamattamevā”ti vuttaṃ.",
  "tika-s0202t0:498_0": "Ettha ca vaṇṇābhogarahitāni sahitāni ca sabbāni “parittāni suvaṇṇadubbaṇṇānī”ti vuttāni,",
  "tika-s0202t0:498_1": "tathā “appamāṇānī”ti daṭṭhabbāni.",
  "tika-s0202t0:498_2": "Atthi hi eso pariyāyo “parittāni abhibhuyya tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti.",
  "tika-s0202t0:498_3": "Pariyāyakathā hi suttantadesanāti.",
  "tika-s0202t0:498_4": "Abhidhamme pana nippariyāyadesanattā vaṇṇābhogarahitāni visuṃ vuttāni,",
  "tika-s0202t0:498_5": "tathā sahitāni.",
  "tika-s0202t0:498_6": "Atthi hi ubhayattha abhibhavanapariyāyoti “ajjhattaṃ rūpasaññī”tiādinā paṭhamadutiyaabhibhāyatanesu paṭhamavimokkho,",
  "tika-s0202t0:498_7": "tatiyacatutthābhibhāyatanesu dutiyavimokkho,",
  "tika-s0202t0:498_8": "vaṇṇābhibhāyatanesu tatiyavimokkho ca abhibhavanappavattito saṅgahito,",
  "tika-s0202t0:498_9": "abhidhamme pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā abhibhāyatanāni kathitāni,",
  "tika-s0202t0:498_10": "sabbāni ca vimokkhakiccāni jhānāni vimokkhadesanāyaṃ vuttāni.",
  "tika-s0202t0:498_11": "Tadetaṃ “ajjhattaṃ rūpasaññī”ti āgatassa abhibhāyatanadvayassa abhidhamme abhibhāyatanesu avacanato “rūpī",
  "tika-s0202t0:498_12": "rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-s0202t0:499_0": "“Ajjhattarūpānaṃ anabhibhavanīyato”ti idaṃ abhidhamme katthacipi “ajjhattaṃ rūpāni passatī”ti avatvā sabbattha yaṃ vuttaṃ “bahiddhārūpāni passatī”ti,",
  "tika-s0202t0:499_1": "tassa kāraṇavacanaṃ.",
  "tika-s0202t0:499_2": "Tena yaṃ aññahetukaṃ,",
  "tika-s0202t0:499_3": "taṃ tena hetunā vuttaṃ,",
  "tika-s0202t0:499_4": "yaṃ pana desanāvilāsahetukaṃ ajjhattaṃ arūpasaññitāya eva abhidhamme vacanaṃ,",
  "tika-s0202t0:499_5": "na tassa aññaṃ kāraṇaṃ maggitabbanti dasseti.",
  "tika-s0202t0:499_6": "Ajjhattarūpānaṃ anabhibhavanīyatā ca tesaṃ bahiddhārūpānaṃ viya avibhūtattā,",
  "tika-s0202t0:499_7": "desanāvilāso ca yathāvuttavavatthānavasena veditabbo,",
  "tika-s0202t0:499_8": "veneyyajjhāsayavasena vijjamānapariyāyakathanabhāvato.",
  "tika-s0202t0:499_9": "“Suvaṇṇadubbaṇṇānī”ti eteneva siddhattā nīlādiabhibhāyatanāni na vattabbānīti ce? Na,",
  "tika-s0202t0:499_10": "nīlādīsu katādhikārānaṃ nīlādibhāvasseva abhibhavanakāraṇattā.",
  "tika-s0202t0:499_11": "Na hi tesaṃ parisuddhāparisuddhavaṇṇānaṃ parittatā tadappamāṇatā vā abhibhavanakāraṇaṃ,",
  "tika-s0202t0:499_12": "atha kho nīlādibhāvo evāti.",
  "tika-s0202t0:499_13": "Etesu ca parittādikasiṇarūpesu yaṃ caritassa imāni abhibhāyatanāni ijjhanti,",
  "tika-s0202t0:499_14": "taṃ dassetuṃ “imesu panā”tiādi vuttaṃ.",
  "tika-s0202t0:500_0": "Sabbasaṅgāhikavasenāti sakalanīlavaṇṇanīlanidassananīlanibhāsānaṃ sādhāraṇavasena.",
  "tika-s0202t0:500_1": "Vaṇṇavasenāti sabhāvavaṇṇavasena.",
  "tika-s0202t0:500_2": "Nidassanavasenāti passitabbatāvasena.",
  "tika-s0202t0:500_3": "Obhāsavasenāti sappabhāsatāya avabhāsanavasena.",
  "tika-s0202t0:500_4": "Umāpupphanti atasipupphaṃ.",
  "tika-s0202t0:500_5": "Nīlameva hoti vaṇṇasaṅkarābhāvato.",
  "tika-s0202t0:500_6": "Bārāṇasiyaṃ bhavanti bārāṇasiyaṃ samuṭṭhitaṃ.",
  "tika-s0202t0:501_0": "Te dhammeti te satipaṭṭhānādidhamme ceva aṭṭhavimokkhadhamme ca.",
  "tika-s0202t0:501_1": "Ciṇṇavasībhāvāyeva tattha abhivisiṭṭhāya paññāya pariyosānuttaraṃ sataṃ gatā abhiññāvosānapāramippattā.",
  "tika-s0202t0:502_0": "250.",
  "tika-s0202t0:502_1": "Sakalaṭṭhenāti sakalabhāvena,",
  "tika-s0202t0:502_2": "asubhanimittādīsu viya ekadese aṭṭhatvā anavasesato gahetabbaṭṭhenāti attho.",
  "tika-s0202t0:502_3": "Yathā khettaṃ sassānaṃ uppattiṭṭhānaṃ vaḍḍhiṭṭhānañca,",
  "tika-s0202t0:502_4": "evameva taṃtaṃsampayuttadhammānanti āha “khettaṭṭhenā”ti.",
  "tika-s0202t0:502_5": "Paricchinditvāti idaṃ uddhaṃ adho tiriyanti yojetabbaṃ.",
  "tika-s0202t0:502_6": "Paricchinditvā eva hi sabbattha kasiṇaṃ vaḍḍhetabbaṃ.",
  "tika-s0202t0:502_7": "Tena tena kāraṇenāti upariādīsu tena tena kasiṇena.",
  "tika-s0202t0:502_8": "Yathā kinti āha –",
  "tika-s0202t0:502_9": "“ālokamiva rūpadassanakāmo”ti,",
  "tika-s0202t0:502_10": "yathā dibbacakkhunā uddhaṃ ce rūpaṃ daṭṭhukāmo,",
  "tika-s0202t0:502_11": "uddhaṃ ālokaṃ pasāreti, adho ce, adho,",
  "tika-s0202t0:502_12": "samantato ce rūpaṃ daṭṭhukāmo,",
  "tika-s0202t0:502_13": "samantato ālokaṃ pasāreti,",
  "tika-s0202t0:502_14": "evaṃ sabbakasiṇanti attho.",
  "tika-s0202t0:502_15": "Ekassāti pathavīkasiṇādīsu ekekassa.",
  "tika-s0202t0:502_16": "Aññabhāvānupagamanatthanti aññakasiṇabhāvānupagamanadīpanatthaṃ,",
  "tika-s0202t0:502_17": "aññassa vā kasiṇabhāvānupagamanadīpanatthaṃ.",
  "tika-s0202t0:502_18": "Na hi aññena pasāritakasiṇaṃ tato aññena pasāritakasiṇabhāvaṃ upagacchati,",
  "tika-s0202t0:502_19": "evampi nesaṃ aññakasiṇasambhedābhāvo veditabbo.",
  "tika-s0202t0:502_20": "Na aññaṃ pathavīādi.",
  "tika-s0202t0:502_21": "Na hi udakena ṭhitaṭṭhāne sasambhārapathavī atthi.",
  "tika-s0202t0:502_22": "Aññakasiṇasambhedoti āpokasiṇādinā saṅkaro.",
  "tika-s0202t0:502_23": "Sabbatthāti sabbesu sesakasiṇesu.",
  "tika-s0202t0:502_24": "Ekadese aṭṭhatvā anavasesapharaṇaṃ pamāṇassa aggahaṇato appamāṇaṃ.",
  "tika-s0202t0:502_25": "Teneva hi nesaṃ kasiṇasamaññā.",
  "tika-s0202t0:502_26": "Tathā hi “tañhī”tiādimāha.",
  "tika-s0202t0:502_27": "Tattha cetasā pharantoti bhāvanācittena ārammaṇaṃ karonto.",
  "tika-s0202t0:502_28": "Bhāvanācittañhi kasiṇaṃ parittaṃ vā vipulaṃ vā sakalameva manasi karoti.",
  "tika-s0202t0:503_0": "Kasiṇugghāṭimākāse pavattaṃ viññāṇaṃ pharaṇaappamāṇavasena “viññāṇakasiṇa”nti vuttaṃ.",
  "tika-s0202t0:503_1": "Tathā hi taṃ “viññāṇa”nti vuccati.",
  "tika-s0202t0:503_2": "Kasiṇavasenāti ugghāṭitakasiṇavasena kasiṇugghāṭimākāse uddhaṃadhotiriyatā veditabbā.",
  "tika-s0202t0:503_3": "Yattakañhi ṭhānaṃ kasiṇaṃ pasāritaṃ,",
  "tika-s0202t0:503_4": "tattakaṃ ākāsabhāvanāvasena ākāsaṃ hotīti.",
  "tika-s0202t0:503_5": "Evaṃ yattakaṃ ṭhānaṃ ākāsaṃ hutvā upaṭṭhitaṃ,",
  "tika-s0202t0:503_6": "tattakaṃ ākāsameva hutvā viññāṇassa pavattanato āgamanavasena viññāṇakasiṇepi uddhaṃadhotiriyatā vuttāti",
  "tika-s0202t0:503_7": "“kasiṇugghāṭimākāsavasena tattha pavattaviññāṇe uddhaṃadhotiriyatā veditabbā”ti āha.",
  "tika-s0202t0:504_0": "252.",
  "tika-s0202t0:504_1": "Vuttoyeva vammikasutte.",
  "tika-s0202t0:504_2": "Nissitañca chavatthunissitattā vipassanāñāṇassa.",
  "tika-s0202t0:504_3": "Paṭibaddhañca tena vinā appavattanato kāyasaññitānaṃ rūpadhammānaṃ ārammaṇakaraṇato ca.",
  "tika-s0202t0:504_4": "Suṭṭhu bhāti obhāsatīti vā subho.",
  "tika-s0202t0:504_5": "Kuruvindajātiādijātivisesopi maṇi ākarapārisuddhimūlako evāti āha “suparisuddhaākarasamuṭṭhito”ti.",
  "tika-s0202t0:504_6": "Dosanīharaṇavasena parikammanipphattīti āha “suṭṭhu kataparikammo apanītapāsāṇasakkharo”ti.",
  "tika-s0202t0:504_7": "Dhovanavedhanādīhīti catūsu pāsāṇesu dhovanena ceva kāḷakādiapaharaṇatthāya suttena āvunanatthāya ca vijjhanena.",
  "tika-s0202t0:504_8": "Tāpasaṇhakaraṇādīnaṃ saṅgaho ādi- saddena.",
  "tika-s0202t0:504_9": "Vaṇṇasampattinti suttassa vaṇṇasampattiṃ.",
  "tika-s0202t0:505_0": "Maṇi viya karajakāyo paccavekkhitabbato.",
  "tika-s0202t0:505_1": "Āvutasuttaṃ viya vipassanāñāṇaṃ anupavisitvā ṭhitattā.",
  "tika-s0202t0:505_2": "Cakkhumā puriso viya vipassanālābhī bhikkhu sammadeva tassa dassanato.",
  "tika-s0202t0:505_3": "Tadārammaṇānanti rūpadhammārammaṇānaṃ.",
  "tika-s0202t0:505_4": "Phassapañcamakacittacetasikaggahaṇena gahitadhammāpi vipassanācittuppādapariyāpannā evāti veditabbaṃ.",
  "tika-s0202t0:505_5": "Evañhi tesaṃ vipassanāñāṇagatikattā “āvutasuttaṃ viya vipassanāñāṇa”nti vacanaṃ avirodhitaṃ hoti.",
  "tika-s0202t0:506_0": "Ñāṇassāti paccavekkhaṇañāṇassa.",
  "tika-s0202t0:506_1": "Yadi evaṃ ñāṇassa vasena vattabbaṃ,",
  "tika-s0202t0:506_2": "na puggalassāti āha “tassa panā”tiādi.",
  "tika-s0202t0:506_3": "Maggassa anantaraṃ,",
  "tika-s0202t0:506_4": "tasmā lokiyābhiññānaṃ parato chaṭṭhābhiññāya purato vattabbaṃ vipassanāñāṇaṃ.",
  "tika-s0202t0:506_5": "Evaṃ santepīti yadipāyaṃ ñāṇānupubbaṭṭhiti,",
  "tika-s0202t0:506_6": "evaṃ santepi etassa antarā vāro natthīti pañcasu lokiyābhiññāsu kathitāsu ākaṅkheyyasuttādīsu viya chaṭṭhābhiññā",
  "tika-s0202t0:506_7": "kathetabbāti etassa anabhiññālakkhaṇassa vipassanāñāṇassa tāsaṃ antarā vāro na hoti,",
  "tika-s0202t0:506_8": "tasmā tattha avasarābhāvato idheva rūpāvacaracatutthajjhānānantarameva dassitaṃ vipassanāñāṇaṃ.",
  "tika-s0202t0:506_9": "Yasmā cāti ca-",
  "tika-s0202t0:506_10": "saddo samuccayattho.",
  "tika-s0202t0:506_11": "Tena na kevalaṃ tadeva,",
  "tika-s0202t0:506_12": "atha kho idampi kāraṇaṃ vipassanāñāṇassa idheva dassaneti imamatthaṃ dīpeti.",
  "tika-s0202t0:506_13": "Dibbena cakkhunā bheravarūpaṃ passatoti ettha iddhividhañāṇena bheravaṃ rūpaṃ nimminitvā cakkhunā passatoti vattabbaṃ,",
  "tika-s0202t0:506_14": "evampi abhiññālābhino apariññāṇavatthukassa bhayasantāso uppajjati uccavālikavāsīmahānāgattherassa viya.",
  "tika-s0202t0:506_15": "Idhāpīti imasmiṃ vipassanāñāṇepi,",
  "tika-s0202t0:506_16": "na satipaṭṭhānādīsu evāti adhippāyo.",
  "tika-s0202t0:507_0": "253.",
  "tika-s0202t0:507_1": "Manomayiddhiyaṃ ciṇṇavasitāya abhiññā vosānapāramippattatā veditabbāti yojanā.",
  "tika-s0202t0:507_2": "Manena nibbattanti abhiññāmanena nibbattitaṃ.",
  "tika-s0202t0:507_3": "Taṃ sadisabhāvadassanatthamevāti saṇṭhānatopi vaṇṇatopi avayavavisesatopi sadisabhāvadassanatthameva.",
  "tika-s0202t0:507_4": "Sajātiyaṃ ṭhito,",
  "tika-s0202t0:507_5": "na nāgiddhiyā aññajātirūpo.",
  "tika-s0202t0:507_6": "Suparikammakatamattikādayo viya iddhividhañāṇaṃ vikubbanakiriyāya nissayabhāvato.",
  "tika-s0202t0:508_0": "255. Appakasirenevāti akiccheneva.",
  "tika-s0202t0:509_0": "256.",
  "tika-s0202t0:509_1": "Mando uttānaseyyakadārakopi “daharo”ti vuccatīti tato visesanatthaṃ “yuvā”ti vuttaṃ.",
  "tika-s0202t0:509_2": "Yuvāpi koci anicchanato amaṇḍanasīlo hotīti tato visesanatthaṃ “maṇḍanakajātiko”ti vuttaṃ.",
  "tika-s0202t0:509_3": "Tena vuttaṃ “yuvāpī”tiādi.",
  "tika-s0202t0:509_4": "Kāḷatilappamāṇā bindavo kāḷatilakāni.",
  "tika-s0202t0:509_5": "Nātikammāsatilappamāṇā bindavo tilakāni.",
  "tika-s0202t0:509_6": "Vaṅkaṃ nāma piyaṅgaṃ.",
  "tika-s0202t0:509_7": "Yobbanapīḷakādayo mukhadūsipīḷakā.",
  "tika-s0202t0:509_8": "Mukhagato doso mukhadoso,",
  "tika-s0202t0:509_9": "lakkhaṇavacanañcetaṃ mukhe adosassapi pākaṭabhāvassa adhippetattā.",
  "tika-s0202t0:509_10": "Yathā vā mukhe doso,",
  "tika-s0202t0:509_11": "evaṃ mukhe adosopi mukhadoso saralopena,",
  "tika-s0202t0:509_12": "mukhadoso ca mukhadoso ca mukhadosoti ekasesanayenapettha attho daṭṭhabbo.",
  "tika-s0202t0:509_13": "Evañhi paresaṃ soḷasavidhaṃ cittaṃ pākaṭaṃ hotīti vacanaṃ samatthitaṃ hoti.",
  "tika-s0202t0:510_0": "259.",
  "tika-s0202t0:510_1": "Paṭipadāvasenāti yathārahaṃ samathavipassanāmaggapaṭipadāvasena.",
  "tika-s0202t0:510_2": "Aṭṭhasu koṭṭhāsesūti satipaṭṭhānādīsu bodhipakkhiyadhammakoṭṭhāsesu,",
  "tika-s0202t0:510_3": "vimokkhakoṭṭhāsesu vāti imesu aṭṭhasu koṭṭhāsesu.",
  "tika-s0202t0:510_4": "Sesesūti vuttāvasesesu abhibhāyatanakoṭṭhāsādīsu.",
  "tika-s0202t0:510_5": "Sesaṃ suviññeyyameva.",
  "tika-s0202t0:511_0": "Mahāsakuludāyisuttavaṇṇanāya līnatthappakāsanā samattā.",
  "tika-s0202t0:512_0": "8. Samaṇamuṇḍikāputtasuttavaṇṇanā",
  "tika-s0202t0:513_0": "260.",
  "tika-s0202t0:513_1": "Uggahitunti sikkhituṃ.",
  "tika-s0202t0:513_2": "Uggāhetunti sikkhāpetuṃ,",
  "tika-s0202t0:513_3": "pāṭhato attanā yathāuggahitamatthaṃ tabbibhāvanatthāya uccāraṇavasena paresaṃ gāhetunti attho.",
  "tika-s0202t0:513_4": "Samayanti diṭṭhiṃ.",
  "tika-s0202t0:513_5": "Sā hi saṃyojanabhāvato sameti sambandhā eti pavattati,",
  "tika-s0202t0:513_6": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayoti vuccati.",
  "tika-s0202t0:513_7": "Diṭṭhisaṃyojanena hi sattā ativiya bajjhantīti.",
  "tika-s0202t0:513_8": "Sūriyassa uggamanato atthaṅgamā ayaṃ ettako kālo rattandhakāravidhamanato divā nāma,",
  "tika-s0202t0:513_9": "tassa pana majjhimapahārasaññito kālo samujjalitapabhātejadahanabhāvena divā nāma.",
  "tika-s0202t0:513_10": "Tenāha “divasassapi divābhūte”ti.",
  "tika-s0202t0:513_11": "Paṭisaṃharitvāti nivattetvā.",
  "tika-s0202t0:513_12": "Evaṃ cittassa paṭisaṃharaṇaṃ nāma gocarakkhette ṭhapananti āha “jhānaratisevanavasena ekībhāvaṃ gato”ti.",
  "tika-s0202t0:513_13": "Etena kāyavivekapubbakaṃ cittavivekamāha.",
  "tika-s0202t0:513_14": "Sīlādiguṇavisesayogato manasā sambhāvanīyā,",
  "tika-s0202t0:513_15": "te pana yasmā attano sīlādiguṇehi viññūnaṃ manāpā honti (kilesaaniggahassa pañcapasādāyattattā,) tasmā āha “manavaḍḍhanakāna”ntiādi.",
  "tika-s0202t0:513_16": "Tattha unnamatīti udaggaṃ hoti.",
  "tika-s0202t0:513_17": "Vaḍḍhatīti saddhāvasena vaḍḍhati.",
  "tika-s0202t0:513_18": "Tenāha bhagavā –",
  "tika-s0202t0:513_19": "“anussaraṇampahaṃ,",
  "tika-s0202t0:513_20": "bhikkhave,",
  "tika-s0202t0:513_21": "tesaṃ bhikkhūnaṃ bahūpakāraṃ vadāmī”ti.",
  "tika-s0202t0:514_0": "261.",
  "tika-s0202t0:514_1": "Paññapemīti pajānanabhāvena ñāpemi tathā vavatthapemi.",
  "tika-s0202t0:514_2": "Tenāha “dassemi ṭhapemī”ti.",
  "tika-s0202t0:514_3": "Paripuṇṇakusalanti sabbaso puṇṇakusaladhammaṃ,",
  "tika-s0202t0:514_4": "uttamakusalanti uttamabhāvaṃ seṭṭhabhāvaṃ pattakusaladhammaṃ.",
  "tika-s0202t0:514_5": "Ayojjhanti vādayuddhena ayodhanīyaṃ,",
  "tika-s0202t0:514_6": "vādayuddhaṃ hotu,",
  "tika-s0202t0:514_7": "tena parājayo na hotīti dasseti,",
  "tika-s0202t0:514_8": "tenāha “vādayuddhenā”tiādi.",
  "tika-s0202t0:514_9": "Saṃvarappahānanti pañcasu saṃvaresu yena kenaci saṃvarena saṃvaralakkhaṇaṃ pahānaṃ.",
  "tika-s0202t0:514_10": "Paṭisevanappahānaṃ vāti vā-",
  "tika-s0202t0:514_11": "saddena parivajjanappahānādiṃ saṅgaṇhāti.",
  "tika-s0202t0:514_12": "Sesapadesūti “na bhāsatī”tiādīsu padesu.",
  "tika-s0202t0:514_13": "Eseva nayoti iminā “abhāsanamattameva vadatī”ti evamādiṃ atidisati.",
  "tika-s0202t0:515_0": "Nābhinandīti na sampaṭicchi.",
  "tika-s0202t0:515_1": "Sāsane tiṇṇaṃ duccaritānaṃ micchājīvassa vivajjanaṃ vaṇṇīyati,",
  "tika-s0202t0:515_2": "ayañca evaṃ katheti,",
  "tika-s0202t0:515_3": "tasmā sāsanassa anulomaṃ viya vadati,",
  "tika-s0202t0:515_4": "vadanto ca sammāsambuddhe dhamme cassa appasādaṃ na dasseti,",
  "tika-s0202t0:515_5": "tasmā pasannakārampi vadatīti maññamāno tassa vādaṃ na paṭisedheti.",
  "tika-s0202t0:516_0": "262.",
  "tika-s0202t0:516_1": "Yathā tassa vacanaṃ,",
  "tika-s0202t0:516_2": "evaṃ santeti yathā tassa paribbājakassa vacanaṃ,",
  "tika-s0202t0:516_3": "evaṃ samaṇabhāve sante labbhamāne.",
  "tika-s0202t0:516_4": "Mayaṃ pana evaṃ na vadāmāti etena samaṇabhāvo nāma evaṃ na hotīti dasseti.",
  "tika-s0202t0:516_5": "Yo hi dhammo yādiso,",
  "tika-s0202t0:516_6": "tatheva taṃ buddhā dīpenti.",
  "tika-s0202t0:516_7": "Visesañāṇaṃ na hotīti kāyavisesavisayañāṇaṃ tassa tadā natthi,",
  "tika-s0202t0:516_8": "yato parakāye upakkamaṃ kareyyāti dasseti,",
  "tika-s0202t0:516_9": "tassa pana tattha visesañāṇampi natthevāti.",
  "tika-s0202t0:516_10": "Yasmā kāyapaṭibaddhaṃ kāyakammaṃ,",
  "tika-s0202t0:516_11": "tasmā taṃ nivattento āha “aññatra phanditamattā”ti.",
  "tika-s0202t0:516_12": "Kilesasahagatacittenevāti dukkhasamphassassa asahananimittena domanassasahagatacitteneva.",
  "tika-s0202t0:516_13": "Dutiyavārepi eseva nayo.",
  "tika-s0202t0:516_14": "Jighacchāpipāsadukkhassa asahananimittena domanasseneva.",
  "tika-s0202t0:516_15": "Vikūjitamattāti ettha virūpaṃ kūjitaṃ vikūjitaṃ pubbenivāsasannissayaṃ upayaṃ,",
  "tika-s0202t0:516_16": "taṃ panettha rodanahasanasamuṭṭhāpakacittasahagatanti dosasahagataṃ lobhasahagatañcāti daṭṭhabbaṃ.",
  "tika-s0202t0:516_17": "Cittanti kusalacittaṃ.",
  "tika-s0202t0:516_18": "Akusalacittaṃ pana atītārammaṇaṃ pavattatīti vattabbameva natthi.",
  "tika-s0202t0:516_19": "Saritvāti yāva na satisaṇṭhāpanā dhammā uppajjanti,",
  "tika-s0202t0:516_20": "tāva supinante anubhūtaṃ viya dukkhaṃ saritvā rodanti.",
  "tika-s0202t0:516_21": "Hasantīti etthāpi eseva nayo.",
  "tika-s0202t0:516_22": "Ayañca nayo ye laddhasukhārammaṇā hutvā gahitapaṭisandhikā mātukucchitopi sukheneva nikkhamanti,",
  "tika-s0202t0:516_23": "tesaṃ vasena vuttoti daṭṭhabbo.",
  "tika-s0202t0:516_24": "Pāyantiyāti attano janapadadesarūpena pāyantiyā.",
  "tika-s0202t0:516_25": "Ayampīti ājīvopi mātu aññavihitakāle ca lokassādavasena kilesasahagatacitteneva hoti.",
  "tika-s0202t0:517_0": "263.",
  "tika-s0202t0:517_1": "Samadhigayhāti sammā adhigatabhāvena gahetvā abhibhavitvā visesetvā visiṭṭho hutvā.",
  "tika-s0202t0:517_2": "Khīṇāsavaṃ sandhāyāti byatirekavasena khīṇāsavaṃ sandhāya.",
  "tika-s0202t0:517_3": "Ayañhettha attho –",
  "tika-s0202t0:517_4": "khīṇāsavampi sotāpannakusalaṃ paññapeti sekkhabhūmiyaṃ ṭhitattā.",
  "tika-s0202t0:517_5": "Sesapadesupi eseva nayo.",
  "tika-s0202t0:518_0": "Tīṇi padāni nissāyāti na kāyena pāpakaṃ kammaṃ karoti,",
  "tika-s0202t0:518_1": "na pāpakaṃ vācaṃ bhāsati,",
  "tika-s0202t0:518_2": "na pāpakaṃ ājīvaṃ ājīvatīti imāni tīṇi padāni nissāya kusalasīlamūlakā ca akusalasīlamūlakā cāti dve paṭhamacatukkā ṭhapitā.",
  "tika-s0202t0:518_3": "Ekaṃ padaṃ nissāyāti na pāpakaṃ saṅkappaṃ saṅkappetīti imaṃ ekapadaṃ nissāya kusalasaṅkappamūlakā akusalasaṅkappamūlakā",
  "tika-s0202t0:518_4": "cāti ime dve pacchimacatukkā ṭhapitā.",
  "tika-s0202t0:519_0": "264.",
  "tika-s0202t0:519_1": "Vicikicchuddhaccasahagatacittadvayampi vaṭṭati balavatā mohena samannāgatattā.",
  "tika-s0202t0:519_2": "Tathā hi tāni “momūhacittānī”ti vuccanti.",
  "tika-s0202t0:520_0": "Kuhinti kiṃnimittaṃ.",
  "tika-s0202t0:520_1": "Kataraṃṭhānaṃ pāpuṇitvāti kiṃ kāraṇaṃ āgamma.",
  "tika-s0202t0:520_2": "Ettheteti etthāti kāyavacīmanosucaritabhāvanāsājīvanipphattiyaṃ.",
  "tika-s0202t0:520_3": "Sā pana heṭṭhimakoṭiyā sotāpattiphalena dīpetabbāti āha “sotāpattiphale bhumma”nti.",
  "tika-s0202t0:520_4": "Yasmā ājīvaṭṭhamakaṃ avasiṭṭhañca sīlaṃ pātimokkhasaṃvarasīlassa ca pārisuddhipātimokkhādhigamena sotāpattiphalappattiyā siddho hotīti āha –",
  "tika-s0202t0:520_5": "“pātimokkha…pe…",
  "tika-s0202t0:520_6": "nirujjhatī”ti.",
  "tika-s0202t0:520_7": "“Sukhasīlo dukkhasīlo”tiādīsu viya pakatiatthasīlasaddaṃ gahetvā vuttaṃ “akusalasīla”ntiādi.",
  "tika-s0202t0:521_0": "265.",
  "tika-s0202t0:521_1": "Kāmāvacarakusalacittameva vuttaṃ sampattasamādānaviratipubbakassa sīlassa adhippetattā. Tenāha –",
  "tika-s0202t0:521_2": "“etena hi kusalasīlaṃ samuṭṭhātī”ti.",
  "tika-s0202t0:522_0": "Sīlavāti ettha vā-",
  "tika-s0202t0:522_1": "saddo pāsaṃsatthova veditabboti āha “sīlasampanno hotī”ti.",
  "tika-s0202t0:522_2": "Yo sīlamatte patiṭṭhito,",
  "tika-s0202t0:522_3": "na samādhipaññāsu,",
  "tika-s0202t0:522_4": "so sīlamayadhammapūritatāya sīlamayo.",
  "tika-s0202t0:522_5": "Tenāha “alamettāvatā”tiādi.",
  "tika-s0202t0:522_6": "Yatthāti yassaṃ cetovimuttiyaṃ paññāvimuttiyañca.",
  "tika-s0202t0:522_7": "Tadubhayañca yasmā arahattaphale saṅgahitaṃ,",
  "tika-s0202t0:522_8": "tasmā vuttaṃ “arahattaphale bhumma”nti.",
  "tika-s0202t0:522_9": "Asesaṃ nirujjhati sukhavipākabhāvassa sabbaso paṭippassambhanato.",
  "tika-s0202t0:523_0": "266. Kāmapaṭisaṃyuttā saññā kāmasaññā. Sesesupi eseva nayo. Itarā dveti byāpādavihiṃsāsaññā.",
  "tika-s0202t0:524_0": "Anāgāmiphalapaṭhamajjhānanti anāgāmiphalasahagataṃ paṭhamajjhānaṃ.",
  "tika-s0202t0:524_1": "Etthāti yathāvutte paṭhamajjhāne.",
  "tika-s0202t0:524_2": "Ettha ca ujuvipaccanīkena paṭipakkhappahānaṃ sātisayanti paṭhamajjhānaggahaṇaṃ.",
  "tika-s0202t0:524_3": "Tenāha “aparisesā nirujjhantī”ti.",
  "tika-s0202t0:524_4": "Nekkhammasaññānaṃ kāmāvacaracittasahagatatā tassa sīlassa samuṭṭhānatā ca sampayuttanayena veditabbā.",
  "tika-s0202t0:525_0": "267.",
  "tika-s0202t0:525_1": "Kusalasaṅkappanirodhadutiyajjhānikaarahattaphalaakusalasaṅkappanirodha-",
  "tika-s0202t0:525_2": "paṭhamajjhānikaanāgāmiphalaggahaṇena samaṇo dassito.",
  "tika-s0202t0:525_3": "Sesaṃ suviññeyyameva.",
  "tika-s0202t0:526_0": "Samaṇamuṇḍikāputtasuttavaṇṇanāya līnatthappakāsanā samattā.",
  "tika-s0202t0:527_0": "9. Cūḷasakuludāyisuttavaṇṇanā",
  "tika-s0202t0:528_0": "271.",
  "tika-s0202t0:528_1": "Pañhoti ñātuṃ icchito attho,",
  "tika-s0202t0:528_2": "tadeva dhammadesanāya nimittabhāvato kāraṇaṃ.",
  "tika-s0202t0:528_3": "Upaṭṭhātūti ñāṇassa gocarabhāvaṃ upagacchatu.",
  "tika-s0202t0:528_4": "Yena kāraṇenāti yena tuyhaṃ upaṭṭhitena kāraṇena dhammadesanā upaṭṭhaheyya,",
  "tika-s0202t0:528_5": "taṃ pana paribbājakassa ajjhāsayavasena tathā vuttaṃ.",
  "tika-s0202t0:528_6": "Tenāha “etena hi…pe…",
  "tika-s0202t0:528_7": "dīpetī”ti.",
  "tika-s0202t0:528_8": "Ekaṅgaṇānīti pidhānābhāvena ekaṅgaṇasadisāni.",
  "tika-s0202t0:528_9": "Tenāha “pākaṭānī”ti.",
  "tika-s0202t0:529_0": "Jānantoti attano tathābhāvaṃ sayaṃ jānanto.",
  "tika-s0202t0:529_1": "Sakkaccaṃ sussūsatīti “tathābhūtaṃyeva maṃ tathā avocā”ti sādaraṃ sussūsati.",
  "tika-s0202t0:529_2": "Tasmāti dibbacakkhulābhino anāgataṃsañāṇalābhato.",
  "tika-s0202t0:529_3": "Evamāhāti “yo kho, udāyi,",
  "tika-s0202t0:529_4": "dibbena cakkhunā”ti ārabhitvā “so vā maṃ aparantaṃ ārabbha pañhaṃ puccheyyā”ti evaṃ avoca.",
  "tika-s0202t0:530_0": "Itaranti avasiṭṭhaṃ imasmiṃ ṭhāne vattabbaṃ.",
  "tika-s0202t0:530_1": "Vuttanayamevāti “yo hi lābhī”tiādinā vuttanayameva.",
  "tika-s0202t0:530_2": "Atīteti pubbenivāsānussatiñāṇassa visayabhūte atthe.",
  "tika-s0202t0:530_3": "Anāgateti anāgataṃsañāṇassa visayabhūte anāgate atthe.",
  "tika-s0202t0:531_0": "Paṃsupadese nibbattanato paṃsusamokiṇṇasarīratāya paṃsupisācakaṃ.",
  "tika-s0202t0:531_1": "Ekaṃ mūlaṃ gahetvāti dīghaso heṭṭhimantena caturaṅgulaṃ,",
  "tika-s0202t0:531_2": "uparimantena vidatthikaṃ rukkhagacchalatādīsu yassa kassaci ekaṃ mūlaṃ gahetvā aññajātikānaṃ adissamānakāyo hoti.",
  "tika-s0202t0:531_3": "Ayaṃ kira nesaṃ jātisiddhā dhammatā.",
  "tika-s0202t0:531_4": "Tatrāti tassa mūlavasena adissamānakatāya.",
  "tika-s0202t0:531_5": "Na dissati ñāṇena na passati.",
  "tika-s0202t0:532_0": "272.",
  "tika-s0202t0:532_1": "Na ca atthaṃ dīpeyyāti adhippetamatthaṃ sā vācā sarūpato na ca dīpeyya,",
  "tika-s0202t0:532_2": "kevalaṃ vācāmattamevāti adhippāyo.",
  "tika-s0202t0:532_3": "Paṭiharitabbaṭṭhena parasantāne netabbaṭṭhena paṭihāriya-",
  "tika-s0202t0:532_4": "saddadvārena viññātabbo bhāvattho,",
  "tika-s0202t0:532_5": "sova pāṭihīrako niruttinayena,",
  "tika-s0202t0:532_6": "natthi etassa pāṭihīrakanti appāṭihīrakataṃ, ta-",
  "tika-s0202t0:532_7": "saddena padaṃ vaḍḍhetvā tathā vuttaṃ,",
  "tika-s0202t0:532_8": "aniyyānaṃ.",
  "tika-s0202t0:532_9": "Tenāha “niratthakaṃ sampajjatī”ti.",
  "tika-s0202t0:532_10": "Subhakiṇhadevaloke khandhā viya jotetīti iminā –",
  "tika-s0202t0:532_11": "“dibbo rūpī manomayo sabbaṅgapaccaṅgī ahīnindriyo attā”ti imamatthaṃ dasseti.",
  "tika-s0202t0:533_0": "273.",
  "tika-s0202t0:533_1": "Saupasaggapadassa attho upasaggena vināpi viññāyatīti āha “viddheti ubbiddhe”ti.",
  "tika-s0202t0:533_2": "Sā cassa ubbiddhatā upakkilesavigamena sucibhāvena upaṭṭhānanti āha “meghavigamena dūrībhūte”ti.",
  "tika-s0202t0:533_3": "Indanīlamaṇi viya dibbati jotetīti devo, ākāso.",
  "tika-s0202t0:533_4": "“Aḍḍharattasamaye”ti vattabbe bhummatthe vihitavacanānaṃ accantasaṃyogābhāvā upayogavacanaṃ veditabbaṃ.",
  "tika-s0202t0:533_5": "Puṇṇamāsiyañhi gaganamajjhassa purato vā pacchato vā ante ṭhite aḍḍharatte samayo bhinno nāma hoti,",
  "tika-s0202t0:533_6": "majjhe eva pana ṭhito abhinno nāma.",
  "tika-s0202t0:533_7": "Tenāha “abhinne aḍḍharattasamaye”ti.",
  "tika-s0202t0:534_0": "Ye anubhontīti ye devā candimasūriyānaṃ ābhā anubhonti vinibhuñjanti vaḷañjanti ca tehi devehi bahū ceva",
  "tika-s0202t0:534_1": "bahutarā ca candimasūriyānaṃ ābhā ananubhonto. Tenāha –",
  "tika-s0202t0:534_2": "“attano sarīrobhāseneva ālokaṃ pharitvā viharantī”ti.",
  "tika-s0202t0:535_0": "274.",
  "tika-s0202t0:535_1": "Pucchāmūḷho pana jāto “ayaṃ paramo vaṇṇo”ti gahitapadassa vidhamanena.",
  "tika-s0202t0:535_2": "Acelakapāḷinti “acelako hoti muttācāro”tiādinayappavattaṃ acelakapaṭipattidīpakaganthaṃ,",
  "tika-s0202t0:535_3": "ganthasīseneva tena pakāsitavādāni vadati.",
  "tika-s0202t0:535_4": "Surāmerayapānamanuyuttapuggalassa surāpānato virati tassa kāyaṃ cittañca tāpentī saṃvattatīti surāpānavirati (tapo,",
  "tika-s0202t0:535_5": "soyeva guṇo.",
  "tika-s0202t0:535_6": "Tenāha “surāpānaviratīti attho”ti).",
  "tika-s0202t0:536_0": "275.",
  "tika-s0202t0:536_1": "Ekantaṃ accantameva sukhaṃ assāti ekantasukhaṃ.",
  "tika-s0202t0:536_2": "Pañcasu dhammesūti “pāṇātipātā paṭiviratī”tiādīsu pañcasu sīlācāradhammesu.",
  "tika-s0202t0:536_3": "Na jāniṃsūti sammosena anupaṭṭhahanti tadatthaṃ na bujjhanti.",
  "tika-s0202t0:536_4": "Buddhuppādena kira vihatatejāni mahānubhāvāni mantapadāni viya bāhirakānaṃ yogāvacaraganthena saddhiṃ yogāvacarapaṭipadā nassati.",
  "tika-s0202t0:536_5": "Uggaṇhiṃsūti “pañca pubbabhāgadhamme”tiādivacanamattaṃ uggaṇhiṃsu.",
  "tika-s0202t0:536_6": "Tatiyajjhānatoti kāraṇopacārena phalaṃ vadati,",
  "tika-s0202t0:536_7": "phalabhūtato tatiyajjhānato.",
  "tika-s0202t0:537_0": "276.",
  "tika-s0202t0:537_1": "Ekantasukhassa lokassa paṭilābhena pattiyā tattha nibbatti paṭilābhasacchikiriyā.",
  "tika-s0202t0:537_2": "Ekantasukhe loke anabhinibbattitvā eva iddhiyā tattha gantvā tassa sattalokassa bhājanalokassa ca paccakkhato dassanaṃ paccakkhasacchikiriyā.",
  "tika-s0202t0:537_3": "Tenāha “tatthā”tiādi.",
  "tika-s0202t0:538_0": "277.",
  "tika-s0202t0:538_1": "Udañcanikoti udañcano.",
  "tika-s0202t0:538_2": "Viñjhupabbatapasse gāmānaṃ aniviṭṭhattā tiṃsayojanamattaṃ ṭhānaṃ aṭavī nāma,",
  "tika-s0202t0:538_3": "tattha senāsanaṃ,",
  "tika-s0202t0:538_4": "tasmiṃ aṭavisenāsane padhānakammikānaṃ bhikkhūnaṃ bahūnaṃ tattha nivāsena ekaṃ padhānagharaṃ ahosi.",
  "tika-s0202t0:539_0": "Cūḷasakuludāyisuttavaṇṇanāya līnatthappakāsanā samattā.",
  "tika-s0202t0:540_0": "10. Vekhanasasuttavaṇṇanā",
  "tika-s0202t0:541_0": "280.",
  "tika-s0202t0:541_1": "Saha vatthukāmena kilesakāmo garu garukātabbo etassāti kāmagaru.",
  "tika-s0202t0:541_2": "Tesveva kāmesu ninnapoṇapabbhārajjhāsayoti kāmādhimutto.",
  "tika-s0202t0:541_3": "Pabbajjāpaṭhamajjhānādikaṃ nekkhammaṃ garu garukātabbaṃ etassāti nekkhammagaru.",
  "tika-s0202t0:541_4": "Tattha ninnapoṇapabbhārajjhāsayo nekkhammādhimutto svāyamattho yathā ekacce gahaṭṭhe labbhati,",
  "tika-s0202t0:541_5": "evaṃ ekacce anagārepīti āha “pabbajitopī”tiādi.",
  "tika-s0202t0:541_6": "Ayaṃ pana vekhanaso paribbājako.",
  "tika-s0202t0:541_7": "So hi vekhanasatāpasapabbajjaṃ upagantvā vekhanasena iminā diṭṭhimādāya samādiyitvā ṭhitattā “vekhanaso”ti vuccati.",
  "tika-s0202t0:541_8": "Yathā loko sayaṃ ekādasahi aggīhi ādittopi samāno paccakkhato anubhaviyamānaṃ sālākikaṃ aggisantāpaṃ",
  "tika-s0202t0:541_9": "viya anādikālānugatasammākavacarasantāpaṃ ādittatāya na sallakkheti,",
  "tika-s0202t0:541_10": "sammāsambuddhena pana mahākaruṇāsamussāhitamānasena “sabbaṃ,",
  "tika-s0202t0:541_11": "bhikkhave,",
  "tika-s0202t0:541_12": "āditta”nti ādittapariyāye desiyamāne sallakkheti,",
  "tika-s0202t0:541_13": "evaṃ ayampi anādikālaparibhāvitaṃ attaajjhāsaye avaṭṭhitaṃ kāmādhimuttaṃ sarasena anupadhārento satthārā –",
  "tika-s0202t0:541_14": "“pañca kho ime, kaccāna,",
  "tika-s0202t0:541_15": "kāmaguṇā”tiādinā kāmaguṇesu kāmasukhe bhāsiyamāne “kāmādhimuttaṃ vata pabbajitassa citta”nti upadhāressatīti āha –",
  "tika-s0202t0:541_16": "“imāya kathāya kathiyamānāya attano kāmādhimuttataṃ sallakkhessatī”ti.",
  "tika-s0202t0:541_17": "Kāmaggasukhanti kāmetabbavatthūhi aggabhūtaṃ sukhaṃ.",
  "tika-s0202t0:541_18": "Sabbe hi tebhūmakadhammā kāmanīyaṭṭhena kāmā,",
  "tika-s0202t0:541_19": "te paṭicca uppajjanasukhato nibbānasukhameva aggabhūtaṃ sukhaṃ. Yathāha – “yāvatā,",
  "tika-s0202t0:541_20": "bhikkhave,",
  "tika-s0202t0:541_21": "dhammā saṅkhatā vā asaṅkhatā vā,",
  "tika-s0202t0:541_22": "virāgo tesaṃ aggamakkhāyatī”ti –",
  "tika-s0202t0:541_23": "“nibbānaṃ paramaṃ sukha”nti ca.",
  "tika-s0202t0:541_24": "Tena vuttaṃ “nibbānaṃ adhippeta”nti.",
  "tika-s0202t0:542_0": "281.",
  "tika-s0202t0:542_1": "Pubbenivāsañāṇalābhino pubbantaṃ ārabbha vuccamānakathā anucchavikā tadatthassa paccakkhabhāvato,",
  "tika-s0202t0:542_2": "tadabhāvato vekhanasassa ananucchavikāti āha “yasmā…pe…",
  "tika-s0202t0:542_3": "natthī”ti.",
  "tika-s0202t0:542_4": "Anāgatakathāya…pe…",
  "tika-s0202t0:542_5": "natthīti etthāpi eseva nayo.",
  "tika-s0202t0:542_6": "Ārakkhatthāyāti devatāhi mantapadehi saha ṭhitā tattha ārakkhatthāya.",
  "tika-s0202t0:542_7": "Avijjāyāti idaṃ lakkhaṇavacanaṃ,",
  "tika-s0202t0:542_8": "taṃmūlakattā vā sabbakilesadhammānaṃ avijjāva gahitā.",
  "tika-s0202t0:542_9": "Jānanaṃ pahīnakilesapaccavekkhaṇañāṇena.",
  "tika-s0202t0:542_10": "Sesaṃ suviññeyyameva.",
  "tika-s0202t0:543_0": "Vekhanasasuttavaṇṇanāya līnatthappakāsanā samattā.",
  "tika-s0202t0:544_0": "Niṭṭhitā ca paribbājakavaggavaṇṇanā.",
  "tika-s0202t0:545_0": "1. Ghaṭikārasuttavaṇṇanā",
  "tika-s0202t0:546_0": "282.",
  "tika-s0202t0:546_1": "Cariyanti bodhicariyaṃ,",
  "tika-s0202t0:546_2": "bodhisambhārasambharaṇavasena pavattitaṃ bodhisattapaṭipattinti attho.",
  "tika-s0202t0:546_3": "Sukāraṇanti bodhiparipācanassa ekantikaṃ sundaraṃ kāraṇaṃ,",
  "tika-s0202t0:546_4": "kassapassa bhagavato payirupāsanādiṃ sandhāya vadati.",
  "tika-s0202t0:546_5": "Tañhi tena saddhiṃ mayā idha katanti vattabbataṃ labhati.",
  "tika-s0202t0:546_6": "Mandahasitanti īsakaṃ hasitaṃ.",
  "tika-s0202t0:546_7": "Kuhaṃ kuhanti hāsa-",
  "tika-s0202t0:546_8": "saddassa anukaraṇametaṃ.",
  "tika-s0202t0:546_9": "Haṭṭhapahaṭṭhākāramattanti haṭṭhapahaṭṭhamattaṃ.",
  "tika-s0202t0:546_10": "Yathā gahitasaṅketā “pahaṭṭho bhagavā”ti sañjānanti,",
  "tika-s0202t0:546_11": "evaṃ ākāradassanamattaṃ.",
  "tika-s0202t0:547_0": "Idāni iminā pasaṅgena tāsaṃ samuṭṭhānaṃ vibhāgato dassetuṃ “hasitañca nāmeta”ntiādi āraddhaṃ.",
  "tika-s0202t0:547_1": "Tattha ajjhupekkhanavasenapi hāso na sambhavati,",
  "tika-s0202t0:547_2": "pageva domanassavasenāti āha “terasahi somanassasahagatacittehī”ti.",
  "tika-s0202t0:547_3": "Nanu ca keci kodhavasenapi hasantīti? Na,",
  "tika-s0202t0:547_4": "tesampi yaṃ taṃ kodhavatthu,",
  "tika-s0202t0:547_5": "tassa mayaṃ dāni yathākāmakāritaṃ āpajjissāmāti duviññeyyantarena somanassacitteneva hāsassa uppajjanato.",
  "tika-s0202t0:547_6": "Tesūti pañcasu somanassasahagatacittesu.",
  "tika-s0202t0:547_7": "Balavārammaṇeti uḷāraārammaṇe yamakamahāpāṭihāriyasadise.",
  "tika-s0202t0:547_8": "Dubbalārammaṇeti anuḷāre ārammaṇe.",
  "tika-s0202t0:547_9": "Imasmiṃ pana ṭhāne…pe…",
  "tika-s0202t0:547_10": "uppādesīti idaṃ porāṇaṭṭhakathāyaṃ tathā āgatattā vuttaṃ.",
  "tika-s0202t0:547_11": "Na ahetukasomanassasahagatacittena bhagavato sitaṃ hotīti dassanatthaṃ.",
  "tika-s0202t0:548_0": "Abhidhammaṭīkāyaṃ pana “atītaṃsādīsu appaṭihataṃ ñāṇaṃ vatvā ‘imehi tīhi dhammehi samannāgatassa buddhassa",
  "tika-s0202t0:548_1": "bhagavato sabbaṃ kāyakammaṃ ñāṇapubbaṅgamaṃ ñāṇānuparivatta’ntiādivacanato ‘bhagavato idaṃ cittaṃ uppajjatī’ti",
  "tika-s0202t0:548_2": "vuttavacanaṃ vicāretabba”nti vuttaṃ.",
  "tika-s0202t0:548_3": "Tattha iminā hasituppādacittena pavattiyamānampi bhagavato sitakaraṇaṃ pubbenivāsa-",
  "tika-s0202t0:548_4": "anāgataṃsa-",
  "tika-s0202t0:548_5": "sabbaññutaññāṇānaṃ anuvattakattā ñāṇānuparivattiyevāti,",
  "tika-s0202t0:548_6": "evaṃ pana ñāṇānuparivattibhāve sati na koci pāḷiaṭṭhakathānaṃ virodho.",
  "tika-s0202t0:548_7": "Tathā hi abhidhammaṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ.",
  "tika-s0202t0:548_8": "Avassañca etaṃ evaṃ icchitabbaṃ,",
  "tika-s0202t0:548_9": "aññathā āvajjanassapi bhagavato pavatti tathārūpe kāle na saṃyujjeyya,",
  "tika-s0202t0:548_10": "tassapi hi viññattisamuṭṭhāpakabhāvassa icchitattā,",
  "tika-s0202t0:548_11": "tathā hi vuttaṃ –",
  "tika-s0202t0:548_12": "“evañca katvā manodvārāvajjanassapi viññattisamuṭṭhāpakattaṃ upapannaṃ hotī”ti,",
  "tika-s0202t0:548_13": "na ca viññattisamuṭṭhāpakatte taṃsamuṭṭhitāya viññattiyā kāyakammādibhāvaṃ āpajjanabhāvo vibandhatīti tameva sandhāya vadati.",
  "tika-s0202t0:548_14": "Tenāha “evaṃ appamattakampī”ti.",
  "tika-s0202t0:548_15": "Sateritā vijjulatā nāma sateratāvijjulatā.",
  "tika-s0202t0:548_16": "Sā hi itaravijjulatā viya khaṇaṭṭhitikā sīghanirodhā ca na hoti,",
  "tika-s0202t0:548_17": "apica kho dandhanirodhā,",
  "tika-s0202t0:548_18": "tañca sabbakālaṃ catudīpikamahāmeghatova niccharati tenāha “cātuddīpikamahāmeghamukhato”ti.",
  "tika-s0202t0:548_19": "Ayaṃ kira tāsaṃ rasmivaṭṭīnaṃ dhammatā,",
  "tika-s0202t0:548_20": "yadidaṃ tikkhattuṃ siravaraṃ padakkhiṇaṃ katvā dāṭhaggesuyeva antaradhānaṃ.",
  "tika-s0202t0:549_0": "283.",
  "tika-s0202t0:549_1": "Yadipi cattāri asaṅkhyeyyāni kappānaṃ satasahassañca paññāpāramitā paribhāvitā,",
  "tika-s0202t0:549_2": "tathāpi idāni taṃ buddhantaraṃ tassā paṭipādetabbattā vuttaṃ “aparipakkañāṇattā”ti.",
  "tika-s0202t0:549_3": "Kāmañcassa ñāṇāya idānipi paṭipādetabbatā atthi,",
  "tika-s0202t0:549_4": "evaṃ santepi nanu sammāsambuddhesu pasādena sambhāvanāya bhavitabbaṃ tathā cirakālaṃ paribhāvitattā,",
  "tika-s0202t0:549_5": "kathaṃ tattha hīḷanāti āha “brāhmaṇakule”tiādi.",
  "tika-s0202t0:549_6": "Cirakālaparicitāpi hi guṇabhāvanā appakenapi akalyāṇamittasaṃsaggena viparivattati aññathattaṃ gacchati.",
  "tika-s0202t0:549_7": "Tena mahāsattopi jātisiddhāyaṃ laddhiyaṃ ṭhatvā jātisiddhena mānena evamāha –",
  "tika-s0202t0:549_8": "“kiṃ pana tena muṇḍakena samaṇakena diṭṭhenā”ti.",
  "tika-s0202t0:549_9": "Tathā hi vuttaṃ aṭṭhakathāyaṃ –",
  "tika-s0202t0:550_0": "“Tasmā akalyāṇajanaṃ, āsīvisamivoragaṃ,",
  "tika-s0202t0:551_0": "Ārakā parivajjeyya, bhūtikāmo vicakkhaṇo”ti. ;",
  "tika-s0202t0:552_0": "Nhānacuṇṇena suttena katā sotti,",
  "tika-s0202t0:552_1": "kuruvindaguḷikā,",
  "tika-s0202t0:552_2": "sā eva sināyanti kāyaṃ visodhenti etāyāti sinānaṃ. Tenāha –",
  "tika-s0202t0:552_3": "“sotti sinānanti sinānatthāya katasotti”nti.",
  "tika-s0202t0:553_0": "284.",
  "tika-s0202t0:553_1": "Ariyaparihārenāti ariyānaṃ parihārena,",
  "tika-s0202t0:553_2": "anāgāmīnaṃ nhānakāle attano kāyassa parihāraniyāmenāti attho.",
  "tika-s0202t0:553_3": "Attano ñāṇasampattiyā vibhavasampattiyā pasannakāraṃ kātuṃ sakkhissati.",
  "tika-s0202t0:553_4": "Etadatthanti “ahitanivāraṇaṃ,",
  "tika-s0202t0:553_5": "hite niyojanaṃ byasane parivajjana”nti yadidaṃ,",
  "tika-s0202t0:553_6": "etadatthaṃ mittā nāma honti.",
  "tika-s0202t0:553_7": "Keci “yāvettha ahupī”ti paṭhanti,",
  "tika-s0202t0:553_8": "tesaṃ yāva ettha kesaggagahaṇaṃ tāva ayaṃ nibandho ahupīti attho.",
  "tika-s0202t0:554_0": "285.",
  "tika-s0202t0:554_1": "Satipaṭilābhatthāyāti bodhiyā mahābhinīhāraṃ katvā bodhisambhārapaṭipadāya pūraṇabhāve satiyā paṭilābhatthāya.",
  "tika-s0202t0:554_2": "Idāni tassa satuppādanīyakathāya pavattitākāraṃ saṅkhepeneva dassetuṃ “tassa hī”tiādi vuttaṃ.",
  "tika-s0202t0:554_3": "Tattha na lāmakaṭṭhānaṃ otiṇṇasattoti iminā mahāsattassa paṇītādhimuttataṃ dassetvā evaṃ paṇītādhimuttikassa",
  "tika-s0202t0:554_4": "pamādakiriyā na yuttāti dassento “tādisassa nāma pamādavihāro na yutto”ti āha.",
  "tika-s0202t0:554_5": "Tadā bodhisattassa nekkhammajjhāsayo telappadīpo viya visesato nibbatti,",
  "tika-s0202t0:554_6": "taṃ disvā bhagavā tadanurūpaṃ dhammakathaṃ karonto “tādisassa…pe…",
  "tika-s0202t0:554_7": "kathesī”ti.",
  "tika-s0202t0:554_8": "Parasamuddavāsī therā aññathā vadanti.",
  "tika-s0202t0:554_9": "Aṭṭhakathāyaṃ pana nāyaṃ buddhānaṃ bhāro,",
  "tika-s0202t0:554_10": "yadidaṃ pūritapāramīnaṃ bodhisattānaṃ tathā dhammadesanā tesaṃ mahābhinīhārasamanantarampi bodhisambhārassa sayambhuñāṇeneva paṭividitattā.",
  "tika-s0202t0:554_11": "Tasmā bodhisattabhāvapavedanameva tassa bhagavā akāsīti dassetuṃ “satipaṭilābhatthāyā”tiādi vuttaṃ.",
  "tika-s0202t0:554_12": "Satipaṭilābhatthāyāti sammāpaṭipattiyā ujjalane pākaṭakarasatipaṭilābhāya.",
  "tika-s0202t0:555_0": "286.",
  "tika-s0202t0:555_1": "Ñāṇañhi kilesadhammavidālanapadālanehi siṅgaṃ viyāti siṅgaṃ.",
  "tika-s0202t0:555_2": "Tañhi paṭipattiyā upatthambhitaṃ ussitaṃ nāma hoti,",
  "tika-s0202t0:555_3": "tadabhāve patitaṃ nāma.",
  "tika-s0202t0:555_4": "Keci pana vīriyaṃ siṅganti vadanti.",
  "tika-s0202t0:555_5": "Tasmiṃ sammappadhānavasena pavatte bāhirapabbajjaṃ upagatāpi mahāsattā visuddhāsayā appicchatādiguṇasamaṅgino",
  "tika-s0202t0:555_6": "yathārahaṃ ganthadhuraṃ vāsadhurañca paribrūhayantā viharanti,",
  "tika-s0202t0:555_7": "pageva buddhasāsane appicchatādīhīti āha “catupārisuddhisīle panā”tiādi.",
  "tika-s0202t0:555_8": "Vipassanaṃ brūhentā sikhāppattavipassanā hontīti vuttaṃ –",
  "tika-s0202t0:555_9": "“yāva anulomañāṇaṃ āhacca tiṭṭhantī”ti,",
  "tika-s0202t0:555_10": "anulomañāṇato orameva vipassanaṃ ṭhapentīti attho.",
  "tika-s0202t0:555_11": "Maggaphalatthaṃ vāyāmaṃ na karonti paññāpāramitāya sabbaññutaññāṇagabbhassa aparipuṇṇattā aparipakkattā ca.",
  "tika-s0202t0:556_0": "287.",
  "tika-s0202t0:556_1": "Therehīti vuddhatarehi.",
  "tika-s0202t0:556_2": "Nivāse satīti yasmiṃ ṭhāne pabbajito,",
  "tika-s0202t0:556_3": "tattheva nivāse.",
  "tika-s0202t0:556_4": "Vappakālatoti sassānaṃ vappakālato.",
  "tika-s0202t0:556_5": "Pubbe viya tato paraṃ tikhiṇena sūriyasantāpena payojanaṃ natthīti vuttaṃ –",
  "tika-s0202t0:556_6": "“vappakāle vitānaṃ viya upari vatthakilañjaṃ bandhitvā”ti.",
  "tika-s0202t0:556_7": "Puṭaketi kalāpe.",
  "tika-s0202t0:557_0": "288.",
  "tika-s0202t0:557_1": "Paccayasāmaggihetukattā dhammappattiyā padesato pariññāvatthukāpi ariyā upaṭṭhite cittavighātapaccaye yadetaṃ nātisāvajjaṃ,",
  "tika-s0202t0:557_2": "tadevaṃ gaṇhantīti ayamettha dhammatāti āha –",
  "tika-s0202t0:557_3": "“alābhaṃ ārabbha cittaññathatta”ntiādi.",
  "tika-s0202t0:557_4": "Soti kikī kāsirājā.",
  "tika-s0202t0:557_5": "Brāhmaṇabhattoti brāhmaṇesu bhatto.",
  "tika-s0202t0:557_6": "Deveti brāhmaṇe sandhāyāha.",
  "tika-s0202t0:557_7": "Bhūmidevāti tesaṃ samaññā,",
  "tika-s0202t0:557_8": "tadā brāhmaṇagaruko loko.",
  "tika-s0202t0:557_9": "Tadā hi kassapopi bhagavā brāhmaṇakule nibbatti.",
  "tika-s0202t0:557_10": "Dhītu avaṇṇaṃ vatvāti,",
  "tika-s0202t0:557_11": "“mahārāja,",
  "tika-s0202t0:557_12": "tava dhītā brāhmaṇasamayaṃ pahāya muṇḍapāsaṇḍikasamayaṃ gaṇhī”tiādinā rājaputtiyā aguṇaṃ vatvā.",
  "tika-s0202t0:557_13": "Varaṃ gaṇhiṃsu ñātakā.",
  "tika-s0202t0:557_14": "Rajjaṃ niyyātesi “mā me vacanaṃ musā ahosi,",
  "tika-s0202t0:557_15": "aṭṭhame divase niggaṇhissāmī”ti.",
  "tika-s0202t0:558_0": "Pāvanaasmanayanavasena sammā pāvīkatattā parisuddhataṇḍulāni.",
  "tika-s0202t0:558_1": "Pāḷiyaṃ taṇḍulapaṭibhastānīti taṇḍulakhaṇḍāni.",
  "tika-s0202t0:558_2": "Muggapaṭibhastakaḷāyapaṭibhastesupi eseva nayo.",
  "tika-s0202t0:559_0": "289.",
  "tika-s0202t0:559_1": "Ko nu khoti bhummatthe paccattavacananti āha –",
  "tika-s0202t0:559_2": "“kuhiṃ nu kho”ti pāripūriṃ yojīyanti byañjanabhojanāni etthāti pariyogo,",
  "tika-s0202t0:559_3": "tato pariyogā.",
  "tika-s0202t0:559_4": "Tenāha “sūpabhājanato”ti.",
  "tika-s0202t0:559_5": "Saññaṃ datvāti vuttaṃ sabbaṃ ācikkhitvā tumhākaṃ atthāya sampādetvā nikkhitto upaṭṭhākoti bhagavato ārocethāti saññaṃ datvā.",
  "tika-s0202t0:559_6": "Ativissatthoti ativiya vissattho.",
  "tika-s0202t0:559_7": "Pañcavaṇṇāti khuddikādivasena pañcappakārā.",
  "tika-s0202t0:560_0": "290.",
  "tika-s0202t0:560_1": "Kinti nissakke paccattavacanaṃ,",
  "tika-s0202t0:560_2": "kasmāti attho?",
  "tika-s0202t0:560_3": "Dhammikoti iminā āgamanasuddhiṃ dasseti.",
  "tika-s0202t0:560_4": "Bhikkhūnaṃ patte bhattasadisoti iminā upāsakena satthu pariccattabhāvaṃ tattha satthuno ca aparisaṅkataṃ dasseti.",
  "tika-s0202t0:560_5": "Sikkhāpadavelā nāma natthīti dhammassāmibhāvato sikkhāpadamariyādā nāma natthi paṇṇattivajje,",
  "tika-s0202t0:560_6": "pakativajje pana setughāto eva.",
  "tika-s0202t0:561_0": "291.",
  "tika-s0202t0:561_1": "Chadanaṭṭhāne yadākāsaṃ,",
  "tika-s0202t0:561_2": "tadeva tassa gehassa chadananti ākāsacchadanaṃ.",
  "tika-s0202t0:561_3": "Pakatiyā utupharaṇamevāti chādite yādisaṃ utu,",
  "tika-s0202t0:561_4": "chadane uttiṇabhāvepi tamhi gehe tādisameva utupharaṇaṃ ahosi.",
  "tika-s0202t0:561_5": "Tesaṃyevāti tesaṃ ghaṭikārassa mātāpitūnaṃ eva.",
  "tika-s0202t0:562_0": "292.",
  "tika-s0202t0:562_1": "“Catasso muṭṭhiyo eko kuḍuvo,",
  "tika-s0202t0:562_2": "cattāro kuḍuvā eko pattho,",
  "tika-s0202t0:562_3": "cattāro patthā eko āḷhako,",
  "tika-s0202t0:562_4": "cattāro āḷhakā ekaṃ doṇaṃ,",
  "tika-s0202t0:562_5": "cattāri doṇāni ekā mānikā,",
  "tika-s0202t0:562_6": "catasso mānikā ekā khārī,",
  "tika-s0202t0:562_7": "vīsati khārikā eko vāhoti tadeva ekasakaṭa”nti suttanipātaṭṭhakathādīsu vuttaṃ,",
  "tika-s0202t0:562_8": "idha pana “dve sakaṭāni eko vāho”ti vuttaṃ.",
  "tika-s0202t0:562_9": "Telaphāṇitādinti ādi-",
  "tika-s0202t0:562_10": "saddena sappiādiṃ maricādikaṭukabhaṇḍañca saṅgaṇhāti.",
  "tika-s0202t0:562_11": "Nāhaṃ raññā diṭṭhapubbo,",
  "tika-s0202t0:562_12": "kuto paripphassoti adhippāyo.",
  "tika-s0202t0:562_13": "Naccitvāti naccaṃ datvā.",
  "tika-s0202t0:563_0": "Ghaṭikārasuttavaṇṇanāya līnatthappakāsanā samattā.",
  "tika-s0202t0:564_0": "2. Raṭṭhapālasuttavaṇṇanā",
  "tika-s0202t0:565_0": "293.",
  "tika-s0202t0:565_1": "Thūlameva thullaṃ,",
  "tika-s0202t0:565_2": "thullā vipulā mahantā koṭṭhā jātā imassāti thullakoṭṭhikanti odanapūpapahūtavasena laddhanāmo nigamo.",
  "tika-s0202t0:565_3": "Aṭṭhakathāyaṃ pana thullakoṭṭhanti attho vutto.",
  "tika-s0202t0:565_4": "Tena pāḷiyaṃ ika-",
  "tika-s0202t0:565_5": "saddena padavaḍḍhanaṃ katanti dasseti.",
  "tika-s0202t0:566_0": "294.",
  "tika-s0202t0:566_1": "Raṭṭhapāloti idaṃ tassa kulaputtassa nāmaṃ.",
  "tika-s0202t0:566_2": "Paveṇivasena āgatakulavaṃsānugatanti samudāgamato paṭṭhāya dassetuṃ “kasmā raṭṭhapālo”tiādi vuttaṃ.",
  "tika-s0202t0:566_3": "Sandhāretunti vināsanato pubbe yādisaṃ,",
  "tika-s0202t0:566_4": "tatheva sammadeva dhāretuṃ samattho.",
  "tika-s0202t0:566_5": "Saddhāti kammaphalasaddhāya sampannā.",
  "tika-s0202t0:566_6": "Sāmaṇeraṃ disvāti sikkhākāmatāya etadagge ṭhapiyamānaṃ disvā.",
  "tika-s0202t0:567_0": "Saha raññāti sarājikaṃ,",
  "tika-s0202t0:567_1": "raññā saddhiṃ rājaparisaṃ.",
  "tika-s0202t0:567_2": "Cātuvaṇṇanti brāhmaṇādicatuvaṇṇasamudāyaṃ.",
  "tika-s0202t0:567_3": "Posetunti vaddhetuṃ dānādīhi saṅgahavatthūhi saṅgaṇhituṃ.",
  "tika-s0202t0:567_4": "Yaṃ kulaṃ.",
  "tika-s0202t0:567_5": "Pahossatīti sakkhissati.",
  "tika-s0202t0:568_0": "Tena tena me upaparikkhatoti “kāmā nāmete aniccā dukkhā vipariṇāmadhammā,",
  "tika-s0202t0:568_1": "aṭṭhikaṅkalūpamā”ti ca ādinā yena yena ākārena kāmesu ādīnavaṃ okāraṃ saṃkilesaṃ,",
  "tika-s0202t0:568_2": "tabbipariyāyato nekkhamme ānisaṃsaṃ guṇaṃ pakāsentaṃ bhagavatā dhammaṃ desitaṃ ājānāmi,",
  "tika-s0202t0:568_3": "tena tena pakārena upaparikkhato vīmaṃsantassa mayhaṃ evaṃ hoti evaṃ upaṭṭhāti.",
  "tika-s0202t0:568_4": "Sikkhattayabrahmacariyanti adhisīlādisikkhattayasaṅgahaṃ seṭṭhacariyaṃ.",
  "tika-s0202t0:568_5": "Akhaṇḍādibhāvāpādanena akhaṇḍaṃ lakkhaṇavacanañhetaṃ.",
  "tika-s0202t0:568_6": "Kañcipi sikkhekadesaṃ asesetvā ekanteneva paripūretabbatāya ekantaparipuṇṇaṃ.",
  "tika-s0202t0:568_7": "Cittuppādamattampi saṃkilesamalaṃ anuppādetvā accantameva visuddhaṃ katvā pariharitabbatāya ekantaparisuddhaṃ.",
  "tika-s0202t0:568_8": "Tato eva saṅkhaṃ viya likhitanti saṅkhalikhitaṃ.",
  "tika-s0202t0:568_9": "Tenāha “likhitasaṅkhasadisa”nti.",
  "tika-s0202t0:568_10": "Dāṭhikāpi massuggahaṇeneva gahetvā “massu”tveva vuttaṃ,",
  "tika-s0202t0:568_11": "uttarādharamassunti attho.",
  "tika-s0202t0:568_12": "Kasāyena rattāni kāsāyāni.",
  "tika-s0202t0:568_13": "Ananuññātaṃ puttaṃ na pabbājeti “mātāpitūnaṃ lokiyamahājanassa cittaññathattaṃ mā hotū”ti.",
  "tika-s0202t0:568_14": "Tathā hi suddhodanamahārājassa tathā varo dinno.",
  "tika-s0202t0:569_0": "295.",
  "tika-s0202t0:569_1": "Piyāyitabbato piyoti āha “pītijanako”ti.",
  "tika-s0202t0:569_2": "Manassa appāyanato manāpoti āha “manavaḍḍhanako”ti.",
  "tika-s0202t0:569_3": "Sukhedhito taruṇadārakakāle.",
  "tika-s0202t0:569_4": "Tato parañca sappikhīrādisādurasamanuññabhojanādiāhārasampattiyā sukhaparibhato.",
  "tika-s0202t0:569_5": "Atha vā daḷhabhattikadhātijanādiparijanasampattiyā ceva paricchadasampattiyā ca uḷārapaṇītasukhapaccayūpahārehi ca sukhedhito,",
  "tika-s0202t0:569_6": "akiccheneva dukkhappaccayavinodanena sukhaparibhato.",
  "tika-s0202t0:569_7": "Ajjhattikaṅgasampattiyā vā sukhedhito,",
  "tika-s0202t0:569_8": "bāhiraṅgasampattiyā sukhaparibhato.",
  "tika-s0202t0:569_9": "Kassacīti upayogatthe sāmivacanaṃ,",
  "tika-s0202t0:569_10": "kiñcīti vuttaṃ hoti,",
  "tika-s0202t0:569_11": "ayameva vā pāṭho.",
  "tika-s0202t0:569_12": "Tathā hi “appamattakampi kalabhāgaṃ dukkhassa na jānāsī”ti attho vutto.",
  "tika-s0202t0:569_13": "Evaṃ santeti nanu mayaṃ raṭṭhapāla maraṇādīsu kenaci upāyena appatīkārena maraṇenapi tayā akāmakāpi vinā bhavissāma,",
  "tika-s0202t0:569_14": "evaṃ sati.",
  "tika-s0202t0:569_15": "Yenāti yena kāraṇena.",
  "tika-s0202t0:569_16": "Kiṃ panāti ettha kinti kāraṇatthe paccattavacananti dassento āha “kena pana kāraṇenā”ti.",
  "tika-s0202t0:570_0": "296.",
  "tika-s0202t0:570_1": "Paricārehīti parito tattha tattha yathāsakaṃ visayesu cārehi.",
  "tika-s0202t0:570_2": "Tenāha “ito cito ca upanehī”ti.",
  "tika-s0202t0:570_3": "Paricārehīti vā sukhūpakaraṇehi attānaṃ paricārehi,",
  "tika-s0202t0:570_4": "attano paricaraṇaṃ kārehi.",
  "tika-s0202t0:570_5": "Tathābhūto ca yasmā laḷanto kīḷanto nāma hoti,",
  "tika-s0202t0:570_6": "tasmā “laḷā”tiādi vuttaṃ.",
  "tika-s0202t0:570_7": "Niccadānaṃ dānaṃ nāma,",
  "tika-s0202t0:570_8": "uposathadivasādīsu dātabbaṃ atirekadānaṃ padānaṃ nāma.",
  "tika-s0202t0:570_9": "Paveṇīrakkhaṇavasena vā dīyamānaṃ dānaṃ nāma,",
  "tika-s0202t0:570_10": "attanāva paṭṭhapetvā dīyamānaṃ padānaṃ nāma.",
  "tika-s0202t0:570_11": "Pacurajanasādhāraṇaṃ vā nātiuḷāraṃ dānaṃ nāma,",
  "tika-s0202t0:570_12": "anaññasādhāraṇaṃ atiuḷāraṃ padānaṃ nāma.",
  "tika-s0202t0:570_13": "Uddassetabbāti uddhaṃ dassetabbā.",
  "tika-s0202t0:570_14": "Kuto uddhaṃ te dassetabbā?",
  "tika-s0202t0:570_15": "Pabbajitato uddhaṃ attānaṃ mātāpitaro dassetabbā,",
  "tika-s0202t0:570_16": "tenāha “yathā”tiādi.",
  "tika-s0202t0:571_0": "299.",
  "tika-s0202t0:571_1": "Balaṃ gahetvāti ettha balaggahaṇaṃ nāma kāyabalassa uppādanamevāti āha “kāyabalaṃ janetvā”ti.",
  "tika-s0202t0:571_2": "Evaṃ viharantoti yathā pāḷiyaṃ vuttaṃ evaṃ eko vūpakaṭṭho appamatto viharanto.",
  "tika-s0202t0:571_3": "Tasmāti yasmā neyyo,",
  "tika-s0202t0:571_4": "na ugghaṭitaññū,",
  "tika-s0202t0:571_5": "na ca vipañcitaññū, tasmā.",
  "tika-s0202t0:571_6": "Cirena pabbajito dvādasame vasse arahattaṃ pāpuṇi.",
  "tika-s0202t0:571_7": "Yaṃ pana vuttaṃ pāḷiyaṃ “na cirassevā”ti,",
  "tika-s0202t0:571_8": "taṃ saṭṭhi vassāni tato adhikampi vipassanāparivāsaṃ vasante upādāya vuttaṃ.",
  "tika-s0202t0:572_0": "Sattadvārakoṭṭhakassāti sattagabbhantaradvārakoṭṭhakasīsena gabbhantarāni vadati.",
  "tika-s0202t0:572_1": "Paharāpetīti vayovuḍḍhānurūpaṃ kappāpanādinā alaṅkārāpeti.",
  "tika-s0202t0:572_2": "Antojātatāya ñātisadisī dāsī ñātidāsī.",
  "tika-s0202t0:572_3": "Pūtibhāveneva lakkhitabbo doso vā abhidoso,",
  "tika-s0202t0:572_4": "sova ābhidosiko,",
  "tika-s0202t0:572_5": "abhidosaṃ vā paccūsakālaṃ gato patto atikkantoti ābhidosiko.",
  "tika-s0202t0:572_6": "Tenāha “ekarattātikkantassā”tiādi.",
  "tika-s0202t0:572_7": "Aparibhogāraho pūtibhūtabhāvena.",
  "tika-s0202t0:572_8": "Ariyavohārenāti ariyasamudācārena.",
  "tika-s0202t0:572_9": "Ariyā hi mātugāmaṃ bhaginivādena samudācaranti.",
  "tika-s0202t0:572_10": "Nissaṭṭhapariggahanti pariccattālayaṃ.",
  "tika-s0202t0:572_11": "Vattuṃ vaṭṭatīti nirapekkhabhāvato vuttaṃ,",
  "tika-s0202t0:572_12": "idha pana visesato aparibhogārahattāva vatthuno.",
  "tika-s0202t0:572_13": "Nimīyati saññāyatīti nimittaṃ,",
  "tika-s0202t0:572_14": "tathāsallakkhito ākāroti āha “ākāraṃ aggahesī”ti.",
  "tika-s0202t0:573_0": "300.",
  "tika-s0202t0:573_1": "Gharaṃ pavisitvāti gehasāminiyā nisīditabbaṭṭhānabhūtaṃ antogehaṃ pavisitvā.",
  "tika-s0202t0:573_2": "Ālapaneti dāsijanassa ālapane.",
  "tika-s0202t0:573_3": "Bahi nikkhamantāti yathāvuttaantogehato bahi nikkhamantiyo.",
  "tika-s0202t0:573_4": "Gharesu sālā hontīti gharesu ekamante bhojanasālā honti pākāraparikkhittā susaṃvihitadvārabandhā susammaṭṭhavālikaṅgaṇā.",
  "tika-s0202t0:574_0": "Anokappanaṃ asaddahanaṃ.",
  "tika-s0202t0:574_1": "Amarisanaṃ asahanaṃ.",
  "tika-s0202t0:574_2": "Anāgatavacanaṃ anāgatasaddappayogo,",
  "tika-s0202t0:574_3": "attho pana vattamānakālikova.",
  "tika-s0202t0:574_4": "Tenāha “paccakkhampī”ti.",
  "tika-s0202t0:574_5": "Ariyiddhiyanti “paṭikūle apaṭikūlasaññī viharatī”ti evaṃ vuttaariyiddhiyaṃ.",
  "tika-s0202t0:575_0": "Pūtikummāso chaḍḍanīyadhammo tassa gehato laddhopi na dātabbayuttako dāsijanena dinnoti āha “deyyadhammavasena neva dānaṃ alatthamhā”ti.",
  "tika-s0202t0:575_1": "“Imehi muṇḍakehī”tiādinā nitthunanavacanena paccakkhānaṃ atthato laddhameva,",
  "tika-s0202t0:575_2": "tassa pana ujukaphāsusamācāravasena aladdhattā vuttaṃ “na paccakkhāna”nti. Tenāha –",
  "tika-s0202t0:575_3": "“paṭisanthāravasena paccakkhānampi na alatthamhā”ti.",
  "tika-s0202t0:575_4": "“Neva dāna”ntiādi paccāsīsāya akkhantiyā ca vuttaṃ viya pacurajano maññeyyāti tannivattanatthaṃ adhippāyamassa vivarituṃ “kasmā panā”tiādi vuttaṃ.",
  "tika-s0202t0:575_5": "Suttikāpaṭicchannanti sippikāchadāhi channaṃ.",
  "tika-s0202t0:576_0": "Ukkaṭṭhaekāsanikatāyāti idaṃ bhūtakathanamattaṃ therassa tathābhāvadīpanato.",
  "tika-s0202t0:576_1": "Mudukassapi hi ekāsanikassa yāya nisajjāya kiñcimattaṃ bhojanaṃ bhuttaṃ,",
  "tika-s0202t0:576_2": "vattasīsenapi tato vuṭṭhitassa puna bhuñjituṃ na vaṭṭati.",
  "tika-s0202t0:576_3": "Tenāha tipiṭakacūḷābhayatthero “āsanaṃ vā rakkheyya bhojanaṃ vā”ti.",
  "tika-s0202t0:576_4": "Ukkaṭṭhasapadānacārikoti purato pacchato ca āhaṭabhikkhampi aggahetvā bahidvāre ṭhatvā pattavissajjanameva karoti.",
  "tika-s0202t0:576_5": "Eteneva therassa ukkaṭṭhapiṇḍapātikabhāvo dīpito. Tenāha –",
  "tika-s0202t0:576_6": "“svātanāya bhikkhaṃ nāma nādhivāsetī”ti.",
  "tika-s0202t0:576_7": "Atha kasmā adhivāsesīti āha “mātu anuggahenā”tiādi.",
  "tika-s0202t0:576_8": "Paṇḍitā hi mātāpitūnaṃ ācariyupajjhāyānaṃ vā kātabbaṃ anuggahaṃ ajjhupekkhitvā dhutaṅgasuddhikā na bhavanti.",
  "tika-s0202t0:577_0": "301.",
  "tika-s0202t0:577_1": "Payuttanti vaddhivasena payojitaṃ,",
  "tika-s0202t0:577_2": "taddhitalopaṃ katvā vuttanti veditabbaṃ yathā aññatthāpi “pitāmahaṃ dhanaṃ laddhā,",
  "tika-s0202t0:577_3": "sukhaṃ jīvati sañcayo”ti.",
  "tika-s0202t0:577_4": "Jeṭṭhakitthiyoti padhānitthiyo.",
  "tika-s0202t0:577_5": "Itoti imasmiṃ kule anubhavitabbavibhavasampattito.",
  "tika-s0202t0:577_6": "Aññatoti imassa dinnattā aññasmiṃ kule anubhavitabbasampattito.",
  "tika-s0202t0:578_0": "302.",
  "tika-s0202t0:578_1": "Cittavicittanti kappanāya ceva araharūpena alaṅkārādinā ca cittitañceva vicittitañca.",
  "tika-s0202t0:578_2": "Vaṇakāyanti vaṇabhūtaṃ kāyaṃ.",
  "tika-s0202t0:578_3": "Samantato ussitanti heṭṭhimakāyavasena heṭṭhā upari ca sannissitaṃ.",
  "tika-s0202t0:578_4": "Niccāturanti abhiṇhappaṭipīḷitaṃ,",
  "tika-s0202t0:578_5": "sadā dukkhitaṃ vā.",
  "tika-s0202t0:578_6": "Bahusaṅkappanti rāgavatthubhāvena abhijanehi hāvabhāvavilāsavasena,",
  "tika-s0202t0:578_7": "āmisavasena ca soṇasiṅgālādīhi bahūhi saṅkappetabbaṃ.",
  "tika-s0202t0:578_8": "Ṭhitīti avaṭṭhānaṃ avipariṇāmo natthi. Tenāha –",
  "tika-s0202t0:578_9": "“bhijjanadhammatāva niyatā”ti,",
  "tika-s0202t0:578_10": "parissavabhāvāpatti ceva vināsapatti ca ekantikāti attho.",
  "tika-s0202t0:579_0": "Cittakatampīti gandhādīhi cittakatampi. Rūpanti sarīraṃ.",
  "tika-s0202t0:580_0": "Alattakakatāti piṇḍialattakena suvaṇṇakatā.",
  "tika-s0202t0:580_1": "Tenāha “alattakena rañjitā”ti.",
  "tika-s0202t0:580_2": "Cuṇṇakamakkhitanti dosanīharaṇehi tāpadahanādīhi katābhisaṅkhāramukhaṃ gorocanādīhi obhāsanakacuṇṇehi makkhitaṃ,",
  "tika-s0202t0:580_3": "tenāha “sāsapakakkenā”tiādi.",
  "tika-s0202t0:581_0": "Rasodakenāti saralaniyyāsarasamissena udakena.",
  "tika-s0202t0:581_1": "Āvattanaparivatte katvāti āvattanaparivattanavasena nate katvā.",
  "tika-s0202t0:581_2": "Aṭṭhapadakaracanāyāti bhittikūṭaddhacandādivibhāgāya aṭṭhapadakaracanāya.",
  "tika-s0202t0:582_0": "Viravamāneti “ayaṃ palāyati, gaṇha gaṇhā”ti viravamāne. Hiraññasuvaṇṇaorodheti vattabbaṃ.",
  "tika-s0202t0:583_0": "303.",
  "tika-s0202t0:583_1": "Ussitāya ussitāyāti kulavibhavabāhusaccapaññāsampattiyā uggatāya uggatāya.",
  "tika-s0202t0:583_2": "Abhilakkhito uḷārabhāvena.",
  "tika-s0202t0:584_0": "304.",
  "tika-s0202t0:584_1": "Parijuññānīti parihānāni.",
  "tika-s0202t0:584_2": "Ye byādhinā abhibhūtā sattā jiṇṇakappā vayohānisattā viya honti,",
  "tika-s0202t0:584_3": "tato nivattento “jarājiṇṇo”ti āha.",
  "tika-s0202t0:584_4": "Vayovuḍḍho,",
  "tika-s0202t0:584_5": "na sīlādivuḍḍho.",
  "tika-s0202t0:584_6": "Mahattaṃ lāti gaṇhātīti mahallako,",
  "tika-s0202t0:584_7": "jātiyā mahallako,",
  "tika-s0202t0:584_8": "na vibhavādināti jātimahallako.",
  "tika-s0202t0:584_9": "Dvattirājaparivattasaṅkhātaṃ addhānaṃ kālaṃ gato vītivattoti addhagato.",
  "tika-s0202t0:584_10": "Tathā ca paṭhamavayaṃ majjhimavayañca atīto hotīti āha “addhānaṃ atikkanto”ti.",
  "tika-s0202t0:584_11": "Jiṇṇādipadehi paṭhamavayamajjhimavayassa bodhitattā anuppattatāvisiṭṭho vaya-",
  "tika-s0202t0:584_12": "saddo osānavayavisayoti āha “pacchimavayaṃ anuppatto”ti.",
  "tika-s0202t0:585_0": "“Appiccho,",
  "tika-s0202t0:585_1": "appaḍaṃsamakasavātātapasarīsapasamphasso”ti evamādīsu viya appa-",
  "tika-s0202t0:585_2": "saddo abhāvatthoti adhippāyenāha “appābādhoti arogo,",
  "tika-s0202t0:585_3": "appātaṅkoti niddukkho”ti.",
  "tika-s0202t0:585_4": "Appattho vā idha,",
  "tika-s0202t0:585_5": "tatthāpi appa-",
  "tika-s0202t0:585_6": "saddo daṭṭhabbo.",
  "tika-s0202t0:585_7": "Evañhi “yo hi, gahapati,",
  "tika-s0202t0:585_8": "imaṃ pūtikāyaṃ pariharanto muhuttampi ārogyaṃ paṭijāneyya kimaññatra bālyā”ti suttapadaṃ samatthitaṃ hoti.",
  "tika-s0202t0:585_9": "Vipaccanaṃ vipāko,",
  "tika-s0202t0:585_10": "so eva vepāko.",
  "tika-s0202t0:585_11": "Samo vepāko etissā atthīti samavepākinī, tāya.",
  "tika-s0202t0:585_12": "Teneva samavepākinibhāvena sabbampi sammadeva gaṇhāti dhāretīti gahaṇī.",
  "tika-s0202t0:585_13": "Gahaṇisampattiyā hi yathābhuttaāhāro sammadeva jīranto sarīre tiṭṭhati,",
  "tika-s0202t0:585_14": "no aññathā bhuttabhutto āhāro jīrati gahaṇiyā tikkhabhāvena.",
  "tika-s0202t0:585_15": "Tatheva tiṭṭhatīti bhuttākāreneva tiṭṭhati gahaṇiyā mandabhāvato.",
  "tika-s0202t0:585_16": "Bhattacchando uppajjateva bhuttaāhārassa sammā pariṇāmaṃ gatattā.",
  "tika-s0202t0:585_17": "Tenevāti samavepākinibhāveneva.",
  "tika-s0202t0:585_18": "Pattānaṃ bhogānaṃ parikkhiyamānaṃ na sahasā ekajjhaṃyeva parikkhayaṃ gacchanti,",
  "tika-s0202t0:585_19": "atha kho anukkamena,",
  "tika-s0202t0:585_20": "tathā ñātayopīti āha “anupubbenā”ti.",
  "tika-s0202t0:585_21": "Chātakabhayādināti ādi-",
  "tika-s0202t0:585_22": "saddena byādhibhayādiṃ saṅgaṇhāti.",
  "tika-s0202t0:586_0": "305.",
  "tika-s0202t0:586_1": "Uddesasīsena niddeso gahitoti āha “dhammaniddesā uddiṭṭhā”ti.",
  "tika-s0202t0:586_2": "Yasmā vā ye dhammā uddisitabbaṭṭhena “uddesā”ti vuccanti.",
  "tika-s0202t0:586_3": "Teva dhammā niddisitabbaṭṭhena niddesāti “dhammaniddesā uddiṭṭhā”ti attho vutto.",
  "tika-s0202t0:586_4": "Atha vā ye dhammā aniccatādivibhāvanavasena uddhaṃ uddhaṃ desessanti,",
  "tika-s0202t0:586_5": "te dhammā tatheva nissesato desessantīti evaṃ uddesaniddesapadānaṃ anatthantaratā veditabbā.",
  "tika-s0202t0:586_6": "Tatthāti jarāmaraṇasantike.",
  "tika-s0202t0:586_7": "Addhuvoti niddhuvo na thiro,",
  "tika-s0202t0:586_8": "aniccoti attho.",
  "tika-s0202t0:586_9": "Tenāha “dhuvaṭṭhānavirahito”ti,",
  "tika-s0202t0:586_10": "ajātābhūtāsaṅkhatadhuvabhāvakāraṇavivittoti attho.",
  "tika-s0202t0:586_11": "Upanīyyatīti vā jarāmaraṇena loko sammā nīyati,",
  "tika-s0202t0:586_12": "tasmā addhuvoti evamettha attho daṭṭhabbo.",
  "tika-s0202t0:586_13": "Tāyitunti jātiādibyasanato rakkhituṃ samatthena issarena attanā virahitoti.",
  "tika-s0202t0:586_14": "“Imaṃ lokaṃ ito vaṭṭadukkhato mocessāmi,",
  "tika-s0202t0:586_15": "jarābyādhimaraṇānaṃ taṃ adhibhavituṃ na dassāmī”ti evaṃ abhisaratīti abhissaraṇaṃ,",
  "tika-s0202t0:586_16": "lokassa sukhassa dātā hitassa vidhātā koci issaro,",
  "tika-s0202t0:586_17": "tadabhāvato āha “anabhissaroti asaraṇo”ti.",
  "tika-s0202t0:586_18": "Nissako mamāyitabbavatthuabhāvato,",
  "tika-s0202t0:586_19": "tenāha “sakabhaṇḍavirahito”tiādi.",
  "tika-s0202t0:586_20": "Taṇhāya vase jāto taṇhāya vijitoti katvā “taṇhāya dāso”ti vuttaṃ.",
  "tika-s0202t0:587_0": "306.",
  "tika-s0202t0:587_1": "Hatthivisayattā hatthisannissitattā vā hatthisippaṃ “hatthī”ti gahitanti āha –",
  "tika-s0202t0:587_2": "“hatthisminti hatthisippe”ti,",
  "tika-s0202t0:587_3": "sesapadesupi eseva nayo.",
  "tika-s0202t0:587_4": "Sātisayaṃ ūrubalaṃ etassa atthīti ūrubalīti āha –",
  "tika-s0202t0:587_5": "“ūrubalasampanno”ti,",
  "tika-s0202t0:587_6": "tamevatthaṃ pākaṭaṃ katvā dassetuṃ “yassa hī”tiādi vuttaṃ.",
  "tika-s0202t0:587_7": "Abhinnaṃ parasenaṃ bhindato bhinnaṃ sakasenaṃ sandhārayato upatthambhayato.",
  "tika-s0202t0:587_8": "Bāhubalīti etthāpi “yassa hi phalakañca āvudhañca gahetvā”tiādinā attho vattabbo,",
  "tika-s0202t0:587_9": "idha pana parahatthagataṃ rajjaṃ āharituṃ bāhubalanti yojanā.",
  "tika-s0202t0:587_10": "Yathā hi “ūrubalī”ti etthāpi bāhubalaṃ anāmasitvā attho,",
  "tika-s0202t0:587_11": "evaṃ “bāhubalī”ti ettha ūrubalaṃ anāmasitvā attho veditabbo,",
  "tika-s0202t0:587_12": "āhito ahaṃmāno etthāti attā,",
  "tika-s0202t0:587_13": "attabhāvo.",
  "tika-s0202t0:587_14": "Alaṃ samattho attā etassāti alamatthoti āha “samatthaattabhāvo”ti.",
  "tika-s0202t0:588_0": "Pariyodhāyāti vā parito ārakkhaṃ odahitvā.",
  "tika-s0202t0:588_1": "“Saṃvijjante kho,",
  "tika-s0202t0:588_2": "bho raṭṭhapāla,",
  "tika-s0202t0:588_3": "imasmiṃ rājakule hatthikāyāpi…pe…",
  "tika-s0202t0:588_4": "vattissantī”ti idampi so rājā upari dhammuddesassa kāraṇaṃ āharanto āha.",
  "tika-s0202t0:589_0": "Vuttasseva anu pacchā gāyanavasena kathanaṃ anugīti.",
  "tika-s0202t0:589_1": "Tā pana gāthā dhammuddesānaṃ desanānupubbiṃ anādiyitvāpi yathārahaṃ saṅgaṇhanavasena anugītāti āha “catunnaṃ dhammuddesānaṃ anugīti”nti.",
  "tika-s0202t0:590_0": "307. Ekanti ekajātiyaṃ. Vatthukāmakilesakāmā visayabhedena bhinditvā tathā vuttāti daṭṭhabbo.",
  "tika-s0202t0:591_0": "Sāgarantenāti sāgarapariyantena.",
  "tika-s0202t0:592_0": "Aho vatāti socane nipāto,",
  "tika-s0202t0:592_1": "“aho vata pāpaṃ kataṃ mayā”tiādīsu viya.",
  "tika-s0202t0:592_2": "Amarātiādīsu āhūti kathenti.",
  "tika-s0202t0:592_3": "Mataṃ uddissa “amha”nti vattabbe sokavasena “amara”nti vuccati.",
  "tika-s0202t0:593_0": "Vosānanti niṭṭhaṃ,",
  "tika-s0202t0:593_1": "pariyosānanti attho.",
  "tika-s0202t0:593_2": "Sāvāti paññā eva.",
  "tika-s0202t0:593_3": "Dhanatoti sabbadhanato.",
  "tika-s0202t0:593_4": "Uttamatarā seṭṭhā,",
  "tika-s0202t0:593_5": "tenevāha “paññājīviṃ jīvitamāhu seṭṭha”nti.",
  "tika-s0202t0:594_0": "Tesu pāpaṃ karontesu sattesu,",
  "tika-s0202t0:594_1": "niddhāraṇe cetaṃ bhummavacanaṃ.",
  "tika-s0202t0:594_2": "Paramparāyāti attabhāvaparamparāya.",
  "tika-s0202t0:594_3": "Saṃsāraṃ āpajjitvāti bhavādīsu saṃsārassa āpajjanahetuṃ āpajjanto paralokaṃ upeti,",
  "tika-s0202t0:594_4": "paralokaṃ upentova bahuvidhadukkhasaṅkhātaṃ gabbhañca upeti.",
  "tika-s0202t0:594_5": "Tādisassāti tathārūpassa gabbhavāsadukkhādīnaṃ adhiṭṭhānabhūtassa appapaññassa añño appapañño ca abhisaddahanto hitasukhāvahanti pattiyāyanto.",
  "tika-s0202t0:595_0": "“Pāpadhammo”ti vuttattā tādisassa paraloko nāma duggati evāti āha “paramhi apāyaloke”ti.",
  "tika-s0202t0:596_0": "Vividharūpenāti rūpasaddādivasena tatthapi paṇītatarādivasena bahuvidharūpena.",
  "tika-s0202t0:597_0": "Sāmaññamevāti samaṇabhāvo eva seyyo.",
  "tika-s0202t0:597_1": "Ettha ca ādito dvīhi gāthāhi catuttho dhammuddeso anugīto.",
  "tika-s0202t0:597_2": "Catutthagāthāya tatiyo.",
  "tika-s0202t0:597_3": "Pañcamagāthāya dutiyo.",
  "tika-s0202t0:597_4": "Chaṭṭhagāthāya dutiyatatiyā.",
  "tika-s0202t0:597_5": "Sattamagāthāya paṭhamo dhammuddeso anugīto,",
  "tika-s0202t0:597_6": "aṭṭhamādīhi pavattinivattīsu kāmesu nekkhamme ca yathārahaṃ ādīnavānisaṃsaṃ vibhāvetvā attano pabbajjakāraṇaṃ",
  "tika-s0202t0:597_7": "paramato dassento yathāvuttadhammuddesaṃ nigameti,",
  "tika-s0202t0:597_8": "tena vuttaṃ “tā pana gāthā dhammuddesānaṃ desanānupubbiṃ anādiyitvāpi yathārahaṃ saṅgaṇhanavasena anugītā”ti.",
  "tika-s0202t0:597_9": "Sesaṃ suviññeyyameva.",
  "tika-s0202t0:598_0": "Raṭṭhapālasuttavaṇṇanāya līnatthappakāsanā samattā.",
  "tika-s0202t0:599_0": "3. Maghadevasuttavaṇṇanā",
  "tika-s0202t0:600_0": "308.",
  "tika-s0202t0:600_1": "Pubbe maghadevo nāma rājāti atītakāle imasmiṃyeva kappe anekavassasahassāyukesu manussesu paṭipāṭiyā",
  "tika-s0202t0:600_2": "uppannānaṃ caturāsītisahassānaṃ cakkavattirājūnaṃ ādipuriso maghadevoti evaṃnāmo rājā.",
  "tika-s0202t0:601_0": "Dhammoti rājadhammoti lokikā vadanti.",
  "tika-s0202t0:601_1": "Mahābodhinidhānapāramitāsaṅkhāto pana dhammo atthīti dhammiko.",
  "tika-s0202t0:601_2": "Dhammenāti ñāyena.",
  "tika-s0202t0:601_3": "Tadā brahmavihārādibhāvanādhammassa rañño anadhigatattā tassapi vā anabhijjhādīhi samānayogakkhamattā vuttaṃ “dasakusalakammapathe ṭhito”ti.",
  "tika-s0202t0:601_4": "Dhammanti dhammato anapetaṃ.",
  "tika-s0202t0:601_5": "Tathā hi ca so pakkhapātābhāvato “samo”ti vuccatīti āha “samaṃ caratī”ti.",
  "tika-s0202t0:601_6": "Pakatiniyāmenevāti paveṇiyā āgataniyāmeneva.",
  "tika-s0202t0:601_7": "Yasmā nigamajanapadesu yebhuyyena gahapatīnaṃ saṅgaho,",
  "tika-s0202t0:601_8": "tasmā aṭṭhakathāyaṃ “gahapatikāna”ntveva vuttaṃ.",
  "tika-s0202t0:601_9": "Pāḷiyaṃ pana aññameva nāgaracārittaṃ,",
  "tika-s0202t0:601_10": "aññaṃ negamajanapadacārittanti te visuṃ gahitā “negamesu ceva janapadesu cā”ti.",
  "tika-s0202t0:601_11": "Paccuggamananiggamanavasena uposathassa paṭiharaṇaṃ pāṭihāriyo,",
  "tika-s0202t0:601_12": "so eva pāṭihāriko, pakkho.",
  "tika-s0202t0:601_13": "Ime divasāti ime cattāro divasā.",
  "tika-s0202t0:602_0": "309.",
  "tika-s0202t0:602_1": "Devoti maccu abhibhavanaṭṭhena.",
  "tika-s0202t0:602_2": "Yathā hi devo pakatisatte abhibhavati,",
  "tika-s0202t0:602_3": "evaṃ maccu satte abhibhavati.",
  "tika-s0202t0:602_4": "“Ahaṃ asukaṃ maddituṃ āgamissāmi,",
  "tika-s0202t0:602_5": "tvaṃ tassa kese gahetvā mā vissajjehī”ti maccudevassa āṇākarā dūtā viyāti dūtāti vuccanti.",
  "tika-s0202t0:602_6": "Alaṅkatapaṭiyattāyāti idaṃ attano dibbānubhāvaṃ āvikatvā ṭhitāyāti dassetuṃ vuttaṃ.",
  "tika-s0202t0:602_7": "Devatābyākaraṇasadisameva hoti na cireneva maraṇasambhavato.",
  "tika-s0202t0:602_8": "Visuddhidevānanti khīṇāsavabrahmānaṃ.",
  "tika-s0202t0:602_9": "Te hi carimabhave bodhisattānaṃ jiṇṇādike dassenti.",
  "tika-s0202t0:603_0": "Dukhitañca byādhitanti byādhibhāvena sañjātadukkhanti attho.",
  "tika-s0202t0:603_1": "Antimabhavikabodhisattānaṃ visuddhidevehi upaṭṭhāpitabhāvaṃ upādāya tadaññesaṃ tehi anupaṭṭhāpitānampi",
  "tika-s0202t0:603_2": "paṇḍitānaṃ tathā voharitabbatā pariyāyasiddhāti āha “iminā pariyāyenā”ti.",
  "tika-s0202t0:604_0": "Disampatīti vibhattialopena niddeso,",
  "tika-s0202t0:604_1": "disāsīsena desā vuttāti desānaṃ adhipatirājāti attho.",
  "tika-s0202t0:604_2": "Uttamaṅge sirasi ruhantīti uttamaṅgaruhā, kesā.",
  "tika-s0202t0:604_3": "Te panettha yasmā palitattā avisesato sabbapacchimavayasandassakā honti,",
  "tika-s0202t0:604_4": "tasmā “vayoharā”ti vuttā.",
  "tika-s0202t0:605_0": "Purisayugo yasmā tasmiṃ vaṃse sañjātapurisaṭṭhitiyā paricchinno,",
  "tika-s0202t0:605_1": "tasmā āha “vaṃsasambhave purise”ti.",
  "tika-s0202t0:605_2": "Rājagehato āhaṭabhikkhāya yāpentoti iminā kumārakapabbajjāya upagatabhāvaṃ dasseti.",
  "tika-s0202t0:606_0": "Parihariyamānovāti aññena aññena parihariyamāno viya velāya velāya tena mahatā parijanena upaṭṭhiyamāno kumārakīḷaṃ kīḷīti attho.",
  "tika-s0202t0:606_1": "Keci pana “parihariyamāno evā”ti avadhāraṇavasena atthaṃ vadanti,",
  "tika-s0202t0:606_2": "tathā sati caturāsītivassasahassāni thaññapāyī taruṇadārako ahosīti āpajjatīti tadayuttaṃ.",
  "tika-s0202t0:606_3": "Kumārakālaṃ vatvā tadanantaraṃ oparajjavacanato viruddhañcetaṃ.",
  "tika-s0202t0:606_4": "(Pañcamaṅgalavacanena unnaṅgalamaṅgalaukkantanamaṅgalakammahāyamaṅgaladussamaṅgalāni samupagatāni eva ahesunti daṭṭhabbaṃ).",
  "tika-s0202t0:607_0": "311.",
  "tika-s0202t0:607_1": "Savaṃsavasena āgatā puttanattuādayo puttā ca paputtā ca etissāti puttapaputtakā paramparā.",
  "tika-s0202t0:607_2": "Nihatanti nihitaṃ ṭhapitaṃ,",
  "tika-s0202t0:607_3": "pavattitanti attho.",
  "tika-s0202t0:607_4": "Nihatanti vā satataṃ patiṭṭhitabhāvena vaḷañjitanti attho.",
  "tika-s0202t0:607_5": "Tenāha “kalyāṇavatta”nti.",
  "tika-s0202t0:607_6": "Atirekatarā dve guṇāti mahāsattassa maghadevakālato atirekatarā dve guṇā itararājūhi pana atirekatarā anekasatasahassappabhedā eva guṇā ahesunti.",
  "tika-s0202t0:608_0": "312.",
  "tika-s0202t0:608_1": "Tettiṃsa sahapuññakārino ettha nibbattāti taṃsahacaritaṭṭhānaṃ tettiṃsaṃ,",
  "tika-s0202t0:608_2": "tadeva tāvatiṃsaṃ,",
  "tika-s0202t0:608_3": "taṃnivāso etesanti tāvatiṃsā.",
  "tika-s0202t0:608_4": "Nivāsabhāvo ca tesaṃ tattha nibbattanapubbakoti āha –",
  "tika-s0202t0:608_5": "“devānaṃ tāvatiṃsānanti tāvatiṃsabhavane nibbattadevāna”nti.",
  "tika-s0202t0:608_6": "Raññoti nimimahārājassa.",
  "tika-s0202t0:608_7": "Ovāde ṭhatvāti “sīlaṃ arakkhanto mama santikaṃ mā āgacchatū”ti niggaṇhanavasenapi,",
  "tika-s0202t0:608_8": "“ekantato mama vijite vasantena sīlaṃ rakkhitabba”nti evaṃ pavattitaovādavasenapi ovāde ṭhatvā.",
  "tika-s0202t0:609_0": "Atha nanti mahājutikaṃ mahāvipphāraṃ mahānubhāvaṃ nimirājānaṃ.",
  "tika-s0202t0:609_1": "“Sakkohamasmi devindo,",
  "tika-s0202t0:609_2": "tava santikamāgato”ti attano sakkabhāvaṃ pavedetvā “kaṅkhaṃ te paṭivinodessāmī”ti āha.",
  "tika-s0202t0:609_3": "Tenāha “sabbabhūtānamissarā”tiādi.",
  "tika-s0202t0:610_0": "Sīlaṃ upādāya omakatāya “ki”nti hīḷento vadati.",
  "tika-s0202t0:610_1": "Guṇavisiṭṭhatāyāti lābhayasādīnañceva piyamanāpatādīnañca āsavakkhayapariyosānānaṃ nimittabhāvena uttamaguṇatāya.",
  "tika-s0202t0:610_2": "Tadā sakko anuruddhatthero,",
  "tika-s0202t0:610_3": "so attano purimajātiyaṃ paccakkhasiddhaṃva dānato sīlaṃ mahantaṃ vibhāvento “ahañhī”tiādimāha.",
  "tika-s0202t0:610_4": "Tattha attanā vasiyamānaṃ kāmāvacaradevalokaṃ sandhāya “pettivisayato”ti vuttaṃ.",
  "tika-s0202t0:610_5": "Tassa hi kappasatasahassaṃ vivaṭṭajjhāsayassa pūritapāramissa devaloko petaloko viya upaṭṭhāsi.",
  "tika-s0202t0:610_6": "Tenevāha “accharāgaṇasaṅghuṭṭhaṃ,",
  "tika-s0202t0:610_7": "pisācagaṇasevita”nti.",
  "tika-s0202t0:611_0": "Khattiyeti khattiyajātiyaṃ.",
  "tika-s0202t0:611_1": "Visujjhatīti brahmalokūpapattiṃ sandhāya vadati kāmasaṃkilesavisujjhanato.",
  "tika-s0202t0:611_2": "Kāyāti ca brahmakāyamāha.",
  "tika-s0202t0:612_0": "Imassa mama adiṭṭhapubbarūpaṃ disvā “ahudeva bhaya”nti cintetvā āha “avikampamāno”ti.",
  "tika-s0202t0:612_1": "Bhāyanto hi cittassa aññathattena kāyassa ca chambhitattena vikampati nāma.",
  "tika-s0202t0:612_2": "Tenāha “abhāyamāno”ti.",
  "tika-s0202t0:612_3": "Sukhaṃ kathetuṃ hotīti puññaphalaṃ kathetuṃ sukhaṃ hoti.",
  "tika-s0202t0:613_0": "313.",
  "tika-s0202t0:613_1": "Manaṃ āgamma yuttāyeva hontīti mātalissa sakkasseva cittaṃ jānitvā yuttā viya honti,",
  "tika-s0202t0:613_2": "rathe yuttaājānīyakiccaṃ karonti devaputtā.",
  "tika-s0202t0:613_3": "Evaṃ tādise kāle tathā paṭipajjanti,",
  "tika-s0202t0:613_4": "yathā erāvaṇo devaputto hatthikiccaṃ.",
  "tika-s0202t0:613_5": "Naddhito paṭṭhāyāti rathapañjarapariyantena akkhassa sambandhaṭṭhānaṃ naddhī,",
  "tika-s0202t0:613_6": "tato paṭṭhāya.",
  "tika-s0202t0:613_7": "Akkho bajjhati etthāti akkhabaddho,",
  "tika-s0202t0:613_8": "akkhena rathassa baddhaṭṭhānaṃ.",
  "tika-s0202t0:613_9": "Yathā devalokato yāva candamaṇḍalassa gamanavīthi,",
  "tika-s0202t0:613_10": "tāva attano ānubhāvena heṭṭhāmukhameva rathaṃ pesesi,",
  "tika-s0202t0:613_11": "evaṃ candamaṇḍalassa gamanavīthito yāva rañño pāsādo,",
  "tika-s0202t0:613_12": "tāva tatheva pesesi.",
  "tika-s0202t0:613_13": "Dve magge dassetvāti patodalaṭṭhiyā ākāsaṃ vilikhanto viya attano ānubhāvena nirayagāmī devalokagāmī cāti dve magge dassetvā.",
  "tika-s0202t0:613_14": "Katamenātiādi desanāmattaṃ,",
  "tika-s0202t0:613_15": "yathā tena rathena gacchantassa nirayo devaloko ca pākaṭā honti,",
  "tika-s0202t0:613_16": "tathā karaṇaṃ adhippetaṃ.",
  "tika-s0202t0:614_0": "Vuttakāraṇameva sandhāyāha mahāsatto “ubhayeneva maṃ mātali nehī”ti.",
  "tika-s0202t0:614_1": "Dugganti duggamaṃ.",
  "tika-s0202t0:614_2": "Vettaraṇinti evaṃnāmakaṃ nirayaṃ.",
  "tika-s0202t0:614_3": "Kuthitanti pakkuthitaṃ nipakkatelasadisajālaṃ.",
  "tika-s0202t0:614_4": "Khārasaṃyuttanti khārodakasadisaṃ.",
  "tika-s0202t0:615_0": "Rathaṃ nivattetvāti nirayābhimukhato nivattetvā.",
  "tika-s0202t0:615_1": "Bīraṇīdevadhītāyāti “bīraṇī”ti evaṃnāmikāya accharāya.",
  "tika-s0202t0:615_2": "Soṇadinnadevaputtassāti “soṇadinno”ti evaṃnāmakassa devaputtassa.",
  "tika-s0202t0:615_3": "Gaṇadevaputtānanti gaṇavasena puññaṃ katvā gaṇavaseneva nibbattadevaputtānaṃ.",
  "tika-s0202t0:616_0": "Pattakāleti upakaṭṭhāya velāya.",
  "tika-s0202t0:616_1": "Atithinti paccekasambuddhaṃ.",
  "tika-s0202t0:616_2": "Kassapassa bhagavato sāsane ekaṃ khīṇāsavattherantipi vadanti.",
  "tika-s0202t0:616_3": "Mātāva puttaṃ sakimābhinandīti yathā pavāsato āgataṃ puttaṃ mātā sakiṃ ekavāraṃ āgatakāle abhinandati,",
  "tika-s0202t0:616_4": "tathā niccakāle abhinandi sakkaccaṃ parivisi.",
  "tika-s0202t0:616_5": "Saṃyamā saṃvibhāgāti sīlasaṃyamā saṃvibhāgasīlā.",
  "tika-s0202t0:616_6": "Jātaketi nimijātake.",
  "tika-s0202t0:617_0": "Cittakūṭanti devanagarassa dakkhiṇadisāya dvārakoṭṭhakaṃ.",
  "tika-s0202t0:617_1": "Sakko cittaṃ sandhāretuṃ asakkontoti mahāsatte pavattaṃ devatānaṃ sakkārasammānaṃ paṭicca uppannaṃ attano",
  "tika-s0202t0:617_2": "usūyacittaṃ bahi anāvikatvā abbhantareyeva ca naṃ ṭhapetuṃ asakkonto.",
  "tika-s0202t0:617_3": "Aññesaṃ puññena vasāhīti sakkassa mahāsattaṃ rosetukāmatāya ārādhanaṃ nidasseti.",
  "tika-s0202t0:617_4": "Purāṇasakko dīghāyuko,",
  "tika-s0202t0:617_5": "taṃ upādāya jarājiṇṇaṃ viya katvā “jarasakko”ti vuttaṃ.",
  "tika-s0202t0:618_0": "315.",
  "tika-s0202t0:618_1": "Sesaṃ sabbanti pabbajjupagamanā sesaṃ attano vaṃse porāṇarājūnaṃ rājacārittaṃ.",
  "tika-s0202t0:618_2": "Pākatikanti puna sabhāvattameva gato ahosi,",
  "tika-s0202t0:618_3": "apabbajitabhāvavacanenevassa brahmavihārabhāvanādīnaṃ pabbajjāguṇānaṃ abhāvo dīpito hoti.",
  "tika-s0202t0:619_0": "316.",
  "tika-s0202t0:619_1": "Vīriyaṃ akaronto samucchindati,",
  "tika-s0202t0:619_2": "na tāva samucchinnaṃ,",
  "tika-s0202t0:619_3": "kalyāṇamittasaṃsaggādipaccayasamavāye sati sīlavataṃ kalyāṇavattaṃ pavattetuṃ sakkoti.",
  "tika-s0202t0:619_4": "Dussīlena samucchinnaṃ nāma hoti tassa tattha nirāsabhāvena paṭipattiyā eva asambhavato.",
  "tika-s0202t0:619_5": "Satta sekhā pavattenti kalyāṇavattassa apariniṭṭhitakiccattā.",
  "tika-s0202t0:619_6": "Khīṇāsavena pavattitaṃ nāma pariniṭṭhitakiccattā.",
  "tika-s0202t0:619_7": "Sesaṃ suviññeyyameva.",
  "tika-s0202t0:620_0": "Maghadevasuttavaṇṇanāya līnatthappakāsanā samattā.",
  "tika-s0202t0:621_0": "4. Madhurasuttavaṇṇanā",
  "tika-s0202t0:622_0": "317.",
  "tika-s0202t0:622_1": "Madhurāyanti uttaramadhurāyaṃ.",
  "tika-s0202t0:622_2": "Gundāvaneti kāḷasippalivane.",
  "tika-s0202t0:622_3": "Atimuttakavaneti ca vadanti.",
  "tika-s0202t0:622_4": "Catūsu vaṇṇesu brāhmaṇova seṭṭho vaṇṇo.",
  "tika-s0202t0:622_5": "Paṇḍaroti parisuddho.",
  "tika-s0202t0:622_6": "Kāḷakoti aparisuddho.",
  "tika-s0202t0:622_7": "Jātigottādipaññāpanaṭṭhānesūti jātigottādivasena suddhacintāyaṃ brāhmaṇā eva suddhajātikā,",
  "tika-s0202t0:622_8": "na itareti adhippāyo.",
  "tika-s0202t0:622_9": "Saṃsārato vā suddhacintāyaṃ brāhmaṇāva sujjhanti vedavihitassa suddhavidhino aññesaṃ avisayattāti adhippāyo.",
  "tika-s0202t0:622_10": "Taṃ panetaṃ tesaṃ virujjhati khattiyavessānampi mantajjhenassa anuññātattā,",
  "tika-s0202t0:622_11": "mantajjhenavidhinā ca saṃsārasuddhiyābhāvato.",
  "tika-s0202t0:622_12": "Puttā nāma anorasāpi honti,",
  "tika-s0202t0:622_13": "na tathā imeti āha “orasā”ti.",
  "tika-s0202t0:622_14": "Ure saṃvaḍḍhitaputtopi “orasa”nti vuccati.",
  "tika-s0202t0:622_15": "Ime pana mukhato niggato hutvā ure saṃvaḍḍhāti dassetuṃ “orasā mukhato jātā”ti vuttaṃ.",
  "tika-s0202t0:622_16": "Tato eva brahmato jātāti brahmajā,",
  "tika-s0202t0:622_17": "brahmasambhūtāpi “brahmajā”ti vuccanti,",
  "tika-s0202t0:622_18": "na tathā ime.",
  "tika-s0202t0:622_19": "Ime pana paccakkhato brahmunā nimmitāti brahmanimmitā,",
  "tika-s0202t0:622_20": "tato eva brahmato laddhabbavijjādidāyajjadāyādāti brahmadāyādāti sabbametaṃ brāhmaṇānaṃ katthanāpalāpasadisaṃ",
  "tika-s0202t0:622_21": "viññūnaṃ appamāṇaṃ avimaddakkhamaṃ vācāvatthumattaṃ brahmakuttasseva abhāvato.",
  "tika-s0202t0:622_22": "Yaṃ panettha vattabbaṃ,",
  "tika-s0202t0:622_23": "taṃ visuddhimaggavaṇṇanāyaṃ vuttameva.",
  "tika-s0202t0:622_24": "Tenāha “ghosoyevā”tiādi.",
  "tika-s0202t0:622_25": "Vohāramattamevetanti etaṃ “brāhmaṇova seṭṭho vaṇṇo”tiādi vacanamattameva,",
  "tika-s0202t0:622_26": "na tassa attho tehi adhippetappakāro atthi.",
  "tika-s0202t0:623_0": "318.",
  "tika-s0202t0:623_1": "Samijjheyyāti diṭṭhidīpanavasena attano ajjhāsayo nipphajjeyya.",
  "tika-s0202t0:623_2": "Tenāha “manoratho pūreyyā”ti.",
  "tika-s0202t0:623_3": "Khattiyopīti parakhattiyopi.",
  "tika-s0202t0:623_4": "Assāti samiddhadhanādiṃ pattassa. Tenāha –",
  "tika-s0202t0:623_5": "“issariyasampattassā”ti nesanti etesaṃ catunnaṃ vaṇṇānaṃ ettha pubbuṭṭhāyibhāvādinā itarehi upacaritabbatāya na kiñci nānākaraṇanti yojanā.",
  "tika-s0202t0:624_0": "322.",
  "tika-s0202t0:624_1": "Ahaṃ cīvarādīhi upaṭṭhāko,",
  "tika-s0202t0:624_2": "tumhākaṃ icchitacchitakkhaṇe vadeyyātha yenatthoti yojanā.",
  "tika-s0202t0:624_3": "Corādiupaddavanisedhanena rakkhāgutti,",
  "tika-s0202t0:624_4": "dānādinimittaupaddavanisedhanena āvaraṇagutti.",
  "tika-s0202t0:624_5": "Paccuppannānatthanisedhanena vā rakkhāgutti,",
  "tika-s0202t0:624_6": "āgāmianatthanisedhanena āvaraṇagutti.",
  "tika-s0202t0:624_7": "Ettha ca khattiyādīsu yo yo issaro,",
  "tika-s0202t0:624_8": "tassa itarena anuvattetabbabhāve,",
  "tika-s0202t0:624_9": "kusalākusalakaraṇena nesaṃ vasena laddhabbaabhisamparāye,",
  "tika-s0202t0:624_10": "pabbajitehi laddhabbasāmīcikiriyāya ca aṇumattopi viseso natthi,",
  "tika-s0202t0:624_11": "tasmā so visesābhāvo pāḷiyaṃ tattha tattha vāre “evaṃ sante”tiādinā vibhāvito.",
  "tika-s0202t0:624_12": "Sesaṃ suviññeyyameva.",
  "tika-s0202t0:625_0": "Madhurasuttavaṇṇanāya līnatthappakāsanā samattā.",
  "tika-s0202t0:626_0": "5. Bodhirājakumārasuttavaṇṇanā",
  "tika-s0202t0:627_0": "324. Olokanakapadumanti līlāaravindaṃ. Tasmāti kokanadasaṇṭhānattā kokanadoti saṅkhaṃ labhi.",
  "tika-s0202t0:628_0": "325.",
  "tika-s0202t0:628_1": "Yāva pacchima…pe…",
  "tika-s0202t0:628_2": "phalakaṃ vuttaṃ tassa sabbapacchā santhatattā.",
  "tika-s0202t0:628_3": "Uparimaphalagatañhi sopānamatthakaṃ.",
  "tika-s0202t0:628_4": "Olokanatthaṃyevāti na kevalaṃ bhagavato āgamanaññeva olokanatthaṃ,",
  "tika-s0202t0:628_5": "atha kho attano patthanāya santharāpitāya celapaṭikāya akkamanassapi.",
  "tika-s0202t0:629_0": "Sakuṇapotaketi kādambaṭiṭṭibhaputtake.",
  "tika-s0202t0:629_1": "Aññova bhaveyyāti tasmiṃ attabhāve mātugāmato añño idāni bhariyābhūto mātugāmo bhaveyya.",
  "tika-s0202t0:629_2": "Puttaṃ labheyyāti attano kammavasena puttaṃ, no tassa.",
  "tika-s0202t0:629_3": "Ubhohīti imehi eva ubhohi.",
  "tika-s0202t0:629_4": "Imehi kāraṇehīti tassa rājakumārassa buddhaṃ paṭicca micchāgahaṇaṃ,",
  "tika-s0202t0:629_5": "titthiyānaṃ ujjhāyanaṃ,",
  "tika-s0202t0:629_6": "anāgate manussānaṃ bhikkhūnaṃ uddissa vippaṭisāroti imehi tīhi kāraṇehi.",
  "tika-s0202t0:629_7": "Paññattanti santhataṃ celapaṭikaṃ.",
  "tika-s0202t0:629_8": "Maṅgalaṃ icchantīti maṅgalikā.",
  "tika-s0202t0:630_0": "326.",
  "tika-s0202t0:630_1": "Tatiyaṃ kāraṇanti iminā bhikkhūsu vippaṭisārānuppādanamāha.",
  "tika-s0202t0:630_2": "Yaṃ kiñci paribhuñjana-",
  "tika-s0202t0:630_3": "sukhaṃ kāmasukhallikānuyogoti adhippāyena kāmasukhallikānuyogasaññī hutvā…pe…",
  "tika-s0202t0:630_4": "maññamāno evamāha.",
  "tika-s0202t0:631_0": "327.",
  "tika-s0202t0:631_1": "Atha naṃ bhagavā tato micchābhinivesato vivecetukāmo “so kho aha”ntiādinā attano dukkaracariyaṃ dassetuṃ ārabhi.",
  "tika-s0202t0:631_2": "Mahāsaccake vuttanayeneva veditabbaṃ “so kho aha”ntiādipāṭhassa tattha āgataniyāmeneva āgatattā.",
  "tika-s0202t0:631_3": "Pāsarāsisutte vuttanayenāti etthāpi eseva nayo.",
  "tika-s0202t0:632_0": "343.",
  "tika-s0202t0:632_1": "Aṅkusaṃ gaṇhanti etena tassa gahaṇe cheko hotīti aṅkusagahaṇasippaṃ.",
  "tika-s0202t0:632_2": "Meghautunti meghaṃ paṭicca uppannasītautuṃ.",
  "tika-s0202t0:632_3": "Pabbatautunti pabbataṃ paṭicca uṇhautuṃ.",
  "tika-s0202t0:632_4": "Ubhayavasena ca tassa tathā sītuṇhaututo eno āgatoti ta-",
  "tika-s0202t0:632_5": "kārassa da-",
  "tika-s0202t0:632_6": "kāraṃ katvā udenoti nāmaṃ akāsi.",
  "tika-s0202t0:633_0": "Tāpaso ogāḷhañāṇavasena rañño matabhāvaṃ ñatvā.",
  "tika-s0202t0:633_1": "Ādito paṭṭhāyāti kosambinagare parantaparañño aggamahesibhāvato paṭṭhāya.",
  "tika-s0202t0:633_2": "Pubbeti sīlavantakāle.",
  "tika-s0202t0:633_3": "Hatthiganthanti hatthīnaṃ attano vase vattāpanasatthaṃ.",
  "tika-s0202t0:633_4": "Tenevassa taṃ sikkhāpeti,",
  "tika-s0202t0:633_5": "kiccañca ijjhati.",
  "tika-s0202t0:634_0": "344.",
  "tika-s0202t0:634_1": "Padahanabhāvoti bhāvanānuyogo.",
  "tika-s0202t0:634_2": "Padhāne vā niyutto padhāniyo,",
  "tika-s0202t0:634_3": "padhāniyassa bhikkhuno,",
  "tika-s0202t0:634_4": "tasseva padhāniyabhāvassa aṅgāni kāraṇāni padhāniyaṅgāni.",
  "tika-s0202t0:634_5": "Saddhā etassa atthīti saddho.",
  "tika-s0202t0:634_6": "Kiñcāpi paccekabodhisattānampi abhinīhārato paṭṭhāya āgatā āgamanasaddhā eva,",
  "tika-s0202t0:634_7": "mahābodhisattānaṃ pana saddhā garutarāti sā eva gahitā.",
  "tika-s0202t0:634_8": "Acalabhāvena okappanaṃ “sammāsambuddho bhagavā,",
  "tika-s0202t0:634_9": "svākhyāto dhammo,",
  "tika-s0202t0:634_10": "suppaṭipanno saṅgho”ti kenaci akampiyabhāvena ratanattayaguṇe ogāhitvā kappanaṃ.",
  "tika-s0202t0:634_11": "Pasāduppatti ratanattaye pasīdanameva.",
  "tika-s0202t0:634_12": "Bodhinti catumaggañāṇanti vuttaṃ taṃnimittattā sabbaññutaññāṇassa,",
  "tika-s0202t0:634_13": "bodhīti vā sammāsambodhi.",
  "tika-s0202t0:634_14": "Sabbaññutaññāṇapadaṭṭhānañhi maggañāṇaṃ,",
  "tika-s0202t0:634_15": "maggañāṇapadaṭṭhānañca sabbaññutaññāṇaṃ “sammāsambodhī”ti vuccati.",
  "tika-s0202t0:634_16": "Nicchitasubuddhatāya dhammassa sudhammatā saṅghassa suppaṭipatti vinicchitā eva hotīti āha “desanāsīsameva ceta”ntiādi.",
  "tika-s0202t0:634_17": "Tassa padhānaṃ vīriyaṃ ijjhati ratanattayasaddhāya “imāya paṭipadāya jarāmaraṇato muccissāmī”ti padhānānuyoge avaṃmukhasambhavato.",
  "tika-s0202t0:635_0": "Appābādhotiādi heṭṭhā vuttameva.",
  "tika-s0202t0:635_1": "Aguṇaṃ pakāsetā āyatiṃ saṃvaraṃ āpajjitā sammāpaṭipattiyā visodhanatthaṃ.",
  "tika-s0202t0:635_2": "Udayañca atthañca gantunti “avijjāsamudayā”tiādinā pañcannaṃ upādānakkhandhānaṃ udayañca vayañca jānituṃ.",
  "tika-s0202t0:635_3": "Tenāha “etenā”tiādi.",
  "tika-s0202t0:635_4": "Parisuddhāya upakkilesavinimuttāya.",
  "tika-s0202t0:635_5": "Nibbijjhitunti tadaṅgavasena pajahituṃ samucchedappahānassa paccayo bhavituṃ.",
  "tika-s0202t0:635_6": "Yaṃ dukkhaṃ khīyatīti kilesesu appahīnesu tena tadupanissayakammaṃ paṭicca yaṃ dukkhaṃ uppajjeyya,",
  "tika-s0202t0:635_7": "taṃ sandhāya vuttaṃ.",
  "tika-s0202t0:636_0": "345. Sesadivaseti sattadivasato paṭṭhāya yāva dve rattindivā.",
  "tika-s0202t0:637_0": "346.",
  "tika-s0202t0:637_1": "Kucchisannissito gabbho nissayavohārena “kucchī”ti vuccati,",
  "tika-s0202t0:637_2": "so etissā atthīti kucchimatī.",
  "tika-s0202t0:637_3": "Tenāha “āpannasattā”ti.",
  "tika-s0202t0:637_4": "Ārakkho panassa paccupaṭṭhito hotīti mātarā gahitasaraṇaṃ gabbhavuṭṭhitassa tassa saraṇagamanaṃ pavedayitassa kusalaṃ saraṇaṃ nāma,",
  "tika-s0202t0:637_5": "mātu katarakkho puttassapi paccupaṭṭhitoti.",
  "tika-s0202t0:637_6": "Mahallakakāleti vacanatthaṃ jānanakāle.",
  "tika-s0202t0:637_7": "Sārentīti yathādiṭṭhaṃ yathābalaṃ ratanattayaguṇapatiṭṭhāpanavasena assa sārenti.",
  "tika-s0202t0:637_8": "Sallakkhetvāti vuttamatthaṃ upadhāretvā.",
  "tika-s0202t0:637_9": "Saraṇaṃ gahitaṃ nāma hoti ratanattayassa saraṇabhāvasallakkhaṇapubbakatanninnacittabhāvatova.",
  "tika-s0202t0:637_10": "Sesaṃ suviññeyyameva.",
  "tika-s0202t0:638_0": "Bodhirājakumārasuttavaṇṇanāya līnatthappakāsanā samattā.",
  "tika-s0202t0:639_0": "6. Aṅgulimālasuttavaṇṇanā",
  "tika-s0202t0:640_0": "347.",
  "tika-s0202t0:640_1": "Aṅgulīnaṃ mālaṃ dhāretīti iminā anvatthā tassa samaññāti dasseti.",
  "tika-s0202t0:640_2": "Tatrāti tasmiṃ ācariyavacanena aṅgulimālassa dhāraṇe.",
  "tika-s0202t0:640_3": "Karīsasahassakhette ekasālisīsaṃ viya apaññāyamānasakakicco hotīti adhippāyo.",
  "tika-s0202t0:640_4": "Takkasīlaṃ pesayiṃsu “tādisassa ācariyassa santike sippuggahasammāpayogena diṭṭhadhammike samparāyike ca atthe jānanto bhāriyaṃ na kareyyā”ti.",
  "tika-s0202t0:640_5": "Bāhirakā ahesuṃ ahiṃsakassa vattasampattiyā ācariyassa cittasabhāvato nibbattanatibhāvena.",
  "tika-s0202t0:640_6": "Sineheneva vadanteti sinehena viya vadante.",
  "tika-s0202t0:641_0": "Gaṇanampi na uggaṇhātīti gaṇanavidhimpi na sallakkheti.",
  "tika-s0202t0:641_1": "Tattha kāraṇamāha “pakatiyā”tiādinā.",
  "tika-s0202t0:641_2": "Ṭhapitaṭṭhāneti rukkhagacchantarādike ṭhapitaṭṭhāne sakuntasiṅgālānaṃ vasena aṅguliyo vinassanti.",
  "tika-s0202t0:641_3": "Bhaggavoti kosalarañño purohitaṃ gottena vadati.",
  "tika-s0202t0:641_4": "Coro avissāsanīyo sāhasikabhāvato.",
  "tika-s0202t0:641_5": "Purāṇasanthatā sākhā avissāsanīyā vicchikādīnaṃ pavesanayogyattā.",
  "tika-s0202t0:641_6": "Rājā avissāsanīyo issariyamadena dhanalobhena ca kadāci jīvite saṅkābhāvato.",
  "tika-s0202t0:641_7": "Itthī avissāsanīyā lolasīlacittabhāvato.",
  "tika-s0202t0:641_8": "Anuddharaṇīyo bhavissati saṃsārapaṅkato.",
  "tika-s0202t0:642_0": "348.",
  "tika-s0202t0:642_1": "Saṅkaritvāti “mayaṃ ekajjhaṃ sannipatitvā coraṃ māretvā vā palāpetvā gamissāmā”ti saṅkaraṃ katvā.",
  "tika-s0202t0:642_2": "Iddhābhisaṅkhāranti abhisaṅkharaṇaṃ adhiṭṭhānaṃ.",
  "tika-s0202t0:642_3": "Abhisaṅkhāsīti adhiṭṭhahi.",
  "tika-s0202t0:642_4": "Saṃharitvāti saṃkhipitvā.",
  "tika-s0202t0:642_5": "Orabhāgeti corassa orabhāge.",
  "tika-s0202t0:643_0": "349.",
  "tika-s0202t0:643_1": "Daṇḍoti paharaṇahatthacchedanādiko daṇḍanasaṅkhāto daṇḍo.",
  "tika-s0202t0:643_2": "Pavattayitabboti ānetabbo.",
  "tika-s0202t0:643_3": "Apanetvāti attano santānato samucchedavasena pahāya.",
  "tika-s0202t0:643_4": "Paṭisaṅkhāyāti paṭisaṅkhānena.",
  "tika-s0202t0:643_5": "Avihiṃsāyāti karuṇāya.",
  "tika-s0202t0:643_6": "Sāraṇīyadhammesūti chasupi sāraṇīyadhammesu,",
  "tika-s0202t0:643_7": "ṭhito aṭṭhitānaṃ pāpadhammānaṃ bodhimūle eva samucchinnattā.",
  "tika-s0202t0:643_8": "Yathā atīte aparimitaṃ kālaṃ sandhāvitaṃ,",
  "tika-s0202t0:643_9": "evaṃ imāya paṭipattiyā anāgatepi sandhāvissatīti dassento “idānī”tiādimāha.",
  "tika-s0202t0:644_0": "Itvevāti iti eva, iti-",
  "tika-s0202t0:644_1": "saddo nidassanattho.",
  "tika-s0202t0:644_2": "Tenāha “evaṃ vatvā yevā”ti.",
  "tika-s0202t0:644_3": "Akirīti ākiri,",
  "tika-s0202t0:644_4": "pañcapi āvudhāni vikiri.",
  "tika-s0202t0:644_5": "Tena vuttaṃ “khipi chaḍḍesī”ti.",
  "tika-s0202t0:645_0": "350.",
  "tika-s0202t0:645_1": "Ettovāti ato eva āgatamaggeneva sāvatthiṃ gatā.",
  "tika-s0202t0:645_2": "Adhivāsessatīti “coraṃ paṭisedhetuṃ gamissāmī”ti vutte tuṇhī bhavissati.",
  "tika-s0202t0:645_3": "Dāruṇakammena uppannanāmanti “aṅgulimālo”ti imaṃ nāmaṃ sandhāya vadati.",
  "tika-s0202t0:646_0": "351.",
  "tika-s0202t0:646_1": "Hatthī araññahatthī honti manussānaṃ tattha gantuṃ asakkuṇeyyattā,",
  "tika-s0202t0:646_2": "evaṃ assāpi.",
  "tika-s0202t0:646_3": "Kūṭasahassānaṃ bhijjanakāraṇaṃ hoti therassa āgamanabhayena ghaṭe chaḍḍetvā palāyanena.",
  "tika-s0202t0:646_4": "Gabbhamūḷhāyāti byākulagabbhāya.",
  "tika-s0202t0:646_5": "Pabbajjābalenāti vuttaṃ,",
  "tika-s0202t0:646_6": "satthu desanānubhāvenāti pana vattabbaṃ.",
  "tika-s0202t0:646_7": "So hi tassāpi kāraṇanti.",
  "tika-s0202t0:646_8": "Ariyā nāma jāti pabbajjā ariyabhāvatthāya jātīti katvā.",
  "tika-s0202t0:647_0": "Mahāparittaṃ nāmetanti mahānubhāvaṃ parittaṃ nāmetaṃ.",
  "tika-s0202t0:647_1": "Tathā hi naṃ thero sabbabhāvena ariyāya jāto saccādhiṭṭhānena akāsi.",
  "tika-s0202t0:647_2": "Tenāha “saccakiriyakataṭṭhāne”ti.",
  "tika-s0202t0:647_3": "Gabbhamūḷhanti mūḷhagabbhaṃ.",
  "tika-s0202t0:647_4": "Gabbho hi paripakko sampajjamāno vijāyanakāle kammajavātehi sañcāletvā parivattito uddhaṃpādo adhosīso hutvā yonimukhābhimukho hoti,",
  "tika-s0202t0:647_5": "evaṃ so kassaci alaggo sotthinā bahi nikkhamati,",
  "tika-s0202t0:647_6": "vipajjamāno pana viparivattanavasena yonimaggaṃ pidahitvā tiriyaṃ nipajjati,",
  "tika-s0202t0:647_7": "tathā yassā yonimaggo pidahati,",
  "tika-s0202t0:647_8": "sā tattha kammajavātehi aparāparaṃ parivattamānā byākulā mūḷhagabbhāti vuccati,",
  "tika-s0202t0:647_9": "taṃ sandhāya vuttaṃ “gabbhamūḷha”nti.",
  "tika-s0202t0:648_0": "Saccakiriyā nāma buddhāsayaṃ attano sīlaṃ paccavekkhitvā katā,",
  "tika-s0202t0:648_1": "tasmā saccakiriyā vejjakammaṃ na hotīti daṭṭhabbaṃ.",
  "tika-s0202t0:648_2": "Therassapi cātiādinā upasaṅkamitabbakāraṇaṃ vadati.",
  "tika-s0202t0:648_3": "Ime dve hetū paṭicca bhagavā theraṃ saccakiriyaṃ kāresi.",
  "tika-s0202t0:648_4": "Jātinti mūlajātiṃ.",
  "tika-s0202t0:649_0": "352.",
  "tika-s0202t0:649_1": "Pariyādāya āhacca bhinnena sīsena.",
  "tika-s0202t0:649_2": "Sabhāgadiṭṭhadhammavedanīyakammanti niraye nibbattanasakakammasabhāgabhūtaṃ diṭṭhadhammavedanīyakammaṃ.",
  "tika-s0202t0:649_3": "Sabhāgatā ca samānavatthukatā samānārammaṇatāekavīthipariyāpannatādivasena sabbathā sarikkhatā,",
  "tika-s0202t0:649_4": "sadisampi ca nāma tadevāharīyati yathā “tasseva kammassa vipāko”ti ca “sā eva tittirī tāneva osadhānī”ti ca.",
  "tika-s0202t0:649_5": "Idāni tameva sabhāgataṃ dassetuṃ “kammaṃ hī”tiādi āraddhaṃ.",
  "tika-s0202t0:649_6": "Kariyamānamevāti paccayasamavāyena paṭipāṭiyā nibbattiyamānameva.",
  "tika-s0202t0:649_7": "Tayo koṭṭhāse pūreti,",
  "tika-s0202t0:649_8": "diṭṭhadhammavedanīyaaparāpariyāyavedanīyaupapajjavedanīyasaṅkhāte tayo bhāge pūreti,",
  "tika-s0202t0:649_9": "tesaṃ tiṇṇaṃ bhāgānaṃ vasena pavattati.",
  "tika-s0202t0:650_0": "Diṭṭhadhammo vuccati paccakkhabhūto paccuppanno attabhāvo,",
  "tika-s0202t0:650_1": "tattha veditabbaphalaṃ kammaṃ diṭṭhadhammavedanīyaṃ.",
  "tika-s0202t0:650_2": "Paccuppannabhavato anantaraṃ veditabbaphalaṃ kammaṃ upapajjavedanīyaṃ.",
  "tika-s0202t0:650_3": "Diṭṭhadhammānantarabhavato aññasmiṃ attabhāvapariyāye attabhāvaparivatte veditabbaphalaṃ kammaṃ aparāpariyāyavedanīyaṃ.",
  "tika-s0202t0:650_4": "Paṭipakkhehi anabhibhūtatāya,",
  "tika-s0202t0:650_5": "paccayavisesena paṭiladdhavisesatāya ca balavabhāvappattā tādisassa pubbābhisaṅkhārassa vasena sātisayā",
  "tika-s0202t0:650_6": "hutvā pavattā paṭhamajavanacetanā tasmiṃyeva attabhāve phaladāyinī diṭṭhadhammavedanīyā nāma.",
  "tika-s0202t0:650_7": "Sā hi vuttākārena balavati javanasantāne guṇavisesayuttesu upakārānupakāravasappavattiyā āsevanālābhena",
  "tika-s0202t0:650_8": "appavipākatāya ca itaradvayaṃ viya pavattasantānuparamāpekkhaṃ okāsalābhāpekkhañca kammaṃ na hotīti idheva",
  "tika-s0202t0:650_9": "pupphamattaṃ viya pavattivipākamattaṃ phalaṃ deti.",
  "tika-s0202t0:651_0": "Tathā asakkontanti kammassa phaladānaṃ nāma upadhipayogādipaccayantarasamavāyeneva hotīti tadabhāvato tasmiṃyeva attabhāve vipākaṃ dātuṃ asakkontaṃ.",
  "tika-s0202t0:651_1": "Ahosikammanti kammaṃyeva ahosi,",
  "tika-s0202t0:651_2": "na tassa vipāko ahosi,",
  "tika-s0202t0:651_3": "atthi bhavissati vāti evaṃ vattabbaṃ kammaṃ.",
  "tika-s0202t0:651_4": "Atthasādhikāti dānādipāṇātipātādiatthassa nipphādikā.",
  "tika-s0202t0:651_5": "Kā pana sāti āha “sattamajavanacetanā”ti.",
  "tika-s0202t0:651_6": "Sā hi sanniṭṭhāpakacetanā vuttanayena paṭiladdhavisesā purimajavanacetanāhi laddhāsevanā ca samānā anantare",
  "tika-s0202t0:651_7": "attabhāve vipākadāyinī upapajjavedanīyakammaṃ nāma.",
  "tika-s0202t0:651_8": "Tenāha “anantare attabhāve vipākaṃ detī”ti.",
  "tika-s0202t0:651_9": "Sati saṃsārappavattiyāti iminā asati saṃsārappavattiyā ahosikammapakkhe tiṭṭhati vipaccanokāsassa abhāvatoti.",
  "tika-s0202t0:652_0": "Samugghāṭitāni vipaccanokāsassa anuppattidhammatāpādanena.",
  "tika-s0202t0:652_1": "Diṭṭhadhammavedanīyaṃ atthi vipākārahābhāvassa anibbattitattā vipaccanokāsassa anupacchinnattā.",
  "tika-s0202t0:652_2": "Katūpacitañhi kammaṃ sati vipaccanokāse yāva na phalaṃ deti,",
  "tika-s0202t0:652_3": "tāva attheva nāma vipākārahabhāvato.",
  "tika-s0202t0:652_4": "“Yassa kho”ti idaṃ aniyamākāravacanaṃ bhagavatā kammasarikkhatāvasena sādhāraṇato vuttanti āha “yādisassa kho”ti.",
  "tika-s0202t0:653_0": "Pamādakilesavimuttoti pamādahetukehi sabbehi kilesehi vimutto.",
  "tika-s0202t0:654_0": "Pāpassa pidhānaṃ nāma avipākadhammatāpādananti āha “appaṭisandhikaṃ karīyatī”ti.",
  "tika-s0202t0:654_1": "Buddhasāsaneti sikkhāttayasaṅgahe buddhassa bhagavato sāsane.",
  "tika-s0202t0:654_2": "Yuttappayutto viharatīti akattabbassa akaraṇavasena,",
  "tika-s0202t0:654_3": "kattabbassa ca paripūraṇavasena pavattati.",
  "tika-s0202t0:655_0": "Dissanti kujjhantīti disā,",
  "tika-s0202t0:655_1": "paṭipakkhāti āha “sapattā”ti.",
  "tika-s0202t0:655_2": "Tappasaṃsapakāranti mettānisaṃsakittanākāraṃ.",
  "tika-s0202t0:655_3": "Kālenāti āmeḍitalopena niddesoti āha “khaṇe khaṇe”ti.",
  "tika-s0202t0:655_4": "Anukarontūti yesaṃ kalyāṇamittānaṃ santike suṇanti,",
  "tika-s0202t0:655_5": "yathāsutaṃ dhammaṃ tesaṃ anukarontu diṭṭhānugatikaraṇaṃ āpajjantu,",
  "tika-s0202t0:655_6": "attano veripuggalānampi bhagavato santike dhammassavanaṃ sammāpaṭipattiñca paccāsīsati.",
  "tika-s0202t0:656_0": "Tasanti gatiṃ patthayantīti tasā bhavantarādīsu saṃsaraṇabhāvato. Tenāha “tasā vuccanti sataṇhā”ti.",
  "tika-s0202t0:657_0": "Netabbaṭṭhānaṃ udakaṃ nayantīti nettikā.",
  "tika-s0202t0:657_1": "Bandhitvāti daḷhaṃ bandhitvā.",
  "tika-s0202t0:657_2": "Telakañjikenāti telamissitena kañjikena.",
  "tika-s0202t0:658_0": "Yādisova aniṭṭhe,",
  "tika-s0202t0:658_1": "tādisova iṭṭheti iṭṭhāniṭṭhe nibbikārena tādī.",
  "tika-s0202t0:658_2": "Yesaṃ pana kāmāmisādīnaṃ vantattā rāgādīnaṃ cattattā kāmoghādīnaṃ tiṇṇattā tādibhāvo bhaveyya,",
  "tika-s0202t0:658_3": "tesaṃ bhagavatā sabbaso vantā cattā tiṇṇā,",
  "tika-s0202t0:658_4": "tasmā bhagavā vantāvīti tādī,",
  "tika-s0202t0:658_5": "cattāvīti tādī,",
  "tika-s0202t0:658_6": "tiṇṇāvīti tādī,",
  "tika-s0202t0:658_7": "yehi anaññasādhāraṇehi sīlādiguṇehi samannāgatattā bhagavā tādibhāvena ukkaṃsapāramippatto taṃniddeso,",
  "tika-s0202t0:658_8": "tehi guṇehi yāthāvato niddisitabbatopi tādī.",
  "tika-s0202t0:658_9": "Yathā yantarajjuyā yantaṃ nīyati,",
  "tika-s0202t0:658_10": "evaṃ yāya taṇhāya bhavo nīyati,",
  "tika-s0202t0:658_11": "sā “bhavanetti bhavarajjū”ti vuttā.",
  "tika-s0202t0:658_12": "Tenāha “tāya hī”tiādi,",
  "tika-s0202t0:658_13": "kammāni kusalādīni vipaccayanti apaccayanti etāyāti kammavipāko.",
  "tika-s0202t0:658_14": "Apaccayabhāvo nāma ariyamaggacetanāyāti āha “maggacetanāyā”ti.",
  "tika-s0202t0:658_15": "Yāva na kilesā pahīyanti,",
  "tika-s0202t0:658_16": "tāva ime sattā saiṇā eva aserivihārabhāvatoti āha “aṇaṇo nikkileso jāto”ti.",
  "tika-s0202t0:659_0": "Theyyaparibhogo nāma sāmiparibhogābhāvato.",
  "tika-s0202t0:659_1": "Bhagavatāpi hi attano sāsane sīlavato paccayā anuññātā,",
  "tika-s0202t0:659_2": "na dussīlassa,",
  "tika-s0202t0:659_3": "dāyakānaṃ sīlavatoyeva pariccāgo,",
  "tika-s0202t0:659_4": "na dussīlassa attano kārānaṃ mahapphalabhāvassa paccāsīsanato.",
  "tika-s0202t0:659_5": "Iti satthārā ananuññātattā dāyakehi ca apariccattattā “dussīlassa paribhogo theyyaparibhogo nāmā”ti vuttaṃ.",
  "tika-s0202t0:659_6": "Iṇavasena paribhogo iṇaparibhogo.",
  "tika-s0202t0:659_7": "Paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho.",
  "tika-s0202t0:659_8": "Yasmā sekkhā bhagavato orasaputtā,",
  "tika-s0202t0:659_9": "tasmā te pitusantakānaṃ paccayānaṃ dāyādā hutvā te paccaye paribhuñjantīti tesaṃ paribhogo dāyajjaparibhogo nāma.",
  "tika-s0202t0:659_10": "Kiṃ pana te bhagavato paccaye paribhuñjanti,",
  "tika-s0202t0:659_11": "udāhu gihīhi dinnanti?",
  "tika-s0202t0:659_12": "Gihīhi dinnāpi te bhagavatā anuññātattā bhagavato santakā honti ananuññātesu sabbena sabbaṃ paribhogābhāvato anuññātesuyeva paribhogasambhavato.",
  "tika-s0202t0:659_13": "Dhammadāyādasuttañcettha sādhakaṃ.",
  "tika-s0202t0:660_0": "Avītarāgānaṃ taṇhāparavasatāya paccayaparibhoge sāmibhāvo natthi,",
  "tika-s0202t0:660_1": "tadabhāvena vītarāgānaṃ tattha sāmibhāvo yathāruci paribhogasambhavato.",
  "tika-s0202t0:660_2": "Tathā hi te paṭikūlampi appaṭikūlākārena,",
  "tika-s0202t0:660_3": "appaṭikūlampi paṭikūlākārena tadubhayaṃ vivajjetvā upekkhākārena ca paccaye paribhuñjanti,",
  "tika-s0202t0:660_4": "dāyakānañca manorathaṃ paripūrenti.",
  "tika-s0202t0:660_5": "Sesamettha yaṃ vattabbaṃ,",
  "tika-s0202t0:660_6": "taṃ visuddhimagge,",
  "tika-s0202t0:660_7": "taṃsaṃvaṇṇanāsu ca vuttanayeneva veditabbaṃ.",
  "tika-s0202t0:660_8": "Kilesaiṇānaṃ abhāvaṃ sandhāya “aṇaṇo”ti vuttaṃ,",
  "tika-s0202t0:660_9": "na paccavekkhitaparibhogamattaṃ.",
  "tika-s0202t0:660_10": "Tenāha āyasmā ca bākulo –",
  "tika-s0202t0:660_11": "“sattāhameva kho ahaṃ, āvuso,",
  "tika-s0202t0:660_12": "saraṇo raṭṭhapiṇḍaṃ bhuñji”nti.",
  "tika-s0202t0:661_0": "Vatthukāmakilesakāmehi taṇhāya pavattiākāraṃ paṭicca atthi ramaṇavohāroti āha –",
  "tika-s0202t0:661_1": "“duvidhesupi kāmesu taṇhāratisanthava”nti.",
  "tika-s0202t0:661_2": "Mantitanti kathitaṃ.",
  "tika-s0202t0:661_3": "Uppannehi satthupaṭiññehi.",
  "tika-s0202t0:661_4": "Saṃvibhattāti kusalādivasena khandhādīhi ākārehi vibhattā.",
  "tika-s0202t0:661_5": "Sundaraṃ āgamananti svāgataṃ.",
  "tika-s0202t0:661_6": "Tato eva na kucchitaṃ āgataṃ.",
  "tika-s0202t0:661_7": "Soḷasavidhakiccassa pariyositattā āha “taṃ sabbaṃ mayā kata”nti.",
  "tika-s0202t0:661_8": "Maggapaññāyameva tatiyavijjāsamaññāti āha –",
  "tika-s0202t0:661_9": "“tīhi vijjāhi navahi ca lokuttaradhammehī”ti.",
  "tika-s0202t0:662_0": "Aṅgulimālasuttavaṇṇanāya līnatthappakāsanā samattā.",
  "tika-s0202t0:663_0": "7. Piyajātikasuttavaṇṇanā",
  "tika-s0202t0:664_0": "353.",
  "tika-s0202t0:664_1": "Pakatiniyāmenāti yathā sokuppattito pubbe iti kattabbesu asammohavasena cittaṃ pakkhandati,",
  "tika-s0202t0:664_2": "tāni cassa upaṭṭhahanti,",
  "tika-s0202t0:664_3": "na evaṃ sokassa cittasaṅkocasabhāvato.",
  "tika-s0202t0:664_4": "Tena vuttaṃ “pakatiniyāmena pana na paṭibhantī”ti.",
  "tika-s0202t0:664_5": "Keci pana “sāmantā katipaye na kuṭumbaṃ sandhāreti.",
  "tika-s0202t0:664_6": "Tenāha ‘na sabbena sabbaṃ paṭibhantī’ti” vadanti.",
  "tika-s0202t0:664_7": "Etthāti dutiyapade.",
  "tika-s0202t0:664_8": "Anekatthattā dhātūnaṃ “na paṭibhātī”ti padassa “na ruccatī”ti atthamāha.",
  "tika-s0202t0:664_9": "Na paṭibhātīti vā bhuñjitukāmatācittaṃ na upaṭṭhitanti attho.",
  "tika-s0202t0:664_10": "Patiṭṭhitokāsanti indriyāviṭṭhaṭṭhānaṃ vadati.",
  "tika-s0202t0:664_11": "Piyāyitabbato piyo jāti uppattiṭṭhānaṃ etesanti piyajātikā.",
  "tika-s0202t0:664_12": "Piyo pabhuti etesanti piyappabhutikāti vattabbe, u-",
  "tika-s0202t0:664_13": "kārassa va- kāraṃ, ta-",
  "tika-s0202t0:664_14": "kārassa ca lopaṃ katvā “piyappabhāvikā”ti vuttaṃ.",
  "tika-s0202t0:664_15": "Tenāha “piyato pabhavantī”ti.",
  "tika-s0202t0:665_0": "355. Para-",
  "tika-s0202t0:665_1": "saddena samānatthaṃ ajjhattikabhāvanisedhanatthaṃ “pire”ti padanti āha “amhākaṃ pare”ti.",
  "tika-s0202t0:665_2": "Pireti vā “parato”ti iminā samānatthaṃ nipātapadanti āha “cara pireti parato gacchā”ti.",
  "tika-s0202t0:666_0": "356.",
  "tika-s0202t0:666_1": "Dvidhā chetvāti ettha yadi itthī tassa purisassa piyā,",
  "tika-s0202t0:666_2": "kathaṃ dvidhā chindatīti āha “yadi hī”tiādi.",
  "tika-s0202t0:667_0": "357.",
  "tika-s0202t0:667_1": "Kathaṃ katheyyanti yathā bhagavā etassa brāhmaṇassa kathesi,",
  "tika-s0202t0:667_2": "so ca me kathesi,",
  "tika-s0202t0:667_3": "tathā cāhaṃ katheyyaṃ.",
  "tika-s0202t0:667_4": "Maraṇavasena vipariṇāmo attabhāvassa parivattattā.",
  "tika-s0202t0:667_5": "Palāyitvā gamanavasena aññathābhāvo mittasanthavassa samāgamassa ca aññathābhūtattā.",
  "tika-s0202t0:668_0": "Chaḍḍitabhāvenāti parivattitabhāvena.",
  "tika-s0202t0:668_1": "Hatthagamanavasena aññathābhāvo pubbe savase vattitānaṃ idāni vase avattanabhāvena.",
  "tika-s0202t0:669_0": "Ācamehīti ācamanaṃ mukhavikkhālanaṃ kārehi.",
  "tika-s0202t0:669_1": "Yasmā mukhaṃ vikkhālentā hi hatthapāde dhovitvā vikkhālenti,",
  "tika-s0202t0:669_2": "tasmā “ācamitvā”ti vatvā pacchāpi tassa atthaṃ dassento “mukhaṃ vikkhāletvā”ti āha.",
  "tika-s0202t0:669_3": "Sesaṃ suviññeyyameva.",
  "tika-s0202t0:670_0": "Piyajātikasuttavaṇṇanāya līnatthappakāsanā samattā.",
  "tika-s0202t0:671_0": "8. Bāhitikasuttavaṇṇanā",
  "tika-s0202t0:672_0": "359.",
  "tika-s0202t0:672_1": "Sāvajjatāya upārambhaṃ arahatīti opārambho.",
  "tika-s0202t0:672_2": "Tenāha “dosaṃ āropanāraho”ti.",
  "tika-s0202t0:672_3": "Bālā upārambhavatthumaññaṃ amūlakampi naṃ āropentā ugghosenti,",
  "tika-s0202t0:672_4": "tasmā te anāmasitvā “viññūhī”ti idaṃ padaṃ gahetvā pañhena ñātuṃ icchitena atthena upārambhādīnaṃ upari uttaraṃ paripūretuṃ nāsakkhimhā.",
  "tika-s0202t0:672_5": "Taṃ kāraṇanti taṃ uppattikāraṇaṃ.",
  "tika-s0202t0:672_6": "Yadi hi mayā “viññūhī”ti padaṃ pakkhipitvā vuttaṃ bhaveyya,",
  "tika-s0202t0:672_7": "pañhā me paripuṇṇā bhaveyya,",
  "tika-s0202t0:672_8": "na pana vuttā.",
  "tika-s0202t0:672_9": "Idāni pana taṃ kāraṇaṃ uttaraṃ āyasmatā ānandena “viññūhī”ti evaṃ vadantena paripūritaṃ.",
  "tika-s0202t0:673_0": "360.",
  "tika-s0202t0:673_1": "Kosallapaṭipakkhato akosallaṃ vuccati avijjā,",
  "tika-s0202t0:673_2": "taṃsamuṭṭhānato akosallasambhūto.",
  "tika-s0202t0:673_3": "Avajjaṃ vuccati garahitabbaṃ,",
  "tika-s0202t0:673_4": "saha avajjehīti sāvajjo, gārayho.",
  "tika-s0202t0:673_5": "Rāgādidosehi sadoso.",
  "tika-s0202t0:673_6": "Tehi eva sabyābajjho,",
  "tika-s0202t0:673_7": "tato eva sampati āyatiñca sadukkho.",
  "tika-s0202t0:673_8": "Sabyābajjhādiko nissandavipāko.",
  "tika-s0202t0:674_0": "Tathā attho vutto bhaveyyāti pucchāsabhāgenapi attho vutto bhaveyya,",
  "tika-s0202t0:674_1": "pucchantassa pana na tāva cittārādhanaṃ. Tenāha –",
  "tika-s0202t0:674_2": "“evaṃ byākaraṇaṃ pana na bhāriya”nti,",
  "tika-s0202t0:674_3": "garukaraṇaṃ na hoti visārajjaṃ na siyāti adhippāyo. Tenāha –",
  "tika-s0202t0:674_4": "“appahīnaakusalopi hi pahānaṃ vaṇṇeyyā”ti.",
  "tika-s0202t0:674_5": "Evarūpo pana yathākārī tathāvādī na hoti,",
  "tika-s0202t0:674_6": "na evaṃ bhagavāti āha “bhagavā”tiādi.",
  "tika-s0202t0:674_7": "Evaṃ byākāsīti “sabbākusaladhammapahīno kho, mahārāja,",
  "tika-s0202t0:674_8": "tathāgato”ti evaṃ byākāsi.",
  "tika-s0202t0:674_9": "Sukkapakkhepi eseva nayoti iminā “sabbesaṃyeva kusalānaṃ dhammānaṃ upasampadaṃ vaṇṇetī”ti vutte yathā pucchā,",
  "tika-s0202t0:674_10": "tathā attho vutto bhaveyya,",
  "tika-s0202t0:674_11": "evaṃ byākaraṇaṃ pana na bhāriyaṃ,",
  "tika-s0202t0:674_12": "asampāditakusaladhammopi upasampadaṃ vaṇṇeyya.",
  "tika-s0202t0:674_13": "Bhagavā pana sammadeva sampāditakusalattā yathākārī tathāvādīti dassetuṃ “evaṃ byākāsī”ti imamatthaṃ dasseti.",
  "tika-s0202t0:674_14": "Sesaṃ suviññeyyameva.",
  "tika-s0202t0:675_0": "Bāhitikasuttavaṇṇanāya līnatthappakāsanā samattā.",
  "tika-s0202t0:676_0": "9. Dhammacetiyasuttavaṇṇanā",
  "tika-s0202t0:677_0": "364.",
  "tika-s0202t0:677_1": "Medavaṇṇā uḷupavaṇṇā ca tattha tattha pāsāṇā ussannā ahesunti medāḷupanti gāmassa samaññā jātā.",
  "tika-s0202t0:677_2": "Uḷupavaṇṇāti candasamānavaṇṇatāya medapāsāṇā vuttāti keci.",
  "tika-s0202t0:677_3": "Aṭṭhakathāyaṃ pana “medavaṇṇā pāsāṇā kirettha ussannā ahesu”nti idaṃ vuttaṃ.",
  "tika-s0202t0:677_4": "Assāti senāpatissa.",
  "tika-s0202t0:677_5": "Kathāsamuṭṭhāpanatthanti mallikāya sokavinodanadhammakathāsamuṭṭhāpanatthaṃ.",
  "tika-s0202t0:678_0": "Raññāti pasenadīkosalaraññā.",
  "tika-s0202t0:678_1": "Mahaccāti mahatiyā.",
  "tika-s0202t0:678_2": "Padavipallāsena cetaṃ vuttaṃ.",
  "tika-s0202t0:678_3": "Pasādamarahantīti pāsādikāni.",
  "tika-s0202t0:678_4": "Tenāha “saha rañjanakānī”ti.",
  "tika-s0202t0:678_5": "Yāni pana pāsādikāni,",
  "tika-s0202t0:678_6": "tāni passituṃ yuttāni.",
  "tika-s0202t0:678_7": "Pāsādikānīti vā saddahanasahitāni.",
  "tika-s0202t0:678_8": "Tenāha “pasādajanakānī”ti.",
  "tika-s0202t0:678_9": "“Appābādha”nti ādīsu viya appasaddo abhāvatthoti āha “nissaddānī”ti.",
  "tika-s0202t0:678_10": "Aniyamatthavācī ya-",
  "tika-s0202t0:678_11": "saddo aniyamākāravācakopi hotīti “yatthā”ti padassa “yādisesū”tiādimāha.",
  "tika-s0202t0:678_12": "Tathā hi aṅgulimālasutte “yassa kho”ti padassa “yādisassa kho”ti attho vutto.",
  "tika-s0202t0:679_0": "366.",
  "tika-s0202t0:679_1": "Paṭicchadanti paṭicchādakaṃ.",
  "tika-s0202t0:679_2": "Rājakakudhabhaṇḍānīti rājabhaṇḍabhūtāni.",
  "tika-s0202t0:679_3": "Rahāyatīti raho karoti,",
  "tika-s0202t0:679_4": "maṃ ajjhesatīti attho.",
  "tika-s0202t0:680_0": "367.",
  "tika-s0202t0:680_1": "Yathāsabhāvato ñeyyaṃ dhāreti avadhāretīti dhammo,",
  "tika-s0202t0:680_2": "ñāṇanti āha “paccakkhañāṇasaṅkhātassa dhammassā”ti.",
  "tika-s0202t0:680_3": "Anunayoti anugacchanako.",
  "tika-s0202t0:680_4": "Diṭṭhena hi adiṭṭhassa anumānaṃ.",
  "tika-s0202t0:680_5": "Tenāha “anumānaṃ anubuddhī”ti.",
  "tika-s0202t0:680_6": "Āpāṇakoṭikanti yāva pāṇakoṭi,",
  "tika-s0202t0:680_7": "tāva jīvitapariyosānaṃ.",
  "tika-s0202t0:680_8": "Etanti dhammanvayasaṅkhātaṃ anumānaṃ.",
  "tika-s0202t0:680_9": "Evanti “idha panāha”nti vuttappakārena.",
  "tika-s0202t0:681_0": "369.",
  "tika-s0202t0:681_1": "Cakkhuṃ abandhante viyāti apāsādikatāya passantānaṃ cakkhuṃ attani abandhante viya.",
  "tika-s0202t0:681_2": "Kulasantānānubandho rogo kularogo.",
  "tika-s0202t0:681_3": "Uḷāranti sānubhāvaṃ.",
  "tika-s0202t0:681_4": "Yo hi ānubhāvasampanno,",
  "tika-s0202t0:681_5": "taṃ “mahesakkha”nti vadanti.",
  "tika-s0202t0:681_6": "Arahattaṃ gaṇhantoti ukkaṭṭhaniddesoyaṃ,",
  "tika-s0202t0:681_7": "heṭṭhimaphalāni gaṇhantopi.",
  "tika-s0202t0:682_0": "373. Jīvikā jīvitavutti.",
  "tika-s0202t0:683_0": "374.",
  "tika-s0202t0:683_1": "Dhammaṃ ceteti saṃvedeti etehīti dhammacetiyāni,",
  "tika-s0202t0:683_2": "dhammassa pūjāvacanāni.",
  "tika-s0202t0:683_3": "Nanu cetāni buddhasaṅghaguṇadīpanānipi santi?",
  "tika-s0202t0:683_4": "Kathaṃ “dhammacetiyānīti dhammassa cittīkāravacanānī”ti vuttanti āha “tīsu hī”tiādi.",
  "tika-s0202t0:683_5": "Tattha yasmā buddharatanamūlakāni sesaratanāni tassa vasena laddhabbato.",
  "tika-s0202t0:683_6": "Kosalaraññā cettha buddhagāravena dhammasaṅghagāravaṃ paveditaṃ,",
  "tika-s0202t0:683_7": "tasmā “bhagavati cittīkāre kate dhammopi katova hotī”ti vuttaṃ.",
  "tika-s0202t0:683_8": "Yasmā ca ratanattayapasādapubbikā sāsane sammāpaṭipatti,",
  "tika-s0202t0:683_9": "tasmā vuttaṃ –",
  "tika-s0202t0:683_10": "“ādibrahmacariyakānīti maggabrahmacariyassa ādibhūtānī”ti.",
  "tika-s0202t0:683_11": "Sesaṃ suviññeyyameva.",
  "tika-s0202t0:684_0": "Dhammacetiyasuttavaṇṇanāya līnatthappakāsanā samattā.",
  "tika-s0202t0:685_0": "10. Kaṇṇakatthalasuttavaṇṇanā",
  "tika-s0202t0:686_0": "375.",
  "tika-s0202t0:686_1": "Anantarasutte vuttakaraṇīyenevāti “pāsāde vā nāṭakesu vā cittassādaṃ alabhamāno tattha tattha vicarituṃ āraddho”ti vuttakaraṇīyena.",
  "tika-s0202t0:686_2": "Appaduṭṭhapadosīnañhi evaṃ hotīti.",
  "tika-s0202t0:687_0": "376.",
  "tika-s0202t0:687_1": "Pucchitoti “aññaṃ dūtaṃ nālatthu”nti pucchito.",
  "tika-s0202t0:687_2": "Soti rājā.",
  "tika-s0202t0:687_3": "Tāsaṃ vandanā sace uttarakālaṃ,",
  "tika-s0202t0:687_4": "attano āgamanakāraṇaṃ kathessati.",
  "tika-s0202t0:688_0": "378.",
  "tika-s0202t0:688_1": "Ekāvajjanenāti ekavīthijavanena.",
  "tika-s0202t0:688_2": "Tena ekacittaṃ tāva tiṭṭhatu,",
  "tika-s0202t0:688_3": "ekacittavīthiyāpi sabbaṃ jānituṃ na sakkāti dasseti.",
  "tika-s0202t0:688_4": "“Idaṃ nāma atītaṃ jānissāmī”ti aniyametvā āvajjato yaṃ kiñci atītaṃ jānāti,",
  "tika-s0202t0:688_5": "niyamite pana niyamitamevāti āha –",
  "tika-s0202t0:688_6": "“ekena hi…pe…",
  "tika-s0202t0:688_7": "ekadesameva jānātī”ti.",
  "tika-s0202t0:688_8": "Tena cittenāti “atītaṃ sabbaṃ jānissāmī”ti evaṃ pavattacittena.",
  "tika-s0202t0:688_9": "Itaresūti anāgatapaccuppannesu.",
  "tika-s0202t0:688_10": "Kāraṇajātikanti yuttisabhāvaṃ,",
  "tika-s0202t0:688_11": "yuttiyā yuttanti attho.",
  "tika-s0202t0:688_12": "Samparāyaguṇanti samparāye katakammassa visesaṃ.",
  "tika-s0202t0:689_0": "379.",
  "tika-s0202t0:689_1": "Lokuttaramissakāni kathitāni bodhirājakumārasutte viya lokiyā ceva lokuttarā ca.",
  "tika-s0202t0:689_2": "Yathālābhavasena cettha padhāniyaṅgānaṃ lokuttaraggahaṇaṃ veditabbaṃ.",
  "tika-s0202t0:689_3": "Paccekaṃ eva nesañca padhāniyaṅgatā daṭṭhabbā yathā “aṭṭhavimokkhā sandissanti lokuttaramissakā”ti.",
  "tika-s0202t0:689_4": "Lokuttarānevāti cettha yaṃ vattabbaṃ,",
  "tika-s0202t0:689_5": "taṃ parato āvi bhavissati.",
  "tika-s0202t0:689_6": "Padhānanānattanti padahananānattaṃ,",
  "tika-s0202t0:689_7": "bhāvanānuyogavisesanti attho.",
  "tika-s0202t0:689_8": "Saṅkhāre parimadditvā paṭipakkhadhamme ekadesato pajahitvā ṭhitassa bhāvanānuyogo sabbena sabbaṃ aparimadditasaṅkhārassa",
  "tika-s0202t0:689_9": "appahīnapaṭipakkhassa bhāvanānuyogato sukhumo visadova hoti,",
  "tika-s0202t0:689_10": "saccābhisamayena santānassa āhitavisesattāti āha –",
  "tika-s0202t0:689_11": "“aññādisameva hi puthujjanassa padhānaṃ,",
  "tika-s0202t0:689_12": "aññādisaṃ sotāpannassā”tiādi.",
  "tika-s0202t0:689_13": "Ayañca viseso na kevalaṃ anariyaariyapuggalato eva,",
  "tika-s0202t0:689_14": "atha kho ariyesupi sekkhādivisesatopi labbhati abhisaṅkhāravisesato abhinīhārato ca ijjhanatoti dassento “aññādisaṃ sakadāgāmino”tiādimāha.",
  "tika-s0202t0:689_15": "Na pāpuṇātīti yasmā puthujjano sabbathāva padhānaṃ padahanto sotāpattimaggaṃ adhigacchati,",
  "tika-s0202t0:689_16": "sotāpanno ca sakadāgāmimagganti heṭṭhimaṃ uparimato oḷārikaṃ,",
  "tika-s0202t0:689_17": "uparimañca itarato sukhumaṃ tena pahātuṃ asakkuṇeyyassa pajahanato,",
  "tika-s0202t0:689_18": "iti adhigantabbavisesena ca adhigamapaṭipadāya saṇhasukhumatā tikkhavisadatā ca viññāyatīti āha –",
  "tika-s0202t0:689_19": "“puthujjanassa padhānaṃ sotāpannassa padhānaṃ na pāpuṇātī”tiādi.",
  "tika-s0202t0:690_0": "Akūṭakaraṇanti avañcanakiriyaṃ.",
  "tika-s0202t0:690_1": "Anavacchindananti atiyānaṃ.",
  "tika-s0202t0:690_2": "Aviñchanaṃ na ākaḍḍhanaṃ,",
  "tika-s0202t0:690_3": "niyuttataṃ viniveṭhetvā samantā viparivattitvā samadhārāya chaḍḍanaṃ vā.",
  "tika-s0202t0:690_4": "Tassa kāraṇaṃ taṃkāraṇaṃ,",
  "tika-s0202t0:690_5": "taṃ kāraṇanti vā taṃ kiriyaṃ taṃ adhikāraṃ.",
  "tika-s0202t0:690_6": "Dantehi gantabbabhūminti dantehi pattabbaṭṭhānaṃ,",
  "tika-s0202t0:690_7": "pattabbavatthuṃ vā.",
  "tika-s0202t0:690_8": "Cattāropi assaddhā nāma uparimauparimasaddhāya abhāvato.",
  "tika-s0202t0:690_9": "Yena hi yaṃ appattaṃ,",
  "tika-s0202t0:690_10": "tassa taṃ natthi.",
  "tika-s0202t0:690_11": "Ariyasāvakassa…pe…",
  "tika-s0202t0:690_12": "natthi paṭhamamaggeneva māyāsāṭheyyānaṃ pahātabbattā.",
  "tika-s0202t0:690_13": "Tenevāti sammadeva viruddhapakkhānaṃ saddhādīnaṃ idhādhippetattā.",
  "tika-s0202t0:690_14": "Yadi evaṃ kathaṃ missakakathāti āha “assakhaḷuṅkasuttante panā”tiādi.",
  "tika-s0202t0:690_15": "Cattārova honti puthujjanādivasena.",
  "tika-s0202t0:691_0": "Opammasaṃsandane adantahatthiādayo viyātiādinā kaṇhapakkhe,",
  "tika-s0202t0:691_1": "yathā pana dantahatthiādayotiādinā sukkapakkhe ca sādhāraṇato ekajjhaṃ katvā vuttaṃ,",
  "tika-s0202t0:691_2": "asādhāraṇato bhinditvā dassetuṃ “idaṃ vuttaṃ hotī”tiādi vuttaṃ.",
  "tika-s0202t0:692_0": "380.",
  "tika-s0202t0:692_1": "Sammappadhānā nibbisiṭṭhavīriyā. Tenāha –",
  "tika-s0202t0:692_2": "“na kiñci nānākaraṇaṃ vadāmi,",
  "tika-s0202t0:692_3": "yadidaṃ vimuttiyā vimutti”nti.",
  "tika-s0202t0:692_4": "Na hi sukkhavipassakatevijjachaḷabhiññānaṃ vimuttiyā nānākaraṇaṃ atthi.",
  "tika-s0202t0:692_5": "Tena vuttaṃ “yaṃ ekassā”tiādi.",
  "tika-s0202t0:692_6": "Kiṃ tvaṃ na jānāsīti sambandho.",
  "tika-s0202t0:692_7": "Āgacchantīti uppajjanavasena āgacchanti.",
  "tika-s0202t0:692_8": "Nāgacchantīti etthāpi eseva nayo.",
  "tika-s0202t0:692_9": "Idaṃ pucchantoti idaṃ pucchāmīti dassento.",
  "tika-s0202t0:692_10": "Appahīnacetasikadukkhā anadhigataanāgāmitā.",
  "tika-s0202t0:692_11": "Tenāha “upapattivasena āgantāro”ti.",
  "tika-s0202t0:692_12": "Samucchinnadukkhāti samugghāṭitacetasikadukkhā.",
  "tika-s0202t0:693_0": "381.",
  "tika-s0202t0:693_1": "Tamhā ṭhānāti tato yathādhigataissariyaṭṭhānato.",
  "tika-s0202t0:693_2": "Puna tamhā ṭhānāti tato duggatā.",
  "tika-s0202t0:693_3": "Sampannakāmaguṇanti uḷārakāmaguṇasamannāgataṃ.",
  "tika-s0202t0:694_0": "Tatthāti kāmadevaloke.",
  "tika-s0202t0:694_1": "Ṭhānabhāvatoti arahattañce adhigataṃ,",
  "tika-s0202t0:694_2": "tāvadeva parinibbānato.",
  "tika-s0202t0:694_3": "Uparideve cāti uparūpari bhūmivāse deve ca,",
  "tika-s0202t0:694_4": "cakkhuviññāṇadassanenapi dassanāya nappahontīti yojanā.",
  "tika-s0202t0:695_0": "382.",
  "tika-s0202t0:695_1": "Vuttanayenevāti devapucchāya vutteneva nayena.",
  "tika-s0202t0:695_2": "Sā kira kathāti “natthi so samaṇo vā brāhmaṇo vā,",
  "tika-s0202t0:695_3": "yo sakideva sabbaṃ neyya”nti kathā.",
  "tika-s0202t0:695_4": "Teti viṭaṭūbhasañjayā.",
  "tika-s0202t0:695_5": "Imasmiṃyeva ṭhāneti imasmiṃ migadāyeyeva.",
  "tika-s0202t0:695_6": "Sesaṃ suviññeyyameva.",
  "tika-s0202t0:696_0": "Kaṇṇakatthalasuttavaṇṇanāya līnatthappakāsanā samattā.",
  "tika-s0202t0:697_0": "Niṭṭhitā ca rājavaggavaṇṇanā.",
  "tika-s0202t0:698_0": "1. Brahmāyusuttavaṇṇanā",
  "tika-s0202t0:699_0": "383.",
  "tika-s0202t0:699_1": "“Mahāsatto mahiddhiko mahānubhāvo”tiādīsu uḷāratā visayo,",
  "tika-s0202t0:699_2": "“mahājanakāyo sannipatī”tiādīsu sambahulabhāvavisayo,",
  "tika-s0202t0:699_3": "idha pana tadubhayampissa atthoti “mahatāti guṇamahattenapi mahatā”tiādi vuttaṃ.",
  "tika-s0202t0:699_4": "Appicchatādīti ādi-",
  "tika-s0202t0:699_5": "saddena santuṭṭhisallekhapavivekaasaṃsaggavīriyārambhādīnaṃ saṅgaho.",
  "tika-s0202t0:699_6": "Diṭṭhisīlasāmaññasaṅghātasaṅkhātenāti ettha “niyato sambodhiparāyaṇo” –",
  "tika-s0202t0:699_7": "“aṭṭhānametaṃ,",
  "tika-s0202t0:699_8": "bhikkhave,",
  "tika-s0202t0:699_9": "anavakāso,",
  "tika-s0202t0:699_10": "yaṃ diṭṭhisampanno puggalo sañcicca pāṇaṃ jīvitā voropeyyāti netaṃ ṭhānaṃ vijjatī”tiādivacanato diṭṭhisīlānaṃ",
  "tika-s0202t0:699_11": "niyatasabhāvattā sotāpannāpi aññamaññaṃ diṭṭhisīlasāmaññena saṃhatā,",
  "tika-s0202t0:699_12": "pageva sakadāgāmiādayo.",
  "tika-s0202t0:699_13": "“Tathārūpāya diṭṭhiyā diṭṭhisāmaññagato viharati tathārūpehi sīlehi sīlasāmaññagato viharatī”ti vacanato",
  "tika-s0202t0:699_14": "puthujjanānampi diṭṭhisīlasāmaññena saṃhatabhāvo labbhatiyeva.",
  "tika-s0202t0:700_0": "Oṭṭhapahatakaraṇavasena atthavibhāgavasena.",
  "tika-s0202t0:700_1": "Sanighaṇḍukeṭubhānanti ettha nighaṇḍūti vacanīyavācakabhāvena atthaṃ saddañca khaṇḍati vibhajja dassetīti nikhaṇḍu.",
  "tika-s0202t0:700_2": "So eva idha kha-",
  "tika-s0202t0:700_3": "kārassa gha-",
  "tika-s0202t0:700_4": "kāraṃ katvā “nighaṇḍū”ti vutto.",
  "tika-s0202t0:700_5": "Kiṭati gameti kiriyādivibhāgaṃ,",
  "tika-s0202t0:700_6": "taṃ vā anavasesapariyādānato gamento pūretīti keṭubhaṃ.",
  "tika-s0202t0:700_7": "Vevacanappakāsakanti pariyāyasaddadīpakaṃ,",
  "tika-s0202t0:700_8": "ekekassa atthassa anekapariyāyavacanavibhāvakanti attho.",
  "tika-s0202t0:700_9": "Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā.",
  "tika-s0202t0:700_10": "Vacībhedādilakkhaṇā kiriyā kappīyati etenāti kiriyākappo,",
  "tika-s0202t0:700_11": "so pana vaṇṇapadasambandhapadatthavibhāgato bahuvikappoti āha “kiriyākappavikappo”ti.",
  "tika-s0202t0:700_12": "Idañca mūlakiriyākappaganthaṃ sandhāya vuttaṃ.",
  "tika-s0202t0:700_13": "So hi satasahassaparimāṇo nalacariyādipakaraṇaṃ.",
  "tika-s0202t0:700_14": "Ṭhānakaraṇādivibhāgato nibbacanavibhāgato ca akkharā pabhedīyanti etehīti akkharappabhedā,",
  "tika-s0202t0:700_15": "sikkhāniruttiyo.",
  "tika-s0202t0:700_16": "Etesanti vedānaṃ.",
  "tika-s0202t0:700_17": "Te eva vede padaso kāyatīti padako.",
  "tika-s0202t0:700_18": "Taṃ taṃ saddaṃ tadatthañca byākaroti byācikkhati etenāti byākaraṇaṃ,",
  "tika-s0202t0:700_19": "saddasatthaṃ.",
  "tika-s0202t0:700_20": "Āyatiṃ hitaṃ tena loko na yatati na īhatīti lokāyataṃ.",
  "tika-s0202t0:700_21": "Tañhi ganthaṃ nissāya sattā puññakiriyāya cittampi na uppādenti.",
  "tika-s0202t0:700_22": "Vayatīti vayo,",
  "tika-s0202t0:700_23": "na vayo avayo,",
  "tika-s0202t0:700_24": "na avayo anavayo,",
  "tika-s0202t0:700_25": "ādimajjhapariyosānesu katthaci aparikilanto avitthāyanto te ganthe sandhāreti pūretīti attho.",
  "tika-s0202t0:700_26": "Dve paṭisedhā pakatiṃ gamentīti dassento “avayo na hotī”ti vatvā tattha avayaṃ dassetuṃ “avayo…pe…",
  "tika-s0202t0:700_27": "na sakkotī”ti vuttaṃ.",
  "tika-s0202t0:701_0": "384.",
  "tika-s0202t0:701_1": "Garūti bhāriyaṃ attānaṃ tato mocetvā gamanaṃ dukkaraṃ hoti.",
  "tika-s0202t0:701_2": "Anatthopi uppajjati nindābyārosaupārambhādi.",
  "tika-s0202t0:701_3": "Abbhuggatoti ettha abhisaddayogena itthambhūtākhyānatthe upayogavacanaṃ.",
  "tika-s0202t0:702_0": "Lakkhaṇānīti lakkhaṇadīpanāni mantapadāni.",
  "tika-s0202t0:702_1": "Antaradhāyantīti na kevalaṃ lakkhaṇamantāniyeva,",
  "tika-s0202t0:702_2": "aññānipi brāhmaṇānaṃ ñāṇabalābhāvena anukkamena antaradhāyanti.",
  "tika-s0202t0:702_3": "Tathā hi vadanti “ekasataṃ addhariyaṃ dipaññāsamattato sāmā”tiādi.",
  "tika-s0202t0:702_4": "Paṇidhimahato samādānamahatotiādinā paccekaṃ maha-",
  "tika-s0202t0:702_5": "saddo yojetabbo.",
  "tika-s0202t0:702_6": "Paṇidhimahantatādi cassa buddhavaṃsacariyāpiṭakavaṇṇanādivaseneva veditabbo.",
  "tika-s0202t0:702_7": "Niṭṭhāti nipphattiyo.",
  "tika-s0202t0:702_8": "Jātisāmaññatoti lakkhaṇajātiyā lakkhaṇabhāvena samānabhāvato.",
  "tika-s0202t0:702_9": "Yathā hi buddhānaṃ lakkhaṇāni suvisuddhāni suparibyattāni paripuṇṇāni ca honti,",
  "tika-s0202t0:702_10": "na evaṃ cakkavattīnaṃ.",
  "tika-s0202t0:702_11": "Tenāha “na teheva buddho hotī”ti.",
  "tika-s0202t0:703_0": "Abhirūpatā dīghāyukatā,",
  "tika-s0202t0:703_1": "appātaṅkatā brāhmaṇādīnaṃ piyamanāpatāti catūhi acchariyadhammehi.",
  "tika-s0202t0:703_2": "Dānaṃ piyavacanaṃ atthacariyā samānattatāti imehi catūhi saṅgahavatthūhi.",
  "tika-s0202t0:703_3": "Rañjanatoti pītijananato.",
  "tika-s0202t0:703_4": "Cakkaṃ cakkaratanaṃ vatteti pavattetīti cakkavattī,",
  "tika-s0202t0:703_5": "sampatticakkehi sayaṃ vatteti,",
  "tika-s0202t0:703_6": "tehi ca paraṃ sattanikāyaṃ vatteti pavattetīti cakkavattī,",
  "tika-s0202t0:703_7": "parahitāvaho iriyāpathacakkānaṃ vatto vattanaṃ etassa atthīti cakkavattī,",
  "tika-s0202t0:703_8": "appaṭihataṃ vā āṇāsaṅkhātaṃ cakkaṃ vattetīti cakkavatī,",
  "tika-s0202t0:703_9": "appaṭihataṃ vā āṇāsaṅkhātaṃ cakkaṃ vattetīti cakkavattī,",
  "tika-s0202t0:703_10": "khattiyamaṇḍalādisaññitaṃ cakkaṃ samūhaṃ attano vase vattetīti cakkavattī.",
  "tika-s0202t0:703_11": "Dhammaṃ caratīti dhammiko.",
  "tika-s0202t0:703_12": "Dhammato anapetattā dhammo rañjanatthena rājāti dhammarājā.",
  "tika-s0202t0:703_13": "Kopādīti ādi-",
  "tika-s0202t0:703_14": "saddena kāmalobhamānamadādike saṅgaṇhāti.",
  "tika-s0202t0:703_15": "Vijitāvīti vijitavā.",
  "tika-s0202t0:703_16": "Kenaci akampiyaṭṭhena janapadatthāvariyappatto.",
  "tika-s0202t0:703_17": "Daḷhabhattibhāvato vā janapado thāvariyaṃ patto etthāti janapadatthāvariyappatto.",
  "tika-s0202t0:703_18": "Cittīkatabhāvādināpi cakkassa ratanaṭṭho veditabbo.",
  "tika-s0202t0:703_19": "Esa nayo sesesupi.",
  "tika-s0202t0:703_20": "Ratinimittatāya vā cittīkatādibhāvassa ratijananaṭṭhena ekasaṅgahatāya visuṃ aggahaṇaṃ.",
  "tika-s0202t0:704_0": "Imehi pana ratanehi rājā cakkavattī yaṃ yamatthaṃ paccanubhoti,",
  "tika-s0202t0:704_1": "taṃ taṃ dassetuṃ “imesu panā”tiādi vuttaṃ.",
  "tika-s0202t0:704_2": "Ajitaṃ jināti mahesakkhatāsaṃvattaniyakammanissandabhāvato.",
  "tika-s0202t0:704_3": "Vijite yathāsukhaṃ anuvicarati hatthiratanaṃ assaratanañca abhiruhitvā tesaṃ ānubhāvena antopātarāseyeva",
  "tika-s0202t0:704_4": "sakalaṃ pathaviṃ anusaṃyāyitvā rājadhāniyaṃ paccāgamanato.",
  "tika-s0202t0:704_5": "Pariṇāyakaratanena vijitamanurakkhati tena tattha tattha kattabbakiccassa saṃvidhānato.",
  "tika-s0202t0:704_6": "Sesehīti maṇiratanaitthiratanagahapatiratanehi.",
  "tika-s0202t0:704_7": "Tattha maṇiratanena yojanappamāṇe dese andhakāraṃ vidhamitvā ālokadassanādinā sukhamanubhavati,",
  "tika-s0202t0:704_8": "itthiratanena atikkantamānusarūpasampattidassanādivasena,",
  "tika-s0202t0:704_9": "gahapatiratanena icchiticchitamaṇikanakarajatādidhanappaṭilābhavasena.",
  "tika-s0202t0:704_10": "Ussāhasattiyogo yena kenaci appaṭihatāṇācakkabhāvasiddhito.",
  "tika-s0202t0:704_11": "Hatthiassaratanādīnaṃ mahānubhāvattā kosasampattiyāpi pabhāvasampattisiddhito “hatthi…pe…",
  "tika-s0202t0:704_12": "yogo”ti vuttaṃ.",
  "tika-s0202t0:704_13": "Koso hi nāma sati ussāhasampattiyaṃ (uggatejassa sukumāraparakkamassa pasannamukhassa sammukhe pāpuṇāti).",
  "tika-s0202t0:704_14": "Pacchimenāti pariṇāyakaratanena.",
  "tika-s0202t0:704_15": "Tañhi sabbarājakiccesu kusalaṃ avirajjhanapayogaṃ.",
  "tika-s0202t0:704_16": "Tenāha “mantasattiyogo”ti.",
  "tika-s0202t0:704_17": "Tividhasattiyogaphalaṃ paripuṇṇaṃ hotīti sambandho.",
  "tika-s0202t0:704_18": "Sesehīti sesehi pañcahi ratanehi.",
  "tika-s0202t0:704_19": "Adosakusalamūlajanitakammānubhāvenāti adosasaṅkhātena kusalamūlena sahajātādipaccayavasena uppāditakammassa",
  "tika-s0202t0:704_20": "ānubhāvena sampajjanti sommatararatanajātikattā.",
  "tika-s0202t0:704_21": "Majjhimāni maṇiitthigahapatiratanāni.",
  "tika-s0202t0:704_22": "Alobha…pe…",
  "tika-s0202t0:704_23": "kammānubhāvena sampajjanti uḷāradhanassa uḷāradhanapaṭilābhakāraṇassa ca pariccāgasampadāhetukattā.",
  "tika-s0202t0:704_24": "Pacchimanti pariṇāyakaratanaṃ.",
  "tika-s0202t0:704_25": "Tañhi amoha…pe…",
  "tika-s0202t0:704_26": "kammānubhāvena sampajjati mahāpaññeneva cakkavattirājakiccassa pariṇetabbattā.",
  "tika-s0202t0:705_0": "Saraṇato paṭipakkhavidhamanato sūrā.",
  "tika-s0202t0:705_1": "Tenāha “abhīrukajātikā”ti.",
  "tika-s0202t0:705_2": "Asure vijinitvā ṭhitattā vīro,",
  "tika-s0202t0:705_3": "sakko devānamindo,",
  "tika-s0202t0:705_4": "tassa aṅgaṃ devaputto senaṅgabhāvatoti vuttaṃ “vīraṅgarūpāti devaputtasadisakāyā”ti.",
  "tika-s0202t0:705_5": "Sabhāvoti sabhāvabhūto attho.",
  "tika-s0202t0:705_6": "Vīrakāraṇanti vīrabhāvakāraṇaṃ.",
  "tika-s0202t0:705_7": "Vīriyamayasarīrā viyāti saviggahavīriyasadisā saviggahañce vīriyaṃ siyā,",
  "tika-s0202t0:705_8": "taṃsadisāti attho.",
  "tika-s0202t0:705_9": "Nanu rañño cakkavattissa paṭisenā nāma natthi,",
  "tika-s0202t0:705_10": "yamassa puttā pamaddeyyuṃ,",
  "tika-s0202t0:705_11": "atha kasmā “parasenapamaddanā”ti vuttanti codanaṃ sandhāyāha “sace”tiādi.",
  "tika-s0202t0:705_12": "Tena parasenā hotu vā mā vā,",
  "tika-s0202t0:705_13": "te pana evaṃ mahānubhāvāti dasseti.",
  "tika-s0202t0:705_14": "Dhammenāti katūpacitena attano puññadhammena.",
  "tika-s0202t0:705_15": "Tena hi sañcoditā pathaviyaṃ sabbarājāno paccuggantvā “svāgataṃ te mahārājā”tiādiṃ vatvā attano rajjaṃ rañño cakkavattissa niyyādenti.",
  "tika-s0202t0:705_16": "Tena vuttaṃ “so imaṃ…pe…",
  "tika-s0202t0:705_17": "ajjhāvasatī”ti.",
  "tika-s0202t0:705_18": "Aṭṭhakathāyaṃ pana tassa yathāvuttadhammassa cirataraṃ vipaccituṃ paccayabhūtaṃ cakkavattivattasamudāgataṃ",
  "tika-s0202t0:705_19": "payogasampattisaṅkhātaṃ dhammaṃ dassetuṃ “pāṇo na hantabbotiādinā pañcasīladhammenā”ti vuttaṃ.",
  "tika-s0202t0:705_20": "Evañhi “adaṇḍena asatthenā”ti idaṃ vacanaṃ suṭṭhutaraṃ samatthitaṃ hoti,",
  "tika-s0202t0:705_21": "yasmā rāgādayo pāpadhammā uppajjamānā sattasantānaṃ chādetvā pariyonandhitvā tiṭṭhanti,",
  "tika-s0202t0:705_22": "kusalapavattiṃ nivārenti,",
  "tika-s0202t0:705_23": "tasmā te “chadanā,",
  "tika-s0202t0:705_24": "chadā”ti ca vuttā.",
  "tika-s0202t0:706_0": "Vivaṭṭetvā parivattetvā.",
  "tika-s0202t0:706_1": "Pūjārahatā vuttā “arahatīti araha”nti.",
  "tika-s0202t0:706_2": "Tassāti pūjārahatāya.",
  "tika-s0202t0:706_3": "Yasmā sammāsambuddho,",
  "tika-s0202t0:706_4": "tasmā arahanti.",
  "tika-s0202t0:706_5": "Buddhattahetubhūtā vivaṭṭacchadatā vuttā savāsanasabbakilesappahānapubbakattā buddhabhāvasiddhiyā.",
  "tika-s0202t0:706_6": "Arahaṃ vaṭṭābhāvenāti phalena hetuanumānadassanaṃ.",
  "tika-s0202t0:706_7": "Sammāsambuddho chadanābhāvenāti hetunā phalānumānadassanaṃ.",
  "tika-s0202t0:706_8": "Hetudvayaṃ vuttaṃ “vivaṭṭo vicchado cā”ti.",
  "tika-s0202t0:706_9": "Dutiyavesārajjenāti “khīṇāsavassa te paṭijānato”tiādinā āgatena vesārajjena.",
  "tika-s0202t0:706_10": "Purimasiddhīti purimassa padassa atthasiddhi.",
  "tika-s0202t0:706_11": "Paṭhamenāti “sammāsambuddhassa te paṭijānato”tiādinā āgatena vesārajjena.",
  "tika-s0202t0:706_12": "Dutiyasiddhīti buddhattasiddhi.",
  "tika-s0202t0:706_13": "Tatiyacatutthehīti “ye kho pana te antarāyikā dhammā”tiādinā,",
  "tika-s0202t0:706_14": "“yassa kho pana te atthāyā”tiādinā ca āgatehi tatiyacatutthehi vesārajjehi.",
  "tika-s0202t0:706_15": "Tatiyasiddhīti vivaṭṭacchadanatā siddhi.",
  "tika-s0202t0:706_16": "Yāthāvato antarāyikaniyyānikadhammāpadesena hi satthu vivaṭṭacchadabhāvo loke pākaṭo ahosi.",
  "tika-s0202t0:706_17": "Purimaṃ dhammacakkhunti purimapadaṃ bhagavato dhammacakkhuṃ sādheti kilesārīnaṃ saṃsāracakkassa ca arānaṃ hatabhāvadīpanato.",
  "tika-s0202t0:706_18": "Dutiyaṃ padaṃ buddhacakkhuṃ sādheti sammāsambuddhasseva taṃ sambhavato.",
  "tika-s0202t0:706_19": "Tatiyaṃ padaṃ samantacakkhuṃ sādheti savāsanasabbakilesappahānadīpanato.",
  "tika-s0202t0:706_20": "“Sammāsambuddho”ti hi vatvā “vivaṭṭacchado”ti vacanaṃ buddhabhāvāvahameva sabbakilesappahānaṃ vibhāvetīti.",
  "tika-s0202t0:706_21": "Sūrabhāvanti lakkhaṇavibhāvanena visadañāṇataṃ.",
  "tika-s0202t0:707_0": "385.",
  "tika-s0202t0:707_1": "Gavesīti ñāṇena pariyesanaṃ akāsi.",
  "tika-s0202t0:707_2": "Samānayīti ñāṇena saṅkalento samānaṃ ānayi samāhari.",
  "tika-s0202t0:707_3": "Na sakkoti saṃkucite iriyāpathe yebhuyyena tesaṃ dubbibhāvanato.",
  "tika-s0202t0:707_4": "Kaṅkhatīti padassa ākaṅkhatīti ayamatthoti āha –",
  "tika-s0202t0:707_5": "“aho vata passeyyanti patthanaṃ uppādetī”ti.",
  "tika-s0202t0:707_6": "Kicchatīti kilamati.",
  "tika-s0202t0:707_7": "“Kaṅkhatī”ti padassa pubbe āsīsanatthataṃ vatvā idāni tassa saṃsayatthattameva vikappantaravasena dassento",
  "tika-s0202t0:707_8": "“kaṅkhāya vā dubbalā vimati vuttā”tiādi vuttaṃ.",
  "tika-s0202t0:707_9": "Tīhi dhammehi tippakārehi saṃsayadhammehi.",
  "tika-s0202t0:707_10": "Kālussiyabhāvoti appasannatāya hetubhūto āvilabhāvo.",
  "tika-s0202t0:707_11": "Yasmā bhagavato kosohitaṃ sabbabuddhāveṇikaṃ vatthaguyhaṃ suvisuddhakañcanamaṇḍalasannikāsaṃ attano saṇṭhānasannivesasundaratāya",
  "tika-s0202t0:707_12": "ājāneyyagandhahatthino varaṅgacārubhāvaṃ vikasamānatapaniyāravindasamujjalakesarāvattavilāsaṃ sañjhāpabhānurañjitajalavanantarābhilakkhita-",
  "tika-s0202t0:707_13": "sampuṇṇacandamaṇḍalasobhañca attano siriyā abhibhuyya virājati,",
  "tika-s0202t0:707_14": "yaṃ bāhirabbhantaramalehi anupakkiliṭṭhatāya cirakālaṃ suparicitabrahmacariyādhikāratāya susaṇṭhitasaṇṭhānasampattiyā",
  "tika-s0202t0:707_15": "ca kopīnampi santaṃ akopīnameva,",
  "tika-s0202t0:707_16": "tasmā vuttaṃ “bhagavato hī”tiādi.",
  "tika-s0202t0:707_17": "Pahūtabhāvanti puthulabhāvaṃ.",
  "tika-s0202t0:707_18": "Ettheva hi tassa saṃsayo,",
  "tika-s0202t0:707_19": "tanumudusukumāratādīsu panassa guṇesu tassa vicāraṇā eva nāhosi.",
  "tika-s0202t0:708_0": "Hirikaraṇokāsanti hiriyitabbaṭṭhānaṃ.",
  "tika-s0202t0:708_1": "Chāyanti paṭibimbaṃ.",
  "tika-s0202t0:708_2": "Kīdisanti āha “iddhiyā”tiādi.",
  "tika-s0202t0:708_3": "Chāyārūpanti bhagavato paṭibimbarūpaṃ.",
  "tika-s0202t0:708_4": "Tañca kho buddhasantānato vinimuttaṃ rūpakamattaṃ bhagavato sarīravaṇṇasaṇṭhānāvayavaṃ iddhimayaṃ bimbakamattaṃ,",
  "tika-s0202t0:708_5": "taṃ pana dassento bhagavā yathā attano buddharūpaṃ na dissati,",
  "tika-s0202t0:708_6": "tathā katvā dasseti.",
  "tika-s0202t0:708_7": "Nīharitvāti pharitvā.",
  "tika-s0202t0:709_0": "Kaṇṇasotānaṃ upacitatanutambalomatāya dhotarajatapanāḷikāsadisatā vuttā. Mukhapariyanteti kesante.",
  "tika-s0202t0:710_0": "Kiriyākaraṇanti kiriyāya kāyikassa vācasikassa paṭipatti.",
  "tika-s0202t0:710_1": "Tatthāti tesu kiccesu.",
  "tika-s0202t0:710_2": "Dhammakathikānaṃ vattaṃ dassetuṃ bījaniggahaṇaṃ kataṃ.",
  "tika-s0202t0:710_3": "Na hi aññathā sabbassapi lokassa alaṅkārabhūtaṃ paramukkaṃsagataṃ sikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ hoti.",
  "tika-s0202t0:711_0": "Pattharitavitānaolambitagandhadāmakusumadāmake gandhamaṇḍalamāḷe.",
  "tika-s0202t0:711_1": "Pubbabhāgena paricchinditvāti “ettakaṃ velaṃ samāpattiyā vītināmessāmī”ti evaṃ pavattena pubbabhāgena kālaṃ paricchinditvā.",
  "tika-s0202t0:711_2": "Paccayadāyakesu anurodhavasena parisaṃ ussādento vā paggaṇhanto,",
  "tika-s0202t0:711_3": "adāyakesu virodhavasena parisaṃ apasādento vā.",
  "tika-s0202t0:712_0": "Yogakkhemaṃ antarāyābhāvaṃ.",
  "tika-s0202t0:712_1": "Sabhāvaguṇenevāti yathāvuttaguṇeneva.",
  "tika-s0202t0:712_2": "Bhoto gotamassa guṇaṃ saviggahaṃ cakkavāḷaṃ atisambādhaṃ vitthārena sandhāretuṃ appahontato.",
  "tika-s0202t0:712_3": "Bhavaggaṃ atinīcaṃ uparūpari sandhāretuṃ appahontato.",
  "tika-s0202t0:713_0": "386.",
  "tika-s0202t0:713_1": "Ṭhānagamanādīsu bhūmiyaṃ suṭṭhu samaṃpatiṭṭhitā pādā etassāti suppatiṭṭhitapādo.",
  "tika-s0202t0:713_2": "Taṃ pana bhagavato suppatiṭṭhitapādataṃ byatirekamukhena vibhāvetuṃ “yathā hī”tiādi vuttaṃ.",
  "tika-s0202t0:713_3": "Tattha aggatalanti aggapādatalaṃ.",
  "tika-s0202t0:713_4": "Paṇhīti paṇhitalaṃ.",
  "tika-s0202t0:713_5": "Passanti pādatalassa dvīsu passesu ekekaṃ,",
  "tika-s0202t0:713_6": "ubhayameva vā pariyantaṃ passaṃ.",
  "tika-s0202t0:713_7": "Suvaṇṇapādukatalaṃ viya ujukaṃ nikkhipiyamānaṃ.",
  "tika-s0202t0:713_8": "Ekappahārenevāti ekakkhaṇeyeva.",
  "tika-s0202t0:713_9": "Sakalaṃ pādatalaṃ bhūmiṃ phusati nikkhipane.",
  "tika-s0202t0:713_10": "Ekappahāreneva sakalaṃ pādatalaṃ bhūmito uṭṭhahatīti yojanā.",
  "tika-s0202t0:714_0": "Tatrāti tāya suppatiṭṭhitapādatāya anupubbaninnāva acchariyabbhutaṃ idaṃ vuccamānaṃ nissandaphalaṃ.",
  "tika-s0202t0:714_1": "Vuttamevatthaṃ satthu tidivagamanena supākaṭaṃ kātuṃ “tathā hī”tiādiṃ vatvā “na hī”tiādinā taṃ samattheti.",
  "tika-s0202t0:714_2": "Tena paṭhamalakkhaṇatopi dutiyalakkhaṇaṃ mahānubhāvanti dasseti.",
  "tika-s0202t0:714_3": "Tathā hi vakkhati “antamaso cakkavattirañño parisaṃ upādāya sabbopi cakkalakkhaṇasseva parivāro”ti.",
  "tika-s0202t0:714_4": "Yugandharapabbatassa tāvatiṃsabhavanassa ca pakatipadanikkhepaṭṭhānupasaṅkamane neva buddhānaṃ,",
  "tika-s0202t0:714_5": "na devatānaṃ ānubhāvo,",
  "tika-s0202t0:714_6": "atha kho buddhānaṃ lakkhaṇānubhāvoti imamatthaṃ nidassitaṃ.",
  "tika-s0202t0:714_7": "Sīlatejena…pe…",
  "tika-s0202t0:714_8": "dasannaṃ pāramīnaṃ ānubhāvenāti idampi lakkhaṇanibbattakammavisesakittanamevāti daṭṭhabbaṃ.",
  "tika-s0202t0:714_9": "Sabbāvantehīti sabbapadesavantehi.",
  "tika-s0202t0:715_0": "Nābhiparicchinnāti nābhiyaṃ paricchinnā paricchedavasena ṭhitā.",
  "tika-s0202t0:715_1": "Nābhimukhaparikkhepapaṭṭoti pakaticakkassa akkhabbhāhatapariharaṇatthaṃ nābhimukhe ṭhapetabbaparikkhepapaṭṭo.",
  "tika-s0202t0:715_2": "Nemimaṇikāti nemiyaṃ āvaḷibhāvena ṭhitamaṇikālekhā.",
  "tika-s0202t0:716_0": "Sambahulavāroti bahuvidhalekhaṅgavibhāvanavāro.",
  "tika-s0202t0:716_1": "Sattīti āvudhasatti.",
  "tika-s0202t0:716_2": "Sirivacchoti sirimukhaṃ.",
  "tika-s0202t0:716_3": "Nandīti dakkhiṇāvaṭṭaṃ.",
  "tika-s0202t0:716_4": "Sovattikoti sovattiaṅko.",
  "tika-s0202t0:716_5": "Vaṭaṃsakoti āveḷaṃ.",
  "tika-s0202t0:716_6": "Vaḍḍhamānakanti purisahāri purisaṅgaṃ.",
  "tika-s0202t0:716_7": "Morahatthakoti morapiñchakalāpo,",
  "tika-s0202t0:716_8": "morapiñcha parisibbito vā bījaniviseso.",
  "tika-s0202t0:716_9": "Vālabījanīti cāmarivālaṃ.",
  "tika-s0202t0:716_10": "Siddhatthādi puṇṇaghaṭapuṇṇapātiyo.",
  "tika-s0202t0:716_11": "“Cakkavāḷo”ti vatvā tassa padhānāvayave dassetuṃ “himavā sineru…pe…",
  "tika-s0202t0:716_12": "sahassānī”ti vuttaṃ.",
  "tika-s0202t0:717_0": "Āyatapaṇhīti idaṃ aññesaṃ paṇhito dīghataṃ sandhāya vuttaṃ,",
  "tika-s0202t0:717_1": "na pana atidīghatanti āha “paripuṇṇapaṇhī”ti.",
  "tika-s0202t0:717_2": "Yathā pana paṇhilakkhaṇaṃ paripuṇṇaṃ nāma hoti,",
  "tika-s0202t0:717_3": "taṃ byatirekamukhena dassetuṃ “yathā hī”tiādi vuttaṃ.",
  "tika-s0202t0:717_4": "Āraggenāti maṇḍalāya sikhāya.",
  "tika-s0202t0:717_5": "Vaṭṭetvāti yathā suvaṭṭaṃ hoti,",
  "tika-s0202t0:717_6": "evaṃ vaṭṭetvā.",
  "tika-s0202t0:717_7": "Rattakambalageṇḍukasadisāti rattakambalamayageṇḍukasadisā.",
  "tika-s0202t0:718_0": "Makkaṭassevāti vānarassa viya.",
  "tika-s0202t0:718_1": "Dīghabhāvena samataṃ sandhāyetaṃ vuttaṃ.",
  "tika-s0202t0:718_2": "Niyyāsatelenāti chadikaniyyāsādiniyyāsasammissena telena.",
  "tika-s0202t0:719_0": "Talunāti sukumārā.",
  "tika-s0202t0:720_0": "Cammenāti aṅgulantaraveṭhitacammena.",
  "tika-s0202t0:720_1": "Paṭibaddhaaṅgulantaroti ekato sambaddhaaṅgulantaro.",
  "tika-s0202t0:720_2": "Ekappamāṇāti dīghato samānappamāṇā.",
  "tika-s0202t0:720_3": "Yavalakkhaṇanti abbhantarato aṅgulipabbeṭhitaṃ yavalakkhaṇaṃ.",
  "tika-s0202t0:720_4": "Paṭivijjhitvāti taṃtaṃpabbānaṃ samānadesatāya aṅgulīnaṃ pasāritakāle aññamaññaṃ vijjhitāni viya phusitvā tiṭṭhanti.",
  "tika-s0202t0:721_0": "Saṅkhā vuccanti gopphakā,",
  "tika-s0202t0:721_1": "uddhaṃ saṅkhā etesanti ussaṅkhā, pādā.",
  "tika-s0202t0:721_2": "Piṭṭhipādeti piṭṭhipādasamīpe.",
  "tika-s0202t0:721_3": "Sukhena pādā parivattanti pādanāmanādīsu,",
  "tika-s0202t0:721_4": "teneva gacchantānaṃ tesaṃ heṭṭhā pādatalāni dissanti.",
  "tika-s0202t0:721_5": "Tenāti gopphakānaṃ piṭṭhipādato uddhaṃ patiṭṭhitattā.",
  "tika-s0202t0:721_6": "Caturaṅgulamattañhi tāni uddhaṃ ārohitvā patiṭṭhahanti,",
  "tika-s0202t0:721_7": "niguḷhāni ca honti,",
  "tika-s0202t0:721_8": "na aññesaṃ viya paññāyamānāni.",
  "tika-s0202t0:721_9": "Satipi desantarappavattiyaṃ niccaloti dassanatthaṃ nābhiggahaṇaṃ.",
  "tika-s0202t0:722_0": "Yasmā eṇīmigassa samantato ekasadisamaṃsā anukkamena uddhaṃ thūlā jaṅghā honti,",
  "tika-s0202t0:722_1": "tasmā vuttaṃ “eṇīmigasadisajaṅghā”ti.",
  "tika-s0202t0:722_2": "Paripuṇṇajaṅghoti samantato maṃsūpacayena paripuṇṇajaṅgho.",
  "tika-s0202t0:722_3": "Tenāha “na ekato”tiādi.",
  "tika-s0202t0:723_0": "Etenāti “anonamanto”tiādivacanena,",
  "tika-s0202t0:723_1": "jāṇuphāsubhāvadīpanenāti attho.",
  "tika-s0202t0:723_2": "Avasesajanāti iminā lakkhaṇena rahitā janā.",
  "tika-s0202t0:723_3": "Khujjā vā honti heṭṭhimakāyato uparimakāyassa rassatāya.",
  "tika-s0202t0:723_4": "Vāmanā vā uparimakāyato heṭṭhimakāyassa rassatāya.",
  "tika-s0202t0:723_5": "Etena ṭhapetvā sammāsambuddhaṃ cakkavattinañca itare sattā khujjā vāmanā cāti dasseti.",
  "tika-s0202t0:724_0": "Ohitanti samohitaṃ antogadhaṃ. Tathābhūtaṃ pana taṃ tena channaṃ hotīti āha “paṭicchanna”nti.",
  "tika-s0202t0:725_0": "Suvaṇṇavaṇṇoti suvaṇṇavaṇṇavaṇṇoti ayamettha atthoti āha “jātihiṅgulakenā”tiādi.",
  "tika-s0202t0:725_1": "Svāyamattho āvuttiñāyena ca veditabbo.",
  "tika-s0202t0:725_2": "Sarīrapariyāyo idha vaṇṇasaddoti adhippāyena paṭhamavikappaṃ vatvā tathārūpāya pana ruḷhiyā abhāvaṃ manasi",
  "tika-s0202t0:725_3": "katvā vaṇṇadhātupariyāyameva vaṇṇasaddaṃ gahetvā dutiyavikappo vutto.",
  "tika-s0202t0:726_0": "Rajoti sukhumarajo.",
  "tika-s0202t0:726_1": "Jallanti malīnabhāvāvaho reṇusañcayo.",
  "tika-s0202t0:726_2": "Tenāha “malaṃ vā”ti.",
  "tika-s0202t0:726_3": "Yadi vivaṭṭati,",
  "tika-s0202t0:726_4": "kathaṃ nhānādīti āha “hatthadhovanā”tiādi.",
  "tika-s0202t0:727_0": "Āvaṭṭapariyosāneti padakkhiṇāvaṭṭāya ante.",
  "tika-s0202t0:728_0": "Brahmuno sarīraṃ purato vā pacchato vā anonamitvā ujukameva uggatanti āha “brahmā viya ujugatto”ti.",
  "tika-s0202t0:728_1": "Passavaṅkāti dakkhiṇapassena vā vāmapassena vā vaṅkā.",
  "tika-s0202t0:729_0": "Hatthapiṭṭhiādivasena satta ussadā etassāti sattussado.",
  "tika-s0202t0:730_0": "Sīhassa pubbaddhaṃ sīhapubbaddhaṃ,",
  "tika-s0202t0:730_1": "paripuṇṇāvayavatāya sīhapubbaddhaṃ viya sakalo kāyo assāti sīhapubbaddhakāyo.",
  "tika-s0202t0:730_2": "Sīhassevāti sīhassa viya.",
  "tika-s0202t0:730_3": "Saṇṭhantīti saṇṭhahanti.",
  "tika-s0202t0:730_4": "Nānācittenāti vividhacittena.",
  "tika-s0202t0:730_5": "Puññacittenāti pāramitāpuññacittarūpena.",
  "tika-s0202t0:730_6": "Cittitoti sañjātacittabhāvo.",
  "tika-s0202t0:731_0": "Dvinnaṃ koṭṭānamantaranti dvinnaṃ piṭṭhibāhānaṃ vemajjhaṃ,",
  "tika-s0202t0:731_1": "piṭṭhimajjhassa uparibhāgo.",
  "tika-s0202t0:731_2": "Citaṃ paripuṇṇanti aninnabhāvena citaṃ,",
  "tika-s0202t0:731_3": "dvīhi koṭṭehi samatalatāya paripuṇṇaṃ.",
  "tika-s0202t0:731_4": "Uggammāti uggantvā.",
  "tika-s0202t0:732_0": "Nigrodhaparimaṇḍalo viya parimaṇḍalo nigrodhaparimaṇḍalo ekassa parimaṇḍalasaddassa lopaṃ katvā.",
  "tika-s0202t0:732_1": "Na hi sabbo nigrodho maṇḍalo.",
  "tika-s0202t0:732_2": "Tenāha “samakkhandhasākho nigrodho”ti.",
  "tika-s0202t0:732_3": "Parimaṇḍalasaddasannidhānena vā parimaṇḍalova nigrodho gayhatīti parimaṇḍalasaddassa lopena vināpi ayamattho",
  "tika-s0202t0:732_4": "labbhatīti āha “nigrodho viya parimaṇḍalo”ti.",
  "tika-s0202t0:732_5": "Yāvatakvassāti o-",
  "tika-s0202t0:732_6": "kārassa va-",
  "tika-s0202t0:732_7": "kārādesaṃ katvā vuttaṃ.",
  "tika-s0202t0:733_0": "Samavaṭṭitakkhandhoti samaṃ suvaṭṭitakkhandho.",
  "tika-s0202t0:733_1": "Koñcā viya dīghagalā,",
  "tika-s0202t0:733_2": "bakā viya vaṅkagalā,",
  "tika-s0202t0:733_3": "varāhā viya puthulagalāti yojanā.",
  "tika-s0202t0:733_4": "Suvaṇṇāliṅgasadisoti suvaṇṇamayakhuddakamudiṅgasadiso.",
  "tika-s0202t0:734_0": "Rasaggasaggīti madhurādibhedaṃ rasaṃ gasanti anto pavesantīti rasaggasā,",
  "tika-s0202t0:734_1": "rasaggasānaṃ aggā rasaggasaggā,",
  "tika-s0202t0:734_2": "tā etassa santīti rasaggasaggī.",
  "tika-s0202t0:734_3": "Tenāti ojāya apharaṇena,",
  "tika-s0202t0:734_4": "hīnadhātukattā te bahvābādhā honti.",
  "tika-s0202t0:735_0": "“Hanū”ti sannissayadantādhārassa samaññā,",
  "tika-s0202t0:735_1": "taṃ bhagavato sīhahanusadisaṃ,",
  "tika-s0202t0:735_2": "tasmā bhagavā sīhahanu.",
  "tika-s0202t0:735_3": "Tattha yasmā buddhānaṃ rūpakāyassa dhammakāyassa ca upamā nāma nihīnupamāva,",
  "tika-s0202t0:735_4": "natthi samānupamā,",
  "tika-s0202t0:735_5": "kuto adhikūpamā,",
  "tika-s0202t0:735_6": "tasmā ayampi nihīnupamāti dassetuṃ “tatthā”tiādi vuttaṃ.",
  "tika-s0202t0:735_7": "Tibhāgavasena maṇḍalatāya dvādasiyaṃ pakkhassa candasadisāni.",
  "tika-s0202t0:736_0": "Dantānaṃ uccanīcatā abbhantarabāhirapassavasenapi veditabbā,",
  "tika-s0202t0:736_1": "na aggavaseneva.",
  "tika-s0202t0:736_2": "Tenāha “ayapaṭṭachinnasaṅkhapaṭalaṃ viyā”ti.",
  "tika-s0202t0:736_3": "Ayapaṭṭanti ca kakacaṃ adhippetaṃ.",
  "tika-s0202t0:736_4": "Visamāti visamasaṇṭhānā.",
  "tika-s0202t0:737_0": "Vicchinditvā vicchinditvā pavattasaratāya chinnassarāpi.",
  "tika-s0202t0:737_1": "Anekākāratāya bhinnassarāpi.",
  "tika-s0202t0:737_2": "Kākassa viya amanuññasaratāya kākassarāpi.",
  "tika-s0202t0:737_3": "Apalibuddhattāti anupaddutavatthukattā.",
  "tika-s0202t0:737_4": "Vatthunti ca akkharuppattiṭṭhānamāha.",
  "tika-s0202t0:737_5": "Aṭṭhaṅgasamannāgatoti ettha aṭṭhaṅgāni parato āgamissanti.",
  "tika-s0202t0:737_6": "Mañjughosoti madhurassaro.",
  "tika-s0202t0:738_0": "Karavīkasaddo yesaṃ sattānaṃ sotapathaṃ upagacchati,",
  "tika-s0202t0:738_1": "te attano sarasampattiyā pakatiṃ jahāpetvā avase karonto attano vase vatteti,",
  "tika-s0202t0:738_2": "evaṃ madhuroti dassento “tatrida”ntiādimāha.",
  "tika-s0202t0:738_3": "Taṃ pītinti taṃ buddhagataṃ pītiṃ.",
  "tika-s0202t0:738_4": "Teneva nīhārena punappunaṃ pavattantaṃ avijahitvā vikkhambhitakilesā therānaṃ santike laddhadhammassavanasappāyā",
  "tika-s0202t0:738_5": "upanissayasampattiyā paripakkañāṇatāya “sattahi…pe…",
  "tika-s0202t0:738_6": "patiṭṭhāsī”ti.",
  "tika-s0202t0:738_7": "Sattasatamattena orodhajanena saddhiṃ padasāva therānaṃ santikaṃ upagatattā “sattahi jaṅghāsatehi saddhi”nti vuttaṃ.",
  "tika-s0202t0:739_0": "Abhinīlanettoti adhikanīlanetto.",
  "tika-s0202t0:739_1": "Adhikanīlatā ca sātisayaṃ nīlabhāvena veditabbā,",
  "tika-s0202t0:739_2": "na nette nīlavaṇṇasseva adhikabhāvatoti āha “na sakalanīlanettovā”tiādi.",
  "tika-s0202t0:739_3": "Pītalohitavaṇṇā setamaṇḍalagatarājivasena,",
  "tika-s0202t0:739_4": "nīlasetakāḷavaṇṇā pana taṃtaṃmaṇḍalavaseneva veditabbā.",
  "tika-s0202t0:740_0": "Cakkhubhaṇḍanti akkhidalanti keci,",
  "tika-s0202t0:740_1": "akkhidalapattanti aññe.",
  "tika-s0202t0:740_2": "Akkhidalehi pana saddhiṃ akkhibimbanti veditabbaṃ.",
  "tika-s0202t0:740_3": "Evañhi viniggatagambhīrajotanāpi yuttā hoti.",
  "tika-s0202t0:741_0": "Uṇṇāsaddo loke avisesato lomapariyāyo,",
  "tika-s0202t0:741_1": "idha pana lomavisesavācakoti āha “uṇṇaloma”nti.",
  "tika-s0202t0:741_2": "Nalāṭamajjhajātāti nalāṭamajjhagatā.",
  "tika-s0202t0:741_3": "Odātatāya upamā,",
  "tika-s0202t0:741_4": "na mudutāya.",
  "tika-s0202t0:741_5": "Rajatapubbuḷakāti rajatamayatārakā.",
  "tika-s0202t0:742_0": "Dve atthavase paṭicca vuttanti yasmā buddhā cakkavattino ca paripuṇṇanalāṭatāya paripuṇṇasīsabimbatāya ca “uṇhīsasīsā”ti vuccanti,",
  "tika-s0202t0:742_1": "tasmā te dve atthavase paṭicca “uṇhīsasīso”ti idaṃ vuttaṃ.",
  "tika-s0202t0:742_2": "Idāni taṃ atthadvayaṃ bhagavati suppatiṭṭhitanti dassetuṃ “tathāgatassahī”tiādi vuttaṃ.",
  "tika-s0202t0:742_3": "Saṇhatamatāya suvaṇṇavaṇṇatāya ca rañño baddhauṇhīsapaṭṭo viya virocati.",
  "tika-s0202t0:742_4": "Kappasīsāti dvidhābhūtasīsā.",
  "tika-s0202t0:742_5": "Phalasīsāti phalasadisasīsā.",
  "tika-s0202t0:742_6": "Aṭṭhisīsāti maṃsassa abhāvato tacopariyonaddhaaṭṭhimattasīsā.",
  "tika-s0202t0:742_7": "Tumbasīsāti lābusadisasīsā.",
  "tika-s0202t0:742_8": "Pabbhārasīsāti piṭṭhibhāgena olambamānasīsā.",
  "tika-s0202t0:742_9": "Purimanayenāti paripuṇṇanalāṭatāpakkhena.",
  "tika-s0202t0:742_10": "Uṇhīsaveṭhitasīso viyāti uṇhīsapaṭṭena veṭhitasīsapadeso viya.",
  "tika-s0202t0:742_11": "Uṇhīsaṃ viyāti chekena sippinā viracitauṇhīsamaṇḍalaṃ viya.",
  "tika-s0202t0:743_0": "Kammanti yena yena kammena yaṃ yaṃ lakkhaṇaṃ nibbattaṃ,",
  "tika-s0202t0:743_1": "taṃ taṃ kammaṃ.",
  "tika-s0202t0:743_2": "Kammasarikkhakanti tassa tassa lakkhaṇassa taṃkammānurūpatā.",
  "tika-s0202t0:743_3": "Lakkhaṇanti tassa mahāpurisalakkhaṇassa aviparītasabhāvo.",
  "tika-s0202t0:743_4": "Lakkhaṇānisaṃsanti taṃ lakkhaṇapaṭilābhena laddhabbaguṇo.",
  "tika-s0202t0:743_5": "Imāni kammādīnīti imāni anantaraṃ vuttāni kammakammasarikkhakādīni dassetvā taṃ sarūpato vibhāvetvā kathetabbāni saṃvaṇṇakena.",
  "tika-s0202t0:744_0": "Ratanavicittasuvaṇṇatoraṇaṃ tasmiṃ kāle manussaloke natthīti vuttaṃ “devanagare”ti.",
  "tika-s0202t0:744_1": "Sabbaso supupphitasālarukkho asādhāraṇasobho manussūpacāre na labbhatīti āha “selantaramhī”ti.",
  "tika-s0202t0:744_2": "Kiriyācāranti kāyikavācasikakiriyāpavattiṃ.",
  "tika-s0202t0:745_0": "387.",
  "tika-s0202t0:745_1": "Satatapāṭihāriyanti satataṃ carimabhave sabbakālaṃ lakkhaṇanibbattakakammānubhāvahetukaṃ buddhāveṇikaṃ pāṭihāriyaṃ.",
  "tika-s0202t0:745_2": "Buddhānaṃ atidūre pādaṃ nikkhipitukāmānampi nātidūre eva nikkhipanaṃ hotīti “na atidūre ṭhapessāmīti uddharatī”ti vuttaṃ.",
  "tika-s0202t0:745_3": "Pakatisañcaraṇavasenetaṃ vuttaṃ,",
  "tika-s0202t0:745_4": "tādisena pādena anekayojane ṭhapessāmīti uddharaṇampi hotiyeva.",
  "tika-s0202t0:745_5": "Atidūraṃ hītiādi pamāṇātikkame dosadassanaṃ.",
  "tika-s0202t0:745_6": "Evaṃ satīti evaṃ dakkhiṇapādavāmapādānaṃ yathādhippetapatiṭṭhitaṭṭhāne sati.",
  "tika-s0202t0:745_7": "Padavicchedoti padavāravicchedo.",
  "tika-s0202t0:745_8": "Yādisaṃ pasārento vāmapādassa uddharaṇaṃ patiṭṭhānañca,",
  "tika-s0202t0:745_9": "dakkhiṇapādassa tādisameva,",
  "tika-s0202t0:745_10": "iti nesaṃ uddharaṇapatiṭṭhānānaṃ samānato aññamaññabhāvena anūnānadhikatāya vuttaṃ “dakkhiṇapādakiccaṃ vāmapādena niyamitaṃ,",
  "tika-s0202t0:745_11": "vāmapādakiccaṃ dakkhiṇapādena niyamita”nti.",
  "tika-s0202t0:746_0": "Divāti upakaṭṭhāya velāya.",
  "tika-s0202t0:746_1": "Vihārabhattatthāyāti vihāre yathāvuddhaṃ gahetabbabhattatthāya.",
  "tika-s0202t0:746_2": "Pacchato āgacchantoti pakatigamanena pacchato āgacchanto.",
  "tika-s0202t0:746_3": "Okāsaṃ na labhatīti padanikkhepaṭṭhānaṃ na labhati.",
  "tika-s0202t0:746_4": "Ūrupariyāyo idha satthi-",
  "tika-s0202t0:746_5": "saddoti āha “na ūruṃ unnāmetī”ti.",
  "tika-s0202t0:746_6": "Daṇḍaṅkusaṃ vuccati dīghadaṇḍo aṅkuso,",
  "tika-s0202t0:746_7": "tena rukkhasākhaṃ chindato purisassa yathā pacchābhāgena pādānaṃ osakkanaṃ hoti,",
  "tika-s0202t0:746_8": "evaṃ bhagavato pādā na osakkantīti āha “rukkhasākhāchedana…pe…",
  "tika-s0202t0:746_9": "osakkāpetī”ti.",
  "tika-s0202t0:746_10": "Obaddhānābaddhaṭṭhānehi pādaṃ koṭṭento viyāti ābaddhaṭṭhānena anābaddhaṭṭhānena ca pādakhaṇḍaṃ koṭṭetvā thaddhaṃ karonto viya.",
  "tika-s0202t0:746_11": "Na ito cito ca cāletīti aparāparaṃ na cāleti.",
  "tika-s0202t0:746_12": "Ussaṅkhapādatāya sukheneva pādānaṃ parivattanato nābhito paṭṭhāya uparimakāyo na iñjatīti heṭṭhimakāyova iñjati.",
  "tika-s0202t0:746_13": "Tenāha “uparima…pe…",
  "tika-s0202t0:746_14": "niccalo hotī”ti.",
  "tika-s0202t0:746_15": "Na jānāti aniñjanato.",
  "tika-s0202t0:746_16": "Kāyabalenāti gamanapayogasaṅkhātena kāyagatena visesabalena.",
  "tika-s0202t0:746_17": "Javagamanahetubhūtena vā kāyabalena.",
  "tika-s0202t0:746_18": "Tenāha “bāhā khipanto”tiādi.",
  "tika-s0202t0:746_19": "Javena gacchanto hi bāhā khipati,",
  "tika-s0202t0:746_20": "sarīrato sedā muccanti.",
  "tika-s0202t0:746_21": "Nāgāpalokitavasenāti nāgassa apalokanamiva sakalakāyeneva parivattetvā apalokanavasena.",
  "tika-s0202t0:747_0": "Anāvaraṇañāṇassāti anāvaraṇañāṇabalena dassanassa.",
  "tika-s0202t0:747_1": "Anāvaraṇavāro pana kāye patiṭṭhitarūpadassanampi anāvaraṇamevāti dassanatthaṃ vutto.",
  "tika-s0202t0:747_2": "Indakhīlato paṭṭhāyāti nagaradvāre indakhīlato paṭṭhāya.",
  "tika-s0202t0:747_3": "Pakatiiriyāpathenevāti onamanādiṃ akatvā ujukagamanādinā eva.",
  "tika-s0202t0:747_4": "Yadi evaṃ koṭṭhakadvāragehappavese kathanti āha “daliddamanussāna”ntiādi.",
  "tika-s0202t0:747_5": "Parivattentenāti nipajjanatthaṃ kāyaṃ parivattentena.",
  "tika-s0202t0:748_0": "Hatthehi gahetvāti ubhohi hatthehi ubhosu kaṭippadesesu pariggahetvā.",
  "tika-s0202t0:748_1": "Patati nisīdanaṭṭhāne nipajjanavasena patati.",
  "tika-s0202t0:748_2": "Orimaṃ aṅgaṃ nissāya nisinnoti pallaṅkamābhujitvā ukkuṭikanisajjāya uparimakāyaṃ heṭṭhimakāye patiṭṭhapentoyeva",
  "tika-s0202t0:748_3": "bhārīkaraṇavasena orimaṅgaṃ nissāya nisinno.",
  "tika-s0202t0:748_4": "Ghaṃsantoti ānisadadesena āsanaṭṭhānaṃ ghaṃsanto.",
  "tika-s0202t0:748_5": "Pārimaṅganti satthibhāgasammaddaṃ ānisadapadesaṃ.",
  "tika-s0202t0:748_6": "Tathevāti ghaṃsanto eva.",
  "tika-s0202t0:748_7": "Olambakaṃ dhārento viyāti olambakasuttaṃ otārento viya.",
  "tika-s0202t0:748_8": "Tena ujukameva nisīdanamāha.",
  "tika-s0202t0:748_9": "Sarīrassa garukabhāvahetūnaṃ dūrato samupāyitabhāvena sallahukabhāvato tūlapicuṃ ṭhapento viya.",
  "tika-s0202t0:749_0": "Appesakkhānaṃ mahānubhāvagehappavese siyā chambhitattaṃ,",
  "tika-s0202t0:749_1": "cittakkhobho,",
  "tika-s0202t0:749_2": "darathavasena nānappakārakappanaṃ,",
  "tika-s0202t0:749_3": "bhayavasena taṇhāvasena paritassanaṃ,",
  "tika-s0202t0:749_4": "taṃ sabbaṃ bhagavato natthīti dassetuṃ pāḷiyaṃ “na chambhatī”tiādi vuttanti āha “na chambhatī”tiādi.",
  "tika-s0202t0:750_0": "Udakaṃ dīyati etenāti udakadānaṃ,",
  "tika-s0202t0:750_1": "bhiṅkārādi udakabhājanaṃ.",
  "tika-s0202t0:750_2": "Baddhaṃ katvāti hatthagatamattikaṃ viya attano vase avattantaṃ katvā.",
  "tika-s0202t0:750_3": "Parivattetvāti kujjitvā.",
  "tika-s0202t0:750_4": "Vichaḍḍayamāno udakassa vikkhipanavasena chaḍḍayamāno.",
  "tika-s0202t0:751_0": "Tathā na gaṇhāti,",
  "tika-s0202t0:751_1": "byañjanamattāya eva gaṇhanto.",
  "tika-s0202t0:751_2": "Bhattaṃ vā amanāpanti ānetvā yojanā.",
  "tika-s0202t0:751_3": "Byañjanena ālopaatināmanaṃ,",
  "tika-s0202t0:751_4": "ālopena byañjanaatināmananti imesu pana dvīsu paṭhamameva asāruppatāya aniṭṭhaṃ vajjetabbanti pāḷiyaṃ paṭikkhittanti daṭṭhabbaṃ.",
  "tika-s0202t0:751_5": "Sabbatthevāti sabbasmiṃ āharitabbavatthusmiṃ supaṇītabhāvena raso pākaṭo hoti ñāṇena pariññātattā.",
  "tika-s0202t0:751_6": "Rasagedho pana natthi setughātattā.",
  "tika-s0202t0:752_0": "Assāti “neva davāyā”tiādipadassa.",
  "tika-s0202t0:752_1": "Vuttametanti “visuddhimagge vinicchayo āgato”ti sabbāsavasutte saṃvaṇṇayantena vuttametaṃ,",
  "tika-s0202t0:752_2": "tasmā na ettha taṃ vattabbanti adhippāyo,",
  "tika-s0202t0:752_3": "tasmā yo tasmiṃ tasmiṃ vinicchaye visesavādo icchitabbo.",
  "tika-s0202t0:752_4": "So paramatthamañjūsāya visuddhimaggavaṇṇanāya vuttanayeneva veditabbo.",
  "tika-s0202t0:752_5": "Pattassa gahaṇaṭṭhānanti hatthena pattassa gahaṇapadesaṃ.",
  "tika-s0202t0:752_6": "Vinivattitvāti patte sabbaṃ āmisagataṃ saddhiṃ bhattena vinivattitvā gacchati.",
  "tika-s0202t0:752_7": "Pamāṇātikkantanti kelāyanavasena atikkantapamāṇaṃ ārakkhaṃ ṭhapeti.",
  "tika-s0202t0:752_8": "Cīvarabhogantaranti cīvarapaṭalantaraṃ.",
  "tika-s0202t0:752_9": "Udarena akkamitvāti udareneva sannirumbhitvā.",
  "tika-s0202t0:753_0": "Appattakālaṃ abhimukhaṃ nāmeti upanāmetīti atināmeti,",
  "tika-s0202t0:753_1": "pattakālaṃ atikkāmento nāmeti apanetīti atināmeti.",
  "tika-s0202t0:753_2": "Ubhayampi ekajjhaṃ gahetvā pāḷiyaṃ “na ca anumodanassa kālamatināmetī”ti vuttanti dassento “yo hī”tiādimāha.",
  "tika-s0202t0:754_0": "Vegagamanena paṭisaṃmuñcitvā dhāvitvā gacchati.",
  "tika-s0202t0:754_1": "Accukkaṭṭhanti ativiya uddhaṃ katvā kaḍḍhitapārutaṃ.",
  "tika-s0202t0:754_2": "Tenāha “yo hi yāva hanukaṭṭhito…pe… hotī”ti.",
  "tika-s0202t0:754_3": "Accokkaṭṭhanti ativiya heṭṭhā katvā kaḍḍhitapārutaṃ.",
  "tika-s0202t0:754_4": "Tenāha “yāva gopphakā otāretvā”ti.",
  "tika-s0202t0:754_5": "Ubhato ukkhipitvāti dakkhiṇato vāmatoti ubhosu passesu uttarāsaṅgaṃ ukkhipitvā.",
  "tika-s0202t0:754_6": "Thananti dakkhiṇathanaṃ.",
  "tika-s0202t0:755_0": "Vissaṭṭhoti vimutto.",
  "tika-s0202t0:755_1": "Tenāha “vissaṭṭhattāyeva cesa viññeyyo”ti.",
  "tika-s0202t0:755_2": "Yasmā amuttavādino vacanaṃ avissaṭṭhatāya na siniyhati,",
  "tika-s0202t0:755_3": "na evaṃ muttavādinoti āha “siniddho”ti.",
  "tika-s0202t0:755_4": "Viññeyyoti suparibyattatāya akkharato ca byañjanato ca viññātuṃ sakkuṇeyyo.",
  "tika-s0202t0:755_5": "Tenāha “pākaṭo”ti.",
  "tika-s0202t0:755_6": "Viññāpaniyoti vijānitabbo.",
  "tika-s0202t0:755_7": "Byañjanavaseneva cettha viññeyyatā veditabbā ghosassa adhippetattā.",
  "tika-s0202t0:755_8": "Madhuroti piyo pemanīyo apalibuddho.",
  "tika-s0202t0:755_9": "Savanamarahati,",
  "tika-s0202t0:755_10": "savanassa sotassa hitoti vā savanīyo.",
  "tika-s0202t0:755_11": "Sampiṇḍitoti sahito.",
  "tika-s0202t0:755_12": "Bhagavato hi saddo uppattiṭṭhānakatāsañcitattā sahitākāreneva āpāthamāgacchati,",
  "tika-s0202t0:755_13": "na ayosalākāya pahaṭakaṃsathālaṃ viya vippakiṇṇo.",
  "tika-s0202t0:755_14": "Tenāha “avisārī”ti.",
  "tika-s0202t0:755_15": "Gambhīroti yathā gambhīravatthuparicchindanena ñāṇassa gambhīrasamaññā,",
  "tika-s0202t0:755_16": "evaṃ gambhīraṭṭhānasambhavato saddassa gambhīrasamaññāti āha “gambhīroti gambhīrasamuṭṭhito”ti.",
  "tika-s0202t0:755_17": "Ninnādavāti savisesaṃ ninnādavā.",
  "tika-s0202t0:755_18": "Svāyaṃ viseso gambhīrabhāvasiddhoti āha “gambhīrattāyeva cesa ninnādī”ti.",
  "tika-s0202t0:755_19": "Evamettha cattāri aṅgāni caturaṅganipphādīni veditabbāni.",
  "tika-s0202t0:755_20": "Akāraṇā mā nassīti buddhānubhāvena viya sarassa parisapariyantatā vuttā,",
  "tika-s0202t0:755_21": "dhammatāvaseneva pana sā veditabbā tassa mūlakāraṇassa tathā avaṭṭhitattā.",
  "tika-s0202t0:756_0": "Paccosakkitvāti paṭinivattitvā.",
  "tika-s0202t0:756_1": "Samussitakañcanapabbataṃ viya upari indanīlaratanavitatasikhaṃ vijjullatābhūsitaṃ.",
  "tika-s0202t0:756_2": "Mahāpathavīādayo satthuguṇapaṭibhāgatāya nidassanaṃ,",
  "tika-s0202t0:756_3": "kevalaṃ mahantatāmattaṃ upādāya nidassitā.",
  "tika-s0202t0:757_0": "390.",
  "tika-s0202t0:757_1": "Appaṭisaṃviditoti anārocito.",
  "tika-s0202t0:757_2": "Āgamanavasena cettha paṭisaṃveditanti āha “aviññātaāgamano”ti.",
  "tika-s0202t0:757_3": "Uggatabhāvanti kulabhogavijjādīhi uḷārabhāvaṃ.",
  "tika-s0202t0:757_4": "Anuddayasampannāti kāruṇikā.",
  "tika-s0202t0:758_0": "391. Sahasāva okāsakaraṇena uccakulīnatā dīpitā hotīti āha “vegena uṭṭhāya dvidhā bhijjitvā”tiādi.",
  "tika-s0202t0:759_0": "Nārisamānanāmanti itthiatthajotakanāmaṃ. Tenāha “itthiliṅga”nti. Avhātabbāti kathetabbā.",
  "tika-s0202t0:760_0": "394.",
  "tika-s0202t0:760_1": "Ekanīhāreneva aṭṭha pañhe byākaronto.",
  "tika-s0202t0:760_2": "“Pubbenivāsaṃ…pe…",
  "tika-s0202t0:760_3": "pavuccatī”ti iminā pubbenivāsassa viditakāraṇaṃ vuttanti āha “tassa pubbenivāso pākaṭo”ti.",
  "tika-s0202t0:760_4": "Dibbacakkhuñāṇaṃ kathitaṃ tassa paribhaṇḍañāṇabhāvato yathākammūpagañāṇassa.",
  "tika-s0202t0:760_5": "“Jātikkhayaṃ patto,",
  "tika-s0202t0:760_6": "abhiññā vosito”ti ca vuttattā munīti asekkhamuni idhādhippetoti āha “arahattañāṇamoneyyena samannāgato”ti.",
  "tika-s0202t0:761_0": "Kilesarāgehi kilesavivaṇṇatāhi.",
  "tika-s0202t0:761_1": "Jātikkhayappattattā “atho jātikkhayaṃ patto”ti vuttattā.",
  "tika-s0202t0:761_2": "Abhijānitvāti abhivisiṭṭhatāya aggamaggapaññāya ñatvā.",
  "tika-s0202t0:761_3": "Idāni paṭisambhidāyaṃ āgatanayena pariññāpahānabhāvanāsacchikiriyāsamāpattīnaṃ pāragamanena pāragūti",
  "tika-s0202t0:761_4": "ayamettha atthoti dassetuṃ “pāragūti vā”tiādi vuttaṃ.",
  "tika-s0202t0:761_5": "Abhiññeyyadhammānaṃ jānanavasena abhiññāpāragū.",
  "tika-s0202t0:761_6": "Tādisoti yādiso “pāragū sabbadhammāna”nti padadvayena vutto, tādiso.",
  "tika-s0202t0:761_7": "Chahi ākārehīti pajānanādīhi yathāvuttehi chahi ākārehi.",
  "tika-s0202t0:762_0": "Kāmañcettha dve eva pucchāgāthā dve ca vissajjanāgāthā,",
  "tika-s0202t0:762_1": "pucchāpaṭipāṭiyā pana asaṅkarato ca vissajjanaṃ pavattati,",
  "tika-s0202t0:762_2": "taṃ niddhāretuṃ kiṃ panātiādi vuttaṃ.",
  "tika-s0202t0:762_3": "Vedehi gatattāti vedehi maggañāṇehi pāraṅgatattā.",
  "tika-s0202t0:762_4": "Pubbenivāsantiādīhi vijjānaṃ atthitāya bodhitattā.",
  "tika-s0202t0:762_5": "Pāpadhammānanti chattiṃsapāpadhammānaṃ sotthānaṃ maggaṃ pāpanena nissesato sodhitattā.",
  "tika-s0202t0:763_0": "395.",
  "tika-s0202t0:763_1": "Dhammo nāma arahattamaggo kusaladhammesu ukkaṃsapāramippattiyā ukkaṭṭhaniddesena.",
  "tika-s0202t0:763_2": "Tassa anurūpadhammabhāvato anudhammo nāma heṭṭhimamaggaphaladhammā.",
  "tika-s0202t0:763_3": "Yo satthu santike dhammaṃ sutvā yathānusiṭṭhaṃ na paṭipajjati,",
  "tika-s0202t0:763_4": "so tathāgataṃ dhammādhikaraṇaṃ viheṭheti nāma.",
  "tika-s0202t0:763_5": "Yo pana paṭipajjanto ca dandhābhiññatāya kammaṭṭhānasodhanatthaṃ antarantarā bhagavantaṃ upasaṅkamitvā anekavāraṃ kathāpeti,",
  "tika-s0202t0:763_6": "so ettāvatā dhammādhikaraṇaṃ tathāgataṃ viheṭhetīti na vattabbo.",
  "tika-s0202t0:763_7": "Na hi bhagavato dhammadesanāya parissamo atthi,",
  "tika-s0202t0:763_8": "ayañca attho mahāsudassanasuttādīhi dīpetabbo, tasmā –",
  "tika-s0202t0:763_9": "“saccadhammassa anudhamma”nti vattabbe vuttameva byatirekamukhena vibhāvetuṃ “na ca maṃ dhammādhikaraṇaṃ vihesesī”ti vuttanti daṭṭhabbaṃ.",
  "tika-s0202t0:763_10": "Tattha parinibbāyīti parakāle cettha parinibbānampi saṅgayhati,",
  "tika-s0202t0:763_11": "taṃ pana imasmiṃ gahitameva hotīti āha “desanāya arahatteneva kūṭaṃ gahita”nti.",
  "tika-s0202t0:764_0": "Brahmāyusuttavaṇṇanāya līnatthappakāsanā samattā.",
  "tika-s0202t0:765_0": "2. Selasuttavaṇṇanā",
  "tika-s0202t0:766_0": "396.",
  "tika-s0202t0:766_1": "Keṇiyoti tassa nāmaṃ,",
  "tika-s0202t0:766_2": "pubbe keṇiyā jīvikākappanatoti vadanti.",
  "tika-s0202t0:766_3": "Jaṭiloti jaṭādharo.",
  "tika-s0202t0:766_4": "Brāhmaṇajātikattā koṭisāratāya ca brāhmaṇamahāsālo.",
  "tika-s0202t0:766_5": "Payojetvā nissayo hutvā vasati,",
  "tika-s0202t0:766_6": "rattiṃ kāmasampattiṃ anubhavatīti vā yojanā.",
  "tika-s0202t0:766_7": "Susaṅkhatanti sappimadhusakkarādīhi ceva maricasiṅgīverādīhi ca suṭṭhu abhisaṅkhataṃ.",
  "tika-s0202t0:767_0": "Paṭikkhepapasannatāyāti ahovatāyaṃ appiccho,",
  "tika-s0202t0:767_1": "yo nimantiyamānopi na sādiyatīti upanimantiyamānassa paṭikkhepe titthiyānaṃ pasannabhāvatoti.",
  "tika-s0202t0:767_2": "Taṃ kathaṃ?",
  "tika-s0202t0:767_3": "Viruddhametanti “akāraṇameta”nti paṭikkhipati.",
  "tika-s0202t0:768_0": "398.",
  "tika-s0202t0:768_1": "Kappasahassehipi…pe…",
  "tika-s0202t0:768_2": "ahosīti idaṃ nānussavasiddhaṃ anumānaggahaṇaṃ sandhāyāha.",
  "tika-s0202t0:768_3": "Padeti uttarapadalopena niddesoti āha “padappamāṇe”ti.",
  "tika-s0202t0:768_4": "Pajjati nikkhipati etthāti vā padaṃ pakatiyā pādanikkhipaṭṭhānaṃ,",
  "tika-s0202t0:768_5": "tasmiṃ pade.",
  "tika-s0202t0:768_6": "Kīḷāpasutatādinā pamādaṃ āpajjati.",
  "tika-s0202t0:768_7": "Bodhisattacārikanti dukkaracariyaṃ sandhāya vadati.",
  "tika-s0202t0:769_0": "399.",
  "tika-s0202t0:769_1": "Paripuṇṇatāyāti anūnatāya.",
  "tika-s0202t0:769_2": "Ahīnaṅgatāyāti avekallabhāvato.",
  "tika-s0202t0:769_3": "Rocatīti ruci,",
  "tika-s0202t0:769_4": "dehappabhā,",
  "tika-s0202t0:769_5": "sobhaṇā ruci etassāti suruci.",
  "tika-s0202t0:769_6": "Ārohasampatti kāyassa pamāṇayuttauccatā.",
  "tika-s0202t0:769_7": "Pariṇāhasampatti kisathūlabhāvavajjitapariṇāhatā.",
  "tika-s0202t0:769_8": "Saṇṭhānasampatti avayavānaṃ susaṇṭhitatā.",
  "tika-s0202t0:769_9": "Cārudassanoti piyadassano tenāha “sucirampī”tiādi.",
  "tika-s0202t0:769_10": "Suvaṇṇasadisavaṇṇoti jātihiṅgulakena madditvā silānighaṃseneva parikammaṃ katvā ṭhapitaghanasuvaṇṇarūpavaṇṇo.",
  "tika-s0202t0:769_11": "Mahāpurisabhāvaṃ byañjenti pakāsentīti byañjanāni,",
  "tika-s0202t0:769_12": "mahāpurisalakkhaṇānīti āha “paṭhamaṃ vuttabyañjanānevā”ti.",
  "tika-s0202t0:770_0": "Pubbe vuttanti “surucī”ti pubbe vuttaṃ,",
  "tika-s0202t0:770_1": "“ādiccova virocasī”ti puna vuttaṃ.",
  "tika-s0202t0:770_2": "“Cārudassano suvaṇṇavaṇṇosī”ti pubbe vuttaṃ,",
  "tika-s0202t0:770_3": "“kalyāṇadassano bhikkhu kañcanābhattaco”ti puna vuttanti imamatthaṃ sandhāyāha “uttaragāthāyapi eseva nayo”ti.",
  "tika-s0202t0:770_4": "Sātisayaṃ uttamavaṇṇe vaṇṇetvā uttamavaṇṇinoti padena santaṃ pakāsetīti āha “uttamavaṇṇasampannassā”ti.",
  "tika-s0202t0:770_5": "Uttamasārathīti seṭṭhapurisasārathi.",
  "tika-s0202t0:770_6": "Tattha tattha jambuvanasaṇḍamaṇḍitatāya jambudīpo “jambusaṇḍo”ti vuccati.",
  "tika-s0202t0:770_7": "Issariyanti cakkavattissariyaṃ.",
  "tika-s0202t0:771_0": "Jātikhattiyāti jātimanto khattiyā.",
  "tika-s0202t0:771_1": "Rājābhirājāti ettha abhi-",
  "tika-s0202t0:771_2": "saddo pūjatthoti āha “rājūnaṃ pūjanīyo”ti.",
  "tika-s0202t0:772_0": "Appamāṇāti aparimāṇā lokadhātuyo.",
  "tika-s0202t0:772_1": "“Yāvatā pana ākaṅkheyyā”ti hi vuttaṃ.",
  "tika-s0202t0:772_2": "Dhammarājā anuttaroti ettha vuttaanuttarabhāvaṃ “yāvatā hī”tiādinā pākaṭataraṃ katvā dhammarājabhāvaṃ vibhāvetuṃ “svāha”ntiādi vuttaṃ.",
  "tika-s0202t0:772_3": "Dhammenāti paṭivedhadhammena.",
  "tika-s0202t0:772_4": "Tenāha “anuttarenevā”ti.",
  "tika-s0202t0:772_5": "Anuttarenāti visiṭṭhena uttamena.",
  "tika-s0202t0:772_6": "Imasmiṃ pakkhe dhammenāti paṭipattidhammenātipi saṅgayhati.",
  "tika-s0202t0:772_7": "Pariyattidhammenāti desanādhammena āṇācakkaṃ pavattemīti yojanā.",
  "tika-s0202t0:772_8": "Desanāñāṇapaṭivedhañāṇavibhāgaṃ dhammacakkameva vā.",
  "tika-s0202t0:772_9": "Appaṭivattiyanti paṭivattituṃ asakkuṇeyyaṃ.",
  "tika-s0202t0:773_0": "Tathāgatena jātoti tathāgatena hetunā ariyāya jātiyā jāto.",
  "tika-s0202t0:773_1": "Hetuatthe karaṇavacanaṃ.",
  "tika-s0202t0:773_2": "Anujātoti ca vutte anu-",
  "tika-s0202t0:773_3": "saddassa vasena tathāgatanti ca upayogavacanameva hoti,",
  "tika-s0202t0:773_4": "so ca anu-",
  "tika-s0202t0:773_5": "saddo hetuatthajotakoti āha “tathāgataṃ hetuṃ anujāto”ti.",
  "tika-s0202t0:773_6": "Avaññātabbabhāvena jātoti avajāto duppaṭipannattā.",
  "tika-s0202t0:773_7": "Tenāha “dussīlo”ti.",
  "tika-s0202t0:773_8": "Tathā hi vuttaṃ kokālikaṃ ārabbha “purisantakali avajāto”ti.",
  "tika-s0202t0:773_9": "Putto nāma na hoti tassa ovādānusāsaniyaṃ aṭṭhitattā.",
  "tika-s0202t0:773_10": "Evamāhāti “anujāto tathāgata”nti evamāha.",
  "tika-s0202t0:774_0": "Vijjāti maggavijjā.",
  "tika-s0202t0:774_1": "Ukkaṭṭhaniddesena vimuttīti phalavimutti.",
  "tika-s0202t0:774_2": "Nanu ca maggo bhāvetabbena gahitoti?",
  "tika-s0202t0:774_3": "Saccaṃ gahito,",
  "tika-s0202t0:774_4": "sabbe ca pana satta dhammā abhiññeyyāti vijjāya abhiññeyyabhāvo vutto.",
  "tika-s0202t0:774_5": "Iminā vā nayena sabbesampi abhiññeyyabhāvo vutto evāti veditabbo.",
  "tika-s0202t0:774_6": "Phalena vinā hetubhāvasseva abhāvato hetuvacanena phalasiddhi,",
  "tika-s0202t0:774_7": "nirodhassa ca sampāpanena maggassa hetubhāvo.",
  "tika-s0202t0:774_8": "Dukkhassa nibbattanena taṇhāya samudayabhāvoti imamatthaṃ saṅgahitameva atthato āpannattā.",
  "tika-s0202t0:774_9": "Yuttahetunāti yuttiyuttena hetunā buddhabhāvaṃ sādheti saccavinimuttassa bujjhitabbassa abhāvato saccasambodhaneneva ca tassa anavasesato buddhattā.",
  "tika-s0202t0:774_10": "Atthavacanañcetaṃ,",
  "tika-s0202t0:774_11": "payogavacanāni pana – brāhmaṇa,",
  "tika-s0202t0:774_12": "ahaṃ sammāsambuddho sabbathā aviparītadhammadesano,",
  "tika-s0202t0:774_13": "sammāsambuddhattā sabbattha aviparītamācikkhati yathāhaṃ sabbamaggadesakoti.",
  "tika-s0202t0:774_14": "Kiṃ pana bhagavā sayameva attano sammāsambuddhabhāvaṃ ārocetīti?",
  "tika-s0202t0:774_15": "Mahākaruṇāya aññesaṃ mahāvisayato.",
  "tika-s0202t0:774_16": "Tattha “ekomhi sammāsambuddho,",
  "tika-s0202t0:774_17": "sabbābhibhū sabbavidūhamasmī”tiādīni suttapadāni idameva ca suttapadaṃ etassa atthassa sādhakaṃ.",
  "tika-s0202t0:775_0": "Sallakantanoti sallānaṃ samucchinnattā.",
  "tika-s0202t0:775_1": "Rogassāti kilesarogassa.",
  "tika-s0202t0:775_2": "Tasmāti apunapavattipādanena tikicchanato.",
  "tika-s0202t0:775_3": "Brahmaṃ vā seṭṭhaṃ sammāsambodhiṃ pattoti brahmabhūto.",
  "tika-s0202t0:775_4": "Evaṃ āgatāyāti iminā –",
  "tika-s0202t0:776_0": "“Kāmā te paṭhamā senā, dutiyā arati vuccati;",
  "tika-s0202t0:777_0": "Tatiyā khuppipāsā te, catutthī taṇhā pavuccati.",
  "tika-s0202t0:778_0": "Thinamiddhaṃ tepañcamaṃ thinamiddhaṃ te, chaṭṭhā bhīrū pavuccati;",
  "tika-s0202t0:779_0": "Sattamī vicikicchā te, makkho thambho te aṭṭhamo.",
  "tika-s0202t0:780_0": "Lābho siloko sakkāro, micchāladdho ca yo yaso;",
  "tika-s0202t0:781_0": "Yo cattānaṃ samukkaṃse, pare ca avajānati;",
  "tika-s0202t0:782_0": "Esā namuci te senā, kaṇhassābhippahārinī”ti. ;",
  "tika-s0202t0:783_0": "Evaṃ vuttaṃ navavidhaṃ senaṃ saṅgayhati.",
  "tika-s0202t0:783_1": "Vase vattetvāti samucchindanena anuppādatāpādanena vase vattetvā.",
  "tika-s0202t0:783_2": "Kutoci abhayo nibbhayo.",
  "tika-s0202t0:784_0": "Sayameva daṭṭhabbanti yena yena adhigato,",
  "tika-s0202t0:784_1": "tena tena parasaddhāya gantabbaṃ hitvā asammohato paccavekkhaṇāñāṇeneva sāmaṃ daṭṭhabbaṃ.",
  "tika-s0202t0:784_2": "Tenāha “paccakkha”nti.",
  "tika-s0202t0:784_3": "Pasaṭṭhā diṭṭhi sandiṭṭhi.",
  "tika-s0202t0:784_4": "Yathā rathena jayatīti rathiko,",
  "tika-s0202t0:784_5": "evaṃ idaṃ maggabrahmacariyaṃ sandiṭṭhiyā jayatīti sandiṭṭhikaṃ.",
  "tika-s0202t0:784_6": "Atha vā diṭṭhanti dassanaṃ vuccati,",
  "tika-s0202t0:784_7": "diṭṭhameva sandiṭṭhaṃ,",
  "tika-s0202t0:784_8": "sandassananti attho.",
  "tika-s0202t0:784_9": "Sandiṭṭhaṃ arahatīti sandiṭṭhiko yathā vatthayugaṃ arahatīti vatthayugiko.",
  "tika-s0202t0:784_10": "Sandiṭṭhikaṃ phaladānaṃ sandhāya nāssa kāloti akālaṃ,",
  "tika-s0202t0:784_11": "akālameva akālikaṃ,",
  "tika-s0202t0:784_12": "na kālantaraṃ khepetvā phalaṃ deti,",
  "tika-s0202t0:784_13": "attano pana pavattisamanantarameva phalaṃ detīti attho.",
  "tika-s0202t0:784_14": "Atha vā attano phalappadāne pakaṭṭho kālo patto assāti kāliko,",
  "tika-s0202t0:784_15": "lokiyo kusaladhammo,",
  "tika-s0202t0:784_16": "idaṃ pana samanantaraphalattā na kālikaṃ.",
  "tika-s0202t0:785_0": "400.",
  "tika-s0202t0:785_1": "“Mahāyaññaṃ pavattayī”tiādīsu kevalaṃ dānadhammādīsu yaññapariyāyasambhavato “brāhmaṇānaṃ yaññābhāvato”ti vuttaṃ.",
  "tika-s0202t0:785_2": "Brāhmaṇā hi “aggimukhā devā”ti aggijuhanapubbakaṃ yaññaṃ vidahanti.",
  "tika-s0202t0:785_3": "Tenāha “aggijuhanappadhānāti attho”ti “bhūrbhuva?",
  "tika-s0202t0:785_4": "Sva?” Iti sāvittī pubbakattā mukhaṃ pubbaṅgamaṃ.",
  "tika-s0202t0:785_5": "“Mukhamiva mukha”ntiādīsu viya idhāpi padhānapariyāyo mukhasaddoti dassento “manussānaṃ seṭṭhato rājā ‘mukha’nti vutto”ti āha.",
  "tika-s0202t0:785_6": "Ādhāratoti ogāhantīnaṃ nadīnaṃ ādhārabhāvato paṭisaraṇato gantabbaṭṭhānabhāvato.",
  "tika-s0202t0:785_7": "Saññāṇatoti candayogavasena ajja asukanakkhattanti paññāyanato.",
  "tika-s0202t0:785_8": "Ālokakaraṇatoti nakkhattāni abhibhavitvā ālokakaraṇato.",
  "tika-s0202t0:785_9": "Sommabhāvatoti sītahimavāsītavātūpakkharabhāvato.",
  "tika-s0202t0:785_10": "Tapantānanti dīpasikhā aggijālā asanivicakkanti evamādīnaṃ vijjalantānaṃ.",
  "tika-s0202t0:785_11": "Āyamukhaṃ aggadakkhiṇeyyabhāvena.",
  "tika-s0202t0:786_0": "Dibbacakkhu dhammacakkhu paññācakkhu buddhacakkhu samantacakkhūti imehi pañcahi cakkhūhi.",
  "tika-s0202t0:786_1": "Te saraṇassāti te saraṇassa ca,",
  "tika-s0202t0:786_2": "te saraṇabhāvamūlakattā itaradvayassa ca,",
  "tika-s0202t0:786_3": "yathāvutta te-",
  "tika-s0202t0:786_4": "padena vuttatthato parassa cāti attho.",
  "tika-s0202t0:786_5": "Idaṃ vuttaṃ hoti –",
  "tika-s0202t0:786_6": "“te tuyhaṃ,",
  "tika-s0202t0:786_7": "itarassa ca saraṇassa aho ānubhāvo”ti.",
  "tika-s0202t0:786_8": "Āvuttivasena vā te saraṇassāti ettha attho vibhāvetabbo –",
  "tika-s0202t0:786_9": "tuyhaṃ saraṇabhūtassa ca itarasaraṇassa ca ānubhāvoti.",
  "tika-s0202t0:786_10": "Sesaṃ suviññeyyameva.",
  "tika-s0202t0:787_0": "Selasuttavaṇṇanāya līnatthappakāsanā samattā.",
  "tika-s0202t0:788_0": "3. Assalāyanasuttavaṇṇanā",
  "tika-s0202t0:789_0": "401.",
  "tika-s0202t0:789_1": "Aññamaññavisiṭṭhattā visadisaṃ rajjaṃ virajjaṃ,",
  "tika-s0202t0:789_2": "virajjato āgatā,",
  "tika-s0202t0:789_3": "tattha jātāti vā verajjakā,",
  "tika-s0202t0:789_4": "evaṃ jātā kho pana te,",
  "tika-s0202t0:789_5": "yasmā vatthābharaṇādivibhāgena nānappakārā honti,",
  "tika-s0202t0:789_6": "tasmā vuttaṃ “nānāverajjakāna”nti.",
  "tika-s0202t0:789_7": "Aṭṭhakathāyaṃ pana verajjasseva vasena nānappakāratā vuttā.",
  "tika-s0202t0:789_8": "Yaññupāsanādināti yaññānubhavanamantajjhenadakkhiṇapariyesanādinā.",
  "tika-s0202t0:789_9": "Catuvaṇṇasādhāraṇanti khattiyādīnaṃ catunnaṃ vaṇṇānaṃ sādhāraṇaṃ saṃsārasuddhipāpatassanaṃ.",
  "tika-s0202t0:789_10": "Nhānasuddhiyāti titthasamuddakhātesu mantajappanapubbakaṃ sāyaṃtatiyaudakorohanādinhānasuddhiyā.",
  "tika-s0202t0:789_11": "Bhāvanāsuddhiyāti paramajotibhūtāya purisabhāvanāsaṅkhātāya suddhiyā.",
  "tika-s0202t0:789_12": "Vāpitasiroti oropitakeso.",
  "tika-s0202t0:789_13": "Tameva hi siro vāpitanti vuccati.",
  "tika-s0202t0:790_0": "Sabhāvavādīti yathābhūtavādī.",
  "tika-s0202t0:790_1": "Pabbajantāti brāhmaṇapabbajjaṃ upagacchantā,",
  "tika-s0202t0:790_2": "tasmā brāhmaṇānaṃ pabbajjāvidhānaṃ sikkhantena bhotā “brāhmaṇāva sujjhanti,",
  "tika-s0202t0:790_3": "no abrāhmaṇā”ti ayaṃ vidhi sahetuko saupādāno sakkaccaṃ uggahito,",
  "tika-s0202t0:790_4": "tasmā tuyhaṃ parājayo natthi…pe…",
  "tika-s0202t0:790_5": "evamāhaṃsu.",
  "tika-s0202t0:791_0": "402.",
  "tika-s0202t0:791_1": "Laddhibhindanatthanti “brāhmaṇāva brahmuno puttā orasā mukhato jātā brahmajā”ti evaṃ pavattaladdhiyā viniveṭhanatthaṃ.",
  "tika-s0202t0:791_2": "Puttapaṭilābhatthāyāti “evaṃ mayaṃ pettikaṃ iṇadhāraṃ sodheyyāmā”ti laddhiyaṃ ṭhatvā puttapaṭilābhatthāya.",
  "tika-s0202t0:791_3": "Ayañhettha adhammikānaṃ brāhmaṇānaṃ ajjhāsayo.",
  "tika-s0202t0:791_4": "Nesanti brāhmaṇānaṃ.",
  "tika-s0202t0:791_5": "Saccavacanaṃ siyāti “brahmuno puttā”tiādivacanaṃ saccaṃ yadi siyā brāhmaṇīnaṃ…pe… bhaveyya,",
  "tika-s0202t0:791_6": "na cetaṃ atthi.",
  "tika-s0202t0:791_7": "Mahābrahmuno mukhato jātoti vādacchedakavādo mukhatojātacchekavādo.",
  "tika-s0202t0:791_8": "Assalāyanoviññū jātiko “nirakkhepaṃ samaṇena gotamena vutta”nti jānantopi sahagatānaṃ brāhmaṇānaṃ cittānurakkhaṇatthaṃ",
  "tika-s0202t0:791_9": "“kiñcāpi bhavaṃ gotamo”tiādimāha.",
  "tika-s0202t0:792_0": "403.",
  "tika-s0202t0:792_1": "Idāni brāhmaṇova seṭṭho vaṇṇoti vādaṃ bhindituṃ “sutaṃ te yonakakambojesū”tiādi āraddhaṃ.",
  "tika-s0202t0:792_2": "Yadi brāhmaṇova seṭṭho vaṇṇo,",
  "tika-s0202t0:792_3": "sabbattha brāhmaṇova seṭṭho bhaveyya,",
  "tika-s0202t0:792_4": "atha kasmā yonakakambojādijanapadesu brāhmaṇānaṃ seṭṭhabhāvo natthi?",
  "tika-s0202t0:792_5": "Evañhi tattha vaṇṇā,",
  "tika-s0202t0:792_6": "tasmā “brāhmaṇova seṭṭho”ti laddhimattametaṃ.",
  "tika-s0202t0:792_7": "Tesu hi janapadesu janā ekajjhaṃ sannipatitvā sammantayitvā katikaṃ akaṃsu,",
  "tika-s0202t0:792_8": "dāsaṃ sāmikaṃ katvā itare sabbe taṃ pūjetvā tassa vase vattanti,",
  "tika-s0202t0:792_9": "yo tesaṃ ayyo hoti itare sabbe tassa dāsā honti,",
  "tika-s0202t0:792_10": "te katipayasaṃvaccharātikkamena tassa kiñci dosaṃ disvā taṃ tato ṭhānato apanetvā aññaṃ ṭhapenti,",
  "tika-s0202t0:792_11": "iti so ayyo hutvā dāso hoti,",
  "tika-s0202t0:792_12": "itaro dāso hutvā ayyo hoti,",
  "tika-s0202t0:792_13": "evaṃ tāva keci “ayyo hutvā dāso hoti,",
  "tika-s0202t0:792_14": "dāso hutvā ayyo hotī”ti ettha atthaṃ vadanti.",
  "tika-s0202t0:792_15": "Aṭṭhakathāyaṃ pana purimavaseneva tamatthaṃ dassetuṃ “brāhmaṇo sabhariyo”tiādi vuttaṃ.",
  "tika-s0202t0:792_16": "Vayappatte putte asatīti idaṃ vakkhamānassa dārakassa dāyajjasāmikabhāvassa tāva dassanaṃ.",
  "tika-s0202t0:792_17": "Mātito suddhoti ettha yo mātito suddhattā ayyo,",
  "tika-s0202t0:792_18": "pitito asuddhattā dāso hoti,",
  "tika-s0202t0:792_19": "so eva pitito asuddhattā dāso hutvā mātito ayyo hotīti jātiṃ sambhedeti.",
  "tika-s0202t0:792_20": "Sova sabbena sabbaṃ hotīti na sakkā vattunti apare.",
  "tika-s0202t0:792_21": "Ko thāmoti mahante lokasannivāse anamatagge atīte kāle itthīnaṃ vā citte anavaṭṭhite dāsā dāsā eva honti,",
  "tika-s0202t0:792_22": "ayyā ayyā eva hontīti ettha ko ekantiko sahetuko avassayo,",
  "tika-s0202t0:792_23": "tassa sādhako siddhanto,",
  "tika-s0202t0:792_24": "kiṃ nidassananti attho.",
  "tika-s0202t0:793_0": "404. Sukkacchedakavādo nāmāti “brāhmaṇova sukko vaṇṇo”ti evaṃ vutto sukkacchedakavāro nāma.",
  "tika-s0202t0:794_0": "408.",
  "tika-s0202t0:794_1": "Sabbasmiṃ aggikiccaṃ karonteti etena yathā yato kutoci nissayato uppanno aggiupādānasampanno aggikiccaṃ karoti,",
  "tika-s0202t0:794_2": "evaṃ yasmiṃ kasmiñci dāsakule jāto upanissayasampanno sammāpaṭipajjamāno saṃsārato sujjhati evāti dasseti.",
  "tika-s0202t0:795_0": "409.",
  "tika-s0202t0:795_1": "Pādasikavaṇṇoti antarāḷavaṇṇo.",
  "tika-s0202t0:795_2": "Etesanti khattiyakumārena brāhmaṇakaññāya uppannaputto,",
  "tika-s0202t0:795_3": "brāhmaṇakumārena khattiyakaññāya uppannaputtoti etesaṃ dvinnaṃ māṇavakānaṃ.",
  "tika-s0202t0:795_4": "Matakabhatteti mate uddissa katabhatte.",
  "tika-s0202t0:795_5": "Thālipāketi katamaṅgalabhatte.",
  "tika-s0202t0:796_0": "410.",
  "tika-s0202t0:796_1": "Tumheti jātisāmaññato māṇavaṃ brāhmaṇehi saddhiṃ ekajjhaṃ saṅgaṇhanto āha.",
  "tika-s0202t0:796_2": "Ko nu khoti avaṃsiro isivādo,",
  "tika-s0202t0:796_3": "tesaṃ brāhmaṇīsīnaṃ asāmatthiyadassanena jātiyā appamāṇataṃ vibhāvetuṃ gāmadārakavesena upagacchi.",
  "tika-s0202t0:796_4": "Tena vuttaṃ “gāmaṇḍalarūpo viyā”ti.",
  "tika-s0202t0:796_5": "Koṇḍadamakoti adantadamako.",
  "tika-s0202t0:797_0": "411.",
  "tika-s0202t0:797_1": "Janetīti janikā janetti.",
  "tika-s0202t0:797_2": "Janako pitāti etthāpi eseva nayo.",
  "tika-s0202t0:797_3": "Gandhabbapañhanti gandhabbassa mātukucchiyaṃ uppajjanakasattassa khattiyabhāvādipucchaṃ.",
  "tika-s0202t0:797_4": "Dabbigahaṇasippampi ekā vijjā veditabbā.",
  "tika-s0202t0:797_5": "Tattha kira kusalo yaṃ kiñci āhārūpagapaṇṇapupphaphalabījaṃ antamaso elālukampi gahetvā bhesajjehi yojetvā",
  "tika-s0202t0:797_6": "pacanto sappimadhuphāṇitehi samānarasaṃ katvā sampādetuṃ sakkoti,",
  "tika-s0202t0:797_7": "puṇṇopi tādiso,",
  "tika-s0202t0:797_8": "tena ñātaṃ tvaṃ dabbigahaṇasippamattampi na jānāsīti sambandho.",
  "tika-s0202t0:797_9": "Saddhoti kammaphalasaddhāya saddho,",
  "tika-s0202t0:797_10": "pothujjanikeneva ratanattayapasādena pasanno.",
  "tika-s0202t0:797_11": "Tenevāha –",
  "tika-s0202t0:797_12": "“upāsakaṃ maṃ bhavaṃ…pe…",
  "tika-s0202t0:797_13": "saraṇaṃ gata”nti.",
  "tika-s0202t0:798_0": "Assalāyanasuttavaṇṇanāya līnatthappakāsanā samattā.",
  "tika-s0202t0:799_0": "4. Ghoṭamukhasuttavaṇṇanā",
  "tika-s0202t0:800_0": "412.",
  "tika-s0202t0:800_1": "Khemiyā nāma rañño deviyā ropitattā taṃ ambavanaṃ khemiyambavananti vuccatīti vadanti.",
  "tika-s0202t0:800_2": "Dhammikoti dhammayutto sabbasova adhammaṃ pahāya dhamme ṭhito.",
  "tika-s0202t0:800_3": "Paribbajati pabbajati etenāti paribbajo,",
  "tika-s0202t0:800_4": "gharāvāsato nikkhamanapubbakaṃ liṅgaggahaṇavasena sīlasamādānaṃ.",
  "tika-s0202t0:800_5": "Etthāti etasmiṃ paribbaje.",
  "tika-s0202t0:800_6": "Sabhāvoti taṃ paribbājaniyaṃ,",
  "tika-s0202t0:800_7": "tehi tehi paribbājakehi anuṭṭhātabbo paṭipattidhammasaṅkhāto sabhāvo.",
  "tika-s0202t0:800_8": "Dhammova pamāṇanti etena mayaṃ ahirimanā cittassa yathāupaṭṭhitaṃ kathema,",
  "tika-s0202t0:800_9": "tasmā taṃ appamāṇaṃ,",
  "tika-s0202t0:800_10": "yo panettha avitatho dhammo,",
  "tika-s0202t0:800_11": "tadeva pamāṇaṃ.",
  "tika-s0202t0:800_12": "Adhigatapaṭipattisaṅkhāto sabhāvo atthi,",
  "tika-s0202t0:800_13": "tassa tumhehi tumhehi bahunā nānāsandassanādi kammena idha bhavitabbaṃ,",
  "tika-s0202t0:800_14": "bahudevettha vattabbanti adhippāyo.",
  "tika-s0202t0:801_0": "414.",
  "tika-s0202t0:801_1": "Sārattarattāti sārajjanavasena rattā,",
  "tika-s0202t0:801_2": "bahularāgavasena abhirattāti attho.",
  "tika-s0202t0:801_3": "Attanā ñāpetabbamatthaṃ anuggahāpeti bodhetīti anuggaho,",
  "tika-s0202t0:801_4": "ñāpitakāraṇaṃ,",
  "tika-s0202t0:801_5": "saha anuggahenāti sānuggahā.",
  "tika-s0202t0:801_6": "Tenāha “sakāraṇā”ti.",
  "tika-s0202t0:801_7": "Kiṃ pana taṃ kāraṇaṃ?",
  "tika-s0202t0:801_8": "Imassādhippāyo “natthi dhammiko paribbajo”ti mayā vutto,",
  "tika-s0202t0:801_9": "addhā panāyasmā udeno yāthāvato dhammikaṃ paribbajaṃ me ācikkhatīti.",
  "tika-s0202t0:801_10": "Tenāha “vuttañheta”ntiādi.",
  "tika-s0202t0:802_0": "421.",
  "tika-s0202t0:802_1": "Sabbamidaṃ thāvarajaṅgamaṃ purisakataṃ,",
  "tika-s0202t0:802_2": "tasmā yaṃ kiñci katvā attā posetabbo rakkhitabboti lokāyatanissito nītimaggo ghoṭamukhakanto,",
  "tika-s0202t0:802_3": "tasmā āha “etassa kira jānanasippe”tiādi.",
  "tika-s0202t0:802_4": "Sagge nibbatto nāma natthi akattabbameva karaṇato.",
  "tika-s0202t0:802_5": "Devalokapariyāpannadhanaṃ manussānaṃ upakappapuññābhāvato pubbe attanā nihitadhanaṃ “asuke cā”ti ācikkhitvā gato.",
  "tika-s0202t0:802_6": "Sesaṃ suviññeyyameva.",
  "tika-s0202t0:803_0": "Ghoṭamukhasuttavaṇṇanāya līnatthappakāsanā samattā.",
  "tika-s0202t0:804_0": "5. Caṅkīsuttavaṇṇanā",
  "tika-s0202t0:805_0": "422.",
  "tika-s0202t0:805_1": "Tasminti sālavane.",
  "tika-s0202t0:805_2": "Uttarena opāsādanti opāsādagāmassa uttaradisāyaṃ.",
  "tika-s0202t0:805_3": "Uttarenāti ena-",
  "tika-s0202t0:805_4": "saddayogena hi opāsādanti upayogavacanaṃ.",
  "tika-s0202t0:805_5": "Ajjhāvasatīti ettha adhi- ā-",
  "tika-s0202t0:805_6": "saddānaṃ anatthantarataṃ hadaye katvā āha “vasatī”ti.",
  "tika-s0202t0:805_7": "Idāni tesaṃ atthavisesabhāvitaṃ dassento “abhibhavitvā vā āvasatī”tiādimāha.",
  "tika-s0202t0:805_8": "Etthāti opāsādapade.",
  "tika-s0202t0:805_9": "Sattussadantiādīsu pana kathanti āha –",
  "tika-s0202t0:805_10": "“tassa anuppayogattāva sesapadesū”ti. Upa- anu- adhi- iti- evaṃ-",
  "tika-s0202t0:805_11": "pubbake vasanakiriyayāṭṭhāne upayogavacanameva pāpuṇātīti saddavidū icchantīti āha “lakkhaṇaṃ saddasatthato pariyesitabba”nti.",
  "tika-s0202t0:805_12": "Tathā hi vuttaṃ “upasaggavasena panettha bhummatthe upayogavacanaṃ veditabba”nti.",
  "tika-s0202t0:805_13": "Ussadatā nāmettha bahulatāti taṃ bahulataṃ dassetuṃ “bahujana”ntiādi vuttaṃ.",
  "tika-s0202t0:805_14": "Āvajjitvāti parikkhipitvā.",
  "tika-s0202t0:806_0": "Raññā viya bhuñjitabbanti vā rājabhoggaṃ.",
  "tika-s0202t0:806_1": "Rañño dāyabhūtanti kulaparamparāya bhoggabhāvena raññā laddhadāyabhūtaṃ.",
  "tika-s0202t0:806_2": "Tenāha “dāyajjanti attho”ti.",
  "tika-s0202t0:806_3": "Rājanīhārena paribhuñjitabbato uddhaṃ paribhogalābhassa seṭṭhadeyyatā nāma natthīti āha –",
  "tika-s0202t0:806_4": "“chattaṃ ussāpetvā rājasaṅkhepena paribhuñjitabba”nti.",
  "tika-s0202t0:806_5": "Titthapabbatādīsūti nadītitthapabbatapādagāmadvāraaṭavīmukhādīsu.",
  "tika-s0202t0:806_6": "Nissaṭṭhapariccattanti muttacāgavasena pariccattaṃ katvā.",
  "tika-s0202t0:806_7": "Etesaṃ brāhmaṇagahapatikānaṃ.",
  "tika-s0202t0:807_0": "423.",
  "tika-s0202t0:807_1": "Ti sannipatitā.",
  "tika-s0202t0:807_2": "Yo koci viññūnaṃ icchito pañho,",
  "tika-s0202t0:807_3": "tassa pucchitassa yāthāvato kathanasamattho pucchitapañhabyākaraṇasamattho.Kulāpadesādinā mahatī mattā etassāti mahāmatto.",
  "tika-s0202t0:808_0": "424.",
  "tika-s0202t0:808_1": "Teti “nānāverajjakā”ti vuttabrāhmaṇā.",
  "tika-s0202t0:808_2": "“Ubhato sujāto”ti ettake vutte yehi kehici dvīhi bhāgehi sujātatā viññāyeyya,",
  "tika-s0202t0:808_3": "sujātasaddo ca “sujāto cārudassano”tiādīsu ārohapariṇāhasampattipariyāyoti jātivaseneva sujātataṃ vibhāvetuṃ “mātito ca pitito cā”ti vuttaṃ.",
  "tika-s0202t0:808_4": "Anorasaputtavasenapi loke mātupitusamaññā dissati,",
  "tika-s0202t0:808_5": "idha panassa orasaputtavaseneva icchīyatīti dassetuṃ “saṃsuddhagahaṇīko”ti vuttaṃ.",
  "tika-s0202t0:808_6": "Pitā ca mātā ca pitaro,",
  "tika-s0202t0:808_7": "pitūnaṃ pitaro pitāmahā,",
  "tika-s0202t0:808_8": "tesaṃ yugo pitāmahayugo,",
  "tika-s0202t0:808_9": "tasmā yāva sattamā pitāmahayugāti evamettha attho daṭṭhabbo.",
  "tika-s0202t0:808_10": "Yugasaddo cettha ekasesanayena daṭṭhabbo “yugo ca yugo ca yugā”ti.",
  "tika-s0202t0:808_11": "Evañhi tattha tattha dvinnaṃ gahitameva hoti. Tenāha –",
  "tika-s0202t0:808_12": "“tato uddhaṃ sabbepi pubbapurisā pitāmahaggahaṇeneva gahitā”ti.",
  "tika-s0202t0:808_13": "Purisaggahaṇañcettha ukkaṭṭhaniddesavasena katanti daṭṭhabbaṃ.",
  "tika-s0202t0:808_14": "Evañhi “mātito”ti pāḷivacanaṃ samatthitaṃ hoti.",
  "tika-s0202t0:808_15": "Akkhittoti appattakhepo.",
  "tika-s0202t0:808_16": "Anavakkhittoti saddhathālipākādīsu na avakkhitto.",
  "tika-s0202t0:808_17": "Jātivādenāti hetumhi karaṇavacananti dassetuṃ “kena kāraṇenā”tiādi vuttaṃ.",
  "tika-s0202t0:808_18": "Ettha ca ubhato…pe…",
  "tika-s0202t0:808_19": "pitāmahayugāti etena brāhmaṇassa yonidosābhāvo dassito saṃsuddhagahaṇikabhāvakittanato.",
  "tika-s0202t0:808_20": "Akkhittoti iminā kiriyāparādhābhāvo.",
  "tika-s0202t0:808_21": "Kiriyāparādhena hi sattā khepaṃ pāpuṇanti.",
  "tika-s0202t0:808_22": "Anupakuṭṭhoti iminā ayuttasaṃsaggābhāvo.",
  "tika-s0202t0:808_23": "Ayuttasaṃsaggampi hi paṭicca sattā akkosaṃ labhanti.",
  "tika-s0202t0:809_0": "Issaroti adhipateyyasaṃvattaniyakammaphalena īsanasīlo.",
  "tika-s0202t0:809_1": "Sā panassa issaratā vibhavasampattipaccayā pākaṭā jātāti aḍḍhatāpariyāyabhāvena vadanto “aḍḍhoti issaro”ti āha.",
  "tika-s0202t0:809_2": "Mahantaṃ dhanamassa bhūmigatañceva vehāsaṭṭhañcāti mahaddhano.",
  "tika-s0202t0:809_3": "Tassāti tassa tassa.",
  "tika-s0202t0:809_4": "Vadanti “anvayato byatirekato ca anupasaṅkamanakāraṇaṃ kittemā”ti.",
  "tika-s0202t0:810_0": "Adhikarūpoti visiṭṭharūpo uttamasarīro.",
  "tika-s0202t0:810_1": "Dassanaṃ arahatīti dassanīyo.",
  "tika-s0202t0:810_2": "Tenāha “dassanayoggo”ti.",
  "tika-s0202t0:810_3": "Pasādaṃ āvahatīti pāsādiko.",
  "tika-s0202t0:810_4": "Tenāha “cittapasādajananato”ti.",
  "tika-s0202t0:810_5": "Vaṇṇassāti vaṇṇadhātuyā.",
  "tika-s0202t0:810_6": "Sarīranti sannivesavisiṭṭho karacaraṇagīvāsīsādi avayavasamudāyo,",
  "tika-s0202t0:810_7": "so ca saṇṭhānamukhena gayhatīti “paramāya vaṇṇapokkharatāyāti paramāya…pe…",
  "tika-s0202t0:810_8": "sampattiyā cā”ti vuttaṃ.",
  "tika-s0202t0:810_9": "Sabbavaṇṇesu suvaṇṇavaṇṇova uttamoti vuttaṃ “seṭṭhena suvaṇṇavaṇṇena samannāgato”ti.",
  "tika-s0202t0:810_10": "Tathā hi buddhā cakkavattino ca suvaṇṇavaṇṇāva honti.",
  "tika-s0202t0:810_11": "Brahmavacchasīti uttamasarīrābho suvaṇṇābhoti attho.",
  "tika-s0202t0:810_12": "Imameva hi atthaṃ sandhāyāha “mahābrahmuno sarīrasadisena sarīrena samannāgato”ti.",
  "tika-s0202t0:810_13": "Na brahmujugattataṃ.",
  "tika-s0202t0:810_14": "Akhuddāvakāso dassanāyāti ārohapariṇāhasampattiyā avayavapāripūriyā ca dassanāya okāso na khuddako.",
  "tika-s0202t0:810_15": "Tenāha “sabbānevā”tiādi.",
  "tika-s0202t0:811_0": "Yamaniyamalakkhaṇaṃ sīlamassa atthīti sīlavā,",
  "tika-s0202t0:811_1": "taṃ panassa rattaññutāya vuddhaṃ vaḍḍhitaṃ sīlaṃ assa atthīti vuddhasīlī,",
  "tika-s0202t0:811_2": "tena ca sabbadā samāyogato vuḍḍhasīlena samannāgato.",
  "tika-s0202t0:811_3": "Pañcasīlamattameva sandhāya vadanti tato paraṃ sīlassa tattha abhāvato tesañca ajānanato.",
  "tika-s0202t0:812_0": "Ṭhānakaraṇasampattiyā sikkhāsampattiyā ca katthacipi anūnatāya parimaṇḍalapadāni byañjanāni akkharāni etissāti parimaṇḍalapadabyañjanā.",
  "tika-s0202t0:812_1": "Atha vā pajjati attho etenāti padaṃ, nāmādi,",
  "tika-s0202t0:812_2": "yathādhippetamatthaṃ byañjetīti byañjanaṃ vākyaṃ,",
  "tika-s0202t0:812_3": "tesaṃ paripuṇṇatāya parimaṇḍalapadabyañjanā.",
  "tika-s0202t0:812_4": "Atthañāpanasādhanatāya vācāva karaṇanti vākkaraṇaṃ,",
  "tika-s0202t0:812_5": "udāharaṇaghoso.",
  "tika-s0202t0:812_6": "Guṇaparipuṇṇabhāvena tassa brāhmaṇassa,",
  "tika-s0202t0:812_7": "tena vā bhāsitabbaatthassa.",
  "tika-s0202t0:812_8": "Pūre puṇṇabhāve.",
  "tika-s0202t0:812_9": "Pūreti ca purimasmiṃ atthe ādhāre bhummaṃ,",
  "tika-s0202t0:812_10": "dutiyasmiṃ visaye.",
  "tika-s0202t0:812_11": "Sukhumālattanenāti iminā tassā vācāya mudusaṇhabhāvamāha.",
  "tika-s0202t0:812_12": "Apalibuddhāya pittasemhādīhi.",
  "tika-s0202t0:812_13": "Sandiṭṭhaṃ sabbaṃ dassetvā viya ekadesakathanaṃ.",
  "tika-s0202t0:812_14": "Vilambitaṃ saṇikaṃ cirāyitvā kathanaṃ.",
  "tika-s0202t0:812_15": "“Sandiddhavilambitādī”ti vā pāṭho.",
  "tika-s0202t0:812_16": "Tattha sandiddhaṃ sandehajanakaṃ. Ādi-",
  "tika-s0202t0:812_17": "saddena khalitānukaḍḍhitādiṃ saṅgaṇhāti.",
  "tika-s0202t0:812_18": "Ādimajjhapariyosānaṃ pākaṭaṃ katvāti iminā cassa vācāya atthapāripūriṃ vadanti.",
  "tika-s0202t0:813_0": "425.",
  "tika-s0202t0:813_1": "Sadisāti ekadesena sadisā.",
  "tika-s0202t0:813_2": "Na hi buddhānaṃ guṇehi sabbathā sadisā kecipi guṇā aññesu labbhanti.",
  "tika-s0202t0:813_3": "Itareti attano guṇehi asadisaguṇe.",
  "tika-s0202t0:813_4": "Idanti idaṃ atthajātaṃ.",
  "tika-s0202t0:813_5": "Gopadakanti gāviyā pade ṭhitaudakaṃ.",
  "tika-s0202t0:813_6": "Kulapariyāyenāti kulānukkamena.",
  "tika-s0202t0:814_0": "Tatthāti mañcake.",
  "tika-s0202t0:814_1": "Sīhaseyyaṃ kappesīti yathā rāhu asurindo āyāmato vitthārato ubbedhato ca bhagavato rūpakāyassa paricchedaṃ gahetuṃ na sakkoti,",
  "tika-s0202t0:814_2": "tathārūpaṃ iddhābhisaṅkhāraṃ abhisaṅkharonto sīhaseyyaṃ kappesi.",
  "tika-s0202t0:815_0": "Parisuddhaṭṭhena ariyanti āha “ariyaṃ uttamaṃ parisuddha”nti.",
  "tika-s0202t0:815_1": "Anavajjaṭṭhena kusalaṃ,",
  "tika-s0202t0:815_2": "na sukhavipākaṭṭhena.",
  "tika-s0202t0:815_3": "Katthaci caturāsīti pāṇasahassāni katthaci aparimāṇāpi devamanussā yasmā catuvīsatiyā ṭhānesu asaṅkhyeyyā aparimeyyā maggaphalāmataṃ pivanti.",
  "tika-s0202t0:815_4": "Koṭisatasahassādiparimāṇenapi bahū eva.",
  "tika-s0202t0:815_5": "Tasmā anuttarācārasikkhāpanavaseneva bhagavā bahūnaṃ ācariyo.",
  "tika-s0202t0:815_6": "Teti kāmarāgato aññe bhagavatā pahīnakilese.",
  "tika-s0202t0:816_0": "Apāpapurekkhāroti apāpehi purakkharīyati,",
  "tika-s0202t0:816_1": "na vā pāpaṃ purato karotītipi apāpapurekkhāroti imamatthaṃ dassetuṃ “apāpe nava lokuttaradhamme”tiādi vuttaṃ.",
  "tika-s0202t0:816_2": "Tattha apāpeti pāpapapaṭipakkhe pāparahite ca.",
  "tika-s0202t0:816_3": "Brahmani bhavā,",
  "tika-s0202t0:816_4": "brahmuno vā hitā garukaraṇādinā,",
  "tika-s0202t0:816_5": "brahmānaṃ vā maggaṃ jānātīti brahmaññā,",
  "tika-s0202t0:816_6": "tassā brahmaññāya pajāya.",
  "tika-s0202t0:817_0": "Tiroraṭṭhā tirojanapadāti ettha rajjaṃ raṭṭhaṃ rājanti rājāno etenāti katvā.",
  "tika-s0202t0:817_1": "Tadekadesabhūtā padesā pana janapado janā pajjanti ettha sukhajīvikaṃ pāpuṇantīti katvā.",
  "tika-s0202t0:817_2": "Pucchāya dosaṃ sallakkhetvāti sambandho.",
  "tika-s0202t0:817_3": "Bhagavā vissajjeti tesaṃ upanissayasampattiṃ cintetvāti adhippāyo.",
  "tika-s0202t0:817_4": "Navakāti āgantukabhāvena amhākaṃ abhinavā.",
  "tika-s0202t0:818_0": "426.",
  "tika-s0202t0:818_1": "Opāteti nippātetīti attho.",
  "tika-s0202t0:818_2": "Tathābhūto ca tattha pesitā hotīti vuttaṃ “pavesetī”ti.",
  "tika-s0202t0:818_3": "Saṃpurakkharontīti sakkaccaṃ pubbaṅgamaṃ karonti.",
  "tika-s0202t0:818_4": "Tenāha “purato katvā vicarantī”ti.",
  "tika-s0202t0:819_0": "427.",
  "tika-s0202t0:819_1": "Sudde bahi katvā raho sāsitabbaṭṭhena mantā eva taṃtaṃatthapaṭipattihetutāya padanti mantapadaṃ vedaṃ.",
  "tika-s0202t0:819_2": "Tenāha “vedo”ti.",
  "tika-s0202t0:819_3": "Evaṃ kirāti paramparabhāvena ābhatanti ācariyaparamparāya ābhataṃ.",
  "tika-s0202t0:819_4": "Pāvacanasaṅkhātasampattiyāti pamukhavacanamhi udattādisampattiyā.",
  "tika-s0202t0:819_5": "Sāvittiādīhi chandabandhehi vaggabandhehi cāti gāyattīādīhi ajjhāyānuvākādīhi chandabandhehi ca vaggabandhehi ca.",
  "tika-s0202t0:819_6": "Sampādetvāti padasampattiṃ ahāpetvā.",
  "tika-s0202t0:819_7": "Pavattāroti vā pāvacanavasena vattāro.",
  "tika-s0202t0:819_8": "Sajjhāyitanti gāyanavasena sajjhāyitaṃ,",
  "tika-s0202t0:819_9": "taṃ pana padeneva icchitanti āha “padasampattivasenā”ti.",
  "tika-s0202t0:819_10": "Aññesaṃ vuttanti pāvacanavasena aññesaṃ vuttaṃ.",
  "tika-s0202t0:819_11": "Rāsikatanti iruvedayajuvedasāmavedādivasena,",
  "tika-s0202t0:819_12": "tatthāpi paccekaṃ mantabrahmādivasena ajjhāyānuvākādivasena rāsikataṃ.",
  "tika-s0202t0:819_13": "Dibbena cakkhunā oloketvāti dibbacakkhuparibhaṇḍena yathākammūpagañāṇena sattānaṃ kammassakataṃ,",
  "tika-s0202t0:819_14": "paccakkhato dassanaṭṭhena dibbacakkhusadisena pubbenivāsañāṇena atītakappe brāhmaṇānaṃ mantajjhenavidhiñca oloketvā.",
  "tika-s0202t0:819_15": "Pāvacanena saha saṃsandetvāti kassapasammāsambuddhassa yaṃ vacanaṃ vaṭṭasannissitaṃ,",
  "tika-s0202t0:819_16": "tena saha aviruddhaṃ katvā.",
  "tika-s0202t0:819_17": "Na hi tesaṃ vivaṭṭasannissito attho paccakkho hoti.",
  "tika-s0202t0:819_18": "Aparāpareti aṭṭhakādīhi aparāpare,",
  "tika-s0202t0:819_19": "pacchimā okkākarājakālādīsu uppannā.",
  "tika-s0202t0:819_20": "Pakkhipitvāti aṭṭhakādīhi ganthitamantapadesu kilesasannissitapadānaṃ tattha tattha pade pakkhipanaṃ katvā.",
  "tika-s0202t0:819_21": "Viruddhe akaṃsūti brāhmaṇadhammikasuttādīsu āgatanayeneva saṃkilesikatthadīpanato paccanīkabhūte akaṃsu.",
  "tika-s0202t0:820_0": "428.",
  "tika-s0202t0:820_1": "Paṭipāṭiyā ghaṭitāti paṭipāṭiyā sambaddhā.",
  "tika-s0202t0:820_2": "Paramparasaṃsattāti ādāniyāya yaṭṭhiyā saṃsattā.",
  "tika-s0202t0:820_3": "Tenāha “yaṭṭhiggāhakena cakkhumatā”ti.",
  "tika-s0202t0:820_4": "Purimassāti maṇḍalākārena ṭhitāya andhaveṇiyā sabbapurimassa hatthena sabbapacchimassa kacchaṃ gaṇhāpetvā.",
  "tika-s0202t0:820_5": "Divasampīti anekadivasampi.",
  "tika-s0202t0:820_6": "Cakkhussa anāgatabhavaṃ ñatvā yathāakkantaṭṭhāneyeva anupatitvā akkamanaṃva sallakkhetvā “kahaṃ cakkhumā kahaṃ maggo”ti pariveditvā.",
  "tika-s0202t0:821_0": "Pāḷiāgatesu dvīsūti saddhā anussavoti imesu dvīsu.",
  "tika-s0202t0:821_1": "Evarūpeti yathā saddhānussavā,",
  "tika-s0202t0:821_2": "evarūpe eva paccakkhagāhinoti attho.",
  "tika-s0202t0:821_3": "Tayoti ruciākāraparivitakkadiṭṭhinijjhānakkhantiyo.",
  "tika-s0202t0:821_4": "Bhūtavipākāti bhūtatthaniṭṭhāyakā adhippetatthasādhakā,",
  "tika-s0202t0:821_5": "vuttavipariyāyena abhūtatthavipākā veditabbā.",
  "tika-s0202t0:821_6": "Etthāti etesu saddhāyitādivatthūsu.",
  "tika-s0202t0:821_7": "Ekaṃseneva niṭṭhaṃ gantuṃ nālaṃ anekantikattā saddhādiggāhassa.",
  "tika-s0202t0:821_8": "Upari pucchāya maggaṃ vivaritvā ṭhapesi saccānurakkhāya ñātukāmatāya uppāditattā.",
  "tika-s0202t0:821_9": "Passati hi bhagavā –",
  "tika-s0202t0:821_10": "mayā “saccamanurakkhatā…pe…",
  "tika-s0202t0:821_11": "niṭṭhaṃ gantu”nti vutte saccānurakkhaṇaṃ ñātukāmo māṇavo “kittāvatā”tiādinā pucchissati,",
  "tika-s0202t0:821_12": "tassa taṃ vissajjetvā saccānubodhe pucchāya avasaraṃ datvā tassa upanissaye upakāradhamme kathessāmīti.",
  "tika-s0202t0:821_13": "Tena vuttaṃ –",
  "tika-s0202t0:821_14": "“upari pucchāya maggaṃ vivaritvā ṭhapesī”ti.",
  "tika-s0202t0:822_0": "430.",
  "tika-s0202t0:822_1": "Attānaññeva sandhāya vadati,",
  "tika-s0202t0:822_2": "yato vuttaṃ pāḷiyaṃ –",
  "tika-s0202t0:822_3": "“yaṃ kho panāyamāyasmā dhammaṃ deseti,",
  "tika-s0202t0:822_4": "gambhīro so dhammo duddaso duranubodho”tiādi.",
  "tika-s0202t0:822_5": "Lubbhantīti lobhanīyā yathā “apāyagamanīyā”ti āha “lobhanīyesu dhammesūti lobhadhammesū”ti.",
  "tika-s0202t0:822_6": "Yathā vā rūpādidhammā lobhanīyā,",
  "tika-s0202t0:822_7": "evaṃ lobhoti āha “lobhanīyesu dhammesūti lobhadhammesū”ti.",
  "tika-s0202t0:822_8": "Tenevāha –",
  "tika-s0202t0:822_9": "“yaṃ loke piyarūpaṃ sātarūpaṃ,",
  "tika-s0202t0:822_10": "etthesā taṇhā uppajjamānā uppajjati,",
  "tika-s0202t0:822_11": "ettha nivisamānā nivisatī”ti.",
  "tika-s0202t0:822_12": "Ese nayo sesapadadvayepi.",
  "tika-s0202t0:823_0": "432.",
  "tika-s0202t0:823_1": "Nivesetīti ṭhapeti paṭṭhapeti.",
  "tika-s0202t0:823_2": "Payirupāsatīti upaṭṭhānavasena upagantvā nisīdati.",
  "tika-s0202t0:823_3": "Suyyati etenāti sotanti āha “pasādasota”nti.",
  "tika-s0202t0:823_4": "Tañhi savanāya odahitabbanti.",
  "tika-s0202t0:823_5": "Dhāreti sandhāreti tattheva manaṃ ṭhapeti.",
  "tika-s0202t0:823_6": "Atthatoti yathāvuttassa dhammassa atthato.",
  "tika-s0202t0:823_7": "Kāraṇatoti yuttito hetudāharaṇehi upapattito.",
  "tika-s0202t0:823_8": "Olokananti evametanti yathāsabhāvato paññācakkhunā daṭṭhabbataṃ khamanti,",
  "tika-s0202t0:823_9": "tañca mahantassa maṇino pajjalantassa viya āvikatvā atthassa citte upaṭṭhānanti āha “idhā”tiādi.",
  "tika-s0202t0:823_10": "Kattukamyatāchandoti kattukāmatāsaṅkhāto kusalacchando.",
  "tika-s0202t0:823_11": "Vāyamatītiādito catunnampi vīriyānaṃ vasena vāyāmaṃ parakkamaṃ karoti.",
  "tika-s0202t0:823_12": "Maggapadhānaṃ padahatīti maggāvahaṃ maggapariyāpannañca sammappadhānaṃ padahati,",
  "tika-s0202t0:823_13": "padahanavasena taṃ paripūreti.",
  "tika-s0202t0:823_14": "Paramasaccanti amoghadhammattā paramatthasaccaṃ.",
  "tika-s0202t0:823_15": "Sahajātanāmakāyenāti maggapaññāsahajātanāmakāyena.",
  "tika-s0202t0:823_16": "Tadevāti tadeva paramasaccaṃ nibbānaṃ.",
  "tika-s0202t0:823_17": "Tenevāha –",
  "tika-s0202t0:823_18": "“sacchikiriyābhisamayena vibhūtaṃ pākaṭaṃ karonto passatī”ti.",
  "tika-s0202t0:824_0": "433- 4.",
  "tika-s0202t0:824_1": "Maggānubodhoti maggapaṭipāṭiyā bodho bujjhanaṃ,",
  "tika-s0202t0:824_2": "yesaṃ kilesānaṃ samucchindanavasena maggappaṭivedho,",
  "tika-s0202t0:824_3": "tesaṃ paṭipassambhanavasena pavattamānaṃ sāmaññaphalaṃ,",
  "tika-s0202t0:824_4": "maggena paṭividdhāni saccāni,",
  "tika-s0202t0:824_5": "paramatthasaccameva vā anurūpabujjhananti adhippāyo.",
  "tika-s0202t0:824_6": "“Saccānuppattīti phalasacchikiriyā”ti vuttaṃ.",
  "tika-s0202t0:824_7": "Evañhi sati heṭṭhā vuttā saddhāpaṭilābhādayo dvādasa dhammā saccānuppattiyā upakārā honti,",
  "tika-s0202t0:824_8": "tasmā vuttaṃ “tesaṃyevāti heṭṭhā vuttānaṃ dvādasanna”nti.",
  "tika-s0202t0:824_9": "Nāyaṃ “tesaṃyevā”ti padassa attho.",
  "tika-s0202t0:824_10": "Satipi kusalavipākādibhāvena nānatte vatthārammaṇabhūmikiccādivasena pana sadisāti upāyatova maggadhammā",
  "tika-s0202t0:824_11": "āsevitā bahulīkatā phalabhūtāti vattabbataṃ arahatīti taṃsadise tabbohāraṃ katvā “tesaṃ maggasampayuttadhammāna”nti vuttaṃ.",
  "tika-s0202t0:824_12": "Evañhi āsevanāgahaṇaṃ samatthitaṃ,",
  "tika-s0202t0:824_13": "na aññathā.",
  "tika-s0202t0:824_14": "Na hi ekacittakkhaṇikānaṃ maggadhammānaṃ āsevanā,",
  "tika-s0202t0:824_15": "bahulīkammaṃ vā atthīti.",
  "tika-s0202t0:824_16": "Tulanāti vipassanā.",
  "tika-s0202t0:824_17": "Sā hi vuṭṭhānagāminibhūtā maggappadhānassa bahukārā tassa abhāve maggappadhānasseva abhāvato,",
  "tika-s0202t0:824_18": "evaṃ ussāho tulanāya chando ussāhassa bahukārotiādinā heṭṭhimassa uparimūpakārataṃ suviññeyyamevāti āha –",
  "tika-s0202t0:824_19": "“iminā nayena sabbapadesu attho veditabbo”ti.",
  "tika-s0202t0:824_20": "Sesaṃ suviññeyyameva.",
  "tika-s0202t0:825_0": "Caṅkīsuttavaṇṇanāya līnatthappakāsanā samattā.",
  "tika-s0202t0:826_0": "6. Esukārīsuttavaṇṇanā",
  "tika-s0202t0:827_0": "437.",
  "tika-s0202t0:827_1": "Koṭṭhāsanti maṃsabhāgaṃ.",
  "tika-s0202t0:827_2": "Laggāpeyyunti nhārunā vā vākena vā bandhitvā purisassa hatthe vā vasanagehe vā olambanavasena bandheyyuṃ.",
  "tika-s0202t0:827_3": "Satthadhammanti satthikesu satthavāhena paṇetabbaṃ āṇādhammaṃ.",
  "tika-s0202t0:827_4": "Tassa nikkhamanatthanti taṃ mūlaṃ satthikehi nittharaṇatthaṃ.",
  "tika-s0202t0:827_5": "Pāpaṃ assāti paricarantassa pāricariyāya ahitaṃva assa.",
  "tika-s0202t0:827_6": "Tenāha “na seyyo”ti.",
  "tika-s0202t0:827_7": "Uccakulīnādayo dutiyavārādīhi vuccanti,",
  "tika-s0202t0:827_8": "idha upadhivipattisampattiyo pāpiyādipadehi vuttāti adhippāyo. Tenāha –",
  "tika-s0202t0:827_9": "“pāpiyoti pāpako lāmako attabhāvo assā”ti.",
  "tika-s0202t0:827_10": "Seyyaṃsoti hitakoṭṭhāso,",
  "tika-s0202t0:827_11": "hitasabhāvoti attho.",
  "tika-s0202t0:827_12": "Uccakulīnatāti karaṇatthe paccattavacananti āha “uccākulīnattenā”ti.",
  "tika-s0202t0:827_13": "“Vaṇṇo na khīyetha tathāgatassā”tiādīsu viya vaṇṇasaddo idha pasaṃsāpariyāyoti āha “vessopi hi uḷāravaṇṇo hotī”ti.",
  "tika-s0202t0:828_0": "440.",
  "tika-s0202t0:828_1": "“Niravo padasaddo soḷāragottassa akiṇṇamattikāpatto tiṭṭheyya asaṅgacārī”ti vuttattā bhikkhā caritabbāva,",
  "tika-s0202t0:828_2": "ayaṃ tesaṃ kuladhammoti adhippāyo.",
  "tika-s0202t0:828_3": "Haritvāti apanetvā.",
  "tika-s0202t0:828_4": "Sattajīvo sattavāṇijako.",
  "tika-s0202t0:828_5": "Gopeti rakkhatīti gopo,",
  "tika-s0202t0:828_6": "ārakkhādhikāre niyutto.",
  "tika-s0202t0:828_7": "Asanti lūnanti tenāti asitaṃ, lavittaṃ.",
  "tika-s0202t0:828_8": "Vividhaṃ bhāraṃ ābhañjanti olambanti etthāti byābhaṅgī, kājaṃ.",
  "tika-s0202t0:829_0": "441.",
  "tika-s0202t0:829_1": "Anussaratoti anussaraṇahetu kulavaṃsānussaraṇakkhaṇe khattiyotiādinā saṅkhyaṃ gacchati.",
  "tika-s0202t0:829_2": "Tenāha “porāṇe…pe…",
  "tika-s0202t0:829_3": "anussariyamāne”ti.",
  "tika-s0202t0:829_4": "Uccanīcattajānanatthañca kulavavatthānaṃ kataṃ hotīti khattiyādikulakammunā tesaṃ catunnaṃ vaṇṇānaṃ sandhanaṃ jīvikaṃ paññapenti brāhmaṇā,",
  "tika-s0202t0:829_5": "tathāgato pana lokuttaradhammameva purisassa sandhanaṃ paññapeti tena sattassa lokaggabhāvasiddhito.",
  "tika-s0202t0:829_6": "Sesaṃ suviññeyyameva.",
  "tika-s0202t0:830_0": "Esukārīsuttavaṇṇanā līnatthappakāsanā samattā.",
  "tika-s0202t0:831_0": "7. Dhanañjānisuttavaṇṇanā",
  "tika-s0202t0:832_0": "445.",
  "tika-s0202t0:832_1": "Rājagahaṃ parikkhipitvā ṭhitapabbatassāti paṇḍavapabbataṃ sandhāyāha.",
  "tika-s0202t0:832_2": "Rājagahanagarassa dakkhiṇadisābhāge pabbatassa samīpe ṭhito janapado dakkhiṇāgiri.",
  "tika-s0202t0:832_3": "Taṇḍulapuṭakānaṃ pāli etthāti taṇḍulapāli.",
  "tika-s0202t0:832_4": "Tassa kira dvārasamīpe taṇḍulavāṇijā taṇḍulapasibbake vivaritvā paṭipāṭiyā ṭhapetvā nisīdanti,",
  "tika-s0202t0:832_5": "tenassa “taṇḍulapālidvāra”nti samaññā ahosi.",
  "tika-s0202t0:832_6": "Sabbameva sassaṃ gaṇhātīti daliddakassakānaṃ divasaparibbayamattameva vissajjetvā sabbameva āyato nipphannaṃ dhaññaṃ gaṇhāti.",
  "tika-s0202t0:832_7": "Mandasassānīti mandanipphattikāni sassāni.",
  "tika-s0202t0:833_0": "446.",
  "tika-s0202t0:833_1": "Iminā nayenāti dāsakammakarassa nivāsanabhattavettanānuppadānena maṅgaladivasesu dhanavatthālaṅkārānuppadānādinā ca posetabbo.",
  "tika-s0202t0:833_2": "Mittāmaccānaṃ piyavacanaatthacariyāsamānattatādi mittāmaccakaraṇīyaṃ kattabbaṃ,",
  "tika-s0202t0:833_3": "tathā ñātisālohitānaṃ.",
  "tika-s0202t0:833_4": "Tattha āvāhavivāhasambaddhena “amhākaṃ ime”ti ñāyantīti ñātī,",
  "tika-s0202t0:833_5": "mātāpitādisambaddhatāya samānalohitāti sālohitā.",
  "tika-s0202t0:833_6": "Sammā dadantesupi asajjanato natthi etesaṃ tithīti atithi,",
  "tika-s0202t0:833_7": "tesaṃ attanā samānaparibhogavasena atithikaraṇīyaṃ kātabbaṃ,",
  "tika-s0202t0:833_8": "atithibalīti attho.",
  "tika-s0202t0:833_9": "Ñātakabhūtapubbā pettivisayaṃ upagatā pubbapetā,",
  "tika-s0202t0:833_10": "dakkhiṇeyyesu kālena kālaṃ dānaṃ datvā tesaṃ uddisanaṃ pubbapetakaraṇīyaṃ,",
  "tika-s0202t0:833_11": "petabalīti attho.",
  "tika-s0202t0:833_12": "Gandhapupphavilepanajālābhattehi kālena kālaṃ devatānaṃ pūjā devatākaraṇīyaṃ,",
  "tika-s0202t0:833_13": "devatābalīti attho,",
  "tika-s0202t0:833_14": "rājakiccakaraṇaṃ upaṭṭhānaṃ rājakaraṇīyaṃ.",
  "tika-s0202t0:833_15": "Ayampi kāyoti attano kāyaṃ sandhāya vadati.",
  "tika-s0202t0:833_16": "Imamatthaṃ sandhāyāha “iminā nayena attho veditabbo”ti.",
  "tika-s0202t0:834_0": "447.",
  "tika-s0202t0:834_1": "Pañca dussīlyakammānīti niccasīlapaṭipakkhadhammā.",
  "tika-s0202t0:834_2": "Dasa akusalakammapathadhammā dasa dussīlyakammāni.",
  "tika-s0202t0:834_3": "Adhammacārī eva visamacārī kāyavisamādicaraṇatoti visamacārīpadassa attho visuṃ na vutto.",
  "tika-s0202t0:835_0": "448- 453.",
  "tika-s0202t0:835_1": "Osaranti apasakkanti,",
  "tika-s0202t0:835_2": "khīyantīti attho.",
  "tika-s0202t0:835_3": "Tenāha “parihāyantī”ti.",
  "tika-s0202t0:835_4": "Abhisarantīti abhivaḍḍhanavasena pavattanti.",
  "tika-s0202t0:835_5": "Tenāha “vaḍḍhantī”ti.",
  "tika-s0202t0:835_6": "Tatrāti brahmaloke.",
  "tika-s0202t0:835_7": "Assāti brahmaloke uppannassa dhanañjānissa.",
  "tika-s0202t0:835_8": "Tato paṭṭhāyāti yadā bhagavatā “eso,",
  "tika-s0202t0:835_9": "bhikkhave,",
  "tika-s0202t0:835_10": "sāriputto”tiādi vuttaṃ,",
  "tika-s0202t0:835_11": "tato paṭṭhāya.",
  "tika-s0202t0:835_12": "Catusaccavinimuttanti niddhāretvā vibhajitvā vuccamānehi saccehi vimuttaṃ.",
  "tika-s0202t0:835_13": "Atthato pana tato pubbepi saccavimuttaṃ kathaṃ na kathesiyeva saccavimuttassa niyyānassa abhāvato.",
  "tika-s0202t0:836_0": "Dhanañjānisuttavaṇṇanāya līnatthappakāsanā samattā.",
  "tika-s0202t0:837_0": "8. Vāseṭṭhasuttavaṇṇanā",
  "tika-s0202t0:838_0": "454.",
  "tika-s0202t0:838_1": "Jātiṃ sodhetukāmā hontīti sahavāsīnaṃ brāhmaṇānaṃ kiriyā parādhena vā asāruppattena vā jātiyā upakkilesaṃ āsaṅkāya taṃ sodhetukāmā honti.",
  "tika-s0202t0:838_2": "Mante sodhetukāmā hontīti mantavacane ācariyamaticodanāya aññena vākyena kenaci kāraṇena saṃsaye uppanne taṃ sodhetukāmā honti.",
  "tika-s0202t0:838_3": "Antarāti vemajjhe,",
  "tika-s0202t0:838_4": "aññatthevā antarāsaddoti tassa aññā kathāti vacanaṃ avagantabbaṃ.",
  "tika-s0202t0:838_5": "Khantīmettānuddayādiguṇasampanno eva “sīlavāti guṇavā”tiāha.",
  "tika-s0202t0:838_6": "Tehi sīlassa vissajjanakālepi “sīlavā”ti vuccati.",
  "tika-s0202t0:838_7": "Sampannasīlattā vā tehi samannāgato eva hotīti āha “sīlavāti guṇavā”ti.",
  "tika-s0202t0:838_8": "Ācārasampannoti sādhu ācāravatto.",
  "tika-s0202t0:839_0": "455.",
  "tika-s0202t0:839_1": "Sikkhitāti tevijjānaṃ sikkhitā tumhe,",
  "tika-s0202t0:839_2": "na dāni tumhehi kiñci kattabbaṃ atthīti attho.",
  "tika-s0202t0:839_3": "Paṭiññātāti paṭijānitvā ṭhitā.",
  "tika-s0202t0:840_0": "Vedattayasaṅkhātā tisso vijjā ajjhayantīti tevijjā.",
  "tika-s0202t0:840_1": "Tenāha “tivedāna”nti.",
  "tika-s0202t0:840_2": "Tayo vede aṇanti ajjhayantīti brāhmaṇā, tesaṃ.",
  "tika-s0202t0:840_3": "Yaṃ ekaṃ padampi akkhātaṃ,",
  "tika-s0202t0:840_4": "taṃ atthato byañjanato ca kevalino adhiyino appapayogena.",
  "tika-s0202t0:840_5": "Niṭṭhāgatamhāti nipphattiṃ gatā amhā tevijjāya sakasamayassa kathane.",
  "tika-s0202t0:841_0": "Manokammato hi vattasampadātikāraṇūpacārenāyamattho vuttoti āha –",
  "tika-s0202t0:841_1": "“tena samannāgato hi ācārasampanno hotī”ti.",
  "tika-s0202t0:842_0": "Khayātītanti vaḍḍhipakkhe ṭhitanti attho.",
  "tika-s0202t0:842_1": "Sukkapakkhapāṭipadato paṭṭhāya hi cando vaḍḍhatīti vuccati,",
  "tika-s0202t0:842_2": "na khīyatīti.",
  "tika-s0202t0:842_3": "Vandamānā janā namakkāraṃ karonti.",
  "tika-s0202t0:843_0": "Atthadassanenāti vivaraṇena dassanapariṇāyakaṭṭhena lokassa cakkhu hutvā samuppannaṃ.",
  "tika-s0202t0:844_0": "456.",
  "tika-s0202t0:844_1": "Tiṭṭhatu tāva brāhmaṇacintāti –",
  "tika-s0202t0:844_2": "“kiṃ jātiyā brāhmaṇo hoti udāhu bhavati kammunā”ti ayaṃ brāhmaṇavicāro tāva tiṭṭhatu.",
  "tika-s0202t0:844_3": "Jātidassanatthaṃ tiṇarukkhakīṭapaṭaṅgato paṭṭhāya loke jātivibhaṅgaṃ vitthārato kathessāmīti tesaṃ cittasampahaṃsanatthaṃ desetabbamatthaṃ paṭijānāti.",
  "tika-s0202t0:844_4": "Tattha aññamaññā hi jātiyoti idaṃ kāraṇavacanaṃ,",
  "tika-s0202t0:844_5": "yasmā imā jātiyo nāma aññamaññaṃ visiṭṭhā,",
  "tika-s0202t0:844_6": "tasmā jātivibhaṅgaṃ byākarissāmīti.",
  "tika-s0202t0:845_0": "Yasmā idha upādinnakajāti byākātabbabhāvena āgatā,",
  "tika-s0202t0:845_1": "tassā pana nidassanabhāvena itarā,",
  "tika-s0202t0:845_2": "tasmā “jātivibhaṅgaṃ pāṇāna”nti pāḷiyaṃ vuttaṃ.",
  "tika-s0202t0:845_3": "Tesaṃ tesaṃ pāṇānaṃ jātiyoti attho.",
  "tika-s0202t0:845_4": "Evanti nidassanaṃ kathetvā nidassitabbe kathiyamāne.",
  "tika-s0202t0:845_5": "Tassāti vāseṭṭhassa.",
  "tika-s0202t0:845_6": "Kāmaṃ “tesaṃ vohaṃ byakkhissa”nti ubhopi māṇave nissāya desanā āgatā,",
  "tika-s0202t0:845_7": "tathāpi tattha tattha “evaṃ, vāseṭṭha,",
  "tika-s0202t0:845_8": "jānāhī”tiādinā vāseṭṭhameva ālapanto bhagavā tameva iminā niyāmena pamukhaṃ akāsi.",
  "tika-s0202t0:845_9": "Tena vuttaṃ “tassāti vāseṭṭhassā”ti.",
  "tika-s0202t0:845_10": "Jātibhedo jātiviseso,",
  "tika-s0202t0:845_11": "jātiyā bhedo pākaṭo bhavissati nidassanena vibhūtabhāvaṃ āpāditena paṭiññātassa atthassa vibhūtabhāvāpattito.",
  "tika-s0202t0:845_12": "Āma na vaṭṭatīti kammanānatāya eva upādinnanānatāya paṭikkhepapadametaṃ,",
  "tika-s0202t0:845_13": "na bījanānatāya anupādinnanānatāya paṭikkhepapadanti dassetuṃ “kammaṃ hī”tiādi vuttaṃ.",
  "tika-s0202t0:845_14": "Tassattho –",
  "tika-s0202t0:845_15": "taṃtaṃyonikhipanamattaṃ kammassa sāmatthiyaṃ,",
  "tika-s0202t0:845_16": "taṃtaṃyoniniyatā pana ye vaṇṇavisesā,",
  "tika-s0202t0:845_17": "te taṃtaṃyonisiddhiyāva siddhā hontīti taṃ pana yonikhipanakammaṃ taṃtaṃyonivisiṭṭha-",
  "tika-s0202t0:845_18": "visesābhibhūtāya payoganipphattiyā,",
  "tika-s0202t0:845_19": "asaṃmucchitāya eva vā paccayabhūtāya bhavapatthanāya abhisaṅkhatamevāti viññātabbapaccayavisesena vinā",
  "tika-s0202t0:845_20": "phalavisesābhāvato etaṃ samīhitakammaṃ patthanādīhi ca bhinnasattitaṃ visiṭṭhasāmatthiyaṃ vā āpajjitvā",
  "tika-s0202t0:845_21": "cakkhundriyādivisiṭṭhaphalanibbattakaṃ jāyati,",
  "tika-s0202t0:845_22": "evaṃ yonikhipanataṃyoniniyatavisesāvahatā hotīti.",
  "tika-s0202t0:845_23": "Therena hi bījanānatā viya kammanānatāpi upādinnakanānatāya siyā nu kho paccayoti codanaṃ paṭikkhipitvā",
  "tika-s0202t0:845_24": "paccayavisesavisiṭṭhā kammanānatā pana paccayoti nicchitanti daṭṭhabbaṃ.",
  "tika-s0202t0:846_0": "Nānāvaṇṇāti nānappakāravaṇṇā.",
  "tika-s0202t0:846_1": "Tālanāḷikerādīnaṃ loke abhiññātatiṇajātibhāvato visesena gayhati abhiññātasotanayena.",
  "tika-s0202t0:846_2": "Jātiyā brāhmaṇovāti aṭṭhānapayutto eva- saddo,",
  "tika-s0202t0:846_3": "jātiyāva brāhmaṇo bhaveyyāti yojanā.",
  "tika-s0202t0:846_4": "Na ca gayhatīti tiṇarukkhādīsu viya brāhmaṇesu jātiniyatassa liṅgassa anupalabbhanato,",
  "tika-s0202t0:846_5": "pivanabhuñjanakathanahasanādikiriyāya brāhmaṇabhāvena ekantikaliṅganiyatāya mantajjhenādiṃ vinā anupalabbhanato ca.",
  "tika-s0202t0:846_6": "Vacībhedenevāti āhaccavacaneneva.",
  "tika-s0202t0:847_0": "Kīṭe paṭaṅgetiādīsu jātinānatā labbhati aññamaññaliṅgavisiṭṭhatādassanā.",
  "tika-s0202t0:847_1": "Kunthā kīṭakā,",
  "tika-s0202t0:847_2": "khajjakhādakā kipillikā.",
  "tika-s0202t0:847_3": "Uppatitvāti uḍḍetvā uḍḍetvā.",
  "tika-s0202t0:847_4": "Paṭabhāvaṃ gacchantīti vā paṭaṅgā,",
  "tika-s0202t0:847_5": "na khuddakapāṇakā kīṭā nāma.",
  "tika-s0202t0:847_6": "Tesampi kīṭakānaṃ.",
  "tika-s0202t0:848_0": "Kāḷakādayoti kalandakādayo.",
  "tika-s0202t0:849_0": "Udaraṃyeva nesaṃ pādā udareneva sampajjanato.",
  "tika-s0202t0:850_0": "Saññāpubbako vidhi aniccoti dassento “udake”ti āha yathā “vīrassa bhāvo vīriya”nti.",
  "tika-s0202t0:851_0": "Pattasamudāye pakkhasaddoti “pattehi yantī”ti vuttaṃ. Na hi avayavabyatirekena samudāyo atthi.",
  "tika-s0202t0:852_0": "Saṅkhepena vutto “jātivasena nānā”tiādinā.",
  "tika-s0202t0:852_1": "Ettha padatthe dubbiññeyyaṃ natthīti sambandhamattaṃ dassetuṃ “tatrāyaṃ yojanā”tiādi vuttaṃ.",
  "tika-s0202t0:852_2": "“Na hi brāhmaṇānaṃ edisaṃ sīsaṃ hoti,",
  "tika-s0202t0:852_3": "khattiyānaṃ edisanti niyamo atthi yathā hatthiassamigādīna”nti idameva vākyaṃ sabbattha netabbaṃ.",
  "tika-s0202t0:852_4": "Taṃ saṃṅkhipitvā dassento “iminā nayena sabbaṃ yojetabba”nti āha.",
  "tika-s0202t0:853_0": "Tassāti yathāvuttanigamanavacanassa ayaṃ yojanā idāni vuccamānā yojanā veditabbā.",
  "tika-s0202t0:854_0": "457. Vokāranti vokaraṇaṃ, yena visiṭṭhatāya na vokarīyati jātibhedoti attho. Tenāha “nānatta”nti.",
  "tika-s0202t0:855_0": "Gorakkhādiupajīvanena ājīvavipanno,",
  "tika-s0202t0:855_1": "hiṃsādinā sīlavipanno,",
  "tika-s0202t0:855_2": "nikkhittavattatādinā ācāravipannoti.",
  "tika-s0202t0:855_3": "Sāmaññajotanā visese niviṭṭhā hotīti āha “gorakkhanti khettarakkha”nti.",
  "tika-s0202t0:855_4": "“Goti hi pathaviyā nāma”nti.",
  "tika-s0202t0:855_5": "Tehi tehi upāyehi sikkhitabbaṭṭhena sippaṃ,",
  "tika-s0202t0:855_6": "tattha kosallaṃ.",
  "tika-s0202t0:855_7": "Paresaṃ īsanaṭṭhena hiṃsanaṭṭhena isso,",
  "tika-s0202t0:855_8": "so assa atthīti isso yodhājīviko,",
  "tika-s0202t0:855_9": "issassa kammaṃ paharaṇaṃ,",
  "tika-s0202t0:855_10": "usuṃ sattiñca nissāya pavattā jīvikā issattaṃ.",
  "tika-s0202t0:855_11": "Tenāha “āvudhajīvika”nti.",
  "tika-s0202t0:855_12": "Yaṃ nissāya assa jīvikā,",
  "tika-s0202t0:855_13": "tadeva dassetuṃ “usuñca sattiñcā”ti vuttaṃ.",
  "tika-s0202t0:856_0": "Brahmaṃ vuccati vedo,",
  "tika-s0202t0:856_1": "taṃ aṇati jānātīti brāhmaṇo,",
  "tika-s0202t0:856_2": "jānanañca porāṇehi brāhmaṇehi vihitaniyāmena brāhmaṇehi katopasamena anuṭṭhānatapena yathā “ājīvasīlācāravipanno",
  "tika-s0202t0:856_3": "natthī”ti brāhmaṇadhammikehi lokiyapaṇḍitehi ca sampaṭicchito,",
  "tika-s0202t0:856_4": "tathā paṭipajjanamevāti āha “evaṃ brāhmaṇasamayena…pe…",
  "tika-s0202t0:856_5": "sādhetvā”ti.",
  "tika-s0202t0:856_6": "Evaṃ santeti evaṃ ājīvasīlācāravipannassa abrāhmaṇabhāve sati na jātiyā brāhmaṇo hoti,",
  "tika-s0202t0:856_7": "guṇehi pana ājīvasīlācārasampattisaṅkhātehi brāhmaṇo hoti,",
  "tika-s0202t0:856_8": "tasmā guṇānaṃyeva brāhmaṇabhāvakaraṇato catuvaṇṇavibhāge yattha katthaci kule jāto yo sīlādiguṇasampannatāya guṇavā,",
  "tika-s0202t0:856_9": "so vuttalakkhaṇena nippariyāyato bāhitapāpatāya brāhmaṇoti ayamettha brāhmaṇabhāve ñāyoti,",
  "tika-s0202t0:856_10": "evaṃ ñāyaṃ atthato āpannaṃ katvā.",
  "tika-s0202t0:856_11": "Nanti tameva yathāvuttaṃ ñāyaṃ.",
  "tika-s0202t0:856_12": "Yo brāhmaṇassa saṃvaṇṇitāyāti mātuyā ubhatosujātatādikulavaṇṇena saṃvaṇṇitāya pasatthāya yathārūpāya brāhmaṇassa mātā bhavituṃ yuttā,",
  "tika-s0202t0:856_13": "tathārūpāya mātarisambhūto.",
  "tika-s0202t0:856_14": "Etena catunnaṃ yonīnaṃ yattha katthaci visesaniṭṭhā katā.",
  "tika-s0202t0:856_15": "Tenāha “tatrāpi visesenā”ti.",
  "tika-s0202t0:856_16": "Evaṃ sāmaññato visesaniṭṭhāvasena “yonijaṃ mattisambhava”nti padassa atthaṃ vatvā idāni sāmaññajotanaṃ",
  "tika-s0202t0:856_17": "anādiyitvā visesajotanāvaseneva atthaṃ vattuṃ “yācāya”ntiādi vuttaṃ.",
  "tika-s0202t0:856_18": "Parisuddhauppattimaggasaṅkhātā yoni vuttāti anupakkuṭṭhabhāvena parisuddhauppattimaggasaṅkhātā yā cāyaṃ yoni vuttāti sambandho.",
  "tika-s0202t0:856_19": "Tatopi jātasambhūtattāti tato yonito jātattā mātāpettisampattito sambhūtattā.",
  "tika-s0202t0:857_0": "Visiṭṭhattāti samudāyabhūtā manussā rāgādinā visiṭṭhattā.",
  "tika-s0202t0:857_1": "Rāgādinā saha kiñcanenāti sakiñcano.",
  "tika-s0202t0:857_2": "Tatheva rāgādisaṅkhātena palibodhanaṭṭhena saha palibodhenāti sapalibodho.",
  "tika-s0202t0:857_3": "Sabbagahaṇapaṭinissaggenāti upādānasaṅkhātassa sabbassa gahaṇassa paṭinissajjanena.",
  "tika-s0202t0:857_4": "Yasmā bāhitapāpo attano santānato bahikatapāpo,",
  "tika-s0202t0:857_5": "tasmā tamahaṃ brūmi brāhmaṇanti attho vattabbo.",
  "tika-s0202t0:857_6": "Evarūpo etissā kathāya upadeso nānappakārato vibhatto,",
  "tika-s0202t0:857_7": "tasmā tattha tattha vuttanayeneva veditabbo.",
  "tika-s0202t0:858_0": "458. Gahitadaṇḍesūti paresaṃ daṇḍena viheṭhanaṃ anidhāya ādinnadaṇḍesu.",
  "tika-s0202t0:859_0": "459. Kiñci gahaṇanti taṇhāgāhādīsu kiñci gāhaṃ.",
  "tika-s0202t0:860_0": "Yena kāmabhavena mānusakehi pañcahi kāmaguṇehi yuñjati,",
  "tika-s0202t0:860_1": "taṃ mānusakaṃ yogaṃ.",
  "tika-s0202t0:860_2": "“Mānusakaṃ yoga”nti ettha ca ekadesaṃ gahetvā vuttaṃ,",
  "tika-s0202t0:860_3": "esa nayo “dibbayoga”nti etthāpi.",
  "tika-s0202t0:860_4": "Sabbayogavisaṃyuttanti padadvayena vuttehi sabbakilesayogehi vippayuttaṃ.",
  "tika-s0202t0:861_0": "Ratinti abhiratiṃ āsattiṃ.",
  "tika-s0202t0:861_1": "Kusalabhāvanāyāti kāyabhāvanādi kusaladhammabhāvanāya ukkaṇṭhitaṃ.",
  "tika-s0202t0:861_2": "Vīriyavantanti vīriyasabbhāvena vīraṃ niddisati,",
  "tika-s0202t0:861_3": "vīrabhāvo hi vīriyanti.",
  "tika-s0202t0:862_0": "Sundaraṃ ṭhānanti nibbānaṃ. Sundarāya paṭipattiyā ariyapaṭipattiyā.",
  "tika-s0202t0:863_0": "Nibbattinti pariyosānaṃ. Atīteti atītakoṭṭhāse. Kiñcanakārakoti palibodhahetubhūto.",
  "tika-s0202t0:864_0": "Asekkhe sīlakkhandhādike mahante guṇe. Pañcannaṃ mārānaṃ vijitattā vijitavijayaṃ.",
  "tika-s0202t0:865_0": "460.",
  "tika-s0202t0:865_1": "Idaṃ ajānantāti “jātiyā brāhmaṇo”ti idaṃ lokasamaññāmattanti ajānantā.",
  "tika-s0202t0:865_2": "Ye brāhmaṇesu nāmagottaṃ nāma tatiyaṃ diṭṭhābhinivesaṃ janenti,",
  "tika-s0202t0:865_3": "sāva nesaṃ diṭṭhi.",
  "tika-s0202t0:865_4": "Kataṃ abhisaṅkhatanti parikappanavaseneva kataṃ ṭhapitaṃ tadupacitaṃ,",
  "tika-s0202t0:865_5": "na hetupaccayasamāyogena.",
  "tika-s0202t0:865_6": "Samuccāti sammutiyā.",
  "tika-s0202t0:865_7": "Kā pana sā sammutīti āha “samaññāyā”ti,",
  "tika-s0202t0:865_8": "lokasamaññātenāti attho.",
  "tika-s0202t0:865_9": "Sammā pana paramatthato ajānantānaṃ nāmagottaṃ evaṃ kappetīti āha “no ce”tiādi.",
  "tika-s0202t0:865_10": "Taṃ pana asantampi paramatthato santatāyeva abhinivisanti,",
  "tika-s0202t0:865_11": "tesamayaṃ dosoti dassetuṃ “evaṃ pakappita”ntiādi vuttaṃ.",
  "tika-s0202t0:865_12": "Tenāha bhagavā –",
  "tika-s0202t0:865_13": "“janapadaniruttiṃ nābhiniveseyyā”ti.",
  "tika-s0202t0:865_14": "Ajānantā noti ettha no-",
  "tika-s0202t0:865_15": "saddo avadhāraṇattho –",
  "tika-s0202t0:865_16": "“na no samaṃ atthi tathāgatenā”tiādīsu viyāti āha “ajānantāva evaṃ vadantī”ti.",
  "tika-s0202t0:866_0": "Nippariyāyanti bhāvanapuṃsakaniddeso,",
  "tika-s0202t0:866_1": "nippariyāyena ujukamevāti attho,",
  "tika-s0202t0:866_2": "na pubbe viya “yo hi kocī”ti pariyāyavasena.",
  "tika-s0202t0:866_3": "“Na jaccā”ti gāthāya pubbaddhena jātivādaṃ paṭikkhipanto pacchimaddhena kammavādaṃ patiṭṭhapento.",
  "tika-s0202t0:866_4": "Tatthāti tissaṃ gāthāyaṃ.",
  "tika-s0202t0:866_5": "Upaḍḍhagāthāya vitthāraṇatthanti upaḍḍhagāthāya atthaṃ vitthāretuṃ “kassako kammunā”ti vuttaṃ.",
  "tika-s0202t0:866_6": "Tattha purimāya catūhi pādehi,",
  "tika-s0202t0:866_7": "pacchime dvīhi dvinnampi sādhāraṇato attho vitthārito.",
  "tika-s0202t0:866_8": "Tattha kasikammādīti ādi-",
  "tika-s0202t0:866_9": "saddena sippakammavāṇijādi saṅgaho.",
  "tika-s0202t0:867_0": "Paṭiccasamuppādapadhānavacanaviññeyyo paccayo paṭiccasamuppādasaddassa attho paccayuppannāpekkhāya hotīti āha –",
  "tika-s0202t0:867_1": "“iminā paccayena etaṃ hotī”ti.",
  "tika-s0202t0:867_2": "Yaṃ panettha vattabbaṃ,",
  "tika-s0202t0:867_3": "taṃ visuddhimagge taṃsaṃvaṇṇanāyañca vuttanayena veditabbaṃ.",
  "tika-s0202t0:867_4": "Sammānāvamānārahakuleti sammānārahe khattiyādikule,",
  "tika-s0202t0:867_5": "avamānārahe caṇḍālādikule kammavasena upapatti hoti kammassa vipaccamānokāsakaratāya vinā tādisāya uccanīcakulanibbattiyā abhāvato.",
  "tika-s0202t0:867_6": "Aḍḍhadaliddatādi aññāpi hīnapaṇītatā.",
  "tika-s0202t0:868_0": "Kammunāti cettha yathā lokapajāsattasaddehi eko evattho vutto,",
  "tika-s0202t0:868_1": "evaṃ sesasaddehipi,",
  "tika-s0202t0:868_2": "adhippāyaviseso pana tattha atthīti dassetuṃ “purimapadena cetthā”tiādi vuttaṃ.",
  "tika-s0202t0:868_3": "Nāyaṃ loko brahmanimmito kammena uppajjanato.",
  "tika-s0202t0:868_4": "Na hi sannihitakāraṇānaṃ phalānaṃ aññena uppattidiṭṭhi yujjati.",
  "tika-s0202t0:868_5": "Tenāha “diṭṭhiyā paṭisedho veditabbo”ti.",
  "tika-s0202t0:868_6": "Yaṃ panettha vattabbaṃ taṃ visuddhimaggasaṃvaṇṇanādīsuvuttanayena veditabbaṃ.",
  "tika-s0202t0:868_7": "Tathā lokassa paṭhamuppatti na brahmunāti “kammunā hi tāsu tāsū”tiādi vuttaṃ.",
  "tika-s0202t0:868_8": "Tatiyena “ayaṃ loko ādito pabhuti pabhavakammunā vattatī”ti vuttamatthaṃ nigameti.Vuttassevatthassa sūcanañhi nigamanaṃ.",
  "tika-s0202t0:868_9": "Taṃ pana niyamatthaṃ hotīti āha “kammeneva baddhā hutvā pavattanti,",
  "tika-s0202t0:868_10": "na aññathā”ti.",
  "tika-s0202t0:868_11": "Catutthena padena.",
  "tika-s0202t0:868_12": "Yāyatoti gacchato.",
  "tika-s0202t0:868_13": "Nibbattatoti nibbattantassa.",
  "tika-s0202t0:868_14": "Pavattatoti pavattantassa.",
  "tika-s0202t0:869_0": "Dhutadhammā visesato taṇhāya santattavasena vattantīti āha “tapenāti dhutaṅgatapenā”ti.",
  "tika-s0202t0:869_1": "Methunavirati visesato brāhmaṇānaṃ brahmacariyanti sā idha brahmacariyenāti adhippetāti āha “brahmacariyenāti methunaviratiyā”ti.",
  "tika-s0202t0:869_2": "Etenāti iminā “tapenā”tiādīhi catūhi padehi vuttena.",
  "tika-s0202t0:869_3": "Seṭṭhenāti uttamena.",
  "tika-s0202t0:869_4": "Saṃkilesavisuddhiyā parisuddhena.",
  "tika-s0202t0:869_5": "Brahmanti brahmabhāvaṃ seṭṭhabhāvaṃ.",
  "tika-s0202t0:869_6": "So panettha atthato brāhmaṇabhāvoti āha “brāhmaṇabhāvaṃ āvahatī”ti.",
  "tika-s0202t0:870_0": "Brahmā ca sakko cāti sakkagarukānaṃ sakko sakkenapi garukātabbato,",
  "tika-s0202t0:870_1": "brahmagarukānaṃ brahmā brahmunāpi garukātabbato.",
  "tika-s0202t0:870_2": "Vijānatanti paramatthabrāhmaṇassa visesaṃ jānantānaṃ viññūnaṃ.",
  "tika-s0202t0:870_3": "Aviññuno hi appamāṇaṃ. Tenāha –",
  "tika-s0202t0:870_4": "“paṇḍitāna”nti.",
  "tika-s0202t0:870_5": "Sesaṃ suviññeyyameva.",
  "tika-s0202t0:871_0": "Vāseṭṭhasuttavaṇṇanāya līnatthappakāsanā samattā.",
  "tika-s0202t0:872_0": "9. Subhasuttavaṇṇanā",
  "tika-s0202t0:873_0": "462.",
  "tika-s0202t0:873_1": "Tudisaññāto gāmo nigamo etassāti todeyyo,",
  "tika-s0202t0:873_2": "tassa attajo todeyyaputtoti āha “tudigāmā”tiādi.",
  "tika-s0202t0:873_3": "Ārādhakoti saṃrādhako.",
  "tika-s0202t0:873_4": "Dhammanisanti yasmā sampādanena paripūraṇena icchitā,",
  "tika-s0202t0:873_5": "tasmā vuttaṃ “sampādako paripūrako”ti.",
  "tika-s0202t0:873_6": "Ñāyati nicchayena gameti nibbānaṃ,",
  "tika-s0202t0:873_7": "taṃ vā ñāyati paṭivijjhīyati etenāti ñāyo,",
  "tika-s0202t0:873_8": "tato etassa sampādakahetubhāvato ñāyo dhammo ariyamaggo taṃ ñāyaṃ dhammaṃ.",
  "tika-s0202t0:873_9": "Tenāha “kāraṇadhamma”nti.",
  "tika-s0202t0:873_10": "Anavajjanti avajjapaṭipakkhaṃ.",
  "tika-s0202t0:874_0": "463.",
  "tika-s0202t0:874_1": "Vaṭṭacārakato niyyātīti niyyānikaṃ īkārassa rassattaṃ ya-",
  "tika-s0202t0:874_2": "kārassa ca ka-",
  "tika-s0202t0:874_3": "kāraṃ katvā.",
  "tika-s0202t0:874_4": "Niyyāne vā niyuttaṃ,",
  "tika-s0202t0:874_5": "niyyānaṃ sīlanti vā niyyānikaṃ,",
  "tika-s0202t0:874_6": "tappaṭipakkhato aniyyānikaṃ.",
  "tika-s0202t0:874_7": "Sā pana atthato akusalakiriyāti āha “akusalapaṭipada”nti.",
  "tika-s0202t0:875_0": "Bahubhāvavācako idha mahāsaddo “mahājano”tiādīsuviyāti āha “mahantehi bahūhī”ti.",
  "tika-s0202t0:875_1": "Atthoti payojanaṃ.",
  "tika-s0202t0:875_2": "Mahantānīti bahulāni.",
  "tika-s0202t0:875_3": "Kiccānīti kātabbāni.",
  "tika-s0202t0:875_4": "Adhikaraṇānīti adhikārajīvikārūpāni.",
  "tika-s0202t0:875_5": "Gharāvāsakammameva pañcabalikaraṇadasaatthaṭṭhānabhāvato lokayātrāya ca sampavattiṭṭhānabhāvato jīvitavuttiyā vā hetubhāvato gharāvāsakammaṭṭhānaṃ.",
  "tika-s0202t0:876_0": "“Appakenapi medhāvī, pābhatena vicakkhaṇo;",
  "tika-s0202t0:877_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "tika-s0202t0:878_0": "Gāthāya vuttanayena cūḷantevāsikassa viya.",
  "tika-s0202t0:879_0": "464.",
  "tika-s0202t0:879_1": "Ayoniso pavattitaṃ vāṇijjakammaṃ viya apāyabhūtaṃ kasikammaṃ nidassanabhāve ṭhapetvā ayonisomanasikaraṇavasena pavattaṃ gharāvāsakiccaṃ sandhāyāha –",
  "tika-s0202t0:879_2": "“yathā kasi…pe…",
  "tika-s0202t0:879_3": "evaṃ gharāvāsakammaṭṭhānampī”ti.",
  "tika-s0202t0:879_4": "Brāhmaṇabhatto ahosīti so kira bahū brāhmaṇe dhanaṃ datvā yaññaṃ kāresi.",
  "tika-s0202t0:879_5": "Uparīti “upari upaṭṭhātīti vadehī”ti brāhmaṇehi attano samayena ācikkhāpitopi yathā upaṭṭhitameva kathetvā kālaṃ katvā niraye nibbatto,",
  "tika-s0202t0:879_6": "atha brāhmaṇā –",
  "tika-s0202t0:879_7": "“iminā amhākaṃ yaññe doso dinno”ti kujjhitvā tassa kaḷevaraṃ susānaṃ netuṃ nādaṃsu.",
  "tika-s0202t0:879_8": "Athassa ñātakehi sahasse dinne taṃ sahassaṃ gahetvā gehato nīharituṃ adaṃsu.",
  "tika-s0202t0:879_9": "Kassapasammāsambuddhakāle chattiṃsa itthiyo “ekā vatthaṃ adāsi,",
  "tika-s0202t0:879_10": "ekā gandhaṃ,",
  "tika-s0202t0:879_11": "ekā sumanamāla”ntiādinā taṃ taṃ dānamayaṃ puññaṃ katvā āyupariyosāne tāvatiṃsabhavane sakkassa devarañño",
  "tika-s0202t0:879_12": "paricārikā hutvā nibbattiṃsu sahassaaccharāparivārikā,",
  "tika-s0202t0:879_13": "sakkassa devarañño vejayantarathaṃ pesetvā pakkosāpitena guttilācariyabhūtena mahābodhisattena pucchitā taṃ taṃ attanā kataṃ puññaṃ byākariṃsu.",
  "tika-s0202t0:879_14": "Taṃ sandhāya vuttaṃ “sakalāya guttilavimānakathāya dīpetabba”nti.",
  "tika-s0202t0:879_15": "Vaṇijjakammaṭṭhānaṃ vipajjamānanti ettha tassa vipajjamānākāro heṭṭhā vutto.",
  "tika-s0202t0:879_16": "Evaṃ pabbajjakammaṭṭhānampi vipajjamānaṃ appaphalaṃ hotīti ānetvā sambandho.",
  "tika-s0202t0:879_17": "Sīlesu aparipūrakārinotiādi tassa vipajjanākāradassanaṃ.",
  "tika-s0202t0:879_18": "Jhānādisukhanti ettha ādi-",
  "tika-s0202t0:879_19": "saddena abhiññāvipassanādisukhassa viya sabrahmacārīhi saddhiṃ sīlasampadādisukhassa saṅgaho daṭṭhabbo.",
  "tika-s0202t0:879_20": "Arahattampi pāpuṇāti pageva sekkhaputhujjanasampattiyoti adhippāyo.",
  "tika-s0202t0:880_0": "Cāgasīsenāti padhānabhūtena cāgena dānena taṃ avassayaṃ katvā.",
  "tika-s0202t0:880_1": "Ettha te na koci aphāsukabhāvoti.",
  "tika-s0202t0:880_2": "Ujukaṃ katvā aviruddhaṃ katvā,",
  "tika-s0202t0:880_3": "sampayojetvāti attho.",
  "tika-s0202t0:880_4": "Tapacariyanti aggiparicaraṇaṃ,",
  "tika-s0202t0:880_5": "tapacariyañca brahmacariyaggahaṇā duṭṭhullabhāvato.",
  "tika-s0202t0:881_0": "466.",
  "tika-s0202t0:881_1": "Ajānanabhāvanti asabbaññubhāvaṃ.",
  "tika-s0202t0:881_2": "Bhagavato pana sabbaññubhāvo sadevake loke jalatale pakkhittatelaṃ viya pattharitvā ṭhito,",
  "tika-s0202t0:881_3": "na me idaṃ patirūpaṃ,",
  "tika-s0202t0:881_4": "tato parivattissāmīti “brāhmaṇo, bho,",
  "tika-s0202t0:881_5": "gotamā”tiādimāha.",
  "tika-s0202t0:881_6": "Paccāharituṃ paṭipakkhena apaharituṃ.",
  "tika-s0202t0:881_7": "Setapokkharasadisoti puṇḍarīkapattasadisavaṇṇo.",
  "tika-s0202t0:881_8": "Suvaṭṭitāti vaṭṭabhāvayuttaṭṭhāne suvaṭṭā.",
  "tika-s0202t0:881_9": "Nāmakaṃyevāti nāmamattameva vacanamattameva.",
  "tika-s0202t0:881_10": "Tathābhūtānaṃ bhāvassapi abhāvena nihīnaṃ nāma hoti, nāma-",
  "tika-s0202t0:881_11": "saddo nihīnapariyāyo. Tenāha –",
  "tika-s0202t0:881_12": "“lāmakaṃyevā”ti.",
  "tika-s0202t0:882_0": "467.",
  "tika-s0202t0:882_1": "Katamā vācā tesaṃ seyyoti tesaṃ caṅkiyādīnaṃ brāhmaṇamahāsālānaṃ vuccamānavibhāgāsu vācāsu katamā vācā seyyoti.",
  "tika-s0202t0:882_2": "“Seyyā”ti liṅgavipallāsena vuttaṃ.",
  "tika-s0202t0:882_3": "Sammutiyāti avilaṅghitasādhumariyādāya lokasammutiyā.",
  "tika-s0202t0:882_4": "Tenāha “lokavohārenā”ti.",
  "tika-s0202t0:882_5": "Mantāti mantāsaṅkhātāya paññāya mantetvā jānitvā.",
  "tika-s0202t0:882_6": "Tenāha “tulayitvā”ti.",
  "tika-s0202t0:882_7": "Atthasaṃhitanti hetusañhitaṃ.",
  "tika-s0202t0:882_8": "Taṃ pana ekaṃsato yuttiyuttaṃ hotīti āha –",
  "tika-s0202t0:882_9": "“kāraṇanissita”nti.",
  "tika-s0202t0:882_10": "Āvutotiādīsu ādito abhimukhaṃ ñāṇagatiyā vibandhanena āvuto,",
  "tika-s0202t0:882_11": "āvariyena visesato ñāṇagatiyā nibandhanena nivuto,",
  "tika-s0202t0:882_12": "evaṃ ophuṭo paliguṇṭhito.",
  "tika-s0202t0:882_13": "Pariyonaddhoti samantato onaddho chādito.",
  "tika-s0202t0:882_14": "Tenāha “paliveṭhito”ti.",
  "tika-s0202t0:883_0": "468.",
  "tika-s0202t0:883_1": "Sace etaṃ kāraṇamatthīti “nissaṭṭhatiṇakaṭṭhupādāno aggi jalatī”ti etaṃ kāraṇaṃ sace atthi yadi siyā,",
  "tika-s0202t0:883_2": "so aparo tiṇakaṭṭhupādāno aggi yadi bhaveyya.",
  "tika-s0202t0:883_3": "Sadoso sādīnavo saparikkileso.",
  "tika-s0202t0:883_4": "Parisuddhoti upakkilesābhāvena sabbaso suddho.",
  "tika-s0202t0:883_5": "Jāti ādīnaṃ abhāvenāti jātipaccayānaṃ kammakilesānaṃ niggamena.",
  "tika-s0202t0:884_0": "469.",
  "tika-s0202t0:884_1": "Na niccalā tiṭṭhantīti tattha pakkhipitabbassa labbhamānattā yathāpaññattaṃ hutvā niccalā akampiyā na tiṭṭhanti.",
  "tika-s0202t0:884_2": "Taṃ dosaṃ taṃ ūnatādosaṃ.",
  "tika-s0202t0:885_0": "Aññasmiṃ asatīti atthabhañjakamusāvāde asati.",
  "tika-s0202t0:885_1": "So hi attano santakassa adātukāmatādivasena pavattassa akammapathappattassa musāvādabhāvassa viparīto añño idha adhippeto.",
  "tika-s0202t0:885_2": "Tathā hi itaro yebhuyyena vaḷañjitabbato voharitabbato vaḷañjakamusāvādoti āha.",
  "tika-s0202t0:885_3": "Na kadāci musāvādīti dve kathā na kathenti.",
  "tika-s0202t0:885_4": "Bāhirakānaṃ anavajjatapasammatāyapi nissitoti vattuṃ āha “sīlavā tapanissitako hoti”ti.",
  "tika-s0202t0:885_5": "Vivaṭamukhā mantajjhenamaṇḍitā sabbaso sajjhāyā honti,",
  "tika-s0202t0:885_6": "na itareti āha “pabbajitā niccaṃ sajjhāyantī”ti.",
  "tika-s0202t0:886_0": "470.",
  "tika-s0202t0:886_1": "Ciraṃ nikkhantoti niggato hutvā cirakāle.",
  "tika-s0202t0:886_2": "Na sabbaso paccakkhā honti satisammohato maggānañca aññathā karaṇato.",
  "tika-s0202t0:886_3": "Cirāyitattanti “ayaṃ maggo”ti kathanassa cirāyanaṃ.",
  "tika-s0202t0:886_4": "Vitthāyitattanti asappaṭibhānaṃ.",
  "tika-s0202t0:886_5": "Taṃ pana saupamāha dassetuṃ “yathā”tiādi vuttaṃ.",
  "tika-s0202t0:887_0": "Balasampannoti kāyabalena samannāgato.",
  "tika-s0202t0:887_1": "Pamāṇakataṃ kammaṃ nāma pamāṇakarānaṃ rāgādikilesānaṃ avikkhambhitattā “pamāṇakataṃ kammaṃ nāma kāmāvacara”nti āha,",
  "tika-s0202t0:887_2": "tesaṃ pana vikkhambhitattā vuttaṃ “appamāṇakataṃ kammaṃ nāma rūpārūpāvacara”nti.",
  "tika-s0202t0:887_3": "Tatthāpi visesato appamaññābhāvanā sambhavatīti āha “tesupī”tiādi.",
  "tika-s0202t0:887_4": "Nirīhakattā yathā appamāṇasamaññā labbhati,",
  "tika-s0202t0:887_5": "taṃ dassetuṃ “pamāṇaṃ…pe…",
  "tika-s0202t0:887_6": "vuccatī”ti āha.",
  "tika-s0202t0:887_7": "Na ohīyati na tiṭṭhatīti katūpacitampi kāmāvacarakammaṃ yathādhigate mahaggatajjhāne aparihīne taṃ abhibhavitvā",
  "tika-s0202t0:887_8": "āsīdetvā passe ohīyakaṃ katvā paṭisandhiṃ dātuṃ samatthabhāvena na tiṭṭhati.",
  "tika-s0202t0:887_9": "Laggitunti āvarituṃ.",
  "tika-s0202t0:887_10": "Ṭhātunti patiṭṭhātuṃ.",
  "tika-s0202t0:887_11": "Pharitvāti paṭippharitvā.",
  "tika-s0202t0:887_12": "Pariyādiyitvāti tassa sāmatthiyaṃ khepetvā.",
  "tika-s0202t0:887_13": "Kammassa pariyādiyanaṃ nāma vipākuppādabandhanamevāti āha –",
  "tika-s0202t0:887_14": "“tassa vipākaṃ paṭibāhitvā”ti.",
  "tika-s0202t0:887_15": "Sesaṃ suviññeyyameva.",
  "tika-s0202t0:888_0": "Subhasuttavaṇṇanāya līnatthappakāsanā samattā.",
  "tika-s0202t0:889_0": "10. Saṅgāravasuttavaṇṇanā",
  "tika-s0202t0:890_0": "473.",
  "tika-s0202t0:890_1": "Abhippasannāti abhisamecca pasannā. Tenāha –",
  "tika-s0202t0:890_2": "“aveccappasādavasena pasannā”ti.",
  "tika-s0202t0:890_3": "Brāhmaṇī vigatamalamaccheratāya “tuyhaṃ deyyadhammaṃ ruccanakaṭṭhāne dehī”ti āha.",
  "tika-s0202t0:890_4": "Maggeneva hissā macchariyassa pahīnattā buddhapakkhabrāhmaṇapakkhavasena ubhatopakkhikā.",
  "tika-s0202t0:891_0": "Kiṃsūti kinti pucchāvacanaṃ.",
  "tika-s0202t0:891_1": "Chetvā anādiyitvā vināsetvā.",
  "tika-s0202t0:891_2": "Sukhaṃ setīti cittasantāpābhāvena sukhena supati.",
  "tika-s0202t0:891_3": "Na socatīti tato eva sokaṃ nāma vināseti.",
  "tika-s0202t0:891_4": "Kodhanti kujjhanalakkhaṇaṃ kodhaṃ.",
  "tika-s0202t0:891_5": "Chetvā samucchinditvā.",
  "tika-s0202t0:891_6": "Sukhaṃ setīti kodhapariḷāhena apariḍayhamānattā sukhaṃ supati.",
  "tika-s0202t0:891_7": "Kodhavināsena vinaṭṭhadomanassattā na socati.",
  "tika-s0202t0:891_8": "Visamūlassāti dukkhavipākassa.",
  "tika-s0202t0:891_9": "Madhuraggassāti akkosakassa paccakkosanena,",
  "tika-s0202t0:891_10": "pahārakassa paṭippaharaṇena yaṃ sukhaṃ uppajjati,",
  "tika-s0202t0:891_11": "taṃ sandhāyeva “madhuraggo”ti vutto.",
  "tika-s0202t0:891_12": "Imasmiñhi ṭhāne pariyosānaṃ “agga”nti vuttaṃ.",
  "tika-s0202t0:891_13": "Ariyāti buddhādayo ariyā.",
  "tika-s0202t0:892_0": "Pañhaṃ kathesīti brāhmaṇo kira cintesi –",
  "tika-s0202t0:892_1": "“samaṇo gotamo lokapūjito,",
  "tika-s0202t0:892_2": "na sakkā yaṃ vā taṃ vā vatvā santajjetuṃ,",
  "tika-s0202t0:892_3": "ekaṃ saṇhapañhaṃ pucchissāmī”ti.",
  "tika-s0202t0:892_4": "So ekaṃ pucchāgāthaṃ abhisaṅkharitvā “sace asukassa nāma vadhaṃ rocemīti vakkhati,",
  "tika-s0202t0:892_5": "ye tuyhaṃ na ruccanti,",
  "tika-s0202t0:892_6": "te māretukāmosi,",
  "tika-s0202t0:892_7": "lokavadhāya uppanno kiṃ tuyhaṃ samaṇabhāvenāti niggahessāmi.",
  "tika-s0202t0:892_8": "Sace na kassaci vadhaṃ rocemīti vakkhati,",
  "tika-s0202t0:892_9": "atha naṃ tvaṃ rāgādīnampi vadhaṃ na icchasi,",
  "tika-s0202t0:892_10": "tasmā samaṇo hutvā āhiṇḍasīti niggaṇhissāmīti imaṃ ubhatokoṭikaṃ pañhaṃ puṭṭho samaṇo gotamo neva gilituṃ",
  "tika-s0202t0:892_11": "na uggilituṃ sakkhissatī”ti evaṃ cintetvā imaṃ payhaṃ pucchi.",
  "tika-s0202t0:892_12": "Tassa bhagavā ajjhāsayānurūpaṃ kathesi.",
  "tika-s0202t0:892_13": "So pañhabyākaraṇena ārādhitacitto pabbajjaṃ yāci.",
  "tika-s0202t0:892_14": "Satthā taṃ pabbājesi,",
  "tika-s0202t0:892_15": "so pabbajjākiccaṃ matthakaṃ pāpesi.",
  "tika-s0202t0:892_16": "Tena vuttaṃ “pabbajitvā arahattaṃ patto”ti.",
  "tika-s0202t0:893_0": "Avabhūtāti adhobhūtā.",
  "tika-s0202t0:893_1": "Adhobhāvo sattānaṃ avaḍḍhi avamaṅgalanti āha –",
  "tika-s0202t0:893_2": "“avaḍḍhibhūtā avamaṅgalabhūtāyevā”ti.",
  "tika-s0202t0:893_3": "Paribhūtāti paribhavappattā.",
  "tika-s0202t0:893_4": "Vijjamānānanti pāḷiyaṃ anādare sāmivacananti tadatthaṃ dassento “vijjamānesū”tiāha.",
  "tika-s0202t0:893_5": "Pakaṭṭhaṃ,",
  "tika-s0202t0:893_6": "pavaḍḍhaṃ vā ñāṇanti paññāṇanti bhagavato ñāṇaṃ visesetvā vuttaṃ.",
  "tika-s0202t0:894_0": "474.",
  "tika-s0202t0:894_1": "Abhijānitvāti abhivisiṭṭhena ñāṇena jānitvā.",
  "tika-s0202t0:894_2": "Vositavosānāti katakaraṇīyatāya sabbaso parisositaniṭṭhā.",
  "tika-s0202t0:894_3": "Pāramisaṅkhātanti paramukkaṃsabhāvato pāramīti saṅkhātaṃ.",
  "tika-s0202t0:894_4": "Tenāha “sabbadhammānaṃ pārabhūta”nti.",
  "tika-s0202t0:894_5": "Brahmacariyassāti sāsanabrahmacariyassa ādibhūtaṃ.",
  "tika-s0202t0:894_6": "Tenāha “uppādakā janakā”ti.",
  "tika-s0202t0:894_7": "“Idamevaṃ bhavissati idameva”nti takkanaṃ takko,",
  "tika-s0202t0:894_8": "so etassa atthīti takkī.",
  "tika-s0202t0:894_9": "Yasmā so taṃ taṃ vatthuṃ tathā tathā takkitvā gaṇhati,",
  "tika-s0202t0:894_10": "tasmā vuttaṃ “takkagāhī”ti.",
  "tika-s0202t0:894_11": "Vīmaṃsanasīlo vīmaṃsī paccakkhabhūtamatthaṃ vīmaṃsanabhūtāya paññāya kevalaṃ vīmaṃsanato.",
  "tika-s0202t0:894_12": "Tenāha “paññācāraṃ carāpetvā evaṃvādī”ti.",
  "tika-s0202t0:894_13": "Yathāvuttatakkīvīmaṃsībhāvena takkapariyāhataṃ vīmaṃsānucaritaṃ sayaṃpaṭibhānaṃ evametanti vatvā.",
  "tika-s0202t0:895_0": "485.",
  "tika-s0202t0:895_1": "Aṭṭhitapadhānavatanti aññattha kismiñci puggale aṭṭhitapadhānavataṃ anaññasādhāraṇaṃ bhoto gotamassa padhānaṃ ahosi.",
  "tika-s0202t0:895_2": "Sappurisapadhānavataṃ ahosi sappurisapadhānavatādhigatānaṃ etādisānaṃ arahataṃ acchariyapuggalānaṃyeva āveṇikapadhānavataṃ ahosi.",
  "tika-s0202t0:895_3": "Ajānantova pakāsetīti ayaṃ pucchitamatthaṃ sayaṃ paccakkhato ajānanto eva kevalaṃ saddaṃ uppādetvāva pakāsesīti saññāya āha.",
  "tika-s0202t0:895_4": "Ajānanabhāve santeti ime adhidevāti paccakkhato jānane asati.",
  "tika-s0202t0:895_5": "Paṇḍitena manussenāti lokavohārakusalena manussena,",
  "tika-s0202t0:895_6": "tvaṃ pana lokavohārepi akusalo.",
  "tika-s0202t0:895_7": "Vacanatthañhi ajānanto yaṃ kiñci vadati.",
  "tika-s0202t0:895_8": "Uccena sammatanti uccaṃ supākaṭaṃ sabbaso taruṇadārakehipi sammataṃ.",
  "tika-s0202t0:895_9": "Ñātametaṃ yadidaṃ atthi devāti.",
  "tika-s0202t0:895_10": "Tenāha “susudārakāpī”tiādi.",
  "tika-s0202t0:895_11": "Devāti upapattidevā.",
  "tika-s0202t0:895_12": "Adhidevā nāma sammutidevehi adhikadevāti katvā,",
  "tika-s0202t0:895_13": "tadaññe ca manusse adhikabhāve kimeva vattabbaṃ.",
  "tika-s0202t0:895_14": "Sesaṃ suviññeyyameva.",
  "tika-s0202t0:896_0": "Papañcasūdaniyā majjhimanikāyaṭṭhakathāya",
  "tika-s0202t0:897_0": "Saṅgāravasuttavaṇṇanāya līnatthappakāsanā samattā.",
  "tika-s0202t0:898_0": "Niṭṭhitā ca brāhmaṇavaggavaṇṇanā.",
  "tika-s0202t0:899_0": "Majjhimapaṇṇāsaṭīkā samattā."
}