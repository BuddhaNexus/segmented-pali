{
  "anya-e1101n:0_0": "Namo tassa bhagavato arahato sammāsambuddhassa.",
  "anya-e1101n:1_0": "Rasavāhinī",
  "anya-e1101n:2_0": "Paṇāmādikathā",
  "anya-e1101n:3_0": "1.",
  "anya-e1101n:4_0": "Satthuppasatthacaraṇaṃ saraṇaṃ janānaṃ,",
  "anya-e1101n:5_0": "Brahmādimoḷi maṇiraṃsi samāvahantaṃ,",
  "anya-e1101n:6_0": "Paṅkeruhābhamudukomalacāruvaṇṇaṃ;",
  "anya-e1101n:7_0": "Vandāmi cakkavaralakkhaṇamādadhānaṃ.",
  "anya-e1101n:8_0": "2.",
  "anya-e1101n:9_0": "Siddhaṃ jinena cirakālamatanditena,",
  "anya-e1101n:10_0": "Yaṃ bhāvako samadhigacchati khemamaggaṃ;",
  "anya-e1101n:11_0": "Yaṃ kapparukkha rucidāna maṇiva bhāti,",
  "anya-e1101n:12_0": "Taṃ dhammamagga masamaṃ paṇamāmi niccaṃ.",
  "anya-e1101n:13_0": "3.",
  "anya-e1101n:14_0": "Santindriyaṃ sugatasūnuvaraṃ visuddhaṃ,",
  "anya-e1101n:15_0": "Yaṃ dakkhiṇeyyamatadaṃ sucipuññakhettaṃ;",
  "anya-e1101n:16_0": "Tāṇesinaṃ saraṇamujjhitasabbadukkhaṃ,",
  "anya-e1101n:17_0": "Vandāmi saṅgha managhaṃ sirasā mahagghaṃ.",
  "anya-e1101n:18_0": "4.",
  "anya-e1101n:19_0": "Yampattamettha ratanattayathomanena,",
  "anya-e1101n:20_0": "Puññena tena duritaṃ sakalaṃ paṇujja,",
  "anya-e1101n:21_0": "Vakkhāmahaṃ sumadhuraṃ rasavāhinintaṃ,",
  "anya-e1101n:22_0": "Bho bho suṇantu sujanā bhimudāvahā sā.",
  "anya-e1101n:23_0": "5.",
  "anya-e1101n:24_0": "Tatthatatthūpapannāni, vatthūni arahā pure;",
  "anya-e1101n:25_0": "Abhāsuṃ dīpabhāsāya, ṭhapesuṃ taṃ purātanā.",
  "anya-e1101n:26_0": "6.",
  "anya-e1101n:27_0": "Mahāvihāre taṅgutta, vaṅkapariveṇavāsiko;",
  "anya-e1101n:28_0": "Raṭṭhapāloti nāmena, sīlācāra guṇākaro.",
  "anya-e1101n:29_0": "7.",
  "anya-e1101n:30_0": "Hitāya parivattesi, pajānaṃ pāḷibhāsato;",
  "anya-e1101n:31_0": "Punaruttādidosehi, tamāsi sabbamākulaṃ;",
  "anya-e1101n:32_0": "Anākulaṃ karissāmi, taṃ suṇātha samāhitā.",
  "anya-e1101n:33_0": "8.",
  "anya-e1101n:34_0": "Vitarāgā pure vocuṃ, yasmā tasmā hi bhāsitaṃ;",
  "anya-e1101n:35_0": "Etamādaraṇīyañhi, sādhu sādhūhi sabbadāti.",
  "anya-e1101n:36_0": "Jambudīpuppatti vatthūni.",
  "anya-e1101n:37_0": "Dhammasoṇḍakavaggo",
  "anya-e1101n:38_0": "1. Dhammasoṇḍakassa vatthumhi ayamānupubbīkathā",
  "anya-e1101n:39_0": "Tattha tesaṃ vatthūna muppattiyo dvidhā bhavanti jambudīpe sīhaḷadīpecāti,",
  "anya-e1101n:39_1": "tattha jambudīpe tāḷīsa,",
  "anya-e1101n:39_2": "sīhaḷadīpe tesaṭṭhi,",
  "anya-e1101n:39_3": "tesu tāva jambudīpuppattivatthūni āvi bhavissanti,",
  "anya-e1101n:39_4": "tatopi dhammasoṇḍakassa vatthu ādi, kathaṃ,",
  "anya-e1101n:39_5": "amhākaṃ kira bhagavato pubbe imasmiṃyeva bhaddakappe kassaponāma satthā loke udapādi,",
  "anya-e1101n:39_6": "tassa kho pana bhagavato sāsanantaradhānato na cireneva kālena amhākaṃ bodhisatto bārāṇasīrañño aggamahesiyā kucchismiṃ nibbatti,",
  "anya-e1101n:39_7": "tassu ppatti kālasamanantarameva sabbasattānaṃ manasi dhammasaññā udapādi,",
  "anya-e1101n:39_8": "tasmāssa dhammasoṇḍotināma makaṃsu,",
  "anya-e1101n:39_9": "so paneso kumāro mahantena parivārena vaḍḍhento sabbasippesu nipphattiṃ patvā pitarā uparajjena pūjito",
  "anya-e1101n:39_10": "hutvā dānādayo dasakusalakammapathe pūrento pituaccayenāmaccehi rajjenābhisiñcito ahosi,",
  "anya-e1101n:39_11": "so panesa dhammasoṇḍakamahārājā devanagarasadise bārāṇasīnagare cakkavattisadisaṃ bārāṇasīrajjaṃ kārento",
  "anya-e1101n:39_12": "māsaddhamāsaccayena sirisayanagato evaṃ cintesi,",
  "anya-e1101n:39_13": "mamevaṃ rajjasirimanubhavanaṃ na sobhati dhammaviyogena,",
  "anya-e1101n:39_14": "divākara virahito nabho viyātiādinā nānākāraṇaṃ cintesi, tenettha.",
  "anya-e1101n:40_0": "1.",
  "anya-e1101n:41_0": "Puññena sīlādimayena pubbe,",
  "anya-e1101n:42_0": "Katena pattosmi atanditena,",
  "anya-e1101n:43_0": "Masakkasāre viya devarājā;",
  "anya-e1101n:44_0": "Rājattamiddhe puramuttamamhi.",
  "anya-e1101n:45_0": "2.",
  "anya-e1101n:46_0": "Rūpena hārīnayanussavena,",
  "anya-e1101n:47_0": "Saddena sammā savaṇāmatena,",
  "anya-e1101n:48_0": "Gandhena ghānussavasobhanena,",
  "anya-e1101n:49_0": "Rasaññapuññena rasenacāpi.",
  "anya-e1101n:50_0": "3.",
  "anya-e1101n:51_0": "Phassena gattassa suphassadena,",
  "anya-e1101n:52_0": "Samiddhipattosmi mahiddhikohaṃ,",
  "anya-e1101n:53_0": "Nevettakeneva pamādabhāva,",
  "anya-e1101n:54_0": "Mā pajjituṃ yuttarūpanti ñatvā.",
  "anya-e1101n:55_0": "4.",
  "anya-e1101n:56_0": "Dassāmi aṅgaapi jīvitañca,",
  "anya-e1101n:57_0": "Dhaññaṃ dhanaṃ cāpi pasannacitto,",
  "anya-e1101n:58_0": "Sossāmi dhammaṃ sivamādadhānaṃ,",
  "anya-e1101n:59_0": "Jineritaṃ jātijarāpahāṇaṃ.",
  "anya-e1101n:60_0": "5.",
  "anya-e1101n:61_0": "Na sobhati yathākāsaṃ, jalaṃ dhāmapatiṃvinā,",
  "anya-e1101n:62_0": "Rajjakaraṇaṃ tathā mayhaṃ, vinā dhammā na sobhati.",
  "anya-e1101n:63_0": "6.",
  "anya-e1101n:64_0": "Na sobhati hathā ratti, nisānāthaṃ vinā sadā,",
  "anya-e1101n:65_0": "Rajjakaraṇaṃ tathā mayhaṃ, vinā dhammā na sobhati.",
  "anya-e1101n:66_0": "7.",
  "anya-e1101n:67_0": "Alaṅkatopi ce hatthī, vinā dāṭhā na sobhati,",
  "anya-e1101n:68_0": "Rajjakaraṇaṃ tathā mayhaṃ, vinā dhammā na sobhati.",
  "anya-e1101n:69_0": "8.",
  "anya-e1101n:70_0": "Yathā kallolamālīyaṃ,",
  "anya-e1101n:71_0": "Vinā velā na sobhati,",
  "anya-e1101n:72_0": "Rajjakaraṇaṃ tathā mayhaṃ,",
  "anya-e1101n:73_0": "Vinā dhammā na sobhati.",
  "anya-e1101n:74_0": "9.",
  "anya-e1101n:75_0": "Yathā sumaṇḍito rājā,",
  "anya-e1101n:76_0": "Kupaṭo neva sobhati,",
  "anya-e1101n:77_0": "Rajjakaraṇaṃ tathā mayhaṃ,",
  "anya-e1101n:78_0": "Vinā dhammā na sobhati.",
  "anya-e1101n:79_0": "10.",
  "anya-e1101n:80_0": "Dhammameva suṇissāmi, dhamme me ramatī mano,",
  "anya-e1101n:81_0": "Na hi dhammā paraṃ atthi, dhammamūlaṃ tisampadanti.",
  "anya-e1101n:82_0": "Evaṃ cintetvā pātova sirigabbhā nikkhamma susajjite samussitasetacchatte rājapalleṅke amaccagaṇa parivuto nisīdi devarājāviya virocamāno,",
  "anya-e1101n:82_1": "nisinno pana rājā amacce evamāha,",
  "anya-e1101n:82_2": "yo panettha bhonto buddhabhāsitesu dhammesu kiñcidhammaṃ jānāti,",
  "anya-e1101n:82_3": "so bhāsatu,",
  "anya-e1101n:82_4": "sotumicchāmidhammanti,",
  "anya-e1101n:82_5": "te sabbepi mayaṃ deva na jānāmāti āhaṃsu,",
  "anya-e1101n:82_6": "taṃ sutvā a na tta ma no rājā evaṃ cintesi,",
  "anya-e1101n:82_7": "yannūnāhaṃ hatthikkhandhe sahassaṃ ṭhapetvā nagare bheriṃcarāpeyyaṃ,",
  "anya-e1101n:82_8": "yaṃ appevanāma koci dhanalobhena cātuppadikāyapi gāthāya dhammaṃ deseyya.",
  "anya-e1101n:82_9": "Taṃ me dīgharattaṃ hitāya sukhāya bhavissatīti,",
  "anya-e1101n:82_10": "tato so tathā katvāpi dhammadesakaṃ alabhanto puna dvisahassaṃ ticatupañcasahassantiyāvakoṭippakoṭiṃdammīti,",
  "anya-e1101n:82_11": "tato gāma nigama janapade,",
  "anya-e1101n:82_12": "tato seṭṭhiṭṭhānaṃ senāpati uparājaṭṭhānā dayopi,",
  "anya-e1101n:82_13": "puna setacchattaṃ dammi,",
  "anya-e1101n:82_14": "rājavesaṃ pahāya attānaṃ dāsaṃ sāvetvā dhammadesentassa dammiti vatvā bheri carāpetvāpi dhamma desakamalabhitvā",
  "anya-e1101n:82_15": "saṃviggo kimme dhammaviyogena rajjenāti amaccānaṃ rajjaṃ nīyyātetvā saddhammagavesako dhammasoṇḍakamahārājā",
  "anya-e1101n:82_16": "mahāvanaṃ pāvisi gāma nigama rājadhāni paramparāya, tenettha.",
  "anya-e1101n:83_0": "11.",
  "anya-e1101n:84_0": "Pure bheriṃ carāpetvā,",
  "anya-e1101n:85_0": "Dhammasoṇḍo narādhipo;",
  "anya-e1101n:86_0": "Saddhammajjhesakaṃ satthu,",
  "anya-e1101n:87_0": "Aladdhā dhanakoṭihi.",
  "anya-e1101n:88_0": "12.",
  "anya-e1101n:89_0": "Dāso homi pahāyāhaṃ,",
  "anya-e1101n:90_0": "Rājattaṃ desakassa me;",
  "anya-e1101n:91_0": "Iccāha so mahīpālo,",
  "anya-e1101n:92_0": "Aho dhammesu lolatā.",
  "anya-e1101n:93_0": "13.",
  "anya-e1101n:94_0": "Rajjaṃ nīyyātayitvāna, amaccānaṃ manoramaṃ,",
  "anya-e1101n:95_0": "Vanaṃ pāvisi so rājā, gavesaṃ dhammamuttamanti.",
  "anya-e1101n:96_0": "Mahāvanaṃ paviṭṭhakkhaṇe pana mahāsattassa puññatejena sakkassāsanaṃ uṇhākāraṃ dassesi,",
  "anya-e1101n:96_1": "atha devarājā cintesi akāmaṃ me paṇḍukambala silāsanaṃ uṇhamahosi,",
  "anya-e1101n:96_2": "kinnukho kāraṇanti lokaṃ olokento sakko devarājā dhammasoṇḍaka mahārājānaṃ sakalajambudīpaṃ vicinitvā",
  "anya-e1101n:96_3": "saddhammajjhesakaṃ alabhitvā vanaṃ paviṭṭhabhāvaṃ addasa,",
  "anya-e1101n:96_4": "dhammasoṇḍakamahārājā saddhammatthāya rajja dhana bandhu jīvitampi pahāya araññaṃ paviṭṭho,",
  "anya-e1101n:96_5": "na so vatāyaṃ yovā sovā satto,",
  "anya-e1101n:96_6": "imasmiṃyeva kappe buddho bhavissati,",
  "anya-e1101n:96_7": "buddhabodhisatto cāyaṃ ajjeva mahāraññaṃ paviṭṭho saddhammaṃ aladdhā mahādukkhaṃ pāpuṇeyya,",
  "anya-e1101n:96_8": "na cetaṃ yuttaṃ,",
  "anya-e1101n:96_9": "ajja mayā tattha ganthabbaṃ dhammāmatarasena tamabhisiñcitvā rajje pahiṭṭhāpetunti cintetvā attabhāvaṃ",
  "anya-e1101n:96_10": "vijahitvā bhayānakaṃ mahantaṃ rakkhasavesaṃ nimmiṇitvā mahāsattābhimukho avidūre attānaṃ dassesi, tenettha.",
  "anya-e1101n:97_0": "14.",
  "anya-e1101n:98_0": "Byagghacchasīhamahiso ragahatthidīpi,",
  "anya-e1101n:99_0": "Migākulaṃ kaṇṭakaselarukkhaṃ;",
  "anya-e1101n:100_0": "Narānamindo pavisitvakānanaṃ,",
  "anya-e1101n:101_0": "Itocito vibbhami dhammakāmo.",
  "anya-e1101n:102_0": "15.",
  "anya-e1101n:103_0": "Tassānubhāvena purindadassa,",
  "anya-e1101n:104_0": "Silāsanaṃ uṇhamahosi kāmaṃ;",
  "anya-e1101n:105_0": "Teneva so lokamudikkhamāno,",
  "anya-e1101n:106_0": "Addakkhi dhīraṃ vipine carantaṃ.",
  "anya-e1101n:107_0": "16.",
  "anya-e1101n:108_0": "Mayajja taṃ dhammarasena sammā,",
  "anya-e1101n:109_0": "Santappayitvā gamanaṃ varanti;",
  "anya-e1101n:110_0": "Mantvā subhīmañjanakūṭavaṇṇaṃ,",
  "anya-e1101n:111_0": "Mahāmukhaṃ niggata bhīmadāṭhaṃ.",
  "anya-e1101n:112_0": "17.",
  "anya-e1101n:113_0": "Dittaggisaṅkāsa visālanettaṃ,",
  "anya-e1101n:114_0": "Majjhena bhaggaṃ cipiṭagganāsaṃ;",
  "anya-e1101n:115_0": "Kharatambadāṭhiṃ ghanamassuvantaṃ,",
  "anya-e1101n:116_0": "Nīlodaraṃ gajjitabhīmaghosaṃ.",
  "anya-e1101n:117_0": "18.",
  "anya-e1101n:118_0": "Karoruhaṃ tikkhasalohitāyataṃ,",
  "anya-e1101n:119_0": "Visāladhotāyatakhaggahatthaṃ;",
  "anya-e1101n:120_0": "Gadāyudhenaṅkitamaññabāhuṃ,",
  "anya-e1101n:121_0": "Daṭṭhoṭṭhabhīmaṃ savalīlalāṭaṃ.",
  "anya-e1101n:122_0": "19.",
  "anya-e1101n:123_0": "Manussamaṃsādanarattapānaṃ,",
  "anya-e1101n:124_0": "Bhayānakaṃ kakkhalayakkhavaṇṇaṃ;",
  "anya-e1101n:125_0": "Sumāpayitvāna vanantarasmiṃ,",
  "anya-e1101n:126_0": "Dassesi attaṃ sa narādhipassāti.",
  "anya-e1101n:127_0": "Atha mahāsatto attano avidūre ṭhitaṃ rakkhasaṃ addakkhi,",
  "anya-e1101n:127_1": "taṃ disvānāssa bhayaṃvā chambhitattaṃvā citthutrāsamattaṃvā nāhosi,",
  "anya-e1101n:127_2": "kimatra cintesi,",
  "anya-e1101n:127_3": "apināma evarūpo pirakkhaso dhammaṃ jāneyya,",
  "anya-e1101n:127_4": "yannūnāhaṃ tassa santike dhammaṃ suṇissāmi,",
  "anya-e1101n:127_5": "tamme dīgharattaṃ hitāya sukhāya bhavissatīti cintesi.",
  "anya-e1101n:127_6": "Cintetvā capana ajja mayā tamupasaṅkamma pucchitaṃ vaṭṭatīti gantvā rakkhasena saddhiṃ sallapanto āha.",
  "anya-e1101n:128_0": "20.",
  "anya-e1101n:129_0": "Asmiṃ vanasmiṃ tarusaṇḍa maṇḍite;",
  "anya-e1101n:130_0": "Suphullitānekalatākulākule;",
  "anya-e1101n:131_0": "Adhiggahīto si mahānubhāva,",
  "anya-e1101n:132_0": "Pucchāmi taṃ deva vadehi kaṅkhaṃ.",
  "anya-e1101n:133_0": "21.",
  "anya-e1101n:134_0": "Dhammaṃ gavesaṃ vanamāgatomhi,",
  "anya-e1101n:135_0": "Pahāya rajjaṃ api ñātisaṅghaṃ;",
  "anya-e1101n:136_0": "Jānāsi ce samma vadehi mayhaṃ,",
  "anya-e1101n:137_0": "Ekampi gāthaṃ sugatena desitaṃ.",
  "anya-e1101n:138_0": "Tato yakkho āha.",
  "anya-e1101n:139_0": "22.",
  "anya-e1101n:140_0": "Dhammaṃ pajānāmahamekadesaṃ,",
  "anya-e1101n:141_0": "Jineritaṃ sādhutaraṃ rasānaṃ,",
  "anya-e1101n:142_0": "Desemi cehaṃ tava dhamma maggaṃ,",
  "anya-e1101n:143_0": "Tuvañhi kiṃ kāhasi desakassāti.",
  "anya-e1101n:144_0": "Atha mahāsatto āha.",
  "anya-e1101n:145_0": "23.",
  "anya-e1101n:146_0": "Rajje ṭhito assamahaṃ sace bho,",
  "anya-e1101n:147_0": "Anapparūpaṃ pakaromi pūjaṃ;",
  "anya-e1101n:148_0": "Idāni eko vanamajjhapatto,",
  "anya-e1101n:149_0": "Karomi kiṃ dehamimaṃ ṭhapetvā.",
  "anya-e1101n:150_0": "24.",
  "anya-e1101n:151_0": "Yadicchasi tvaṃ mama maṃsalohitaṃ,",
  "anya-e1101n:152_0": "Karomahaṃ saṅgahamajja tena,",
  "anya-e1101n:153_0": "Na catthi aññaṃ tava accanīyaṃ,",
  "anya-e1101n:154_0": "Desehi dhammaṃ sugata ppasatthanti.",
  "anya-e1101n:155_0": "Tato yakkho āha.",
  "anya-e1101n:156_0": "25.",
  "anya-e1101n:157_0": "Bhutvāna maṃsaṃ suhitova santo,",
  "anya-e1101n:158_0": "Hantvā pipāsaṃ rudhiraṃ pivitvā;",
  "anya-e1101n:159_0": "Dhammaṃ kathetuṃ pabhavāmi tuyhaṃ,",
  "anya-e1101n:160_0": "Vattuṃ na sakkomi khudāparetoti.",
  "anya-e1101n:161_0": "Atha mahāsatto āha.",
  "anya-e1101n:162_0": "26.",
  "anya-e1101n:163_0": "Bhutvā tuvaṃ maṃ pathamañhi yakkha,",
  "anya-e1101n:164_0": "Pacchā tu desessasi kassa dhammaṃ;",
  "anya-e1101n:165_0": "Dhammassa mayhaṃ tava maṃsalābhaṃ,",
  "anya-e1101n:166_0": "Tvameva jānāhi yathā bhaveyyāti.",
  "anya-e1101n:167_0": "Evaṃ vutte sakko devānamindo sādhu mahārāja ahameva yuttaṃ jānāmīti vatvā tassāvidūre tigāvutubbedhaṃ",
  "anya-e1101n:167_1": "añjanavaṇṇaṃ mahantaṃ pabbataṃ māpetvā mahārāja imamāruyha pabbatamuddhaniṭṭhito mama mukhe patatu,",
  "anya-e1101n:167_2": "ahaṃ patanthassa te dhammaṃ desessāmi,",
  "anya-e1101n:167_3": "evaṃ sante tuyhaṃ dhammapaṭilābho,",
  "anya-e1101n:167_4": "mayhaṃca maṃsapaṭilābho bhavissatīti.",
  "anya-e1101n:167_5": "Taṃ sutvā mahāsatto anamatagge saṃsāre saṃsarato me sīhabyagghacchamacchakacchapavihaṅgādīnaṃ bhakkhabhūtassa jātīsu pamāṇaṃ natti,",
  "anya-e1101n:167_6": "ajja mayā sambuddhassa dhammatthāya jīvitaṃ pariccajituṃ vaṭṭatīti cintetvā evamāha.",
  "anya-e1101n:168_0": "27.",
  "anya-e1101n:169_0": "Saṃsāravaṭṭesu vivaṭṭamānā,",
  "anya-e1101n:170_0": "Papponti dukkhaṃ janatā anekā;",
  "anya-e1101n:171_0": "Etañhi bho attano vā parassa,",
  "anya-e1101n:172_0": "Atthāya nāhosi ahosi tucchaṃ.",
  "anya-e1101n:173_0": "28.",
  "anya-e1101n:174_0": "Tvamadinnahārī tica pāradāriko,",
  "anya-e1101n:175_0": "Pāṇātipātīsi musā abhāsi;",
  "anya-e1101n:176_0": "Tva majjapāyīti akāsi dosaṃ,",
  "anya-e1101n:177_0": "Paggayha dukkhaṃ bahuso dadanti.",
  "anya-e1101n:178_0": "29.",
  "anya-e1101n:179_0": "Etañhi bho attano vā parassa,",
  "anya-e1101n:180_0": "Atthāya nāhosi ahosi tucchaṃ;",
  "anya-e1101n:181_0": "Rukkhā papātā papatitvakeci,",
  "anya-e1101n:182_0": "Dubbandhiyā duggavisādanena.",
  "anya-e1101n:183_0": "30.",
  "anya-e1101n:184_0": "Byādhīhi nānākharavedanāhi,",
  "anya-e1101n:185_0": "Maranti sattā utuvedanāhi;",
  "anya-e1101n:186_0": "Etañhi bho attano vā parassa,",
  "anya-e1101n:187_0": "Atthāya nāhosi ahosi tucchaṃ.",
  "anya-e1101n:188_0": "31.",
  "anya-e1101n:189_0": "Byagghacchamaccho ragakucchiyañhi,",
  "anya-e1101n:190_0": "Matassa me natthi pamāṇasaṅkhā;",
  "anya-e1101n:191_0": "Etañhi bho attano vā parassa,",
  "anya-e1101n:192_0": "Atthāya nāhosi ahosi tucchaṃ.",
  "anya-e1101n:193_0": "32.",
  "anya-e1101n:194_0": "Etajja me ducca ja mattadānaṃ,",
  "anya-e1101n:195_0": "Na hoti devissariyādikāya;",
  "anya-e1101n:196_0": "Sabbaññubhāvaṃ pana pāpuṇitvā,",
  "anya-e1101n:197_0": "Saṃsārato nittaraṇāya satte.",
  "anya-e1101n:198_0": "33.",
  "anya-e1101n:199_0": "Tvaṃ samma mayhaṃ bahuso pakārī,",
  "anya-e1101n:200_0": "Tasmā tavetaṃ vacanaṃ karomi;",
  "anya-e1101n:201_0": "Asaṃkito desaya mayhadhammaṃ,",
  "anya-e1101n:202_0": "Samijjhate dāni manoratho teti.",
  "anya-e1101n:203_0": "Evañca pana vatvā mahāsatto pabbatamāruyha ṭhito āha,",
  "anya-e1101n:203_1": "ahamajja rajjena saddhiṃ jīvitañca sarīramaṃsañca saddhammatthāya dammīti somanassappatto hutvā samma",
  "anya-e1101n:203_2": "dhammaṃ desehīti vatvā tasmiṃ mahādāṭhaṃ mahāmukhaṃ vivaritvā ṭhite tassābhimukho upapati.",
  "anya-e1101n:203_3": "Atha sakko devānamindo somanasso acchariyappatto attabhāvaṃ vijahitvā alaṅkatadibbattabhāvaṃ māpetvā",
  "anya-e1101n:203_4": "ākāse taruṇasuriyo viya obhāsamāno ākāsato patantaṃ mahāsattaṃ ubhohi hatthehi daḷhaṃ patigaṇhitvā devalokaṃ",
  "anya-e1101n:203_5": "netvā paṇḍukambala silāsane nisīdāpetvā dibbamayehi gandhamālādīhi pūjetvā sayaṃ dhammaṃ sutvā pasanno",
  "anya-e1101n:203_6": "pasannākāraṃ katvā kassapadasabalena desitāya aniccādiparidīpikāya.",
  "anya-e1101n:204_0": "34.",
  "anya-e1101n:205_0": "Aniccāva ta saṅkhārā, uppādavayadhammino;",
  "anya-e1101n:206_0": "Uppajjitvā nirujjhanti, tesaṃ vūpasamo sukhoti.",
  "anya-e1101n:207_0": "Gāthāya dhammadesanena tassa manorathaṃ matthakaṃ pāpetvā devaloke mahantaṃ sirivibhavaṃ dassetvā ānetvā",
  "anya-e1101n:207_1": "sakarajjeyeva patiṭṭhāpetvā appamatto hoti mahārājāti ovaditvā devalokameva agamāsīti.",
  "anya-e1101n:208_0": "35.",
  "anya-e1101n:209_0": "Iti amitasiriṃ vā jīvitaṃ vāpi santo,",
  "anya-e1101n:210_0": "Na sumariya pasatthaṃ dhammamevā caranti;",
  "anya-e1101n:211_0": "Tanutara vibhavānaṃ appamāyūnamambho,",
  "anya-e1101n:212_0": "Iha kusalapamādo ko nu tumhādisānanti.",
  "anya-e1101n:213_0": "Dhammasoṇḍakavatthuṃ paṭhamaṃ.",
  "anya-e1101n:214_0": "2. Migaluddakassa vatthumhi ayamānupubbikathā",
  "anya-e1101n:215_0": "Ito kira eka tiṃsatime kappe sikhīnāma sammāsambuddho samatiṃsa pāramiyo pūretvā paramātisambodhiṃ patvā",
  "anya-e1101n:215_1": "sadevakaṃ lokaṃ saṃsārakantārā uttārento dhammaratanavassaṃ vassāpento dhammabheriṃpaharanto dhammaketuṃ",
  "anya-e1101n:215_2": "ussāpento ekasmiṃ samaye viveka manubrūhanto araññāyatanaṃ pāvisi,",
  "anya-e1101n:215_3": "pavisitvā capana supupphitanāgapunnāgādinānātarusaṇḍamaṇḍite suphullasumanamālatippabhutinānālatākule",
  "anya-e1101n:215_4": "anekavidhadipadacatuppadasaṅghanisevite ramaṇīye sītalasilātale catugguṇaṃ saṅghāṭiṃpaññapetvā nisīdi",
  "anya-e1101n:215_5": "chabbaṇṇaraṃsīhi disaṃ pūrayanto,",
  "anya-e1101n:215_6": "tadā tattha devabrahmanāgasupaṇṇādayo sannipatitvā dibbamayehi gandhamālādīhi bhagavantaṃ pūjayamānā thomayamānā namassamānā aṭṭhaṃsu,",
  "anya-e1101n:215_7": "tasmiṃ panasamāgame bhagavā madhurassaraṃ nicchārento brahmaghosena catusaccapaṭisaṃyuttaṃ dhammaṃ deseti amatavassaṃ vassāpentoviya.",
  "anya-e1101n:215_8": "Tadā eko migaluddako vanaṃ paviṭṭho migasūkare hantvā maṃsaṃ khādanto taṃ ṭhānaṃ patvā addasa bhagavantaṃ dhammaṃ desentaṃ.",
  "anya-e1101n:215_9": "Disvā ekamantaṃ ṭhito dhammaṃ sutvā cittaṃ pasādetvā tato cuto devaloke nibbattitvā chasu kāmasaggesu",
  "anya-e1101n:215_10": "manussesuca aparāparaṃ issariyaṃ anubhavanto imasmiṃ buddhuppāde sāvatthiyaṃ kulagehe nibbattitvā viññutaṃ",
  "anya-e1101n:215_11": "patto bhagavato sāsane pabbajitvā ekadivasaṃ dhammaṃ desentassa bhagavato catusaccapati saṃyuttaṃ dhammakathaṃ",
  "anya-e1101n:215_12": "sutvā catupaṭisambhidāhi arahattaṃ patvā ekadivasaṃ bhikkhusaṅghamajjhagato attano katakammappakāsanena",
  "anya-e1101n:215_13": "pītivācamudāhari.",
  "anya-e1101n:216_0": "1.",
  "anya-e1101n:217_0": "E ka tiṃ se ito kappe,",
  "anya-e1101n:218_0": "Loke uppajji nāyako;",
  "anya-e1101n:219_0": "Pattiṃsa lakkhaṇātiṇṇo,",
  "anya-e1101n:220_0": "Sambuddho sa sikhīvhayo.",
  "anya-e1101n:221_0": "2.",
  "anya-e1101n:222_0": "Jalanto dīparukkhova, sūriyova nabha muggato;",
  "anya-e1101n:223_0": "Merurājāva sambuddho, janesaggo patāpavā.",
  "anya-e1101n:224_0": "3.",
  "anya-e1101n:225_0": "Pūretvā dhammanāvāyaṃ, sa nātho sakalaṃ pajaṃ;",
  "anya-e1101n:226_0": "Patiṭṭhapento saṃsāra, kantārā santibhūmiyaṃ.",
  "anya-e1101n:227_0": "4.",
  "anya-e1101n:228_0": "Dhammaketuṃ samussento, hananto dhammadundubhiṃ;",
  "anya-e1101n:229_0": "Satte dukkhā pamocento, vasī tattha jino vasī.",
  "anya-e1101n:230_0": "5.",
  "anya-e1101n:231_0": "Ekasmiṃ samaye nātho,",
  "anya-e1101n:232_0": "Lokapajjotako jino;",
  "anya-e1101n:233_0": "Vivekakāmo sambuddho,",
  "anya-e1101n:234_0": "Surammaṃ kānanaṃ gato.",
  "anya-e1101n:235_0": "6.",
  "anya-e1101n:236_0": "Punnāganāgapūgādi, nānāpādapasaṃkulaṃ;",
  "anya-e1101n:237_0": "Latā liṅgitasākhāhi, sā modakusumāyutaṃ.",
  "anya-e1101n:238_0": "7.",
  "anya-e1101n:239_0": "Kusumā modasammatta, chappadāli nisevitaṃ;",
  "anya-e1101n:240_0": "Nānāmiga gaṇākiṇṇaṃ, mayūragaṇa naccitaṃ.",
  "anya-e1101n:241_0": "8.",
  "anya-e1101n:242_0": "Sītalacchodikāsādhu, supatitthajalāsayaṃ;",
  "anya-e1101n:243_0": "Āsāra sāradhārāhi, nijjharāsata saṃkulaṃ.",
  "anya-e1101n:244_0": "9.",
  "anya-e1101n:245_0": "Gantvāna so mahāraññaṃ,",
  "anya-e1101n:246_0": "Sītalaṃ sikatātalaṃ;",
  "anya-e1101n:247_0": "Silātale nisinnosi,",
  "anya-e1101n:248_0": "Vissajjento charaṃsiyo.",
  "anya-e1101n:249_0": "10.",
  "anya-e1101n:250_0": "Devā tattha samāgantvā, pūjesuṃ dvipaduttamaṃ;",
  "anya-e1101n:251_0": "Dibbehi gandhamālāhi, naccehi turiyehica.",
  "anya-e1101n:252_0": "11.",
  "anya-e1101n:253_0": "Devadevo tadā deva, saṅghamajjhe nisīdiya;",
  "anya-e1101n:254_0": "Catusacca madesesi, niccharaṃ madhuraṃ giraṃ.",
  "anya-e1101n:255_0": "12.",
  "anya-e1101n:256_0": "Tadāhaṃ luddako āsiṃ, migasūkaramārako;",
  "anya-e1101n:257_0": "Migamaṃsena jivāmi, tena posemi dārake posentoputtadārake itikatthaci.",
  "anya-e1101n:258_0": "13.",
  "anya-e1101n:259_0": "Tadāhaṃ migavaṃ yāto,",
  "anya-e1101n:260_0": "Sabāṇo sasarāsano;",
  "anya-e1101n:261_0": "Addasaṃ virajaṃ buddhaṃ,",
  "anya-e1101n:262_0": "Devasaṅghapurakkhataṃ.",
  "anya-e1101n:263_0": "14.",
  "anya-e1101n:264_0": "Candaṃva tārakākiṇṇaṃ, meruṃvaṇṇavamajjhagaṃ;",
  "anya-e1101n:265_0": "Virocamāna māsīnaṃ, catusaccappakāsakaṃ.",
  "anya-e1101n:266_0": "15.",
  "anya-e1101n:267_0": "Ekapasse ṭhito tattha, assosiṃ dhammamuttamaṃ;",
  "anya-e1101n:268_0": "Tattha cittaṃ pasādetvā, somanassaṃ pavedayiṃ.",
  "anya-e1101n:269_0": "16.",
  "anya-e1101n:270_0": "Ekatiṃse ito kappe,",
  "anya-e1101n:271_0": "Yaṃ puññaṃ pasutaṃ mayā;",
  "anya-e1101n:272_0": "Tenāhaṃ puññakammena,",
  "anya-e1101n:273_0": "Jātosiṃ devayoniyaṃ.",
  "anya-e1101n:274_0": "17.",
  "anya-e1101n:275_0": "Sampattimanubhutvāna, chakāmagge parāparaṃ;",
  "anya-e1101n:276_0": "Devasaṅghaparibbūḷho, vimāne ratanāmaye.",
  "anya-e1101n:277_0": "18.",
  "anya-e1101n:278_0": "Manussesuca yaṃ aggaṃ, tassa bhāgī bhavāmahaṃ;",
  "anya-e1101n:279_0": "Bhoge me ūnatā natthi, saddhammasavaṇe phalaṃ.",
  "anya-e1101n:280_0": "19.",
  "anya-e1101n:281_0": "Imasmiṃ bhaddake kappe,",
  "anya-e1101n:282_0": "Sāvattipuramuttame;",
  "anya-e1101n:283_0": "Aḍḍhe mahaddhane sāle,",
  "anya-e1101n:284_0": "Jātohaṃ udite kule.",
  "anya-e1101n:285_0": "20.",
  "anya-e1101n:286_0": "Mahatā parivārena, patto vuddhiṃca viññutaṃ;",
  "anya-e1101n:287_0": "Cārikaṃ caramānohaṃ, patto jetavanaṃ varaṃ.",
  "anya-e1101n:288_0": "21.",
  "anya-e1101n:289_0": "Addasaṃ saha sissehi, nisinnaṃ sugataṃ tadā;",
  "anya-e1101n:290_0": "Assosiṃ madhuraṃ dhammaṃ, catusaccappakāsakaṃ.",
  "anya-e1101n:291_0": "22.",
  "anya-e1101n:292_0": "Sutvāna madhuraṃ dhammaṃ, pabbajitvāna sāsane;",
  "anya-e1101n:293_0": "A jarā maraṃ sītibhūtaṃ, patto nibbāṇamuttamaṃ.",
  "anya-e1101n:294_0": "23.",
  "anya-e1101n:295_0": "Sutaṃ ekamuhuttaṃ me, tadā dhammaṃ sudesitaṃ;",
  "anya-e1101n:296_0": "Tenamhi caturāpāye, na jāto na kutobhayaṃ.",
  "anya-e1101n:297_0": "24.",
  "anya-e1101n:298_0": "Karamukkhippa vakkhāmi, karothe kagiraṃ mama;",
  "anya-e1101n:299_0": "Mamo pamaṃ karitvāna, dhammaṃ suṇātha sādhukanti.",
  "anya-e1101n:300_0": "Evañca pana vatvā satte dhammasavaṇe niyojesīti.",
  "anya-e1101n:301_0": "25.",
  "anya-e1101n:302_0": "Iti tanutarakālaṃ sādhu dhammaṃ suṇitvā,",
  "anya-e1101n:303_0": "Adhigatavibhavānaṃ ānubhāvaṃ suṇitvā;",
  "anya-e1101n:304_0": "Bhavavibhavasukhaṃ bho patthayantā kusītaṃ,",
  "anya-e1101n:305_0": "Jahatha suṇatha dhammaṃ dullabhaṃ dullabhassāti.",
  "anya-e1101n:306_0": "Migaluddakassa vatthuṃ dutiyaṃ.",
  "anya-e1101n:307_0": "3. Tiṇṇaṃjanānaṃ vatthumhi ayamānupubbīkathā",
  "anya-e1101n:308_0": "Jambudīpasmiṃ kira pubbe mahānidāgho ahosi,",
  "anya-e1101n:308_1": "tadā nidāghasuriyena sakiraṇakarā vāpi pokkharaṇi nadī girikandaranijjharādīsu udakaṃ nissesaṃ katvā",
  "anya-e1101n:308_2": "pītamiva udake parikkhīṇe macchakacchapādayo yebhuyyena vināsaṃ pattā.",
  "anya-e1101n:308_3": "Atha mahāraññabhūmiyaṃ rukkhatiṇalabhādayo atīva milātā ahesuṃ.",
  "anya-e1101n:308_4": "Migapakkhinopighammābhitattā pipāsito marīciṃ toyantimaññamānā itocitoca dhāvantā mahādukkhappattā ahesuṃ.",
  "anya-e1101n:308_5": "Tadā eko suvapotako pipāsito tattha tattha pānīyaṃ pariyesanto mahāraññe ekasmiṃ pūtipādape saṭṭhiratane",
  "anya-e1101n:308_6": "narakāvāṭe pānīyagandhaṃ ghāyitvā lobhena pātuṃ otiṇṇo atipānena bhāro tattheva patitvā uggantuṃ nāsakkhi.",
  "anya-e1101n:308_7": "Athāparopi sappoca manussocāti dve janā tattheva patiṃsu,",
  "anya-e1101n:308_8": "sappānāma vivekaṃ laddhāva attaṃ vijahanti.",
  "anya-e1101n:308_9": "Tasmāyaṃ aladdhā vivekattaṃ uggantuṃ nāsakkhi.",
  "anya-e1101n:308_10": "Anālambattā manussopi.",
  "anya-e1101n:308_11": "Te uggantuṃ asakkontā maraṇabhayabhītā aññamañña maviheṭhentā tattheva vasiṃsu.",
  "anya-e1101n:308_12": "Atheko barāṇasīvāsiko manusso vanaṃ paviṭṭho tatheva pānīyaṃ pariyesamāno taṃ ṭhānaṃ patvā te tayopi",
  "anya-e1101n:308_13": "disvā kampamānahadayo valliyā piṭakaṃ bandhitvā sikkāya pakkhipitvā otāretvā te tayopi uddhari,",
  "anya-e1101n:308_14": "athānena te amhākaṃ jīvitaṃ dinnanti somanassā tassevamāhaṃsu,",
  "anya-e1101n:308_15": "sāmi mayaṃ tumhe nissāya jīvitaṃ labhimha,",
  "anya-e1101n:308_16": "tumhe ito paṭṭhāya amhākaṃ sahāyo,",
  "anya-e1101n:308_17": "mayampi te sahāyā,",
  "anya-e1101n:308_18": "amhākaṃ vasanaṭṭhānāni āgantukāmāti vatvā tesu tāva suvapotako āha,",
  "anya-e1101n:308_19": "sāmi bārāṇasiyaṃ dakkhiṇadvāre mahānigrodho atthi,",
  "anya-e1101n:308_20": "tatthāhaṃ vasāmi,",
  "anya-e1101n:308_21": "tava tathārūpe kicce sati mama santikamāgamma suvāti saddaṃkarohīti vatvā mettithiraṃ katvā pakkāmi,",
  "anya-e1101n:308_22": "sappopi sammāhaṃ tasseva nigrodhassā vidūre mahantaṃ vammikaṃ atthi,",
  "anya-e1101n:308_23": "tattha vasāmi,",
  "anya-e1101n:308_24": "tavatthe sati tatthāgantvā dīghātisaddaṃ karohīti vatvā tathevapakkāmi,",
  "anya-e1101n:308_25": "manussopi bārāṇasiyaṃ asukāyanāma vīthiyā asukagehe vasāmi,",
  "anya-e1101n:308_26": "tavatthe sati mama santikaṃ āgacchāti vatvā pakkāmi,",
  "anya-e1101n:308_27": "athā parabhāge so upakārako puriso attano kicce sañjāte mama sahāyānaṃ santikaṃ gamissāmīti saṅketānusārena",
  "anya-e1101n:308_28": "gantvā nigrodhamūle ṭhito suvassa saddamakāsi,",
  "anya-e1101n:308_29": "taṃ sutvā suvapotako vegenāgantvā tena saddhiṃ paṭisammoditvāsamma cirenā gatosi,",
  "anya-e1101n:308_30": "āgatakāraṇaṃ me ācikkhāti āha.",
  "anya-e1101n:308_31": "Sopāha sammāhaṃ jīvitu masakkonto puttadārake ñātīnaṃ paṭipādetvā tava santikamāgatomhiti,",
  "anya-e1101n:308_32": "suvapotakopi sādhu samma tayā kataṃ mama santikamāgacchantena,",
  "anya-e1101n:308_33": "tayā mama jīvitaṃ dinnaṃ,",
  "anya-e1101n:308_34": "mayāpi tava jīvanupāyaṃ kātuṃ vaṭṭati,",
  "anya-e1101n:308_35": "yāvāhaṃ āgacchāmi,",
  "anya-e1101n:308_36": "tāvettha thokaṃ vissamāti vatvā pakkāmi jīvanupāyaṃ pariyesamāno,",
  "anya-e1101n:308_37": "tasmiṃ kira samaye bārāṇasīrājā nagarato nikkhamma susajjituyyānaṃ pavisitvā sapariso kīḷitvā majjhantikasamaye",
  "anya-e1101n:308_38": "suphullitaṃ pañcapadumasañchanvaṃ maṅgalapokkharaṇiṃ disvā nahāyitukāmo sabbābharaṇāni omuñcitvā rājapurise",
  "anya-e1101n:308_39": "paṭipādetvā nahāyituṃ otari,",
  "anya-e1101n:308_40": "tadā suvapotako taṃ ṭhānaṃ patto sākhantare nilīno rājapurisānaṃ pamādaṃ disvā rañño muttāhāraṃ ḍasitvā",
  "anya-e1101n:308_41": "ākāsaṃ pakkhanditvā vegenāgantvā attano sahāyassa datvā appamatto imaṃ valañjehi sammāti vatvā adāsi,",
  "anya-e1101n:308_42": "tato so naṃ gahetvā imaṃ kuhiṃ paṭisāmessāmīti cintonto mameko sahāyako antonagare vasati,",
  "anya-e1101n:308_43": "tasmiṃ ṭhapessāmīti cintetvā yathāsaṅketamupagamma taṃ disvā paṭisanthāraṃ katvā suvapotakena kato pakāraṃ",
  "anya-e1101n:308_44": "pakāsetvā imaṃ muttāhāraṃ sādhukaṃ ṭhapehīti vatvā adāsi,",
  "anya-e1101n:308_45": "taṃkhaṇe rājā nahātvānulitto ābharaṇāni pilandhento muttāhāraṃ nāddasa.",
  "anya-e1101n:308_46": "Tato rājapurisā antoca bahica parijane upaparikkhitvā muttāhāraṃ apassantā nagare bheriṃ carāpesuṃ,",
  "anya-e1101n:308_47": "yo muttāhāraṃ passati,",
  "anya-e1101n:308_48": "tassa rājā mahantaṃ yasaṃ dassatīti.",
  "anya-e1101n:308_49": "Taṃ sutvā so mittadūbhī evaṃ cintesi,",
  "anya-e1101n:308_50": "ahaṃcamhi dukkhito,",
  "anya-e1101n:308_51": "yannūnāhaṃ muttāhāraṃ rañño dassetvā sukhena vaseyyaṃ,",
  "anya-e1101n:308_52": "kimme etenāti tena kataṃ tathārūpaṃ upakāraṃ asallakkhento mahāmittadūbhī puriso rājapurise upasaṅkamma",
  "anya-e1101n:308_53": "muttahāraṃ attano santike ṭhapitabhāvaṃ kathesi,",
  "anya-e1101n:308_54": "bho mama santike eko puriso muttahāraṃ ṭhapesīti.",
  "anya-e1101n:308_55": "Evaṃ asappurisasaṃsaggoti, tathāhi.",
  "anya-e1101n:309_0": "1.",
  "anya-e1101n:310_0": "Yathā saṃvaḍḍhito nimbo, madhukhīro dasiñcanā;",
  "anya-e1101n:311_0": "Na yāti madhuraṃ taṃ vo, pakāra masataṃ kataṃ.",
  "anya-e1101n:312_0": "2.",
  "anya-e1101n:313_0": "Sīsenu daka mādāya, vaḍḍhitopi nuhītaru;",
  "anya-e1101n:314_0": "Na yāti madhuraṃ taṃvo, pakāramasataṃ kataṃ.",
  "anya-e1101n:315_0": "3.",
  "anya-e1101n:316_0": "Niccaṃ khīrodapānena, vaḍḍhito siviso yathā;",
  "anya-e1101n:317_0": "Visaṃva parivatteti, tathā nīcopakārakaṃ.",
  "anya-e1101n:318_0": "4.",
  "anya-e1101n:319_0": "Yathāttanā kato aggi, sītalaṃ na dade khalu;",
  "anya-e1101n:320_0": "Tathā nīce kataṃ kāraṃ, aggīva dahate tanuṃ.",
  "anya-e1101n:321_0": "5.",
  "anya-e1101n:322_0": "Tasmā upaparikkhitvā, hāvabhāvena buddhiyā;",
  "anya-e1101n:323_0": "Kātabbā metti jantūhi, nāmitto labhatesukhanti.",
  "anya-e1101n:324_0": "Athassa mittadubhino vacanena rājapurisā muttāhāraṃcataṃca gahetvā sabhaṇḍakaṃ purisaṃ dassesuṃ.",
  "anya-e1101n:324_1": "Atha rājā sabhaṇḍakaṃ coraṃ disvā kuddho imaṃ netvā dakkhiṇadvāre jīvasūle uttāsethāti āṇāpesi,",
  "anya-e1101n:324_2": "rājapurisā tassa rājāṇaṃ karonto agamaṃsu,",
  "anya-e1101n:324_3": "tehi nīyamāno puriso dakkhiṇadvārā nikkhamma sappasahāyaṃ saritvā appevanāme tassa santikā kiñci sotthi",
  "anya-e1101n:324_4": "bhaveyyāti pubbe vuttasaṅketā nusārena vammikaṃ disvā samma dīghāti saddamakāsi,",
  "anya-e1101n:324_5": "so vammikā nikkhammataṃ tathā niyamānaṃ disvā saṃviggo dukkhappatto sahāyassame ajja avassayena upatthambhaṃ",
  "anya-e1101n:324_6": "bhavituṃ vaṭṭatīti taṃ samassāsetvā attabhāvaṃ vijahitvā aññataravesena rājapurise upasaṅkamma imaṃ purisaṃ",
  "anya-e1101n:324_7": "muhuttaṃmā mārethāti daḷhaṃ vatvā muhuttena rañño aggamahesiyā vasanaṭṭhānaṃ gantvā sappavaṇṇena deviṃ",
  "anya-e1101n:324_8": "ḍasitvā tāya visena mucchitakāle manussavaṇṇena vajjhappatto visosadhaṃ jānātitī vatvā taṃkhaṇeva sahāyassa",
  "anya-e1101n:324_9": "santikaṃ gantvā raññā tava pakko sitakāle gantvā udakappasatena deviyā sarīre paharitvā nibbisaṃ karāhīti",
  "anya-e1101n:324_10": "vatvā pakkāmi,",
  "anya-e1101n:324_11": "atha rājā visavejja pariyesanto taṃ pavattiṃ sutvā vajjhappattaṃ ānethāti āṇāpetvā deviyā nibbisaṃ karothāti āha,",
  "anya-e1101n:324_12": "so nāgarājena vuttanayena nibbisamakāsi,",
  "anya-e1101n:324_13": "sā sukhitā arogā ahosi,",
  "anya-e1101n:324_14": "rājā taṃ disvā tuṭṭho tassa khettavatthuyānavāhanādidānena mahāsakkāramakāsi,",
  "anya-e1101n:324_15": "atha so rājānaṃ upasaṅkamma attanā kataṃ sabbaṃ pakāsesi.",
  "anya-e1101n:324_16": "Tena vuttaṃ.",
  "anya-e1101n:325_0": "6.",
  "anya-e1101n:326_0": "Ekadāhaṃ mahārāja, vanaṃ kammena kenaci;",
  "anya-e1101n:327_0": "Gatoddasaṃ mahāvāṭe, patitaṃ suvapotakaṃ.",
  "anya-e1101n:328_0": "7.",
  "anya-e1101n:329_0": "Atho ragaṃ manussaṃca;",
  "anya-e1101n:330_0": "Dukkhappatte khudāpare;",
  "anya-e1101n:331_0": "Ukkhipiṃ karuṇāyāhaṃ;",
  "anya-e1101n:332_0": "Te me vocuṃ tadā tayo.",
  "anya-e1101n:333_0": "8.",
  "anya-e1101n:334_0": "Adāsi jīvamamhākaṃ, upakārosi no tuvaṃ;",
  "anya-e1101n:335_0": "Tava kicce samuppanne, amhākaṃ ehi santikaṃ.",
  "anya-e1101n:336_0": "9.",
  "anya-e1101n:337_0": "Evaṃ tehi pavuttohaṃ, agañchiṃ suvasantikaṃ;",
  "anya-e1101n:338_0": "Tena katūpakārohaṃ, manussassāpi santikaṃ.",
  "anya-e1101n:339_0": "10.",
  "anya-e1101n:340_0": "Tenāhaṃ maraṇappatto, addasaṃ uragādhipaṃ;",
  "anya-e1101n:341_0": "Sodāsi jīvitaṃ mayhaṃ, alatthaṃ aladdha itisabbattha vipulaṃ dhanaṃ.",
  "anya-e1101n:342_0": "11.",
  "anya-e1101n:343_0": "Sujano nāvamantabbo, khuddakoti narādhipa;",
  "anya-e1101n:344_0": "Suvoca uragocete, mittadhamme patiṭṭhitā.",
  "anya-e1101n:345_0": "12.",
  "anya-e1101n:346_0": "Kāraṇaññū manusseso,",
  "anya-e1101n:347_0": "Amhehi samajātiko;",
  "anya-e1101n:348_0": "Katūpakāro evampi,",
  "anya-e1101n:349_0": "Diso jāto narādhamo.",
  "anya-e1101n:350_0": "13.",
  "anya-e1101n:351_0": "Akasmā deva kuppanti, pasīdantinimittato;",
  "anya-e1101n:352_0": "Sīlaṃ hetamasādhūnaṃ, bālānamavijānataṃ.",
  "anya-e1101n:353_0": "14.",
  "anya-e1101n:354_0": "Manussāpi mahārāja, keci vissāsiyā na ve;",
  "anya-e1101n:355_0": "Tiracchānāpi honteva, ajimhamanasāsaṭhāti.",
  "anya-e1101n:356_0": "Evaṃ so attano pavattiṃ kathesi,",
  "anya-e1101n:356_1": "rājā taṃ sutvā pasanno imassa purisassa mahantaṃ gehaṃ katvā mahāparihāraṃ karothāti āṇāpesi,",
  "anya-e1101n:356_2": "so pana mama gehaṃ nigrodhassa ca vammikassa ca antare karothāti vatvā tathā kāretvā tattha vasanto rājūpaṭṭhānaṃ",
  "anya-e1101n:356_3": "karonto tehi sahāyehi saddhiṃ sammodamāno yāvajīvaṃ vasitvā āyu pariyosāne tehi saddhiṃ yathākammaṃ gatoti.",
  "anya-e1101n:357_0": "15.",
  "anya-e1101n:358_0": "Iti patitasukhamhā aṅgato vā dhanamhā,",
  "anya-e1101n:359_0": "Paramatarapatiṭṭhā honti mittā sakhānaṃ;",
  "anya-e1101n:360_0": "Virahitasakhinaṃ bho natthi yasmābhivuddhi,",
  "anya-e1101n:361_0": "Ciṇutha kusaladhammaṃ mittavantā mahantaṃ.",
  "anya-e1101n:362_0": "Tiṇṇaṃ janānaṃ vatthuṃ tatiyaṃ.",
  "anya-e1101n:363_0": "4. Buddheniyā vatthumhi ayamānupubbīkathā",
  "anya-e1101n:364_0": "Jambudīpe kira pubbe pāṭaliputtanagare sattāsītīkoṭinihitadhanaṃ ekaṃ seṭṭhikulaṃ ahosi,",
  "anya-e1101n:364_1": "tassa pana seṭṭhino ekāyeva dhītā ahosi nāmena buddhenināma,",
  "anya-e1101n:364_2": "tassā sattavassikakāle mātāpitaro kālamakaṃsu,",
  "anya-e1101n:364_3": "tasmiṃ kule sabbaṃ sāpateyyaṃ tassāyeva ahosi,",
  "anya-e1101n:364_4": "sā kira abhirūpā pāsādikā paramāya vaṇṇapokkharatāya samannāgatā devaccharapaṭibhāgā piyāca ahosi manāpā,",
  "anya-e1101n:364_5": "saddhā pasannā ratanattayamāmikā paṭivasati,",
  "anya-e1101n:364_6": "tasmiṃ pana nagare seṭṭhisenāpatiuparājādayo taṃ attano pādaparicārikaṃ kāmayamānā manusse pesesuṃ paṇṇākārehi saddhiṃ,",
  "anya-e1101n:364_7": "sā taṃ sutvā cintesi,",
  "anya-e1101n:364_8": "mayhaṃ mātāpitaro sabbaṃ vibhavaṃ pahāya matā,",
  "anya-e1101n:364_9": "mayā pana tathā agantabbaṃ,",
  "anya-e1101n:364_10": "kiṃ me patikulena,",
  "anya-e1101n:364_11": "kevalaṃ vittavināsāya bhavati,",
  "anya-e1101n:364_12": "mayā pani maṃ dhanaṃ buddhasāsaneyeva nidahituṃ vaṭṭatīti cintesi,",
  "anya-e1101n:364_13": "cintetvā ca pana tesaṃ na mayhaṃ patikulenatthoti paṭikkhipi,",
  "anya-e1101n:364_14": "sā tato paṭṭhāya mahādānaṃ pavattentī samaṇabrahmaṇe santappesi, tenettha.",
  "anya-e1101n:365_0": "1.",
  "anya-e1101n:366_0": "Catuddisāyātajinatrajānaṃ,",
  "anya-e1101n:367_0": "Āpānabhūtaṃ gharamāsi tassā;",
  "anya-e1101n:368_0": "Yadicchita ppaccayalābha hetu,",
  "anya-e1101n:369_0": "Devaddumovāsi mahānubhāvo.",
  "anya-e1101n:370_0": "2.",
  "anya-e1101n:371_0": "Pupphūpahārādi vitānalaṅkatā,",
  "anya-e1101n:372_0": "Padīpa paññatta subhāsanāvalī;",
  "anya-e1101n:373_0": "Sukhāsanāsīna vasīhilaṅkatā,",
  "anya-e1101n:374_0": "Tassāsi tasmiṃ varadānasālā.",
  "anya-e1101n:375_0": "3.",
  "anya-e1101n:376_0": "Sudhotahatthā sucipuññacittā,",
  "anya-e1101n:377_0": "Sadādarā rakkhitapañcasīlā;",
  "anya-e1101n:378_0": "Buddhenināmā karuṇā guṇaggā,",
  "anya-e1101n:379_0": "Adā mahādānavaraṃ pasatthanti.",
  "anya-e1101n:380_0": "Athāparabhāge eko assavāṇijako assa-",
  "anya-e1101n:380_1": "vāṇijjāya pubbantāparantaṃ gacchanto āgamma imissā gehe nivāsaṃ gaṇhi,",
  "anya-e1101n:380_2": "atha so vāṇijo taṃ disvā dhītusinehaṃ pati ṭṭhā pe tvā gandhamālavatthālaṅkārādīhi tassā upakārako hutvā",
  "anya-e1101n:380_3": "gamanakāle amma etesu assesu tava ruccanakaṃ assaṃ gaṇhāhīti āha,",
  "anya-e1101n:380_4": "sāpi asse oloketvā ekaṃ sindhavapotakaṃ disvā etaṃ me dehīti āha,",
  "anya-e1101n:380_5": "vāṇijo amma eso sindhavapotako,",
  "anya-e1101n:380_6": "appamattā hutvā paṭijaggāhīti vatvā taṃ paṭipādetvā agamāsi.",
  "anya-e1101n:380_7": "Sāpi taṃ paṭijaggamānā ākāsagāmibhāvaṃ ñatvā sammā paṭijaggantī evaṃ cintesi,",
  "anya-e1101n:380_8": "puññakaraṇassa me sahāyo laddhoti,",
  "anya-e1101n:380_9": "agatapubbāca me bhagavato samāraṃ mārabalaṃ vidhametvā buddhabhūtassa jayamahābodhibhūmi,",
  "anya-e1101n:380_10": "yannūnāhaṃ tattha gantvā bhagavato jayamahābodhiṃ vandeyyanti cintetvā ba hū rajatasuvaṇṇamālādayo kārāpetvā",
  "anya-e1101n:380_11": "ekadivasaṃ assa mabhiruyha ākāsena gantvā bodhimālake ṭhatvā āgacchantuayyā suvaṇṇamālā pūjetuṃti ugghosesi.  Tenettha.",
  "anya-e1101n:381_0": "4.",
  "anya-e1101n:382_0": "Yato paṭṭhāyahaṃ buddha, sāsane suddhamānasā;",
  "anya-e1101n:383_0": "Pasannā tena saccena, mamānuggahabuddhiyā.",
  "anya-e1101n:384_0": "5.",
  "anya-e1101n:385_0": "Āgacchantu namassantu, bodhiṃ pūjentu sādhukaṃ;",
  "anya-e1101n:386_0": "Soṇṇamālāhi sambuddha, puttā ariyasāvakā.",
  "anya-e1101n:387_0": "6.",
  "anya-e1101n:388_0": "Sutvā taṃ vacanaṃ ayyā, bahū sīhaḷavāsino;",
  "anya-e1101n:389_0": "Āgamma nabhasā tattha, vandiṃ suca mahiṃsucāti.",
  "anya-e1101n:390_0": "Tato ppatuti sā kumārikā buddhasāsane atīva pasannā niccameva assa mabhiruyha āgantvā ariyehi saddhiṃ mahābodhiṃ suvaṇṇamālāhi pūjetvā gacchati,",
  "anya-e1101n:390_1": "atha pāṭaliputtanagaropavane vanacarā tassā abhiṇhaṃ gacchantiyā ca āgacchantiyā ca rūpasampattiṃ disvā rañño kathesuṃ.",
  "anya-e1101n:390_2": "Mahārāja evarūpā kumārikā assa mabhiruyha āgantvā nibaddhaṃ vanditvā gacchati.",
  "anya-e1101n:390_3": "Devassānurūpā aggamahesī bhavitunti,",
  "anya-e1101n:390_4": "rā jā taṃ sutvā tenahi bhaṇe gaṇhatha naṃ kumāriṃ,",
  "anya-e1101n:390_5": "mama aggamahesiṃ karomīti purise payojesi,",
  "anya-e1101n:390_6": "tena payuttapurisā bodhipūjaṃ katvā āgacchantiṃ gaṇhāmāti tattha nilīnā gahaṇasajjā aṭṭhaṃsu,",
  "anya-e1101n:390_7": "tadā sā kumārikā assa mabhiruyha mahābodhimaṇḍaṃ gantvā vītarogehi saddhiṃ pupphapūjaṃ katvā vanditvā nivatti,",
  "anya-e1101n:390_8": "atha tesu eko dhammarakkhita ttheronāma tassā eva māha,",
  "anya-e1101n:390_9": "bhagini taṃ antarāmagge corā gaṇhitukāmā ṭhitā,",
  "anya-e1101n:390_10": "asukaṭṭhānaṃ patvā appamattā sīghaṃ gacchāti,",
  "anya-e1101n:390_11": "sāpi gacchantī taṃ ṭhānaṃ patvā corehi anubandhitā assassa paṇhiyā saññaṃ datvā pakkāmi,",
  "anya-e1101n:390_12": "corā pacchato pacchato anubandhiṃsu.",
  "anya-e1101n:390_13": "Asso vegaṃ ja ne tvā ākāsa mullaṅghi,",
  "anya-e1101n:390_14": "kumārikā vegaṃ sandhāretuṃ asakkontī assassa piṭṭhito parigalitvā patantī mayā katūpakāraṃ sara puttāti āha,",
  "anya-e1101n:390_15": "so patantiṃ disvā vegenā gantvā piṭṭhiyaṃ nisīdāpetvā ākāsato netvā sa ka ṭṭhā ne yeva patiṭṭhāpesi. Tasmā.",
  "anya-e1101n:391_0": "7.",
  "anya-e1101n:392_0": "Tiracchānagatāpevaṃ, sarantā upakārakaṃ;",
  "anya-e1101n:393_0": "Na jahantīti mantvāna, kataññū hontu pāṇinoti.",
  "anya-e1101n:394_0": "Tato sā kumārikā sattā sītikoṭidhanaṃ buddhasāsaneyeva cajitvā yāvajīvaṃ sīlaṃ rakkhitvā uposathakammaṃ",
  "anya-e1101n:394_1": "ka tvā ta to cutā sutta ppabuddho viya devaloke nibbattīti.",
  "anya-e1101n:395_0": "8.",
  "anya-e1101n:396_0": "Atitaruṇavayā bho mātugāmāpi evaṃ,",
  "anya-e1101n:397_0": "Vividhakusalakammaṃ katva saggaṃ vajanti;",
  "anya-e1101n:398_0": "Kusalaphalamahantaṃ maññamānā bhavantā,",
  "anya-e1101n:399_0": "Bhavatha katha mupekkhā dānamānādikamme.",
  "anya-e1101n:400_0": "Buddheniyā vatthuṃ catutthaṃ.",
  "anya-e1101n:401_0": "5. Ahituṇḍikassa vatthumhi ayamānupubbīkathā",
  "anya-e1101n:402_0": "Imasmiṃ kira bhaddakappamhi amhākaṃ kira bhagavato pubbe kassaponāma satthā loke uppajjitvā sadevakaṃ",
  "anya-e1101n:402_1": "lokaṃ saṃsārasāgarā tāretvā sabbabuddhakiccāni niṭṭhapetvā atthaṃ gato divasakaroviya setabyamhi anupādisesāya",
  "anya-e1101n:402_2": "nibbāṇadhātuyā parinibbāyi,",
  "anya-e1101n:402_3": "tadā sakalajambudīpavāsino manussā sannipatitvā ekekaṃ suvaṇṇiṭṭhakaṃ koṭiagghanakaṃ ratanavicittaṃ bahicinanatthāya",
  "anya-e1101n:402_4": "ekekaṃ aḍḍhakoṭiagghanakaṃ abbhantarūpapūraṇatthaṃ manosilāya mattikākiccaṃ karontā yojanabbedhaṃ thūpaṃ",
  "anya-e1101n:402_5": "katvā mahantaṃ sakkāraṃ karonti.",
  "anya-e1101n:402_6": "Tadā eko ahituṇḍiko gāmanigamarājadhānīsu sappe kīḷāpetvā jīvikaṃ kappento ekaṃ gāmakaṃ patvā tattha",
  "anya-e1101n:402_7": "sappe kīḷāpetvā santuṭṭhehi gāmavāsīhi dinnavividhopāyano khādanīyabhojanīyaṃ khā di tvā bhuñjitvā tattheva",
  "anya-e1101n:402_8": "nivāsaṃ gahetvā nisīdi.",
  "anya-e1101n:402_9": "Tasmiṃ kira gāmake manussā yebhuyyena ratanattayamāmakā.",
  "anya-e1101n:402_10": "Tasmā te rattibhāge sayantā “namo buddhāyāti” evamādiṃ vadanti.",
  "anya-e1101n:402_11": "So pana ahituṇḍiko micchādiṭṭhiko tiṇṇaṃ ratanānaṃ guṇaṃ na jānāti.",
  "anya-e1101n:402_12": "Tasmā tesaṃ taṃ vacanaṃ sutvā sayampi ke ḷiṃ kurumāno parihāsavasena “namo buddhāyāti” vadati,",
  "anya-e1101n:402_13": "athekadivasaṃ so attano kīḷāpanasamatthaṃ ekaṃ sappaṃ bhattha tattha pariyesamāno āhiṇḍati.",
  "anya-e1101n:402_14": "Tadā eko nāgarājā kassapadasabalassa thū paṃ ga ntvā vanditvā ekaṃ vammikaṃ pavisati.",
  "anya-e1101n:402_15": "Taṃ di svā ahituṇḍiko vegenā gantvā nāgarājaṃ gaṇhituṃ mantaṃ parijapi,",
  "anya-e1101n:402_16": "so mantaṃ sutvā kujjhitvā taṃ māretukāmo anubandhi,",
  "anya-e1101n:402_17": "taṃ di svā ahituṇḍiko ve ge na palāyanto ekasmiṃ pāsāṇe pakkhalitvā patamāno pubbevuttaparihāsa vacanaparicayena “namo buddhāyāti” vadanto pati.",
  "anya-e1101n:402_18": "Tassa taṃ vacanaṃ anubandhantassa nāgarañño sotapathe amataṃviya pati.",
  "anya-e1101n:402_19": "Atha so ratanattayagāravena tasmiṃ kodhaṃ nibbāpetvā samma mā bhāyi.",
  "anya-e1101n:402_20": "Ahaṃ ratanattayamantānubhāvapāsena baddho.",
  "anya-e1101n:402_21": "Tasmā tu vaṃ ḍasituṃ mayhaṃ ananurūpaṃ.",
  "anya-e1101n:402_22": "Ajja ta yi pasannomhi,",
  "anya-e1101n:402_23": "paṇṇākāraṃ tedammi,",
  "anya-e1101n:402_24": "gaṇhāti tīṇi suvaṇṇapupphāni adāsi.",
  "anya-e1101n:402_25": "Evaṃ ratanattayaṃ nāma ghorāsivisānampi sappānaṃ manaṃ pīṇeti.",
  "anya-e1101n:402_26": "Honti cettha.",
  "anya-e1101n:403_0": "1.",
  "anya-e1101n:404_0": "Buddhoti vacanaṃ seṭṭhaṃ, buddhoti pada muttamaṃ;",
  "anya-e1101n:405_0": "Natthi tena samaṃ loke, aññaṃ sotarasāyanaṃ.",
  "anya-e1101n:406_0": "2.",
  "anya-e1101n:407_0": "Dhammotivacanaṃ seṭṭhaṃ, dhammoti padamuttamaṃ;",
  "anya-e1101n:408_0": "Natthi tena samaṃ loke, aññaṃ sotarasāyanaṃ.",
  "anya-e1101n:409_0": "3.",
  "anya-e1101n:410_0": "Saṅghoti vacanaṃ seṭṭhaṃ, saṅghoti padamuttamaṃ;",
  "anya-e1101n:411_0": "Natthi tena samaṃ loke, aññaṃ sotarasāyanaṃ.",
  "anya-e1101n:412_0": "4.",
  "anya-e1101n:413_0": "Tassa mukhaṃ mukhaṃ nāma, yaṃ vattati mukhe sadā;",
  "anya-e1101n:414_0": "Dullabhaṃ buddhavacanaṃ, sabbasampattidāyakaṃ.",
  "anya-e1101n:415_0": "5.",
  "anya-e1101n:416_0": "Tassa mano mano nāma, yaṃ ce manasi vattati;",
  "anya-e1101n:417_0": "Dullabhaṃ buddhavacanaṃ, sabbasampattidāyakaṃ.",
  "anya-e1101n:418_0": "6.",
  "anya-e1101n:419_0": "Tameva kavacaṃ dehe, tameva maṇi kāmado;",
  "anya-e1101n:420_0": "Tameva surabhī dhenu, tameva surapādapo.",
  "anya-e1101n:421_0": "7.",
  "anya-e1101n:422_0": "Tasseva sotaṃ sotaṃva, yaṃ suṇāti jano ayaṃ",
  "anya-e1101n:423_0": "Dullabhaṃ buddhavacanaṃ, sabbasampattidāyakaṃ.",
  "anya-e1101n:424_0": "8.",
  "anya-e1101n:425_0": "Evaṃ vidho rago ghoro, haḷāhaḷaviso sadā;",
  "anya-e1101n:426_0": "Buddhoti vacanaṃ sutvā, santuṭṭho dāsi jīvitaṃ.",
  "anya-e1101n:427_0": "9.",
  "anya-e1101n:428_0": "Soṇṇapupphattayaṃcāpi, mahagghaṃ bahalaṃ adā;",
  "anya-e1101n:429_0": "Passa buddhoti vācāya, ānubhāvamahantatanti.",
  "anya-e1101n:430_0": "Atha nāgarājā tassa tāni suvaṇṇapupphāni datvā evamāha.",
  "anya-e1101n:430_1": "Samma etesu ekaṃ tava puññattāya ekaṃ mama puññatthāya pūjehi.",
  "anya-e1101n:430_2": "Itarena yāvajīvaṃ sukhena jīvanto puttadāre posento dānādīsu appamajjanto jīvikaṃ kappehi.",
  "anya-e1101n:430_3": "Mā hīnakamme byavaṭo hohi,",
  "anya-e1101n:430_4": "micchādiṭṭhiñca pajahāti ovaditvā pakkāmi.",
  "anya-e1101n:430_5": "Ahituṇḍikopi somanassappatto tena vuttanayeneva dvihi pupphehi cetiyaṃ pūjetvā ekena sa ha ssaṃ labhitvā",
  "anya-e1101n:430_6": "te na puttadāre posento kapaṇaddhikavaṇibbakādīnaṃ dānaṃ dento ahituṇḍikakammaṃ pahāha kusalameva upacinanto",
  "anya-e1101n:430_7": "āyupariyosāne saggaparāyano ahosi.",
  "anya-e1101n:431_0": "10.",
  "anya-e1101n:432_0": "Iti aviditasatto kiñci buddhānubhāvaṃ,",
  "anya-e1101n:433_0": "Labhati dhanavisesaṃ yassa nāmappakāsā;",
  "anya-e1101n:434_0": "Viditajananikāyo kinnu tassānubhāvaṃ,",
  "anya-e1101n:435_0": "Na lapati jinanāmaṃ kicca maññappahāyāti.",
  "anya-e1101n:436_0": "Ahituṇḍikassa vatthuṃ pañcamaṃ.",
  "anya-e1101n:437_0": "6. Saraṇattherassa vatthumhi ayamānupubbīkathā",
  "anya-e1101n:438_0": "Sāvatthiyaṃ kira sumano nāme ko gahapati ahosi.",
  "anya-e1101n:438_1": "Tassa bhariyā sujampatikā nāma.",
  "anya-e1101n:438_2": "Te agāraṃ ajjhāvasantā aparabhāge puttaṃca dhītaraṃca labhiṃsu.",
  "anya-e1101n:438_3": "Atha tesaṃ daharakāleyeva mātāpitaro kālaṃ karontā jeṭṭhakaṃpakkositvā mayaṃ putta tuvaṃ patirūpe ṭhāne nivesituṃ nāsakkhimha,",
  "anya-e1101n:438_4": "yaṃ no ghare vibhavaṃ,",
  "anya-e1101n:438_5": "sabbaṃ taṃ gaṇha.",
  "anya-e1101n:438_6": "Imāyaca te kaṇiṭṭhikāya vuddhiṃtvameva jānāhīti vatvā jeṭṭhakassa hatthe kaṇiṭṭhikāya hatthaṃ ṭhapetvā kālamakaṃsu.",
  "anya-e1101n:438_7": "Atha so mātāpitunnaṃ accayena āḷāhanakiccaṃ katvā vasanto kālantarena kaṇiṭṭhikaṃ patirūpena kulena sambandhitvā sayampi dārapariggahamakāsi.",
  "anya-e1101n:438_8": "Athāparabhāge tassa kaṇiṭṭhikā gabbhinī hutvā ekadivasaṃ sāmikaṃ āha,",
  "anya-e1101n:438_9": "sāmi mama bhātaraṃ daṭṭhukāmāmhīti.",
  "anya-e1101n:438_10": "Sopi sādhu bhaddeti anurūpena paṇṇākārena tāya saddhiṃ nikkhami.",
  "anya-e1101n:438_11": "Tadā pana bhagavā sunivattho supāruto bhikkhusaṅghaparivuso piṇḍāya nagaraṃ pāvisi chabbaṇṇaghanabuddharaṃsiyo vissajjento,",
  "anya-e1101n:438_12": "ta to te bhagavantaṃ disvā pasannacittā pañcapatiṭṭhitena vanditvā aṭṭhaṃsu,",
  "anya-e1101n:438_13": "atha sattā tesaṃ jayampatikānaṃ upanissayasampattiṃdisvā te saraṇesuca sīlesuca patiṭṭhāpetvā evamāha,",
  "anya-e1101n:438_14": "kadāci vo dukkhe uppanne tathāgato anussaritabboti. Tathāhi.",
  "anya-e1101n:439_0": "1.",
  "anya-e1101n:440_0": "Yaṃkiñci bhayamuppannaṃ, rājacorādisambhavaṃ;",
  "anya-e1101n:441_0": "Tadā sareyya sambuddhaṃ, nicchantota dupaddavaṃ.",
  "anya-e1101n:442_0": "2.",
  "anya-e1101n:443_0": "Yaṃ ve upaddavaṃ hoti, yakkhapetā disambhavaṃ;",
  "anya-e1101n:444_0": "Tadā sareyya sambuddhaṃ, nicchanto tadupaddavaṃ.",
  "anya-e1101n:445_0": "3.",
  "anya-e1101n:446_0": "Sīhabyagghataracchādi, puṇḍarīkādisambhavaṃ;",
  "anya-e1101n:447_0": "Tadā sareyya sambuddhaṃ, nicchanto tadupaddavaṃ.",
  "anya-e1101n:448_0": "4.",
  "anya-e1101n:449_0": "Yamātapaggi vātādi, udakāsanisambhavaṃ;",
  "anya-e1101n:450_0": "Tadā sareyya sambuddhaṃ, nicchanto tadupaddavaṃ.",
  "anya-e1101n:451_0": "5.",
  "anya-e1101n:452_0": "Pajjarādīhi rogehi, visamo tuhisambhavaṃ;",
  "anya-e1101n:453_0": "Tadā sareyya sambuddhaṃ, nicchanto tadupaddavaṃ.",
  "anya-e1101n:454_0": "6.",
  "anya-e1101n:455_0": "Maccunā ce yadā yuddhaṃ, kare tenāpi jantunā;",
  "anya-e1101n:456_0": "Saritabbo tadā buddho, patthentenattano jayanti.",
  "anya-e1101n:457_0": "Tato te bhagavato vacanaṃ paṭinanditvā vanditvā agamaṃsu.",
  "anya-e1101n:457_1": "Atha jeṭṭhako āgate te disvā yathānurūpaṃ sakkāra makāsi.",
  "anya-e1101n:457_2": "Tassā sāmiko katipāhaṃ tattha vasitvā bhariyaṃ jeṭṭhakassa paṭipādetvā mama gāme kiccaṃ atthīti vatvā pakkāmi.",
  "anya-e1101n:457_3": "Athassā bhātā bhariyaṃ pakkositvā āha bhadde imissā sabbaṃ kattabbaṃ karohīti.",
  "anya-e1101n:457_4": "Sā tato paṭṭhāya tassā udakanna pānā dinā veyyāvaccaṃ kurumānā etissā hatthapādagīvūpagesu ābharaṇesu",
  "anya-e1101n:457_5": "lobhaṃ uppādetvā taṃ vūpasametuṃ asakkontī āhārū pacchedaṃ katvā gilānāviya mañcakaṃ upagūhitvā nipati.",
  "anya-e1101n:457_6": "Atha so gehaṃ gantvā taṃ tathā sayitaṃ disvā mañcake nisinno kiṃ bhadde aphāsukanti pucchi,",
  "anya-e1101n:457_7": "sā tuṇhī hutvā katipayavāre pucchitā na sakkā kathetunti āha.",
  "anya-e1101n:457_8": "Puna sāmikena gāḷhaṃ nibandhite sā cintesi,",
  "anya-e1101n:457_9": "ujukaṃ mayā tassā piḷandhanaṃ patthemīti vutte na ppatirupaṃ,",
  "anya-e1101n:457_10": "tassā pañcamadhura maṃsaṃ patthemīti vutte taṃ māressati,",
  "anya-e1101n:457_11": "tadā piḷandhanāni mayhamevāti,",
  "anya-e1101n:457_12": "tato sāmi tava kaṇiṭṭhikāya pañcamadhuramaṃsaṃ patthemi,",
  "anya-e1101n:457_13": "alabhamānāya me jīvitaṃ natthīti āha,",
  "anya-e1101n:457_14": "taṃ sutvā so anekapariyāyena manussamāraṇaṃ nāma bhāriyanti vatvā nivārentopi nivāretuṃ nāsakkhi,",
  "anya-e1101n:457_15": "atha tāya paṭibaddhacitto kāmamucchito mohamūḷho hutvā sādhu labhissasīti tassā vacanaṃ sampaṭicchi. Tathāhi.",
  "anya-e1101n:458_0": "7.",
  "anya-e1101n:459_0": "Hāyanti idhalokatthā, hāyanti pāralokikā;",
  "anya-e1101n:460_0": "Hāyanti mahatā atthā, ye itthīnaṃ vasaṅgatā.",
  "anya-e1101n:461_0": "8.",
  "anya-e1101n:462_0": "Esā mātā pitā eso, bhaginī bhātaro ime;",
  "anya-e1101n:463_0": "Garutabbe na jānanti, ye itthīnaṃ vasaṅgatā.",
  "anya-e1101n:464_0": "9.",
  "anya-e1101n:465_0": "Kāraṇākāraṇantetaṃ, kattabbaṃvā na vā idaṃ;",
  "anya-e1101n:466_0": "Kāmandhattā na jānanti, ye itthīnaṃ vasaṅgatā.",
  "anya-e1101n:467_0": "10.",
  "anya-e1101n:468_0": "Pāṇaṃ vā atipātenti, honti vā pāradārikā;",
  "anya-e1101n:469_0": "Bhāsanti alikaṃ vācaṃ, ye itthīnaṃ vasaṅgatā.",
  "anya-e1101n:470_0": "11.",
  "anya-e1101n:471_0": "Sandhicchedādikaṃ theyyaṃ, majjapānaṃca pesunaṃ;",
  "anya-e1101n:472_0": "Karonti sāhasaṃ sabbaṃ, ye itthīnaṃ vasaṅgatā.",
  "anya-e1101n:473_0": "12.",
  "anya-e1101n:474_0": "Aho acchariyaṃ loke, sarantānaṃ bhayā vahaṃ;",
  "anya-e1101n:475_0": "Bhariyāya vasaṃ gantvā, sodariṃhantumicchatīti.",
  "anya-e1101n:476_0": "Atha so sāhasiko puriso bhagini eva māha,",
  "anya-e1101n:476_1": "ehi amma amhākaṃ mātāpitunnaṃ iṇaṃ sādhessāma,",
  "anya-e1101n:476_2": "appevanāma no disvā iṇāyikā iṇaṃ dassantīti,",
  "anya-e1101n:476_3": "taṃ sutvā tāya sampaṭicchite sukhayānake nisīdāpetvā iṇāyikānaṃ gāmaṃ gacchanto viya mahāaṭaviṃpatvā",
  "anya-e1101n:476_4": "yānaṃ maggā okkamma ṭhapetvā viravantimeva naṃ hatthe gahetvā chindissāmīti cintetvā kese gahetvā bhūmiyaṃ pātesi,",
  "anya-e1101n:476_5": "tasmiṃ khaṇe tassā kammajavātā caliṃsu.",
  "anya-e1101n:476_6": "Sā bhātulajjāya sāmi kammajavātā me caliṃsu,",
  "anya-e1101n:476_7": "yā vā haṃ vijāyāmi,",
  "anya-e1101n:476_8": "tāva upadhārehīti vadantīpi apanetuṃ asakkontī puttaṃ vijāyi,",
  "anya-e1101n:476_9": "atha so taṃ samīpe vaṭarukkhamūle māressāmīti cikure gahetvā ākaḍḍhi,",
  "anya-e1101n:476_10": "tasmiṃ kāle sā sāmi tava bhāgineyyassa mukhaṃ oloketvā tassa sinehenāpi maṃ na mārehīti vadantī yāci,",
  "anya-e1101n:476_11": "atha so kakkhaḷo tassā taṃ kāruṇikavacanaṃ asuṇanto viya māretuṃ ussahateva,",
  "anya-e1101n:476_12": "tato sā kumārikā attano asaraṇā cintesi,",
  "anya-e1101n:476_13": "mama saddenā gantvā yo koci mama bhātu anayaṃ kareyya,",
  "anya-e1101n:476_14": "taṃ na ppatirūpanti bhātusinehena nissaddā attanā gatitasaraṇaṃ āvajjamānā nipajji,",
  "anya-e1101n:476_15": "athassā bhā ta ri mettānubhāvenaca anussaritasaraṇānubhāvenaca tasmiṃ nigrodhe adhivatthā devatā evarūpo mātugāmo ettha māritā abhavissā,",
  "anya-e1101n:476_16": "addhāhaṃ devasamāgamaṃ pavisituṃ na labhissāmīti cintetvā etissā sā mi ko viya taṃ ta jje tvā palāpetvā",
  "anya-e1101n:476_17": "tvaṃ mā bhāyīti samassāsetvā yā na ke sa pu ttaṃ kumāriṃ nisīdāpetvā taṃ divasameva sāvatthimāgamma antonagare",
  "anya-e1101n:476_18": "sā lā ya naṃ nipajjāpetvā antaradhāyi. Tathāhi.",
  "anya-e1101n:477_0": "13.",
  "anya-e1101n:478_0": "Sabbasampattidātāraṃ, sabbalokekanāyakaṃ;",
  "anya-e1101n:479_0": "Manasāpi yo vibhāveti, taṃ ve pālenti devatā.",
  "anya-e1101n:480_0": "14.",
  "anya-e1101n:481_0": "Muhuttampica yo mettaṃ, bhāveti yadi sādhukaṃ;",
  "anya-e1101n:482_0": "Taṃ ve pālenti devāpi, tosayanti upāyanāti.",
  "anya-e1101n:483_0": "Tato tassā pana sāmiko nagarā nikkhamma gacchanto attano bhariyaṃ disvā tvaṃ kadā āgatā,",
  "anya-e1101n:483_1": "kenānītāsīti pucchi.",
  "anya-e1101n:483_2": "Sā devatāya ānītabhāvaṃ ajānantī kiṃ tvaṃ bhaṇasi,",
  "anya-e1101n:483_3": "nanu tayā ānītāmhīti,",
  "anya-e1101n:483_4": "sopi kiṃbhoti bhaṇasi,",
  "anya-e1101n:483_5": "tava bhātugāme diṭṭhakālato ppatuti ajja cattāro māsā jātā,",
  "anya-e1101n:483_6": "ettakaṃ kālaṃ tvaṃ na diṭṭhapubbā,",
  "anya-e1101n:483_7": "kathaṃ tvaṃ mayā saddhiṃāgatāti pucchi.",
  "anya-e1101n:483_8": "Sā taṃ sutvā tenahi māññassa imaṃ rahassaṃ kathehi sāmīti vatvā bhā ta rā attano kataṃ sabbaṃ vitthārena kathesi.",
  "anya-e1101n:483_9": "Taṃ sutvā tassa sāmiko saṃviggo bhayappatto hutvā taṃ attano gehaṃ pāpesi,",
  "anya-e1101n:483_10": "tato katipāhaṃ tāya vissamite te ubhopi satthāraṃ nimantetvā mahādānaṃ datvā vanditvā ekamante nisīdiṃsu,",
  "anya-e1101n:483_11": "atha sā bhagavato saraṇasīlānubhāvena attano jīvitapaṭilābhaṃ pakāsetvā attano puttaṃ bhagavantaṃ vandāpetvā saraṇotināmamakaṃsu,",
  "anya-e1101n:483_12": "satthā te saṃ ajjhāsayaṃ ñatvā tadanurūpaṃ dhammaṃ desesi,",
  "anya-e1101n:483_13": "desanāvasāne ubhopi sotāpannā ahesuṃ,",
  "anya-e1101n:483_14": "athassā putto saraṇakumāro vīsatime vasse buddhasāsane pabbajitvā vipassanaṃ vaḍḍhetvā arahattaṃ patto saraṇattheronāma paññāyīti.",
  "anya-e1101n:484_0": "15.",
  "anya-e1101n:485_0": "Khaṇamapi manasevaṃ devadevaṃ sarantā,",
  "anya-e1101n:486_0": "Paramatarapatiṭṭhaṃ pāpuṇantīti mantvā;",
  "anya-e1101n:487_0": "Bhavagati guṇarāsiṃ jānamānā janā bho;",
  "anya-e1101n:488_0": "Bhajatha saraṇasīlaṃ sabbathā sabbakālanti.",
  "anya-e1101n:489_0": "Saraṇattherassa vatthuṃ chaṭṭhamaṃ.",
  "anya-e1101n:490_0": "7. Vessāmittāya vatthumhi ayamānupubbīkathā",
  "anya-e1101n:491_0": "Jambudīpe kira kosambinagare kosambirañño vessāmittānāma aggamahesī ahosi.",
  "anya-e1101n:491_1": "Tadā bhagavā kosambiyaṃ paṭivasati mahatā bhikkhusaṅghena saddhiṃ cārikaṃ caramāno.",
  "anya-e1101n:491_2": "Tasmiṃ samaye sā raññā saddhiṃ vihāraṃ gantvā anopamāya buddhalīḷāya madhurena sarena desentassa bhagavato",
  "anya-e1101n:491_3": "dhammaṃ sutvā pasannā saraṇesu patiṭṭhāya buddhamāmikā hutvā viharati.",
  "anya-e1101n:491_4": "Athā parabhāge tassa rañño rajjatthāya paccantarājā yuddhasajjo rajjaṃ vā detu,",
  "anya-e1101n:491_5": "yuddhaṃvāti paṇṇaṃ pahiṇi.",
  "anya-e1101n:491_6": "Taṃ sutvā rājā mahatiyā senāya parivuto yuddhabhūmiṃ gacchanto mahesiyā saddhiṃ gantvā khandhāvāraṃ nivāsetvā tassā evamāha.",
  "anya-e1101n:491_7": "Bhadde saṅgāmasīse jayaparājayo nāma na sakkā viññātuṃ.",
  "anya-e1101n:491_8": "Sace me parājayo abhavissa,",
  "anya-e1101n:491_9": "puretarameva rattapatākaṃ ussāpessāmi,",
  "anya-e1101n:491_10": "tena abhiññāṇena tvaṃ kosambimeva gacchāhīti anusāsitvā saṅgāma maṇḍalaṃ gantvā mahāraṇaṃ karonto attano",
  "anya-e1101n:491_11": "parājayabhāvaṃ ñatvā mātugāmaṃ saritvā rattaddhajaṃ ussāpetvā yujjhanto raṇe pati.",
  "anya-e1101n:491_12": "Atha sā rattapatākaṃ disvā parājito nūna me sāmikoti bhayena palāyitumārabhi.",
  "anya-e1101n:491_13": "Atha taṃ corarañño manussā disvā nūnāyaṃ rañño aggamahesīti ñatvā attano rājānaṃ dassesuṃ,",
  "anya-e1101n:491_14": "rājā taṃ disvā paṭibaddhacitto mametaṃ abhisekaṃ karothāti amacce āṇāpesi.",
  "anya-e1101n:491_15": "Amaccā taṃ abhisekatthāya yāciṃsu,",
  "anya-e1101n:491_16": "sā na me bhaṇe abhisekenatthoti na icchi.",
  "anya-e1101n:491_17": "Amaccā tamatthaṃ rañño ārocesuṃ.",
  "anya-e1101n:491_18": "Rājā naṃ pakkosāpetvā kasmā na icchasīti pucchi.",
  "anya-e1101n:491_19": "Sā evamāha.",
  "anya-e1101n:492_0": "1.",
  "anya-e1101n:493_0": "Suṇohi sādhukaṃ deva, bhāsamānāya me vaco;",
  "anya-e1101n:494_0": "Bhattā mayhaṃ mato ajja, sabbasampattidāyako.",
  "anya-e1101n:495_0": "2.",
  "anya-e1101n:496_0": "Katvāna sobhisekaṃ maṃ, attano hadayaṃ viya;",
  "anya-e1101n:497_0": "Pāleti taṃ sarantassā, sokaggi dahate manaṃ.",
  "anya-e1101n:498_0": "3.",
  "anya-e1101n:499_0": "Mahārāja sacaññassa, assa maggamahesikā;",
  "anya-e1101n:500_0": "Tamhā dukkhā na muccāmi, tenāhaṃ taṃ na patthaye.",
  "anya-e1101n:501_0": "4.",
  "anya-e1101n:502_0": "Sokagginā padittāhaṃ, soke sokaṃ kathaṃ khipe;",
  "anya-e1101n:503_0": "Jalantaggimhī ko nāma, palālaṃ pakkhipe budho.",
  "anya-e1101n:504_0": "5.",
  "anya-e1101n:505_0": "Piyavippayogadukkhaṃ, taṃ cintayantī punappunaṃ;",
  "anya-e1101n:506_0": "Tamhā dukkhā na muccāmi, tasmāhaṃ taṃ na patthayeti.",
  "anya-e1101n:507_0": "Taṃ sutvā rājā kodhenābhibhūto sace nābhisiñcissasi,",
  "anya-e1101n:507_1": "aggimhi taṃ pakkhipissāmīti vatvā mahantaṃ dārucitakaṃ kārāpetvā aggiṃ datvā ekapajjote jāte etta pavisāti āha.",
  "anya-e1101n:507_2": "Atha sā yācantī rājānaṃ āha.",
  "anya-e1101n:508_0": "6.",
  "anya-e1101n:509_0": "Pāpo nippāpinaṃ rāja, pātanaṃ khalu pāvake;",
  "anya-e1101n:510_0": "Hoti pāpaphalaṃ tassa, paccatteca paratthaca.",
  "anya-e1101n:511_0": "7.",
  "anya-e1101n:512_0": "Purātanehi bhūpāla, samaṇabrahmaṇesuca;",
  "anya-e1101n:513_0": "Mātāpitusu bālesu, rogenā turaitthisu;",
  "anya-e1101n:514_0": "Nappasattho vadho deva, tasmāhaṃ na vadhārahāti.",
  "anya-e1101n:515_0": "Taṃ sutvāpi rājā asaddahanto manusse āṇāpesi.",
  "anya-e1101n:515_1": "Etāya hatthapāde gahetvā aggimhi pakkhipathāti te tathā kariṃsu,",
  "anya-e1101n:515_2": "atha sā aggimhi pakkhipamānā natthettha me koci paṭisaraṇoti saraṇameva saraṇaṃ karomīti cintetvā “buddhaṃ saraṇaṃ gacchāmi,",
  "anya-e1101n:515_3": "dhammaṃ saraṇaṃ gacchāmi,",
  "anya-e1101n:515_4": "saṅghaṃ saraṇaṃ gacchāmīti” vadantī manasāca anussarantī aggimhi pati,",
  "anya-e1101n:515_5": "tathāvidhopi aggi tassā sarīre lomakūpamattampi uṇhākāraṃ kātuṃ nāsakkhi.",
  "anya-e1101n:515_6": "Padumagabbhaṃ paviṭṭhā viya sītibhūtasarīrā ahosi.",
  "anya-e1101n:515_7": "Rājā taṃ acchariyaṃ disvā saṃviggo lomahaṭṭhajāto vegena taṃ upasaṅkamitvā ubhohi hatthehi paggayha ure",
  "anya-e1101n:515_8": "nipajjāpetvā rājāsane nisīdāpetvā añjaliṃ gaggayha ṭhito kasmā te taṃ aggi sarīraṃ mā paridahīti pucchi.",
  "anya-e1101n:515_9": "Sā taṃ kāraṇaṃ kathentī eva māha.",
  "anya-e1101n:516_0": "8.",
  "anya-e1101n:517_0": "Mātā pitāca ñātīca, parivārāca sohadā;",
  "anya-e1101n:518_0": "Manto sadhādayocāpi, mahesakkhāca devatā.",
  "anya-e1101n:519_0": "9.",
  "anya-e1101n:520_0": "Eteca ññeca bhūpāla, sattānaṃ bhaya māgate;",
  "anya-e1101n:521_0": "Rakkhituṃ neva sakkonti, hitvāna saraṇattayaṃ.",
  "anya-e1101n:522_0": "10.",
  "anya-e1101n:523_0": "Agāhaṃ buddhaṃ saraṇaṃ, buddho me saraṇaṃ iti;",
  "anya-e1101n:524_0": "Tena tejena maṃ rāja, jalanto aggi no dahi.",
  "anya-e1101n:525_0": "11.",
  "anya-e1101n:526_0": "Agāhaṃ dhammaṃ saraṇaṃ, dhammo me saraṇaṃ iti;",
  "anya-e1101n:527_0": "Tena tejena maṃ rāja, jalanto aggi no dahi.",
  "anya-e1101n:528_0": "12.",
  "anya-e1101n:529_0": "Agāhaṃ saṅghaṃ saraṇaṃ, saṅgho me saraṇaṃ iti;",
  "anya-e1101n:530_0": "Tena tejena maṃ rāja, jalanto aggi no dahi.",
  "anya-e1101n:531_0": "13.",
  "anya-e1101n:532_0": "Evaṃ mahānubhāvantaṃ, paccakkhaṃ ehipassikaṃ;",
  "anya-e1101n:533_0": "Nāno paddava viddhaṃsiṃ, nānāsampattidāyakaṃ.",
  "anya-e1101n:534_0": "14.",
  "anya-e1101n:535_0": "Saraṇattayañhi yo satto, na samādāya gaṇhati;",
  "anya-e1101n:536_0": "Idhavā paratthavā loke, so sukhaṃ nānubhossati.",
  "anya-e1101n:537_0": "15.",
  "anya-e1101n:538_0": "Saraṇattayañhi yo satto, susamādāya gaṇhati;",
  "anya-e1101n:539_0": "Idhavāparatthavā loke, so sukhā na vihāyati.",
  "anya-e1101n:540_0": "16.",
  "anya-e1101n:541_0": "Tasmā tuvampi bhūpāla, gaṇhāhi saraṇattayaṃ;",
  "anya-e1101n:542_0": "Taṃ te bhavati sabbattha, tāṇaṃ leṇaṃ parāyaṇanti.",
  "anya-e1101n:543_0": "Taṃ sutvā rājā ativiya pasannamānaso taṃ khamāpetvā mahantaṃ sakkārasammānaṃ katvā ajjappaṭṭhāya tvaṃ",
  "anya-e1101n:543_1": "mama mātāti taṃ mātuṭṭhāne ṭhapetvā saraṇa magamāsi.",
  "anya-e1101n:543_2": "Tasmiṃ sannipatitvā ṭhitamahājanā taṃ pāṭihāriyaṃ disvā saraṇesuca sīlesuca patiṭṭhāya dānādīni puññakammāni katvā yathākammaṃ gatāti.",
  "anya-e1101n:544_0": "17.",
  "anya-e1101n:545_0": "Iti saraṇavaraṃ sā kevalaṃ uggahetvā,",
  "anya-e1101n:546_0": "Jalitadahanamajjhe sītibhāvaṃ alattha;",
  "anya-e1101n:547_0": "Paramasaraṇasīlaṃ pālayantā kathaṃ vo,",
  "anya-e1101n:548_0": "Na labhatha bhavabhogaṃ nibbutiñcāpi anteti.",
  "anya-e1101n:549_0": "Vessāmittāpa vatthuṃ sattamaṃ.",
  "anya-e1101n:550_0": "8. Mahāmandhātuvatthumhi ayamānupubbīkathā",
  "anya-e1101n:551_0": "Ito kira ekanavutikappamatthake vipassīnāma sammāsambuddho loke uppajjitvā pavattavaradhammacakko sadevakehi",
  "anya-e1101n:551_1": "lokehi pūjiyamāno bandhumatīnagare paṭivasati.",
  "anya-e1101n:551_2": "Tadā so mandhātā tasmiṃ nagare tunnakāro hutvā nibbatti.",
  "anya-e1101n:551_3": "Tunnakārakammena jīvikaṃ kappento viharati.",
  "anya-e1101n:551_4": "Tadā sakalanagaravāsino buddhapamukhaṃ bhikkhusaṅghaṃ nimantetvā mahādāna madaṃsu.",
  "anya-e1101n:551_5": "Atha so evaṃ cintesi,",
  "anya-e1101n:551_6": "sabbepime nagaravāsino dānaṃ dadanti.",
  "anya-e1101n:551_7": "Ahamekova seso duggatattā,",
  "anya-e1101n:551_8": "yajjāhamajja bījaṃ na ropemi,",
  "anya-e1101n:551_9": "imamhā dukkhā na parimuccissāmīti.",
  "anya-e1101n:551_10": "So vegena tunnakārakammaṃ pariyesitvā kiñcimūlaṃ labhitvā tena ekassāpi dānaṃ dātuṃ okāsa maladdhā āpaṇaṃ",
  "anya-e1101n:551_11": "gantvā rājamāsake gahetvā caṅkoṭakaṃ pūretvā ādāya buddhapamukhassa bhikkhusaṅghassa bhattaggaṃ gantvā",
  "anya-e1101n:551_12": "ṭhito evaṃ cintesi,",
  "anya-e1101n:551_13": "natthi dāni okāsaṃ ekassāpi bhikkhuno patte okirituṃ,",
  "anya-e1101n:551_14": "addhāhaṃ ime ākāse vikirissāmīti appevanāma patamānānaṃ ekassāpi bhikkhuno patte ekampi pateyya,",
  "anya-e1101n:551_15": "taṃ me bhavissati dīgharattaṃ hibhāya sukhāyāti pasannamānaso uddhaṃ khipi,",
  "anya-e1101n:551_16": "ta to patamānā te parivārikadevatānañca bhagavato ānubhāvenaca bahi apatitvā bhagavantamādiṃ katvā sabbesaṃ bhikkhūnaṃ patteyeva patiṃsu.",
  "anya-e1101n:551_17": "Atha so taṃ acchariyaṃ disvā pasannamānaso sirasi añjaliṃ paggayha ṭhito evaṃ patthanamakāsi.",
  "anya-e1101n:552_0": "1.",
  "anya-e1101n:553_0": "Iminā me adhikārena, pasādena yatissare;",
  "anya-e1101n:554_0": "Kāmabhogīnahaṃ aggo, bhaveyyaṃ jātijātiyaṃ.",
  "anya-e1101n:555_0": "2.",
  "anya-e1101n:556_0": "Paharitvā yadā pāṇiṃ, olokemi nabhotalaṃ;",
  "anya-e1101n:557_0": "Sattaratanasampannaṃ, vassaṃ vassatu sabbadāti.",
  "anya-e1101n:558_0": "So tato paṭṭhāya devamanussesu saṃsaranto mahantaṃ dibbasampattiṃ anubhavitvā imasmiṃ bhaddakappe ādimhi mahāsammato nāma rājā ahosi.",
  "anya-e1101n:558_1": "Tassa putto rojo nāma.",
  "anya-e1101n:558_2": "Tassa putto vararojo nāma,",
  "anya-e1101n:558_3": "tassa putto kalyāṇo nāma,",
  "anya-e1101n:558_4": "tassa putto varakalyāṇo nāma.",
  "anya-e1101n:558_5": "Varakalyāṇassa putto uposatho nāma.",
  "anya-e1101n:558_6": "Uposathassa putto mandhātā nāma hutvā nibbatti.",
  "anya-e1101n:558_7": "So sattahi ratanehi catūhi ca iddhīhi samannāgato cakkavattirajjaṃ kāresi,",
  "anya-e1101n:558_8": "tassa vāmahatthaṃ sammiñjitvā dakkhiṇahatthena appoṭṭhite ākāsato dibbameghā viya jaṇṇuppamāṇaṃ sattaratanavassaṃ vassati.",
  "anya-e1101n:558_9": "Evarūpo acchariyo ahosi.",
  "anya-e1101n:558_10": "So caturāsītivassasahassāni kumārakīḷaṃ kīḷi.",
  "anya-e1101n:558_11": "Caturāsītivassasahassāni oparajjaṃ kāresi.",
  "anya-e1101n:558_12": "Caturāsītivassasahassāni cakkavattirajjaṃ kāresi,",
  "anya-e1101n:558_13": "āyu panassa asaṅkhyeyyaṃ ahosi.",
  "anya-e1101n:558_14": "So ekadivasaṃ kāmataṇhaṃ pūretuṃ asakkonto ukkaṇṭhitākāraṃ dassesi,",
  "anya-e1101n:558_15": "amaccā deva kinnakho ukkaṇṭhā sīti pucchiṃsu.",
  "anya-e1101n:558_16": "So bhaṇe mayhaṃ puññakamme olokiyamāne imaṃ rajjaṃ nappahoti,",
  "anya-e1101n:558_17": "katarannu kho ṭhānaṃ ramaṇīyanti.",
  "anya-e1101n:558_18": "Devaloko mahārājāti.",
  "anya-e1101n:558_19": "So cakkaratanaṃ abbhukkiritvā parisāya saddhiṃ cātumahārājikadevalokaṃ agamāsi,",
  "anya-e1101n:558_20": "athassa cattāro mahārājāno dibbamālagandha-",
  "anya-e1101n:558_21": "hatthā devagaṇaparivutā paccuggamanaṃ katvā taṃ ādāya cātumahārājikadevalokaṃ gantvā rajjaṃ adaṃsu,",
  "anya-e1101n:558_22": "tassa parisāya parivutassa tasmiṃ rajjaṃ karontassa dīgho addhā vītivatto.",
  "anya-e1101n:558_23": "So tatthapi taṇhaṃ pūretu masakkonto ukkaṇṭhitā kāraṃ dassesi.",
  "anya-e1101n:558_24": "Tato cattāro mahārājāno kinnukho mahārāja ukkaṇṭhitoti pucchiṃsu.",
  "anya-e1101n:558_25": "Imamhā devalokā katarannu kho ṭhānaṃ ramaṇīyanti,",
  "anya-e1101n:558_26": "deva paresaṃ upaṭṭhākamanussasadisā mayaṃ.",
  "anya-e1101n:558_27": "Tāvatiṃsadevaloko ito sataguṇena ramaṇīyoti.",
  "anya-e1101n:558_28": "Mandhātā cakkaratanaṃ abbhukkiritvā attano parisaparivuto tāvatiṃsābhimukho pāyāsi,",
  "anya-e1101n:558_29": "athassa sakko devarājā dibbamālagandhahattho devagaṇaparivuto paccuggamanaṃ katvā taṃ hatthe gahetvā ito ehi mahārājāti āha.",
  "anya-e1101n:558_30": "Tato rañño devagaṇaparivutassa gamanakāle pariṇāyakaratanaṃ cakkaratanaṃ ādāya saddhiṃparisāya manussapathaṃ otaritvā attano gharaṃ pāvisi.",
  "anya-e1101n:558_31": "Sakko mandhātuṃ sakkabhavanaṃ netvā devatā dve koṭṭhāse katvā attano rajjaṃ majjhe bhinditvā adāsi.",
  "anya-e1101n:558_32": "Tato paṭṭhāya dvepi rājano rajjaṃ kāresuṃ.",
  "anya-e1101n:558_33": "Evaṃ kāle gacchante sakko saṭṭhisatasahassādhikāni tissoca vassakoṭiyo āyuṃ khepetvā cavi.",
  "anya-e1101n:558_34": "Añño sakko nibbatti,",
  "anya-e1101n:558_35": "sopi tatheva devarajjaṃ kāretvā āyukkhayena cavi,",
  "anya-e1101n:558_36": "etenu pāyena chattiṃsa sakkā caviṃsu,",
  "anya-e1101n:558_37": "mandhātā pana manussaparihārena devarajjaṃ kāresiyeva,",
  "anya-e1101n:558_38": "tassevaṃ kāle gacchante bhīyyoso mattāya kāmataṇhā uppajji,",
  "anya-e1101n:558_39": "so kimme upaḍḍharajjena.",
  "anya-e1101n:558_40": "Sakkaṃ māretvā ekarajjaṃ karissāmīti cintesi.",
  "anya-e1101n:558_41": "Sakkaṃ pana māretuṃ na sakkā,",
  "anya-e1101n:558_42": "kāmataṇhā panesā vipattimūlā. Tathāhi.",
  "anya-e1101n:559_0": "3.",
  "anya-e1101n:560_0": "Varamatra sukhantyatra, atricchāvihato naro;",
  "anya-e1101n:561_0": "Idhavā paratthavā kiñci, na sātaṃ vindate sadā.",
  "anya-e1101n:562_0": "4.",
  "anya-e1101n:563_0": "Taṇhāya jāyate soko,",
  "anya-e1101n:564_0": "Taṇhāya jāyate bhayaṃ;",
  "anya-e1101n:565_0": "Taṇhāya vippamuttassa,",
  "anya-e1101n:566_0": "Natthi soko kuto bhayaṃ.",
  "anya-e1101n:567_0": "5.",
  "anya-e1101n:568_0": "Taṇhādāso naro ettha, rājacorādisambhavaṃ;",
  "anya-e1101n:569_0": "Hattacchedādikaṃ dukkhaṃ, pāpuṇāti vihaññati.",
  "anya-e1101n:570_0": "6.",
  "anya-e1101n:571_0": "Yena lobhena jātena, sadā jīyanti pāṇino;",
  "anya-e1101n:572_0": "Khettaṃ vatthuṃ hiraññaṃca, gavāssaṃ dāsaporisaṃ;",
  "anya-e1101n:573_0": "Sabbatthāmena so lobho, pahātabbova viññunāti.",
  "anya-e1101n:574_0": "Tato atricchāvihatassa tassa āyusaṅkhāro parihāyi,",
  "anya-e1101n:574_1": "jarā sarīraṃ pahari,",
  "anya-e1101n:574_2": "manussasarīrañhi nāma na devalokebhijjati,",
  "anya-e1101n:574_3": "tatha so devalokā bhassitvā bandhumatīnagaruyyānaṃ pāvisi,",
  "anya-e1101n:574_4": "uyyānapālo tassa āgatabhāvaṃ rājakulaṃ nivedesi.",
  "anya-e1101n:574_5": "Rājā rājakulā āgantvā uyyāneyeva āsanaṃ paññāpesi.",
  "anya-e1101n:574_6": "Tato mandhātā uyyāne paññattavarāsane nipanno anuṭṭhānaseyyaṃ kappesi.",
  "anya-e1101n:574_7": "Tato amaccā deva tumhākaṃ parato kinnu kathesāmāti pucchiṃsu,",
  "anya-e1101n:574_8": "mama parato tumhe imaṃ sāsanaṃ mahājanassa katheyyātha,",
  "anya-e1101n:574_9": "mandhātumahārājā dvisahassadīpaparivāresu catūsu mahādīpesu cakkavattirajjaṃ kāretvā cātumahārājikesu",
  "anya-e1101n:574_10": "rajjaṃ kāretvā chattiṃsasakkānaṃ āyuparimāṇena devaloke rajjaṃ kāretvā kālamakāsīti.",
  "anya-e1101n:574_11": "So evaṃ vatvā kālaṃkatvā yathākammaṃ gatoti imamatthaṃ pakāsetuṃ bhagavā catumahāparisamajjhe imā gāthāyo āha.",
  "anya-e1101n:575_0": "7.",
  "anya-e1101n:576_0": "Yāvatā candimasuriyā, pariharanti disā bhanti virocanā;",
  "anya-e1101n:577_0": "Sabbeva dāsā mandhātā, ye pāṇā pathavinissitā.",
  "anya-e1101n:578_0": "8.",
  "anya-e1101n:579_0": "Na kahāpaṇavassena, titti kāmesu vijjati;",
  "anya-e1101n:580_0": "Appassadā dukhā kāmā, iti viññāya paṇḍito.",
  "anya-e1101n:581_0": "9.",
  "anya-e1101n:582_0": "Api dibbesu kāmesu, ratiṃso nādhigacchati;",
  "anya-e1101n:583_0": "Taṇhākkhayarato hoti, sammāsambuddhasāvakoti.",
  "anya-e1101n:584_0": "Taṃ sutvā bahū sotāpattiphalādīni pāpuṇiṃsūti.",
  "anya-e1101n:585_0": "10.",
  "anya-e1101n:586_0": "Iti gatiniyatānaṃ bodhiyā uttamānaṃ;",
  "anya-e1101n:587_0": "Sakavasamupanetvā deti dukkhātitaṇhā;",
  "anya-e1101n:588_0": "Aniyatagatikānaṃ kā kathā mādisānaṃ;",
  "anya-e1101n:589_0": "Jahatha tamiti mantvā bho bhajavho tivatthuṃti.",
  "anya-e1101n:590_0": "Mahāmandhātuvatthuṃ aṭṭhamaṃ.",
  "anya-e1101n:591_0": "9. Buddhavammavāṇijakavatthumhi ayamānupubbīkathā",
  "anya-e1101n:592_0": "Jambudīpe kira pāṭaliputtanagare buddhavammo nāma vāṇijako ahosi vāṇijakakammena jīvamāno.",
  "anya-e1101n:592_1": "So aparabhāge satthavāhehi saddhiṃ gāmanigamajanapada rājadhānīsu vāṇijjaṃ payojayamāno vicarati,",
  "anya-e1101n:592_2": "tasmiṃ samaye bhagavānekabhikkhusahassaparivuto janapadacārikaṃ carati bahū devamanusse saṃsārakantārā uttārento.",
  "anya-e1101n:592_3": "Tadā so bhagavantaṃ addasa dvattiṃsalakkhaṇānubyañjanapatimaṇḍitaṃ jalamānasuvaṇṇameruṃ viyavirocamānaṃ mahābhikkhusaṅghaparivutaṃ,",
  "anya-e1101n:592_4": "disvā paramapītiyā phuṭasarīro añjaliṃ paggayha bhagavantaṃ upasaṅkamitvā vanditvā sāyaṇhe bhagavantaṃ",
  "anya-e1101n:592_5": "bhattena nimantesi buddhasāsane aparicitabhāvena.",
  "anya-e1101n:592_6": "Athassa bhagavā vikālabhojanā paṭiviratā tathāgatāti āha.",
  "anya-e1101n:592_7": "Atha so bhagavantaṃ vanditvā kiṃ bhante bhagavantā vikāle bhuñjissantīti,",
  "anya-e1101n:592_8": "athassa kathaṃ paṭicca bhagavā aṭṭhavidhaṃ pānaṃ tathāgatānaṃ vikāle bhuñjituṃ kappati.",
  "anya-e1101n:592_9": "Seyyathidaṃ,",
  "anya-e1101n:592_10": "ambapānaṃ jambupānaṃ cocapānaṃ mocapānaṃ phārusakapānaṃ madhupānaṃ muddikapānaṃ sālūkapānanti.",
  "anya-e1101n:592_11": "Taṃ sutvā vāṇijo sahasakkārārasehi muddikapānaṃ katvā buddhapamukhassa bhikkhusaṅghassa adāsi,",
  "anya-e1101n:592_12": "sabhikkhusaṅgho satthā paribhuttapānīyaraso tassa dhammaṃ desetvā janapadacārikaṃ pakkāmi.",
  "anya-e1101n:592_13": "Sopi pasannamānaso hutvā nivatto saddhiṃ vāṇijakehi tesu tesu janapadesu vāṇijjaṃ payojento mahāvattanīyaṃnāma kantāraṃ pāpuṇi,",
  "anya-e1101n:592_14": "tatta tesaṃ sabbesuyeva sakaṭesu pānīyaṃ parikkhayamagamāsi.",
  "anya-e1101n:592_15": "Tattha sabbamanussānaṃca balīvaddānaṃca pānīyaṃ nāhosi.",
  "anya-e1101n:592_16": "Atha so vāṇijo pipāsābhibhūto tesu tesu sakaṭesu pānīyaṃ pariyesanto vicarati.",
  "anya-e1101n:592_17": "Athekasmiṃ sakaṭe manussā taṃ disvā kāruññena etthāgaccha,",
  "anya-e1101n:592_18": "imasmiṃ koḷambe thokaṃ pānīyaṃ atthi pivāti vadiṃsu.",
  "anya-e1101n:592_19": "Ta to so gantvā pānīyaṃ pivi.",
  "anya-e1101n:592_20": "Tassa taṃ rasaṃ muddikapānarasasadisaṃ ahosi,",
  "anya-e1101n:592_21": "pivantova so evaṃ cintesi.",
  "anya-e1101n:592_22": "Sammāsambuddhassa tadā me dinnamuddikapānassa nissando ajja sampatto bhavissatīti accherabbhutacitto",
  "anya-e1101n:592_23": "somanassajāto gantvā sayameva cāṭiyā pidhānaṃ vivari.",
  "anya-e1101n:592_24": "Sakalāpi sā cāṭi muddikapānena paripuṇṇā ahosi.",
  "anya-e1101n:592_25": "Tato so ra sava ntaṃ ojavantaṃ aparikkhayaṃ dibbapānasadisaṃ pānīyaṃ disvā paramāya pītiyā phuṭasarīro ugghosesi sabbe pānīyaṃ pivantūti.",
  "anya-e1101n:592_26": "Taṃ sutvā sabbe sannipatitvā pānīyaṃ disvā abbhutacittā jātā.",
  "anya-e1101n:592_27": "Vāṇijo tesaṃ majjhe buddhānubhāvaṃ pakāsento āha.",
  "anya-e1101n:593_0": "1.",
  "anya-e1101n:594_0": "Passathedaṃ bhavanto bho, ānubhāvaṃ mahesino;",
  "anya-e1101n:595_0": "Acintanīyamaccheraṃ, sandiṭṭhika makālikaṃ.",
  "anya-e1101n:596_0": "2.",
  "anya-e1101n:597_0": "Pasannamanasā buddhe, dinnaṃ pānīyakaṃ mayā;",
  "anya-e1101n:598_0": "Vipaccati idāneva, taṃ dānaṃ munivāhasā.",
  "anya-e1101n:599_0": "3.",
  "anya-e1101n:600_0": "Ojavantaṃ sukhannaṃva, sītalaṃ madhuro dakaṃ;",
  "anya-e1101n:601_0": "Dibbapānaṃva devānaṃ, jātamabbhutamakkhayaṃ.",
  "anya-e1101n:602_0": "4.",
  "anya-e1101n:603_0": "Sīlavantesu ko nāma, na dadeyya vicakkhaṇo;",
  "anya-e1101n:604_0": "Idha loke paratteca, sukhadaṃ dāna muttamaṃ.",
  "anya-e1101n:605_0": "5.",
  "anya-e1101n:606_0": "Yathi cchitaṃ gahetvāna, pivantu madhuro dakaṃ;",
  "anya-e1101n:607_0": "Bhājanānica pūretvā, yantu sabbe yathicchitanti.",
  "anya-e1101n:608_0": "Evañca pana vatvā sabbe manusseca balīvaddeca muddikaraseneva santappesi.",
  "anya-e1101n:608_1": "Tato tato āgatāpi pānīyaṃ pivantoca pānīyaṃ akkhayaṃ ahosi.",
  "anya-e1101n:608_2": "Tato vāṇijo satthavāhehi saddhiṃ vāṇijjaṃ payojetvā sakanagaraṃ āgacchanto bhagavantaṃ passitvā gamissāmīti",
  "anya-e1101n:608_3": "veḷuvanaṃ gantvā satthāraṃ vanditvā katānuñño ekamante nisīdi.",
  "anya-e1101n:608_4": "Satthāpi tena saddhiṃ madhurapaṭisanthāramakāsi.",
  "anya-e1101n:608_5": "Upāsakopi bhante tumhākaṃ pāṭihāriyaṃ disvā pasanno vanditvā gamissāmīti āgatomhi,",
  "anya-e1101n:608_6": "evañce vañca pāṭihāriyanti vitthārena kathesi.",
  "anya-e1101n:608_7": "Athassa bhagavā dhammaṃ desesi.",
  "anya-e1101n:608_8": "So dhammaṃ sutvāna satthāraṃ svātanāya nimantetvā mahādānaṃ datvā attano gehameva agamāsi.",
  "anya-e1101n:608_9": "So tato paṭṭhāya dānādīni puññāni katvā tato cuto devaloke dvādasayojanike kanakavimāne devaccharāparivuto devissariyasamannāgato nibbatti.",
  "anya-e1101n:608_10": "Tassa pubbakammapakāsanatthaṃ tattha tattha ratanabhājanesu dibbamayehi muddikapānehi paripuṇṇaṃ ahosi.",
  "anya-e1101n:608_11": "Pānīyaṃ pivitvā devā naccanti vādenti kīḷantīti.",
  "anya-e1101n:609_0": "6.",
  "anya-e1101n:610_0": "Na vipulajinasāraṃ jānamāno janevaṃ,",
  "anya-e1101n:611_0": "Labhati vipulabhogaṃ toyamattassa dānā;",
  "anya-e1101n:612_0": "Viditaguṇagaṇā bho tīsu vatthūsu tumhe,",
  "anya-e1101n:613_0": "Labhatha khalu visesaṃ sīlavantesu dānāti.",
  "anya-e1101n:614_0": "Buddhavammavāṇijakassa vatthuṃ navamaṃ.",
  "anya-e1101n:615_0": "10. Rūpadeviyā vatthumhi ayamānupubbīkathā",
  "anya-e1101n:616_0": "Atīte kira vipassissa bhagavato kāle tasmiṃ nagare ekā gāmadārikā vihāre āhiṇḍantī ekaṃ gilānabhikkhuṃ",
  "anya-e1101n:616_1": "disvā kampamānahadayā upasaṅkamitvā vanditvā bhante kote ābādho sarīraṃ pīḷetīti pucchi.",
  "anya-e1101n:616_2": "Tenāpi bhagini kharābādho me pīḷetīti vutte sā tenahi bhante ahaṃ taṃ rogaṃ vūpasamessāmīti nimantetvā",
  "anya-e1101n:616_3": "gehaṃ gantvā taṃ pavattiṃ mātāpitunnaṃ kathetvā tehi anuññātā puna divase nānaggarasena bhesajjāhāraṃ",
  "anya-e1101n:616_4": "sampādesi,",
  "anya-e1101n:616_5": "tato so bhikkhu punadivase cīvaraṃ pārupitvā bhikkhāya caranto tassā gehaṃ gantvā aṭṭhāsi.",
  "anya-e1101n:616_6": "Sā theraṃ āgataṃ disvā somanassajātā pattaṃ gahetvā āsanaṃ paññāpetvā adāsi.",
  "anya-e1101n:616_7": "Tattha nisinnaṃ taṃ āhārena sādhukaṃ parivisitvā sakkāra makāsi.",
  "anya-e1101n:616_8": "Athassā saddhābalena bhuttamatteyeva so ābādho vūpasami.",
  "anya-e1101n:616_9": "Tato so vūpasantarogo dutiyadivase tassā gehaṃ nā gamāsi.",
  "anya-e1101n:616_10": "Atha sā vihāraṃ gantvā taṃ vanditvā kasmānāgatatthāti pucchitvā tena me bhagini byādhi vūpasami,",
  "anya-e1101n:616_11": "tasmā nāgatosmīti vutte sā sādhu bhanteti somanassajātā gehameva agamāsi.",
  "anya-e1101n:616_12": "Sā tena puññakammena kālaṃ katvā devaloke nibbatti.",
  "anya-e1101n:616_13": "Tassā tattha dvādasayojanikaṃ kanakavimānaṃ nibbatti.",
  "anya-e1101n:616_14": "Sā tattha devissariyaṃ anubhavantī chabuddhantaraṃ khepetvā amhākaṃ bhagavato kāle jambudīpe devaputtanagare",
  "anya-e1101n:616_15": "udiccabrahmaṇakule jeṭṭhabrāhmaṇassa bhariyāya kucchimhi paṭisandhiṃ gaṇhi,",
  "anya-e1101n:616_16": "sā paripāka manvāya mātukucchito nikkhami.",
  "anya-e1101n:616_17": "Tassā mātukucchito nikkhantakālato paṭṭhāya divase divase aṭṭhaṭṭhanālimattaṃ taṇḍulaṃ nibbattati.",
  "anya-e1101n:616_18": "Tassā rūpasampattiṃ disvā pasannā mātāpitaro rūpadevīti nāma makaṃsu.",
  "anya-e1101n:616_19": "Pacchā taṃ patirūpena dārakena niyojesuṃ.",
  "anya-e1101n:616_20": "Athassā taṇḍula-",
  "anya-e1101n:616_21": "nālimattaṃ gahetvā pacituṃ āraddhe icchiticchitamaṃsādibyañjanañja sappinavanītadadhikhīrādigorasañca",
  "anya-e1101n:616_22": "jīramaricādikaṭukabhaṇḍañca kadalipanasamadhuguḷādiupakaraṇañca bhājanāni pūretvā nibbattati,",
  "anya-e1101n:616_23": "tāya hatthena gahitaṃ kiñci khādanīyaṃ bhojanīyaṃvā pūtibhāvaṃ na gacchati,",
  "anya-e1101n:616_24": "bhattukkhaliṃ gahetvā sakalanagaravāsino bhojentiyāpi ekakaṭacchumattaṃ bhattaṃ gahitaṭṭhānaṃ na paññāyati.",
  "anya-e1101n:616_25": "Evaṃ aparikkhayapuññā ahosi,",
  "anya-e1101n:616_26": "sakaladevaputtanagare candasuriyāva pākaṭā ahosi,",
  "anya-e1101n:616_27": "atha sā pañcasatabhikkhū nimantetvā niccaṃ sakanivesaneyeva bhojeti,",
  "anya-e1101n:616_28": "tadā tesaṃ antare paṭisambhidāpatto mahāsaṅgharakkhitattheronāma imissā puññānubhāvaṃ dibbacakkhunā disvā na jānāti esā atthanā pubbe katakammaṃ.",
  "anya-e1101n:616_29": "Yannūnāhaṃ assā pakāseyyanti ekadivasaṃ tassā nivesane bhuñjitvā anumodanaṃ karonto jānāsi bhagini tayā pubbe katakammanti pucchi,",
  "anya-e1101n:616_30": "na jānāmi bhante.",
  "anya-e1101n:616_31": "Sotumicchāmīti,",
  "anya-e1101n:616_32": "athassā so pubbakammaṃ pakāsento.",
  "anya-e1101n:617_0": "1.",
  "anya-e1101n:618_0": "Ekanavute ito kappe,",
  "anya-e1101n:619_0": "Vipassīnāma nāyako;",
  "anya-e1101n:620_0": "Ahosi loke lokeka,",
  "anya-e1101n:621_0": "Nāyako chinnabandhano.",
  "anya-e1101n:622_0": "2.",
  "anya-e1101n:623_0": "Tadā tasmiṃ pure ramme, āsi tvaṃ gāmadārikā;",
  "anya-e1101n:624_0": "Āhiṇḍantī vihārasmiṃ, addakkhi jinasāvakaṃ.",
  "anya-e1101n:625_0": "3.",
  "anya-e1101n:626_0": "Rogāturaṃ kisaṃ paṇḍuṃ, assasantaṃ muhuṃ muhuṃ;",
  "anya-e1101n:627_0": "Disvāna kampitā cittā, nimantetvāna taṃ muniṃ.",
  "anya-e1101n:628_0": "4.",
  "anya-e1101n:629_0": "Bhesajjañceva bhattañca, adā tvaṃ tena so yati;",
  "anya-e1101n:630_0": "Abyābādho anīghoca, ahosi anupaddavo.",
  "anya-e1101n:631_0": "5.",
  "anya-e1101n:632_0": "Tato tvaṃ tena kammena, sukatena tato cutā;",
  "anya-e1101n:633_0": "Jātāsi devalokasmiṃ, sabbakāmasamiddhinī.",
  "anya-e1101n:634_0": "6.",
  "anya-e1101n:635_0": "Tattha te puññatejena, pāsādo ratanāmayo;",
  "anya-e1101n:636_0": "Maṇithūpisatākiṇṇo, kūṭāgārehi laṅkato.",
  "anya-e1101n:637_0": "7.",
  "anya-e1101n:638_0": "Nekagabbhasatākiṇṇo, sayanāsanamaṇḍito;",
  "anya-e1101n:639_0": "Accharāsatasaṃkiṇṇo, naccagītādisaṃkulo.",
  "anya-e1101n:640_0": "8.",
  "anya-e1101n:641_0": "Rambhāmbajambusannīra, pūgapunnāgapāṭalī;",
  "anya-e1101n:642_0": "Nāgāditarusaṇḍehi, maṇḍituyyānapantihi.",
  "anya-e1101n:643_0": "9.",
  "anya-e1101n:644_0": "Padumuppalakaḷāra, kundakānanamaṇḍite;",
  "anya-e1101n:645_0": "Madhumattālipālīhi, sārasīsarasaṃkule.",
  "anya-e1101n:646_0": "10.",
  "anya-e1101n:647_0": "Devaputtehi nekehi, tathā devaccharāhica;",
  "anya-e1101n:648_0": "Niccussave mahābhoge, vimāne mananandane.",
  "anya-e1101n:649_0": "11.",
  "anya-e1101n:650_0": "Tvamevaṃ devalokamhi, vindamānā mahāyasaṃ;",
  "anya-e1101n:651_0": "Addhānaṃ vītināmetvā, nibbute gotame jine.",
  "anya-e1101n:652_0": "12.",
  "anya-e1101n:653_0": "Jambudīpe idāni tvaṃ, nibbattā udite kule;",
  "anya-e1101n:654_0": "Puññapaññāguṇāvāsā, rūpenaggā piyaṃvadā.",
  "anya-e1101n:655_0": "13.",
  "anya-e1101n:656_0": "Etaṃ te devalokasmiṃ, devissariyamabbhutaṃ,",
  "anya-e1101n:657_0": "Imaṃ te idha lokasmiṃ, sabbaṃ mānusikaṃ sukhaṃ.",
  "anya-e1101n:658_0": "14.",
  "anya-e1101n:659_0": "Vipassimunino kāle, tvaṃ tassekassa bhikkhuno;",
  "anya-e1101n:660_0": "Adā dānaṃ gilānassa, tassa taṃ phalamīdisaṃ.",
  "anya-e1101n:661_0": "15.",
  "anya-e1101n:662_0": "Kātabbañhi sadā puññaṃ, icchantena sukhappadaṃ;",
  "anya-e1101n:663_0": "Tasmā tvaṃ sabbadā bhadde, ussukkā kusale bhavāti.",
  "anya-e1101n:664_0": "Evaṃ so tassa purimattabhāve katakammaṃ pakāsetvā idāni puññakamme appamādā bhavāti anusāsi.",
  "anya-e1101n:664_1": "Sā therassa dhammadesanaṃ sutvā paramasomanassā tato paṭṭhāya dānādīsu niratā puññāni karontī teneva somanassena sotāpannā ariyasāvikā ahosīti.",
  "anya-e1101n:665_0": "16.",
  "anya-e1101n:666_0": "Iti taruṇakumārī puññakammesu sāraṃ,",
  "anya-e1101n:667_0": "Aviditaguṇamattā datva bhikkhussa dānaṃ;",
  "anya-e1101n:668_0": "Divimanujasukhaṃ sālattha tumhe bhavantā,",
  "anya-e1101n:669_0": "Viditakusalapākā kiṃ na labbhetha santiṃ.",
  "anya-e1101n:670_0": "Rūpadeviyā vatthuṃ dasamaṃ.",
  "anya-e1101n:671_0": "Dhammasoṇḍakavaggo pathamo.",
  "anya-e1101n:672_0": "Nandiyarājavaggo",
  "anya-e1101n:673_0": "11. Nandiyarājassa vatthumhi ayamānupubbīkathā",
  "anya-e1101n:674_0": "Ito kira kappasatasahassamatthake padumuttaro nāma satthā loke udapādi sadevakaṃ lokaṃ saṃsārakantārā uttārento.",
  "anya-e1101n:674_1": "Tasmiṃ kira samaye eko kuṭumbiko satthu dhammadesanaṃ sutvā pasannamānaso buddhapamukhaṃ bhikkhusaṅghaṃ",
  "anya-e1101n:674_2": "nimantetvā mahādānaṃ sajjetvā attano bhavanaṃ devabhavanamiva alaṅkaritvā buddhārahaṃ mahāsanaṃ paññāpetvā",
  "anya-e1101n:674_3": "gantvā bhagavantaṃ yāci kāloyaṃ bhante bhagavato bhattaggassa upasaṅkamanāyāti.",
  "anya-e1101n:674_4": "Atha bhagavā bhikkhusaṅghaparivuto mahatā buddhānubhāvena gantvā nisīdi paññattavarabuddhāsane,",
  "anya-e1101n:674_5": "tato kuṭumbiko haṭṭho udaggo sapariso bhagavantaṃ parivisati anekehi madhurannapānādīhi.",
  "anya-e1101n:674_6": "Tadā tassa bhagavato sāsane dhutaṅgadharānaṃ aggo vasabhattheronāma mahāsāvako sapadānavattena piṇḍāya caramāno tassa kuṭumbikassa gehadvāre aṭṭhāsi,",
  "anya-e1101n:674_7": "atha so theraṃ disvā bhante satthā antogehe nisinno,",
  "anya-e1101n:674_8": "tumhepi pavisathāti yāci,",
  "anya-e1101n:674_9": "thero apavisitvāva agamāsi,",
  "anya-e1101n:674_10": "kuṭumbiko bhagavantaṃ upasaṅkamitvā tamattaṃ vatvā kiṃ bhante sadevake loke bhagavatāpi uttaritaro guṇena saṃvijjatīti āha.",
  "anya-e1101n:674_11": "Athassa satthā puttopamaṃ dassetvā therassa guṇe vaṇṇento evamāha.",
  "anya-e1101n:675_0": "1.",
  "anya-e1101n:676_0": "Pālenti nimmalaṃ katvā, pātimokkhādisaṃvaraṃ;",
  "anya-e1101n:677_0": "Samādinnadhutaṅgāca, appicchā munisūnavo.",
  "anya-e1101n:678_0": "2.",
  "anya-e1101n:679_0": "Nicca mantakayuddhamhi, naddhā yodhāva dappitā;",
  "anya-e1101n:680_0": "Puññānaṃ vatthubhūtā te, devamānusakā dinaṃ.",
  "anya-e1101n:681_0": "3.",
  "anya-e1101n:682_0": "Dhāremahaṃ vaṇṇavantaṃ, sīveyyampica cīvaraṃ;",
  "anya-e1101n:683_0": "Buddhaputtā mahānāgā na dhārenti tathāvidhaṃ.",
  "anya-e1101n:684_0": "4.",
  "anya-e1101n:685_0": "Dhārenti te paṃsukūlaṃ, saṅghāṭetvā pilotike;",
  "anya-e1101n:686_0": "Vaṇacchādanacolaṃva, icchālobha vivajjitā.",
  "anya-e1101n:687_0": "5.",
  "anya-e1101n:688_0": "Sādiyāmi sadā hambho, upāsakanimantanaṃ;",
  "anya-e1101n:689_0": "Neva sādenti sambuddha, putto pāsakayācanaṃ.",
  "anya-e1101n:690_0": "6.",
  "anya-e1101n:691_0": "Sapadānena yaṃ laddhaṃ, lūkhaṃvāpi paṇītakaṃ;",
  "anya-e1101n:692_0": "Tena tussanti me puttā, rasagedhavivajjitā.",
  "anya-e1101n:693_0": "7.",
  "anya-e1101n:694_0": "Nipajjāmi ahaṃ sādhu, santhate sayane subhe;",
  "anya-e1101n:695_0": "Na te seyyaṃ pakappenti, saṃsārabhayabhīrukā.",
  "anya-e1101n:696_0": "8.",
  "anya-e1101n:697_0": "Ṭhānā sanagamanena, kappenti iriyāpathaṃ;",
  "anya-e1101n:698_0": "Nekabhūmisamākiṇṇa, pāsādesu vasāmahaṃ.",
  "anya-e1101n:699_0": "9.",
  "anya-e1101n:700_0": "Buddhaputtā tathācchannaṃ, na kadā pavisanti te;",
  "anya-e1101n:701_0": "Rukkhamūle susānasmiṃ, abbhokāse ramanti te.",
  "anya-e1101n:702_0": "10.",
  "anya-e1101n:703_0": "Bhāvetvā bhavanāsāya, hetuṃ bhāvanamuttamaṃ;",
  "anya-e1101n:704_0": "Ahaṃ gāme vasissāmi, pāpento janataṃ sivaṃ.",
  "anya-e1101n:705_0": "11.",
  "anya-e1101n:706_0": "Ramanti mama puttā te, pantasenāsane kakā;",
  "anya-e1101n:707_0": "Tesaṃ mahattaro santo, theroyaṃ vasabho mahā;",
  "anya-e1101n:708_0": "Dhutapāpo dhutaṅgaggo, ñātoyaṃ mama sāsaneti.",
  "anya-e1101n:709_0": "Evaṃ bhagavā hatthaṃ ukkhipitvā candamaṇḍale paharanto viya therassa guṇe pakāsesi,",
  "anya-e1101n:709_1": "tato so tassa guṇakathaṃ sutvā sayampitaṃ ṭhānantaraṃ kāmayamāno yannūnāhaṃ anāgate aññatarassa sammāsambuddhassa",
  "anya-e1101n:709_2": "sāsane dhutaṅgadharānaṃ aggo bhavissāmīti taṃ ṭhānantaraṃ patthento bhagavato pādamūle nipajji,",
  "anya-e1101n:709_3": "satthā taṃ kāraṇaṃ upaparikkhitvā ito kappasatasahassamatthake gotamo nāma satthā uppajjissati.",
  "anya-e1101n:709_4": "Tvaṃ tadā dhutaṅgadharānaṃ aggo hutvā kassa poti paññāyissatīti byākaraṇa madāsi.",
  "anya-e1101n:709_5": "Tato paṭṭhāya so somanasso puññakammaṃ katvā tato cuto devamanussesu devissariyaṃ anubhavanto vipassīsammāsambuddhakāle",
  "anya-e1101n:709_6": "ekasāṭako nāma brāhmaṇo hutvā mahādānaṃ adāsi.",
  "anya-e1101n:709_7": "Tato cuto kassapasammāsambuddhe parinibbute bārāṇasīnagare bārāṇasīseṭṭhi hutvā nibbatto dānādīni puññāni",
  "anya-e1101n:709_8": "katvā tato cavitvā saṃsāre saṃsaranto dasavassasahassā yukesu manussesu bārāṇasiyaṃ eko kuṭumbiko hutvā nibbatti.",
  "anya-e1101n:709_9": "So panāyaṃ kuṭumbiko araññe jaṅghāvihāraṃ anuvicaranto paccantime janapade araññāyatane aññataraṃ paccekabuddhaṃ addasa.",
  "anya-e1101n:709_10": "So ca paccekabuddho tattha cīvarakammaṃ karonto anuvāte appahonte saṃharitvā ṭhapetuṃ āraddho.",
  "anya-e1101n:709_11": "Kuṭumbiko taṃ disvā bhante kiṃ karothāti pucchi.",
  "anya-e1101n:709_12": "So paccekabuddho appicchatāya tena puṭṭho na kiñci vutto hoti.",
  "anya-e1101n:709_13": "So cīvaradussaṃ nappahotīti ñatvā attano uttarasāṭakaṃ paccekabuddhassa pādamūle ṭhapetvā agamāsi.",
  "anya-e1101n:709_14": "Paccekabuddho taṃ gahetvā anuvātakaṃ āropento cīvaraṃ katvā pārupi.",
  "anya-e1101n:709_15": "Kuṭumbiko jīvitapariyosāne kālaṃ katvā tāvatiṃsabhavane nibbattitvā tattha yāvatāyukaṃ dibbasampattiṃ",
  "anya-e1101n:709_16": "anubhavitvā tato cavitvā bārāṇasito tiyojanamattake ṭhāne aññatarasmiṃ nagare nibbatti,",
  "anya-e1101n:709_17": "tassa mātāpitaro nandiyoti nandītināmaṃ itisabbattha nāmaṃ akaṃsu,",
  "anya-e1101n:709_18": "tassa satta bhātaro ahesuṃ,",
  "anya-e1101n:709_19": "sesā cha bhātaro nānākammantesu byāvaṭā mātāpitunnaṃ posenti.",
  "anya-e1101n:709_20": "Nandiyo pana akammasīlo geheyeva vasati.",
  "anya-e1101n:709_21": "Tasmā tassa sesā kujjhanti.",
  "anya-e1101n:709_22": "Mātāpitaropi nandiyaṃ āmantetvā ovadanti.",
  "anya-e1101n:709_23": "So tuṇhī hoteva.",
  "anya-e1101n:709_24": "Athāparasmiṃ samaye gāme nakkhattaṃ saṅghuṭṭhaṃ,",
  "anya-e1101n:709_25": "tadā so mātaraṃ āha.",
  "anya-e1101n:709_26": "Amma sāṭakaṃ dehi,",
  "anya-e1101n:709_27": "nakkhattaṃ kīḷissāmīti, sā dhota-",
  "anya-e1101n:709_28": "vatthaṃ nīharitvā adāsi,",
  "anya-e1101n:709_29": "amma thūlaṃ idanti,",
  "anya-e1101n:709_30": "sā aññaṃ nīharitvā adāsi,",
  "anya-e1101n:709_31": "tampi paṭikkhipi.",
  "anya-e1101n:709_32": "Atha naṃ mātā āha.",
  "anya-e1101n:709_33": "Tāta yādise mayaṃ gehe jātā,",
  "anya-e1101n:709_34": "natthi ito sukhumatarassa paṭilābhāya puññanti,",
  "anya-e1101n:709_35": "labhanaṭṭhānaṃ gamissāmi ammāti.",
  "anya-e1101n:709_36": "Putta ahaṃ ajjeva tava bārāṇasīnagare rajjapaṭilābhaṃ icchāmīti āha.",
  "anya-e1101n:709_37": "So sādhu ammāti mātaraṃ vanditvā padakkhiṇaṃ katvā pakkāmi.",
  "anya-e1101n:709_38": "Mātuyā panassa evaṃ ahosi.",
  "anya-e1101n:709_39": "Kahaṃ so gamissati,",
  "anya-e1101n:709_40": "pubbeviya idhavā etthavā gehe nisīditvā āgacchatīti,",
  "anya-e1101n:709_41": "so pana puññaniyāmena codiyamāno gāmato nikkhamitvā bārāṇasiṃ gantvā senaguttassa gehe paṭivasati,",
  "anya-e1101n:709_42": "athekadivasaṃ so tassa kammakārehi saddhiṃ sallapanto nisīditvā pacalāyanto supinaṃ addasa.",
  "anya-e1101n:709_43": "Mukhena antaṃ nikkhamitvā sakalajambudīpe pattharitvā antokucchimeva pāvisi.",
  "anya-e1101n:709_44": "Pabuddho so bhīto mahāsaddamakāsi.",
  "anya-e1101n:709_45": "Atha naṃ mahāsenagutto pucchi.",
  "anya-e1101n:709_46": "Nandiyo supinaṃ addasanti āha.",
  "anya-e1101n:709_47": "Atha tena kīdisanti puṭṭho kathesi,",
  "anya-e1101n:709_48": "tato senagutto taṃ attano kulūpagaṃ paribbājikaṃ pucchi ko tassa vipākoti.",
  "anya-e1101n:709_49": "Paribbājikā yadi bho itthī passati.",
  "anya-e1101n:709_50": "Sattadivasabbhantareyeva abhisekaṃ labhati,",
  "anya-e1101n:709_51": "yadi puriso passati,",
  "anya-e1101n:709_52": "tatheva rājā hotīti kathesi.",
  "anya-e1101n:709_53": "Senagutto tassā taṃ kathaṃ sutvā imaṃ mama ñātiṃ karomīti attano satta dhītare pakkositvā paṭipāṭiyā pucchi.",
  "anya-e1101n:709_54": "Nandiyassa santike vasathāti,",
  "anya-e1101n:709_55": "sesā sabbā na icchiṃsu,",
  "anya-e1101n:709_56": "na mayaṃ jānāma etaṃ adhunāgataṃ kulavantaṃ vā dukkulavantaṃvāti.",
  "anya-e1101n:709_57": "Atha kaṇiṭṭhikaṃ pucchi.",
  "anya-e1101n:709_58": "Sā yassa maṃ mātāpitaro dassanti.",
  "anya-e1101n:709_59": "Tesaṃ vacanaṃ na bhindissāmīti sampaṭicchi,",
  "anya-e1101n:709_60": "atha senagutto nandiyaṃ pakkositvā attano dhītaraṃ datvā tassa mahāsampatti madāsi.",
  "anya-e1101n:709_61": "Tato sattame divase nandiyo tattha tattha āhiṇḍanto rañño maṅgaluyyānaṃ passissāmīti gantvā dhaṅgalasilāpaṭṭesasīsaṃ pārupitvā nipajji,",
  "anya-e1101n:709_62": "so ca bārāṇasīrañño kālaṅkatassa sattamo divaso hoti.",
  "anya-e1101n:709_63": "Amaccāca purohitoca rañño sarīrakiccaṃ kāretvā rājaṅgaṇe nisīditvā mantayiṃsu.",
  "anya-e1101n:709_64": "Rañño ekāva dhītā atthi,",
  "anya-e1101n:709_65": "putto panassa natthi.",
  "anya-e1101n:709_66": "Arājikaṃ rajjaṃ na tiṭṭhati.",
  "anya-e1101n:709_67": "Phussarathaṃ vissajjessāmāti.",
  "anya-e1101n:709_68": "Te kumudapattavaṇṇe cattāro sindhave yojetvā setacchattapamukhaṃpañcavidharājakakudhabhaṇḍaṃ rathasmiṃyeva",
  "anya-e1101n:709_69": "ṭhapetvā rathaṃ vissajjetvā pacchato turiyāni paggaṇhāpesuṃ.",
  "anya-e1101n:709_70": "Ratho pācīdvārena nikkhamitvā uyyānābhimukho ahosi.",
  "anya-e1101n:709_71": "Paricayena uyyānābhimukho gacchati.",
  "anya-e1101n:709_72": "Nivattemāti keci āhaṃsu.",
  "anya-e1101n:709_73": "Purohito mā nivārayitthāti āha.",
  "anya-e1101n:709_74": "Ratho kumārakaṃ padakkhiṇaṃ katvā ārohaṇasajjo hutvā aṭṭhāsi.",
  "anya-e1101n:709_75": "Purohito pārupaṇakaṇṇaṃ apanetvā pādatalāni olokento tiṭṭhatu ayaṃ dīpo.",
  "anya-e1101n:709_76": "Dvisahassadīpa parivāresu catūsu mahādīpesu ekarajjaṃ kātuṃ samatthotivatvā tassa dhitiṃ upadhāretuṃ tikkhattuṃ turiyāni paggaṇhāpesi.",
  "anya-e1101n:709_77": "Atha kumāro mukhaṃ vivaritvā oloketvā kena kāraṇena āgatatthāti āha,",
  "anya-e1101n:709_78": "deva tumhākaṃ rajjaṃ pāpuṇātīti,",
  "anya-e1101n:709_79": "rājā kahanti,",
  "anya-e1101n:709_80": "devattaṃ gato sāmīti,",
  "anya-e1101n:709_81": "kati divasā atikkantāti,",
  "anya-e1101n:709_82": "ajja sattamo divasoti.",
  "anya-e1101n:709_83": "Putto vā dhītā vā natthīti,",
  "anya-e1101n:709_84": "dhītā atthi deva.",
  "anya-e1101n:709_85": "Putto na vijjatīti,",
  "anya-e1101n:709_86": "tenahi karissāmi rajjanti,",
  "anya-e1101n:709_87": "te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkāritvā uyyānaṃ netvā kumārassa abhisekaṃ akaṃsu,",
  "anya-e1101n:709_88": "athassa katābhisekassa satasahassagghanakaṃ vatthaṃ ānesuṃ,",
  "anya-e1101n:709_89": "so kimidaṃ tātāti āha,",
  "anya-e1101n:709_90": "nivāsanavatthaṃ devāti,",
  "anya-e1101n:709_91": "nanu tātā thūlaṃti,",
  "anya-e1101n:709_92": "manussānaṃ paribhogavatthesu ito sukhumataraṃ natthi devāti,",
  "anya-e1101n:709_93": "tumhākaṃ rājā evarūpaṃ nivāsesīti,",
  "anya-e1101n:709_94": "āma devāti.",
  "anya-e1101n:709_95": "Na maññe puññavā tumhākaṃ rājāti vatvā handa suvaṇṇabhiṅkāraṃ āharatha,",
  "anya-e1101n:709_96": "labhissāma vatthanti,",
  "anya-e1101n:709_97": "te suvaṇṇabhiṅkāraṃ āhariṃsu,",
  "anya-e1101n:709_98": "so uṭṭhāya hatthe dhovitvā mukhaṃ vikkhāletvā hatthena udakaṃ ādāya puratthimadisāya abbhukkiri,",
  "anya-e1101n:709_99": "tāvadeva ghanapathaviṃ bhinditvā soḷasakapparukkhā uṭṭhahiṃsu,",
  "anya-e1101n:709_100": "puna udakaṃ hatthena gahetvā dakkhiṇaṃ pacchimaṃ uttaranti evaṃ catassopi disā abbhukkiri,",
  "anya-e1101n:709_101": "sabbadisāsu soḷasa soḷasa hutvā catusaṭṭhikapparukkhā uṭṭhahiṃsu,",
  "anya-e1101n:709_102": "so ekaṃ dibbadussaṃ nivāsetvā ekaṃ pārupitvā nandiyarañño vijite suttakantikā itthiyo mā suttaṃ kantantūti",
  "anya-e1101n:709_103": "bheriṃ carāpethāti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā",
  "anya-e1101n:709_104": "pāsādamabhiruyha mahāsampattiṃ anubhavi.",
  "anya-e1101n:709_105": "Aho tadā paccekabuddhassa dinnānuvātakassa vipāko.",
  "anya-e1101n:709_106": "Tenāhu porāṇā.",
  "anya-e1101n:710_0": "12.",
  "anya-e1101n:711_0": "Yathā sāsapamattamhā, bījā nigrodhapādapo;",
  "anya-e1101n:712_0": "Jāyate satasākhaḍḍho, mahānīlambudopamo.",
  "anya-e1101n:713_0": "13.",
  "anya-e1101n:714_0": "Tatheva puññakammamhā, aṇumhā vipulaṃ phalaṃ;",
  "anya-e1101n:715_0": "Hotīti appapuññanti, nāvamaññeyya paṇḍitoti.",
  "anya-e1101n:716_0": "Evaṃ gacchante kāle ekadivasaṃ devī rañño sampattiṃ disvā aho tapassīti kāruññākāraṃ dassesi.",
  "anya-e1101n:716_1": "Kimidaṃ devīti ca puṭṭhā atimahatī te deva sampatti.",
  "anya-e1101n:716_2": "Atītamaddhānaṃ kalyāṇaṃ katattā.",
  "anya-e1101n:716_3": "Idāni anāgatassatthāya kusalaṃ karothāti āha.",
  "anya-e1101n:716_4": "Kassa dassāma.",
  "anya-e1101n:716_5": "Sīlavantā natthīti.",
  "anya-e1101n:716_6": "Asuñño deva jambudīpo arahantehi,",
  "anya-e1101n:716_7": "tumhe dānaṃ sajjetha,",
  "anya-e1101n:716_8": "ahaṃ arahante lacchāmīti āha.",
  "anya-e1101n:716_9": "Punadivase rājā mahārahaṃ dānaṃ sajjāpesi.",
  "anya-e1101n:716_10": "Devī sace imissā disāya arahanto atthi,",
  "anya-e1101n:716_11": "idhā gantvā amhākaṃ bhikkhaṃ gaṇhantūti uttarahimavantābhimukhī pupphāni uddhaṃ khipitvā urena nipajji.",
  "anya-e1101n:716_12": "Atha tāni pupphāni ākāsato gantvā himavantapadese vasantānaṃ padumavatiyā puttānaṃ pañcasatānaṃpaccekabuddhānaṃ",
  "anya-e1101n:716_13": "jeṭṭhakamahāpadumapaccekabuddhassa pādamūle patiṃsu. Tathāhi.",
  "anya-e1101n:717_0": "14.",
  "anya-e1101n:718_0": "Aho passatha bho dāni, vimhayaṃ puññakammuno;",
  "anya-e1101n:719_0": "Acetanāpi pupphāni, dūtakiccesu byāvaṭā.",
  "anya-e1101n:720_0": "15.",
  "anya-e1101n:721_0": "Kattukāmena lokasmiṃ, sakalaṃ attano vasaṃ;",
  "anya-e1101n:722_0": "Sabbatthāmena kattabbaṃ, puññaṃ paññavatā sadāti.",
  "anya-e1101n:723_0": "Tato mahāpadumapaccekabuddho taṃ ñatvā sesabhātare āmantesi.",
  "anya-e1101n:723_1": "Mārisā nandiyarājā tumhe nimantesi.",
  "anya-e1101n:723_2": "Adhivāsetha tassa nimantananti.",
  "anya-e1101n:723_3": "Te adhivāsetvā tāvadeva ākāsenā gantvā uttaradvāre otariṃsu.",
  "anya-e1101n:723_4": "Manussā pañcasatā deva paccekabuddhā āgatāti rañño ārocesuṃ,",
  "anya-e1101n:723_5": "rājā saddhiṃ deviyā gantvā vanditvā patte gahetvā paccekabuddhe pāsādaṃ āropetvā tattha tesaṃ dānaṃ datvā",
  "anya-e1101n:723_6": "bhattakiccāvasāne rājā saṅghattherassa devī saṅghanavakassa ca pādamūle nipajjitvā ayyā paccayehi na",
  "anya-e1101n:723_7": "kilamissantu,",
  "anya-e1101n:723_8": "mayaṃ puññena na hāyissāma,",
  "anya-e1101n:723_9": "amhākaṃ idha vāsāya paṭiññaṃ dethāti paṭiññaṃ kāretvā uyyāne nivāsaṭṭhānādayo kāretvā yāvajīvaṃ paccakabuddhe",
  "anya-e1101n:723_10": "upaṭṭhahitvā tesu parinibbutesu sādhukīḷanaṃ kāretvā candanā garuādīhi sarīrakiccaṃ kāretvā dhātuyo gahetvā",
  "anya-e1101n:723_11": "cetiyaṃ patiṭṭhāpetvā evarūpānampi mahānubhāvānaṃ mahesīnaṃ maraṇaṃ bhavissati,",
  "anya-e1101n:723_12": "kimaṅgaṃ pana mādisānanti saṃvegajāto jeṭṭhaputtaṃ rajje patiṭṭhāpetvā sayaṃ pabbajaṃ pabbaji,",
  "anya-e1101n:723_13": "devīpi raññe pabbajite ahaṃ kiṃkarissāmīti pabbajitvā dvepi uyyāne vasantā jhānābhiññaṃ nibbattetvā jhānasukhena",
  "anya-e1101n:723_14": "vītināmentā āyupariyosāne brahmaloke nibbattiṃsu.",
  "anya-e1101n:723_15": "Te amhākaṃ bhagavato kāle brāhmaṇakule nibbattitvā buddhasāsane pabbajiṃsu,",
  "anya-e1101n:723_16": "tadā nandiyarājā dhutaṅgadharānaṃ aggo mahākassapattheronāma hutvā cando viya suriyo viyaca loke pākaṭo hutvā bhagavati pari-",
  "anya-e1101n:723_17": "nibbute buddhasāsanaṃ ativiya sobheti.",
  "anya-e1101n:723_18": "Bhariyāpissa bhaddakāpiḷānī nāma ahosīti.",
  "anya-e1101n:724_0": "16.",
  "anya-e1101n:725_0": "Datvā pureko vipine caranto,",
  "anya-e1101n:726_0": "Paccekabuddhassanuvātamattaṃ;",
  "anya-e1101n:727_0": "Katvā saraṭṭhaṃ kurudīpasobhaṃ,",
  "anya-e1101n:728_0": "Mahānubhāvo vasudhā dhiposi.",
  "anya-e1101n:729_0": "17.",
  "anya-e1101n:730_0": "Tumheca bhonto khalu sīlavante,",
  "anya-e1101n:731_0": "Dadātha dānāni anappakāni;",
  "anya-e1101n:732_0": "Taṃ vo patiṭṭhāca bhavantarasmiṃ,",
  "anya-e1101n:733_0": "Cintāmaṇiṃ kappataruṃva sāranti.",
  "anya-e1101n:734_0": "Nandiyarājassa vatthuṃ pathamaṃ.",
  "anya-e1101n:735_0": "12. Aññataramanussassa vatthumhi ayamānupubbīkathā",
  "anya-e1101n:736_0": "Amhākaṃ bhagavati parinibbute pāṭaliputtasamīpe aññatarasmiṃ gāme aññataro duggatamanusso vasati,",
  "anya-e1101n:736_1": "so panekadivasaṃ aññataraṃ gāmaṃ gacchanto dve sāṭake nivāsetvā mahantaṃ aṭaviṃpāpuṇi,",
  "anya-e1101n:736_2": "tadevaṃ gacchantaṃ disvā etassa vatthaṃ gaṇhissāmīti eko coro anubandhi,",
  "anya-e1101n:736_3": "so dūratova āgacchantaṃ coraṃ disvā cintesi,",
  "anya-e1101n:736_4": "ahametasmā palāyituṃ vā tena saddhiṃyujjhituṃ vā na sakkomi,",
  "anya-e1101n:736_5": "ayamāgantvā avassaṃ anicchantassāpi me vatthaṃ gaṇhissati.",
  "anya-e1101n:736_6": "Mayāpissa niratthakena harituṃ na sakkā,",
  "anya-e1101n:736_7": "dānavasenassa dassāmīti sanniṭṭhāna makāsi,",
  "anya-e1101n:736_8": "atha coro āgantvā vatthakaṃ parāmasi,",
  "anya-e1101n:736_9": "atha so puriso cittaṃ pasādetvā imaṃ mama vatthadānaṃ bhavabhogasukhatthāya paccayo hotūti vatthaṃ datvā",
  "anya-e1101n:736_10": "ducchāditattā mahāmaggaṃ pahāya aññena jaṅghāmaggena gacchanto āsivisena daṭṭho kālaṃ katvā himavantappadese",
  "anya-e1101n:736_11": "dvādasayojanike kanakavimāne nekaccharāsahassaparivuto nibbatti.",
  "anya-e1101n:736_12": "Vimānaṃ panassa parivāretvā tiyojanike ṭhāne kapparukkhā nibbattiṃsu,",
  "anya-e1101n:736_13": "so mahantaṃ dibbasampattiṃ disvā somanassaṃ pavedento āha.",
  "anya-e1101n:737_0": "1.",
  "anya-e1101n:738_0": "Pariṇāmitamattena, dānassa sakasantakaṃ;",
  "anya-e1101n:739_0": "Dadāti vipulaṃ bhogaṃ, dibbamissariyaṃ varaṃ.",
  "anya-e1101n:740_0": "2.",
  "anya-e1101n:741_0": "Dvādasayojanubbedhaṃ, duddikkhaṃ cakkhumūsanaṃ;",
  "anya-e1101n:742_0": "Kūṭā gāravarupetaṃ, sabbasovaṇṇayaṃ subhaṃ.",
  "anya-e1101n:743_0": "3.",
  "anya-e1101n:744_0": "Mama puññena nibbattaṃ, nekarāgaddhajākulaṃ,",
  "anya-e1101n:745_0": "Tatheva parisuddhehi, vitānehi ca laṅkataṃ.",
  "anya-e1101n:746_0": "4.",
  "anya-e1101n:747_0": "Pāsādapariyantamhi, dibbavatthāni lambare;",
  "anya-e1101n:748_0": "Vāteritā te sobhanti, avhentāva sudhāsino.",
  "anya-e1101n:749_0": "5.",
  "anya-e1101n:750_0": "Pāsādassa samantā me, bhūmibhāge tiyojane;",
  "anya-e1101n:751_0": "Icchiticchitadātāro, jātāsuṃ surapādapā.",
  "anya-e1101n:752_0": "6.",
  "anya-e1101n:753_0": "Tattha naccehi gītehi, vādehi turiyehi ca;",
  "anya-e1101n:754_0": "Ne kaccharāsahassehi, modāmi bhavane mama.",
  "anya-e1101n:755_0": "7.",
  "anya-e1101n:756_0": "Na sammā dinnavatthassa, akkhette phalamī disaṃ;",
  "anya-e1101n:757_0": "Khette sammā dadantassa, ko phalaṃ vaṇṇayissatīti.",
  "anya-e1101n:758_0": "8.",
  "anya-e1101n:759_0": "Evaṃ vidhampi kusalaṃ manujo karitvā,",
  "anya-e1101n:760_0": "Pappoti dibbavibhavaṃ munivaṇṇanīyaṃ;",
  "anya-e1101n:761_0": "Mantvāna bho dadatha dānavaraṃ susīle,",
  "anya-e1101n:762_0": "Saddhāya suddhamanasāssa visesabhāgīti.",
  "anya-e1101n:763_0": "Aññataramanussassa vatthuṃ dutiyaṃ.",
  "anya-e1101n:764_0": "13. Visamalomakumārassa vatthumhi ayamānupubbīkathā",
  "anya-e1101n:765_0": "Atīte kira imasmiṃ jambudīpe kassapo nāma sammāsambuddho pāramiyo pūretvā sabbaññutaṃ patto lokassa dukkhāpanudo",
  "anya-e1101n:765_1": "sukhāvaho paṭivasati lokaṃ nibbāṇamahānagaravare paripūrento.",
  "anya-e1101n:765_2": "Tasmiṃ samaye aññataro puriso satthu dhammadesanaṃ sutvā pasanno bhikkhusaṅghassa dānaṃ dento sīlaṃ rakkhanto",
  "anya-e1101n:765_3": "uposathakammaṃ karonto nānāvidhāni puññakammāni katvā suttappabuddhoviya gantvā devaloke nibbatti sabbaratanamaye",
  "anya-e1101n:765_4": "dibbavidhāne devaccharāsahassaparivuto.",
  "anya-e1101n:765_5": "Tattha yāvatāyukaṃ ṭhatvā tato cuto amhākaṃ bhagavati parinibbute jambudīpe pāṭaliputtanagare āṇācakkavattidhammāsokamahānarindassa",
  "anya-e1101n:765_6": "aggamahesiyā kucchimhi nibbatti.",
  "anya-e1101n:765_7": "Tassa nāmaṃ karonto sīse lomaṃ visamaṃ hutvā jātatthā visamalomakumāroti sañjāniṃsu.",
  "anya-e1101n:765_8": "So kamena viññutaṃ patto balasampanno ahosi.",
  "anya-e1101n:765_9": "Mahāthāmo abhirūpoca ahosi.",
  "anya-e1101n:765_10": "Dassanīyo pāsādiko yasaparivārasampanno paṭivasati.",
  "anya-e1101n:765_11": "Tato aparena samayena dhammāsokamahānarindo caturāsītisahassarājaparivuto anantabalavāhano kī ḷā pa ro",
  "anya-e1101n:765_12": "himavantaṃ gantvā yathābhirantaṃ kīḷitvā āgacchanto candabhāgaṃ nāma gaṅgaṃ sampāpuṇi.",
  "anya-e1101n:765_13": "Sā pana yojanavitthatā tigāvutagambhīrā ahosi.",
  "anya-e1101n:765_14": "Tadā sā adhunāgatehi oghehi mahāpheṇasamākulā bahūmiyo ubhokūle uttarantī mahāvegā mahāvegāgacchantī itisabbattha gacchanti.",
  "anya-e1101n:765_15": "Tadā rājā gaṅgaṃ disvā ko nāmettha puriso evaṃvidhaṃ mahāgaṅgaṃ tarituṃ samattho bhavissatīti āha.",
  "anya-e1101n:765_16": "Taṃ sutvā visamaloma kumāro āgantvā vanditvā ahaṃ deva gaṅgaṃ taritvā gantuñca āgantuñca sakkomīti āha.",
  "anya-e1101n:765_17": "Rājā sādhūti sampaṭicchi.",
  "anya-e1101n:765_18": "Atha kumāro gāḷhaṃ nivāsetvā makaradantiyā kese bandhitvā gaṅgākūle ṭhito aṭṭhārasahatthaṃ abbhuggantvā usabhamattaṭṭhāne patitvā taritu mārabhi.",
  "anya-e1101n:765_19": "Tato caṇḍasotaṃ chinditvā taranto gamanā gamanakāle gaṇhanatthāya āgate caṇḍasuṃsumāre pāṇinā paharitvā",
  "anya-e1101n:765_20": "cuṇṇavicuṇṇaṃ karonto vīsasataṃ māretvā uttāretvā talamuggamma rājānaṃ vanditvā aṭṭhāsi.",
  "anya-e1101n:765_21": "Rājā taṃ kāraṇaṃ disvā bhayappatto eso kho maṃ māretvā rajjampi gahituṃ samattho.",
  "anya-e1101n:765_22": "Etaṃ māretuṃ vaṭṭatīti cintetvā nagaraṃ sampatto kumāraṃ pakkosāpetvā amacce āha.",
  "anya-e1101n:765_23": "Imaṃ bhaṇe bandhanāgāre karothāti.",
  "anya-e1101n:765_24": "Te tathā kariṃsu,",
  "anya-e1101n:765_25": "athassa bandhanāgāre vasantassa cattāro māsā atikkantā.",
  "anya-e1101n:765_26": "Tato rājā catumāsaccayena dīghato saṭṭhihatthappamāṇe saṭṭhiveḷukalāpe āharāpetvā gaṇṭhiyo sodhāpetvā",
  "anya-e1101n:765_27": "anto ayosāraṃ pūretvā rājaṅgaṇe ṭhapāpetvā visamalomakumāraṃ bandhanāgārato āhārāpetvā āṇāpetvā itisabbattha",
  "anya-e1101n:765_28": "amacce evamāha.",
  "anya-e1101n:765_29": "Bhaṇe svāyaṃ kumāro iminā khaggena ime veḷukalāpe caturaṅgulaṃ katvā chindatu.",
  "anya-e1101n:765_30": "No ce chindituṃ sakkoti.",
  "anya-e1101n:765_31": "Taṃ mārethāti āha,",
  "anya-e1101n:765_32": "taṃ sutvā kumāro ahaṃ bandhanāgāre ci ra vu ttho jighacchāpīḷito āhārena kilamiṃ,",
  "anya-e1101n:765_33": "yannūnāhaṃ āhāraṃ bhuñcitvā chindeyyanti.",
  "anya-e1101n:765_34": "Te natthi dāni tuyhaṃ āhāranti āhaṃsu.",
  "anya-e1101n:765_35": "Tenahi pokkharaṇiyā pānīyaṃ pivissāmīti āha.",
  "anya-e1101n:765_36": "Te sādhūti pokkharaṇiṃ nesuṃ.",
  "anya-e1101n:765_37": "Kumāro pokkharaṇiṃ otaritvā nahāyitvā nimuggo yāvadatthaṃ kalalaṃ bhuñcitvā pānīyaṃ pivitvā uṭṭhāya asipattaṃ",
  "anya-e1101n:765_38": "gahetvā mahājanānaṃ mahājanānaṃpassantameva itisabbattha passantānameva aṭṭhāsītihatthaṭṭhānaṃ ākāsaṃ",
  "anya-e1101n:765_39": "ullaṅghitvā sabbaveḷukalāpe caturaṅgulamattena khaṇḍākhaṇḍaṃ kurumāno otaritvā mūle thūlaayasalākaṃ patvā",
  "anya-e1101n:765_40": "kiṇīti saddaṃ sutvā asipattaṃ vissajjetvā rodamāno aṭṭhāsi.",
  "anya-e1101n:765_41": "Tato rājapurisehi kimattaṃ rodasīti vutte ettakānaṃ purisānamantare mayhaṃ ekopi suhado natti.",
  "anya-e1101n:765_42": "Sace bhaveyya,",
  "anya-e1101n:765_43": "imesaṃ veḷukalāpānamantare ayo sāraṃ atthibhāvaṃ katheyya,",
  "anya-e1101n:765_44": "ahaṃ pana jānamāno ime veḷu kalāpe aṅgulaṅgulesu chindeyyanti āha.",
  "anya-e1101n:765_45": "Tato rājā kumārena katakammaṃ oloketvā pasanno uparājaṭṭhānaṃ bahuñca vibhavaṃ dāpesi,",
  "anya-e1101n:765_46": "evamassa balasampattilābho nāma na jātigottakulapadesādīnaṃ balaṃ.",
  "anya-e1101n:765_47": "Na pāṇātipātādiduccaritānaṃ balaṃ.",
  "anya-e1101n:765_48": "Kassetaṃ balanti.",
  "anya-e1101n:765_49": "Kassapasammāsambuddhakāle bhikkhusaṅghassa dinnadānādisucaritakammavipākaṃ.",
  "anya-e1101n:765_50": "Tena vuttaṃ.",
  "anya-e1101n:766_0": "1.",
  "anya-e1101n:767_0": "Kassapassa munindassa, kāle aññataro naro;",
  "anya-e1101n:768_0": "Sambuddhamupasaṃkamma, sutvā dhammaṃ sudesitaṃ.",
  "anya-e1101n:769_0": "2.",
  "anya-e1101n:770_0": "Paṭiladdhasaddho hutvā, sīlavantāna bhikkhunaṃ;",
  "anya-e1101n:771_0": "Madhurannapāne pacure, adāsi sumano tadā.",
  "anya-e1101n:772_0": "3.",
  "anya-e1101n:773_0": "Adāsi cīvare patte, tatheva kāyabandhane;",
  "anya-e1101n:774_0": "Adā khīrasalākañca, bahū kattarayaṭṭhiyo.",
  "anya-e1101n:775_0": "4.",
  "anya-e1101n:776_0": "Adā supassayaṃ dānaṃ, mañcapīṭhādikaṃ tathā;",
  "anya-e1101n:777_0": "Pāvāra kambalādīni, adā sītanivāraṇe.",
  "anya-e1101n:778_0": "5.",
  "anya-e1101n:779_0": "Adā bhesajjadānāni, ārogyatthāya bhikkhunaṃ;",
  "anya-e1101n:780_0": "Evaṃ nānāvidhaṃ puññaṃ, katvāna tidivaṃ gato.",
  "anya-e1101n:781_0": "6.",
  "anya-e1101n:782_0": "Tattha dibbavimānamhi, uppanno so mahiddhiko;",
  "anya-e1101n:783_0": "Devaccharāparivuto, devasenāpurakkhato.",
  "anya-e1101n:784_0": "7.",
  "anya-e1101n:785_0": "Dibbehi naccagītehi, dibbavāditatantihi;",
  "anya-e1101n:786_0": "Modamāno anekehi, dibbasampattiyā saha.",
  "anya-e1101n:787_0": "8.",
  "anya-e1101n:788_0": "Yāvatāyuṃ tahiṃ ṭhatvā, jambudīpe manorame;",
  "anya-e1101n:789_0": "Pure pāṭaliputtamhi, dhammāsokassa rājino.",
  "anya-e1101n:790_0": "9.",
  "anya-e1101n:791_0": "Putto hutvāna nibbatti, mahāthāmo mahābalo;",
  "anya-e1101n:792_0": "Mahāyaso mahābhogo, āsi buddhādimāmako.",
  "anya-e1101n:793_0": "10.",
  "anya-e1101n:794_0": "Kātabbaṃ kusalaṃ tasmā, bhavasampatti micchatā;",
  "anya-e1101n:795_0": "Pāletabba matho sīlaṃ, bhāvetabbañca bhāvananti.",
  "anya-e1101n:796_0": "Tato kumāro uparājaṭṭhānaṃ labhitvā sampattiṃanubhavamāno moggaliputtatissattheramādiṃ katvā mahābhikkhusaṅghassa",
  "anya-e1101n:796_1": "cīvarapiṇḍapātasenāsanagilānapaccayadānā divasena sakkāraṃ katvā sīlaṃ rakkhitvā uposathakammaṃ katvā",
  "anya-e1101n:796_2": "āyupariyosāne yathākammaṃ gatoti.",
  "anya-e1101n:797_0": "11.",
  "anya-e1101n:798_0": "Evaṃvidhaṃ sucaritaṃ sumano karitvā,",
  "anya-e1101n:799_0": "Bhāgissa nekavibhavassa bhavābhavesu;",
  "anya-e1101n:800_0": "Tumhepi bho sucaritaṃ vibhavānurūpaṃ,",
  "anya-e1101n:801_0": "Katvāna nibbutipadaṃ karagaṃ karothāti.",
  "anya-e1101n:802_0": "Visamalomakumārassa vatthuṃ tatiyaṃ.",
  "anya-e1101n:803_0": "14. Kañcanadeviyā vatthumhi ayamānupubbīkathā",
  "anya-e1101n:804_0": "Jambudīpe kira devaputtanagaraṃ nāma dassanīyaṃ ekaṃ nagaraṃ ahosi.",
  "anya-e1101n:804_1": "Tasmiṃ samaye manussā yebhuyyena pattamahaṃ nāma pūjaṃ karonti,",
  "anya-e1101n:804_2": "bhagavatā paribhuttapattaṃ gahetvā katānekapūjāvidhānā ussavaṃ karonti.",
  "anya-e1101n:804_3": "Taṃ pattamahanti vuccati.",
  "anya-e1101n:804_4": "Tasmiṃ samaye devaputtanagare rājā sabbaratanamayaṃ rathaṃ sabbālaṅkārehi alaṅkārāpetvā kumudapattavaṇṇe",
  "anya-e1101n:804_5": "cattāro sindhave yojetvā susikkhitasippācariyehi sattaratanapariniṭṭhite asītihatthaveḷagge satthunā",
  "anya-e1101n:804_6": "paribhuttaṃ selamayapattaṃ muttājālādīhi alaṅkaritvā veḷaggaṃ āropetvā veḷuṃ rathe ṭhapāpetvā nagaraṃ",
  "anya-e1101n:804_7": "devanagaraṃ viya alaṅkaritvā dhajapatākādayo ussāpetvā toraṇaggha kapantiyoca puṇṇaghaṭadīpamālādayoca",
  "anya-e1101n:804_8": "patiṭṭhāpetvā anekehi pūjāvidhānehi nagaraṃ padakkhiṇaṃ kāretvā nagaramajjhe susajjitaratanamaṇḍape pattadhātuṃ",
  "anya-e1101n:804_9": "ṭhapetvā sattame divase mahādhammasavaṇaṃ kārāpesi.",
  "anya-e1101n:804_10": "Tadā tasmiṃ janapade bahū manussāca devatāca yakkharakkhasanāgasupaṇṇādayoca manussavesena yebhuyyena taṃ samāgamaṃ otaranti,",
  "anya-e1101n:804_11": "evamacchariyaṃ taṃ pūjāvidhānaṃ ahosi.",
  "anya-e1101n:805_0": "Tadā eko nāgarājā uttamarūpadharaṃ agatapubbapurisaṃ ekaṃ kumārikaṃ dhammaparisantare nisinnaṃ disvā",
  "anya-e1101n:805_1": "tassā paṭibaddhacitto anekākārehi taṃ yā ci tvā tassā aladdhamāno kujjhitvā nāsāvātaṃ vissajjesi imaṃ",
  "anya-e1101n:805_2": "māressāmīti.",
  "anya-e1101n:805_3": "Taṃ tassā saddhābalena kiñci upaddavaṃ kātuṃ samattho nāhosi.",
  "anya-e1101n:805_4": "Athassā nāgo pādato paṭṭhāya yāvasakalasarīraṃ bhogena veṭhetvā sīse phaṇaṃ katvā bhāyāpento aṭṭhāsi.",
  "anya-e1101n:805_5": "Anaññavihitāya tāya dhammasavaṇabalena aṇumattampi dukkhaṃ nāhosi.",
  "anya-e1101n:805_6": "Pabhātāya rattiyā taṃ disvā manussā kimetanti kāraṇaṃ pucchiṃsu,",
  "anya-e1101n:805_7": "sāpi tesaṃ kathetvā evaṃ saccakiriyamakāsi. Tathāhi.",
  "anya-e1101n:806_0": "1.",
  "anya-e1101n:807_0": "Brahmacārī ahosāhaṃ, sañjātā idha mānuse;",
  "anya-e1101n:808_0": "Tena saccena maṃ nāgo, khippameva pamuñcatu.",
  "anya-e1101n:809_0": "2.",
  "anya-e1101n:810_0": "Kāmāturassa nāgassa, nokāsamakariṃyato;",
  "anya-e1101n:811_0": "Tena saccena maṃ nāgo, khippameva muñcatu.",
  "anya-e1101n:812_0": "3.",
  "anya-e1101n:813_0": "Visavātena khittassa, kupitassoragassahaṃ;",
  "anya-e1101n:814_0": "Akuddhā tena saccena, so maṃ khippaṃ pamuñcatu.",
  "anya-e1101n:815_0": "4.",
  "anya-e1101n:816_0": "Saddhammaṃ suṇamānāhaṃ, garugāravabhattiyā;",
  "anya-e1101n:817_0": "Assosiṃ tena saccena, khippaṃ nāgo pamuñcatu.",
  "anya-e1101n:818_0": "5.",
  "anya-e1101n:819_0": "Akkharaṃvā padaṃvāpi, avināsetvāva ādito;",
  "anya-e1101n:820_0": "Assosiṃ tena saccena, khippaṃ nāgo pamuñcatūti.",
  "anya-e1101n:821_0": "Saccakiriyāvasāne nāgarājā tassā atīva pasanno bhogaṃ viniveṭhetvā phaṇasataṃ māpetvā taṃ phaṇagabbhe",
  "anya-e1101n:821_1": "nisīdāpetvā bahūhi nāgamānavakehi saddhiṃ udakapūjaṃ nāma pūja makāsi,",
  "anya-e1101n:821_2": "taṃ disvā bahū nagaravāsino acchariyabbhutajātā aṭṭhārasakoṭidhanena pūja makaṃsu. Tathāhi.",
  "anya-e1101n:822_0": "6.",
  "anya-e1101n:823_0": "Natthi saddhāsamo loke, suhado sabbakāmado;",
  "anya-e1101n:824_0": "Passathassā balaṃ saddhā, pūjentevaṃ naro ragā.",
  "anya-e1101n:825_0": "7.",
  "anya-e1101n:826_0": "Idha lokeva sālattha, bhavabhoga manappakaṃ;",
  "anya-e1101n:827_0": "Tasmā saddhena kātabbaṃ, ratanattayagāravanti.",
  "anya-e1101n:828_0": "Athevaṃ sā paṭiladdhamahāvibhavā yāvajīvaṃ komāriya brahmacāriṇī hutvā āyupariyosāne kālaṃ katvā tasmiṃyeva",
  "anya-e1101n:828_1": "nagare rañño aggamahesiyā kucchimhi paṭisandhiṃ gaṇhitvā dasamāsaccayena mātukucchito nikkhami.",
  "anya-e1101n:828_2": "Nikkhantadivase panassā sakaladevaputtanagare ratanavassaṃ vassi.",
  "anya-e1101n:828_3": "Tenassā kañjanadevīti nāmaṃ kariṃsu.",
  "anya-e1101n:828_4": "Samantapāsādikā ahosi.",
  "anya-e1101n:828_5": "Abhirūpā devaccharapaṭibhāgā.",
  "anya-e1101n:828_6": "Mukhato uppalagandho vāyati.",
  "anya-e1101n:828_7": "Sarīrato candanagandho vāyati.",
  "anya-e1101n:828_8": "Sakalasarīrato bālasuriyo viya raṃsiyo nicchārentī caturatanagabbhe padīpakiccaṃ nāma natthi.",
  "anya-e1101n:828_9": "Sabbo gabbho sarīrā lokena eko bhāso hoti,",
  "anya-e1101n:828_10": "tassā rūpasampatti sakalajambudīpe pākaṭā ahosi.",
  "anya-e1101n:828_11": "Tato sakalajambudīpavāsī rājāno tassā atthāya piturañño paṇṇākārāni pahiṇiṃsu.",
  "anya-e1101n:828_12": "Sā pana pañcakāme ananulittā pitaraṃ anujānāpetvā bhikkhunū passayaṃ gantvā pabbajitvā vipassanaṃ vaḍḍhetvā saha paṭisambhidāhi arahattaṃ pāpuṇīti.",
  "anya-e1101n:829_0": "8.",
  "anya-e1101n:830_0": "Sutvāna sādaravasena kumārikevaṃ;",
  "anya-e1101n:831_0": "Dhammañhi sīlamamalaṃ paripālayantī;",
  "anya-e1101n:832_0": "Laddhāna nekavibhavaṃ vibhavaṃ payātā,",
  "anya-e1101n:833_0": "Mā bho pamajjatha sadā kusalappayogeti.",
  "anya-e1101n:834_0": "Kañcanadeviyā vatthuṃ catutthaṃ.",
  "anya-e1101n:835_0": "15. Byagghassa vatthumhi ayamānupubbīkathā",
  "anya-e1101n:836_0": "Jambudīpe cūlaraṭṭhā sanne bārāṇasīnagare ekaṃ paṃsupabbataṃ vinivijjhitvā mahāmaggo hoti,",
  "anya-e1101n:836_1": "tattha vemajjhe eko byaggho attano andhapitaraṃ pabbataguhāyaṃ katvā posento vasati.",
  "anya-e1101n:836_2": "Tasseva pabbatassa vanadvāre tuṇḍilo nāma eko suvapotako rukkhasmiṃ vasati.",
  "anya-e1101n:836_3": "Te ubhopi aññamaññaṃ piyasahāyā ahesuṃ,",
  "anya-e1101n:836_4": "tasmiṃ samaye paccantagāmavāsī eko manusso attano mātugāmena saddhiṃ kalahaṃ katvā bārāṇasiṃ gacchanto taṃ vanadvāraṃ sampāpuṇi.",
  "anya-e1101n:836_5": "Atha suvapotako parihīnattabhāvaṃ dukkhitaṃ taṃ disvā kampamānahadayo taṃ pakkositvā bho kuhiṃ gacchasīti āha,",
  "anya-e1101n:836_6": "tena parakhaṇḍaṃ gacchāmīti vutte tuṇḍilo bho imasmiṃ vanakhaṇḍamajjhe eko byaggho vasati.",
  "anya-e1101n:836_7": "Kakkhalo pharuso sampattasampatte māretvā khādati.",
  "anya-e1101n:836_8": "Mā tvaṃ tena gacchāti āha.",
  "anya-e1101n:836_9": "Svāyaṃ dubbhago manusso hitakāmassa tassa vacanaṃ anādiyitvā gacchāmevāti āha.",
  "anya-e1101n:836_10": "Tuṇḍilo tenahi samma yadi anivattamāno gacchasi.",
  "anya-e1101n:836_11": "Eso byaggho mama sahāyo.",
  "anya-e1101n:836_12": "Me vacanaṃ tava santikā sutvā na gaṇhātīti.",
  "anya-e1101n:836_13": "Tassa taṃ anādiyanto so suvarāje paduṭṭhacitto muggarena paharitvā māretvā araṇiṃ aggiṃ katvā maṃsaṃ khādi.",
  "anya-e1101n:836_14": "Asappurisasaṃsaggo nāme sa idha lokaparalokesu dukkhāvahoyeva. Tathāhi.",
  "anya-e1101n:837_0": "1.",
  "anya-e1101n:838_0": "Mayā kataṃ mayhamidaṃ, iti vessānaraṃ naro;",
  "anya-e1101n:839_0": "Samāliṅgati sappemo, dahatevassa viggahaṃ.",
  "anya-e1101n:840_0": "2.",
  "anya-e1101n:841_0": "Madhukhīrādidānena, pemasā paripālito;",
  "anya-e1101n:842_0": "Sorago kupitovassa, ḍasatevassa viggahaṃ.",
  "anya-e1101n:843_0": "3.",
  "anya-e1101n:844_0": "Evaṃ nihīnajaccena, pāpena akataññunā;",
  "anya-e1101n:845_0": "Narā dhamena dīnena, katopi khaṇasaṅgamo.",
  "anya-e1101n:846_0": "4.",
  "anya-e1101n:847_0": "Asādhuko ayaṃtevaṃ, jānamānena jantunā;",
  "anya-e1101n:848_0": "Muhuttampi na kātabbo, saṅgamo so anatthadoti.",
  "anya-e1101n:849_0": "Tato so asappuriso maṃsaṃ khāditvā gacchanto vanakhaṇḍamajjhaṃ sampāpuṇi.",
  "anya-e1101n:849_1": "Atha byaggho taṃ disvā mahānādaṃ karonto gahaṇatthāya uṭṭhāsi.",
  "anya-e1101n:849_2": "So byagghaṃ disvā bhayappatto tuṇḍilassa vacanaṃ saritvā ahaṃ bho tava sahāyatuṇḍilassa santikā āgatomhīti āha,",
  "anya-e1101n:849_3": "taṃ sutvā byaggho attamano ehi sammāti taṃ pakkositvā attano vasanaṭṭhānaṃ netvā khāditabbāhārena taṃ",
  "anya-e1101n:849_4": "santappetvā pitusantike nisīdāpetvā puna vanakhaṇḍa magamāsi.",
  "anya-e1101n:849_5": "Athassa pitā puttassa gatakāle tena saddhiṃ sallapanto tassa vacanānusārena tuṇḍilaṃ māretvā khāditabhāvaṃ aññāsi.",
  "anya-e1101n:849_6": "Tato so puttassa āgatakāle tava sahāyo tena māritoti āha.",
  "anya-e1101n:849_7": "Taṃ sutvā byaggho anattamano vegena tassa vasanaṭṭhānaṃ gantvā samma tuṇḍilāti saddaṃ katvā apassanto",
  "anya-e1101n:849_8": "luñcitapattaṃcassa disvā nissaṃsayaṃ tena mārito me sahāyoti socanto paridevanto āgañchi.",
  "anya-e1101n:849_9": "Atha so asappuriso tasmiṃ tattha gate tassa pitaraṃ pāsāṇena paharitvā māretvā byagghaṃca dāni māressāmīti",
  "anya-e1101n:849_10": "byagghāgamanamaggaṃ olokento nilīno aṭṭhāsi.",
  "anya-e1101n:849_11": "Tasmiṃ khaṇe byagghopi āgañchi.",
  "anya-e1101n:849_12": "So tassā gatakāle tassa tejena bhīto gantvā jīvitaṃ me sāmi dehīti pādamūle urena nipajji,",
  "anya-e1101n:849_13": "byaggho pana tena katakammaṃ disvā tasmiṃ cittaṃ nibbāpetvā mama sahāyassa sāsanamādāyāgatassa dubbhituṃ",
  "anya-e1101n:849_14": "na yuttanti cintento taṃ samassāsetvā gaccha sammāti sukhaṃ pesesi.",
  "anya-e1101n:849_15": "Evañhi sappurisasamāgamo nāma idha lokaparalokesu sukhāvahoyeva, vuttaṃhi.",
  "anya-e1101n:850_0": "5.",
  "anya-e1101n:851_0": "Sabbhireva samāsetha, sabbhi kubbetha santhavaṃ;",
  "anya-e1101n:852_0": "Sabbattha santhavo tena, seyyo hoti na pāpiyo.",
  "anya-e1101n:853_0": "6.",
  "anya-e1101n:854_0": "Sukhāvaho dukkhanudo, sadā sabbhi samāgamo;",
  "anya-e1101n:855_0": "Tasmā sappuriseheva, saṅgamo hotu jantunaṃ.",
  "anya-e1101n:856_0": "Tato so byaggho tena mettacittānubhāvena kālaṃ katvā sagge nibbattoti.",
  "anya-e1101n:857_0": "7.",
  "anya-e1101n:858_0": "Evaṃvidhopi pharuso paramaṃsabhojī;",
  "anya-e1101n:859_0": "Byaggho dayāyupagato sugatiṃ sumedho;",
  "anya-e1101n:860_0": "Tasmā karotha karuṇaṃ satataṃ janānaṃ,",
  "anya-e1101n:861_0": "Taṃ vo dadāti vibhavañca bhavesu bhoganti.",
  "anya-e1101n:862_0": "Byagghassa vatthuṃ pañcamaṃ.",
  "anya-e1101n:863_0": "16. Phalakakhaṇḍadinnassa vatthumhi ayamānupubbīkathā",
  "anya-e1101n:864_0": "Sāvatthiyaṃ kireko manusso uttarāpathaṃ gacchāmīti addhānamaggapaṭipanno gimhānamāse majjhaṇhe bahalātapena",
  "anya-e1101n:864_1": "kilanto hutvā rukkhacchāyaṃ pavisitvā tambulaṃ khādanto phalake nisīdi.",
  "anya-e1101n:864_2": "Atha uttarāpathenāgacchānto eko tatheva ātapena kilanto āgantvā purimassa santike nisīditvā bho pānīyaṃ atthīti pucchi.",
  "anya-e1101n:864_3": "Itaro pānīyaṃ natthīti āha.",
  "anya-e1101n:864_4": "Athassa so mayhampi bho tambulaṃ dehi pipāsitomhiti vatvāpi na labhi.",
  "anya-e1101n:864_5": "Catukahāpaṇena ekaṃ tambulapaṇṇaṃ kiṇitvā laddho tattheva nisīditvā khāditvā pipāsaṃ vinodetvā tena upakārena",
  "anya-e1101n:864_6": "tassa sinehaṃ katvā attano gamanaṭṭhāna magamāsi,",
  "anya-e1101n:864_7": "athā parabhāge so paṭṭanaṃ gantvā nāvāya vaṇijjatthāya gacchanto samuddamajjhaṃ pāpuṇi.",
  "anya-e1101n:864_8": "Tato sattame divase nāvā bhijji.",
  "anya-e1101n:864_9": "Manussā macchakacchapānaṃ bhakkhā jātā.",
  "anya-e1101n:864_10": "So eva puriso arogo hutvā ekaṃ phalakakhaṇḍaṃ ure katvā samuddaṃ tarati.",
  "anya-e1101n:864_11": "Athe taropi tatheva nāvāya bhinnāya seso hutvā samuddaṃ taranto purimena samāgami.",
  "anya-e1101n:864_12": "Atha te sattadivasaṃ samudde tarantā aññamaññaṃ sañjāniṃsu.",
  "anya-e1101n:864_13": "Tesu kahāpaṇe datvā tambulaṃ gahito ekaṃ phalakakhaṇḍaṃ ure katvā tarati.",
  "anya-e1101n:864_14": "Itarassetaṃ natthi.",
  "anya-e1101n:864_15": "Atha so kahāpaṇe gahetvā dinnatambulamattasso pakāraṃ saritvā attano phalakakhaṇḍaṃ tassa adāsi.",
  "anya-e1101n:864_16": "So tasmiṃ sayitvā taranto taṃ pahāya agamāsi,",
  "anya-e1101n:864_17": "aparo anādhārakena taranto ossaṭṭhaviriyo udake osīditumārati.",
  "anya-e1101n:864_18": "Tasmiṃ khaṇe samudde adhivatthā maṇimekhalā nāma devadhītā osīdantaṃ taṃ disvā sappurisoti tassa guṇānussarantī",
  "anya-e1101n:864_19": "vegenā gantvā taṃ attano ānubhāvena samuddatīraṃ pāpesi.",
  "anya-e1101n:864_20": "Itaraṃpi sā etasseva guṇānubhāvena tīraṃ pāpesi.",
  "anya-e1101n:864_21": "Atha phalakenotiṇṇapuriso taṃ disvā vimhito kathaṃ purato ahosi sammāti pucchi.",
  "anya-e1101n:864_22": "So na jānāmi.",
  "anya-e1101n:864_23": "Apica kho sukheneva tīraṃ pattosmīti āha.",
  "anya-e1101n:864_24": "Atha devadhītā dissamānakasarīreneva attanā ānītabhāvaṃ ārocentī āha.",
  "anya-e1101n:865_0": "1.",
  "anya-e1101n:866_0": "Yo mātaraṃ pitaraṃvā, dhammena idha posati;",
  "anya-e1101n:867_0": "Rakkhanti taṃ sadā devā, samudde vā thalepi vā.",
  "anya-e1101n:868_0": "2.",
  "anya-e1101n:869_0": "Yo ce buddhañca dhammañca, saṃghañca saraṇaṃ gato;",
  "anya-e1101n:870_0": "Rakkhanti taṃ sadā devā, samudde vā thalepi vā.",
  "anya-e1101n:871_0": "3.",
  "anya-e1101n:872_0": "Pañcavidhaṃ aṭṭhavidhaṃ, pātimokkhañca saṃvaraṃ;",
  "anya-e1101n:873_0": "Pāleti yo taṃ pālenti, devā sabbattha sabbadā.",
  "anya-e1101n:874_0": "4.",
  "anya-e1101n:875_0": "Kāyena vācā manasā, sucarittaṃ caratī dha yo;",
  "anya-e1101n:876_0": "Pālenti taṃ sadā devā, samudde vā thalepi vā.",
  "anya-e1101n:877_0": "5.",
  "anya-e1101n:878_0": "Yo sappurisadhammesu, ṭhito dha katavediko;",
  "anya-e1101n:879_0": "Pālenti taṃ sadā devā, samudde vā thalepi vā.",
  "anya-e1101n:880_0": "Tato so āha.",
  "anya-e1101n:881_0": "6.",
  "anya-e1101n:882_0": "Neva dānaṃ adāsāhaṃ, na sīlaṃ paripālayiṃ;",
  "anya-e1101n:883_0": "Kena me puññakammena, mamaṃ rakkhanti devatā;",
  "anya-e1101n:884_0": "Pucchāmi saṃsayaṃ tuyhaṃ, taṃ me akkhāhi devateti.",
  "anya-e1101n:885_0": "Devatā āha.",
  "anya-e1101n:886_0": "7.",
  "anya-e1101n:887_0": "Agādhā pārage bhīme, sāgare duritā kare;",
  "anya-e1101n:888_0": "Bhinnanāvo taranto tvaṃ, hadaye katvā kaliṅgaraṃ.",
  "anya-e1101n:889_0": "8.",
  "anya-e1101n:890_0": "Ṭhatvā sappurise dhamme, attāna manavekkhiya;",
  "anya-e1101n:891_0": "Khaṇasanthavassa purisassa, adāsi phalakaṃ sakaṃ.",
  "anya-e1101n:892_0": "9.",
  "anya-e1101n:893_0": "Taṃ tuyhaṃ mittadhammañca, dānañca phalakassa te;",
  "anya-e1101n:894_0": "Patiṭṭhāsi samuddasmiṃ, evaṃ jānāhi mārisāti.",
  "anya-e1101n:895_0": "Evañca vatvā sā te dibbāhārena santappetvā dibbavatthālaṅkārehi alaṅkaritvā attano ānubhāvena sāvatthinagareyeva te patiṭṭhāpesi.",
  "anya-e1101n:895_1": "Tato paṭṭhāya tameva ārammaṇaṃ katvā te dānaṃ dadantā sīlaṃ rakkhantā uposathakammaṃ karontā āyupariyosāne saggaparāyaṇā ahesuṃ.",
  "anya-e1101n:896_0": "10.",
  "anya-e1101n:897_0": "Evaṃ parittakusalenapi sāgarasmiṃ,",
  "anya-e1101n:898_0": "Sattā labhanti saraṇaṃ khalu devatāhi;",
  "anya-e1101n:899_0": "Tumhepi sappurisataṃ na vināsayantā,",
  "anya-e1101n:900_0": "Mā bho pamajjatha sadā kusalappayogeti.",
  "anya-e1101n:901_0": "Phalakakhaṇḍadinnassa vatthuṃ chaṭṭhamaṃ.",
  "anya-e1101n:902_0": "17. Corasahāyassa vatthumhi ayamānupubbīkathā",
  "anya-e1101n:903_0": "Amhākaṃ bhagavati parinibbute jambudīpe devadahanagare eko manusso dukkhito tattha tattha vicaranto paccante",
  "anya-e1101n:903_1": "aññataraṃ gāmaṃ gantvā tattha ekasmiṃ kulagehe nivāsaṃ kappesi.",
  "anya-e1101n:903_2": "Tattha manussā tassa yāgubhattaṃ datvā posesuṃ,",
  "anya-e1101n:903_3": "tato so tattha manussehi mittasanthavaṃ katvā katipāhaṃ tattha vasitvā aññaṭṭhānaṃ gantvā aparabhāge corakammaṃ karonto jīvikaṃ kappeti.",
  "anya-e1101n:903_4": "Athekadivasaṃ corentaṃ taṃ rājapurisā gahetvā rañño dassesuṃ.",
  "anya-e1101n:903_5": "Rājā taṃ bandhanāgāre karothāti āṇāpesi,",
  "anya-e1101n:903_6": "te taṃ bandhanāgāraṃ netvā saṅkhalikāhi bandhitvā ārakkhakānaṃ paṭipādetvā agamaṃsu,",
  "anya-e1101n:903_7": "bandhanāgāre vasantassa tassa dvādasasaṃvaccharāni atikkantāni.",
  "anya-e1101n:903_8": "Tato aparabhāge tassa pubbasahāyo paccantagāmavāsī manusso kenaci kammena devadaha māgato tattha tattha āhiṇḍanto bandhanāgāre baddhaṃ taṃ addasa.",
  "anya-e1101n:903_9": "Disvā tassa hadayaṃ kampi,",
  "anya-e1101n:903_10": "so roditvā paridevitvā kiṃ te mayā kattabbaṃ sammāti pucchi.",
  "anya-e1101n:903_11": "Tato tena samma bandhanāgāre vasantassa me idāni dvādasasaṃvaccharāni atikkantāni,",
  "anya-e1101n:903_12": "ettakaṃ kālaṃ dubbhojanādinā mahādukkhaṃ anubhomi.",
  "anya-e1101n:903_13": "Yāvāhaṃ āhāraṃ pariyesitvā bhuñjitvā āgamissāmi.",
  "anya-e1101n:903_14": "Tāva maṃ ito muñcanupāyaṃ jānāhīti vutte so sappuriso.",
  "anya-e1101n:904_0": "1.",
  "anya-e1101n:905_0": "Rūpena kintu guṇasīlavivajjitena,",
  "anya-e1101n:906_0": "Micchālayassa kitavassa dhiyā kimatthaṃ;",
  "anya-e1101n:907_0": "Dānā dicāgavigatena dhanena kiṃ vā;",
  "anya-e1101n:908_0": "Mittena kiṃ byasanakālaparammukhenāti.",
  "anya-e1101n:909_0": "Evañca pana vatvā sādhu samma karomi te vacananti ārakkhakānaṃ santikaṃ gantvā bhonto yāveso bhattaṃ bhuñjitvā āgacchati.",
  "anya-e1101n:909_1": "Tāvāhaṃ tassa pāṭibhogo bhavissāmi.",
  "anya-e1101n:909_2": "Vissajjetha nanti āha,",
  "anya-e1101n:909_3": "tehi na sakkā bho etaṃ vissajjetuṃ,",
  "anya-e1101n:909_4": "api ca kho yāvāyaṃ āgacchati.",
  "anya-e1101n:909_5": "Tāva tvaṃ ayasaṅkhalikāya baddho nisīdissasi,",
  "anya-e1101n:909_6": "evaṃ taṃ vissajjessāma,",
  "anya-e1101n:909_7": "no ce na sakkāti āhaṃsu,",
  "anya-e1101n:909_8": "so evampi hotu sammāti vatvā tassa pādato saṅkhalikaṃ muñcitvā attano pāde katvā bandhanāgāraṃ pavisitvā itaraṃ muñcāpesi.",
  "anya-e1101n:909_9": "Sopi asappuriso bandhanā mutto na puna taṃ ṭhāna magamāsi,",
  "anya-e1101n:909_10": "aho akataññuno pakatiṃ ñātuṃ bhāriyaṃ. Yathāha.",
  "anya-e1101n:910_0": "2.",
  "anya-e1101n:911_0": "Vāripūre yathā sobbhe, nevanto visamaṃ samaṃ;",
  "anya-e1101n:912_0": "Paññāyatevaṃsādhussa, bhāvaṃ manasi sambhavaṃ.",
  "anya-e1101n:913_0": "3.",
  "anya-e1101n:914_0": "Bhāsanti mukhato ekaṃ, cintenti manasā paraṃ;",
  "anya-e1101n:915_0": "Kāyenekaṃ karontevaṃ, pakatāyamasādhunaṃ.",
  "anya-e1101n:916_0": "4.",
  "anya-e1101n:917_0": "Tesaṃ yo bhāvamaññāsi, sova paṇḍitajātiko;",
  "anya-e1101n:918_0": "Bahussutopi soyeva, paracittavidūpi so.",
  "anya-e1101n:919_0": "Athassa bandhanāgāre vasantassa dvādasasaṃvaccharāni atikkantāni.",
  "anya-e1101n:919_1": "Ettakaṃ kālaṃ jighacchāpīḷitena tena āhārattāya paro na yācitapubbo,",
  "anya-e1101n:919_2": "anucchiṭṭhāhāraṃ labhanadivasato alabhanadivasāyeva bahutarā honti,",
  "anya-e1101n:919_3": "atha dvādasasaṃvaccharātikkame rañño putto nibbatti.",
  "anya-e1101n:919_4": "Tadā rājā attano vijite sabbabandhanāgārāni vivarāpesi.",
  "anya-e1101n:919_5": "Antamaso migapakkhinopi bandhanā muñcāpesi.",
  "anya-e1101n:919_6": "Dvāre vivaṭamatteyeva bandhanāgāre manussā icchiticchitaṭṭhānaṃ agamaṃsu.",
  "anya-e1101n:919_7": "So panekova tehi saddhiṃ agantvā ohīyi.",
  "anya-e1101n:919_8": "Ārakkhakehi tvaṃ bho kasmā na gacchasīti vutte ahaṃ bho paññātabhāvena idāni na gamissāmi.",
  "anya-e1101n:919_9": "Atīva parihīnagattosmi.",
  "anya-e1101n:919_10": "Andhakāre gamissāmīti vatvā andhakāre āgate nikkhamma antonagare vissāsikānaṃ abhāvena kuto āhāraṃ labhissāmīti",
  "anya-e1101n:919_11": "cintento nikkhamma rattandhakāre āmakasusāna magamāsi.",
  "anya-e1101n:919_12": "Etthāhāraṃ labhissāmīti.",
  "anya-e1101n:919_13": "Tattha so adhunā nikkhittamatamanussaṃ disvā manussaṭṭhinā maṃsaṃ chinditvā sīsakapāle pakkhipitvā tīhi",
  "anya-e1101n:919_14": "manussasīsehi katauddhane ṭhapetvā citakato omukkaalātehi aggiṃ katvā susānaṃ nibbāpanatthāyā bhataudakena",
  "anya-e1101n:919_15": "manussaṭṭhinā ālolento maṃsaṃ pacitvā otāretvā sākhābhaṅgena hirikopīṇaṃ paṭicchādetvā nivatthapilokikaṃ",
  "anya-e1101n:919_16": "vātāvaraṇaṃ katvānisīdi.",
  "anya-e1101n:919_17": "Tasmiṃ khaṇe tattha pippalīrukkhe adhivatthā devatā tassa taṃ kiriyaṃ disvā pucchissāmi tāva nanti taṃ upasaṅkamitvā evamāha.",
  "anya-e1101n:919_18": "Bho tvaṃ ghanataratimirākule mahārattiyaṃ tattha tattha vikiṇṇanaraṭṭhisamākiṇṇe soṇasigālādikuṇapādakākule",
  "anya-e1101n:919_19": "manussamaṃsabhakkhayakkharakkhasākule tattha tattha pajjalantānekacitakabhayānake susāne manussamaṃsaṃ",
  "anya-e1101n:919_20": "pacitvā kiṃkarosīti pucchantī āha.",
  "anya-e1101n:920_0": "5.",
  "anya-e1101n:921_0": "Rattandhakāre kuṇapādakehi,",
  "anya-e1101n:922_0": "Samākule sīvathikāya majjhe;",
  "anya-e1101n:923_0": "Manussamaṃsaṃ pacasī dha sīse,",
  "anya-e1101n:924_0": "Vadehi kiṃ tena payojanaṃ teti.",
  "anya-e1101n:925_0": "Atha so āha.",
  "anya-e1101n:926_0": "6.",
  "anya-e1101n:927_0": "Na yāgahetu na ca dānahetu,",
  "anya-e1101n:928_0": "Susānamajjhamhi pacāmi maṃsaṃ;",
  "anya-e1101n:929_0": "Khudāsamaṃ natthi narassa aññaṃ,",
  "anya-e1101n:930_0": "Khudāvināsāya pacāmimambhoti.",
  "anya-e1101n:931_0": "Tato devatā taṃ tathā hotu, iminā pilotikena vātāvaraṇaṃ karosi. Kimatthametanti pucchantī.",
  "anya-e1101n:932_0": "7.",
  "anya-e1101n:933_0": "Nivatthasākho hirisaṃvarāya,",
  "anya-e1101n:934_0": "Pilotikaṃ tattha pasārayanto;",
  "anya-e1101n:935_0": "Karosi vātāvaraṇañca samma,",
  "anya-e1101n:936_0": "Kimatthametaṃ vada pucchito meti.",
  "anya-e1101n:937_0": "So tassā cikkhanto āha.",
  "anya-e1101n:938_0": "8.",
  "anya-e1101n:939_0": "Subhā subhāmissitasītavāto,",
  "anya-e1101n:940_0": "Sayaṃ acittova acittabhāvā;",
  "anya-e1101n:941_0": "Dehaṃ phusitvāna asādhukassa,",
  "anya-e1101n:942_0": "Akataññuno mittapadhaṃsakassa.",
  "anya-e1101n:943_0": "9.",
  "anya-e1101n:944_0": "Samāvahanto yadi me sarīre,",
  "anya-e1101n:945_0": "Phusāti phusātisāsaṅgatimajjadāni itikattaci taṃ vāyu mamā visitvā;",
  "anya-e1101n:946_0": "Dukkhaṃ dadātīti visaṃva taṃ bho,",
  "anya-e1101n:947_0": "Parivajjituṃ baddhamimaṃ kucelanti.",
  "anya-e1101n:948_0": "Devatā āha.",
  "anya-e1101n:949_0": "10.",
  "anya-e1101n:950_0": "Ki makāsi bho so katanāsako te,",
  "anya-e1101n:951_0": "Dhanañca dhaññaṃ tava nāsayī ca;",
  "anya-e1101n:952_0": "Mātā pitā bandhavo khetta vatthū,",
  "anya-e1101n:953_0": "Vināsitā tena vadehi kiṃ teti.",
  "anya-e1101n:954_0": "Tato so āha.",
  "anya-e1101n:955_0": "11.",
  "anya-e1101n:956_0": "Yaṃ rājato hoti bhayaṃ mahantaṃ,",
  "anya-e1101n:957_0": "Sabbassa haraṇādivadhādikañca;",
  "anya-e1101n:958_0": "Akataññunā sappurisena hoti,",
  "anya-e1101n:959_0": "Ārāva so bho parivajjanīyo.",
  "anya-e1101n:960_0": "12.",
  "anya-e1101n:961_0": "Yamatthi corāribhayañhi loke,",
  "anya-e1101n:962_0": "Atho dakenāpi ca pāvakena;",
  "anya-e1101n:963_0": "Akataññunā taṃ sakalampi hoti,",
  "anya-e1101n:964_0": "Ārāva so bho parivajjanīyo.",
  "anya-e1101n:965_0": "13.",
  "anya-e1101n:966_0": "Pāṇātipātampi adinnadānaṃ,",
  "anya-e1101n:967_0": "Parassa dārūpagamaṃ musā ca;",
  "anya-e1101n:968_0": "Majjassa pānaṃ kalahañca pesunaṃ,",
  "anya-e1101n:969_0": "Samphaṃ giraṃ dhuttajanehi akkhadhuttādiyogaṃ itikatthaci yogaṃ.",
  "anya-e1101n:970_0": "14.",
  "anya-e1101n:971_0": "Sabbaṃ anatthaṃ asivaṃ aniṭṭhaṃ,",
  "anya-e1101n:972_0": "Apāyikaṃ apāyikaṃ itikatthaci dukkhamananta maññaṃ;",
  "anya-e1101n:973_0": "Akataññunā sappurisena hoti;",
  "anya-e1101n:974_0": "Ārāva so bho parivajjanīyoti.",
  "anya-e1101n:975_0": "Vatvā attanā asappurisasaṃsaggenānubhūtaṃ sabbaṃ dukkhaṃ kathesi,",
  "anya-e1101n:975_1": "tato devatā ahampi bho satthuno maṅgalasuttadesanādivase imasmiṃyeva rukkhe nisinno.",
  "anya-e1101n:976_0": "Asevanā ca bālānaṃ, paṇḍitānañca sevanā;",
  "anya-e1101n:977_0": "Pūjā ca pūjanīyyānaṃ, etaṃ maṅgala muttamanti.",
  "anya-e1101n:978_0": "Gāthāya bālassa dose assosiṃti vatvā tassa pasanno taṃ attano vimānaṃ netvā nahāpetvā dibbavatthālaṅkārehi",
  "anya-e1101n:978_1": "alaṅkaritvā dibbannapānaṃ datvā mahantaṃ sakkārasammānaṃ katvā attano ānubhāvena tasmiṃ nagare rajje",
  "anya-e1101n:978_2": "abhisiñcāpesi.",
  "anya-e1101n:978_3": "So tattha rajjaṃ karonto dānādīni puññāni katvā āyupariyosāne yathākammaṃ gatoti.",
  "anya-e1101n:979_0": "15.",
  "anya-e1101n:980_0": "Evaṃ asādhujanasaṅgamasannivāsaṃ,",
  "anya-e1101n:981_0": "Sañcajja sādhusucisajjanasaṅgamena;",
  "anya-e1101n:982_0": "Dānādi nekakusalaṃ paripūrayantā,",
  "anya-e1101n:983_0": "Saggā pavaggavibhavaṃ abhisambhunāthāti.",
  "anya-e1101n:984_0": "Corasahāyassa vatthuṃ sattamaṃ.",
  "anya-e1101n:985_0": "18. Maruttabrāhmaṇassa vatthumhi ayamānupubbīkathā",
  "anya-e1101n:986_0": "Jambudīpe candabhāgā nāma gaṅgātīre homagāmaṃ nāma atthi.",
  "anya-e1101n:986_1": "Tasmiṃ eko marutto nāma brāhmaṇo paṭivasati.",
  "anya-e1101n:986_2": "Tadā so vohāratthāya takkasīlaṃ gantvā gehaṃ āgacchanto antarāmagge ekāya sālāya kuṭṭharogā turaṃ sunakhaṃ",
  "anya-e1101n:986_3": "disvā tasmiṃ kāruññena nīlavallitakkambilena madditvā pāyesi.",
  "anya-e1101n:986_4": "Sunakho vūpasantarogo pākatiko hutvā brāhmaṇena attano katūpakāraṃ sallakkhento teneva saddhiṃ agamāsi.",
  "anya-e1101n:986_5": "Aparabhāge brāhmaṇassa bhariyā gabbhaṃ paṭilabhi,",
  "anya-e1101n:986_6": "paripuṇṇagabbhāya tāya vijāyanakāle dārako tiriyampatitvā antogabbheyeva mato.",
  "anya-e1101n:986_7": "Tadā taṃ satthena khaṇḍākhaṇḍikaṃ chinditvā nīhariṃsu,",
  "anya-e1101n:986_8": "atha brāhmaṇo taṃ disvā nibbindahadayo gharāvāsaṃ pahāya isipabbajjaṃ pabbajitvā araññe viharati.",
  "anya-e1101n:986_9": "Athassa bhariyā aññena saddhiṃ saṃvasantī ayaṃ maṃ pahāya pabbajitoti brāhmaṇe paduṭṭhacittā bho brāhmaṇaṃ mārehīti sāmikena saddhiṃ mantesi.",
  "anya-e1101n:986_10": "Tesaṃ mantanaṃ sunakho sutvā brāhmaṇeneva saddhiṃ carati.",
  "anya-e1101n:986_11": "Athekadivasaṃ tassā sāmiko tā pa saṃ māressāmīti dhanu kalāpaṃ gahetvā nikkhami,",
  "anya-e1101n:986_12": "tadā tāpaso phalāphalatthāya araññaṃ gato.",
  "anya-e1101n:986_13": "Su na kho assameyeva o hī yi.",
  "anya-e1101n:986_14": "Puriso tāpasassāgamanamaggaṃ olokento gacchantare nilīno acchi.",
  "anya-e1101n:986_15": "Sunakho tassa pamādaṃ oloketvā dhanuno guṇaṃ khāditvā chindi.",
  "anya-e1101n:986_16": "So puna guṇaṃ pākatikaṃ katvā āropesi.",
  "anya-e1101n:986_17": "Evaṃ so āropitaṃ āropitaṃ khādateva,",
  "anya-e1101n:986_18": "atha so pāpapuriso tāpasassāgamanaṃ ñatvā taṃ māressāmīti dhanunā saddhiṃ agamāsi.",
  "anya-e1101n:986_19": "Athassa sunakho pāde ḍasitvā pātetvā tassa mukhaṃ khāditvā dubbalaṃ katvā bhuṅkāramakāsi,",
  "anya-e1101n:986_20": "evañhi sappurisā attano upakārakānaṃ paccupakāraṃ karonti. Vuttañhi.",
  "anya-e1101n:987_0": "1.",
  "anya-e1101n:988_0": "Upakāraṃ karonto so, sunakho katavediko;",
  "anya-e1101n:989_0": "Sattūpaghātakaṃ katvā, isino dāsi jīvitaṃ.",
  "anya-e1101n:990_0": "2.",
  "anya-e1101n:991_0": "Tiracchānāpi jānanti, guṇamattani kataṃ sadā;",
  "anya-e1101n:992_0": "Iti utvāna medhāvī, kataññū hontu pāṇinoti.",
  "anya-e1101n:993_0": "Tato tāpaso sunakhassa saddenā gantvā tassa taṃ vippakāraṃ disvā kāruññena paṭijiggitvā vūpasantavaṇaṃ",
  "anya-e1101n:993_1": "balappattaṃ posetvā tattheva vasanto jhānābhiññaṃ nibbattetvā āyupariyosāne brāhmalokaparāyaṇo ahosīti.",
  "anya-e1101n:994_0": "3.",
  "anya-e1101n:995_0": "Sutvāna sādhu sunakhena katūpakāraṃ,",
  "anya-e1101n:996_0": "Mettiṃdisassa pakataṃ isinā ca sutvā;",
  "anya-e1101n:997_0": "Sammā karotha karuṇañca parūpakāraṃ,",
  "anya-e1101n:998_0": "Taṃ sabbadā bhavati vo bhavabhogahetūti.",
  "anya-e1101n:999_0": "Maruttabrāhmaṇassa vatthuṃ aṭṭhamaṃ.",
  "anya-e1101n:1000_0": "19. Pānīyadinnassa vatthumhi ayamānupubbīkathā",
  "anya-e1101n:1001_0": "Jambudīpe aññatarasmiṃ janapade kire ko manusso raṭṭhato raṭṭhaṃ janapadato janapadaṃ vicaranto anukkamena",
  "anya-e1101n:1001_1": "candabhāgānadītīraṃ patvā nāvaṃ abhiruhitvā paratīraṃ gacchati.",
  "anya-e1101n:1001_2": "Athāparā gabbhinitthī tāya eva nāvāya gacchati,",
  "anya-e1101n:1001_3": "atha nāvā gaṅgāmajjhappattakāle tassā kammajavātā caliṃsu.",
  "anya-e1101n:1001_4": "Tato sā vijāyitumasakkontī kilantā pānīyaṃ me detha,",
  "anya-e1101n:1001_5": "pipāsitāmhiti manusse yāci.",
  "anya-e1101n:1001_6": "Te tassā vacanaṃ asuṇantā viya pānīyaṃ nādaṃsu,",
  "anya-e1101n:1001_7": "atha so jānapadiko tassā karuṇāyanto karuṇāyapānīyaṃ,",
  "anya-e1101n:1001_8": "karuṇāyantopānīyaṃ,",
  "anya-e1101n:1001_9": "karuṇāyatoyaṃ iticakatthaci toyaṃ gahetvā mukhe āsiñci,",
  "anya-e1101n:1001_10": "tasmiṃ khaṇe sā laddhassāsā sukhena dārakaṃ vijāyi,",
  "anya-e1101n:1001_11": "atha te tīraṃ patvā katipayadivasena attano attano ṭhānaṃ pāpuṇiṃsu.",
  "anya-e1101n:1001_12": "Athāparabhāge so jānapadiko aññatarakiccaṃ paṭicca tassā itthiyā vasananagaraṃ patvā tattha tattha āhiṇḍanto",
  "anya-e1101n:1001_13": "nivāsanaṭṭhānaṃ alabhitvā nagaradvāre sālaṃ gantvā tattha nipajji.",
  "anya-e1101n:1001_14": "Tasmiṃyeva divase corā nagaraṃ pavisitvā rājagehe sandhiṃ chinditvā dhanasāraṃ gahetvā gacchantā rājapurisehi",
  "anya-e1101n:1001_15": "anubandhā gantvā tāyeva sālāya chaḍḍetvā palāyiṃsu.",
  "anya-e1101n:1001_16": "Atha rājapurisā āgantvā core apassantā taṃ jānapadikaṃ disvā ayaṃ coroti gahetvā pacchābāhaṃ gāḷhaṃ bandhitvā puna divase rañño dassesuṃ.",
  "anya-e1101n:1001_17": "Raññā kasmā bhaṇe corakamma makāsīti pucchito nāhaṃ deva coro,",
  "anya-e1101n:1001_18": "āgantukomhīti vutte rājā core pariyesitvā alabhanto ayameva coro,",
  "anya-e1101n:1001_19": "imaṃ mārethāti āṇāpesi.",
  "anya-e1101n:1001_20": "Rājapurisehi taṃ gāḷhaṃ bandhitvā āghātanaṃ nīte sā itthī taṃ tathā nīyamānaṃ disvā sañjānitvā kampamānahadayā",
  "anya-e1101n:1001_21": "muhuttena rañño santikaṃ gantvā vanditvā deva eso na coro āgantuko muñcathetaṃ devāti āha.",
  "anya-e1101n:1001_22": "Rājā tassā kathaṃ asaddahanto yajjetaṃ mocetu micchasi.",
  "anya-e1101n:1001_23": "Tassagghanakaṃ dhanaṃ datvā muñcāpehīti,",
  "anya-e1101n:1001_24": "sā sāmi mama gehe dhanaṃ natthi.",
  "anya-e1101n:1001_25": "Apica mama sattaputtehi saddhiṃ maṃ dāsiṃ karohi,",
  "anya-e1101n:1001_26": "etaṃ muñca devāti āha,",
  "anya-e1101n:1001_27": "atha rājā tvaṃ etaṃ adhunāgatoti vadasi.",
  "anya-e1101n:1001_28": "Etaṃ nissāya puttehi saddhiṃ attānaṃ dāsattaṃ sāvesi.",
  "anya-e1101n:1001_29": "Kimeso te ñāti vā,",
  "anya-e1101n:1001_30": "udāhu upakārakoti pucchanto āha.",
  "anya-e1101n:1002_0": "1.",
  "anya-e1101n:1003_0": "Kiṃte bhoti ayaṃ poso, tuvaṃ pucchāmi saṃsayaṃ;",
  "anya-e1101n:1004_0": "Bhātā vā te pitā hoti, pati vā devaro tava.",
  "anya-e1101n:1005_0": "2.",
  "anya-e1101n:1006_0": "Ñāti sālohito kinnu, udāhu iṇadāyako;",
  "anya-e1101n:1007_0": "Athopakārako kinnu, kasmāssa desi jīvitaṃti.",
  "anya-e1101n:1008_0": "Tato sā āha.",
  "anya-e1101n:1009_0": "3.",
  "anya-e1101n:1010_0": "Eso me puriso deva, katapubbopakārako;",
  "anya-e1101n:1011_0": "Atāṇamekikaṃ attānamekikaṃ itikatthaci ceso, dukkhitaṃ maraṇe ṭhitaṃ.",
  "anya-e1101n:1012_0": "4.",
  "anya-e1101n:1013_0": "Vijāyitu masakkontiṃ, gabbhiniṃ dukkhavediniṃ;",
  "anya-e1101n:1014_0": "Toyena maṃ upaṭṭhāsi, tenāhaṃ sukhitā tadā.",
  "anya-e1101n:1015_0": "5.",
  "anya-e1101n:1016_0": "Bhaṅgakallolamālāya, uttarantaṃ mahaṇṇavaṃ;",
  "anya-e1101n:1017_0": "Pahāya pātuṃ kūpassa, yāti loko pipāsito.",
  "anya-e1101n:1018_0": "6.",
  "anya-e1101n:1019_0": "Tatheva vijjamānesu, janesu manujādhipa,",
  "anya-e1101n:1020_0": "Ekasseva manasmiṃhi, guṇaṃ tiṭṭhati sādhukaṃ.",
  "anya-e1101n:1021_0": "7.",
  "anya-e1101n:1022_0": "Pahatvāna mataṃ hatthiṃ, maṃsatthī keci jantuno;",
  "anya-e1101n:1023_0": "Anubandhanti maṃsatthaṃ, sasaṃ dhāvanta mekakaṃ.",
  "anya-e1101n:1024_0": "8.",
  "anya-e1101n:1025_0": "Tatheva vijjamānesu, janesu manujādhipa;",
  "anya-e1101n:1026_0": "Guṇavanta manubandhanti, sappurisaṃ katavedikaṃ.",
  "anya-e1101n:1027_0": "9.",
  "anya-e1101n:1028_0": "Tasmā sappurise dhamme, patiṭṭhāsmi narādhipa;",
  "anya-e1101n:1029_0": "Anussaranti etena, katapubbū pakārakaṃ.",
  "anya-e1101n:1030_0": "10.",
  "anya-e1101n:1031_0": "Ahañca mama puttā ca, etenamha sukhāpitā;",
  "anya-e1101n:1032_0": "Jīvitampi pariccajja, muccanīyo ayaṃ mayāti.",
  "anya-e1101n:1033_0": "Tato rājā dovārikaṃ pakkositvā tampi pucchitvā adhunāgatabhāvaṃ ñatvā tassā sappurisadhamme santuṭṭho tesaṃ ubhinnampi mahantaṃ yasaṃ anuppadāsi.",
  "anya-e1101n:1033_1": "Te laddhayasā ta to paṭṭhāya dānādīni puññakammāni katvā saggaparāyaṇā ahesunti.",
  "anya-e1101n:1034_0": "11.",
  "anya-e1101n:1035_0": "Dhamme patiṭṭhitamanā api mātugāmā,",
  "anya-e1101n:1036_0": "Evaṃ labhanti vibhavañca pasaṃsanañca;",
  "anya-e1101n:1037_0": "Dhammañca sādhucaritaṃ manasīkaronto,",
  "anya-e1101n:1038_0": "Dhammesu vattatha sadā sucisajjanāti.",
  "anya-e1101n:1039_0": "Pānīyadinnassa vatthuṃ navamaṃ.",
  "anya-e1101n:1040_0": "20. Sahāyassa pariccattajīvitakassa vatthumhi ayamānupubbīkathā",
  "anya-e1101n:1041_0": "Bhagavati parinibbute sāvatthiyaṃ somabrāhmaṇo somadattabrāhmaṇoti dve brāhmaṇā vasanti.",
  "anya-e1101n:1041_1": "Tattha somadattabrāhmaṇena saddhiṃ somabrāhmaṇo yebhuyyena dūtaṃ kīḷati.",
  "anya-e1101n:1041_2": "Athekadivasaṃ somadatto somabrāhmaṇaṃ tena parājetvā tassa uttarāsaṅgañca lañchanamuddikañca gahetvā",
  "anya-e1101n:1041_3": "attano gehaṃ gacchanto somabrāhmaṇassa ehi gehaṃ gacchā- māti āha.",
  "anya-e1101n:1041_4": "Tato somo nāhaṃ samma ekasāṭako hutvā antaravīthiṃ otarituṃ sakkomi.",
  "anya-e1101n:1041_5": "Gamanato ettheva me ṭhānaṃ varataranti āha,",
  "anya-e1101n:1041_6": "somadattena evaṃ sati samma imaṃ uttarāsaṅgaṃ gaṇhāti tassa taṃ datvā idāni samma ehīti vuttopi nāgacchati.",
  "anya-e1101n:1041_7": "Puna tena bho kasmā nāgacchasīti puṭṭho samma mama hatthe muddikaṃ apassantā me puttadārādayo mayā saddhiṃ kalahaṃ karontīti āha,",
  "anya-e1101n:1041_8": "atha so evaṃ sante yadā te pahoti.",
  "anya-e1101n:1041_9": "Tadā mayhaṃ dehīti muddikampi datvā taṃ gahetvā gehaṃ agamāsi.",
  "anya-e1101n:1041_10": "Atha te ettakena sahāyā ahesuṃ.",
  "anya-e1101n:1041_11": "Aparabhāge somadattabrāhmaṇaṃ ayaṃ paradārakammaṃ akāsīti manussā gahetvā rañño dassesuṃ.",
  "anya-e1101n:1041_12": "Rājā tassa rūpasampattiṃ disvā rājāṇaṃ akatvā mā bho puna evamakāsīti ovaditvā vissajjesi.",
  "anya-e1101n:1041_13": "Rājā naṃ yāvatatiyavāraṃ ovadanto vissajjetvā catutthevāre gacchathetaṃ āghātanaṃ netvā mārethāti āṇāpesi.",
  "anya-e1101n:1041_14": "Evaṃ pāpakamme niratā anekākārena ovadantāpi na sakkā nivāretuṃ. Tathāhi.",
  "anya-e1101n:1042_0": "1.",
  "anya-e1101n:1043_0": "Soṇā ceva sigālā ca, vāyasā nīlamakkhikā;",
  "anya-e1101n:1044_0": "Iccete kuṇape sattā, na sakkā te nisedhituṃ.",
  "anya-e1101n:1045_0": "2.",
  "anya-e1101n:1046_0": "Tathā pāṇātipātesu, paradāre surāya ca;",
  "anya-e1101n:1047_0": "Musāvādesu theyyesu, sattasattā na vāriyāti.",
  "anya-e1101n:1048_0": "Tato rājapurisā taṃ bandhitvā pakkamiṃsu.",
  "anya-e1101n:1048_1": "Tadā somabrāhmaṇo somadattaṃ tathā nīyamānaṃ disvā kampamānahadayo rājapurisānaṃ santikaṃ gantvā imaṃ bho muhuttaṃ mā māretha.",
  "anya-e1101n:1048_2": "Yāva rājānaṃ jānāpessāmīti vatvā rañño santikaṃ gantvā vanditvā ṭhito deva mama jīvitaṃ somadattassa brāhmaṇassa dassāmi.",
  "anya-e1101n:1048_3": "Etaṃ muñcatha.",
  "anya-e1101n:1048_4": "Yadi māretukāmā,",
  "anya-e1101n:1048_5": "maṃ mārethāti āha.",
  "anya-e1101n:1048_6": "Rājā tuṇhī tuṭṭho itikatthaci ahosi,",
  "anya-e1101n:1048_7": "rājapurisā somadattaṃ muñcitvā somabrāhmaṇaṃ āghātanaṃ netvā māresuṃ,",
  "anya-e1101n:1048_8": "aho kataññuno kataveditā.",
  "anya-e1101n:1049_0": "Hoti cettha.",
  "anya-e1101n:1050_0": "3.",
  "anya-e1101n:1051_0": "Kakūpakāra mattānaṃ, sarantā keci mānusā;",
  "anya-e1101n:1052_0": "Jīvitaṃ denti somova, somadattassa attanoti.",
  "anya-e1101n:1053_0": "So tena jīvitadānena devaloke nibbattitvā mahante kanakavimāne devaccharāsahassaparivuto dibbasampattimanubhonto paṭivasati.",
  "anya-e1101n:1053_1": "Tadā somadattabrāhmaṇo eso maṃ maraṇappattaṃ mocesīti vatvā tassatthāya dānaṃ datvā pattiṃ adāsi.",
  "anya-e1101n:1053_2": "Tāvadevassa tato bahutaraṃ devissariyaṃ ahosi devānubhāvañca.",
  "anya-e1101n:1053_3": "Tato so somadevo attano devissariyaṃ olokento sahāyassa attano jīvitadānaṃ addasa.",
  "anya-e1101n:1053_4": "Disvā attabhāvaṃ vijahitvā māṇavakavaṇṇena somadattabrāhmaṇaṃ upasaṅkamitvā paṭisanthāraṃ katvā attānaṃ",
  "anya-e1101n:1053_5": "devaloke nibbattabhāvaṃ pakāsetvā taṃ gahetvā attano ānubhāvena devalokaṃ netvā yathākāmaṃ sampatti manubhavāti",
  "anya-e1101n:1053_6": "vatvā sattāhaṃ devassariyaṃ datvā sattame divase netvā tassa geheyeva patiṭṭhāpesi.",
  "anya-e1101n:1053_7": "Tattha hi dibbasampatti manubhūtassa manussasampatti paṭikkulā hoti.",
  "anya-e1101n:1053_8": "Tato so dibbasampattimanussaranto kiso dubbalo uppaṇḍuppaṇḍukajāto ahosi.",
  "anya-e1101n:1053_9": "Athekadivasaṃ devaputto taṃ olokento tathā dukkhappattaṃ disvā na sakkā manussena dibbasampattimanubhavitunti",
  "anya-e1101n:1053_10": "icchiticchitasampattidāyakaṃ ekaṃ cintāmaṇiṃ datvā tassa bhariyampi attano ānubhāvena rūpavanthaṃ yasavantaṃ",
  "anya-e1101n:1053_11": "vaṇṇavantaṃ atikkantamanussitthivaṇṇaṃ akāsi,",
  "anya-e1101n:1053_12": "aparabhāge te jayampatikā paccakkhato diṭṭhadibbasampattivibhavā dānaṃ datvā sīlaṃ rakkhitvā sahāyadevaputtassa santikeyeva nibbattiṃsūti.",
  "anya-e1101n:1054_0": "4.",
  "anya-e1101n:1055_0": "Mandena nanditamanā upakārakena,",
  "anya-e1101n:1056_0": "Pāṇampi denti sujanā iti cintayitvā;",
  "anya-e1101n:1057_0": "Mittaddu mā bhavatha bho upakārakassa;",
  "anya-e1101n:1058_0": "Pāsaṃsiyā bhavatha sādhujanehi niccaṃti.",
  "anya-e1101n:1059_0": "Sahāyassa pariccattajīvitakassa vatthuṃ dasamaṃ.",
  "anya-e1101n:1060_0": "Nandiyarājavaggo dutiyo.",
  "anya-e1101n:1061_0": "Yakkhavañcitavaggo",
  "anya-e1101n:1062_0": "21. Yakkhavañcita vatthumhi ayamānupubbīkathā",
  "anya-e1101n:1063_0": "Bhagavati parinibbutamhi kosalarañño kira janapade tuṇḍagāmonāma ahosi.",
  "anya-e1101n:1063_1": "Tattheko buddhadāso nāma manusso “yāvajīvaṃ buddhaṃ saraṇaṃ gacchāmi.",
  "anya-e1101n:1063_2": "Buddho me saraṇaṃ tāṇaṃ leṇaṃ parāyaṇanti” evaṃ jīvitapariyantaṃ buddhaṃ saraṇaṃ gato paṭivasati,",
  "anya-e1101n:1063_3": "tasmiṃ samaye eko janapadavāsiko tattha tattha āhiṇḍanto taṃ tuṇḍagāmaṃ patvā tasseva ghare nivāsaṃ kappesi,",
  "anya-e1101n:1063_4": "tassa pana jānapadikassa sarīre eko yakkho āvisitvā pīḷeti,",
  "anya-e1101n:1063_5": "tadā tassa gāmassa pavisanakāle yakkho buddhadāso pāsakassa guṇatejena tassa gehaṃ pavisituṃ asakkonto",
  "anya-e1101n:1063_6": "taṃ muñcitvā bahigāme sattāhaṃ aṭṭhāsi tassāgamanaṃ olokento.",
  "anya-e1101n:1063_7": "Tato so jānapadiko sattadivasaṃ tattha vasitvā sattame divase sakaraṭṭhaṃ gantukāmo gāmā nikkhami.",
  "anya-e1101n:1063_8": "Atha taṃ tathā nikkhantaṃ disvā yakkho aggahesi,",
  "anya-e1101n:1063_9": "atha so taṃ ettakaṃ kālaṃ kuhiṃgatosīti pucchi.",
  "anya-e1101n:1063_10": "Yakkho bho tavatthāya ettha vasantassa me sattāhaṃ atikkantanti.",
  "anya-e1101n:1063_11": "Tato so ko te mayā attho,",
  "anya-e1101n:1063_12": "kiṃ te dammīti,",
  "anya-e1101n:1063_13": "atha yakkhena bho ahaṃ khudāya pīḷito bhattena me atthoti vutto so evaṃ sati kasmā maṃ antogehe vasantaṃ na gaṇhīti āha.",
  "anya-e1101n:1063_14": "Yakkhena bho tasmiṃ ghare buddhaṃ saraṇaṃ gato eko upasako atthi,",
  "anya-e1101n:1063_15": "tassa sīlatejena gehaṃ pavisitumasakkonto aṭṭhāsinti vutto jānapadiko saraṇaṃ nāma kinti ajānanto kinti vatvā so saraṇaṃ aggahesīti yakkhaṃ pucchi.",
  "anya-e1101n:1063_16": "Yakkho “buddhaṃ saraṇaṃ gacchāmī”ti vatvā saraṇaṃ aggahesīti āha.",
  "anya-e1101n:1063_17": "Taṃ sutvā jānapadiko idāni imaṃ vañcessāmīti cintetvā tenahi yakkha ahampi buddhaṃ saraṇaṃ gacchāmīti āha.",
  "anya-e1101n:1063_18": "Evaṃ vuttamatteyeva yakkho mahāsaddaṃ karonto bha ye na bhamanto palāyi,",
  "anya-e1101n:1063_19": "evaṃ sammāsambuddhassa saraṇaṃ idhaloke bhayo paddava nivāraṇatthaṃ hoti,",
  "anya-e1101n:1063_20": "paraloke saggamokkhāvahaṃ. Tathāhi.",
  "anya-e1101n:1064_0": "1.",
  "anya-e1101n:1065_0": "Buddhoti vacanaṃ etaṃ, amanussānaṃ bhayāvahaṃ;",
  "anya-e1101n:1066_0": "Buddhabhattikajantūnaṃ, sabbadā mudamāvahaṃ.",
  "anya-e1101n:1067_0": "2.",
  "anya-e1101n:1068_0": "Sabbopaddavanāsāya, paccakkhadibbamosadhaṃ;",
  "anya-e1101n:1069_0": "Dibbamantaṃ mahātejaṃ, mahāyantaṃ mahabbhutaṃ.",
  "anya-e1101n:1070_0": "3.",
  "anya-e1101n:1071_0": "Tasmā so dāruṇo yakkho,",
  "anya-e1101n:1072_0": "Disvā taṃ saraṇe ṭhithaṃ;",
  "anya-e1101n:1073_0": "Ubbiggo ca bhayappatto,",
  "anya-e1101n:1074_0": "Lomahaṭṭho ca chambhīto.",
  "anya-e1101n:1075_0": "4.",
  "anya-e1101n:1076_0": "Bhamanto dhāvitaṃ disvā, timirova suriyuggate,",
  "anya-e1101n:1077_0": "Simbalitūlabhaṭṭhaṃva, caṇḍavātena khaṇḍitaṃ.",
  "anya-e1101n:1078_0": "5.",
  "anya-e1101n:1079_0": "Yaṃ dukkhaṃ rājacorāri, yakkhapetā disambhavaṃ;",
  "anya-e1101n:1080_0": "Nicchantena manussena, gantabbaṃ saraṇattayaṃti.",
  "anya-e1101n:1081_0": "Tato jānapadiko saraṇāgamane mahāguṇaṃ mahānisaṃsaṃ oloketvā buddhe sagāravo sappemo “jīvitapariyantaṃ",
  "anya-e1101n:1081_1": "buddhaṃ saraṇaṃ gacchāmī”ti saraṇaṃ gantvā teneva saraṇāgamanānubhāvena jīvitapariyosāne suttappabuddhoviya",
  "anya-e1101n:1081_2": "devaloke nibbattīti.",
  "anya-e1101n:1082_0": "6.",
  "anya-e1101n:1083_0": "Disvāna evaṃ saraṇaṃ gataṃ taṃ,",
  "anya-e1101n:1084_0": "Apenti yakkhāpi mahabbhayena;",
  "anya-e1101n:1085_0": "Pāletha sīlaṃ saraṇañca tasmā,",
  "anya-e1101n:1086_0": "Jahātha duritaṃ sugatiṃ bhajavhoti.",
  "anya-e1101n:1087_0": "Yakkhavañcitavatthuṃ pathamaṃ.",
  "anya-e1101n:1088_0": "22. Micchadiṭṭhikassa vatthumhi ayamānupubbīkathā",
  "anya-e1101n:1089_0": "Bhagavati dharamāne rājagahanagare kira eko brahmabhattiko micchādiṭṭhiko paṭivasati,",
  "anya-e1101n:1089_1": "tattheva sammādiṭṭhikopi.",
  "anya-e1101n:1089_2": "Tesaṃ ubhinnampi dve puttā ahesuṃ.",
  "anya-e1101n:1089_3": "Te ekato kīḷantā vaḍḍhanti.",
  "anya-e1101n:1089_4": "Athāparabhāge guḷakīḷaṃkīḷantānaṃ sammādiṭṭhikassa putto “namo buddhayā”ti vatvā guḷhaṃ khipanto divase divase jināti.",
  "anya-e1101n:1089_5": "Micchādiṭṭhikassa putto “namo brahmuno”ti vatvā khipanto parājeti,",
  "anya-e1101n:1089_6": "tato micchādiṭṭhikassa putto niccaṃ jinantaṃ sammādiṭṭhikaṃ kumāraṃ disvā samma tvaṃ niccameva jināsi,",
  "anya-e1101n:1089_7": "kiṃ vatvā guḷaṃ khipasīti pucchi.",
  "anya-e1101n:1089_8": "Sohaṃ samma “namo buddhāyā”ti vatvā khipāmīti āha.",
  "anya-e1101n:1089_9": "Sopi tato paṭṭhāya “namo buddhāyā”ti vatvā khipati,",
  "anya-e1101n:1089_10": "atha te yebhuyyena dūte samasamāva honti.",
  "anya-e1101n:1089_11": "Aparabhāge micchādiṭṭhikassa putto pitarā saddhiṃ dārūnamatthāya vanaṃ gantvā sakaṭena dāruṃ gahetvā",
  "anya-e1101n:1089_12": "āgacchanto nagaradvārasamīpe sakaṭaṃ vissajjetvā tiṇe khādanatthāya goṇe vissajjesi,",
  "anya-e1101n:1089_13": "goṇā tiṇaṃ khādanto aññehi gorūpehi saddhiṃ antonagaraṃ pavisiṃsu.",
  "anya-e1101n:1089_14": "Athassa pitā goṇe pariyesanto sakaṭaṃ olokehīti puttaṃ nivattetvā nagaraṃ paviṭṭho ahosi,",
  "anya-e1101n:1089_15": "atha sāyaṇhe jāte manussā nagaradvāraṃ pidahiṃsu,",
  "anya-e1101n:1089_16": "tato kumāro bahinagare dārusakaṭassa heṭṭhā sayanto niddūpagato ahosi.",
  "anya-e1101n:1089_17": "Atha tassā rattiyā sammādiṭṭhiko ca micchādiṭṭhiko cāti dve yakkhā gocaraṃ pariyesamānā sakaṭassa heṭṭhā nipannaṃ kumāraṃ addasaṃsu,",
  "anya-e1101n:1089_18": "tesu micchādiṭṭhiko imaṃ khādāmīti āha.",
  "anya-e1101n:1089_19": "Athāparo mā eva makāsi,",
  "anya-e1101n:1089_20": "“namo buddhāyā”ti vācako esoti,",
  "anya-e1101n:1089_21": "khādāmevetanti vatvā itarena yāvatatiyaṃ vāriyamānopi gantvā tassa pāde gahetvā ākaḍḍhi.",
  "anya-e1101n:1089_22": "Tasmiṃ khaṇe dārako pubbaparicayena “namo buddhāyā”ti āha taṃ sutvā yakkho bhayappatto lomahaṭṭho hatthaṃ vissajjetvā paṭikkamma aṭṭhāsi.",
  "anya-e1101n:1089_23": "Aho acchariyaṃ buddhānubhāvaṃ abbhutaṃ,",
  "anya-e1101n:1089_24": "evaṃ attaṃ anīyyātetvā paricayena “namo buddhāyā”ti vuttassapi bhayaṃ chambhitattaṃ upaddavaṃ vā na hoti.",
  "anya-e1101n:1089_25": "Pageva attaṃ nīyyātetvā yāvajīvaṃ buddhaṃ saraṇaṃ gatassāti. Vuttañhi.",
  "anya-e1101n:1090_0": "1.",
  "anya-e1101n:1091_0": "Yathāpi sikhino nādaṃ, bhujaṅgānaṃ bhayāvahaṃ;",
  "anya-e1101n:1092_0": "Evaṃ buddhoti vacanaṃ, amanussānaṃ bhayāvahaṃ.",
  "anya-e1101n:1093_0": "2.",
  "anya-e1101n:1094_0": "Yathā mantassa jappena, vilayaṃ yāti kibbisaṃ;",
  "anya-e1101n:1095_0": "Evaṃ buddhoti vacanena, apayanti pahāyanti itisabbattha pisācakā.",
  "anya-e1101n:1096_0": "3.",
  "anya-e1101n:1097_0": "Aggiṃ disvā yathā sitthaṃ, dūratova vilīyati;",
  "anya-e1101n:1098_0": "Disvānevaṃ saraṇagataṃ, petā pentiva petāpentāva itikatthaci dūrato.",
  "anya-e1101n:1099_0": "4.",
  "anya-e1101n:1100_0": "Pavaraṃ buddhaicceta, makkharadvayamabbhutaṃ;",
  "anya-e1101n:1101_0": "Sabbo paddavanāsāya, thirapākāra muggataṃ.",
  "anya-e1101n:1102_0": "5.",
  "anya-e1101n:1103_0": "Sattaratanapāsādaṃ, tameva vajiraṃ guhaṃ;",
  "anya-e1101n:1104_0": "Tameva nāvaṃ dīpaṃ taṃ, tameva kavacaṃ subhaṃ.",
  "anya-e1101n:1105_0": "6.",
  "anya-e1101n:1106_0": "Tameva sirasi bhāsantaṃ, kirīṭaṃ ratanāmayaṃ;",
  "anya-e1101n:1107_0": "Lalāṭe tilakaṃ rammaṃ, kappūraṃ nayanadvaye.",
  "anya-e1101n:1108_0": "7.",
  "anya-e1101n:1109_0": "Tāḍaṅkaṃ kaṇṇayugale, soṇṇamālā gale subhā;",
  "anya-e1101n:1110_0": "Ekāvaḷi tārahāra, bhārā jattusu laṅkatā.",
  "anya-e1101n:1111_0": "8.",
  "anya-e1101n:1112_0": "Aṅgadaṃ bāhumūlassa, karagge valayaṃ tathā;",
  "anya-e1101n:1113_0": "Aṅgulisvaṅguliyañca, khaggaṃ maṅgalasammataṃ.",
  "anya-e1101n:1114_0": "9.",
  "anya-e1101n:1115_0": "Soṇṇā tapatta muṇhīsaṃ, sabāṇaṃva sarāsanaṃ;",
  "anya-e1101n:1116_0": "Tameva sabbālaṅkāraṃ, tameva duritāpahaṃ.",
  "anya-e1101n:1117_0": "10.",
  "anya-e1101n:1118_0": "Tasmā hi paṇḍito poso,",
  "anya-e1101n:1119_0": "Lokalocanasatthuno;",
  "anya-e1101n:1120_0": "Saraṇaṃ tassa ganteva,",
  "anya-e1101n:1121_0": "Guṇanāmaṃ ehipassikaṃ.",
  "anya-e1101n:1122_0": "11.",
  "anya-e1101n:1123_0": "Namoti vacanaṃ pubbaṃ, buddhāyeti giraṃ tadā;",
  "anya-e1101n:1124_0": "Supantena kumārena, micchādiṭṭhikasūnunā.",
  "anya-e1101n:1125_0": "12.",
  "anya-e1101n:1126_0": "Sutvā vuttaṃ pisā cāpi, manussakuṇape ratā;",
  "anya-e1101n:1127_0": "Na hiṃsanti aho buddha, guṇasāramahantatāti.",
  "anya-e1101n:1128_0": "Atha sammādiṭṭhikayakkho micchādiṭṭhikassa yakkhassa evamāha,",
  "anya-e1101n:1128_1": "ayuttaṃ bho tayā kataṃ.",
  "anya-e1101n:1128_2": "Buddhaguṇe pahāro dinno,",
  "anya-e1101n:1128_3": "daṇḍakammaṃ tayā kātabbaṃti,",
  "anya-e1101n:1128_4": "tena kiṃmayā samma kātabbanti vutte bubhukkhitassa āhāraṃ dehīti āha.",
  "anya-e1101n:1128_5": "Tato so sādhūti vatvā yāvāhaṃ āgacchāmi,",
  "anya-e1101n:1128_6": "tvaṃ tāvettha vacchāhīti vatvā bimbisārarañño kañcanataṭṭake vaḍḍhitaṃ rasabhojanaṃ āharitvā kumārassa",
  "anya-e1101n:1128_7": "pituvaṇṇena dārakaṃ bhojetvā puna kumārena vuttabuddhavacanañca attanā katavāyāmaṃ cāti sabbaṃ taṭṭake",
  "anya-e1101n:1128_8": "likhitvā idaṃ raññoyeva paññāyatūti adhiṭṭhāya agamaṃsu,",
  "anya-e1101n:1128_9": "atha pabhātāya rattiyā rañño bhojanakāle rājapurisā tattha taṭṭakaṃ adisvā nagaraṃ upaparikkhantā sakaṭe",
  "anya-e1101n:1128_10": "dārakañca taṭṭakañca disvā taṭṭakena saddhiṃ taṃ gahetvā rañño dassesuṃ.",
  "anya-e1101n:1128_11": "Rājā taṭṭake akkharādīni disvā vācetvā tassa guṇe pasanno mahantena yasena saddhiṃ seṭṭhiṭṭhānamadāsi.",
  "anya-e1101n:1129_0": "13.",
  "anya-e1101n:1130_0": "Jinassa nāmaṃ supinena pevaṃ,",
  "anya-e1101n:1131_0": "Na hoti bhītiṃ lapanena yasmā;",
  "anya-e1101n:1132_0": "Tasmā munindaṃ satataṃ sarātha,",
  "anya-e1101n:1133_0": "Guṇe sarantā saraṇañca yāthāti.",
  "anya-e1101n:1134_0": "Micchādiṭṭhikassa vatthuṃ dutiyaṃ.",
  "anya-e1101n:1135_0": "23. Pādapīṭhikāya vatthumhi ayamānupubbīkathā",
  "anya-e1101n:1136_0": "Jambudīpe mahābodhito kira dakkhiṇapasse etaṃ paccantanagaraṃ ahosi.",
  "anya-e1101n:1136_1": "Tattha saddhāsampanno ratanattayamāmako eko upāsako paṭivasati.",
  "anya-e1101n:1136_2": "Tadā eko khīṇāsavo bhagavatā paribhuttaṃ pādapīṭhaṃ thavikāya pakkhipitvā gatagataṭṭhāne pūjento anukkamena",
  "anya-e1101n:1136_3": "taṃ nagaraṃ sampāpuṇitvā sunivattho supāruto pattaṃ gahetvā antaravīthiṃ paṭipajji yugamattadaso pabbajjālīlāya",
  "anya-e1101n:1136_4": "janaṃ paritosento.",
  "anya-e1101n:1136_5": "Atha so upāsako tathā gacchantaṃ theraṃ disvā pasannamānaso upagantvā pañcapatiṭṭhitena vanditvā pattaṃ",
  "anya-e1101n:1136_6": "gahetvā bhojetvā nibaddhaṃ mama gehaṃ āgamanamicchāmi,",
  "anya-e1101n:1136_7": "mamānukampāya ettheva vasatha sāmīti yācitvā nagarāsanne ramaṇīye vanasaṇḍe nadīkūle paṇṇasālaṃ katvā",
  "anya-e1101n:1136_8": "therassa taṃ nīyyātetvā catupaccayehi paṭijagganto mānento pūjento vasati.",
  "anya-e1101n:1136_9": "Theropi tattha phāsukaṭṭhāne bhagavatā paribhuttapādapīṭhadhātuṃ nidhāya vālukāhi thūpaṃ katvā niccaṃ",
  "anya-e1101n:1136_10": "gandhadhūpadīpapupphapūjādīhi pūjayamāno vāsaṃ kappeti.",
  "anya-e1101n:1136_11": "Tasmiṃ samaye tasso pāsakassa anantaragehavāsiko eko issarabhattiko attano devataṃ nibaddhaṃ namassati.",
  "anya-e1101n:1136_12": "Taṃ disvāssa upāsako buddhaguṇe vatvā akhette samma mā viriyaṃ karohi.",
  "anya-e1101n:1136_13": "Pajahetaṃ diṭṭhiṃti āha.",
  "anya-e1101n:1136_14": "Tato so kerāṭiko issarabhattiko ko te satthu guṇānubhāvo,",
  "anya-e1101n:1136_15": "amhākaṃ issarassa guṇova mahantoti vatvā tassa aguṇaṃ guṇanti kathento āha.",
  "anya-e1101n:1137_0": "1.",
  "anya-e1101n:1138_0": "Tipuraṃ so vināsesi, lalāṭanayanagginā;",
  "anya-e1101n:1139_0": "Asureca vināsesi, tisūlena mahissaro.",
  "anya-e1101n:1140_0": "2.",
  "anya-e1101n:1141_0": "Jaṭākalāpamāvattaṃ, naccatī dinasandhiyaṃ;",
  "anya-e1101n:1142_0": "Vādeti bherivīṇādiṃ, gītaṃcāpi sa gāyati.",
  "anya-e1101n:1143_0": "3.",
  "anya-e1101n:1144_0": "Bhariyāyo tassa tisso, jaṭāyekaṃ samubbahe;",
  "anya-e1101n:1145_0": "Ekamekena passena, passamāno carekakaṃ.",
  "anya-e1101n:1146_0": "4.",
  "anya-e1101n:1147_0": "Hatthicammambaradharo, teneva vāritā tapo;",
  "anya-e1101n:1148_0": "Asādisehi puttehi, rūpena ca supākaṭo.",
  "anya-e1101n:1149_0": "5.",
  "anya-e1101n:1150_0": "Ratiyā ca madhupāne ca, byāvaṭo sabbadā ca so;",
  "anya-e1101n:1151_0": "Manussaṭṭhidharo sīsa, kapālenesa bhuñjaki.",
  "anya-e1101n:1152_0": "6.",
  "anya-e1101n:1153_0": "Na jāto na bhayaṃ tassa, maraṇaṃ natthi sassato;",
  "anya-e1101n:1154_0": "Īdiso me mahādevo, natthaññassīdiso guṇoti.",
  "anya-e1101n:1155_0": "Taṃ sutvā upāsako samma tuyhaṃ issarassa ete guṇā nāma tāva hontu.",
  "anya-e1101n:1155_1": "Aguṇā nāma kittakā hontīti vatvā bhagavato sakalaguṇe saṃharitvā kathento āha.",
  "anya-e1101n:1156_0": "7.",
  "anya-e1101n:1157_0": "Loke sabbasavantīnaṃ, ādhāro sāgaro yathā;",
  "anya-e1101n:1158_0": "Sabbesaṃ guṇarāsīnaṃ, ādhārova tathāgato.",
  "anya-e1101n:1159_0": "8.",
  "anya-e1101n:1160_0": "Carācarānaṃ sabbesaṃ, ādhārāva dharā ayaṃ;",
  "anya-e1101n:1161_0": "Tathā guṇānaṃ sabbesaṃ, ādhārova tathāgato.",
  "anya-e1101n:1162_0": "9.",
  "anya-e1101n:1163_0": "Evaṃ santo viyattoca viyanto itikatthaci, evaṃ so karuṇāparo;",
  "anya-e1101n:1164_0": "Eva middhividhā tassa, evamevaṃ guṇā iti.",
  "anya-e1101n:1165_0": "10.",
  "anya-e1101n:1166_0": "Buddhopi sakkoti na yassa vaṇṇe,",
  "anya-e1101n:1167_0": "Kappampi vatvā khayataṃ gametuṃ;",
  "anya-e1101n:1168_0": "Pageva ca brahmasurā surehi,",
  "anya-e1101n:1169_0": "Vattuṃ na hānantaguṇassa vaṇṇanti.",
  "anya-e1101n:1170_0": "Evaṃ vadantā pana te ubhopi amhākaṃ devo uttamo amhākaṃ devo uttamoti kalahaṃ vaḍḍhetvā rañño santikamagamaṃsu,",
  "anya-e1101n:1170_1": "rājā tesaṃ kathaṃ sutvā tenahi tumhākaṃ devatānaṃ mahantabhāvaṃ iddhipāṭihāriyena jānissāma.",
  "anya-e1101n:1170_2": "Dassetha tehi no iddhiṃti nagare bheriṃ carāpesi.",
  "anya-e1101n:1170_3": "Ito kira sattāhaccayena imesaṃ dvinnaṃ satthārānaṃ pāṭihāriyāni bhavissanti.",
  "anya-e1101n:1170_4": "Sabbe sannipatantūti taṃ sutvā nānādisāsu bahū manussā samāgamiṃsu,",
  "anya-e1101n:1170_5": "atha micchādiṭṭhikā ajja amhākaṃ devassa ānubhāvaṃ passāmāti mahantaṃ pūjaṃ karonto tattha sāraṃ nāddasaṃsu,",
  "anya-e1101n:1170_6": "sammādiṭṭhikāpi ajja amhākaṃ bhagavato ānubhāvaṃ passissāmāti vāḷukāthūpaṃ gantvā gandhamālādīhi pūjetvā padakkhiṇaṃ katvā añjalimpaggayha aṭṭhaṃsu.",
  "anya-e1101n:1170_7": "Atha rājāpi balavāhanaparivuto ekamante aṭṭhāsi.",
  "anya-e1101n:1170_8": "Nānāsamayavādinopi ajja tesaṃ pāṭihāriyaṃ passissāmāti mañcātimañcaṃ katvā aṭṭhaṃsu.",
  "anya-e1101n:1170_9": "Tesaṃ samāgame sammādiṭṭhikā vāḷukāthūpa mabhimukhaṃ katvā añjalimpaggayha sāmi amhākaṃ bhagavā sabbabuddhakiccāni",
  "anya-e1101n:1170_10": "niṭṭhāpetvā anupādisesāya nibbāṇadhātuyā parinibbāyi.",
  "anya-e1101n:1170_11": "Sāriputtamahāmoggallānādayo asītimahāsāvakāpi parinibbāyiṃsu,",
  "anya-e1101n:1170_12": "natthettha amhākaṃ aññaṃ paṭisaraṇanti vatvā saccakiriyaṃ karontā āhaṃsu.",
  "anya-e1101n:1171_0": "11.",
  "anya-e1101n:1172_0": "Āpāṇakoṭiṃ buddhassa, saraṇaṃ no gatā yadi;",
  "anya-e1101n:1173_0": "Tena saccena yaṃ dhātu, dassetu pāṭihāriyaṃ.",
  "anya-e1101n:1174_0": "12.",
  "anya-e1101n:1175_0": "Āpāṇakoṭiṃ dhammassa, saraṇaṃ no gatā yadi;",
  "anya-e1101n:1176_0": "Tena saccena yaṃ dhātu, dassetu pāṭihāriyaṃ.",
  "anya-e1101n:1177_0": "13.",
  "anya-e1101n:1178_0": "Āpāṇakoṭiṃ saṅghassa, saraṇaṃ no gatā yadi;",
  "anya-e1101n:1179_0": "Tena saccena yaṃ dhātu, dassetu pāṭihāriyaṃ.",
  "anya-e1101n:1180_0": "14.",
  "anya-e1101n:1181_0": "Rāmakāle munindassa, pādukā cāsi abbhutā;",
  "anya-e1101n:1182_0": "Tena saccena yaṃ dhātu, dassetu pāṭihāriyaṃ.",
  "anya-e1101n:1183_0": "15.",
  "anya-e1101n:1184_0": "Chaddantakāle munino, dāṭhā charaṃsirañjitā;",
  "anya-e1101n:1185_0": "Tena saccenayaṃ dhātu, nicchāretu cha raṃsiyo.",
  "anya-e1101n:1186_0": "16.",
  "anya-e1101n:1187_0": "Jātamatto tadā buddho, ṭhito paṅkajamuddhani;",
  "anya-e1101n:1188_0": "Nicchāresāsabhiṃvācaṃ, aggo seṭṭhotiādinā;",
  "anya-e1101n:1189_0": "Tena saccenayaṃ dhātu, dassetu pāṭihāriyaṃ.",
  "anya-e1101n:1190_0": "17.",
  "anya-e1101n:1191_0": "Nimitte caturo disvā, nikkhanto abhinikkhamaṃ;",
  "anya-e1101n:1192_0": "Tena saccena yaṃ dhātu, dassetu pāṭihāriyaṃ.",
  "anya-e1101n:1193_0": "18.",
  "anya-e1101n:1194_0": "Mārasenaṃ palāpetvā, nisinno bujjhi bodhiyaṃ;",
  "anya-e1101n:1195_0": "Tena saccena yaṃ dhātu dassetu pāṭihāriyaṃ.",
  "anya-e1101n:1196_0": "19.",
  "anya-e1101n:1197_0": "Dhammacakkaṃ pavattesi, jino sipatane tadā;",
  "anya-e1101n:1198_0": "Tena saccena yaṃ dhātu, dassetu pāṭihāriyaṃ.",
  "anya-e1101n:1199_0": "20.",
  "anya-e1101n:1200_0": "Nandopanandabhogindaṃ, nāgaṃ nālāgirivhayaṃ;",
  "anya-e1101n:1201_0": "Āḷavakā dayo yakkhe, brahmāno ca bakā dayo.",
  "anya-e1101n:1202_0": "21.",
  "anya-e1101n:1203_0": "Saccakādinigaṇṭheca, kūṭadantā dayo dvije;",
  "anya-e1101n:1204_0": "Damesi tena saccena, dassetu pāṭihāriyaṃti.",
  "anya-e1101n:1205_0": "Evañca pana vatvā upāsakā amhākaṃ anukammaṃ paṭicca mahājanassa micchādiṭṭhibhedanattaṃ pāṭihāriyaṃ dassetha sāmīti ārādhesuṃ.",
  "anya-e1101n:1205_1": "Atha buddhānubhāvañca therānubhāvañca upāsakānaṃ saccakiriyānubhāvañca paṭicca vāḷukāthūpaṃ dvidhā bhinditvā",
  "anya-e1101n:1205_2": "pādapīṭhadhātu ākāsa mabbhuggantvā chabbaṇṇaraṃsiyo vissajjentī vilāsamānā aṭṭhāsi.",
  "anya-e1101n:1205_3": "Atha mahājanā celukkhepasahassāni pavattentā sādhukīḷhaṃ kīḷantā mahānādaṃ pavattentā mahantaṃ pūjamakaṃsu.",
  "anya-e1101n:1205_4": "Micchādiṭṭhikāpi imaṃ acchariyaṃ disvā vimhitamānasā micchādiṭṭhiṃ bhinditvā ratanattayaparāyaṇā saraṇa magamaṃsūti.",
  "anya-e1101n:1206_0": "22.",
  "anya-e1101n:1207_0": "Phuṭṭhopi pādena jinassa evaṃ,",
  "anya-e1101n:1208_0": "Kaliṅgaro pā si mahānubhāvo;",
  "anya-e1101n:1209_0": "Lokekanāthassa anāsavassa,",
  "anya-e1101n:1210_0": "Mahānubhāvo hi acintanīyoti.",
  "anya-e1101n:1211_0": "Pādapīṭhikāya vatthuṃ tatiyaṃ.",
  "anya-e1101n:1212_0": "24. Uttarasāmaṇerassa vatthumhi ayamānupubbīkathā",
  "anya-e1101n:1213_0": "So kira purimabuddhesu purimabuddhe itisabbattha katādhikāro tattha tattha bhave vivaṭṭūpanissayaṃ puññaṃ",
  "anya-e1101n:1213_1": "upacinanto sumedhassa bhagavato kāle vijjādharo hutvā himavati paṭivasati.",
  "anya-e1101n:1213_2": "Tadā sumedho nāma sammāsambuddho viveka manubrūhanto himavantaṃ gantvā ramaṇīye padese pallaṅkaṃ ābhujitvā nisīdi.",
  "anya-e1101n:1213_3": "Tadā vijjādharo ākāsena gacchanto chabbaṇṇaraṃsīhi virājamānaṃ bhagavantaṃ disvā tīhi kaṇikārapupphehi pūjesi,",
  "anya-e1101n:1213_4": "pupphāni buddhānubhāvena satthu upari chattākārena aṭṭhaṃsu,",
  "anya-e1101n:1213_5": "so tena bhīyyoso mattāya pasannacitto hutvā aparabhāge kālaṃkatvā tāvatiṃsabhavane nibbattitvā uḷāraṃ",
  "anya-e1101n:1213_6": "dibbasampattimanubhavanto yāvatāyukaṃ tattha ṭhatvā tato cuto devamanussesu saṃsaranto imasmiṃ buddhuppāde",
  "anya-e1101n:1213_7": "rājagahanagare brāhmaṇamahāsālassa putto hutvā nibbatti.",
  "anya-e1101n:1213_8": "Uttarotissa nāmaṃ ahosi.",
  "anya-e1101n:1213_9": "So uttamarūpadharo viññutaṃ patto brāhmaṇavijjāsu nipphattiṃ patvā jātiyā rūpena vijjāya sīlācārena ca lokassa mahanīyo jāto,",
  "anya-e1101n:1213_10": "tassa taṃ paññāsampattiṃdisvā vassakāro magadhamahāmatto attano dhītaraṃ dātukāmo hutvā attano adhippāyaṃ pavedesi.",
  "anya-e1101n:1213_11": "So nissaraṇajjhāsayatāya taṃ paṭikkhipitvā kālenakālaṃ dhammasenāpatiṃ payirupāsanto tassa santike dhammaṃ",
  "anya-e1101n:1213_12": "sutvā paṭiladdhasaddho pabbajitvā vattasampanno hutvā theraṃ upaṭṭhahati.",
  "anya-e1101n:1213_13": "Tena ca samayena therassa aññataro ābādho uppanno hoti,",
  "anya-e1101n:1213_14": "tassa bhesajjatthāya uttarasāmaṇero pātova pattacīvara mādāya vihārato nikkhamma antarāmagge taḷākassa",
  "anya-e1101n:1213_15": "tīre pattaṃ ṭhapetvā udakasamīpaṃ gantvā mukhaṃ dhovati,",
  "anya-e1101n:1213_16": "tadā aññataro ummaggacoro katakammo ārakkhapurisehi anubaddho aggadvāreneva nagarato nikkhamitvā palāyanto",
  "anya-e1101n:1213_17": "attanā gahitaṃ ratanabhaṇḍikaṃ sāmaṇerassa patte pakkhipitvā palāyi.",
  "anya-e1101n:1213_18": "So sāmaṇeropi pattasamīpaṃ sattusamīpaṃ itipi katthaci upagato hoti,",
  "anya-e1101n:1213_19": "coraṃ anubandhantā rājapurisā sāmaṇerassa patte bhaṇḍikaṃ disvā ayaṃ coro,",
  "anya-e1101n:1213_20": "iminā coriyaṃ katanti sāmaṇeraṃ pacchābāhaṃ bandhitvā vassakārassa brāhmaṇassa dassesuṃ.",
  "anya-e1101n:1213_21": "Vassakāro ca tadā rañño vinicchaye niyutto hutvā chejjabhejjaṃ anusāsati.",
  "anya-e1101n:1213_22": "So eso pubbe mama vacanaṃ nādiyi.",
  "anya-e1101n:1213_23": "Suddhapāsaṇḍiyesu pabbajīti ca baddhāghātattā taṃ kammaṃ asodhetvāva jīvantamevetaṃ sūle uttāsethāti āṇā pesi,",
  "anya-e1101n:1213_24": "rājapurisā taṃ nimbasūle uttāsesuṃ.",
  "anya-e1101n:1213_25": "Sāmaṇero sūlagge nisinno upajjhāyassa me ko bhesajjaṃ āharissatīti sāriputtattheraṃ sari.",
  "anya-e1101n:1213_26": "Tato thero taṃ pavattiṃ ñatvā sammāsambuddhassa kathesi,",
  "anya-e1101n:1213_27": "bhagavāpi mahāsāvakaparivuto tassa ñāṇaparipākaṃ oloketvā taṃ ṭhānamagamāsi.",
  "anya-e1101n:1213_28": "Tato bhagavato nikkhantabhāvā sakalanagare kolāhalaṃ ahosi,",
  "anya-e1101n:1213_29": "mahājanakāyo sannipati.",
  "anya-e1101n:1213_30": "Atha bhagavā vipphurantahatthatale nakhamaṇimayūkhasambhinnapītābhāsatāya paggharantajātihiṅgulakasuvaṇṇarasadhārāviya",
  "anya-e1101n:1213_31": "jālāvaguṇṭhitamudutalunaṅgulaṃ hatthaṃ uttarassa sīse ṭhapetvā uttara idaṃ te pubbe katapāpakammassa",
  "anya-e1101n:1213_32": "phalaṃ uppannaṃ,",
  "anya-e1101n:1213_33": "tattha tayā paccavekkhaṇabalena adhivāsanā kātabbāti āha.",
  "anya-e1101n:1213_34": "Teneva āha.",
  "anya-e1101n:1214_0": "1.",
  "anya-e1101n:1215_0": "Atīte kira ekasmiṃ, gāme tva masi dārako;",
  "anya-e1101n:1216_0": "Dārekehi samāgamma, kīḷanto keḷimaṇḍale.",
  "anya-e1101n:1217_0": "2.",
  "anya-e1101n:1218_0": "Gahetvā sukhumaṃ sūkaṃ, tadā tvaṃ nimbajalliyā;",
  "anya-e1101n:1219_0": "Uttāsesi tattha sūle, jīvamānakamakkhikaṃ.",
  "anya-e1101n:1220_0": "3.",
  "anya-e1101n:1221_0": "Aparampi te pāpakammaṃ, pavakkhāmi suṇohi me;",
  "anya-e1101n:1222_0": "Ovadantiṃ hitena tvaṃ, atīte sakamātaraṃ.",
  "anya-e1101n:1223_0": "4.",
  "anya-e1101n:1224_0": "Jīvasūle nisīdāti, kopenābhisapī tuvaṃ;",
  "anya-e1101n:1225_0": "Imehi dvīhi pāpehi, saraṃ saṃsārasāgare.",
  "anya-e1101n:1226_0": "5.",
  "anya-e1101n:1227_0": "Pañcajātisate acchi, jīvasūlamhi nimbaje;",
  "anya-e1101n:1228_0": "Ayaṃ te carimā jāti, etthāpica vipacci soti.",
  "anya-e1101n:1229_0": "Evamādinā nayena tassa ajjhāsayānurūpena dhammaṃ desesi,",
  "anya-e1101n:1229_1": "uttaro amatābhisekasadisena satthuno hatthasamphassasañjātapasādasomanassatāya uḷāraṃ pītipāmojjaṃ paṭilabhitvā",
  "anya-e1101n:1229_2": "yathāparicitaṃ vipassanāmaggaṃ samārūḷho ñāṇassa paripākaṃ gatattā satthu desanāvilāsena maggapaṭipāṭiyā",
  "anya-e1101n:1229_3": "sabbakilese khepetvā chaḷabhiñño ahosi.",
  "anya-e1101n:1229_4": "Dhammaṃ sutvā tattha samāgatānaṃ devamanussānaṃ caturāsītipāṇasahassānaṃ dhammābhisamayo ahosīti vadanti.",
  "anya-e1101n:1229_5": "Uttaro pana chaḷabhiñño hutvā sūlato uṭṭhahitvā ākāse ṭhatvā pāṭihāriyaṃ dassesi.",
  "anya-e1101n:1229_6": "Mahājanā acchariyabbhutacittā jātā ahesuṃ.",
  "anya-e1101n:1229_7": "Tāvadevassa vaṇorundhi,",
  "anya-e1101n:1229_8": "so bhikkhūhi āvuso tādisaṃ dukkhaṃ anubhavanto kathaṃ tvaṃ vipassanaṃ anuyuñjituṃ sakkhīti puṭṭho pageva",
  "anya-e1101n:1229_9": "me āvuso saṃsāre ādīnavo saṅkhārānañca sabhāvo sudiṭṭho.",
  "anya-e1101n:1229_10": "Tasmāhaṃ tādisaṃ dukkhaṃ anubhavantopi asakkhiṃ vipassanaṃ vaḍḍhetvā visesaṃ adhigantuṃti āha.",
  "anya-e1101n:1229_11": "Athāparabhāge so bhikkhusaṅghamajjhe attano pubbacaritā padānaṃ pakāsento imā gāthā abhāsi.",
  "anya-e1101n:1230_0": "6.",
  "anya-e1101n:1231_0": "Sumedho nāma sambuddho, dvattiṃsavaralakkhaṇo;",
  "anya-e1101n:1232_0": "Vivekakāmo sambuddho, himavanta mupāgami.",
  "anya-e1101n:1233_0": "7.",
  "anya-e1101n:1234_0": "Ajjhogahetvā himavantaṃ, aggo kāruṇiko muni;",
  "anya-e1101n:1235_0": "Pallaṅkaṃ ābhujitvāna, nisīdi purisuttamo.",
  "anya-e1101n:1236_0": "8.",
  "anya-e1101n:1237_0": "Vijjādharo tadā āsiṃ, antalikkhacaro ahaṃ;",
  "anya-e1101n:1238_0": "Tisūlaṃ sukataṃ gayha, gacchāmi ambare tadā.",
  "anya-e1101n:1239_0": "9.",
  "anya-e1101n:1240_0": "Pabbatagge yathā aggi, puṇṇamāseva candimā;",
  "anya-e1101n:1241_0": "Vanaṃ obhāsate buddho, sālarājāva phullito.",
  "anya-e1101n:1242_0": "10.",
  "anya-e1101n:1243_0": "Vanaggā nikkhamitvāna, buddharaṃsī vidhāvare;",
  "anya-e1101n:1244_0": "Nalaggivaṇṇasaṅkāsā, disvā cittaṃ pasādayiṃ.",
  "anya-e1101n:1245_0": "11.",
  "anya-e1101n:1246_0": "Vicinaṃ addasaṃ pupphaṃ, kaṇikāraṃ devagandhikaṃ;",
  "anya-e1101n:1247_0": "Tīṇi pupphāni ādāya, buddhaseṭṭhaṃ apūjayiṃ.",
  "anya-e1101n:1248_0": "12.",
  "anya-e1101n:1249_0": "Buddhassa ānubhāvena, tīṇi pupphāni me tadā;",
  "anya-e1101n:1250_0": "Uddhavaṇṭā adhopattā, chāyaṃ kubbanti satthuno.",
  "anya-e1101n:1251_0": "13.",
  "anya-e1101n:1252_0": "Tena kammena sukatena, cetanāpaṇidhīhica;",
  "anya-e1101n:1253_0": "Jahitvā mānusaṃ dehaṃ, tāvatiṃsamagañchahaṃ.",
  "anya-e1101n:1254_0": "14.",
  "anya-e1101n:1255_0": "Tattha me sukataṃ byamhaṃ, kaṇikārīti ñāyati;",
  "anya-e1101n:1256_0": "Saṭṭhiyojana mubbedhaṃ, tiṃsayojanavitthataṃ.",
  "anya-e1101n:1257_0": "15.",
  "anya-e1101n:1258_0": "Sahassakhaṇḍaṃ satabheṇḍu, dhajālu haritāmayaṃ;",
  "anya-e1101n:1259_0": "Satasahassāni byūhāni, byamhe pāturahaṃsu me.",
  "anya-e1101n:1260_0": "16.",
  "anya-e1101n:1261_0": "Soṇṇamayā maṇimayā, lohitaṅkamayā pica;",
  "anya-e1101n:1262_0": "Phalikā pica pallaṅkā, yadicchaka yadicchakā.",
  "anya-e1101n:1263_0": "17.",
  "anya-e1101n:1264_0": "Mahārahañca sayanaṃ, tūlikaṃ vikatīyakaṃ;",
  "anya-e1101n:1265_0": "Uddalomikaekantaṃ, bimbohanasamāyutaṃ.",
  "anya-e1101n:1266_0": "18.",
  "anya-e1101n:1267_0": "Bhavanā nikkhamitvāna, caranto devacārikaṃ;",
  "anya-e1101n:1268_0": "Yadā icchāmi gamanaṃ, devasaṃghapurakkhato.",
  "anya-e1101n:1269_0": "19.",
  "anya-e1101n:1270_0": "Pupphassa heṭṭhā tiṭṭhāmi, uparicchadanaṃ mama;",
  "anya-e1101n:1271_0": "Samantā yojanasataṃ, kaṇikārehi chāditaṃ.",
  "anya-e1101n:1272_0": "20.",
  "anya-e1101n:1273_0": "Saṭṭhituriyasahassāni, sāyaṃ pātaṃ upaṭṭhahuṃ;",
  "anya-e1101n:1274_0": "Parivārenti maṃ niccaṃ, rattindivamatanditā.",
  "anya-e1101n:1275_0": "21.",
  "anya-e1101n:1276_0": "Tattha naccehi gītehi, tālehi vāditehi ca;",
  "anya-e1101n:1277_0": "Ramāmi khiḍḍāratiyā, modāmi kāmakāmahaṃ.",
  "anya-e1101n:1278_0": "22.",
  "anya-e1101n:1279_0": "Tattha bhutvā ca pitvā ca, modāmi tidase tadā;",
  "anya-e1101n:1280_0": "Nārīgaṇehi sahito, modāmi byamhamuttame.",
  "anya-e1101n:1281_0": "23.",
  "anya-e1101n:1282_0": "Satānaṃ pañcakkhattuñca, devarajja makārayiṃ;",
  "anya-e1101n:1283_0": "Satānaṃ tīṇikkhattuṃca, cakkavattī ahosahaṃ;",
  "anya-e1101n:1284_0": "Padesarajjaṃ vipulaṃ, gaṇanāto asaṃkhiyaṃ.",
  "anya-e1101n:1285_0": "24.",
  "anya-e1101n:1286_0": "Bhavābhave saṃsaranto, mahābhogaṃ labhāmahaṃ;",
  "anya-e1101n:1287_0": "Bhoge me ūnatā natthi, buddhapūjāyi daṃ phalaṃ.",
  "anya-e1101n:1288_0": "25.",
  "anya-e1101n:1289_0": "Dve me bhave saṃsarāmi, devatte atha mānuse;",
  "anya-e1101n:1290_0": "Aññaṃ gatiṃ na jānāmi, buddhapūjāyidaṃ phalaṃ.",
  "anya-e1101n:1291_0": "26.",
  "anya-e1101n:1292_0": "Dve me kule pajānāmi, khattiye cāpi brāhmaṇe;",
  "anya-e1101n:1293_0": "Nīce kule na jānāmi, buddhapūjāyidaṃ phalaṃ.",
  "anya-e1101n:1294_0": "27.",
  "anya-e1101n:1295_0": "Hatthiyānaṃ assayānaṃ, sivikaṃ sandamānikaṃ;",
  "anya-e1101n:1296_0": "Labhāmi sabbameve taṃ, buddhapūjāyidaṃ phalaṃ.",
  "anya-e1101n:1297_0": "28.",
  "anya-e1101n:1298_0": "Dāsīgaṇaṃ dāsagaṇaṃ, nāriyo ca alaṅkatā;",
  "anya-e1101n:1299_0": "Labhāmi sabba meve taṃ, buddhapūjāyidaṃ phalaṃ.",
  "anya-e1101n:1300_0": "29.",
  "anya-e1101n:1301_0": "Koseyyakambaliyāni, khomakappāsikānica;",
  "anya-e1101n:1302_0": "Labhāmi sabbamevetaṃ, buddhapūjāyidaṃ phalaṃ.",
  "anya-e1101n:1303_0": "30.",
  "anya-e1101n:1304_0": "Navavatthaṃ navaphalaṃ, navaggarasabhojanaṃ;",
  "anya-e1101n:1305_0": "Labhāmi sabbamevetaṃ, buddhapūjāyidaṃ phalaṃ.",
  "anya-e1101n:1306_0": "31.",
  "anya-e1101n:1307_0": "Imaṃ khāda imaṃ bhuñja, imamhi sayane saya;",
  "anya-e1101n:1308_0": "Labhāmi sabbamevetaṃ, buddhapūjāyidaṃ phalaṃ.",
  "anya-e1101n:1309_0": "32.",
  "anya-e1101n:1310_0": "Sabbattha pūjito homi, yaso accuggato mama;",
  "anya-e1101n:1311_0": "Mahesakkho ghadā homi, abhejjapariso sadā;",
  "anya-e1101n:1312_0": "Ñātīnaṃ uttamo homi, buddhapūjāyidaṃ phalaṃ.",
  "anya-e1101n:1313_0": "33.",
  "anya-e1101n:1314_0": "Sītaṃ uṇhaṃ na jānāmi, pariḷāho na vijjati;",
  "anya-e1101n:1315_0": "Atho cetasikaṃ dukkhaṃ, hadaye me na vijjati.",
  "anya-e1101n:1316_0": "34.",
  "anya-e1101n:1317_0": "Suvaṇṇavaṇṇo hutvāna, saṃsarāmi bhavābhave;",
  "anya-e1101n:1318_0": "Vevaṇṇiyaṃ na jānāmi, buddhapūjāyidaṃ phalaṃ.",
  "anya-e1101n:1319_0": "35.",
  "anya-e1101n:1320_0": "Devalokā cavitvāna, sukkamūlena codito;",
  "anya-e1101n:1321_0": "Sāvatthiyaṃ pure jāto, mahāsāle suaḍḍhake.",
  "anya-e1101n:1322_0": "36.",
  "anya-e1101n:1323_0": "Pañcakāmaguṇe hitvā, pabbajiṃanagāriyaṃ;",
  "anya-e1101n:1324_0": "Jātiyā sattavassohaṃ, arahattamapāpuṇiṃ.",
  "anya-e1101n:1325_0": "37.",
  "anya-e1101n:1326_0": "Upasampādayī buddho, guṇamaññāya cakkhumā;",
  "anya-e1101n:1327_0": "Taruṇova pūjanīyo haṃ, buddhapūjāyidaṃ phalaṃ.",
  "anya-e1101n:1328_0": "38.",
  "anya-e1101n:1329_0": "Dibbacakkhuṃ visuddhaṃ me, samādhikusalo ahaṃ;",
  "anya-e1101n:1330_0": "Abhiññāpāramippatto, buddhapūjāyidaṃ phalaṃ.",
  "anya-e1101n:1331_0": "39.",
  "anya-e1101n:1332_0": "Paṭisambhidā anuppatto, iddhipādesu kovido;",
  "anya-e1101n:1333_0": "Saddhamme pāramippatto, buddhapūjāyidaṃ phalaṃ.",
  "anya-e1101n:1334_0": "40.",
  "anya-e1101n:1335_0": "Tiṃsakappasahassamhi, yaṃ buddhamabhipūjayiṃ;",
  "anya-e1101n:1336_0": "Duggatiṃ nābhijānāmi, buddhapūjāyidaṃ phalaṃ.",
  "anya-e1101n:1337_0": "41.",
  "anya-e1101n:1338_0": "Kilesā jhāpitā mayhaṃ, bhavā sabbe samūhatā;",
  "anya-e1101n:1339_0": "Nāgova bandhanaṃ chetvā, viharāmi anāsavo.",
  "anya-e1101n:1340_0": "42.",
  "anya-e1101n:1341_0": "Svāgataṃ vata me āsi, buddhaseṭṭhassa santikaṃ;",
  "anya-e1101n:1342_0": "Tisso vijjā anuppatto, kataṃ buddhassa sāsanaṃ.",
  "anya-e1101n:1343_0": "43.",
  "anya-e1101n:1344_0": "Paṭisambhidā catasso ca, vimekkhā pica aṭṭhime;",
  "anya-e1101n:1345_0": "Chaḷabhiññā sacchikatā, kataṃ buddhassa sāsanaṃti;",
  "anya-e1101n:1346_0": "Taṃ sutvā bahū kusalakammaparāyaṇā ahesuṃ.",
  "anya-e1101n:1347_0": "44.",
  "anya-e1101n:1348_0": "Sahetukā pacchimikāpi sattā,",
  "anya-e1101n:1349_0": "Pāpaṃ na sakkonti jahātumevaṃ;",
  "anya-e1101n:1350_0": "Anicchamānehi janehi dukkhaṃ,",
  "anya-e1101n:1351_0": "Ārāva pāpaṃ parivajjanīyaṃti.",
  "anya-e1101n:1352_0": "Uttarasāmaṇerassa vatthuṃ catutthaṃ.",
  "anya-e1101n:1353_0": "25. Kavīrapaṭṭana vatthumhi ayamānupubbīkathā",
  "anya-e1101n:1354_0": "Jambudīpe kira coḷaraṭṭhe kāvīrapaṭṭanaṃ nāma ahosi.",
  "anya-e1101n:1354_1": "Tattha māhissarikā bahū micchādiṭṭhikā vasanti.",
  "anya-e1101n:1354_2": "Tatthekasmiṃ devālaye cittakammaṃ karontā ekasmiṃ phalake issarassa onamitvā vandanākāraṃ bhagavato rūpaṃ akaṃsu.",
  "anya-e1101n:1354_3": "Tasmiṃ samaye tattha bahū upāsakā taṃ devakulaṃ gantvā tattha tattha cittakammāni olokentā tasmiṃ phalake taṃ cittakammaṃ addasaṃsu.",
  "anya-e1101n:1354_4": "Disvāna te aho amhehi apassitabbaṃ passitaṃ.",
  "anya-e1101n:1354_5": "Sadevake loke samārake sabrahmake sassamaṇabrāhmaṇiyāsadevamanussāya pajāya ca aparimāṇesu cakkavāḷesu",
  "anya-e1101n:1354_6": "bhagavato uttaritaraṃ ṭhapetvā samasamopi natthi.",
  "anya-e1101n:1354_7": "Sakalehi sattanikāyehi vandanīyo pūjanīyo bhagavā.",
  "anya-e1101n:1354_8": "Ananurūpaṃ tassa etehi kataṃti rodantā paridevantā rājadvāraṃ gantvā ugghosesuṃ,",
  "anya-e1101n:1354_9": "taṃ sutvā rājā te pakkosāpetvā kasmā tumhe ugghosethāti pucchi,",
  "anya-e1101n:1354_10": "te eva māhaṃsu.",
  "anya-e1101n:1354_11": "Deva amhākaṃ bhagavā devātidevo sakkātisakko brahmātibrahmā meruva acalo sāgaro gambhīro ākāsova ananto",
  "anya-e1101n:1354_12": "pathavīva patthaṭotiādīhi bhagavato guṇaṃ vaṇṇesuṃ.",
  "anya-e1101n:1354_13": "Tena vuttaṃ apadāne.",
  "anya-e1101n:1355_0": "1.",
  "anya-e1101n:1356_0": "Battiṃsalakkhaṇadharo, sunakkhattova candimā;",
  "anya-e1101n:1357_0": "Anubyañjanasampanno, sālarājāva phullito.",
  "anya-e1101n:1358_0": "2.",
  "anya-e1101n:1359_0": "Raṃsijālaparikkhitto, dittova kanakācalo;",
  "anya-e1101n:1360_0": "Byāmappabhāparivuto, sataraṃsi divākaro.",
  "anya-e1101n:1361_0": "3.",
  "anya-e1101n:1362_0": "Soṇṇā nano jinavaro, samaṇīva siluccayo;",
  "anya-e1101n:1363_0": "Karuṇāpuṇṇahadayo, vivaṭṭo viya sāgaro.",
  "anya-e1101n:1364_0": "4.",
  "anya-e1101n:1365_0": "Lokavissutakittīva, sineruva naguttamo;",
  "anya-e1101n:1366_0": "Yasasā vitato dhīro, ākāsasadiso muni.",
  "anya-e1101n:1367_0": "5.",
  "anya-e1101n:1368_0": "Asaṅgacitto sabbattha, anilo viya nāyako;",
  "anya-e1101n:1369_0": "Patiṭṭhā sabbabhūtānaṃ, mahīva munisuttamo.",
  "anya-e1101n:1370_0": "6.",
  "anya-e1101n:1371_0": "Anūpalitto lokena, toyena padumaṃ yathā;",
  "anya-e1101n:1372_0": "Kuvādagacchadahano, aggikkhandhova sobhati.",
  "anya-e1101n:1373_0": "7.",
  "anya-e1101n:1374_0": "Agado viya sabbattha, kilesavisanāsako;",
  "anya-e1101n:1375_0": "Gandhamādanaselova, guṇagandhavibhūsito.",
  "anya-e1101n:1376_0": "8.",
  "anya-e1101n:1377_0": "Guṇānaṃ ākaro dhīro, ratanānaṃva sāgaro;",
  "anya-e1101n:1378_0": "Sindhūva vanarājīnaṃ, kilesamalahārako.",
  "anya-e1101n:1379_0": "9.",
  "anya-e1101n:1380_0": "Vijayīva mahāyodho, mārasenappamaddano;",
  "anya-e1101n:1381_0": "Cakkavattīva so rājā, bojjhaṅgaratanissaro.",
  "anya-e1101n:1382_0": "10.",
  "anya-e1101n:1383_0": "Mahābhisakkasaṅkāso, dosabyādhitikicchako;",
  "anya-e1101n:1384_0": "Sallakatto yathā vejjā, diṭṭhigaṇḍaviphālako.",
  "anya-e1101n:1385_0": "11.",
  "anya-e1101n:1386_0": "Satthā no bhagavā deva, mahābrahmehi vandito;",
  "anya-e1101n:1387_0": "Devindasurasiddhehi, vandanīyo sadā darā.",
  "anya-e1101n:1388_0": "12.",
  "anya-e1101n:1389_0": "Sabbesu cakkavāḷesu, ye aggā ye ca pūjitā;",
  "anya-e1101n:1390_0": "Tesamaggo mahārāja, bhagavā no patāpavāti.",
  "anya-e1101n:1391_0": "Ayuttaṃ deva devakulehi kataṃti āhaṃsu.",
  "anya-e1101n:1391_1": "Taṃ sutvā rājā bho sabbepi manussā attano attano devatānaṃ mahantabhāvaṃ kathenti.",
  "anya-e1101n:1391_2": "Tumhākaṃ pana satthuno mahantabhāvaṃ kathaṃ amhākaṃ jānāpethāti,",
  "anya-e1101n:1391_3": "upāsakā na garu tvaṃ mahārāja phalakaṃ āharāpetvā suddhavatthena veṭhetvā taṃ attano muddikāya lañchitvā",
  "anya-e1101n:1391_4": "surakkhitasugopite ekasmiṃ devakule ṭhapetvā sattāhaccayena āharāpetvā taṃ oloketha,",
  "anya-e1101n:1391_5": "tadā no satthuno mahantānubhāvaṃ jānāthāti āhaṃsu,",
  "anya-e1101n:1391_6": "atha rājā tesaṃ vuttaniyāmeneva kārāpetvā antodevakule ṭhapetvā sabbadvārāni pidahitvā lañchetvā rakkheyyāthāti niyojesi.",
  "anya-e1101n:1391_7": "Tato te upāsakā sabbe sannipatitvā sattāhaṃ dānaṃ dentā sīlaṃ rakkhantā uposathakammaṃ karontā sabbasattesu",
  "anya-e1101n:1391_8": "mettiṃ bhāventā sabbasattānaṃ attanā katapuññesu pattiṃ dentā tiṇṇaṃ ratanānaṃ pūjaṃ karontā evaṃ ugghosesuṃ.",
  "anya-e1101n:1391_9": "Amhākaṃ katakusalanissandena loke mahiddhikā mahānubhāvā sabbe devā ca lokaṃ pālentā cattāro mahārājāno",
  "anya-e1101n:1391_10": "ca amhākaṃ satthuno upaṭṭhānāya upaṭṭhāya itisabbattha ṭhitabhāvaṃ dassentūti saccakiriyaṃ akaṃsu.",
  "anya-e1101n:1391_11": "Atha tesaṃ puññānubhāvena tasmiṃ khaṇe sakkassa devarañño paṇḍukambalasilāsanaṃ uṇhākāraṃ dassesi.",
  "anya-e1101n:1391_12": "Tato so manussalokaṃ olokento micchādiṭṭhīhi kataṃ taṃ vippakāraṃ disvā saṃviggo āgantvā issaraṃ bhagavato",
  "anya-e1101n:1391_13": "pāde vanditvā sayitākāraṃ katvā taṃ pavattiṃ upāsakānaṃ kathetvā sakaṭṭhānameva agamāsi.",
  "anya-e1101n:1391_14": "Tato sattame divasepātova te sabbepi rañño santikaṃ gantvā vanditvā evamāhaṃsu.",
  "anya-e1101n:1391_15": "Deva issaro amhākaṃ bhagavato pāde sirasā vanditvā nipannoti.",
  "anya-e1101n:1391_16": "Atha rājā tesaṃ kathaṃ sutvā nagare bheriṃ carāpetvā mahājane sannipātetvā tehi parivuto devakulaṃ gantvā",
  "anya-e1101n:1391_17": "lañchaṃ bhindāpetvā dvāraṃ vivaritvā phalakaṃ āharāpetvā veṭhitasāṭake mocāpesi.",
  "anya-e1101n:1391_18": "Atha rājā ca mahājano ca taṃ mahantaṃ pāṭihāriyaṃ disvā micchādiṭṭhiṃ pahāya sabbe satthuno saraṇa magamaṃsu.",
  "anya-e1101n:1391_19": "Atha rājā taṃ devakulaṃ bhindāpetvā mahantaṃ ramaṇīyaṃ vihāraṃ kārāpetvā yāvajīvaṃ puññakammaṃ katvā devaloke nibbatti.",
  "anya-e1101n:1392_0": "13.",
  "anya-e1101n:1393_0": "Anabbhutaṃ satthu dharīyamāne,",
  "anya-e1101n:1394_0": "Karonti disvā kusalāni iddhiṃ;",
  "anya-e1101n:1395_0": "Ye taṃ muninde parinibbutamhi,",
  "anya-e1101n:1396_0": "Karonti puññāni mahabbhūtaṃ yeti.",
  "anya-e1101n:1397_0": "Kāvīrapaṭṭanavatthuṃ pañcamaṃ.",
  "anya-e1101n:1398_0": "26. Coraghātakavatthumhi ayamānupubbīkathā",
  "anya-e1101n:1399_0": "Ekasmiṃ kira samaye amhākaṃ bhagavā sāvatthiyaṃ upanissāya jetavane viharati dhammadesanāya mahājanassa saggamokkhasampadaṃ dadamāno.",
  "anya-e1101n:1399_1": "Tasmiṃsamaye pañcasatā corā aṭavito nagaraṃ āgantvā rattibhāge corakammaṃ katvā tena puttadāre posenti.",
  "anya-e1101n:1399_2": "Athekadivasaṃ corā corakammatthāya nagaraṃ pavisantā nagaradvāre ekaṃ dukkhitaṃ janapadamanussaṃ passitvā hambho kattha vasatīti pucchiṃsu,",
  "anya-e1101n:1399_3": "so attajanā janapadavāsibhāvaṃ pakāsesi.",
  "anya-e1101n:1399_4": "Athassa te kasmā bho iminā dukkhavāsena vasissasi,",
  "anya-e1101n:1399_5": "ehi amhehi saddhiṃ corakammaṃ karonto vatthālaṅkārasampanno puttadāraṃ posehi.",
  "anya-e1101n:1399_6": "Iminā kapaṇavāsena na vasāti āhaṃsu.",
  "anya-e1101n:1399_7": "So panime yuttaṃ kathentīti tesaṃ vacanaṃ sampaṭicchi.",
  "anya-e1101n:1399_8": "Atha te evaṃ sati amhehi saddhiṃ āgacchāhīti vatvā naṃ gahetvā antonagaraṃ paviṭṭhā tattha tattha vilumpantā corakammaṃ akaṃsu.",
  "anya-e1101n:1399_9": "Tadā jānapadiko laddhavibhavo imameva varataranti tehi saddhiṃ corakammaṃ karonto jīvikaṃ kappesi,",
  "anya-e1101n:1399_10": "athekadivasaṃ rājapurisā katakamme te sabbeva gahetvā pacchābāhaṃ gāḷhaṃ bandhitvā kosalarañño dassesuṃ,",
  "anya-e1101n:1399_11": "rājā te disvā evamāha,",
  "anya-e1101n:1399_12": "bhaṇe tumhākaṃ antare yo etesaṃ māretvā jīvitakkhayaṃ pāpessati,",
  "anya-e1101n:1399_13": "tassa jīvitadānaṃ dammīti,",
  "anya-e1101n:1399_14": "taṃ sutvā te corā sabbe aññamaññañātisuhadasambandhabhāvena taṃ na icchiṃsu.",
  "anya-e1101n:1399_15": "So pana janapadavāsī manusso ahamete sabbe māressāmīti rañño vatvā tenānuññāto te sabbe māresi.",
  "anya-e1101n:1399_16": "Taṃ disvā tuṭṭho rājā tassa coraghātakammaṃ adāsi.",
  "anya-e1101n:1399_17": "So core ca vajjhappatte ca mārento pañcavīsativassāni vasanto aparabhāge mahallako ahosi.",
  "anya-e1101n:1399_18": "Atha so mandabalattā katipayapahārenāpi coraṃ māretuṃ na sakkoti,",
  "anya-e1101n:1399_19": "rājā taṃ ñatvā aññassa coraghātakammaṃ adāsi.",
  "anya-e1101n:1399_20": "Atha so coraghātakammā coraghātakamma itipikatthaci parihīno attano gehe vasati.",
  "anya-e1101n:1399_21": "Tadā aññataro manusso mantaṃ parivattetvā nāsāvātena manussamāraṇakamantaṃ jānāti.",
  "anya-e1101n:1399_22": "Tathāhi hatthapādakaṇṇanāsasīsādīsu yaṃkiñci chejjabhejjaṃ kattukāmo mantaṃ parivattetvā nāsāvātaṃ vissajjeti.",
  "anya-e1101n:1399_23": "Taṃ taṃ ṭhānaṃ chijjati bhijjati,",
  "anya-e1101n:1399_24": "evaṃ mahānubhāvo so manto,",
  "anya-e1101n:1399_25": "atha so taṃ purisaṃ upaṭṭhahitvā mantaṃ labhitvā rañño sāsanaṃ pesesi.",
  "anya-e1101n:1399_26": "Ahaṃ ito pubbe mahallakattā corānaṃ hatthapādādayo dukkhena chejja bhejjaṃ karomi,",
  "anya-e1101n:1399_27": "māretabbepi dukkhena māremi.",
  "anya-e1101n:1399_28": "Idāni panāhaṃ tathā na karomi,",
  "anya-e1101n:1399_29": "mama mantānubhāvena chejjabhejjakammaṃ karissāmīti.",
  "anya-e1101n:1399_30": "Rājā taṃ sāsanaṃ sutvā sādhūti taṃ pakkosāpetvā ṭhānantaraṃ tasseva pākatika makāsi.",
  "anya-e1101n:1399_31": "So tato paṭṭhāya taṃ kammaṃ karonto puna pañcavassāni atikkāmesi.",
  "anya-e1101n:1399_32": "So mahallako khīṇāyuko dubbalo maraṇamañcaparāyaṇo hutvā maraṇavedanādukkhena mahantena bhayānakena saddena",
  "anya-e1101n:1399_33": "vissaraṃ viravanto nimīlitena cakkhunā bhayānakaṃ narakaggijālāpajjalantaayakūṭamuggaradhare nirayapāle",
  "anya-e1101n:1399_34": "ca passanto nipanno hoti,",
  "anya-e1101n:1399_35": "tato tassa paṭivissakagehe manussā tassa bhayānakasaddasavaṇena gehaṃ chaṭṭetvā palāyiṃsu.",
  "anya-e1101n:1399_36": "Tasmiṃ kira divase mahāsāriputtatthero dibbacakkhunā lokaṃ olokentā taṃ coraghātakaṃ tadaheva kālaṃkatvā",
  "anya-e1101n:1399_37": "niraye nibbattamānaṃ disvā mayi tattha gate panesa mayi pasādena sagge nibbattatīti ñatvā ajja mayā tassānuggahaṃ",
  "anya-e1101n:1399_38": "kātuṃ vaṭṭatīti pubbaṇhasamayaṃ nivāsetvā tassa gharadvāra magamāsi.",
  "anya-e1101n:1399_39": "Atha so theraṃ disvā kuddho kopena taṭataṭāyamānadeho ajja taṃ vijjhitvā phāletvā māressāmīti nipannova mantaṃ parivattetvā nāsāvātaṃ vissajjesi,",
  "anya-e1101n:1399_40": "thero tasmiṃ khaṇe nirodhasamāpanno nirodhā vuṭṭhāya suriyo viya virocamāno aṭṭhāsi,",
  "anya-e1101n:1399_41": "atha so therassa tayo vāre tatheva katvā kiñci kātuṃ asakkonto ativiya vimhitacitto there cittaṃ pasādetvā attano paṭiyattaṃ pāyasaṃ therassa dāpesi,",
  "anya-e1101n:1399_42": "thero maṅgalaṃ vaḍḍhetvā vihārameva agamāsi,",
  "anya-e1101n:1399_43": "coraghātako therassa dinnadānaṃ anussaranto tasmiṃ khaṇe kālaṃ katvā sagge nibbatti.",
  "anya-e1101n:1399_44": "Aho vītarāgānaṃ buddhaputtānaṃ ānubhāvo.",
  "anya-e1101n:1399_45": "Evaṃ narake nibbattamānopissa balena sagge nibbattoti. Tathāhi.",
  "anya-e1101n:1400_0": "1.",
  "anya-e1101n:1401_0": "Dānaṃ tāṇaṃ manussānaṃ, dānaṃ duggativāraṇaṃ;",
  "anya-e1101n:1402_0": "Dānaṃ saggassa sopānaṃ, dānaṃ santikaraṃ paraṃ.",
  "anya-e1101n:1403_0": "2.",
  "anya-e1101n:1404_0": "Icchiticchitadānena, dānaṃ cintāmaṇī viya;",
  "anya-e1101n:1405_0": "Kapparukkhova sattānaṃ, dānaṃ bhaddaghaṭoviya.",
  "anya-e1101n:1406_0": "3.",
  "anya-e1101n:1407_0": "Sīlavantassa dānena, cakkavattisirimpi ca;",
  "anya-e1101n:1408_0": "Labhanti sakkasampattiṃ, tathā lokuttaraṃ sukhaṃ.",
  "anya-e1101n:1409_0": "4.",
  "anya-e1101n:1410_0": "Pāpakammesu nirato, ṭhitoyaṃ narakāyane narakāvane itipikatthaci;",
  "anya-e1101n:1411_0": "Sāriputtassa therassa, piṇḍapātassa vāhasā.",
  "anya-e1101n:1412_0": "5.",
  "anya-e1101n:1413_0": "Apāyaṃ parivajjetvā, nekadukkhasamākulaṃ;",
  "anya-e1101n:1414_0": "Devasaṅghaparibbūḷho, gato devapuraṃ varaṃ.",
  "anya-e1101n:1415_0": "6.",
  "anya-e1101n:1416_0": "Tasmā sukhette saddhāya, detha dānāni kāmadaṃ;",
  "anya-e1101n:1417_0": "Dānaṃ dentehi sīlampi, pālanīyaṃtisundaranti pālanaṃcātisundaraṃ itipikatthaci.",
  "anya-e1101n:1418_0": "Atha bhikkhū dhammasabhāyaṃ sannipatitvā nisinnā bhagavantaṃ pucchiṃsu,",
  "anya-e1101n:1418_1": "kiṃbhante so pāpo catūsu apāyesu katarasmiṃ nibbattoti.",
  "anya-e1101n:1418_2": "Atha satthā ajjesa bhikkhave sāriputtassa dinnadānānubhāvena devaloke nibbatto,",
  "anya-e1101n:1418_3": "tasseva nissandena anāgate paccekabuddho bhavissatīti byākāsīti.",
  "anya-e1101n:1419_0": "7.",
  "anya-e1101n:1420_0": "Bho sāriputte nihitappadānaṃ,",
  "anya-e1101n:1421_0": "Khaṇena pāpeti hi saggamaggaṃ;",
  "anya-e1101n:1422_0": "Tasmā sukhettesu dadātha dānaṃ,",
  "anya-e1101n:1423_0": "Kāmattha ce saggamokkhaṃ parattha.",
  "anya-e1101n:1424_0": "Coraghātakavatthuṃ chaṭṭhamaṃ.",
  "anya-e1101n:1425_0": "27. Saddhopāsakassa vatthumhi ayamānupubbīkathā",
  "anya-e1101n:1426_0": "Atīte kira kassapadasabalassa kāle eko puriso saddho ratanattayesu pasanno ucchuyantakammena jīvikaṃ kappento paṭivasati.",
  "anya-e1101n:1426_1": "Atha so ekaṃ gilānabhikkhuṃ disvā tassa uḷuṅkamattaṃ sappiṃ adāsi,",
  "anya-e1101n:1426_2": "tathevekassa bhikkhussa ekaṃ guḷapiṇḍaṃ adāsi,",
  "anya-e1101n:1426_3": "athāparasmiṃdivase ekaṃ chātajjhattaṃ sunakhaṃ disvā tassa bhattapiṇḍena saṅgaha makāsi,",
  "anya-e1101n:1426_4": "athekassa iṇaṭṭhakassa ekaṃ kahāpaṇaṃ adāsi,",
  "anya-e1101n:1426_5": "athekadivasaṃ dhammaṃ suṇamāno dhammadesakassa bhikkhussa sāṭakaṃ pūjesi,",
  "anya-e1101n:1426_6": "so ettakaṃ puññakammaṃ katvā bhavesu caramānohaṃ samuddapabbatādīsupi yaṃ yaṃ icchāmi.",
  "anya-e1101n:1426_7": "Taṃ taṃ samijjhatūti patthanaṃ akāsi,",
  "anya-e1101n:1426_8": "so aparabhāge kālaṃ katvā teheva kusalamūlehi suttappabuddho viya devaloke nibbattitvā tattha mahantaṃ",
  "anya-e1101n:1426_9": "dibbasampattiṃ anubhavitvā tato cuto amhākaṃ bhagavato kāle sāvatthiyaṃ mahaddhane mahāsālakule nibbattitvā",
  "anya-e1101n:1426_10": "tato so viññutaṃ patto kālena kālaṃ dhammaṃ suṇanto gharāvāse ādīnavaṃ pabbajjāya ca ānisaṃsaṃ sutvā",
  "anya-e1101n:1426_11": "pabbajito na cireneva arahattaṃ pāpuṇi.",
  "anya-e1101n:1426_12": "So aparabhāge satthāraṃ vanditvā pañcasatabhikkhuparivāro ugganagaraṃ agamāsi,",
  "anya-e1101n:1426_13": "tattha seṭṭhino bhariyā saddhā ahosi pasannā.",
  "anya-e1101n:1426_14": "Sā theraṃ pañcahi bhikkhusatehi saddhiṃ bhikkhāya carantaṃ disvā turitaturitā gantvā therassa pattaṃ",
  "anya-e1101n:1426_15": "gahetvā saddhiṃ pañcasatehi bhikkhūhi bhojetvā theraṃ tattha nibaddhavāsatthaṃ yācitvā pañcasatakūṭāgārāni",
  "anya-e1101n:1426_16": "kārāpetvā alaṅkaritvā pañcasatabhikkhū tattha vāsentī nibaddhaṃ catupaccayehi upaṭṭhānamakāsi.",
  "anya-e1101n:1426_17": "Tato thero taṃ pañcasu sīlesu patiṭṭhāpetvā tattha yathābhirantaṃ viharitvā aññatta gantukāmo anupubbena paṭṭanagāmaṃ agamāsi,",
  "anya-e1101n:1426_18": "tattha vasitvā tato nāvaṃ abhiruyha pañcasatabhikkhūhi parivuto samuddapiṭṭhena gacchati,",
  "anya-e1101n:1426_19": "samuddaṃ tarantassa tassa sāgaramajjhe udaravāto samuṭṭhahitvā pīḷeti,",
  "anya-e1101n:1426_20": "taṃ disvā bhikkhū bhante idaṃ pubbe kena vūpasamessatīti pucchiṃsu,",
  "anya-e1101n:1426_21": "thero pubbe me āvuso uluṅkamatte sappipīte rogo vūpasammatīti āha,",
  "anya-e1101n:1426_22": "bhikkhū bhante samuddapiṭṭhe kathaṃ sappiṃ labhissāma,",
  "anya-e1101n:1426_23": "adhivāsethāti āhaṃsu,",
  "anya-e1101n:1426_24": "taṃ sutvā therena theronanoāyasmantā itisabbattha na no āyasmantā sappi dullabhā,",
  "anya-e1101n:1426_25": "mama pattaṃ gahetvā samuddodakaṃ uddharitvā ānethāti vutte bhikkhū tathā akaṃsu.",
  "anya-e1101n:1426_26": "Uddhaṭamattameva taṃudakaṃ parivattetvā sappi ahosi,",
  "anya-e1101n:1426_27": "atha bhikkhū taṃ disvā acchariyabbhutacittā jātā therassa sappiṃ upanāmesuṃ,",
  "anya-e1101n:1426_28": "therena sappino sappinā itisabbattha pītamatte so ābādho vūpasami,",
  "anya-e1101n:1426_29": "athassa bhikkhūhi ki metaṃ bhante acchariyaṃ,",
  "anya-e1101n:1426_30": "na no ito pubbe evarūpaṃ diṭṭhapubbaṃti vutte thero tenahi katapuññānaṃ puññavipākaṃ passissathāti vatvā samuddaṃ olokesi idaṃ sappi hotūti.",
  "anya-e1101n:1426_31": "Athassa cakkhupathe samudde sabbodakaṃ parivattetvā sappi ahosi.",
  "anya-e1101n:1426_32": "Athassa bhikkhū abbhutacittā aññampi īdisaṃ puññaṃ atthi bhanteti pucchiṃsu,",
  "anya-e1101n:1426_33": "tato thero tenahi passathāyasmantā mama puññanti vatvā samantā tattha tattha ghanaselapabbate olokesi,",
  "anya-e1101n:1426_34": "sabbāni tāni guḷapiṇḍāni ahesuṃ,",
  "anya-e1101n:1426_35": "tato cakkhupathe samantā bhattabhājanāni dassesi sabyañjanaṃ sopakaraṇaṃ.",
  "anya-e1101n:1426_36": "Tato himavantaṃ olokesi,",
  "anya-e1101n:1426_37": "sabbaṃ taṃ suvaṇṇamayaṃ ahosi.",
  "anya-e1101n:1426_38": "Athābhimukhaṭṭhāne mahantaṃ vanasaṇḍaṃ olokesi,",
  "anya-e1101n:1426_39": "sakalavanasaṇḍaṃnānāvirāgavatthehi sañchannaṃ ahosi,",
  "anya-e1101n:1426_40": "bhikkhū taṃ taṃ pāṭihāriyaṃ disvā atīva vimhitā bhante kena te puññakammena etādisāni pāṭihāriyāni bhavissantīti pucchiṃsu,",
  "anya-e1101n:1426_41": "thero kassapadasabalassa kāle attanā kataṃ sabbaṃ taṃ kusalaṃ pakāsesi. Tenettha.",
  "anya-e1101n:1427_0": "1.",
  "anya-e1101n:1428_0": "Imasmiṃ bhaddake kappe, kassapo nāma nāyako;",
  "anya-e1101n:1429_0": "Sabbalokahitatthāya, loke uppajji cakkhumā.",
  "anya-e1101n:1430_0": "2.",
  "anya-e1101n:1431_0": "Tadāhaṃ ucchuyantamhi, niyutto guḷakārako;",
  "anya-e1101n:1432_0": "Tena kammena jīvāmi, posento puttadārake.",
  "anya-e1101n:1433_0": "3.",
  "anya-e1101n:1434_0": "Kilantindriyamaddakkhiṃ, bhikkhuṃ rogāturaṃ tadā;",
  "anya-e1101n:1435_0": "Bhikkhācārakavattena, ghatatthaṃ ghatamattamupāgataṃ itisabbattha samupāgataṃ.",
  "anya-e1101n:1436_0": "4.",
  "anya-e1101n:1437_0": "Uluṅkamattaṃ sappissa, adadaṃ tassa bhikkhuno;",
  "anya-e1101n:1438_0": "Saddahanto dānaphalaṃ, dayāyu daggamānaso.",
  "anya-e1101n:1439_0": ".5",
  "anya-e1101n:1440_0": "Tena kammena saṃsāre, saṃsaranto bhavābhave;",
  "anya-e1101n:1441_0": "Yatthicchāmi ghataṃ tattha, uppajjati anappakaṃ.",
  "anya-e1101n:1442_0": "6.",
  "anya-e1101n:1443_0": "Icchāmahaṃ samuddasmiṃ, phalampi ghatamattano;",
  "anya-e1101n:1444_0": "Taṃ taṃ sabbaṃ ghataṃ hoti, ghatadānassidaṃ phalaṃ.",
  "anya-e1101n:1445_0": "7.",
  "anya-e1101n:1446_0": "Suṇātha mayhaṃ aññampi, puññakammaṃ manoramaṃ;",
  "anya-e1101n:1447_0": "Tadā disvānahaṃ bhikkhuṃ, rogena paripīḷitaṃ.",
  "anya-e1101n:1448_0": "8.",
  "anya-e1101n:1449_0": "Guḷapiṇḍaṃ gahetvāna, patte tassa samākiriṃ;",
  "anya-e1101n:1450_0": "Tena so sukhito āsi, rogaṃ byapagataṃ tadā.",
  "anya-e1101n:1451_0": "9.",
  "anya-e1101n:1452_0": "Tena me guḷadānena, saṃsaraṃ devamānuse;",
  "anya-e1101n:1453_0": "Yatthatthosmi guḷenāhaṃ, tattha taṃ sulabhaṃ mama.",
  "anya-e1101n:1454_0": "10.",
  "anya-e1101n:1455_0": "Selāca vipulā mayhaṃ, honti cittānuvattakā;",
  "anya-e1101n:1456_0": "Mahantaguḷapiṇḍāva, guḷadāne idaṃ phalaṃ.",
  "anya-e1101n:1457_0": "11.",
  "anya-e1101n:1458_0": "Athāpi me kataṃ puññaṃ, suṇātha sādhu bhikkhavo;",
  "anya-e1101n:1459_0": "Chātajjhattaṃ phandamānaṃ, disvāna sunakhaṃ tadā.",
  "anya-e1101n:1460_0": "12.",
  "anya-e1101n:1461_0": "Bhattapīṇḍena saṅgaṇhiṃ, tampi dānaṃ phalāvahaṃ;",
  "anya-e1101n:1462_0": "Tato paṭṭhāya nāhosi, annapānena ūnatā.",
  "anya-e1101n:1463_0": "13.",
  "anya-e1101n:1464_0": "Sulabhannapāno sukhito, ahosiṃjātijātiyaṃ;",
  "anya-e1101n:1465_0": "Ajjāpi yadi icchāmi, bhojanena payojanaṃ.",
  "anya-e1101n:1466_0": "14.",
  "anya-e1101n:1467_0": "Cakkhupathe samantā me, jāyantukkhaliyo bahū;",
  "anya-e1101n:1468_0": "Athāparampi kusalaṃ, akāsiṃtaṃ saṇātha me.",
  "anya-e1101n:1469_0": "15.",
  "anya-e1101n:1470_0": "Iṇaṭṭhakassa posassa, adāsekaṃ kahāpaṇaṃ;",
  "anya-e1101n:1471_0": "Tena me puññakammena, anomabhavasampadaṃ.",
  "anya-e1101n:1472_0": "16.",
  "anya-e1101n:1473_0": "Pacuraṃ jātarūpañca, labhāmi jātijātiyaṃ;",
  "anya-e1101n:1474_0": "Sacajja dhanakāmohaṃ, ghanaselopi pabbato;",
  "anya-e1101n:1475_0": "Hoti hemamayaṃ sabbaṃ, iṇato mocane phalaṃ.",
  "anya-e1101n:1476_0": "17.",
  "anya-e1101n:1477_0": "Aññampi mama puññaṃ bho, suṇātha sutisobhanaṃ;",
  "anya-e1101n:1478_0": "Kassapassa bhagavato, sāsanekaṃ bahussutaṃ.",
  "anya-e1101n:1479_0": "18.",
  "anya-e1101n:1480_0": "Desentaṃ munino dhammaṃ, sutvā pīṇitamānaso;",
  "anya-e1101n:1481_0": "Pūjesiṃsāṭakaṃ mayhaṃ, dhammassa dhammasāmino.",
  "anya-e1101n:1482_0": "19.",
  "anya-e1101n:1483_0": "Tenāhaṃ puññakammena, saṃsaraṃ devamānuse;",
  "anya-e1101n:1484_0": "Labhāmi pacuraṃ vatthaṃ, yaṃ lokasmiṃ varaṃ paraṃ.",
  "anya-e1101n:1485_0": "20.",
  "anya-e1101n:1486_0": "Icchamāno sace ajja jānamānopahaṃajja; jānadhānocahaṃajja itikatthaci, himavantampi pabbataṃ;",
  "anya-e1101n:1487_0": "Nānāvirāgavatthehi, chādayissaṃ samantato.",
  "anya-e1101n:1488_0": "21.",
  "anya-e1101n:1489_0": "Sace icchāmi ajjeva, vatthenacchādayā mite;",
  "anya-e1101n:1490_0": "Jantavo catudīpasmiṃ, vatthadānassidaṃ phalaṃ.",
  "anya-e1101n:1491_0": "22.",
  "anya-e1101n:1492_0": "Etesaṃ puññakammānaṃ, vāhasā kāmabhūmiyaṃ;",
  "anya-e1101n:1493_0": "Sampatti manubhutvāna, sāvatthipura muttame.",
  "anya-e1101n:1494_0": "23.",
  "anya-e1101n:1495_0": "Jāto kule mahābhoge,",
  "anya-e1101n:1496_0": "Vuddhippatto sukhedhito;",
  "anya-e1101n:1497_0": "Tassa dhammaṃ suṇitvāna,",
  "anya-e1101n:1498_0": "Pabbajitvāna sāsane.",
  "anya-e1101n:1499_0": "24.",
  "anya-e1101n:1500_0": "Lokuttaraṃ aggarasaṃ, bhuñcanto munivāhasā;",
  "anya-e1101n:1501_0": "Kilese pajahitvāna, arahattamapāpuṇiṃ.",
  "anya-e1101n:1502_0": "25.",
  "anya-e1101n:1503_0": "Kusalaṃ nā vamantabbaṃ, khuddakanti kadācipi;",
  "anya-e1101n:1504_0": "Anantaphaladaṃ hoti, nibbāṇampi dadāti taṃ.",
  "anya-e1101n:1505_0": "Athassa dhammadesanaṃ sutvā bhikkhū ca mahājano ca dānādikusalakammaṃ katvā yebhuyyena saggaparāyaṇā ahesuṃti.",
  "anya-e1101n:1506_0": "26.",
  "anya-e1101n:1507_0": "Manopasādenapi appapuññaṃ,",
  "anya-e1101n:1508_0": "Evaṃ mahantaṃ bhavatīti ñatvā;",
  "anya-e1101n:1509_0": "Mā appapuññanti pamajjathambho;",
  "anya-e1101n:1510_0": "Sarātha deviṃ idha lājadāyiṃ.",
  "anya-e1101n:1511_0": "Saddhopāsakassa vatthuṃ sattamaṃ.",
  "anya-e1101n:1512_0": "28. Kapaṇassa vatthumhi ayamānupubbīkathā",
  "anya-e1101n:1513_0": "Amhākaṃ bhagavati parinibbute bārāṇasīnagaravāsī eko duggatapuriso paragehe bhatiṃkatvā jīvikaṃ kappeti,",
  "anya-e1101n:1513_1": "tasmiṃ samaye nagaravāsino yebhuyyena tasmiṃ tasmiṃ ṭhāne maṇḍapādayo kārāpetvā mahādānaṃ denti,",
  "anya-e1101n:1513_2": "taṃ disvā duggato evaṃ cintesi,",
  "anya-e1101n:1513_3": "ahaṃ pubbe akatapuññattā paragehe bhatiṃ katvā kicchena kasirena jīvāmi.",
  "anya-e1101n:1513_4": "Nivāsanapārupanampi vāsaṭṭhānamattammi dukkhato labhāmi.",
  "anya-e1101n:1513_5": "Idāni buddhuppādo vattati bhikkhusaṅghopi.",
  "anya-e1101n:1514_0": "Sabbe ime dānaṃ datvā saggamaggaṃ sodhenti.",
  "anya-e1101n:1514_1": "Mayāpi dānaṃ dātuṃ vaṭṭati.",
  "anya-e1101n:1514_2": "Tamme dīgharattaṃ hitāya sukhāya bhavissati.",
  "anya-e1101n:1514_3": "Api ca mayhaṃ taṇḍulanālimattampi natthi,",
  "anya-e1101n:1514_4": "akatavīriyena taṃ matthakaṃ pāpetuṃ na sakkā,",
  "anya-e1101n:1514_5": "etadatthāyāhaṃ uyyogaṃ katvā dānaṃ dassāmīti cintetvā tato paṭṭhāya bhatiṃ pariyesamāno gantvā tattha",
  "anya-e1101n:1514_6": "tattha bhatiṃ katvā laddhanivāpe ca bhikkhācariyāya laddhatilataṇḍulādayo ca ekattha saṃharitvā manusse",
  "anya-e1101n:1514_7": "samādāpetvā tasmiṃ maṇḍapaṃ kārāpetvā vanakusamādīhi taṃ alaṅkaritvā bhikkhū nimantetvā maṇḍape nisīdāpetvā",
  "anya-e1101n:1514_8": "sabbesaṃ pāyasaṃ pāyāsaṃ itisabbattha paṭiyādetvā bhojesi.",
  "anya-e1101n:1514_9": "Atha so maraṇakāle attanā kataṃ taṃ dānavaraṃ anussari.",
  "anya-e1101n:1514_10": "So tena kusalakammena suttappabuddho viya devaloke nibbatti.",
  "anya-e1101n:1514_11": "Tasmiṃ tena katapuññānurūpaṃ mahantaṃ kanakavimānaṃ nibbatti.",
  "anya-e1101n:1514_12": "Samantā tigāvutaṭṭhāne devatā nānā vidhāni turiyāni gahetvā upahāraṃ karonti.",
  "anya-e1101n:1514_13": "Niccaṃ devaccharāsahassāni devaccharāsahassaṃ itisabbattha taṃ parivāretvā tiṭṭhanti.",
  "anya-e1101n:1514_14": "Evaṃ so mahantaṃ sampattiṃ anubhavati.",
  "anya-e1101n:1514_15": "Athekadivasaṃ suvaṇṇaselavihāravāsī mahāsaṅgharakkhitatthero pattapaṭisambhido devacārikaṃ caramāno taṃ",
  "anya-e1101n:1514_16": "devaputtaṃ anupamāya devasampattiyā virocamānaṃ disvā upasaṅkamma ṭhito tena katakammaṃ pucchi.",
  "anya-e1101n:1514_17": "Sopissa yathābhūtaṃ byākāsi, tenattha.",
  "anya-e1101n:1515_0": "1.",
  "anya-e1101n:1516_0": "Sabbasovaṇṇayo āsi, pāsādo ratanāmayo;",
  "anya-e1101n:1517_0": "Soṇṇasiṅgasatākiṇṇo, duddikkho ca pabhassaro.",
  "anya-e1101n:1518_0": "2.",
  "anya-e1101n:1519_0": "Kūṭāgāra satākiṇṇo, soṇṇamālāsamākulo;",
  "anya-e1101n:1520_0": "Muttākalāpālambanti, tattha tattha manoramā.",
  "anya-e1101n:1521_0": "3.",
  "anya-e1101n:1522_0": "Nekagabbhasatākiṇṇo, sayanāsanamaṇḍito;",
  "anya-e1101n:1523_0": "Vibhatto bhabbabhāgehi, puññavaḍḍhakinā kato.",
  "anya-e1101n:1524_0": "4.",
  "anya-e1101n:1525_0": "Naccanti pamadā tattha, bherimaṇḍalamajjhagā;",
  "anya-e1101n:1526_0": "Gāyanti kāci kīḷanti, vādenti kāci tantiyo.",
  "anya-e1101n:1527_0": "5.",
  "anya-e1101n:1528_0": "Tato tigāvute ṭhāne, pāsādassa samantato;",
  "anya-e1101n:1529_0": "Sahaccharā devaputtā, gahetvā ātatādayo.",
  "anya-e1101n:1530_0": "6.",
  "anya-e1101n:1531_0": "Modanti parivāretvā, naccagītādinā sadā;",
  "anya-e1101n:1532_0": "Ullaṅghantica selenti, silāghanti samantato.",
  "anya-e1101n:1533_0": "7.",
  "anya-e1101n:1534_0": "Evaṃ mahiddhiko dāni, tuvaṃ vandova bhāsati;",
  "anya-e1101n:1535_0": "Pucchāmi taṃ devaputta, kiṃ kammamakarī purā.",
  "anya-e1101n:1536_0": "Devaputto āha.",
  "anya-e1101n:1537_0": "8.",
  "anya-e1101n:1538_0": "Ahosiṃ duggato pubbe, bārāṇasīpuruttame;",
  "anya-e1101n:1539_0": "Dānaṃ denti narā tattha, nimantetvāna bhikkhavo.",
  "anya-e1101n:1540_0": "9.",
  "anya-e1101n:1541_0": "Jīvanto bhatiyā sohaṃ, dānaṃ dente mahājane;",
  "anya-e1101n:1542_0": "Tuṭṭhahaṭṭhe pamudite, evaṃ cintesahaṃ tadā.",
  "anya-e1101n:1543_0": "10.",
  "anya-e1101n:1544_0": "Sampannavatthālaṅkārā, dānaṃ denti ime janā;",
  "anya-e1101n:1545_0": "Paratthapi pahaṭṭhāva, sampattimanubhonti te.",
  "anya-e1101n:1546_0": "11.",
  "anya-e1101n:1547_0": "Buddhuppādo ayaṃ dāni, dhammo loke pavattati;",
  "anya-e1101n:1548_0": "Susīlā dāni vattanti, dakkhiṇeyyā jinorasā.",
  "anya-e1101n:1549_0": "12.",
  "anya-e1101n:1550_0": "Anāvaṭṭhito avaṭṭhitoca; andhaṭṭhitoca itipikattaci saṃsāro, apāyā khalu pūritā;",
  "anya-e1101n:1551_0": "Kalyāṇavimukhā sattā, kāmaṃ gacchanti duggatiṃ.",
  "anya-e1101n:1552_0": "13.",
  "anya-e1101n:1553_0": "Idāni dukkhito hutvā, jīvāmi kasirenahaṃ;",
  "anya-e1101n:1554_0": "Daliddo kapaṇo dīno, appabhogo anālayo.",
  "anya-e1101n:1555_0": "14.",
  "anya-e1101n:1556_0": "Idāni bījaṃ ropemi, sukhette sādhusammate;",
  "anya-e1101n:1557_0": "Appevanāma tenāhaṃ, parattha sukhito siyā.",
  "anya-e1101n:1558_0": "15.",
  "anya-e1101n:1559_0": "Iti cintiya bhikkhitvā, bhatiṃ katvāna nekadhā;",
  "anya-e1101n:1560_0": "Maṇḍapaṃ tattha kāretvā, nimantetvāna bhikkhavo.",
  "anya-e1101n:1561_0": "16.",
  "anya-e1101n:1562_0": "Āyāsena adāsāhaṃ, pāyasaṃ amatāya so;",
  "anya-e1101n:1563_0": "Tena kammavipākena, devaloke manorame.",
  "anya-e1101n:1564_0": "17.",
  "anya-e1101n:1565_0": "Jātomhi dibbakāmehi, modamāno anekadhā;",
  "anya-e1101n:1566_0": "Dīghāyuko vaṇṇavanto, tejassīca ahosahanti.",
  "anya-e1101n:1567_0": "Evaṃ devaputto attanā katapuññakammaṃ vittārena kathesi,",
  "anya-e1101n:1567_1": "theropi manussalokaṃ āgantvā manussānaṃ attanā paccakkhato diṭṭhadibbasampattiṃ pakāsesi.",
  "anya-e1101n:1567_2": "Taṃ sutvā mahājano kusalakammaṃ katvā yebhuyyena sagge nibbattoti.",
  "anya-e1101n:1568_0": "18.",
  "anya-e1101n:1569_0": "Anālayo duggatadīnakopi,",
  "anya-e1101n:1570_0": "Dānaṃ dadanto dhigato visesaṃ;",
  "anya-e1101n:1571_0": "Saggā pavaggaṃ yadi patthayavho,",
  "anya-e1101n:1572_0": "Hantvāna maccheramalaṃ dadāthāti.",
  "anya-e1101n:1573_0": "Kapaṇassa vatthuṃ aṭṭhamaṃ.",
  "anya-e1101n:1574_0": "29. Devaputtassa vatthumhi ayamānupubbīkathā",
  "anya-e1101n:1575_0": "Ito pubbe nāradassa kira sammāsambuddhassa kāle ayaṃ dīpo aññatarena nāmena pākaṭo ahosi,",
  "anya-e1101n:1575_1": "so panekasmiṃ kāle dubbhikkho ahosi dussasso,",
  "anya-e1101n:1575_2": "mahāchātakabhayaṃ satte pīḷeti.",
  "anya-e1101n:1575_3": "Tasmiṃ samaye nāradassa bhagavato eko sāsaniko sāvako aññatarasmiṃ gāme piṇḍāya caritvā yathā dhotapattova nikkhami.",
  "anya-e1101n:1575_4": "Athaññatarasmiṃ gehe manussā ekaṃ taṇḍulanāḷiṃpoṭalikāya bandhitvā udake pakkhipitvā pacitvā udakaṃ gahetvā pivanto jīvanti,",
  "anya-e1101n:1575_5": "tadā theraṃ disvā vanditvā pattaṃ gahetvā tena taṇḍulena bhattaṃ pacitvā patte pakkhipitvā therassa adaṃsu.",
  "anya-e1101n:1575_6": "Atha tesaṃ saddhābalena sā ukkhali bhattena paripuṇṇā ahosi,",
  "anya-e1101n:1575_7": "te taṃ abbhutaṃ disvā ayyassa dinnadāne vipāko ajjeva no diṭṭhoti somanassajātā mahājanaṃ sannipātetvā te bhattaṃ bhojetvā pacchā sayaṃ bhuñjiṃsu.",
  "anya-e1101n:1575_8": "Bhattassa gahitagahitaṭṭhānaṃ pūrateva.",
  "anya-e1101n:1575_9": "Tato paṭṭhāya te sampattamahājanassa dānaṃ dadantā āyupariyosāne devaloke nibbattiṃsu,",
  "anya-e1101n:1575_10": "atha so thero bhattaṃ ādāya gantvā aññatarasmiṃ rukkhamūle nisīditvā bhuñjitumārati.",
  "anya-e1101n:1575_11": "Tasmiṃ kira rukkhe nibbatto eko devaputto āhārena kilanto bhuñjamānaṃ theraṃ disvā attabhāvaṃ vijahitvā mahallakavesena tassa samīpe aṭṭhāsi.",
  "anya-e1101n:1575_12": "Thero anāvajjitvāva bhuñjati.",
  "anya-e1101n:1575_13": "Devaputto carimālopaṃ ṭhapetvā bhuttakāle ukkāsitvā attānaṃ ṭhitabhāvaṃ jānāpesi.",
  "anya-e1101n:1575_14": "Thero taṃ disvā vippaṭisāri hutvā carimaṃ bhatthapiṇḍaṃ tassa hatthe ṭhapesi,",
  "anya-e1101n:1575_15": "tato so bhattapiṇḍaṃ gahetvā ṭhito cintesi.",
  "anya-e1101n:1575_16": "Ito kira mayā pubbe samaṇabrāhmaṇānaṃ vā kapaṇaddhikānaṃ vā antamaso kākasunakhā dīnampi āhāraṃ adinnapubbaṃ bhavissati,",
  "anya-e1101n:1575_17": "tenavāhaṃ devo hutvāpi bhattaṃ na labhāmi.",
  "anya-e1101n:1575_18": "Handāhaṃ imaṃ bhattapiṇḍaṃ therasseva dassāmi,",
  "anya-e1101n:1575_19": "taṃ me bhavissati dīgharattaṃ hitāya sukhāya cāti.",
  "anya-e1101n:1575_20": "Evañca pana cintetvā bhattapiṇḍe āsaṃ pahāya theraṃ upasaṅkamma sāmi dāsassa vo alaṃ idha lokena saṅgahaṃ.",
  "anya-e1101n:1575_21": "Paralokena me saṅgahaṃ karothāti vatvā tassa patte okiri.",
  "anya-e1101n:1575_22": "Athassa bhatthapiṇḍaṃ bhatthapiṇḍaṃ itisabbattha patte patitamatteyeva tigāvutaṭṭhāne dibbamayāni bhattabhājanānipaññāyiṃsu.",
  "anya-e1101n:1575_23": "Devaputto theraṃ pañcapatiṭṭhitena vanditvā tato dibbabhojanaṃ gahetvā pathamaṃ dānaṃ datvā pacchā sayaṃ bhuñci.",
  "anya-e1101n:1575_24": "Tato deputto dutiyadivasato paṭṭhāya therassa ca sampattamahājanassa ca mahādānaṃ dento āyupariyosāne",
  "anya-e1101n:1575_25": "0 devaloke nibbattitvā chasu kāmasaggesu aparāparaṃ dibbasampatti manubhavamāno padumuttarassa bhagavato",
  "anya-e1101n:1575_26": "kāle tato cuto bārāṇasiyaṃ anekavibhavassa micchādiṭṭhikassa kuṭumbikassa gehe nibbatti.",
  "anya-e1101n:1575_27": "Devotissa nāmaṃ akaṃsu.",
  "anya-e1101n:1575_28": "Aparabhāge viññutaṃ pattassa tassa mātāpitaro kālamakaṃsu.",
  "anya-e1101n:1575_29": "Sovaṇṇamaṇimuttādipūritakoṭṭhāgārādayo oloketvā mama mātāpitaro micchādiṭṭhikattā ito dānādikiñcikammaṃ",
  "anya-e1101n:1575_30": "akaritvā paralokaṃ gacchantā kākaṇikamattampi agahetvā gatā,",
  "anya-e1101n:1575_31": "ahaṃ pana taṃ gahetvāva gamissāmīti sanniṭṭhānaṃ katvā bheriṃ carāpetvā kapaṇaddhikavanibbake sannipātetvā",
  "anya-e1101n:1575_32": "sattāhabbhantare sabbaṃ sāpateyyaṃ dānamukhena datvā araññaṃ pavisitvā isippabbajjaṃ pabbajitvā kasiṇaparikammaṃ",
  "anya-e1101n:1575_33": "katvā pañca bhiññā aṭṭha samāpattiyo nibbattetvā ākāsacārī ahosi.",
  "anya-e1101n:1575_34": "Atha tasmiṃsamaye padumuttaro nāma bhagavā haṃsavatīnagare paṭivasanto devabrahmādiparivuto catusaccapaṭisaṃyuttaṃ dhammaṃ desento nisinno hoti,",
  "anya-e1101n:1575_35": "tadā so tāpaso ākāsena gacchanto mahājanasamāgamañca bhagavato sarīrato nikkhantachabbaṇṇaraṃsiyo ca",
  "anya-e1101n:1575_36": "disvā kimetaṃti vimhito ākāsā otaritvā mahatiyā buddhalīḷāya nisīditvā dhammaṃ desentaṃ bhagavantaṃ disvā",
  "anya-e1101n:1575_37": "pasannamānaso parisantare nisinno dhammaṃ sutvā bhagavantaṃ vanditvā attano assamameva agamāsi.",
  "anya-e1101n:1575_38": "Atha so tattha yāvatāyukaṃ ṭhatvā āyupariyosāne tāvatiṃsabhavane nibbatto tiṃsakappe dibbasampattimanubhavanto",
  "anya-e1101n:1575_39": "chasu kāmasaggesu aparāpariyavasena saṃsari.",
  "anya-e1101n:1575_40": "Ekapaññāsaattabhāve sakko devarājā ahosi,",
  "anya-e1101n:1575_41": "ekakavīsatiattabhāve cakkavatti hutvā manussasampatti manubhavitvā imasmiṃbuddhuppāde bhagavati parinibbute",
  "anya-e1101n:1575_42": "sāvatthiyaṃ aññatarasmiṃ kulagehe nibbattitvā sattavassiko ekaṃ bhikkhuṃ dhammaṃ desentaṃ addasa.",
  "anya-e1101n:1575_43": "Disvā taṃ upasaṅkamitvā dhammaṃ sutvā aniccasaññaṃ paṭilabhitvā tattha nisinnova arahattaṃ pāpuṇi,",
  "anya-e1101n:1575_44": "tato so pattapaṭisambhido attanā katapuññakammaṃ olokento taṃ pubbacariyaṃ bhikkhūnaṃ majjhe pakāsento āha. Tasmā.",
  "anya-e1101n:1576_0": "1.",
  "anya-e1101n:1577_0": "Nārado kira sambuddho, pubbe āsi naruttamo;",
  "anya-e1101n:1578_0": "Lokaṃ dukkhā pamocento, dadanto amataṃ padaṃ.",
  "anya-e1101n:1579_0": "2.",
  "anya-e1101n:1580_0": "Tasmiṃ tu samaye tassa, sāvako chinnabandhano;",
  "anya-e1101n:1581_0": "Bhikkhitvā dīpake laddha, māhāraṃ paribhuñjituṃ.",
  "anya-e1101n:1582_0": "3.",
  "anya-e1101n:1583_0": "Rukkhamūla mupā gañchi, tatthāsiṃ rukkhadevatā;",
  "anya-e1101n:1584_0": "Bubhukkhitā udikkhantī, aṭṭhāsiṃ tassa santike.",
  "anya-e1101n:1585_0": "4.",
  "anya-e1101n:1586_0": "Adāsi me bhattapiṇḍaṃ, karuṇāpūritantaro;",
  "anya-e1101n:1587_0": "Gahetvāna ṭhito piṇḍaṃ, sahamāno khudaṃ tadā.",
  "anya-e1101n:1588_0": "5.",
  "anya-e1101n:1589_0": "Adinnattā mayā pubbe, kiñci dānaṃ supesale;",
  "anya-e1101n:1590_0": "Jighacchāpīḷito homi, jātopi devayoniyaṃ.",
  "anya-e1101n:1591_0": "6.",
  "anya-e1101n:1592_0": "Ajja khettaṃ suladdhaṃme, deyyadhammopi vijjati;",
  "anya-e1101n:1593_0": "Bījamettha ca ropemi, bhavato parimuttiyā.",
  "anya-e1101n:1594_0": "7.",
  "anya-e1101n:1595_0": "Iti cintiya vanditvā, dāsassa sāmi vo alaṃ;",
  "anya-e1101n:1596_0": "Saṅgahaṃ idha lokasmiṃ, karotha pāralokikaṃ.",
  "anya-e1101n:1597_0": "8.",
  "anya-e1101n:1598_0": "Iti vatvā adāsāhaṃ, bhuñci sopi dayāparo;",
  "anya-e1101n:1599_0": "Tenāhaṃ puññakammena, sudhannamalabhiṃ khaṇe.",
  "anya-e1101n:1600_0": "9.",
  "anya-e1101n:1601_0": "Tato cuto chadevesu, vindanto mahatiṃsiriṃ;",
  "anya-e1101n:1602_0": "Cirakālaṃ vasiṃ tattha, deviddhīhi samaṅgitā.",
  "anya-e1101n:1603_0": "10.",
  "anya-e1101n:1604_0": "Satasahasse ito kappe, padumuttaranāmako;",
  "anya-e1101n:1605_0": "Uppajji lokanāyako, dhammarājā tathāgato.",
  "anya-e1101n:1606_0": "11.",
  "anya-e1101n:1607_0": "Mahiddhiko tadā āsiṃ, tāpaso kānane vane;",
  "anya-e1101n:1608_0": "Sampattapañcā bhiññāṇo, ākāsena carāmahaṃ.",
  "anya-e1101n:1609_0": "12.",
  "anya-e1101n:1610_0": "Tadā kāsena gacchanto, ramme haṃsavatīpure;",
  "anya-e1101n:1611_0": "Buddharaṃsiparikkhittaṃ, ketumālāvilāsitaṃ.",
  "anya-e1101n:1612_0": "13.",
  "anya-e1101n:1613_0": "Devasaṅghaparibbūḷhaṃ, desentaṃ addasaṃ jinaṃ;",
  "anya-e1101n:1614_0": "So taṃ disvāna nabhasā, ṭhitohaṃ parisantare.",
  "anya-e1101n:1615_0": "14.",
  "anya-e1101n:1616_0": "Dhammaṃ sutvā udaggohaṃ, kālaṃ katvāna satthuno;",
  "anya-e1101n:1617_0": "Tato cuto papannosmi, tāvatiṃse manorame.",
  "anya-e1101n:1618_0": "15.",
  "anya-e1101n:1619_0": "Tiṃsakappasahassāni, caranto devamānuse;",
  "anya-e1101n:1620_0": "Duggatiṃ nābhijānāmi, labhāmi vipulaṃ sukhaṃ.",
  "anya-e1101n:1621_0": "16.",
  "anya-e1101n:1622_0": "Ekapaññāsatikkhattuṃ, devarajjamakārayiṃ;",
  "anya-e1101n:1623_0": "Athekavīsatikkhattuṃ, cakkavattī ahosahaṃ.",
  "anya-e1101n:1624_0": "17.",
  "anya-e1101n:1625_0": "Padesarajjaṃ kāsāhaṃ, bahukkhattuṃ tahiṃ tahiṃ;",
  "anya-e1101n:1626_0": "Imasmiṃ bhaddake kappe, nibbutetu nibbutesu itisabbattha tathāgate.",
  "anya-e1101n:1627_0": "18.",
  "anya-e1101n:1628_0": "Codito puññakammena, sāvatthipuramuttame;",
  "anya-e1101n:1629_0": "Uppajjitvā kule seṭṭhe, jātiyā sattavassiko.",
  "anya-e1101n:1630_0": "19.",
  "anya-e1101n:1631_0": "Sutvā dhammaṃ kathentassa, bhikkhussaññatarassahaṃ;",
  "anya-e1101n:1632_0": "Bhavassantaṃ karitvāna, arahattamapāpuṇiṃ.",
  "anya-e1101n:1633_0": "20.",
  "anya-e1101n:1634_0": "Sudinnaṃ me tadā dānaṃ, sussutaṃ dhammamuttamaṃ;",
  "anya-e1101n:1635_0": "Dukkhassantaṃ akāsāhaṃ, tassa kammassa vāhasāti.",
  "anya-e1101n:1636_0": "Evañca pana vatvā bahū jane kusalakamme niyojesīti.",
  "anya-e1101n:1637_0": "21.",
  "anya-e1101n:1638_0": "Dānenapevaṃ carimāya piṇḍiyā,",
  "anya-e1101n:1639_0": "Savaṇāya dhammassa muhuttakena;",
  "anya-e1101n:1640_0": "Labhanti sattā tividhampi sampadaṃ,",
  "anya-e1101n:1641_0": "Phalaṃ vade ko bahudāyakassa bho.",
  "anya-e1101n:1642_0": "Devaputtassa vatthuṃ navamaṃ.",
  "anya-e1101n:1643_0": "30. Sīvalittherassa vatthumhi ayamānupubbīkathā",
  "anya-e1101n:1644_0": "Ito kira kappasatasahassamatthake padumuttaro nāma satthā loke udapādi dhammadesanāya satte amatamahānibbāṇaṃ pāpento,",
  "anya-e1101n:1644_1": "tasmiṃ samaye bhagavā haṃsāvatiyaṃ sarājikāya parisāya majjhe ekaṃ bhikkhuṃ lābhīnaṃ aggaṭṭhāne ṭhapesi.",
  "anya-e1101n:1644_2": "Tadā rājā taṃ disvā taṃ ṭhānaṃ kāmayamāno buddhapamukhassa saṅghassa mahādānaṃ datvā bhagavato pādamūle sirasā nipajji,",
  "anya-e1101n:1644_3": "tadāssa bhagavā anāgate gotamassa bhagavato sāsane taṃ ṭhānaṃ labhissasīti vatvā byākāsi.",
  "anya-e1101n:1644_4": "Taṃ sutvā mudito rājā puññāni katvā devaloke nibbatti.",
  "anya-e1101n:1644_5": "Tato aparabhāge bārāṇasiyaṃ seṭṭhiputto hutvā paccekabuddhasahassaṃ catupaccayadānena yāvajīvaṃ paṭijaggitvā",
  "anya-e1101n:1644_6": "devaloke nibbatto mahantaṃ sampatti manubhavitvā tato cuto vipassissa bhagavato kāle bandhumatīnagare",
  "anya-e1101n:1644_7": "aññatarasmiṃ kulagehe nibbatti.",
  "anya-e1101n:1644_8": "So tasmiṃ samaye senaguttaṭṭhāne ṭhatvā rañño kammaṃ karoti,",
  "anya-e1101n:1644_9": "tadā nagaravāsino upāsakagaṇā vipassīsammāsambuddhaṃ upasaṅkamma vanditvā bhagavā bhante sasāvako amhākaṃ",
  "anya-e1101n:1644_10": "anuggahaṃ karotūti svātanāya nimantetvā mahādānaṃ datvā sabbe ekacchandā bhagavanta muddissa mahārahaṃ",
  "anya-e1101n:1644_11": "mahāpariveṇaṃ kārāpetvā pariveṇamahe mahādānaṃ dadantā dānagge asukaṃ nāma natthīti na vattabbanti vatvā",
  "anya-e1101n:1644_12": "dānaṃ paṭiyādetvā dānaggaṃ olokentā navadadhiñca paṭalamadhuñca apassantā purise pakkositvā sahassaṃ",
  "anya-e1101n:1644_13": "datvā dadhimadhuṃ khippaṃ pariyesitvā ānethāti pesesuṃ,",
  "anya-e1101n:1644_14": "te sahassaṃ gahetvā dadhimadhuṃ upadhāretuṃ tattha tattha vicarantā dvārantare aṭṭhaṃsu,",
  "anya-e1101n:1644_15": "tadā ayaṃ senagutto rañño sabhattaṃ dadhimadhuṃ ādāya gacchanto mahādvāraṃ sampāpuṇi,",
  "anya-e1101n:1644_16": "atha te dadhimadhuṃ disvā bho kahāpaṇaṃ gahetvā imaṃ dehīti yāciṃsu.",
  "anya-e1101n:1644_17": "Tena tenadassāmi itipikattaci na dassāmīti vutte yāvasahassaṃ vaḍḍhetvā yāciṃsu.",
  "anya-e1101n:1644_18": "Tato senagutto imaṃ appagghaṃ sahassena yācatha,",
  "anya-e1101n:1644_19": "ki manena karothāti pucchi,",
  "anya-e1101n:1644_20": "tehi sambuddhatthāyāti vutte tenahi ahameva dassāmīti jīramaricādīhi sakkharamadhuphāṇitādayo yojetvā dānaggaṃ upanāmesi.",
  "anya-e1101n:1644_21": "Taṃ satthu ānubhāvena buddhapamukhassa aṭṭhasaṭṭhibhikkhusatasahassassa pahoṇakaṃ ahosi.",
  "anya-e1101n:1644_22": "Tato so tena puññakammena devamanussalokesu sampatti manubhavitvā aparabhāge amhākaṃ bhagavato kāle koliyanagare",
  "anya-e1101n:1644_23": "mahālilicchavirañño upanissāya suppiyāya nāma aggamahesiyā kucchismiṃ paṭisandhiṃ gaṇhi.",
  "anya-e1101n:1644_24": "So sattamāsasattasaṃvaccharāni mātukucchiyaṃ vasitvā sattadivasāni mūḷhagabbho dukkhamanubhavi.",
  "anya-e1101n:1644_25": "Mātukucchito nikkhamantassa tassa mātāpitaro sīvalīti nāma makaṃsu.",
  "anya-e1101n:1644_26": "Evaṃ mahāpuññassa ettakaṃ kālaṃ mātukucchimhi dukkhānubhavanaṃ attanāva katena pāpabalena ahosi,",
  "anya-e1101n:1644_27": "so kira atīte rājā hutvā attano sapattaraññā saddhiṃ saṅgāmento mātarā saddhiṃ mantesi.",
  "anya-e1101n:1644_28": "Sā nagaraṃ rundhitvā amitte gaṇhituṃ sakkāti upāya madāsi,",
  "anya-e1101n:1644_29": "sopi tassā vacanena nagaraṃ rundhitvā sattame divase aggahesi,",
  "anya-e1101n:1644_30": "tena pāpakammabalena mātāputtānaṃ evaṃ mahantaṃ dukkhaṃ ahosīti.",
  "anya-e1101n:1644_31": "Tato sā puttaṃ vijāyanakāle sattame divase bhagavantaṃ anussaritvā sukhena bhāraṃ muñci.",
  "anya-e1101n:1644_32": "Tuṭṭhā sā sattame divase buddhapamukhassa bhikkhusaṅghassa mahādānaṃ adāsi,",
  "anya-e1101n:1644_33": "athassā putto sattavassikakāle gehā nikkhamma satthāraṃ disvā pabbajjaṃ yāci.",
  "anya-e1101n:1644_34": "Satthā sāriputtattherassa niyojesi,",
  "anya-e1101n:1644_35": "tato sāriputtattherena upajjhāyena moggallānamācariyaṃ katvā pabbaji,",
  "anya-e1101n:1644_36": "atha so khuraggeyeva arahattaṃ patvā buddhasāsanaṃ sobhesi,",
  "anya-e1101n:1644_37": "so pubbe katapuññānubhāvena mahāpuñño ahosi lābhīnañca aggo.",
  "anya-e1101n:1644_38": "Athekasmiṃ samaye bhagavā revatattheraṃ dassanāya khadiravanavihāraṃ gacchanto tiṃsabhikkhusahassehi",
  "anya-e1101n:1644_39": "saddhiṃ tiṃsayojanikaṃ chaṭṭitakantāraṃ sampāpuṇi nirūdakaṃ appabhakkhaṃ.",
  "anya-e1101n:1644_40": "Yebhuyyena devatā sīvalitthere pasannā.",
  "anya-e1101n:1644_41": "Tasmā bhagavā sīvalittheraṃ purato cārikaṃ katvā devatāhi kārāpite vihāre vasanto devatāhi sajjitadānaṃ",
  "anya-e1101n:1644_42": "paribhuñjanto revatattheraṃ saṃpāpuṇitvā gatakammaṃ niṭṭhāpetvā jetavanamāgamma lābhīnaṃ aggaṭṭhāne taṃ",
  "anya-e1101n:1644_43": "ṭhapesīti.",
  "anya-e1101n:1644_44": "Tena vuttaṃ apadāne.",
  "anya-e1101n:1645_0": "1.",
  "anya-e1101n:1646_0": "Padumuttaro nāma jino, sabbadhammesu cakkhumā;",
  "anya-e1101n:1647_0": "Ito satasahassamhi, kappe uppajji nāyako.",
  "anya-e1101n:1648_0": "2.",
  "anya-e1101n:1649_0": "Sīlaṃ tassa asaṅkhyeyyaṃ, samādhi vajirūpamo vajirūpamā itikatthaci;",
  "anya-e1101n:1650_0": "Asaṃkhiyaṃ ñāṇavaraṃ, vimutti ca anopamā.",
  "anya-e1101n:1651_0": "3.",
  "anya-e1101n:1652_0": "Manujāmaranāgānaṃ, brahmānañca samāgame;",
  "anya-e1101n:1653_0": "Samaṇabrāhmaṇākiṇṇe, dhammaṃ deseti nāyako.",
  "anya-e1101n:1654_0": "4.",
  "anya-e1101n:1655_0": "Sasāvakaṃ mahālābhiṃ, puññavantaṃ jutindharaṃ,",
  "anya-e1101n:1656_0": "Ṭhapesi etadaggamhi, parisāsu visārado.",
  "anya-e1101n:1657_0": "5.",
  "anya-e1101n:1658_0": "Tadāhaṃ khattiyo āsiṃ, pure haṃsavatīvhaye haṃsāvatavhaye itisabbattha;",
  "anya-e1101n:1659_0": "Sutvā jinassa taṃ vākyaṃ, sāvakassa guṇaṃ bahuṃ.",
  "anya-e1101n:1660_0": "6.",
  "anya-e1101n:1661_0": "Nimantayitvā sattāhaṃ, bhojayitvā sasāvakaṃ;",
  "anya-e1101n:1662_0": "Mahādānaṃ daditvāna, taṃ ṭhānamabhipatthayiṃ.",
  "anya-e1101n:1663_0": "7.",
  "anya-e1101n:1664_0": "Tadā maṃ vinataṃ pāde, disvāna purisāsabho;",
  "anya-e1101n:1665_0": "So sarena mahāvīro, imaṃ vacanamabravī.",
  "anya-e1101n:1666_0": "8.",
  "anya-e1101n:1667_0": "Tato jinassa vacanaṃ, sotukāmā mahājanā;",
  "anya-e1101n:1668_0": "Devadānavagandhabbā, brahmānoca mahiddhikā.",
  "anya-e1101n:1669_0": "9.",
  "anya-e1101n:1670_0": "Samaṇabrāhmaṇā cāpi, namassisuṃ katañjalī;",
  "anya-e1101n:1671_0": "Namo te purisājañña, namo te purisuttama.",
  "anya-e1101n:1672_0": "10.",
  "anya-e1101n:1673_0": "Khattiyena mahādānaṃ, dinnaṃ sattāhakampi sattāhakaṃpito itipikatthaci no;",
  "anya-e1101n:1674_0": "Sotukāmā phalaṃ tassa, byākarohi mahāmune.",
  "anya-e1101n:1675_0": "11.",
  "anya-e1101n:1676_0": "Tato avoca bhagavā, suṇotha mama bhāsitaṃ;",
  "anya-e1101n:1677_0": "Appameyyamhi buddhasmiṃ, guṇamhi suppatiṭṭhitā.",
  "anya-e1101n:1678_0": "12.",
  "anya-e1101n:1679_0": "Dakkhiṇā dāyakaṃ patvā, appameyyaphalāvahā;",
  "anya-e1101n:1680_0": "Api ce sa mahābhogo, ṭhānaṃ pattheti muttamaṃ.",
  "anya-e1101n:1681_0": "13.",
  "anya-e1101n:1682_0": "Lābhī vipulalābhīnaṃ, yathā bhikkhu sudassano;",
  "anya-e1101n:1683_0": "Tathāhaṃpi bhaveyyanti, lacchate taṃ anāgate.",
  "anya-e1101n:1684_0": "14.",
  "anya-e1101n:1685_0": "Satasahassito kappe, okkākakulasambhavo;",
  "anya-e1101n:1686_0": "Gotamonāma nāmena, satthā loke bhavissati.",
  "anya-e1101n:1687_0": "15.",
  "anya-e1101n:1688_0": "Tassa dhammesu dāyādo, oraso dhammanimmito;",
  "anya-e1101n:1689_0": "Sīvali nāma nāmena, hessati satthusāvako.",
  "anya-e1101n:1690_0": "16.",
  "anya-e1101n:1691_0": "Tena kammena sukatena, cetanāpaṇidhīhi ca;",
  "anya-e1101n:1692_0": "Jahitvā mānusaṃ dehaṃ, tāvatiṃsūpago ahaṃ.",
  "anya-e1101n:1693_0": "17.",
  "anya-e1101n:1694_0": "Tatoparasmiṃsamaye, bārāṇasipuruttame;",
  "anya-e1101n:1695_0": "Seṭṭhiputto ahaṃ āsiṃ, aḍḍhappatto mahādhano.",
  "anya-e1101n:1696_0": "18.",
  "anya-e1101n:1697_0": "Sahassamatte pacceka, nāyake ca nimantiya;",
  "anya-e1101n:1698_0": "Madhurenannapānena, santappesiṃtadādaro.",
  "anya-e1101n:1699_0": "19.",
  "anya-e1101n:1700_0": "Tato cuto chakāmagge, anubhosiṃmahāyasaṃ;",
  "anya-e1101n:1701_0": "Devaccharāparivuto, pāsāde ratanāmaye.",
  "anya-e1101n:1702_0": "20.",
  "anya-e1101n:1703_0": "Evaṃ acintiyā buddhā, buddhadhammā acintiyā;",
  "anya-e1101n:1704_0": "Acintiye pasannānaṃ, vipākopi acintiyo.",
  "anya-e1101n:1705_0": "21.",
  "anya-e1101n:1706_0": "Ekanavutito kappe, vipassīnāma nāyako;",
  "anya-e1101n:1707_0": "Uppajji cārunayano, sabbadhammavipassako.",
  "anya-e1101n:1708_0": "22.",
  "anya-e1101n:1709_0": "Tadāhaṃ bandhumatiyā, kulassaññatarassa ca;",
  "anya-e1101n:1710_0": "Dayito patthito putto, āsiṃ kammantabyāvaṭo.",
  "anya-e1101n:1711_0": "23.",
  "anya-e1101n:1712_0": "Tadā aññataro pūgo, vipassissa mahesino;",
  "anya-e1101n:1713_0": "Pariveṇaṃ akāresi, mahanta miti vissutaṃ.",
  "anya-e1101n:1714_0": "24.",
  "anya-e1101n:1715_0": "Niṭṭhite ca mahādānaṃ, dadaṃ khajjakasaṃyutaṃ;",
  "anya-e1101n:1716_0": "Navaṃ dadhi madhuñceva, vicinaṃ na ca maddasa.",
  "anya-e1101n:1717_0": "25.",
  "anya-e1101n:1718_0": "Tadāhaṃ taṃ gahetvāna, navaṃ dadhi madhumpica,",
  "anya-e1101n:1719_0": "Kammasāmigharaṃ gacchaṃ, tamenaṃ tamesaṃ itisabbattha dāna maddasaṃ.",
  "anya-e1101n:1720_0": "26.",
  "anya-e1101n:1721_0": "Sahassampi ca datvāna, na latiṃsu ca taṃ dvayaṃ;",
  "anya-e1101n:1722_0": "Tato evaṃ vicintesiṃ, netaṃ hessati orakaṃ.",
  "anya-e1101n:1723_0": "27.",
  "anya-e1101n:1724_0": "Yathā ime janā sabbe, sakkaronti tathāgataṃ;",
  "anya-e1101n:1725_0": "Ahampi kāraṃ kassāmi, sasaṅghe lokanāyake.",
  "anya-e1101n:1726_0": "28.",
  "anya-e1101n:1727_0": "Tadāhamevaṃ cintetvā, dadhiṃmadhuñca ekato;",
  "anya-e1101n:1728_0": "Yojetvā lokanāthassa, sasaṅghassa adāsahaṃ.",
  "anya-e1101n:1729_0": "29.",
  "anya-e1101n:1730_0": "Tena kammena sukatena, cetanāpaṇidhīhi ca;",
  "anya-e1101n:1731_0": "Jahitvā mānusaṃ dehaṃ, tāvatiṃsa magañchahaṃ.",
  "anya-e1101n:1732_0": "30.",
  "anya-e1101n:1733_0": "Punāhaṃ bārāṇasiyaṃ, rājā hutvā mahāyaso;",
  "anya-e1101n:1734_0": "Sattukassa tadā ruddho, dvārarodhaṃ akārayiṃ.",
  "anya-e1101n:1735_0": "31.",
  "anya-e1101n:1736_0": "Tato sapattino sampattino; sapattāno iticakatthaci ruddhā, ekāhaṃ rakkhitā ahuṃ;",
  "anya-e1101n:1737_0": "Tato tassa vipākena, pāpuṇiṃ nirayaṃ bhusaṃ.",
  "anya-e1101n:1738_0": "32.",
  "anya-e1101n:1739_0": "Pacchime ca bhave dāni, jātohaṃ koliye pure;",
  "anya-e1101n:1740_0": "Suppavāsā ca me mātā, mahāli licchavī pitā.",
  "anya-e1101n:1741_0": "33.",
  "anya-e1101n:1742_0": "Khattiye puññakammena, dvārarodhassa vāhasā;",
  "anya-e1101n:1743_0": "Sattamāse sattavasse, vasiṃkucchimhi dukkhito.",
  "anya-e1101n:1744_0": "34.",
  "anya-e1101n:1745_0": "Sattāhaṃ dvāramūḷhohaṃ, mahādukkhasamappito;",
  "anya-e1101n:1746_0": "Mātā me chandadānena, eva māsi sudukkhitā.",
  "anya-e1101n:1747_0": "35.",
  "anya-e1101n:1748_0": "Suvatthitohaṃ nikkhanto, buddhena anukampito;",
  "anya-e1101n:1749_0": "Nikkhantadivaseyeva, pabbajiṃ anagāriyaṃ.",
  "anya-e1101n:1750_0": "36.",
  "anya-e1101n:1751_0": "Upajjhā sāriputto me, moggallāno mahiddhiko;",
  "anya-e1101n:1752_0": "Kese oropayanto me, anusāsi mahāmati.",
  "anya-e1101n:1753_0": "37.",
  "anya-e1101n:1754_0": "Kesesu chijjamānesu channamanesu itipikatthaci, arahattamapāpuṇīṃ;",
  "anya-e1101n:1755_0": "Devo nāgā manussā ca, paccayānu panenti me.",
  "anya-e1101n:1756_0": "38.",
  "anya-e1101n:1757_0": "Padumuttaranāmañca, vipassiṃca vināyakaṃ;",
  "anya-e1101n:1758_0": "Saṃpūjayiṃ pamudito, paccayehi visesato.",
  "anya-e1101n:1759_0": "39.",
  "anya-e1101n:1760_0": "Tato tesaṃ vipākena, kammānaṃ vipuluttamaṃ;",
  "anya-e1101n:1761_0": "Lābhaṃ labhāmi sabbattha, vane gāme jale thale.",
  "anya-e1101n:1762_0": "40.",
  "anya-e1101n:1763_0": "Revataṃ dassanatthāya, yadā yāti vināyako;",
  "anya-e1101n:1764_0": "Tiṃsabhikkhusahassehi, saha lokagganāyako.",
  "anya-e1101n:1765_0": "41.",
  "anya-e1101n:1766_0": "Tadā devo panītehi paṇītehi itisabbattha, mamatthāya mahāmati;",
  "anya-e1101n:1767_0": "Paccayehi mahāvīro, sasaṅgho lokanāyako.",
  "anya-e1101n:1768_0": "42.",
  "anya-e1101n:1769_0": "Upaṭṭhito mayā buddho, gantvā revatamaddasa;",
  "anya-e1101n:1770_0": "Tato jetavanaṃ gantvā, etadagge ṭhapesimaṃ.",
  "anya-e1101n:1771_0": "43.",
  "anya-e1101n:1772_0": "Lābhīnaṃ sīvali aggo, mama sissesu bhikkhavo;",
  "anya-e1101n:1773_0": "Sabbelokahito satthā, kittayī parisāsumaṃ.",
  "anya-e1101n:1774_0": "44.",
  "anya-e1101n:1775_0": "Kilesā jhāpitā mayhaṃ, bhavā sabbe samūhatā;",
  "anya-e1101n:1776_0": "Nāgova bandhanaṃ chetvā, viharāmi anāsavo.",
  "anya-e1101n:1777_0": "45.",
  "anya-e1101n:1778_0": "Svāgataṃ vata me āsi, buddhaseṭṭhassa santikaṃ;",
  "anya-e1101n:1779_0": "Tisso vijjā anuppatto, kataṃ buddhassa sāsanaṃ.",
  "anya-e1101n:1780_0": "46.",
  "anya-e1101n:1781_0": "Paṭisambhidā catassopi, vimokkhā pica aṭṭhime;",
  "anya-e1101n:1782_0": "Chaḷabhiññā sacchikatā, kataṃ buddhassa sāsananti.",
  "anya-e1101n:1783_0": "Itthaṃ sudaṃ āyasmā sīvalitthero imā gāthāyo abhāsitthāti.",
  "anya-e1101n:1784_0": "47.",
  "anya-e1101n:1785_0": "Sutvāna etaṃ caritaṃ mahabbhutaṃ,",
  "anya-e1101n:1786_0": "Puññānubhāvañca siriṃ sirīmataṃ;",
  "anya-e1101n:1787_0": "Hitvā kusītaṃ kusalaṃ karotha,",
  "anya-e1101n:1788_0": "Kāmāttha kāmaṃ bhavabhoganibbutiṃ.",
  "anya-e1101n:1789_0": "Sīvalittherassa vatthuṃ dasamaṃ.",
  "anya-e1101n:1790_0": "Yakkhavañcitavaggo tatiyo.",
  "anya-e1101n:1791_0": "Mahāsenavaggo",
  "anya-e1101n:1792_0": "31. Mahāsenarañño vatthumhi ayamānupubbīkathā",
  "anya-e1101n:1793_0": "Bhagavati parinibbute pāṭaliputtanagare mahāseno nāma rājā rajjaṃ kāresi dhammiko dhammarājā.",
  "anya-e1101n:1793_1": "So pana pitupitāmahādīnaṃ dhanarāsiṃ oloketvā ime imaṃ sāpateyyaṃ pahāya maccuno mukhamupagatā.",
  "anya-e1101n:1793_2": "Aho saṃsārikānaṃ aññāṇatā.",
  "anya-e1101n:1793_3": "Dhanaṃ ṭhapetvā attano vināsañca attānaṃ ṭhapetvā dhanavināsañca na jānantīti sampattiyā adhigamañca",
  "anya-e1101n:1793_4": "vināsaṃ cāti sabbaṃ cintetvā dhammañca sutvā paṭiladdhasaddho divase divase dasasahassānaṃ bhikkhūnaṃ",
  "anya-e1101n:1793_5": "madhurena annapānena santappento anekāni puññāni upacinanto ekadivasaṃ raho paṭisallino evaṃ cintesi.",
  "anya-e1101n:1793_6": "Evaṃ rājaniyogena janassa pīḷanaṃ katvā dinnadānato sahatthena kammaṃ katvā laddhena dinnadānaṃ mahapphalaṃ mahānisaṃsaṃ bhavissati,",
  "anya-e1101n:1793_7": "evaṃ mayā kātabbanti so suhadā maccassa rajjaṃ nīyyātetvā attano kaṇiṭṭhikaṃ ādāya kiñci ajānāpetvā aññataravesena",
  "anya-e1101n:1793_8": "nagarā nikkhamma uttaramadhuraṃ nāma nagaraṃ agamāsi,",
  "anya-e1101n:1793_9": "tattha mahāvibhavo eko seṭṭhi paṭivasati,",
  "anya-e1101n:1793_10": "te seṭṭhino samīpa mupagamma ṭhitā.",
  "anya-e1101n:1793_11": "Tena kimatthāyāgatāti vutte rājā tava gehe bhatiyā kammaṃ karissāmīti vatvā tenānuññāto tīṇi vassāni kamma makāsi,",
  "anya-e1101n:1793_12": "tato ekadivasaṃ seṭṭhi te disvā pakkositvā atīva tumhe sukhumālatarā.",
  "anya-e1101n:1793_13": "Tathāpi imasmiṃ gehe kammakaraṇena ciraṃ vasittha,",
  "anya-e1101n:1793_14": "ettakaṃ kālaṃ kismiñci kammepi kusītattaṃ na paññāyati.",
  "anya-e1101n:1793_15": "Pageva anācārampi,",
  "anya-e1101n:1793_16": "yāgubhattaṃ ṭhapetvā aññaṃ upakārampi mama santikā natthi,",
  "anya-e1101n:1793_17": "kenatthena kammaṃ karothāti pucchi.",
  "anya-e1101n:1793_18": "Rājā tassa vacanaṃ sutvā imasmiṃ janapade sālino manāpabhāvo bahuso sūyati.",
  "anya-e1101n:1793_19": "Tasmā sālīnamatthāya idhā gatamhāti āha,",
  "anya-e1101n:1793_20": "taṃ sutvā tesaṃ tuṭṭho seṭṭhi sālīnaṃ sakaṭasahassaṃ adāsi,",
  "anya-e1101n:1793_21": "rājā sāliṃlabhitvā seṭṭhino evamāha,",
  "anya-e1101n:1793_22": "bho imaṃ amhākaṃ nagaraṃ pāpethāti,",
  "anya-e1101n:1793_23": "taṃ sutvā seṭṭhi sādhūti vatvā sāliparipuṇṇasakaṭasahassaṃ rañño nagaraṃ pāpesi,",
  "anya-e1101n:1793_24": "rājā nagaraṃ gantvā seṭṭhissa nānāvaṇṇavatthahiraññasuvaṇṇādīhi sakaṭe pūretvā paṭipesetvā mettiṃ thiraṃ katvā ābhatavīhayo rājagehe sannicayamakāsi,",
  "anya-e1101n:1793_25": "atha rājā katipāhaccayena musalaṃ paggayha sahattheneva vīhiṃ koṭṭeti,",
  "anya-e1101n:1793_26": "koṭṭitakoṭṭitaṃ kaṇiṭṭhikā papphoṭeti.",
  "anya-e1101n:1793_27": "Evaṃ ubhopi taṇḍulānaṃ mahantaṃ rāsiṃ katvā dārūdakādayo āharitvā ambilabhattaṃ pacitvā rājagehe pañcasataāsanāni paññāpetvā kālaṃ ugghosesuṃ,",
  "anya-e1101n:1793_28": "āgacchantu ayyā anukampaṃ upādāya mama gehe bhuñjantūti.",
  "anya-e1101n:1793_29": "Taṃ sutvā pañcasatā bhikkhū ākāsena āgamiṃsu,",
  "anya-e1101n:1793_30": "rājā te yāvadatthaṃ parivisi,",
  "anya-e1101n:1793_31": "tato tesaṃ antare piyaṃgudīpavāsī eko mahāsivatthero nāma bhattaṃ gahetvā ete maṃ passantūti adhiṭṭhahitvā",
  "anya-e1101n:1793_32": "ākāsena piyaṃgudīpaṃ gantvā bhattaṃ pañcasatānaṃ bhikkhūnaṃ datvā paribhuñci.",
  "anya-e1101n:1793_33": "Taṃ tassānubhāvena sabbesaṃ yāvadatthaṃ ahosi.",
  "anya-e1101n:1793_34": "Evaṃ appakenāpi deyyadhammena sappurisā dāyakānaṃ manaṃ pasādetvā patiṭṭhaṃ karontīti. Vuttañhi.",
  "anya-e1101n:1794_0": "1.",
  "anya-e1101n:1795_0": "Appakenapi medhāvī, dāyakānaṃ manaṃ pati;",
  "anya-e1101n:1796_0": "Saddhaṃ vaḍḍhenti candova, raṃsinā khīrasāgaraṃ.",
  "anya-e1101n:1797_0": "2.",
  "anya-e1101n:1798_0": "Aṭṭhāne na niyojentā, karontā neva sannidhiṃ;",
  "anya-e1101n:1799_0": "Paribhoga makatvāna, neva nāsenti paccayaṃ.",
  "anya-e1101n:1800_0": "3.",
  "anya-e1101n:1801_0": "Na pāpentāca theyyassa, na karontā tatheviṇaṃ;",
  "anya-e1101n:1802_0": "Vibhajanti susīlesu, sayaṃ bhutvāna sīlavāti.",
  "anya-e1101n:1803_0": "Atha rājā kaṇiṭṭhikāya saddhiṃ thattheva ṭhito piyaṃgudīpe paribhuñjante pañcasatabhikkhū disvā haṭṭho udaggo ahosi.",
  "anya-e1101n:1803_1": "Atha te aparabhāge attanā kataṃ dānavaraṃ anussarantā na cireneva ubhopi sotāpannā ahesuṃti.",
  "anya-e1101n:1804_0": "4.",
  "anya-e1101n:1805_0": "Na gaṇentāttano dukkhaṃ, vihāya mahatiṃ siriṃ;",
  "anya-e1101n:1806_0": "Āyatiṃbhavamicchantā, sujanevaṃ subhe ratā.",
  "anya-e1101n:1807_0": "5.",
  "anya-e1101n:1808_0": "Āyāsena kataṃ puññaṃ, mahantaphaladāyakaṃ;",
  "anya-e1101n:1809_0": "Iti mantvāna medhāvī, sahattheneva taṃ kareti.",
  "anya-e1101n:1810_0": "Mahāsenarañño vatthuṃ pathamaṃ.",
  "anya-e1101n:1811_0": "32. Suvaṇṇatilakāya vatthumhi ayamānupubbīkathā",
  "anya-e1101n:1812_0": "Laṅkādīpe kira anurādhapuranagare eko mātugāmo ekāmātugāmātivā ekāmātugāmotivā katthaci saddhāsampannā niccaṃ abhayuttaracetiye pupphapūjaṃ karoti,",
  "anya-e1101n:1812_1": "athekadivasaṃ sā attano dhītuyā saddhiṃ tasmiṃ cetiye pupphapūjanatthāya pupphapūjatthāya itikatthaci",
  "anya-e1101n:1812_2": "gantvā pupphāsanasālāya udakaṃ apassantī dhītu hatthe pupphacaṅgoṭakaṃ ṭhapetvā ghaṭa mādāya pokkharaṇiṃ agamāsi,",
  "anya-e1101n:1812_3": "tato sā dārikā mātari anāgatāyayeva anāgateyeva itisabbattha adhotāsane pupphamuṭṭhiṃgahetvā maṇḍalaṃ katvā pūjetvā evaṃ patthanamakāsi. Tathā hi.",
  "anya-e1101n:1813_0": "1.",
  "anya-e1101n:1814_0": "Mahāvīrassa dhīrassa, sayambhussa mahesino;",
  "anya-e1101n:1815_0": "Tilokaggassa nāthassa, bhagavantassa satthuno.",
  "anya-e1101n:1816_0": "2.",
  "anya-e1101n:1817_0": "Ya mahaṃ pūjayiṃ pupphaṃ, tassa kammassa vāhasā;",
  "anya-e1101n:1818_0": "Rūpīnaṃ pavarā hessaṃ, ārohapariṇāhavā.",
  "anya-e1101n:1819_0": "3.",
  "anya-e1101n:1820_0": "Maṃ disvā purisā sabbe, mucchantu kāmamucchitā;",
  "anya-e1101n:1821_0": "Niccharantu sarīrā me, raṃsimālīva raṃsiyo.",
  "anya-e1101n:1822_0": "4.",
  "anya-e1101n:1823_0": "Hadayaṅgamā kaṇṇasukhā, mañjubhāṇī subhā mama;",
  "anya-e1101n:1824_0": "Kinnarānaṃ yathā vāṇī, evameva pavattatūti.",
  "anya-e1101n:1825_0": "Athassā mātā āgamma adhotāsane pūjitāni pupphāni disvā kasmā caṇḍālī adhotāsane bhagavato pupphāni pūjesi,",
  "anya-e1101n:1825_1": "ayuttaṃ tayā katanti āha,",
  "anya-e1101n:1825_2": "taṃ sutvā sā mātuyā kujjhitvā tvaṃ caṇḍālīti akkosi,",
  "anya-e1101n:1825_3": "sā ettakaṃ puññāpuññaṃ katvā aparabhāge tato cutā jambudīpe uttaramadhurāyaṃ ekassa caṇḍālagandhabbabrāhmaṇassa dhītā hutvā nibbatti,",
  "anya-e1101n:1825_4": "uttamarūpadharā ahosi,",
  "anya-e1101n:1825_5": "tassā sarīrato meghamukhato vijjullatāviya raṃsiyo niccharanti.",
  "anya-e1101n:1825_6": "Samantā catuhatthaṭṭhāne sarīrappabhāya andhakāre vidhamati.",
  "anya-e1101n:1825_7": "Mukhato uppalagandho vāyati,",
  "anya-e1101n:1825_8": "kāyato candanagandho,",
  "anya-e1101n:1825_9": "tassā dvinnaṃ thanāna mantare suvaṇṇavaṇṇaṃ ekaṃ tilakaṃ ahosi,",
  "anya-e1101n:1825_10": "tena bālasuriyassa viya pabhā niccharati.",
  "anya-e1101n:1825_11": "Diṭṭhadiṭṭhā yebhuyyena ummattā viya kāmamadena visaññino honti,",
  "anya-e1101n:1825_12": "aho kusalākusalānaṃ ānubhāvo. Tathā hi.",
  "anya-e1101n:1826_0": "5.",
  "anya-e1101n:1827_0": "Yena sā kodhasāmātu, caṇḍālī iti bhāsitā;",
  "anya-e1101n:1828_0": "Tena sā āsi caṇḍālī, jegucchā hīnajātikā.",
  "anya-e1101n:1829_0": "6.",
  "anya-e1101n:1830_0": "Sallakkhetvāna sambuddha, guṇaṃ pūjesi yaṃ tadā;",
  "anya-e1101n:1831_0": "Tena puññānubhāvena, sā bhirūpī manoramā.",
  "anya-e1101n:1832_0": "7.",
  "anya-e1101n:1833_0": "Yena yena pakārena, puññapāpāni yo kare;",
  "anya-e1101n:1834_0": "Tassa tassānurūpena, morova labhate phalaṃ.",
  "anya-e1101n:1835_0": "8.",
  "anya-e1101n:1836_0": "Pāpena ca tiracchāne, jāyanti kusalena te;",
  "anya-e1101n:1837_0": "Vaṇṇapokkharatā hoti, morānaṃ kamma mīdisanti.",
  "anya-e1101n:1838_0": "Tato tassā mātāpitaro suvaṇṇatilakāti nāma makaṃsu.",
  "anya-e1101n:1838_1": "Tasmiṃkira nagare manussā tassā rupadassanenaca savaṇenaca sampattāpi caṇḍāladhītā ayanti paribhavabhayena āvāhaṃ na karonti.",
  "anya-e1101n:1838_2": "Atha tasmiṃ nagare jeṭṭhacaṇḍālabrāhmaṇassa putto etamatthāya tassā mātāpitunnaṃ santikaṃ vatthābharaṇagandhamālādayo",
  "anya-e1101n:1838_3": "pesesi suvaṇṇatilakaṃ amhākaṃ dadantūti,",
  "anya-e1101n:1838_4": "te taṃ pavattiṃ tassā ārocesuṃ.",
  "anya-e1101n:1838_5": "Sāssa jigucchantī parihāsa makāsi.",
  "anya-e1101n:1838_6": "Tato brāhmaṇassa putto lajjito rañño santikaṃ gantvā vīṇaṃ muñcetvā gāyamāno evamāha.",
  "anya-e1101n:1839_0": "9.",
  "anya-e1101n:1840_0": "Lalanā nanānī calalocanānī,",
  "anya-e1101n:1841_0": "Taruṇā ruṇānī calitādharāṇī;",
  "anya-e1101n:1842_0": "Manujo hi yo nettapiyaṃ karoti,",
  "anya-e1101n:1843_0": "Sa tu nīcajātiṃ api no jahāti.",
  "anya-e1101n:1844_0": "Kimidanti raññā puṭṭho āha.",
  "anya-e1101n:1845_0": "10.",
  "anya-e1101n:1846_0": "Sameti kiṃ deva chamāya mattikā,",
  "anya-e1101n:1847_0": "Kadāci cāmīkarajātikāya;",
  "anya-e1101n:1848_0": "Sigāladhenu api nīcajātikā,",
  "anya-e1101n:1849_0": "Sameti kiṃsīhavarena devāti.",
  "anya-e1101n:1850_0": "Evañca pana vatvā deva imasmiṃnagare suvaṇṇatilakā nāmekā caṇḍāladhītā atthi,",
  "anya-e1101n:1850_1": "sā samānajātikehi pesitapaṇṇākāraṃ na gaṇhāti,",
  "anya-e1101n:1850_2": "kulavanteyeva pattheti,",
  "anya-e1101n:1850_3": "kadā nāma kākī suvaṇṇahaṃsena samāgacchati devāti.",
  "anya-e1101n:1850_4": "Rājā taṃ sutvā tassā pitaraṃ pakkosāpetvā tamatthaṃ vatvā saccaṃ bhaṇeti pucchi,",
  "anya-e1101n:1850_5": "sopi saccaṃ deva,",
  "anya-e1101n:1850_6": "sā jātisampannameva kāmetīti āha.",
  "anya-e1101n:1850_7": "Rājā evaṃ sati bhaṇe pañcamadhuranagare uddāḷabrāhmaṇo nāma atthi,",
  "anya-e1101n:1850_8": "so jātisampanno mātitoca pititoca anupakkuṭṭho,",
  "anya-e1101n:1850_9": "jegucchā paṭikkūlā etāti mātugāmena saddhiṃ na saṃvasati.",
  "anya-e1101n:1850_10": "Attano gehato rājagehaṃ gacchantoca āgacchanto ca soḷasakhīrodakaghaṭehi magge siñcāpesi.",
  "anya-e1101n:1850_11": "Mātugāme disvā kālakaṇṇī mayā diṭṭhāti khīrodakena mukhaṃ dhovati.",
  "anya-e1101n:1850_12": "Tava dhītā sakkontī tena saddhiṃ saṃvasatu,",
  "anya-e1101n:1850_13": "etamatthaṃ tava dhītaraṃ kathehīti āha,",
  "anya-e1101n:1850_14": "sopi taṃ sutvā gehaṃ gantvā dhītaraṃ pakkositvā raññā vuttaniyāmeneva tassā kathesi.",
  "anya-e1101n:1850_15": "Tāya taṃ sutvā sakkontī ahaṃ uddāḷabrāhmaṇena saddhiṃ vasissāmi,",
  "anya-e1101n:1850_16": "mā tumhe cintetha,",
  "anya-e1101n:1850_17": "papañcampi mā karotha,",
  "anya-e1101n:1850_18": "pātova gamissāmīti vutte pitā panassā sādhūti sahassagghanakacittakambalakañcukena dhītu sarīraṃ pārupāpetvā",
  "anya-e1101n:1850_19": "vīṇādituriyabhaṇḍāni gāhāpetvā dhītuyā saddhiṃ addhānamaggaṃ paṭipajji.",
  "anya-e1101n:1850_20": "Gacchanto antarāmagge aññatarasmiṃ nagare rañño gandhabbaṃ karonto dhītaraṃ piṭṭhipasse nisīdāpetvā gandhabbamakāsi.",
  "anya-e1101n:1850_21": "Athassa piṭṭhipassanisinnā suvaṇṇatilakā nayanakoṭiyā diṭṭhiṃ pāpentī sarasena taṃ oloketvā pārutakañcukaṃ kiñci apanetvā sarīrappabhaṃ paññāpesi,",
  "anya-e1101n:1850_22": "rājā panassā sarīrappabhaṃca rūpasampadaṃca disvā kāmāturo vigatasañño sammūḷho hutvā muhuttena paṭiladdhassāso",
  "anya-e1101n:1850_23": "tassā sassāmikāssāmikabhāvaṃ pucchitvā caṇḍāladhītāti sutvā paribhavabhayena taṃ ānetu masakkonto evarūpaṃ",
  "anya-e1101n:1850_24": "vaṇṇapokkharasampannaṃ itthiratanaṃ alabhantassa me ko attho jīvitenāti socanto paridevanto kāmamucchito",
  "anya-e1101n:1850_25": "kattabbā kattabbaṃ ajānanto asiṃ gahetvā attano sīsaṃ sayameva chinditvā kāla makāsi.",
  "anya-e1101n:1850_26": "Evameva antarāmagge pañcarājāno tassā rūpasampattimadamattā asinā chinnasīsā jīvitakkhayaṃ pāpuṇiṃsu.",
  "anya-e1101n:1850_27": "Tathā hi sattā hiraññasuvaṇṇadāsidāsa puttadārādīsu puttadārādīhi itisabbattha piyaṃ nissāya kāmena mucchitā anayabyasanaṃ pāpuṇantīti.",
  "anya-e1101n:1850_28": "Vuttañhetaṃ bhagavatā.",
  "anya-e1101n:1851_0": "11.",
  "anya-e1101n:1852_0": "Piyato jāyate soko,",
  "anya-e1101n:1853_0": "Piyato jāyate bhayaṃ;",
  "anya-e1101n:1854_0": "Piyato vippamuttassa,",
  "anya-e1101n:1855_0": "Natthi soko kuto bhayaṃ.",
  "anya-e1101n:1856_0": "12.",
  "anya-e1101n:1857_0": "Pemato jāyate soko,",
  "anya-e1101n:1858_0": "Pemato jāyate bhayaṃ;",
  "anya-e1101n:1859_0": "Pemato vippamuttassa,",
  "anya-e1101n:1860_0": "Natthi soko kuto bhayaṃ.",
  "anya-e1101n:1861_0": "13.",
  "anya-e1101n:1862_0": "Ratiyā jāyate soko,",
  "anya-e1101n:1863_0": "Ratiyā jāyate bhayaṃ;",
  "anya-e1101n:1864_0": "Ratiyā vippamuttassa,",
  "anya-e1101n:1865_0": "Natthi soko kuto bhayaṃ.",
  "anya-e1101n:1866_0": "14.",
  "anya-e1101n:1867_0": "Kāmato jāyate soko,",
  "anya-e1101n:1868_0": "Kāmato jāyate bhayaṃ;",
  "anya-e1101n:1869_0": "Kāmato vippamuttassa,",
  "anya-e1101n:1870_0": "Natthi soko kuto bhayaṃ.",
  "anya-e1101n:1871_0": "15.",
  "anya-e1101n:1872_0": "Taṇhāya jāyate soko,",
  "anya-e1101n:1873_0": "Taṇhāya jāyate bhayaṃ;",
  "anya-e1101n:1874_0": "Taṇhāya vippamuttassa,",
  "anya-e1101n:1875_0": "Natthi soko kuto bhayaṃ.",
  "anya-e1101n:1876_0": "Tato so anukkamena pañcamadhuranagaraṃ gantvā attano āgatabhāvaṃ raññā kathāpetvā tena anuññāto gantvā rājānaṃ addasa.",
  "anya-e1101n:1876_1": "Tadā uddāḷabrāhmaṇo rañño avidūre kambalabhaddapīṭhe nisinno hoti,",
  "anya-e1101n:1876_2": "gandhabbabrāhmaṇopi dhītuyā saddhiṃ gandhabbaṃ kurumāno nisīdi.",
  "anya-e1101n:1876_3": "Tasmiṃkhaṇe pitu piṭṭhipasse nisinnā suvaṇṇatilakā uddāḷabrāhmaṇo katamoti pucchitvā etasmiṃ bhaddapīṭhe",
  "anya-e1101n:1876_4": "nisinnoṃ esoti sutvā nilāmalalocanehi taṃ olokanti dasanaraṃsinā sambhinnasurattādharena mandahasitaṃ",
  "anya-e1101n:1876_5": "karontī taṃ oloketvā pārutakañcukaṃ apanetvā sarīrappabhaṃ vissajjesi.",
  "anya-e1101n:1876_6": "Taṃ disvā brāhmaṇo ummatto sokena paridaḍḍhagatto uṇhavātena pūritamukhanāso assunā kilinnanetto visaññī ahosi.",
  "anya-e1101n:1876_7": "Tato so muhuttena laddhassāso rogīviya rañño sakāsā apasaranto attano gehaṃ gantvā suhade pakkositvā tesaṃ evamāha.",
  "anya-e1101n:1876_8": "Bhavantettha.",
  "anya-e1101n:1877_0": "16.",
  "anya-e1101n:1878_0": "Yo āpade samuppanne,",
  "anya-e1101n:1879_0": "Upatiṭṭhati santike;",
  "anya-e1101n:1880_0": "Sukhadukkhe samo hoti,",
  "anya-e1101n:1881_0": "So mitto soca ñātako.",
  "anya-e1101n:1882_0": "17.",
  "anya-e1101n:1883_0": "Yo guṇaṃ bhāsate yassa, aguṇañca nigūhati;",
  "anya-e1101n:1884_0": "Paṭisedhetya paṭisedhetikattabbā itisabbattha kattabbā, so mitto soca ñātako.",
  "anya-e1101n:1885_0": "18.",
  "anya-e1101n:1886_0": "Suvaṇṇatilakānāma, lalanā kāmalālayā;",
  "anya-e1101n:1887_0": "Nīlakkhicaṇḍakaṇḍehi, vikhaṇḍesi mano mama.",
  "anya-e1101n:1888_0": "19.",
  "anya-e1101n:1889_0": "Tassā mukhambuje sattā, mama nettamadhubbatā,",
  "anya-e1101n:1890_0": "Appampina sarantāmaṃ, tatthevā bhiramanti te.",
  "anya-e1101n:1891_0": "20.",
  "anya-e1101n:1892_0": "Saheva tehi me cittaṃ, gataṃ ullaṃghiyuddhato;",
  "anya-e1101n:1893_0": "Lajjāgambhīraparikhaṃ, dhitipākāramuggataṃ.",
  "anya-e1101n:1894_0": "21.",
  "anya-e1101n:1895_0": "Sammuyhāmi pamuyhāmi, sabbā muyhanti me disā;",
  "anya-e1101n:1896_0": "Tassa me saraṇaṃ hotha, karotha mama saṅgahanti.",
  "anya-e1101n:1897_0": "Taṃ sutvā te evamāhaṃsu.",
  "anya-e1101n:1898_0": "22.",
  "anya-e1101n:1899_0": "Yaṃ tvamācariya patthesi, caṇḍālī sā asaṅgamā;",
  "anya-e1101n:1900_0": "Kinnu mīḷhena saṃyogo, candanassa kadā siyā.",
  "anya-e1101n:1901_0": "23.",
  "anya-e1101n:1902_0": "Agammagamanā yāti, narānaṃ dūrato sirī;",
  "anya-e1101n:1903_0": "Kitticāyu balaṃ buddhi, ayasaṃca sa gacchatīti.",
  "anya-e1101n:1904_0": "Atha tesaṃ brahmaṇo āha.",
  "anya-e1101n:1905_0": "24.",
  "anya-e1101n:1906_0": "Na pariccajati lokoyaṃ, amejjhe maṇimuttamaṃ;",
  "anya-e1101n:1907_0": "Thīratanaṃ yuvāṇī ca, dukkulā api gāhiyāti.",
  "anya-e1101n:1908_0": "Evañca pana vatvā tassā sassāmikāssāmikabhāvaṃ ñatvā ānethāti āha,",
  "anya-e1101n:1908_1": "te tathā akaṃsu.",
  "anya-e1101n:1908_2": "Tato brāhmaṇo tāya gehaṃ āgatakālato paṭṭhāya cattāro māse rañño upaṭṭhānaṃ neva agamāsi.",
  "anya-e1101n:1908_3": "Tassa pana brahmaṇassa santike pañcasatarājakumārā nānāvidhāni sippāni uggaṇhanti.",
  "anya-e1101n:1908_4": "Te taṃ kāraṇaṃ ñatvā suvaṇṇatilakāya vijjamānāya amhākaṃ sippuggahaṇassa antarāyo bhavissati,",
  "anya-e1101n:1908_5": "yena kenaci upāyena etaṃ māretuṃ vaṭṭatīti,",
  "anya-e1101n:1908_6": "cintetvā te hatthā cariyaṃ pakkositvā lañjaṃ datvā evamāhaṃsu,",
  "anya-e1101n:1908_7": "hatthiṃ surāya mattaṃ katvā suvaṇṇatilakaṃ mārehīti.",
  "anya-e1101n:1908_8": "Tato te sabbe rājaṅgaṇe sannipatitvā dūtaṃ pāhesuṃ,",
  "anya-e1101n:1908_9": "ācariyaṃ daṭṭhukāmamhāti.",
  "anya-e1101n:1908_10": "Tato brāhmaṇena āgantvā nisinnena paṭisanthāraṃ katvā ācariya ācariyāniṃ passitukāmamhāti āhaṃsu.",
  "anya-e1101n:1908_11": "Atha so suvaṇṇatilakaṃ gahetvā āgacchathāti manusse pesesi.",
  "anya-e1101n:1908_12": "Te tathā kariṃsu,",
  "anya-e1101n:1908_13": "atha tassā vīthimajjhaṃ sampattakāle hatthiṃ vissajjāpesuṃ.",
  "anya-e1101n:1908_14": "So soṇḍāya bhūmiyaṃ paharanto paharantoupadhāvitvā itikatthaci gacchanto upadhāvitvā soṇḍena taṃ ukkhipitvā kumbhe nisīdāpesi.",
  "anya-e1101n:1908_15": "Tato rājāno tathā taṃ mārāpetu masakkontā puna divase manusse payojetvā rattiyaṃ mārāpesuṃ.",
  "anya-e1101n:1908_16": "Brāhmaṇopi evarūpaṃ itthiṃ alasitvā jīvanato matameva mataṃmeseyyo itikatthaci seyyoti socanto paridevanto",
  "anya-e1101n:1908_17": "rājaṅgaṇe dārucitakaṃ kārāpetvā aggiṃpavisitvā matoti.",
  "anya-e1101n:1908_18": "Evaṃ mātugāmavasaṅgatā mahantaṃ anayabyasanañca maraṇañca pāpuṇantīti.",
  "anya-e1101n:1908_19": "Vuttañhetaṃ bhagavatā.",
  "anya-e1101n:1909_0": "25.",
  "anya-e1101n:1910_0": "Māyāvesā māyācesā itikatthaci marīcīva,",
  "anya-e1101n:1911_0": "Soko rogo cupaddavo;",
  "anya-e1101n:1912_0": "Kharāva bandhanā cesā,",
  "anya-e1101n:1913_0": "Maccupāso guhāsayo;",
  "anya-e1101n:1914_0": "Tāsu yo vissase poso,",
  "anya-e1101n:1915_0": "So naresu narādhamoti.",
  "anya-e1101n:1916_0": "26.",
  "anya-e1101n:1917_0": "Ayoniso sā purimāya jātiyā,",
  "anya-e1101n:1918_0": "Puññaṃ karitvā alabhīdisaṃ gatiṃ;",
  "anya-e1101n:1919_0": "Dhīsampayuttaṃ dhitisampayuttaṃ itikatthaci kusalaṃ karontā,",
  "anya-e1101n:1920_0": "Nibbāṇamevābhimukhaṃ karothāti.",
  "anya-e1101n:1921_0": "Suvaṇṇatilakāya vatthuṃ dutiyaṃ.",
  "anya-e1101n:1922_0": "33. Kapaṇāya vatthumhi ayamānupubbīkathā",
  "anya-e1101n:1923_0": "Bhagavati parinibbute jambudīpe tattha tattha bhikkhubhikkhuṇiyo ca upāsakaupāsikāyo ca jayamahābodhiṃ vandissāmīti yebhuyyena gantvā vandanti.",
  "anya-e1101n:1923_1": "Athā parabhāge bahū bhikkhū saṅgamma mahābodhiṃ vandanatthāya gacchantā aññatarasmiṃ gāmake bhikkhāya",
  "anya-e1101n:1923_2": "caritvā āsanasālaṃ gantvā katabhattakiccā thokaṃ vissamiṃsu,",
  "anya-e1101n:1923_3": "tadā tattha ekā kapaṇā duggatitthī tathā nisinnabhikkhū disvā upasaṅkamitvā pañcapatiṭṭhitena vanditvā ekamante ṭhitā ayyā kuhiṃ gacchantīti pucchi.",
  "anya-e1101n:1923_4": "Bhikkhū taṃ sutvā jayamahābodhissa ānubhāvañca taṃ vandanatthāya attānaṃ gamanañca kathentā evamāhaṃsu.",
  "anya-e1101n:1924_0": "1.",
  "anya-e1101n:1925_0": "Yatthāsīno jino jesi, sasenaṃ makaraddhajaṃ;",
  "anya-e1101n:1926_0": "Hantvā kilesasenañca, buddho āsi niruttaro.",
  "anya-e1101n:1927_0": "2.",
  "anya-e1101n:1928_0": "Yaṃ pūjesi mahāvīro, ṭhito pada makopayaṃ;",
  "anya-e1101n:1929_0": "Sattarattindivaṃ netta, nīlanīrajaraṃsinā.",
  "anya-e1101n:1930_0": "3.",
  "anya-e1101n:1931_0": "Surāsuranarādīnaṃ, nettāli pāḷipātanā;",
  "anya-e1101n:1932_0": "Mecakākārapattehi, sikhaṇḍīviya bhāti yo.",
  "anya-e1101n:1933_0": "4.",
  "anya-e1101n:1934_0": "Surapādapova sattānaṃ, yaṃ tiṭṭhati mahītale;",
  "anya-e1101n:1935_0": "Iha loke paratte ca, dadanto icchiticchitaṃ.",
  "anya-e1101n:1936_0": "5.",
  "anya-e1101n:1937_0": "Yassa purāṇapaṇṇampi, patitaṃ yo naro idha;",
  "anya-e1101n:1938_0": "Pūjeti tassa so deti, bhavabhogaṃ mahīruho.",
  "anya-e1101n:1939_0": "6.",
  "anya-e1101n:1940_0": "Gandhamālehi salilehi, yamupāsati sadā naro;",
  "anya-e1101n:1941_0": "Ajjhattañca bahiddhā ca, duritaṃ so nihaññati.",
  "anya-e1101n:1942_0": "7.",
  "anya-e1101n:1943_0": "Yo deti ihalokatthaṃ,",
  "anya-e1101n:1944_0": "Yo deti pāralokikaṃ,",
  "anya-e1101n:1945_0": "Sampadaṃ jayabodhiṃtaṃ,",
  "anya-e1101n:1946_0": "Bhoti gacchāma vandituṃ.",
  "anya-e1101n:1947_0": "Taṃ sutvā udaggā somanassajātā bhikkhūnaṃ evamāha.",
  "anya-e1101n:1947_1": "Ahaṃ bhante parakule bhatiyā kammaṃ karontī dukkhena kasirena jīvikaṃ kappemi.",
  "anya-e1101n:1947_2": "Svātanāya me taṇḍulanālipi bhaṇḍulanāmpa itisabbattha natthi,",
  "anya-e1101n:1947_3": "pageva aññaṃ dhanaṃ,",
  "anya-e1101n:1947_4": "imaṃ vinā aññaṃ sāṭakampi natthi,",
  "anya-e1101n:1947_5": "kasmā pubbe akatapuññattā,",
  "anya-e1101n:1947_6": "tasmā imaṃ bhante sāṭakaṃ mamānuggahāya bodhimhi dhajaṃ bandhathāti yācitvā sāṭakaṃ dhovitvā tesaṃ adāsi.",
  "anya-e1101n:1947_7": "Bhikkhūpi tassānuggahāya taṃ gahetvā agamaṃsu.",
  "anya-e1101n:1947_8": "Sā sāṭakaṃ datvā pītipāmojjamānasā gehaṃ gantvā tadaheva rattiyā majjhimayāme satthakavātena upahatā",
  "anya-e1101n:1947_9": "kālaṃ katvā tesaṃ bhikkhūnaṃ gamanamagge ekasmiṃ ramaṇīye vanasaṇḍe bhummadevatā hutvā nibbattī,",
  "anya-e1101n:1947_10": "athassā puññānubhāvena tiyojanike ṭhāne dibbakapparukkhā pāturahaṃsu,",
  "anya-e1101n:1947_11": "tatta tatta nānāvirāgadhajapatākā olambanti.",
  "anya-e1101n:1947_12": "Devaputtā ca devadhītaro ca sabbābharaṇavibhūsitā tatheva dhajapatākādayo gahetvā kīḷanti.",
  "anya-e1101n:1947_13": "Naccagītādinekāni acchariyāni payojenti.",
  "anya-e1101n:1947_14": "Atha dutiyadivase tepi bhikkhū bodhimaṇḍalaṃ gacchantā sāyaṇhe taṃ ṭhānaṃ patvā ajja imasmiṃ vanasaṇḍe vasitvā gamissāmāti tattha vāsaṃ upagamiṃsu,",
  "anya-e1101n:1947_15": "tato te rattibhāge nānāvaṇṇadhaje ca devatāhi payojiyamānā gītavāditādayo ca tiyojanaṭṭhāne kapparukkhāni",
  "anya-e1101n:1947_16": "ca idaṃ sabbaṃ devissariyaṃ tassānubhāvena nibbattabhāvaṃ disvā vimhitamānasā devadhītaraṃ āmantetvā",
  "anya-e1101n:1947_17": "tvaṃ kena kammena idha nibbattāti pucchiṃsu.",
  "anya-e1101n:1947_18": "Sā bhikkhū vanditvā añjaliṃ paggayha ṭhitā bhante maṃ na sañjānitthāti āha.",
  "anya-e1101n:1947_19": "Bhikkhūhi na mayaṃ sañjānāma bhaginīti vutte sā attano sabhāvaṃ kathentī evamāha.",
  "anya-e1101n:1948_0": "8.",
  "anya-e1101n:1949_0": "Hīyyo āsanasālāya, nisīdittha samāgatā;",
  "anya-e1101n:1950_0": "Tumhakaṃ santikaṃ gamma, yā varākībhivādayi.",
  "anya-e1101n:1951_0": "9.",
  "anya-e1101n:1952_0": "Yā bodhiṃ pūjanatthāya, vatthakaṃ paṭipādayi;",
  "anya-e1101n:1953_0": "Sāhaṃ hīyyo cutā āsiṃ, rattiyaṃ byādhipīḷitā.",
  "anya-e1101n:1954_0": "10.",
  "anya-e1101n:1955_0": "Nānāsampattisaṃyuttā, nānābhūsanabhūsitā;",
  "anya-e1101n:1956_0": "Vimāne ratanā kiṇṇe, jātāhaṃ ettha kānane.",
  "anya-e1101n:1957_0": "11.",
  "anya-e1101n:1958_0": "Hīyyo passittha me gattaṃ, rajojallehi saṃkulaṃ;",
  "anya-e1101n:1959_0": "Ajja passatha me gattaṃ, vaṇṇavantaṃ pabhassaraṃ.",
  "anya-e1101n:1960_0": "12.",
  "anya-e1101n:1961_0": "Hīyyo passittha me bhante, nivatthaṃ malinambaraṃ;",
  "anya-e1101n:1962_0": "Ajja passatha me bhante, dibbamambaramuttamaṃ.",
  "anya-e1101n:1963_0": "13.",
  "anya-e1101n:1964_0": "Vikiṇṇaphalitaggehi, kesehi viralā kulaṃ;",
  "anya-e1101n:1965_0": "Ūkāgūthapaṭikkūlaṃ, hīyyo āsisiraṃ mama.",
  "anya-e1101n:1966_0": "14.",
  "anya-e1101n:1967_0": "Ajja taṃ parivattitvā, mama puññānubhāvato;",
  "anya-e1101n:1968_0": "Sunīlamududhammillaṃ, kusumā bharaṇabhūsitaṃ.",
  "anya-e1101n:1969_0": "15.",
  "anya-e1101n:1970_0": "Purā me sakasīsena, vahitaṃ dārū dakādikaṃ;",
  "anya-e1101n:1971_0": "Puññenāhaṃ ajja mālā, bhāraṃ sīse samubbahe.",
  "anya-e1101n:1972_0": "16.",
  "anya-e1101n:1973_0": "Dhajatthāya mayā hīyyo, padinnaṃ thūlasāṭakaṃ;",
  "anya-e1101n:1974_0": "Ajja nibbatti me bhonto, mahantaṃ dibbasampadaṃ.",
  "anya-e1101n:1975_0": "17.",
  "anya-e1101n:1976_0": "Jānamānena kattabbaṃ, dānādīsu mahapphalaṃ;",
  "anya-e1101n:1977_0": "Devaloke manussesu, sukhadaṃ dāna muttamanti.",
  "anya-e1101n:1978_0": "Taṃ sutvā sabbe bhikkhū acchariyabbhutacittā ahesuṃ.",
  "anya-e1101n:1978_1": "Sā devatā tassā rattiyā accayena bhikkhū nimantetvā dibbehi khajjabhojjehi sahatthā santappetvā tehi",
  "anya-e1101n:1978_2": "saddhiṃ āgacchantī antarāmagge dānaṃ dadamānā mahābodhiṃ gantvā sabbehi dhajapatākā dīhi ca nānāvidhavaṇṇagandhasampannapupphehi",
  "anya-e1101n:1978_3": "ca dīpadhūpehi ca bodhiṃ pūjetvā bhikkhūnaṃ cīvaratthāya dibbavatthāni datvā āgamma tasmiṃyeva vanasaṇḍe",
  "anya-e1101n:1978_4": "vasantī nānāvidhāni puññāni katvā tāvatiṃsabhavane nibbatti.",
  "anya-e1101n:1978_5": "Bhikkhūpi taṃ acchariyaṃ tattha tattha pakāsentā bahūjane puññakamme niyojesuṃti.",
  "anya-e1101n:1979_0": "18.",
  "anya-e1101n:1980_0": "Evaṃ vidhāpi kapaṇā jinasāsanamhi,",
  "anya-e1101n:1981_0": "Katvā pasāda matha thūlakucelakena;",
  "anya-e1101n:1982_0": "Pūjetva dibbavibhavaṃ alabhīti ñatvā,",
  "anya-e1101n:1983_0": "Pūjāparā bhavatha vatthusu tīsu sammāti.",
  "anya-e1101n:1984_0": "Kapaṇāya vatthuṃ tatiyaṃ.",
  "anya-e1101n:1985_0": "34. Indaguttattherassa vatthumhi ayamānupubbīkathā",
  "anya-e1101n:1986_0": "Amhākaṃ bhagavato parinibbāṇato orabhāge jambudīpe kira pāṭaliputtaṃ nāma nagaraṃ ahosi.",
  "anya-e1101n:1986_1": "Tattha dhammāsoko nāma mahiddhiko mahānubhāvo āṇācakkavatti rājā rajjaṃ kāreti.",
  "anya-e1101n:1986_2": "Uddhaṃ ākāsato heṭṭhā pathaviyā yojanappamāṇe sakalajambūdīpe tassa āṇā pavattati,",
  "anya-e1101n:1986_3": "tadā sakalajambudīpavāsino ca caturāsīti nagarasahasse rājāno ca attano attano balavāhane gahetvā āgamma dhammāsokamahārañño upaṭṭhānaṃ karonti.",
  "anya-e1101n:1986_4": "Tasmiṃ samaye devaputtanagare devaputto nāma mahārājā attano balavāhanaṃ gahetvā rañño upaṭṭhānaṃ agamāsi.",
  "anya-e1101n:1986_5": "Dhammāsoko devaputtamahārājānaṃ disvā madhurapaṭisanthāraṃ katvā tumhākaṃ raṭṭhe bahussutā āgatāgamā mahāguṇavantā ayyā atthīti pucchi.",
  "anya-e1101n:1986_6": "Taṃ sutvā devaputtarājā atthi deva tasmiṃ nagare sīhakumbhakaṃ nāma mahāvihāraṃ.",
  "anya-e1101n:1986_7": "Tattha anekasahassabhikkhū viharanti sīlavantā appicchā santuṭṭhā vivekakāmino.",
  "anya-e1101n:1986_8": "Tesu sāṭṭhakathātipiṭakadharo indaguttatthero nāma tesaṃ pāmokkho ahosi.",
  "anya-e1101n:1986_9": "So anekapariyāyena sanarāmarānaṃ bhikkhūnaṃ dhammaṃvaṇṇeti.",
  "anya-e1101n:1986_10": "Guṇavā attano guṇaṃ nissāya loke pākaṭoti.",
  "anya-e1101n:1986_11": "Taṃ sutvā rājā tuṭṭhamānaso theraṃ passitukāmo hutvā samma tvameva gantvā theraṃ yācitvā idhā nehīti āha.",
  "anya-e1101n:1986_12": "Taṃ sutvā devaputtarājā attano hatthassabalavāhanā dimahā senaṅgaparivuto indaguttattherassa santikaṃ",
  "anya-e1101n:1986_13": "gantvā vanditvā ayya ayyaṃ dhammāsokamahārājā daṭṭhukāmoti āha.",
  "anya-e1101n:1986_14": "Therena sādhūti sampaṭicchite rājā therena sampaṭicchitabhāvaṃ dhammāsokamahārājino pesesi.",
  "anya-e1101n:1986_15": "Tato dhammāsokamahārājā somanassappatto attano āṇāpavattitaṭṭhāne rājūnaṃ sāsanaṃ pesesi.",
  "anya-e1101n:1986_16": "Sabbeva therāgamanamaggaṃ alaṅkarontūti.",
  "anya-e1101n:1986_17": "Atha te rājāno tuṭṭhapahaṭṭhā attano attano nagare bheriṃ carāpetvā devaputtanagarato yāva pāṭaliputtanagaraṃ",
  "anya-e1101n:1986_18": "etthantare pañcapaṇṇāsayojanikaṃ maggaṃ visamaṃ samaṃ karonto devatānaṃ dibbavīthimiva alaṅkaritvā dhammāsokamahānarindassa",
  "anya-e1101n:1986_19": "evaṃ sāsanaṃ pesesuṃ.",
  "anya-e1101n:1986_20": "Bhavantettha.",
  "anya-e1101n:1987_0": "1.",
  "anya-e1101n:1988_0": "Indaguttamahāthera, sāmino gamanāya no;",
  "anya-e1101n:1989_0": "Maggaṃ alaṅkarontūti, mahārājena pesitaṃ.",
  "anya-e1101n:1990_0": "2.",
  "anya-e1101n:1991_0": "Tato te apanetvāna, pāsāṇakaṇṭakādikaṃ;",
  "anya-e1101n:1992_0": "Visamaṃ samaṃ karitvāna, sammajjitvāna sādhukaṃ.",
  "anya-e1101n:1993_0": "3.",
  "anya-e1101n:1994_0": "Dhotamuttā samābhāsā, okiritvāna vālukā;",
  "anya-e1101n:1995_0": "Ussāpitā tattha tattha, dussatoraṇapantiyo.",
  "anya-e1101n:1996_0": "4.",
  "anya-e1101n:1997_0": "Kaladhotahemarambhādi, nānātoraṇapantiyo;",
  "anya-e1101n:1998_0": "Tathā pupphamayā neka, toraṇūparitoraṇā.",
  "anya-e1101n:1999_0": "5.",
  "anya-e1101n:2000_0": "Tesu tesuca ṭhānesu, saṅkhatā kusumagghikā;",
  "anya-e1101n:2001_0": "Tatheva gandhatelehi, dīpitā dīpapantiyo.",
  "anya-e1101n:2002_0": "6.",
  "anya-e1101n:2003_0": "Padumuppalasannīra, pupphapallava laṅkatā;",
  "anya-e1101n:2004_0": "Ṭhapitā ghaṭamālāyo, puṇṇā sogandhavārihi.",
  "anya-e1101n:2005_0": "7.",
  "anya-e1101n:2006_0": "Nilapītā disambhinna, patākāhi dhajehi ca;",
  "anya-e1101n:2007_0": "Maggassa ubhato passe, vanamāsi samākulaṃ.",
  "anya-e1101n:2008_0": "8.",
  "anya-e1101n:2009_0": "Ketavo uggatā tattha, mandamandasamīraṇā;",
  "anya-e1101n:2010_0": "Avhayantāva sobhanti, brahmoragasurādayo.",
  "anya-e1101n:2011_0": "9.",
  "anya-e1101n:2012_0": "Nāgacampapunnāga, ketakīvakulādihi;",
  "anya-e1101n:2013_0": "Padumuppalā dijalajehi, mālatī kusumā dihi.",
  "anya-e1101n:2014_0": "10.",
  "anya-e1101n:2015_0": "Mālādāmehi nekehi, maggamāsi vicittakaṃ;",
  "anya-e1101n:2016_0": "Pattharitvā pādapaṭe, sittasammattabhūmiyaṃ.",
  "anya-e1101n:2017_0": "11.",
  "anya-e1101n:2018_0": "Lājādipañcapupphāni, vikiriṃsu manoramaṃ;",
  "anya-e1101n:2019_0": "Alaṅkaritvā hattassā, kusumā bharaṇādihi.",
  "anya-e1101n:2020_0": "12.",
  "anya-e1101n:2021_0": "Maggālaṅkaraṇatthāya, ṭhapitāsuṃ tato tato;",
  "anya-e1101n:2022_0": "Tesu tesu ca ṭhānesu, bherimaṇḍalamajjhagā.",
  "anya-e1101n:2023_0": "13.",
  "anya-e1101n:2024_0": "Naccanti cāturā nārī, rasabhāvanirantarā;",
  "anya-e1101n:2025_0": "Kaṃsavaṃsādipaggayha, vajjentānekatantiyo.",
  "anya-e1101n:2026_0": "14.",
  "anya-e1101n:2027_0": "Gāyanti madhuraṃ gītaṃ, gāyantettha layānvitaṃ;",
  "anya-e1101n:2028_0": "Maggoso sādhuvādehi, bheritantinadehica.",
  "anya-e1101n:2029_0": "15.",
  "anya-e1101n:2030_0": "Karīnaṃ koñcanādehi, hayānaṃ hesitehi ca;",
  "anya-e1101n:2031_0": "Nekaviṭaṅkasaṅghehi, so karīhi samākulo.",
  "anya-e1101n:2032_0": "16.",
  "anya-e1101n:2033_0": "Maggassa ubhato passe, devakaññūpamā subhā;",
  "anya-e1101n:2034_0": "Mālākalāpe paggayha, tiṭṭhanti tuṭṭhamānasā.",
  "anya-e1101n:2035_0": "17.",
  "anya-e1101n:2036_0": "Tathā puṇṇaghaṭe gayha, padumuppalasaṃkule,",
  "anya-e1101n:2037_0": "Aṭṭhamaṅgalamuggayha, tiṭṭhanti pamadā tahiṃ.",
  "anya-e1101n:2038_0": "18.",
  "anya-e1101n:2039_0": "Sītalūdakasampanna, papāhi samalaṅkatā;",
  "anya-e1101n:2040_0": "Sinānatthaṃ khatā āsuṃ, pokkharañño tahiṃtahiṃ.",
  "anya-e1101n:2041_0": "19.",
  "anya-e1101n:2042_0": "Tahiṃtahiṃkatā āsuṃ, dānasālā manoramā;",
  "anya-e1101n:2043_0": "Nicitāsumanekāni, dānopakaraṇā tahiṃ.",
  "anya-e1101n:2044_0": "20.",
  "anya-e1101n:2045_0": "Evaṃ nekavidhā pūjā, amhehi paṭipāditā;",
  "anya-e1101n:2046_0": "Ṭhapetvāna mahāgaṅgaṃ, taṃ jānātu mahīpatīti.",
  "anya-e1101n:2047_0": "Taṃ sutvā asokamahārājā gaṅgaṃ alaṅkarothāti soḷasayakkhe pesesi,",
  "anya-e1101n:2047_1": "te saparivārā tattha gantvā attano ānubhāvena gaṅgāya anto tigāvutaṭṭhāne udukkhalapāsāṇe ṭhapesuṃ.",
  "anya-e1101n:2047_2": "Ṭhapetvā thambhe ussāpetvā tulāsaṃghāṭe datvā himavantato rattacandanasāre āharitvā padare santharitvā",
  "anya-e1101n:2047_3": "anekehi pūjāvidhānehi alaṅkaritvā rañño evaṃ sāsanaṃ pesesuṃ.",
  "anya-e1101n:2047_4": "Bhavantettha.",
  "anya-e1101n:2048_0": "21.",
  "anya-e1101n:2049_0": "Yamatthāya mayaṃ sabbe, mahārājena pesitā;",
  "anya-e1101n:2050_0": "Amhehi dāni taṃ sabbaṃ, katameva suṇotha taṃ.",
  "anya-e1101n:2051_0": "22.",
  "anya-e1101n:2052_0": "Gāvutattayagambhīraṃ, gaṅgaṃ yojanavitthataṃ;",
  "anya-e1101n:2053_0": "Thambhe patiṭṭhapetvāna, anagghaṃ rattacandanaṃ.",
  "anya-e1101n:2054_0": "23.",
  "anya-e1101n:2055_0": "Himavantato haritvāna, setuṃ tattha sumāpitaṃ;",
  "anya-e1101n:2056_0": "Toraṇā ca ubho passe, ratanehi sunimmitā.",
  "anya-e1101n:2057_0": "24.",
  "anya-e1101n:2058_0": "Puṇṇakumbhaddhajā ceva, padīpāvaliyo tathā;",
  "anya-e1101n:2059_0": "Ubho passesu ratanāni, māpetvālambanānica.",
  "anya-e1101n:2060_0": "25.",
  "anya-e1101n:2061_0": "Suvaṇṇamaṇimuttādi, dāmehi samalaṅkatā;",
  "anya-e1101n:2062_0": "Vālukatthāya okiṇṇā, dhotamuttā pabhassarā.",
  "anya-e1101n:2063_0": "26.",
  "anya-e1101n:2064_0": "Tesu tesu ca ṭhānesu, ṭhapitāsuṃ mahāmaṇī;",
  "anya-e1101n:2065_0": "Nānārāgavitānehi, sobhitā setuno pari.",
  "anya-e1101n:2066_0": "27.",
  "anya-e1101n:2067_0": "Olambitāsuṃ tattheva, dibbādikusumādayo;",
  "anya-e1101n:2068_0": "Niṭṭhitaṃ idha kātabba, yuttaṃ pūjāvidhiṃtu no;",
  "anya-e1101n:2069_0": "Devotaṃ paṭijānātu, iti vatvāna pesayuṃti.",
  "anya-e1101n:2070_0": "Tampi sutvā asoko mahārājā tumheva theraṃ idhānethāti tesaṃyeva sāsanaṃ paṭipesesi,",
  "anya-e1101n:2070_1": "te sādhūti indaguttattherassa santikaṃ gantvā vanditvā bhante pāṭaliputtanagarassa gamanāya kāloti āhaṃsu,",
  "anya-e1101n:2070_2": "tato thero saṭṭhisahassamattehi bhikkhusaṅghehi parivuto pañcapaṇṇāsayojanamaggaṃ paṭipajji.",
  "anya-e1101n:2070_3": "Athāparaṃ devaputtanagaravāsino anekavidhamālāgandhavāsacuṇṇaddhajapatākādīhi anekehi tālāvacarehi naccagītavāditehi pūjetvā agamaṃsu.",
  "anya-e1101n:2070_4": "Atha thero mahantena pūjāvidhānena jambudīpavāsīhi pūjiyamāno anukkamena candabhāgāya gaṅgāya setuṃ patvā",
  "anya-e1101n:2070_5": "tattha mahantaṃ pūjāvidhānaṃ olokento evaṃ cintesi,",
  "anya-e1101n:2070_6": "evaṃ uḷāraṃ pūjāvidhānaṃ idāni jambudīpe nāññassa hoti,",
  "anya-e1101n:2070_7": "mayhamevetaṃ kataṃ.",
  "anya-e1101n:2070_8": "Ahamevetta uttamo appaṭimoti evaṃ seyyassa seyyohamasmīti mānaṃ uppādetvā aṭṭhāsi.",
  "anya-e1101n:2070_9": "Tasmiṃ khaṇe eko khīṇāsavatthero taṃ mānenupatthaddhacetasā ṭhitaṃ dibbacakkhunā disvā upasaṅkamitvā vanditvā therassa ovadanto evamāha. Tasmā.",
  "anya-e1101n:2071_0": "28.",
  "anya-e1101n:2072_0": "Mā mānassa vasī hotha, māno bhante vasaṃgataṃ mānaṃbhantevasīkataṃ itisabbattha;",
  "anya-e1101n:2073_0": "Anatthado sadā hoti, pātetvāna bhavā vaṭe.",
  "anya-e1101n:2074_0": "29.",
  "anya-e1101n:2075_0": "Māno palālito satto, taṇhāpaṭighasaṅgato;",
  "anya-e1101n:2076_0": "Makkaṭoragasoṇādi, hutvā jāyati jātisu.",
  "anya-e1101n:2077_0": "30.",
  "anya-e1101n:2078_0": "Mā mānaṃ sāmi pūrehi, attānaṃ parisodhaya;",
  "anya-e1101n:2079_0": "Aparisuddhā sayo bhikkhu, dāyakaṃ na paritosati.",
  "anya-e1101n:2080_0": "31.",
  "anya-e1101n:2081_0": "Dadantānaṃ sarantānaṃ, pūjentānaṃ sace tuvaṃ;",
  "anya-e1101n:2082_0": "Mahapphalaṃ mahābhūtiṃ, kāmattha hotha nibbaṇāti nimmanā itikattaci.",
  "anya-e1101n:2083_0": "Taṃ sutvā thero saṃsāre nibbindo tattheva ṭhito tilakkhaṇaṃ paṭṭhapetvā karajakāyaṃ sammasanto sahapaṭi sambhidāhi arahattaṃ patvāva nikkhami.",
  "anya-e1101n:2083_1": "Tato dhammāsokamahārājā balavāhanaparivuto mahantena pūjāvidhānena paṭimaggaṃ āgamma vanditvā tato diguṇaṃ",
  "anya-e1101n:2083_2": "pūjāsakkāraṃ kurumāno mahābhikkhusaṅghena saddhiṃ theraṃ attano nagaraṃ netvā tassa dhammakathaṃ sutvā",
  "anya-e1101n:2083_3": "pasannamānaso pañcasīle patiṭṭhāya mahantaṃ vihāraṃ kāretvā therena sahāgatānaṃ saṭṭhisahassānaṃ bhikkhūnaṃ",
  "anya-e1101n:2083_4": "catupaccayehi upaṭṭhāna makāsi,",
  "anya-e1101n:2083_5": "atha thero sāṭṭhakathaṃ piṭakattayaṃ pakāsento tasmiṃ ciraṃ vasitvā tattheva parinibbāyi.",
  "anya-e1101n:2083_6": "Tato rājā sapariso tassa sarīranikkhepaṃ kāretvā dhātuyo gahetvā mahantaṃ cetiyaṃ kārāpesīti.",
  "anya-e1101n:2084_0": "32.",
  "anya-e1101n:2085_0": "Purātanānaṃ bhuvi puññakamminaṃ,",
  "anya-e1101n:2086_0": "Guṇānubhāvena mahenti evaṃ;",
  "anya-e1101n:2087_0": "Sadevakā naṃ manasīkarontā,",
  "anya-e1101n:2088_0": "Puññaṃ karothā yatane sadā darāti.",
  "anya-e1101n:2089_0": "Indaguttattherassa vatthuṃ catutthaṃ.",
  "anya-e1101n:2090_0": "35. Sākhamālapūjikāya vatthumhi ayamānupubbīkathā",
  "anya-e1101n:2091_0": "Amhākaṃ bhagavā dasapāramiyo pūretvā anukkamena tusitabhavane nibbatto devehi ārādhito sakkarājakule",
  "anya-e1101n:2091_1": "paṭisandhiṃ gahetvā mātukucchito nikkhanto anukkamena paramābhisambodhiṃ patvā tato paṭṭhāya pañcacattālīsasaṃvaccharāni",
  "anya-e1101n:2091_2": "ṭhatvā caturāsītidhammakkhandhasahassāni desetvā gaṇanapathamatīte satte bhavakantārato santāretvā sabbabuddhakiccāni",
  "anya-e1101n:2091_3": "niṭṭhāpetvā kusinārāyaṃ upavattane mallānaṃ sālavane yamakasālāna mantare uttarasīsakaṃ paññatte mañcake",
  "anya-e1101n:2091_4": "vesākhapuṇṇadivase dakkhiṇena passena sato sampajāno anuṭṭhānaseyyāya nipanno pacchimayāme bhikkhū ovaditvā",
  "anya-e1101n:2091_5": "balavapaccū-",
  "anya-e1101n:2091_6": "sa samaye mahāpathaviṃkampento anupādisesāya nibbāṇadhātuyā parinibbāyi,",
  "anya-e1101n:2091_7": "nibbute pana bhagavati lokanāthe ānandatthero mallarājūnaṃ etaṃ pavattiṃ ārocesi.",
  "anya-e1101n:2091_8": "Tato kosinārakā ca devabrahmādayo ca sannipatitvā naccagītavāditehi mālāgandhādīhi ca sakkarontā garukarontā",
  "anya-e1101n:2091_9": "mānentā pūjentā celavitānādayo karontā bhagavato sarīraṃ nagaramajjhe yattha makuṭabandhanaṃ nāma mallānaṃ cetiyaṃ,",
  "anya-e1101n:2091_10": "tattha netvā cakkavattissa sarīraṃ viya ahatena vatthena veṭhetvā tato vihatena kappāsena veṭhetvāti",
  "anya-e1101n:2091_11": "evaṃ pañcadussayugasatehi veṭhetvā āyasāya teladoṇiyā pakkhipitvā aññissāya āyasāya doṇiyā paṭikujjitvā",
  "anya-e1101n:2091_12": "sabbagandhānaṃ citakaṃ karitvā bhagavato sarīraṃ citakaṃ āropesuṃ.",
  "anya-e1101n:2091_13": "Atha mahākassapattherena bhagavato pāde sirasā vandite devatānubhāvena citako samantā ekappahāreneva pajjali.",
  "anya-e1101n:2091_14": "Bhagavato pana sarīre daḍḍhe sumanamakuḷasadisā dhātuyo avasissiṃsu.",
  "anya-e1101n:2091_15": "Tasmiṃ kira samaye kosalarañño janapade aññatarā gāmavāsikā itthī bhagavati parinibbute sādhukīḷhaṃ āgacchamānā",
  "anya-e1101n:2091_16": "antarāmagge attano sarīre uppannavātarogena upaddutā sādhukīḷhaṃ sampāpuṇituṃ asakkontī satthu āḷāhanaṃ",
  "anya-e1101n:2091_17": "gantvā bhagavato dhātusarīre tīṇi sākhapupphāni pūjetvā pasannamānasā pañcapatiṭṭhitena vanditvā gatā",
  "anya-e1101n:2091_18": "tāya eva rattiyā majjhimayāme kālaṃ katvā tāvatiṃsabhavane tiṃsayojanike kanakavimāne nibbatti.",
  "anya-e1101n:2091_19": "Tassā pubbakammapakāsanatthaṃ cakkamattāni sākhapupphāni tatta tattha olambanti.",
  "anya-e1101n:2091_20": "Teheva sabbaṃ vimānaṃ ekobhāsī ekobhāsi tato itisabbattha ahosi.",
  "anya-e1101n:2091_21": "Tato sugandhakaraṇḍakaṃ viya ca ahosi,",
  "anya-e1101n:2091_22": "sā pana attano sobhaggappattaṃ attabhāvañca vimānasampadañca parivārasampattiyo ca disvā vimhitamānasā pubbe katena pubbekissame.",
  "anya-e1101n:2091_23": "pubbekatename iticakatthaci kena me puññakammenā yaṃ laddhāti olokantī bhagavato dhātusarīrasmiṃ pūjitāni",
  "anya-e1101n:2091_24": "tīṇi sākhapupphāni disvā pasannamānasā mahācakkappamāṇaṃ sākhamālaṃ hatthena dhārentī dhātupūjanatthāya agamāsi.",
  "anya-e1101n:2091_25": "Tadā tattha sannipatitā manussā tassā rūpasampadañca hatte mahantaṃ sākhamālañca disvā vimhitamānasā amma tvaṃ kattha vāsikā.",
  "anya-e1101n:2091_26": "Kattha panimaṃ pupphaṃ paṭiladdhanti pucchiṃsu,",
  "anya-e1101n:2091_27": "taṃ sutvā devadhītā attanā bhagavato dhātusarīrassa pūjitasākhamālattayānubhāvena paṭiladdhasampattiyo",
  "anya-e1101n:2091_28": "ca dibbavimānañca pubbe matakalevaraṃ cāti sabbaṃ tesaṃ dassetvā dhammadesanāvasāne āha.",
  "anya-e1101n:2092_0": "1.",
  "anya-e1101n:2093_0": "Samāgatā bhavantā bho, passantu mama sampadaṃ;",
  "anya-e1101n:2094_0": "Katamappena kārena, sammāsambuddhadhātuyā.",
  "anya-e1101n:2095_0": "2.",
  "anya-e1101n:2096_0": "Sākhamālāni tīṇeva, hīyyohaṃ munidhātuyā;",
  "anya-e1101n:2097_0": "Pūjayitvāna santuṭṭhā, nivattā tāya rattiyā.",
  "anya-e1101n:2098_0": "3.",
  "anya-e1101n:2099_0": "Marantī kharavātena, tamahaṃ sucaritaṃ sariṃ;",
  "anya-e1101n:2100_0": "Tenāhaṃ puññakammena, tāvatiṃsūpagāahuṃ.",
  "anya-e1101n:2101_0": "4.",
  "anya-e1101n:2102_0": "Tattha me āsi pāsādo, tiṃsayojanamuggato;",
  "anya-e1101n:2103_0": "Kūṭāgāravarākiṇṇo, sākhamālāti sādhamālo itipikatthaci, vissuto.",
  "anya-e1101n:2104_0": "5.",
  "anya-e1101n:2105_0": "Yathā sabbasugandhehi, karaṇḍaṃ paribhāvitaṃ;",
  "anya-e1101n:2106_0": "Tathā dibbasugandhehi, gandhitaṃ bhavanaṃ mama.",
  "anya-e1101n:2107_0": "6.",
  "anya-e1101n:2108_0": "Cakkamattā sākhapupphā, tattha tatthūpalambare tatavatthupalabbare itipikatthaci;",
  "anya-e1101n:2109_0": "Dibbagandhā pavāyanti, madhubbabhanisevitā.",
  "anya-e1101n:2110_0": "7.",
  "anya-e1101n:2111_0": "Bhassanti ekapupphasmā, tumbamattā hi reṇavo;",
  "anya-e1101n:2112_0": "Tehi piñjaritā devā, kīḷanti ca lalantica.",
  "anya-e1101n:2113_0": "8.",
  "anya-e1101n:2114_0": "Pīḷandhitvāna mālādhayā, sudibbā bharaṇānica;",
  "anya-e1101n:2115_0": "Sahaccharā devaputtā, naccagītādibyāvaṭā.",
  "anya-e1101n:2116_0": "9.",
  "anya-e1101n:2117_0": "Passathemaṃ bhujaṅgā bho, sattā mohena pārutā;",
  "anya-e1101n:2118_0": "Hīyyo mataṃ paviddhaṃ me, pūtibhūtaṃ kalevaraṃ.",
  "anya-e1101n:2119_0": "10.",
  "anya-e1101n:2120_0": "Puḷavehi samākiṇṇaṃ, makkhikāgaṇakīḷitaṃ;",
  "anya-e1101n:2121_0": "Kākasoṇādisattāna, māhāraṃ kuṇapālayaṃ.",
  "anya-e1101n:2122_0": "11.",
  "anya-e1101n:2123_0": "Patthenti purisā pubbe, anekopāyanena taṃ;",
  "anya-e1101n:2124_0": "Daṭṭhumpidāni nicchanti, taṇhāyaññāṇatā aho.",
  "anya-e1101n:2125_0": "12.",
  "anya-e1101n:2126_0": "Lokapajjotakassāhaṃ, vimalassa yasassino;",
  "anya-e1101n:2127_0": "Dhātuṃ hīyyo mahiṃ sammā, ajja sagge patiṭṭhitā.",
  "anya-e1101n:2128_0": "13.",
  "anya-e1101n:2129_0": "Hitvāne tādisaṃ kāyaṃ, laddhaṃdāni mamedisaṃ;",
  "anya-e1101n:2130_0": "Dibbattabhāvaṃ sobhāhi, bhāsamāna mudikkhatha.",
  "anya-e1101n:2131_0": "14.",
  "anya-e1101n:2132_0": "Bhāsamānāya me vācaṃ, suṇothettha samāgatā;",
  "anya-e1101n:2133_0": "Natthevākatapuññassa, aṇumattaṃ bhave sukhaṃ.",
  "anya-e1101n:2134_0": "15.",
  "anya-e1101n:2135_0": "Bindumattampi yo puñña, bījaṃ ropeti sāsane;",
  "anya-e1101n:2136_0": "Na hā natthaphalaṃ nahapanantaphalaṃ itipikatthaci hoti, yāva nibbāṇapattiyāti.",
  "anya-e1101n:2137_0": "Evaṃ sā devatā attanā paṭiladdhadibbavibhavaṃ dassetvā janakāyaṃ ovaditvā dibbasākhapupphehi jinadhātuṃ",
  "anya-e1101n:2137_1": "pūjetvā manussānaṃ passantānaṃyeva saddhiṃ vimānena devalokameva agamāsi.",
  "anya-e1101n:2137_2": "Taṃ disvā mahājano dānādīni puññāni katvā devalokaṃ pūresīti.",
  "anya-e1101n:2138_0": "16.",
  "anya-e1101n:2139_0": "Evañhi sā pupphamattena dhātuṃ,",
  "anya-e1101n:2140_0": "Pūjetva devesu alattha bhūtiṃ;",
  "anya-e1101n:2141_0": "Tumhepi bhonto tidivesu sātaṃ,",
  "anya-e1101n:2142_0": "Kāmattha ce kattha puññāni sādhuṃti.",
  "anya-e1101n:2143_0": "Sākhamālapūjikāya vatthuṃ pañcamaṃ.",
  "anya-e1101n:2144_0": "36. Moriyabrahmaṇassa vatthumhi ayamānupubbīkathā",
  "anya-e1101n:2145_0": "Amhākaṃ bhagavati parinibbute magadharaṭṭhe macalaṃ nāma mahāgāmaṃ ahosi.",
  "anya-e1101n:2145_1": "Tattha moriyonāma brāhmaṇo paṭivasati saddho pasanno,",
  "anya-e1101n:2145_2": "tassa senānāme kā bhariyā atthi.",
  "anya-e1101n:2145_3": "Sāpi saddhā pasannā ratanattayesu.",
  "anya-e1101n:2145_4": "Te ubhopi samaggā sammodamānā bhikkhusaṅghaṃ nimantetvā niccaṃ dānaṃ pavattentā cīvarādicatupaccayehi",
  "anya-e1101n:2145_5": "upaṭṭhahantā sīlaṃ rakkhantā uposathakammaṃ karontā divasaṃ vītināmenti.",
  "anya-e1101n:2145_6": "Athassa gehe vibhavaṃ yebhuyyena dānādīsu parikkhayamagamāsi.",
  "anya-e1101n:2145_7": "Tato brāhmaṇī sāmi no gehe dhanaṃ parikkhīṇaṃ.",
  "anya-e1101n:2145_8": "Kathaṃ dānaṃ pavatteyyāmāti brāhmaṇassa ārocesi,",
  "anya-e1101n:2145_9": "tato brāhmaṇo mā bhadde cintesi.",
  "anya-e1101n:2145_10": "Yenakenaci upāyena dānaṃ patiṭṭhapessāmāti vatvā tasmiṃyeva attano saussāhataṃ pakāsonto āha.",
  "anya-e1101n:2146_0": "1.",
  "anya-e1101n:2147_0": "Jānamāno hi lokasmiṃ, dānassedaṃ phalaṃ iti;",
  "anya-e1101n:2148_0": "Na dajjā ko susīlesu, appampi divasampati.",
  "anya-e1101n:2149_0": "2.",
  "anya-e1101n:2150_0": "Saggalokanidānāni, dānāni matimā idha;",
  "anya-e1101n:2151_0": "Kohināma naro loke, na dadeyya hite ratoti.",
  "anya-e1101n:2152_0": "Evañca pana vatvā bhadde vanaṃ pavisitvā anekavidhāni paṇṇāni ca phalāni ca pacchipūraṃ āharitvā vikkiṇitvāpi",
  "anya-e1101n:2152_1": "dānaṃ na upacchindissāmāti vatvā tato paṭṭhāya vanaṃ gantvā paṇṇāni ca phalāni ca āharitvā vikkiṇitvā",
  "anya-e1101n:2152_2": "dānaṃ dento paṭivasati.",
  "anya-e1101n:2152_3": "Athekadivasaṃ brāhmaṇo vanaṃ paviṭṭho paṇṇehi ca phalehi ca pacchiṃ pūretvā sīsenā dāya gehaṃ āgacchanto",
  "anya-e1101n:2152_4": "pupphaphalapallavehi vinataṃ nekatarugaṇanicitaṃ sammattānekacātakacatuppadanisevitaṃ vippakiṇṇānantapupphapattakiñjakkhacchannavāḷukātalaṃ",
  "anya-e1101n:2152_5": "sandamānasītalā malajalappavāhaṃ akaddamāninnasupatittehi sundaraṃ kandaraṃ disvā pacchiṃ tīre ṭhapetvā",
  "anya-e1101n:2152_6": "otiṇṇo nahāyati,",
  "anya-e1101n:2152_7": "tasmiṃ khaṇe tattha ekasmiṃ rukkhe adhivattho devaputto taṃ tattha nahāyantaṃ disvā kinnu kho esa kalyāṇajjhāsayo",
  "anya-e1101n:2152_8": "vā udāhu pāpajjhāsayo sattoti dibbacakkhunā upadhāranto acchariyapuriso eso duggatopi hutvā attano dānappaveṇiyā",
  "anya-e1101n:2152_9": "upacchijjanabhayena vanaṃ gantvā paṇṇāni ca phalāni ca āharitvā dukkhena kasirena jīvikaṃ kappento dānadhammaṃ",
  "anya-e1101n:2152_10": "na upacchindatīti cintetvā tassa guṇādayo paṭicca pacchiyaṃ ṭhapitapaṇṇāni ca phalāni ca sabbāni suvaṇṇāni",
  "anya-e1101n:2152_11": "hontūti adhiṭṭhāsi.",
  "anya-e1101n:2152_12": "Athassānubhāvena sabbaṃ suvaṇṇaṃ ahobhi,",
  "anya-e1101n:2152_13": "atha so suvaṇṇapuṇṇapacchiyaṃ upari suvaṇṇarāsimatthake sabbakāmadadaṃ mahantaṃ maṇiratanaṃ ṭhapetvā antarahito paṭikkamma aṭṭhāsi,",
  "anya-e1101n:2152_14": "tato brāhmaṇo nahātvā uttiṇṇo pacchiyaṃ sampuṇṇasuvaṇṇavaṇṇaraṃsinā sambhinnavijjotamānamaṇiratanaṃ disvā",
  "anya-e1101n:2152_15": "kimetaṃti āsaṅkitaparisaṅkito pacchisamīpaṃ gantvā hatthaṃ pasāretuṃ avisahanto aṭṭhāsi.",
  "anya-e1101n:2152_16": "Taṃ disvā devaputto dissamānasarīrena ṭhatvā mā tvaṃ bhāyi brāhmaṇa.",
  "anya-e1101n:2152_17": "Mayā etāni nimmitāni,",
  "anya-e1101n:2152_18": "gahetvā gacchāhīti āha,",
  "anya-e1101n:2152_19": "atha brāhmaṇo devaputtassa kathaṃ sutvā ayaṃ devaputto imaṃ mayā nimmitaṃ,",
  "anya-e1101n:2152_20": "gahetvā gacchāti vadati.",
  "anya-e1101n:2152_21": "Kinnu kho so attano ānubhāvena deti,",
  "anya-e1101n:2152_22": "udāhu mayā katapuññenāti pucchissāmi taṃti pañjalikova devaputtaṃ pucchanto āha.",
  "anya-e1101n:2153_0": "3.",
  "anya-e1101n:2154_0": "Pucchāmi pañjalī dāni, devaputta mahiddhika;",
  "anya-e1101n:2155_0": "Dadāsi me suvaṇṇañca, kāmadaṃ maṇimuttamaṃ.",
  "anya-e1101n:2156_0": "4.",
  "anya-e1101n:2157_0": "Nāpi ko no tuvaṃ ñāti,",
  "anya-e1101n:2158_0": "Na mitto nopakārako;",
  "anya-e1101n:2159_0": "Kiṃ tvaṃ atthavasaṃ disvā,",
  "anya-e1101n:2160_0": "Mama dajjāsimaṃ dhanaṃ.",
  "anya-e1101n:2161_0": "5.",
  "anya-e1101n:2162_0": "Kena tapena sīlena, kenācāraguṇena ca;",
  "anya-e1101n:2163_0": "Yena dajjāsi me deva, kiṃ me sucaritaṃ citaṃ.",
  "anya-e1101n:2164_0": "6.",
  "anya-e1101n:2165_0": "Kinnu purātanaṃ kammaṃ, kena kammena dassasi;",
  "anya-e1101n:2166_0": "Athavā taviddhiyā desi, taṃ me akkhāhi pucchitoti.",
  "anya-e1101n:2167_0": "Tato devaputto na kho panāhaṃ brāhmaṇa devoti paresaṃ kiñci dātuṃ sakkomi,",
  "anya-e1101n:2167_1": "tayā pubbe katasucaritānubhāvena nibbattatīti vatvā dibbacakkhunā tassa pubbakammaṃ disvā tassa pakāsento āha.",
  "anya-e1101n:2168_0": "7.",
  "anya-e1101n:2169_0": "Kassape lokapajjote, sambuddhe parinibbute;",
  "anya-e1101n:2170_0": "Sabbattha patthaṭaṃ āsi, tassa buddhassa sāsanaṃ.",
  "anya-e1101n:2171_0": "8.",
  "anya-e1101n:2172_0": "Tadā paccantime gāme, tvamāsi kuladārako;",
  "anya-e1101n:2173_0": "Saddho āsi pasanno ca, dāyako kusale rato.",
  "anya-e1101n:2174_0": "9.",
  "anya-e1101n:2175_0": "Tadā pabbajito eko, gacchanto antarāpathe;",
  "anya-e1101n:2176_0": "Corehi anubaddhosi, acchinnapattacīvaro.",
  "anya-e1101n:2177_0": "10.",
  "anya-e1101n:2178_0": "Sākhābhaṅgaṃ nivāsetvā, pārupitvā tatheva taṃ;",
  "anya-e1101n:2179_0": "Antogāmaṃ paviṭṭhosi, esamāno pilotike.",
  "anya-e1101n:2180_0": "11.",
  "anya-e1101n:2181_0": "Tato tvaṃ caramānaṃ taṃ, disvā kampitamānaso;",
  "anya-e1101n:2182_0": "Vatthayugaṃ adāsi tvaṃ, saddahaṃ dānato phalaṃ.",
  "anya-e1101n:2183_0": "12.",
  "anya-e1101n:2184_0": "Patthodanena taṃ bhikkhuṃ, parivisitvā yathābalaṃ;",
  "anya-e1101n:2185_0": "Pesesi abhivādetvā, saddhāya suddhamānaso.",
  "anya-e1101n:2186_0": "13.",
  "anya-e1101n:2187_0": "Imaṃ tvaṃ akarī puññaṃ, tuyhetaṃ caritaṃ imaṃ;",
  "anya-e1101n:2188_0": "Tassa te puññakammassa, amukhyaphala mīdisaṃti.",
  "anya-e1101n:2189_0": "Evañca pana vatvā idaṃ te brāhmaṇa dhanaṃ rājādīhi mayā anāharaṇīyaṃ kataṃ,",
  "anya-e1101n:2189_1": "tvaṃ aparisaṅkanto gahetvā yathādhippāyaṃ karohi,",
  "anya-e1101n:2189_2": "imaṃ kho pana maṇiratanaṃ icchiticchitaṃ pasavati,",
  "anya-e1101n:2189_3": "tenāpi ānubhāvena tava dānaṃ anupacchindanto puttadārādayo posehīti anusāsi,",
  "anya-e1101n:2189_4": "taṃ sutvā brāhmaṇo tena vuttaniyāmeneva bhikkhusaṅghassa mahādānaṃ dadanto sīlaṃ rakkhanto ciraṃ vasitvā aparabhāge tato cuto devaloke nibbattīti.",
  "anya-e1101n:2190_0": "14.",
  "anya-e1101n:2191_0": "Evaṃ nihīnāpī dhanena santo,",
  "anya-e1101n:2192_0": "Dānanvayaṃ neva pariccajanti;",
  "anya-e1101n:2193_0": "Tasmā hi bhonto sati deyyadhamme,",
  "anya-e1101n:2194_0": "Mā kattha dānesu pamādabhāvaṃti.",
  "anya-e1101n:2195_0": "Moriyabrāhmaṇassa vatthuṃ chaṭṭhamaṃ.",
  "anya-e1101n:2196_0": "37. Puttavatthumhi ayamānupubbīkathā",
  "anya-e1101n:2197_0": "Ekasmiṃ kira samaye laṅkādīpavāsino saṭṭhimattā bhikkhū jayamahābodhiṃ vanditukāmā ekato mantetvā mahātitthena",
  "anya-e1101n:2197_1": "nāvaṃ āruyha jambudīpaṃ patvā tāmalittipaṭṭhene tamalittapaṭṭane itikatthaci otaritvā anukkamena pāṭaliputtanagaraṃ",
  "anya-e1101n:2197_2": "pāpuṇiṃsu.",
  "anya-e1101n:2197_3": "Atha tasmiṃ nagare piṇḍāya carante te bhikkhū eko duggatamanusso disvā cirena cirenāhaṃdiṭṭhā itisabbattha",
  "anya-e1101n:2197_4": "mayā diṭṭhā buddhaputtāti somanasso bhariyaṃ pakkositvā bhadde imesaṃ ayyānaṃ dānaṃ dātukāmomhi,",
  "anya-e1101n:2197_5": "pubbe no akatapuññattā idāni duggatā jātā,",
  "anya-e1101n:2197_6": "imesu puññakkhettesu bījaṃ no ce ropessāma,",
  "anya-e1101n:2197_7": "punapi evameva bhavissāmāti vatvā kiṃ me gehe deyyadhammaṃ atthīti pucchi.",
  "anya-e1101n:2197_8": "Sā taṃ sutvā ghare no sāmi ayyānaṃ kiñci dātabbaṃ na passāmi.",
  "anya-e1101n:2197_9": "Api ca mama puttaṃ māretvā dānaṃ dātuṃ sakkāti.",
  "anya-e1101n:2197_10": "So tassā kathaṃ sutvā bhadde puttaṃ māretvā kiṃ dānaṃ demāti āha.",
  "anya-e1101n:2197_11": "Tāya taṃ sutvā sāmi kiṃ na jānāsi,",
  "anya-e1101n:2197_12": "putte no mate sandiṭṭhasambhattā ñātimittasuhajjā ca amhākaṃ santikaṃ āgacchāntā kiñci paṇṇākāraṃ gahetvā āgacchanti.",
  "anya-e1101n:2197_13": "Mayaṃ tena paṇṇākārena dānaṃ dassāmāti vutte upāsako sādhu tathā karohīti mātuyā eva bhāramakāsi,",
  "anya-e1101n:2197_14": "sā puttaṃ māretuṃ avisahantī āha. Tathā hi.",
  "anya-e1101n:2198_0": "1.",
  "anya-e1101n:2199_0": "Kicchā laddhaṃ piyaṃ puttaṃ, ammammāti piyaṃ vadaṃ;",
  "anya-e1101n:2200_0": "Sunīlanettaṃ subhamuṃ, ko pakkamitumicchati.",
  "anya-e1101n:2201_0": "2.",
  "anya-e1101n:2202_0": "Mātarā māriyantopi, mātarameva rodati;",
  "anya-e1101n:2203_0": "Māretuṃ taṃ na sakkomi, hadayaṃ me pavedhatīti.",
  "anya-e1101n:2204_0": "Evañca pana vatvā ahaṃ sāmi na sakkomi puttaṃ māretuṃ.",
  "anya-e1101n:2204_1": "Tvaṃ mārehīti puttaṃ pitusantikaṃ pesesi.",
  "anya-e1101n:2204_2": "Atha sopi taṃ māretu masakkonto evamāha. Vuttañhi.",
  "anya-e1101n:2205_0": "3.",
  "anya-e1101n:2206_0": "Tāyanti pituno dukkhaṃ, puttā puttāti kittitā;",
  "anya-e1101n:2207_0": "Pitu dukkhaṃ sukhaṃ puttā, dāyādā honti sabbadā.",
  "anya-e1101n:2208_0": "4.",
  "anya-e1101n:2209_0": "Tasmā me sadisaṃ puttaṃ, pillakaṃ mañjubhāsanaṃ;",
  "anya-e1101n:2210_0": "Na sakkomi ahaṃ bhadde, jīvitā taṃ viyojituṃ.",
  "anya-e1101n:2211_0": "5.",
  "anya-e1101n:2212_0": "Ayasañca akittiñca, pappoti puttaghātako;",
  "anya-e1101n:2213_0": "Pāṇātipātakammampi, kāmaṃ so phusate naroti.",
  "anya-e1101n:2214_0": "Evañca pana vatvā so tvameva tava puttaṃ mārehīti pesesi,",
  "anya-e1101n:2214_1": "evaṃ tena vutte putthassa mārapāṇūpāyaṃ pariyesantā evamāhaṃsu,",
  "anya-e1101n:2214_2": "amhe panimaṃ māretuṃ na sakkomi,",
  "anya-e1101n:2214_3": "amhākaṃ pacchāgehe mahanto vammiko atthi,",
  "anya-e1101n:2214_4": "tasmiṃ eko nāgarājā paṭivasati.",
  "anya-e1101n:2214_5": "Kumāraṃ tattha pesessāma,",
  "anya-e1101n:2214_6": "so taṃ ḍasitvā māressatīti.",
  "anya-e1101n:2214_7": "Iccete eso kho upāyo evāti cintetvā kumāraṃ pakkositvā añcanā valivalayādīhi maṇḍetvā tassa hatthe geṇḍuṃ",
  "anya-e1101n:2214_8": "teṇḍuṃ itisabbattha ṭhapetvā tāta pacchāgehe vammikasamīpaṃ gantvā kīḷāti pesesuṃ.",
  "anya-e1101n:2214_9": "Tato dārako gantvā geṇḍukena kīḷanto vammikabile geṇḍukaṃ pātesi.",
  "anya-e1101n:2214_10": "Atha so geṇḍukaṃ gaṇhissāmīti vammikasusire hatthaṃ pavesesi.",
  "anya-e1101n:2214_11": "Tato sappo kujjhitvā susūtisaddaṃ karonto mahantaṃ phaṇaṃ katvā bilato sīsaṃ ukkhipitvā olokento aṭṭhāsi kumārassa hatthato parigalitapāsaṃviya.",
  "anya-e1101n:2214_12": "Athassa kumāro kiñci ajānanto sappassa gīvaṃ daḷhaṃ gaṇhi.",
  "anya-e1101n:2214_13": "Athassa mātāpitunnaṃ saddhābalena nāgarājā kumārassa karatale aṭṭhaṃsaṃ icchādāyakaṃ kaṇṭhamaṇiratanaṃ pātesi.",
  "anya-e1101n:2214_14": "Kumārassa mātāpitaro dvāraṃ nissāya ṭhitā tassa kiriyaṃ olokento taṃ maṇiratanaṃ disvā sīghaṃ gantvā puttaṃ ukkhipitvā hatthato maṇiratanaṃ gaṇhiṃsu.",
  "anya-e1101n:2214_15": "Tato te taṃ maṇiratanaṃ parisuddhāsane ṭhapetvā upacāraṃ katvā amhākaṃ idañcidañca dethāti abbhukkiriṃsu.",
  "anya-e1101n:2214_16": "Atha te maṇiratanānubhāvena gehadvāre mahantaṃ maṇḍapaṃ kāretvā vitānādinā maṇḍapaṃ alaṅkaritvā bhikkhūnaṃ",
  "anya-e1101n:2214_17": "āsanāni paññāpetvā te saṭṭhimatte bhikkhū nisīdāpetvā mahādānaṃ adaṃsu.",
  "anya-e1101n:2214_18": "Tato nagaravāsino maṇiratanānubhāvaṃ sutvā sannipatiṃsu.",
  "anya-e1101n:2214_19": "Atha te tesaṃ majjhe attano saddhābalena maṇiratanassa lābhaṃ pakāsetvā imañhi dānatthāyeva pariccajjāmāti",
  "anya-e1101n:2214_20": "ekasmiṃ ṭhāne patiṭṭhāpetvā tenānubhāvena yāvajīvaṃ dānaṃ dadantā sīlaṃ rakkhantā āyupariyosāne devaloke",
  "anya-e1101n:2214_21": "nibbattiṃsūti.",
  "anya-e1101n:2215_0": "6.",
  "anya-e1101n:2216_0": "Chetvāna pemaṃ api atrajesu,",
  "anya-e1101n:2217_0": "Dadanti dānaṃ idha mānusevaṃ;",
  "anya-e1101n:2218_0": "Na dadāti ko nāma naro samiddho,",
  "anya-e1101n:2219_0": "Dānañhi dānassa phalaṃ sarantoti.",
  "anya-e1101n:2220_0": "Puttavatthuṃ sattamaṃ.",
  "anya-e1101n:2221_0": "38. Tebhātikamadhuvāṇijakānaṃ vatthumhi ayamānupubbīkathā",
  "anya-e1101n:2222_0": "Atīte kira bārāṇasiyaṃ te bhātikā ekato hutvā madhuṃ vikkiṇantā puttadāre posenti.",
  "anya-e1101n:2222_1": "Tato tesu eko paccantaṃ gantvā malayavāsīnaṃ malavāsīnaṃ itipikatthaci hatthato madhuṃ kiṇitvā vakkiṇitvā itisabbattha gaṇhāti,",
  "anya-e1101n:2222_2": "eko gahitagahitamadhuṃ nagaraṃ āharati.",
  "anya-e1101n:2222_3": "Eko tena āhaṭāhaṭamadhūni bārāṇasiyaṃ nisīditvā vikkiṇāti.",
  "anya-e1101n:2222_4": "Tasmiṃ samaye gandhamādanapabbate eko paccekabuddho vaṇarogenā turo ahosi.",
  "anya-e1101n:2222_5": "Athaññataro paccekabuddho tassa madhunā phāsu bhavissatīti ñatvā gandhamādanapabbateyeva ṭhito cīvaraṃ",
  "anya-e1101n:2222_6": "pārupitvā ākāsenā gantvā nagaradvāre otaritvā kattha madhuṃ labhāmīti labbhati itisabbattha olokento aṭṭhāsī,",
  "anya-e1101n:2222_7": "tadā tasmiṃparakule bhatiṃ katvā jīvamānā ekā ceṭikā ghaṭamādāya udakatthaṃ titthaṃ gacchantī maggā okkamma",
  "anya-e1101n:2222_8": "ghaṭaṃ ṭhapetvā vanditvā ekamantaṃ aṭṭhāsi,",
  "anya-e1101n:2222_9": "tadā paccekabuddho bhaginī ettha bhikkhāya carantānaṃ katarasmiṃ ṭhāne madhu labbhatīti pucchi.",
  "anya-e1101n:2222_10": "Sā tassa kathaṃ sutvā madhuāpaṇassa paññāyanaṭṭhāne ṭhatvā hatthaṃ pasāretvā esa bhante madhuāpaṇoti",
  "anya-e1101n:2222_11": "dassetvā yajjāyaṃ paccekabuddho āpaṇato madhuṃ na labhati.",
  "anya-e1101n:2222_12": "Mama nivatthavatthakaṃ datvāpi madhuṃ dassāmīti cintetvā olokentī tattheva aṭṭhāsi,",
  "anya-e1101n:2222_13": "atha paccekabuddho anupubbena vicaranto caranto itipikatthaci madhuāpaṇaṃ sampāpuṇi,",
  "anya-e1101n:2222_14": "tato kuṭimbiko kuṭimba ko itipikatthaci taṃ disvā hatthato pattaṃ gahetvā ādhārake ṭhapetvā madhughaṭaṃ ādāya pattassa upanāmento sahasā nikkujji.",
  "anya-e1101n:2222_15": "Tato madhu pattaṃ pūretvā uttaranto puna bhūmiyaṃ pagghari.",
  "anya-e1101n:2222_16": "Taṃ disvā somanasso vāṇijo evaṃ patthanamakāsi.",
  "anya-e1101n:2223_0": "Vuttañhi mahāvaṃse.",
  "anya-e1101n:2224_0": "1.",
  "anya-e1101n:2225_0": "Tattha pattassa buddhassa, vāṇijo so pasādavā;",
  "anya-e1101n:2226_0": "Vissandayanto mukhato, pattapūraṃ madhuṃ adā.",
  "anya-e1101n:2227_0": "2.",
  "anya-e1101n:2228_0": "Puṇṇañca uppatītañca, patitañca mahītale;",
  "anya-e1101n:2229_0": "Disvā madhuṃ pasanno so, evaṃ paṇidahī tadā.",
  "anya-e1101n:2230_0": "3.",
  "anya-e1101n:2231_0": "Jambudīpe ekarajjaṃ, dānenānena hotu me;",
  "anya-e1101n:2232_0": "Ākāse yojane āṇā, bhūmiyaṃ yojanepiti.",
  "anya-e1101n:2233_0": "Evañca pana vatvā pattaṃ adāsi, paccekabuddho pattaṃ paṭiggahetvā tattheva ṭhito.",
  "anya-e1101n:2234_0": "4.",
  "anya-e1101n:2235_0": "Icchitaṃ patthitaṃ tuyhaṃ, khippameva samijjhatu;",
  "anya-e1101n:2236_0": "Pūrentu citthasaṃkappā, cando paṇṇaraso yathā.",
  "anya-e1101n:2237_0": "5.",
  "anya-e1101n:2238_0": "Icchitaṃ patthitaṃ tuyhaṃ, sabbameva samijjhatu;",
  "anya-e1101n:2239_0": "Pūrentu cittasaṃkappā, maṇijotiraso yathāti.",
  "anya-e1101n:2240_0": "Vatvā maṅgalaṃ vaḍḍhetvā agamāsi.",
  "anya-e1101n:2240_1": "Athantarāmagge ṭhitā ghaṭaceṭikā paccekabuddhābhimukhaṃ gantvā madhuṃ labhittha bhanteti pucchi.",
  "anya-e1101n:2240_2": "Tena laddhaṃ bhaginīti vutte kiṃ vatvā so adāsīti pucchi.",
  "anya-e1101n:2240_3": "Paccekabuddho sabbaṃ kathesi.",
  "anya-e1101n:2240_4": "Sā taṃ sutvā thokaṃ bhante idheva hotha dāsiyā anuggahatthāyāti sīghaṃ gehaṃ gantvā nivatthapiḷotikā",
  "anya-e1101n:2240_5": "attano sāṭakaṃ dhovitvā āharitvā cumbaṭakaṃ katvā paccekabuddhassa adāsi,",
  "anya-e1101n:2240_6": "yadā so bhante madhudāyako sakalajambudīpe ekarajjaṃ kāreti.",
  "anya-e1101n:2240_7": "Tadāhaṃ tassa aggamahesī bhaveyyaṃti vatvā patthanaṃ karontīevamāha.",
  "anya-e1101n:2241_0": "6.",
  "anya-e1101n:2242_0": "Yadā te madhudo bhante, bhūbhujo hoti bhūtale;",
  "anya-e1101n:2243_0": "Tassa hessaṃ tadā bhante, piyā aggamahesikā.",
  "anya-e1101n:2244_0": "7.",
  "anya-e1101n:2245_0": "Surūpāca suvāṇīca, suyasā subbatā subhā;",
  "anya-e1101n:2246_0": "Assaṃ tassa piyācātha, manāpā icchadā icchidā itipikatthaci sadāti.",
  "anya-e1101n:2247_0": "Tassāpi tadā paccekabuddho tatheva hotūti maṅgalaṃ vatvā ākāsena gandhamādanameva agamāsi,",
  "anya-e1101n:2247_1": "athāparabhāge te tayopi ekato hutvā madhulokanaṃ karontā taṃ madhughaṭaṃ kuhiṃti pucchiṃsu,",
  "anya-e1101n:2247_2": "so tenattanā katakammaṃ vatvā sace tumhe tasmiṃ pattiṃ anumodeyyātha,",
  "anya-e1101n:2247_3": "taṃ sādhu. No ce.",
  "anya-e1101n:2247_4": "Madhuagghanakaṃ mama hatthato gaṇhathāti vatvā tehi tato na no attho nanohattho itisabbattha madhunā,",
  "anya-e1101n:2247_5": "kīdisassetaṃ adāsīti vutte taṃ sutvā itaro paccekabuddhā nāme te gandhamādane vasanti kāsāvaṃ pārupitvā kule kule bhikkhaṃ caranti,",
  "anya-e1101n:2247_6": "santo ete sīlavantāti kathesi,",
  "anya-e1101n:2247_7": "atha tesu jeṭṭho brāhmaṇacaṇḍālakāpi kāsāvaṃ paridahitvā caranti.",
  "anya-e1101n:2247_8": "Nūnāyaṃ caṇḍālakoti maññāmīti āha,",
  "anya-e1101n:2247_9": "majjhimo kujjhitvā tava paccekabuddhaṃ parasamudde khipāhīti avoca,",
  "anya-e1101n:2247_10": "atha tesaṃ kathaṃ sutvā madhudāyako mā bho tumhe ariyānaṃ mahesakkhānaṃ mahānubhāvānaṃ paccekabuddhānaṃ pharusaṃ kathetha.",
  "anya-e1101n:2247_11": "Nirayadukkhā na bhāyathātiādinā anekā kārena nivāretvā tesaṃ guṇaṃ pakāsesi,",
  "anya-e1101n:2247_12": "taṃ sutvā te ubhopi sādhūti pasannācittā anumodiṃsu,",
  "anya-e1101n:2247_13": "aparabhāge te kālaṃ katvā devamanussesu saṃsarantā tattha tattha mahāsampattiyo anubhavitvā amhākaṃ satthu",
  "anya-e1101n:2247_14": "parinibbāṇato dvinnaṃ vassasatānaṃ accayena attano attano sampattaṭṭhāne nibbattiṃsu.",
  "anya-e1101n:2247_15": "Tena vuttaṃ.",
  "anya-e1101n:2248_0": "8.",
  "anya-e1101n:2249_0": "Asoko madhudo sandhi, mittādevī tu ceṭikā;",
  "anya-e1101n:2250_0": "Caṇḍālavādī nigrodho, tisso so pāravādikoti.",
  "anya-e1101n:2251_0": "Tesu caṇḍālavādī jeṭṭhavāṇijo bindusārarañño jeṭṭhaputtassa sumanarājakumārassa putto hutvā nibbatti.",
  "anya-e1101n:2251_1": "Tassāyamānupubbīkathā.",
  "anya-e1101n:2251_2": "Bindusārarañño kira dubbalakāleyeva asokakumāro attanā laddhaṃ ujjeniyā rajjaṃ pahāya āgantvā sabbanagaraṃ",
  "anya-e1101n:2251_3": "attano hatthagataṃ katvā sumanarājakumāraṃ aggahesi.",
  "anya-e1101n:2251_4": "Taṃ divasameva sumanassa rājakumārassa sumanā nāma devī paripuṇṇagabbhā ahosi.",
  "anya-e1101n:2251_5": "Sā aññātakavesena nikkhamitvā avidūre aññataraṃ caṇḍālagāmaṃ sandhāya gacchantī jeṭṭhakacaṇḍālassa gehato avidūre nigrodho atthi,",
  "anya-e1101n:2251_6": "tasmiṃ rukkhe adhivatthāya devatāya ito ehi sumaneti vadantiyā saddaṃ sutvā tassā samīpaṃ gatā,",
  "anya-e1101n:2251_7": "devatā attano ānubhāvena ekaṃ sālaṃ nimmiṇitvā ettha vasāhīti pādāsi.",
  "anya-e1101n:2251_8": "Sā taṃ sālaṃ pāvisi,",
  "anya-e1101n:2251_9": "gatadivaseyeva sā puttaṃ vijāyi.",
  "anya-e1101n:2251_10": "Sā tassa nigrodhadevatāya pariggahitattā nigrodhotveva nāmaṃ akāsi.",
  "anya-e1101n:2251_11": "Jeṭṭhakacaṇḍālo diṭṭhadivasatoppabhuti taṃ attano sāmidhītaraṃ viya maññamāno nibaddhavattaṃ paṭṭhapesi.",
  "anya-e1101n:2251_12": "Rājadhītā tattha sattavassāni vasi,",
  "anya-e1101n:2251_13": "nigrodhakumāropi sattavassiko jāto,",
  "anya-e1101n:2251_14": "tadā mahāvaruṇatthero nāma eko arahā dārakassa hetusampadaṃ disvā viharamāno sattavassiko dāni dārako.",
  "anya-e1101n:2251_15": "Kālo naṃ pabbājetuṃti cintetvā rājadhītāya ārocāpetvā nigrodhakumāraṃ pabbājesi,",
  "anya-e1101n:2251_16": "kumāro khuraggeyeva arahattaṃ pāpuṇi.",
  "anya-e1101n:2251_17": "Tena vuttaṃ mahāvaṃse.",
  "anya-e1101n:2252_0": "9.",
  "anya-e1101n:2253_0": "Taṃ mahāvaruṇo thero, tadā disvā kumārakaṃ;",
  "anya-e1101n:2254_0": "Upanissayasampannaṃ, arahā pucchi mātaraṃ;",
  "anya-e1101n:2255_0": "Pabbājesi khuragge so, arahattamapāpuṇīti.",
  "anya-e1101n:2256_0": "So kira ekadivasaṃ pātova sarīraṃ paṭijaggitvā ācariyupajjhāyavattaṃ katvā pattacīvara mādāya mātuupāsikāya gehadvāraṃ gacchāmīti nikkhami.",
  "anya-e1101n:2256_1": "Mātunivāsaṭṭhānañcassa dakkhiṇadvārena nagaraṃ pavisitvā nagaramajjhena gantvā pācīnadvārena nikkhamitvā gantabbaṃ hoti.",
  "anya-e1101n:2256_2": "Tena ca samayena asoko dhammarājā pācīnadisābhimukho sīhapañjare caṅkamati.",
  "anya-e1101n:2256_3": "Taṃ khaṇaṃyeva nigrodho rājaṅgaṇaṃ sampāpuṇi santindriyo santamānaso yugamattaṃ pekkhamāno,",
  "anya-e1101n:2256_4": "tena vuttaṃ ekadivasaṃ sīhapañjare ṭhito addasa nigrodhaṃ sāmaṇeraṃ rājaṅgaṇena gacchantaṃ dantaṃ guttaṃ santindriyaṃ iriyāpathasampannanti.",
  "anya-e1101n:2256_5": "Disvā panassa etadahosi.",
  "anya-e1101n:2256_6": "Ayaṃ jano sabbopi vikkhittacitto bhantamigapaṭibhāgo.",
  "anya-e1101n:2256_7": "Ayaṃ pana daharako avikkhitto ativiyassa ālokitavilokitaṃ sammiñjanapasāraṇañca sobhati.",
  "anya-e1101n:2256_8": "Addhā etassabbhantare lokuttaradhammo bhavissatīti rañño saha dassaneneva sāmaṇere cittaṃ pasīdi,",
  "anya-e1101n:2256_9": "pemaṃ saṇṭhahi, kasmā.",
  "anya-e1101n:2256_10": "Pubbe kira puññakaraṇakāle rañño jeṭṭhakabhātā vāṇijakoyaṃ.",
  "anya-e1101n:2257_0": "10.",
  "anya-e1101n:2258_0": "Pubbeva pubbena itikatthaci sannivāsena, paccuppannahitena vā;",
  "anya-e1101n:2259_0": "Evaṃ taṃ jāyate pemaṃ, uppalaṃva yathodaketi.",
  "anya-e1101n:2260_0": "Atha rājā sañjātapemo sabahumāno sāmaṇeraṃ pakkosathāti amacce pesesi,",
  "anya-e1101n:2260_1": "te aticirāyantīti puna dve tayo pesesi turitaṃ āgacchatūti.",
  "anya-e1101n:2260_2": "Sāmaṇero attano pakatiyā eva agamāsi.",
  "anya-e1101n:2260_3": "Rājā patirūpāsanaṃ ñatvā nisīdathāti āha.",
  "anya-e1101n:2260_4": "So itocito ca viloketvā natthi dāni añño bhikkhūti samussitasetacchattaṃ rājapallaṅkaṃ upasaṅkamitvā pattaṃ gaṇhanatthāya rañño ākāraṃ dassesi.",
  "anya-e1101n:2260_5": "Rājā taṃ pallaṅkasamīpaṃ gacchantaṃ eva disvā cintesi ajjeva dāni ayaṃ sāmaṇero imassa gehassa sāmiko bhavissatīti,",
  "anya-e1101n:2260_6": "sāmaṇero rañño hatthe pattaṃ datvā pallaṅkaṃ abhiruhitvā nisīdi.",
  "anya-e1101n:2260_7": "Rājā attano atthāya sampāditaṃ sabbaṃ yāgukhajjakabhattavikatiṃ upanāmesi.",
  "anya-e1101n:2260_8": "Sāmaṇero attano yāpanamattameva sampaṭicchi.",
  "anya-e1101n:2260_9": "Bhattakiccāvasāne rājā āha satthārā tumhākaṃ dinnaovādaṃ jānāthāti.",
  "anya-e1101n:2260_10": "Jānāmi mahārāja ekadesenāti.",
  "anya-e1101n:2260_11": "Tāta mayhampī naṃ kathehīti.",
  "anya-e1101n:2260_12": "Sādhu mahārājāti rañño anurūpaṃ dhammapaeda appamādavaggaṃ anumodanatthāya abhāsi.",
  "anya-e1101n:2260_13": "Rājā pana appamādo amatapadaṃ,",
  "anya-e1101n:2260_14": "pamādo maccuno padaṃti sutvāva aññātaṃ tāta,",
  "anya-e1101n:2260_15": "pariyosāpehīti āha.",
  "anya-e1101n:2260_16": "Sāmaṇero anumodanā vasāne dvattiṃsadhuvabhattāni dvittiṃsadhurabhattāni itisabbattha labhitvā puna divase",
  "anya-e1101n:2260_17": "dvattiṃsabhikkhū gahetvā rājantopuraṃ pavisitvā bhattakicca makāsi.",
  "anya-e1101n:2260_18": "Rājā aññepi dvattiṃsabhikkhū tumhehi saddhiṃsve bhikkhaṃ gaṇhantūti eteneva upāyena divase divase vaḍḍhāpento",
  "anya-e1101n:2260_19": "saṭṭhisahassānaṃ brāhmaṇaparibbājakānaṃ bhattaṃ upacchinditvā antonivesane saṭṭhisahassānaṃ bhikkhūnaṃ",
  "anya-e1101n:2260_20": "niccabhattaṃ paṭṭhapesi nigrodhattheragateneva pasādena.",
  "anya-e1101n:2260_21": "Nigrodhattheropi rājānaṃ saparisaṃ tīsu saraṇesu pañcasu sīlesu patiṭṭhāpetvā buddhasāsane pothujjanikena pasādena acalappasādaṃ katvā patiṭṭhāpesi.",
  "anya-e1101n:2260_22": "Rājāpi asokārāmaṃ nāma mahāvihāraṃ kārāpetvā saṭṭhisahassānaṃ bhikkhūnaṃ niccabhattaṃ paṭṭhapesi.",
  "anya-e1101n:2260_23": "Sakalajambudīpe caturāsītiyā nagarasahassesu caturāsītivihārasahassāni kārāpesi.",
  "anya-e1101n:2260_24": "Tena vuttaṃ.",
  "anya-e1101n:2261_0": "11.",
  "anya-e1101n:2262_0": "Caṇḍālavādidosena,",
  "anya-e1101n:2263_0": "Jāto caṇḍālagāmake;",
  "anya-e1101n:2264_0": "Pattānumodanā pākā,",
  "anya-e1101n:2265_0": "Āse so aseso itipikatthaci hi anāsavoti.",
  "anya-e1101n:2266_0": "Ayaṃ nigrodhattherassa kathānayo.",
  "anya-e1101n:2267_0": "Madhudāyako pana vāṇijo devalokato cavitvā pupphapure rājakule uppajjitvā piyadāso nāma kumāro hutvā",
  "anya-e1101n:2267_1": "chattaṃ ussāpetvā sakalajambudīpe ekarajjaṃ akāsi. Kathaṃ.",
  "anya-e1101n:2268_0": "Bindusārarājassa ekasataputtā ahesuṃ.",
  "anya-e1101n:2268_1": "Te sabbe asoko attanā saddhiṃ ekamātikaṃ tissakumāraṃ ṭhapetvā ghātesi.",
  "anya-e1101n:2268_2": "Ghātento cattāri vassāni anabhisittova rajjaṃ kāretvā catunnaṃ vassānaṃ accayena tathāgatassa parinibbāṇato",
  "anya-e1101n:2268_3": "dvinnaṃ vassasatanaṃ upari aṭṭhārasame vasse sakalajambudīpe ekarajjābhisekaṃ pāpuṇi.",
  "anya-e1101n:2268_4": "Atha taṃ sakalajambudīpe caturāsītinagarasahasse rājāno āgantvā upaṭṭhahissanti.",
  "anya-e1101n:2268_5": "Tiṇṇaṃ utūnaṃ anucchavikā tayo pāsādā ahesuṃ.",
  "anya-e1101n:2268_6": "Eko mahāsappiko,",
  "anya-e1101n:2268_7": "eko moragīvo,",
  "anya-e1101n:2268_8": "eko maṅgalo nāma,",
  "anya-e1101n:2268_9": "tesu nekanāṭakasahassaparivuto paṭivasati.",
  "anya-e1101n:2268_10": "Yāssa madhuāpaṇaṃ dassesi,",
  "anya-e1101n:2268_11": "sā asandhimittā nāma devaccharaparibhāgā rājadhītā hutvā saṭṭhisahassānaṃ itthīnaṃ jeṭṭhikā dhammāsokarañño aggamahesī ahosi.",
  "anya-e1101n:2268_12": "Abhisekānantaraṃ tassa imā rājiddhiyo āgatā,",
  "anya-e1101n:2268_13": "pathaviyā ca heṭṭhā yojanappamāṇe āṇā pavattati.",
  "anya-e1101n:2268_14": "Tathā upari ākāse.",
  "anya-e1101n:2268_15": "Anotattadahato aṭṭhahi kājehi soḷasapānīyaghaṭe divase divase devatā āharanti.",
  "anya-e1101n:2268_16": "Yato sāsane uppannasaddho hutvā aṭṭhaghaṭe bhikkhusaṅghassa adāsi.",
  "anya-e1101n:2268_17": "Dve ghaṭe saṭṭhimattānaṃ tepiṭakabhikkhūnaṃ dve ghaṭe aggamahesiyā asandhimittāya.",
  "anya-e1101n:2268_18": "Cattāro ghaṭe attanā paribhuñci devatā devatāevaṃ itisabbattha,",
  "anya-e1101n:2268_19": "eva himavantato nāgalatādantakaṭṭhaṃ siniddhaṃ mudukaṃ rasavantaṃ divase divase āharanti,",
  "anya-e1101n:2268_20": "tena rañño ca mahesiyā ca soḷasannaṃ nāṭakasahassānañca saṭṭhimattānañca bhikkhusahassānaṃ devasikaṃ dantapoṇakiccaṃ nipphajjati.",
  "anya-e1101n:2268_21": "Devasikamevassa devatā agadāmalakaṃ agadaharīṭakaṃ suvaṇṇavaṇṇañca gandharasasampannaṃ ambapakkaṃ āharanti.",
  "anya-e1101n:2268_22": "Chaddantadahato pañcavaṇṇaṃ nivāsanapārupanaṃ pītakavaṇṇaṃ hatthapuñchanakapaṭaṃ hatthapucchanakapaṭṭaṃ itisabbattha dibbañca pānaṃ āharanti.",
  "anya-e1101n:2268_23": "Devasikamevassa anulepanagandhaṃ pārupanatthāya asuttamayikaṃ sumanapupphapaṭaṃ mahārahañja añjanaṃ nāgabhavanato nāgarājāno āharanti.",
  "anya-e1101n:2268_24": "Chaddantadahatoyeva uṭṭhitassa sālino navavāhasahassani divase divase suvā āharanti.",
  "anya-e1101n:2268_25": "Te mūsikā nitthusakāni karonti.",
  "anya-e1101n:2268_26": "Ekopi khaṇḍataṇḍulo nāhosi.",
  "anya-e1101n:2268_27": "Rañño sabbaṭṭhānesu ayameva taṇḍulo paribhogaṃ gacchati.",
  "anya-e1101n:2268_28": "Madhumakkhikā madhuṃ karonti.",
  "anya-e1101n:2268_29": "Kammārasālāsu acchā kūṭaṃ paharanti.",
  "anya-e1101n:2268_30": "Karavīkasakuṇā āgantvā madhurassaraṃ vikūjentā rañño balikammaṃ karonti.",
  "anya-e1101n:2268_31": "Imāhi iddhīhi samannāgato rājā ekadivasaṃ suvaṇṇasaṅkhalikabandhanaṃ pesetvā catunnaṃ buddhānaṃ adhigatarūpadassanaṃ",
  "anya-e1101n:2268_32": "kappā yukaṃ mahākālanāgarājānaṃ ānayitvā setacchattassa heṭṭhā mahārahe pallaṅke nisīdāpetvā anekasata",
  "anya-e1101n:2268_33": "vaṇṇehi jalajathalajapupphehi suvaṇṇapupphehi ca pūjaṃ katvā sabbā laṅkārapatimaṇḍitehi soḷasahi nāṭakasahassehi",
  "anya-e1101n:2268_34": "samantato parikkhipitvā anantañāṇassa tāva me saddhammavaracakkavattino sammāsambuddhassa sammāsambuddharūpaṃ",
  "anya-e1101n:2268_35": "itisabbattha rūpaṃ imesaṃ akkhīnaṃ āpāthaṃ karohīti vatvā tena nimmitaṃ sakalasarīre vippakiṇṇapuññappabhāvanibbattāsīti",
  "anya-e1101n:2268_36": "anubyañjanapatimaṇḍita dvattiṃsa mahāpurisalakkhaṇa sassirīkatāya vikacakamaluppalapuṇḍarīkapatimaṇḍitamiva",
  "anya-e1101n:2268_37": "salilatalaṃ tārāgaṇaraṃsijālavisaravipphuritasobhāsamujjalamiva gaganatalaṃ nīlapītalohitā dibhedaṃ vicittavaṇṇaraṃsivinaddhabyāmappabhāparikkhepavilāsitāya",
  "anya-e1101n:2268_38": "sañcyāppabhānurāgaindadhanuvijjullatāparikkhittamiva kaṇakagirisikharaṃ nānāvirāgavimalaketumālāsamujjalitacārumatthakasobhanaṃ",
  "anya-e1101n:2268_39": "nayanarasāyanamiva ca brahmadevamanujanāgayakkhagaṇānaṃ buddharūpaṃ passanto sattadivasāni akkhipūjaṃ",
  "anya-e1101n:2268_40": "nāma akāsi.",
  "anya-e1101n:2268_41": "Rājā kira abhisekaṃ pāpuṇitvā tīṇiyeva saṃvaccharāni bāhirakapāsaṇḍaṃ parigaṇhi,",
  "anya-e1101n:2268_42": "catutthe saṃvacchare buddhasāsane pasīdi,",
  "anya-e1101n:2268_43": "tassa pana pitā bindusāro brāhmaṇabhatto ahosi.",
  "anya-e1101n:2268_44": "So brāhmaṇānañca brāhmaṇajātipāsaṇḍānaṃ paṇḍaraṅgaparibbājakānañca saṭṭhisahassamattānaṃ niccabhattaṃ paṭṭhapesi.",
  "anya-e1101n:2268_45": "Asokopi pitarā pavattitaṃ dānaṃ attano antopure antepure itisabbattha tatheva dadamāno ekadivasaṃ sīhapañjare",
  "anya-e1101n:2268_46": "ṭhito te upasamaparibāhirena ācārena bhuñjamāne asaṃyatindriye avinītairiyāpathe disvā cintesi,",
  "anya-e1101n:2268_47": "īdisaṃ dānaṃ upaparikkhitvā yuttaṭṭhāne dātuṃ vaṭṭatīti.",
  "anya-e1101n:2268_48": "Evaṃ cintetvā amacce āha,",
  "anya-e1101n:2268_49": "gacchatha bhaṇe attano attano sādhusammate samaṇabrāhmaṇe antopuraṃ abhiharatha dānaṃ dassāmīti,",
  "anya-e1101n:2268_50": "amaccā sādhu devāti rañño paṭissutvā te te paṇḍaraṅgaparibbājakā jīvaka nigaṇṭhādayo ānetvā ime mahārāja amhākaṃ arahantoti āhaṃsu,",
  "anya-e1101n:2268_51": "atha rājā antopure uccāvacāni āsanāni paññāpetvā āgacchantūti vatvā āgatāgate āha attano anurūpe āsane nisīdathāti,",
  "anya-e1101n:2268_52": "ekacce bhaddapīṭhakesu ekacce phalakapīṭhakesu nisīdiṃsu,",
  "anya-e1101n:2268_53": "taṃ disvā rājā natthi etesaṃ anto sāroti ñatvā tesaṃ anurūpaṃ khādanīyabhojanīyaṃ datvā uyyojesi.",
  "anya-e1101n:2268_54": "Evaṃ gacchante kāle ekadivasaṃ sīhapañjare ṭhito nigrodhasāmaṇeraṃ disvā tasmiṃ gatena pasādena buddhasāsane",
  "anya-e1101n:2268_55": "pasanno saṭṭhisahassamatte pāsaṇḍiye apanetvā saṭṭhisahassamatte bhikkhū bhojento buddhasāsane pasīditvā",
  "anya-e1101n:2268_56": "asokārāmaṃ kāretvā tattha te vasāpento ekadivasaṃ asokārāme saṭṭhisahassabhikkhūnaṃ dānaṃ datvā tesaṃ",
  "anya-e1101n:2268_57": "majjhe nisajja saṅghaṃ catūhi paccayehi pavāretvā imaṃ pañhaṃ pucchi,",
  "anya-e1101n:2268_58": "bhante bhagavatā desitadhammo nāma kittako hotīti,",
  "anya-e1101n:2268_59": "mahārāja nava aṅgāni,",
  "anya-e1101n:2268_60": "khandhato caturāsītidhammakkhandhasahassānīti.",
  "anya-e1101n:2268_61": "Rājā dhamme pasīditvā ekekaṃ dhammakkhandhaṃ ekekavihārena pūjessāmīti ekadivasameva channavutikoṭikhanaṃ vissajjetvā amacce āṇāpesi,",
  "anya-e1101n:2268_62": "ekamekasmiṃ nagare ekamekaṃ vihāraṃ kārentā caturāsītiyā nagarasahassesu caturāsītivihārasahassāni kārāpethāti,",
  "anya-e1101n:2268_63": "sayañca asokārāme asokamahāvihāratthāya sayaṃcaasokahovihāratthāya itipikatthaci kammaṃ paṭṭhapesi,",
  "anya-e1101n:2268_64": "saṅgho indaguttattheraṃ nāma mahiddhikaṃ mahānubhāvaṃ khīṇāsavaṃ navakammādhiṭṭhāyakaṃ adāsi,",
  "anya-e1101n:2268_65": "thero yaṃ yaṃ na niṭṭhāti,",
  "anya-e1101n:2268_66": "taṃ taṃ attano ānubhāvena niṭṭhāpesi,",
  "anya-e1101n:2268_67": "evaṃpitīhi saṃvaccharehi vihārakammaṃ niṭṭhāpesi,",
  "anya-e1101n:2268_68": "ekadivasameva sabbanagarehi paṇṇāni āgamiṃsu,",
  "anya-e1101n:2268_69": "amaccā rañño ārocesuṃ niṭṭhitāni deva caturāsītimahāvihārasahassānīti.",
  "anya-e1101n:2268_70": "Atha rājā bhikkhusaṅghaṃ upasaṅkamitvā bhante mayā caturāsītivihārasahassāni kāritāni,",
  "anya-e1101n:2268_71": "dhātuyo kuto lacchāmīti pucchi,",
  "anya-e1101n:2268_72": "mahārāja dhātunidhānaṃ nāma atthīti suṇoma,",
  "anya-e1101n:2268_73": "na pana paññāyati asukaṭṭhāneti.",
  "anya-e1101n:2268_74": "Rājā rājagahe cetiyaṃ bhindāpetvā dhātuṃ apassanto paṭipākatikaṃ kārāpetvā bhikkhubhikkhuṇiyo upāsakaupāsikāyoti",
  "anya-e1101n:2268_75": "catasso parisā gahetvā vesāliyaṃ gato.",
  "anya-e1101n:2268_76": "Tatrāpi alabhitvā kapilavatthuṃ gato,",
  "anya-e1101n:2268_77": "tatrāpi alabhitvā rāmagāmaṃ gato,",
  "anya-e1101n:2268_78": "rāmagāme nāgā cetiyaṃ bhindituṃ nādaṃsu.",
  "anya-e1101n:2268_79": "Cetiye nipatitakuddālo khaṇḍāvaṇḍaṃ hoti,",
  "anya-e1101n:2268_80": "evaṃ tatrāpi alabhitvā allakappaṃ pāvaṃ kusināraṃti sabbacetiyāni bhinditvā dhātuṃ alabhitvā paṭipākatikāni",
  "anya-e1101n:2268_81": "katvā rājagahaṃ gantvā catasso parisā sannipātāpetvā atthi kenaci sutapubbaṃ asukaṭṭhāne dhātunidhānaṃti pucchi.",
  "anya-e1101n:2268_82": "Tattheko vīsaṃvassa satiko thero asukaṭṭhāne dhātunidhānaṃti na jānāmi,",
  "anya-e1101n:2268_83": "mayhaṃ pana pitāmahatthero mayi sattavassikāle mālācaṅgoṭakaṃ gāhāpetvā ehi sāmaṇera asukagacchantare pāsāṇathūpo atthi.",
  "anya-e1101n:2268_84": "Tattha gacchāmāti gantvā pūjetvā imaṃ ṭhānaṃ upadhāretuṃ vaṭṭati sāmaṇerāti āha.",
  "anya-e1101n:2268_85": "Ahaṃ etameva jānāmi mahārājāti āha.",
  "anya-e1101n:2268_86": "Rājā etadeva ṭhānaṃti vatvā gacche harāpetvā pāsāṇathūpaṃ paṃsuṃca apanetvā heṭṭhā sudhābhūmiṃ addasa,",
  "anya-e1101n:2268_87": "tato sudhā ca iṭṭhakāyo ca harāpetvā anupubbena pariveṇaṃ oruyha sattaratanavālikaṃ asihatthāni ca kaṭṭharūpakāni samparivattantāni addasa,",
  "anya-e1101n:2268_88": "so yakkhadāsake pakkosāpetvā balikammaṃ kārāpetvāpi neva antaṃ passanto devatā namassamāno ahaṃ imā dhātuyo",
  "anya-e1101n:2268_89": "gahetvā caturāsītivihārasahasse nidahitvā sakkāraṃ karomi.",
  "anya-e1101n:2268_90": "Mā me devatā antarāyaṃ karontūti āha,",
  "anya-e1101n:2268_91": "sakko devarājā cārikaṃ caranto taṃ disvā vissakammaṃ āmantetvā tāta asokadhammarājā dhātuyo nīharissāmīti pariveṇaṃ otiṇṇo.",
  "anya-e1101n:2268_92": "Gantvā kaṭṭharūpāni nīharāpehīti.",
  "anya-e1101n:2268_93": "So pañcacūlakagāmadārakavesena gantvā rañño purato dhanukahattho ṭhatvā hāremi mahārājāti āha,",
  "anya-e1101n:2268_94": "hara tātāti saraṃ gahetvā sandhimhiyeva vijjhi,",
  "anya-e1101n:2268_95": "sabbaṃ vippakirīyittha,",
  "anya-e1101n:2268_96": "atha rājā āviñjane aviñcine itipikatthaci bandhakuñcikamuddikaṃ gaṇhi,",
  "anya-e1101n:2268_97": "maṇikkhandhaṃ passitvā anāgate daḷiddarājāno imaṃ maṇiṃ gahetvā dhātūnaṃ sakkāraṃ karontūti paṇṇe akkharāni",
  "anya-e1101n:2268_98": "disvā kujjhitvā mādisānaṃ pana rājūnaṃ rājānaṃ itisabbattha daḷiddarājāti vattuṃ ayuttaṃti punappunaṃ",
  "anya-e1101n:2268_99": "ghaṭetvā dvāraṃ vivaritvā antogehaṃ paviṭṭho aṭṭhārasavassādhikānaṃ dvinnaṃ vassasatānaṃ upari āropitadīpā",
  "anya-e1101n:2268_100": "tatheva pajjalanti,",
  "anya-e1101n:2268_101": "nīluppalapupphāni taṃkhaṇaṃyeva āharitvā āropitāni viya pupphasanthāro taṃ khaṇaṃ santhato viya gandhā taṃ muhuttaṃ piṃsitvā ṭhapitā viya ahesuṃ.",
  "anya-e1101n:2268_102": "Rājā suvaṇṇapaṭṭaṃ gahetvā anāgate piyadāso nāma kumāro chattaṃ ussāpetvā asoko nāma dhammarājā bhavissati,",
  "anya-e1101n:2268_103": "so imā dhātuyo vitthāritā karissatīti vācetvā diṭṭhohaṃ ayyena mahākassapattherenāti vatvā vāmahatthaṃ ābhujitvā dakkhiṇahatthena apphoṭesi.",
  "anya-e1101n:2268_104": "So tasmiṃ ṭhāne paricaraṇakadhātumattameva ṭhapetvā sesadhātuyo sabbā gahetvā dhātugharaṃ pubbe pihitanayeneva",
  "anya-e1101n:2268_105": "pidahitvā sabbā yathā pakatiyāyeva kāretvā uparipāsāṇacetiyaṃ patiṭṭhāpetvā caturāsītiyā vihārasahassesu",
  "anya-e1101n:2268_106": "dhātuyo patiṭṭhāpesi.",
  "anya-e1101n:2268_107": "Athekadivasaṃ rājā vihāraṃ gantvā bhikkhusaṃghaṃ vanditvā ekamante nisinno yadi bhante channavutikoṭidhanaṃ",
  "anya-e1101n:2268_108": "vissajjetvā caturāsītivihārasahassānisacetiyāni kārāpetvāpi ahaṃ na dāyādo.",
  "anya-e1101n:2268_109": "Añño ko dāyādoti,",
  "anya-e1101n:2268_110": "paccayadāyako nāma tvaṃ mahārāja,",
  "anya-e1101n:2268_111": "yo pana attano puttañca dhītarañca pabbājeti,",
  "anya-e1101n:2268_112": "ayaṃ sāsane dāyādo nāmāti evaṃ vutte asoko rājā sāsane dāyādabhāvaṃ patthayamāno avidūre ṭhitaṃ mahindakumāraṃ",
  "anya-e1101n:2268_113": "disvā sakkhissasi tāta tvaṃ pabbajituṃti āha.",
  "anya-e1101n:2268_114": "Kumāro pakatiyā pabbajitukāmo rañño vacanaṃ sutvā ativiya pāmojjajāto pubbajāmi pabbajjāmi itisabbattha deva.",
  "anya-e1101n:2268_115": "Maṃ pabbājetvā sāsane dāyādo hothāti āha.",
  "anya-e1101n:2268_116": "Tena ca samayena rājadhītā saṃghamittāpi tasmiṃ ṭhāne ṭhitā hoti.",
  "anya-e1101n:2268_117": "Taṃ disvā āha tvampi amma pabbajituṃ sakkhissasīti,",
  "anya-e1101n:2268_118": "sādhu tātāti sampaṭicchi.",
  "anya-e1101n:2268_119": "Rājā puttānaṃ manaṃ labhitvā pahaṭṭhacitto bhikkhusaṃghaṃ upasaṅkamitvā bhante ime dārake pabbājetvā maṃ sāsane dāyādaṃ karothāti.",
  "anya-e1101n:2268_120": "Saṅgho rañño vacanaṃ sampaṭicchitvā kumāraṃ moggaliputtatissattherena upajjhāyena mahādevattherena ācariyena pabbajāpesi pabbajjāpesi itisabbattha.",
  "anya-e1101n:2268_121": "Majjhantikattherena ācariyena upasampādesi,",
  "anya-e1101n:2268_122": "so upasampadāmālakeyeva saha paṭisambhidāhi arahattaṃ pāpuṇi.",
  "anya-e1101n:2268_123": "Saṅghamittāyapi rājadhītāya ācariyāṇī āyupālattherī nāma acāriyā āyupālattherīnāma itisabbattha.",
  "anya-e1101n:2268_124": "Upajjhāyā dhammapālattherī nāma ahosi.",
  "anya-e1101n:2268_125": "Rājā pana anekākārena buddhasāsanaṃ sobhetvā moggaliputtatissattherassa sahāyena sahayyena.",
  "anya-e1101n:2268_126": "sāhāyyena.",
  "anya-e1101n:2268_127": "sāhayyena itipikatthaci saṭṭhisahassamatte dussīle titthiye buddhasāsanā uppabbājetvā tatiyadhammasaṃgītiṃ niṭṭhāpesi.",
  "anya-e1101n:2268_128": "Tasmiṃ kira samāgame bhikkhubhikkhuṇiyo kittakāti kittakānīti itisabbattha, vuttañhi.",
  "anya-e1101n:2269_0": "12.",
  "anya-e1101n:2270_0": "Tasmiṃ samāgame āsuṃ, asītibhikkhukoṭiyo;",
  "anya-e1101n:2271_0": "Ahesuṃ satasahassāni, tesu khīṇāsavā yatī.",
  "anya-e1101n:2272_0": "13.",
  "anya-e1101n:2273_0": "Navutisatasahassāni, ahū bhikkhuṇiyo tahiṃ;",
  "anya-e1101n:2274_0": "Khīṇāsavā sikkhuṇiyo, sahassaṃ āsu tāsu cāti.",
  "anya-e1101n:2275_0": "Evaṃ so asoko dhammarājā sakalajambudīpe aggarājā hutvā buddhasāsanaṃ sobhento vihāsi.",
  "anya-e1101n:2275_1": "Ayaṃ panettha saṅkhepo,",
  "anya-e1101n:2275_2": "vitthāro pana mahāvaṃse vuttoti. Vuttañhi.",
  "anya-e1101n:2276_0": "14.",
  "anya-e1101n:2277_0": "Sampuṇṇattā ayaṃ tisso, cetanāyo madhuppado;",
  "anya-e1101n:2278_0": "Sabbattha sabbadā sabba, sampattimabhisambhuṇīti.",
  "anya-e1101n:2279_0": "Majjhimo pana vāṇijo attano pāravādidosena parasamudde laṅkāyaṃ nibbatti.",
  "anya-e1101n:2279_1": "Tassevaṃ kathāpaṭipāṭi veditabbā.",
  "anya-e1101n:2279_2": "Tambapaṇṇidīpe kira muṭasīvo nāma rājā saṭṭhivassāni rajjaṃ kāresi,",
  "anya-e1101n:2279_3": "tassa puññapaññāguṇopetā aññamaññaṃ hitesino dasa puttā ahesuṃ.",
  "anya-e1101n:2279_4": "Dve ca dhītaro.",
  "anya-e1101n:2279_5": "Sabbe te samaggā sammodamānā vasanti.",
  "anya-e1101n:2279_6": "Athāparasmiṃ samaye amaccā muṭasīvaraññe kālakate devānaṃpiyatissakumāraṃ abhisiñciṃsu,",
  "anya-e1101n:2279_7": "abhisekasamakālamevassa anekāni acchariyāni ahesuṃ.",
  "anya-e1101n:2279_8": "Tāni pakāsentā mahāvaṃsakathācariyā āhaṃsu.",
  "anya-e1101n:2280_0": "15.",
  "anya-e1101n:2281_0": "Devānaṃpiyatissoti, vissuto dutiyo suto;",
  "anya-e1101n:2282_0": "Tesu ahosimuṭasīvassa, dasaputtesupuññavā itikatthaci bhātusu sabbesu, puññapaññādhiko ahu.",
  "anya-e1101n:2283_0": "16.",
  "anya-e1101n:2284_0": "Devānaṃpiyatisso so, rājāsi pituaccaye;",
  "anya-e1101n:2285_0": "Tassābhisekena samaṃ, bahūnacchariyānahū.",
  "anya-e1101n:2286_0": "17.",
  "anya-e1101n:2287_0": "Laṅkādīpamhi sakale, nidhayo ratanānica;",
  "anya-e1101n:2288_0": "Antoṭhitāni uggantvā, pathavītalamāruhuṃ.",
  "anya-e1101n:2289_0": "18.",
  "anya-e1101n:2290_0": "Laṅkādīpasamīpamhi, bhinnanāvā gatāni ca;",
  "anya-e1101n:2291_0": "Tatra jātāni ca thalaṃ, ratanāni samāruhuṃ.",
  "anya-e1101n:2292_0": "19.",
  "anya-e1101n:2293_0": "Chātapabbatapādamhi, tisso ca veḷuyaṭṭhiyo;",
  "anya-e1101n:2294_0": "Jātā rathapatodena, samānā parimāṇato.",
  "anya-e1101n:2295_0": "20.",
  "anya-e1101n:2296_0": "Tāsu ekā latāyaṭṭhi, rajatābhā tahiṃ latā;",
  "anya-e1101n:2297_0": "Suvaṇṇavaṇṇā rucirā; Dissantetā manoramā.",
  "anya-e1101n:2298_0": "21.",
  "anya-e1101n:2299_0": "Ekā kusumayaṭṭhītu; Kusumāni tahiṃpana;",
  "anya-e1101n:2300_0": "Nānāni nānāvaṇṇāni; Dissantetiphuṭāni ca.",
  "anya-e1101n:2301_0": "22.",
  "anya-e1101n:2302_0": "Ekā sakuṇayaṭṭhī tu, tahiṃpakkhimigā bahū;",
  "anya-e1101n:2303_0": "Nānā ca nānāvaṇṇā ca, sajīvāviya dissare.",
  "anya-e1101n:2304_0": "23.",
  "anya-e1101n:2305_0": "Hayagajarathā malakyā, valayaṅguliveṭhakā ceva;",
  "anya-e1101n:2306_0": "Kakudhaphalā pākatikā, icce tā aṭṭha jātiyā.",
  "anya-e1101n:2307_0": "24.",
  "anya-e1101n:2308_0": "Muttā samuddā uggantvā; Tīre vaṭṭiviyaṭṭhitā;",
  "anya-e1101n:2309_0": "Devānaṃpiyatissassa; Sabbaṃ puññavijambhitaṃ.",
  "anya-e1101n:2310_0": "25.",
  "anya-e1101n:2311_0": "Indanīlaṃ veḷuriyaṃ, lohitaṅkamaṇī ci me;",
  "anya-e1101n:2312_0": "Ratanāni pane tāni, muttā tā tāca yaṭṭhiyo;",
  "anya-e1101n:2313_0": "Sattāhabbhantareyeva, rañño santikamāharuṃti.",
  "anya-e1101n:2314_0": "Tena ca samayena devānaṃpiyatissamahārājā ca asoko dhammarājā ca addiṭṭhasahāyā honti.",
  "anya-e1101n:2314_1": "Tasmā so etāni ratanāni ca aññāni bahūni upāyanāni mama sahāyassa dethāti dhammāsokamahānarindassa paṇṇākāratthāya pesesi.",
  "anya-e1101n:2314_2": "Sopi taṃ disvā pasīditvā pañcarājakakudhabhaṇḍāni ca aññañca bahupaṇṇākārañca abhisekatthāya pesesi.",
  "anya-e1101n:2314_3": "Mayhaṃ sahāyaṃ abhisekaṃ karontūti.",
  "anya-e1101n:2314_4": "Na kevalañcetaṃ āmisapaṇṇākāraṃ.",
  "anya-e1101n:2314_5": "Imaṃ kira dhammapaṇṇākārampi pesesi.",
  "anya-e1101n:2315_0": "26.",
  "anya-e1101n:2316_0": "Ahaṃ buddhaṃca dhammaṃca; Saṃghaṃca saraṇaṃ gato;",
  "anya-e1101n:2317_0": "Upasakattaṃ vedesiṃ; Sakyaputtassa sāsane.",
  "anya-e1101n:2318_0": "27.",
  "anya-e1101n:2319_0": "Imesu tīsu vatthūsu; Uttamesu naruttama;",
  "anya-e1101n:2320_0": "Cittaṃ pasādayitvāna, saddhāya saraṇaṃ vajāti.",
  "anya-e1101n:2321_0": "Amaccā puna laṅkamāgamma rājānaṃ abhisiñciṃsu,",
  "anya-e1101n:2321_1": "tena kho pana samayena moggaliputtatissatthero kattha nukho anāgate sāsanaṃ suppatiṭṭhitaṃ bhaveyyāti",
  "anya-e1101n:2321_2": "upaparikkhanto paccantime suppatiṭṭhitaṃ bhavissatīti ñatvā te te there tattha tattha pesetvā mahāmahindattheraṃ",
  "anya-e1101n:2321_3": "gantvā tambapaṇṇidīpaṃ pasādehīti niyojesi,",
  "anya-e1101n:2321_4": "sakko ca devānamindo mahāmahindattheraṃ upasaṃkamitvā kālakato bhante muṭasīvo rājā.",
  "anya-e1101n:2321_5": "Idāni devānaṃpiyatissamahārājā rajjaṃ kāreti.",
  "anya-e1101n:2321_6": "Sammāsambuddhena ca tumhe byākatā anāgate mahindo nāma bhikkhu tambapaṇṇidīpaṃ pasādessatīti.",
  "anya-e1101n:2321_7": "Tasmā tiha kho bhante kālo dīpavaraṃ gamanāya,",
  "anya-e1101n:2321_8": "ahampi sahāyo bhavissāmīti,",
  "anya-e1101n:2321_9": "thero tassa vacanaṃ sampaṭicchitvā attasattamo cetiyapabbatavihārato vehāsaṃ uppatitvā anurādhapurassa puratthimadisāya missakapabbate patiṭṭhahi,",
  "anya-e1101n:2321_10": "imaṃ etarahi cetiyapabbatotipi sañjānanti.",
  "anya-e1101n:2321_11": "Tadā tambapaṇṇiyaṃ ussavadivaso hoti,",
  "anya-e1101n:2321_12": "rājā chaṇaṃ karothāti amacce āṇāpetvā cattāḷīsasahassapurisehi parivārito nagaramhā nikkhamitvā missakapabbataṃ pāyāsi migavaṃ kīḷitukāmo.",
  "anya-e1101n:2321_13": "Atha tasmiṃ pabbate adhivatthā ekā devatā rañño there dassessāmīti rohitamīgavaṇṇena avidūre tiṇapaṇṇāni khādamānā viya carati,",
  "anya-e1101n:2321_14": "rājā ayuttaṃ dāni pamattaṃ vijjhituṃti jiyaṃ poṭhesi,",
  "anya-e1101n:2321_15": "migo ambatthalamaggaṃ gahetvā palāyituṃ ārabhi,",
  "anya-e1101n:2321_16": "rājā taṃ anubandhanto ambatthalameva abhiruhi,",
  "anya-e1101n:2321_17": "migopi therānaṃ avidūre antaradhāyi,",
  "anya-e1101n:2321_18": "mahindatthero rājānaṃ avidūre āgacchanta maṃyeva rājā passatu,",
  "anya-e1101n:2321_19": "mā itareti adhiṭṭhahitvā tissa tissa ito ehīti āha,",
  "anya-e1101n:2321_20": "rājā taṃ sutvā cintesi.",
  "anya-e1101n:2321_21": "Imasmiṃ tambapaṇṇidīpe jāto maṃ tissoti nāmaṃ gahetvā ālapituṃ samattho nāma natthi.",
  "anya-e1101n:2321_22": "Ayaṃ pana chinnabhinnapaṭadharo bhaṇḍukāsāva vasano maṃ nāmenā lapati,",
  "anya-e1101n:2321_23": "ko nukho yaṃ bhavissati manusso amanusso vāti.",
  "anya-e1101n:2321_24": "Thero āha.",
  "anya-e1101n:2322_0": "28.",
  "anya-e1101n:2323_0": "Samaṇā mayaṃ mahārāja, dhammarājassa sāvakā;",
  "anya-e1101n:2324_0": "Taveva anukampāya, jambudīpā idhāgatāti.",
  "anya-e1101n:2325_0": "Rājā dhammāsokanarindena pesitasāsanānusārena anussaramāno ayyā nukho āgatāti tāvadeva āyudhaṃ nikkhipitvā",
  "anya-e1101n:2325_1": "ekamantaṃ nisīdi sammodanīyaṃ kathaṃ kathayamāno sāraṇīyaṃ sammodanīyaṃ-",
  "anya-e1101n:2325_2": "itisabbattha kathaṃ kurumāno.",
  "anya-e1101n:2325_3": "Tasmiṃ tānipi cattāḷīsapurisasahassāni āgantvā taṃ parivāresuṃ,",
  "anya-e1101n:2325_4": "tadā thero itarepi jane dassesi,",
  "anya-e1101n:2325_5": "rājā disvā ime kadā āgatāti pucchi,",
  "anya-e1101n:2325_6": "mayā saddhiṃyeva mahārājāti.",
  "anya-e1101n:2325_7": "Idāni pana jambudīpe aññepi evarūpā samaṇā santīti.",
  "anya-e1101n:2325_8": "Mahārāja etarahi jambudīpo kāsāvapajjoto isivātapaṭivāto, tasmiṃ.",
  "anya-e1101n:2326_0": "29.",
  "anya-e1101n:2327_0": "Tevijjā iddhippattā ca, cetopariññakovidā;",
  "anya-e1101n:2328_0": "Khīṇāsavā arahanto, bahū buddhassa sāvakāti.",
  "anya-e1101n:2329_0": "Rājā taṃ sutvā pasanno ahosi,",
  "anya-e1101n:2329_1": "atha thero rukkhopamādinā tassa paññāveyyattiyaṃ ñatvā dhammaṃ desesi sanarāmarehi sādhukāraṃ kārayamāno.",
  "anya-e1101n:2329_2": "Tena vutthaṃ.",
  "anya-e1101n:2330_0": "30.",
  "anya-e1101n:2331_0": "Paṇḍitoti viditvāna, cullahatthipadopamaṃ;",
  "anya-e1101n:2332_0": "Suttantaṃ desayī thero, mahīpassa mahāmati mahīmatī itipikatthaci.",
  "anya-e1101n:2333_0": "Desanāpariyosāne so saddhiṃ tehi narehi cattāḷīsasahassehi saraṇesu patiṭṭhahīti.",
  "anya-e1101n:2333_1": "Athassa rājā sve bhante mama gehe bhikkhaṃ gaṇhāthāti yācitvā gantvā nagarañca rājagehañca alaṅkaritvā",
  "anya-e1101n:2333_2": "there nisīdāpetvā paṇītenāhārena parivisitvā anuḷādevippamukhāhi pañcasataitthīhi saddhiṃ ekamantaṃ nisīdi.",
  "anya-e1101n:2333_3": "Atha thero dhammaratana vassaṃ vassāpesi.",
  "anya-e1101n:2333_4": "Tato tā pañcasataitthiyo sotāpattiphalaṃ pāpuṇiṃsu.",
  "anya-e1101n:2333_5": "Tato hatthisālāyaṃ sahassaṃ,",
  "anya-e1101n:2333_6": "nandanavane sahassaṃti evaṃ dutiyadivase aḍḍhateyyāni pāṇasahassāni sotāpattiphale patiṭṭhāpesi.",
  "anya-e1101n:2333_7": "Tatiyadivase aḍḍhanavappamāṇaṃ pāṇasahassaṃti evaṃ anekasatānaṃ anekasahassānaṃ anekasata sahassānaṃ dhammā mataṃ pāyesi. Vuttañhi.",
  "anya-e1101n:2334_0": "31.",
  "anya-e1101n:2335_0": "Mahāmahindasuriyo, laṅkāvehāsamajjhago;",
  "anya-e1101n:2336_0": "Bodhaneyyambuje kāsi, vikāsaṃ dhammaraṃsinā.",
  "anya-e1101n:2337_0": "32.",
  "anya-e1101n:2338_0": "Mahāmahindacando so, laṅkāvehāsamajjhago;",
  "anya-e1101n:2339_0": "Bodhesi dhammaraṃsīhi, veneyyakumudākare.",
  "anya-e1101n:2340_0": "33.",
  "anya-e1101n:2341_0": "Mahāmahindamegho so, vassaṃ dhammambuvuṭṭhiyā;",
  "anya-e1101n:2342_0": "Sādhūnaṃ cittabījesu, janesi kusalaṅkureti.",
  "anya-e1101n:2343_0": "Atha rājā sumanasāmaṇerena dhammāsokassa hatthato sammāsambuddhaparibhuttapattapūradhātuyo ca sakkassa",
  "anya-e1101n:2343_1": "santikā dakkhiṇakkhakadhātuṃca āharāpetvā āhāritvā-",
  "anya-e1101n:2343_2": "itisabbattha cetiyapabbate thūpaṃ ādiṃkatvā sakalalaṅkādīpe yojane yojane thūpāni kāretvā dakkhiṇakadhātuṃ nidahitvā thūpārāmathūpañca patiṭṭhāpesi.",
  "anya-e1101n:2343_3": "Atha saṅghamittāya theriyā ānītaṃ jayamahābodhino dakkhiṇamahāsākhaṃ patiṭṭhāpetvā pūjaṃ kāresi.",
  "anya-e1101n:2343_4": "Sabbo panettha kathāvittharo mahāvaṃsato veditabbo.",
  "anya-e1101n:2344_0": "34.",
  "anya-e1101n:2345_0": "Pāravādikadosena, jātevaṃ parasāgare;",
  "anya-e1101n:2346_0": "Pattānumodanā evaṃ, laṅkāyaṃ āsi issaro.",
  "anya-e1101n:2347_0": "35.",
  "anya-e1101n:2348_0": "Pāpampi evaṃ phalatīti mantvā,",
  "anya-e1101n:2349_0": "Ñatvāna puññassa phalaṃ idanti;",
  "anya-e1101n:2350_0": "Bho yoniso kubbatha puññakamme,",
  "anya-e1101n:2351_0": "Gantvāna ye yattha na socayantīti.",
  "anya-e1101n:2352_0": "Tebhātikamadhuvāṇijakānaṃ vatthuṃ aṭṭhamaṃ.",
  "anya-e1101n:2353_0": "39. Bodhirājadhītuyā bodhirājadhītāya itisabbattha vatthumhi ayamānupubbīkathā",
  "anya-e1101n:2354_0": "Bhagavati parinibbute laṅkāyaṃ sāsane suppatiṭṭhite tattha hakureḷīti eko gāmo ahosi,",
  "anya-e1101n:2354_1": "tatthekā dārikā gāmādārikāhi saddhiṃ tattha tattha kīḷantī viharati,",
  "anya-e1101n:2354_2": "tadā gāmasamīpe mahāsobbhaṃ hoti.",
  "anya-e1101n:2354_3": "Tattheko maruttharukkho sabbadā pāḷiphullova tiṭṭhati.",
  "anya-e1101n:2354_4": "Manussā buddhapūjanatthaṃ pupphāni viciṇantā udakaṃ ogahetvā rukkhamabhiruyha pupphāni ociṇanti,",
  "anya-e1101n:2354_5": "kumārikā te disvā manussā sukhena gantvā pupphāni ociṇantūti ekaṃ sukkhapālibhaddadaṇḍakaṃ āharitvā setuṃ katvā ṭhapesi,",
  "anya-e1101n:2354_6": "tato paṭṭhāya manussā tenagantvā pupphāni ociṇanti.",
  "anya-e1101n:2354_7": "Atha sā tato cutā teneva kusalakammena jambudīpe pāṭaliputtanagare somadattarañño dhītā hutvā nibbatti,",
  "anya-e1101n:2354_8": "uttamarūpadharā devaccharapaṭibhāgā ahosi.",
  "anya-e1101n:2354_9": "Mātāpitaro panassā bodhirājakumārikāti vohariṃsu.",
  "anya-e1101n:2354_10": "Pubbe katasetuānubhāvena tassā suvīrako nāmeko ākāsagāmī sindhavapotako nibbatti.",
  "anya-e1101n:2354_11": "Rājadhītuyā pana pitā buddhamāmako dhammamāmako saṅghamāmako hutvā mahantaṃ puññaṃ pasavanto sindhavapotakaṃ",
  "anya-e1101n:2354_12": "disvā puññakaraṇassa me sahāyo laddhoti tuṭṭhamānaso assaṃ abhiruhitvā divasassa tikkhattuṃ gantvā mahābodhiṃ vandati.",
  "anya-e1101n:2354_13": "Rājadhītā naṃ disvā pitusantikaṃ gantvā abhiṇhaṃ tāta kuhiṃ gacchasīti pucchi.",
  "anya-e1101n:2354_14": "Rājā na kiñci kathesi,",
  "anya-e1101n:2354_15": "atha sā punappunaṃ pitaraṃ nibandhantī pucchi.",
  "anya-e1101n:2354_16": "Tato rājā tassāvi karonto evamāha.",
  "anya-e1101n:2355_0": "1.",
  "anya-e1101n:2356_0": "Amhākaṃ bhagavā pubbe, pūrento dasapāramī;",
  "anya-e1101n:2357_0": "Adāsi sīsarattakkhi, maṃsaṃ jīvitameva ca.",
  "anya-e1101n:2358_0": "2.",
  "anya-e1101n:2359_0": "Puttadāre ca rajje ca, patvā datvā itipikatthaci pāramimatthakaṃ;",
  "anya-e1101n:2360_0": "Anappakappakoṭīnaṃ, khepetvā kapilavuye.",
  "anya-e1101n:2361_0": "3.",
  "anya-e1101n:2362_0": "Sakkarājakule jāto, loke appaṭipuggalo;",
  "anya-e1101n:2363_0": "Sampattacakkavattittaṃ, pahantvāna narādhipo.",
  "anya-e1101n:2364_0": "4.",
  "anya-e1101n:2365_0": "Disvā nimitte caturo, nikkhamma abhinikkhamaṃ;",
  "anya-e1101n:2366_0": "Bodhimūlamupāgamma, nisinno vajirāsane.",
  "anya-e1101n:2367_0": "5.",
  "anya-e1101n:2368_0": "Sahassabāhuṃ māpetvā, nānāyudhasamākulaṃ nānāvudhasamākulaṃ-itisabbattha;",
  "anya-e1101n:2369_0": "Mahābhītikaraṃ vesaṃ, kāḷapabbatasādisaṃ.",
  "anya-e1101n:2370_0": "6.",
  "anya-e1101n:2371_0": "Māpetvāna samāruyha, girimekhalavāraṇaṃ;",
  "anya-e1101n:2372_0": "Mārasenaṃ samānetvā, āgataṃ makaraddhajaṃ.",
  "anya-e1101n:2373_0": "7.",
  "anya-e1101n:2374_0": "Pāramitābalena taṃ, mārasenaṃ palāpiya;",
  "anya-e1101n:2375_0": "Yatthāsīno kilesāri, sahassaṃ ghātayī jino.",
  "anya-e1101n:2376_0": "8.",
  "anya-e1101n:2377_0": "Nayanaṃ sujalasekehi, sattāhaṃ jinasevitaṃ;",
  "anya-e1101n:2378_0": "Pūjitaṃ devabrahmehi, siddhoraganarādihi;",
  "anya-e1101n:2379_0": "Vandituṃ jayabodhiṃtaṃ, gacchāmi satataṃ ahaṃ.",
  "anya-e1101n:2380_0": "9.",
  "anya-e1101n:2381_0": "Upāsati sadā gantvā, yo naro bodhipādapaṃ;",
  "anya-e1101n:2382_0": "Gandhodadīpadhūpādi, nānāpūjāhi sādhukaṃ.",
  "anya-e1101n:2383_0": "10.",
  "anya-e1101n:2384_0": "Sa naro nirāmayo hoti, paccatte ca parattha ca;",
  "anya-e1101n:2385_0": "Pūjito mānito hoti, dīghāyu balavā sukhī.",
  "anya-e1101n:2386_0": "11.",
  "anya-e1101n:2387_0": "Tadatthaṃ patthayantena, atthakāmena jantunā;",
  "anya-e1101n:2388_0": "Upāsanīyaṃ saddhāya, niccaṃ taṃ bodhipādapaṃti.",
  "anya-e1101n:2389_0": "Taṃ sutvā kumārikā pītiyā phuṭasarīrā pitaraṃ vanditvā ahampi tāta gacchāmīti āha.",
  "anya-e1101n:2389_1": "Rājā panassā upaddavabhayena gamanaṃ na icchi.",
  "anya-e1101n:2389_2": "Tato sā yāvatatiyaṃ pitaraṃ yācitvā raññā anuññātā.",
  "anya-e1101n:2389_3": "Tato paṭṭhāya pitarā saddhiṃ sindhavamāruyha bodhiṃ vandituṃ satataṃ gacchati.",
  "anya-e1101n:2389_4": "Athāparabhāge rājā maraṇamañce nipanno cintesi.",
  "anya-e1101n:2389_5": "Dhītā me nirantaraṃ bodhiupaṭṭhānaṃgacchati,",
  "anya-e1101n:2389_6": "etissā anāgate yaṃkiñci bhayaṃ uppajjamānaṃ tato uppajjati.",
  "anya-e1101n:2389_7": "Tattha me kiṃ kātabbanti.",
  "anya-e1101n:2389_8": "Tato sindhavaṃ pakkosāpetvā tassa kaṇṇamūle mantento evamāha,",
  "anya-e1101n:2389_9": "tāta mama dhītā abhiṇhaṃ tava sahāyaṃ katvā bodhiṃ vandituṃ gacchati.",
  "anya-e1101n:2389_10": "Tatthassā yaṃkiñci bhayaṃ bhaveyya.",
  "anya-e1101n:2389_11": "Taṃ nappatirūpaṃ.",
  "anya-e1101n:2389_12": "Tattha gamanāgamane mama dhītaraṃ rakkheyyāsīti tassa dhītaraṃ paṭipādetvā kālamakāsi.",
  "anya-e1101n:2389_13": "Tato rājadhītā pitusarīrakiccaṃ kāretvā divasassa tikkhattuṃ assamabhiruyha bodhiupaṭṭhānaṃ gacchati.",
  "anya-e1101n:2389_14": "Manussā panassā rūpasampattiṃ disvā vimhitamānasā rājārahaṃ vata no idaṃ paṇṇākāraṃ diṭṭhaṃ.",
  "anya-e1101n:2389_15": "Gantvā rañño ācikkhissāma.",
  "anya-e1101n:2389_16": "Appeva nāma rājā so kiñci no dadeyyāti cintetvā rañño santikaṃ gantvā vanditvā ṭhitā evamāhaṃsu.",
  "anya-e1101n:2390_0": "12.",
  "anya-e1101n:2391_0": "Bodhimaṇḍaṃ samāgamma, abhiṇhaṃ tuṭṭhamānasā;",
  "anya-e1101n:2392_0": "Vandantī yāti kaññekā, vijjūva siriyā jalaṃ.",
  "anya-e1101n:2393_0": "13.",
  "anya-e1101n:2394_0": "Nīladhampillabhārā sā, visālāyatalocanā;",
  "anya-e1101n:2395_0": "Soṇṇadolābhasavaṇā, sāmā subhapayodharā.",
  "anya-e1101n:2396_0": "14.",
  "anya-e1101n:2397_0": "Sataraṃsīhi sammissa, sañcyāmbudasamādharā;",
  "anya-e1101n:2398_0": "Tuṅganāsā nīlabhamu, hāsabhāsā manoramā.",
  "anya-e1101n:2399_0": "15.",
  "anya-e1101n:2400_0": "Īdisaṃ no mahārājā mahārājadiṭṭhapubba itipikatthaci, diṭṭhapubbaṃ kudācanaṃ;",
  "anya-e1101n:2401_0": "Ehi tassā siriṃdeva, bodhimaṇḍamhi dakkhasīti.",
  "anya-e1101n:2402_0": "Taṃ sutvā rājā savaṇasaṃsaggeneva tāya paṭibaddhacitto caturaṅginiṃsenaṃ gahetvā rājadhītaraṃ bodhivandanatthāya",
  "anya-e1101n:2402_1": "āgatakāle bahipākāre senaṃ parikkhipāpetvā gaṇhathetanti manusse niyojesi.",
  "anya-e1101n:2402_2": "Tato senāpi taṃ gahaṇasajjā aṭṭhāsi.",
  "anya-e1101n:2402_3": "Rājadhītā te disvā sīghaṃ sindhavaṃ upasaṅkamitvā tassa piṭṭhiyaṃ nisinnā paṇhiyā saññaṃ adāsi.",
  "anya-e1101n:2402_4": "So taṃ gahetvā vegena ākāsaṃ pakkhandi.",
  "anya-e1101n:2402_5": "Sā pana dunnisinnabhāvena assassa vegaṃ sandhāretumasakkontī assapiṭṭhito parigali.",
  "anya-e1101n:2402_6": "Sindhavo rājadhītaraṃ patamānaṃ disvā rājovādaṃ saramāno vegenāgantvā tassā kese ḍaṃsitvā ukkhipitvā",
  "anya-e1101n:2402_7": "patamānāya tassā piṭṭhiṃdatvā nisīdāpetvā ākāsena taṃ netvā pāṭaliputtanagareyeva patiṭṭhāpesi pātaliputtanagareyevataṃ",
  "anya-e1101n:2402_8": "paviṭhāpesiitipikatthaci.",
  "anya-e1101n:2403_0": "16.",
  "anya-e1101n:2404_0": "Tiracchānagatāpevaṃ, sarantā upakārakaṃ;",
  "anya-e1101n:2405_0": "Na jahantīti mantvāna, kataññū hontu hontipāṇino-itipikatthaci pāṇinoti.",
  "anya-e1101n:2406_0": "Tato paṭṭhāya sā puññakammaṃ katvā saggaparāyanā ahosīti.",
  "anya-e1101n:2407_0": "17.",
  "anya-e1101n:2408_0": "Yo yaṃ dumindaṃyatinandanena;",
  "anya-e1101n:2409_0": "Sampūjitaṃ pūjayate sa pañño;",
  "anya-e1101n:2410_0": "Sa bhogavā hoti anītiko ca,",
  "anya-e1101n:2411_0": "Sabbattha so hoti pasattharūpo.",
  "anya-e1101n:2412_0": "Bodhirājadhītuyā vatthuṃ navamaṃ.",
  "anya-e1101n:2413_0": "40. Kuṇḍaliyā vatthumhi ayamānupubbīkathā",
  "anya-e1101n:2414_0": "Laṅkādīpe rohaṇajapade mahāgāmo nāma ahosi,",
  "anya-e1101n:2414_1": "tattha tissavihāraṃ nāma anekasatabhikkhūhi samākiṇṇaṃ anekapariveṇapatimaṇḍitaṃ vihāraṃ ahosi.",
  "anya-e1101n:2414_2": "Tattheko tisso nāma sāmaṇero paṭivasati.",
  "anya-e1101n:2414_3": "So ekasmiṃsamaye janapadacārikaṃ caranto pāsāṇavāpigāme bhikkhaṃ caritvā yāpanamattaṃ bhattaṃ sappinā",
  "anya-e1101n:2414_4": "saddhiṃ labhitvā nikkhamma gāmadvāraṃ patvā mahāgāmābhimukho gacchanto manusse udakaphāsukaṭṭhānaṃ pucchi.",
  "anya-e1101n:2414_5": "Tehi bhante tumhākaṃ abhimukhe avidūraṭṭhāne kakubandakandaraṃ nāma sandamānasītalodakaṃ dhavalavālukātalaṃ",
  "anya-e1101n:2414_6": "tattha tumhe gantvā nahātvā sītalacchāyāya vālukātale nisinno bhattakiccaṃ katvā gacchathāti vutte sāmaṇero",
  "anya-e1101n:2414_7": "sādhūti vatvā tattha gantvā phāsukaṭṭhāne nisinno bhattaṃ bhuñjitumārabhi.",
  "anya-e1101n:2414_8": "Tadā ekena vanakammikena saddhiṃaraññaṃ gatā ekā sunakhī tasmiṃ kandare ekasmiṃ pabbhāraṭṭhāne dārake",
  "anya-e1101n:2414_9": "vijāyitvā chātajjhattā pavedhamānagattā dārakānaṃ samīpenipannā sāmaṇerassa patte āhāragandhaṃ ghāyitvā",
  "anya-e1101n:2414_10": "nipannaṭṭhānato vuṭṭhāya pavedhamānā tassa samīpaṃ āgamma naṅguṭṭhaṃ cālentī aṭṭhāsi,",
  "anya-e1101n:2414_11": "sāmaṇero taṃ disvā kampitamānaso attano bhojanatthāya vaṭṭitaṃ pathamālopaṃ tassā purato ṭhapesi,",
  "anya-e1101n:2414_12": "tato sā somanassā taṃ bhuñji.",
  "anya-e1101n:2414_13": "Taṃ disvā tuṭṭho punappunaṃ ālopaṃ karonto tassā bhattaṃ datvā pattaṃ dhovitvā thavikāya pakkhipitvā agamāsi.",
  "anya-e1101n:2414_14": "Tato sā sunakhī sāmaṇeragatena pasādena tato cutā jambudīpe devaputtanagare rājānaṃ paṭicca tassa mahesiyā",
  "anya-e1101n:2414_15": "kucchimhi paṭisandhiṃ gaṇhitvā dasamāsaccayena mātukucchito nikkhami,",
  "anya-e1101n:2414_16": "athassā sikhāmaṅgaladivase sampatte mātāpitaro panassā kuṇḍalāvaṭṭakesattā kuṇḍalāti nāma makaṃsu.",
  "anya-e1101n:2414_17": "Sā anukkamena soḷasavassuddesikā ahosi,",
  "anya-e1101n:2414_18": "tasmiṃ kira samaye tisso sāmaṇero mahābodhiṃ vandissāmīti nāvaṃ abhiruyha jambudīpaṃ gantvā anupubbena",
  "anya-e1101n:2414_19": "devaputtanagaraṃ patvā sunivattho supāruto yugamattadaso bhikkhāya caranto mahāvīthiṃ sampāpuṇi.",
  "anya-e1101n:2414_20": "Rājadhītā sīhapañjaraṃ ugghāṭetvā antaravīthiṃ olokentī bhikkhantaṃ sāmaṇeraṃ disvā pubbasinehaṃ paṭilabhi,",
  "anya-e1101n:2414_21": "tasmiṃkhaṇe tassā jātissarañāṇaṃ ahosi.",
  "anya-e1101n:2414_22": "Sā kira pubbe bhikkhuṇī hutvā paṇṇasūciyā saddhiṃ potthakañca padīpiyatelañca datvā jātissarā bhaveyyaṃti patthanaṃ ṭhapesi,",
  "anya-e1101n:2414_23": "tato sājātiṃ anussarantī sāmaṇerena attano katūpakāraṃ ditvā somanassā naṃ pakkosāpetvā rājagehe āsanaṃ",
  "anya-e1101n:2414_24": "paññāpetvā tattha nisinnaṃ nānaggarasa bhojanena parivisitvā onītapattapāṇiṃ sāmaṇeraṃ upasaṅkamitvā",
  "anya-e1101n:2414_25": "vanditvā ekamantaṃ nisinnā tena saddhiṃ sallapantī evamāha.",
  "anya-e1101n:2415_0": "1.",
  "anya-e1101n:2416_0": "Na sañjānāsi maṃ dhīra, pubbehaṃ tava dāsikā;",
  "anya-e1101n:2417_0": "Tenāhaṃ sukhitā āsiṃ, tasmā tvamasi issaroti.",
  "anya-e1101n:2418_0": "Taṃ sutvā sāmaṇero āha.",
  "anya-e1101n:2419_0": "2.",
  "anya-e1101n:2420_0": "Natthi me tādisī dāsī, na sañjānāmi taṃ ahaṃ;",
  "anya-e1101n:2421_0": "Kāsi tvaṃ kassa vā dhītā, taṃ me akkhāhi pucchitāti.",
  "anya-e1101n:2422_0": "Tato sā taṃ sārāpentī āha.",
  "anya-e1101n:2423_0": "3.",
  "anya-e1101n:2424_0": "Sārāpemi tuvaṃ ajja, yathā jānāsimaṃ ise;",
  "anya-e1101n:2425_0": "Bujjhassu bodhito dāni, mayā jātiṃsarantiyā.",
  "anya-e1101n:2426_0": "4.",
  "anya-e1101n:2427_0": "Pāsāṇavāpigāmamhi, tambapaṇṇimhi rohaṇe;",
  "anya-e1101n:2428_0": "Bhikkhitvāna tuvaṃ bhante, yadā kakubandakandare.",
  "anya-e1101n:2429_0": "5.",
  "anya-e1101n:2430_0": "Nisīditvāna tvaṃ bhattaṃ, bhuttakālaṃ sarissasi;",
  "anya-e1101n:2431_0": "Tadāhaṃ sunakhī āsiṃ, vijātā laddhagocarā.",
  "anya-e1101n:2432_0": "6.",
  "anya-e1101n:2433_0": "Dārake khādituṃ mayha, māsannā khudapīḷitā;",
  "anya-e1101n:2434_0": "Pavedhamānasabbaṅgā, aṭṭhāsiṃ tava santike.",
  "anya-e1101n:2435_0": "7.",
  "anya-e1101n:2436_0": "Disvā taṃ maṃ tadā bhante, vedhamānaṃ bubhukkhitaṃ;",
  "anya-e1101n:2437_0": "Chinnabhatto tuvaṃ hutvā, mamaṃ bhattena tosayī.",
  "anya-e1101n:2438_0": "8.",
  "anya-e1101n:2439_0": "Tadāhaṃ muducittena, cittaṃ tayi pasādayiṃ;",
  "anya-e1101n:2440_0": "Tenāhaṃ puññakammena, dutiye attasambhave.",
  "anya-e1101n:2441_0": "9.",
  "anya-e1101n:2442_0": "Idha rājakule jātā, sabbakāmasamiddhinī;",
  "anya-e1101n:2443_0": "Cittappasādamattena, lokanāthassa sāsane.",
  "anya-e1101n:2444_0": "10.",
  "anya-e1101n:2445_0": "Tadahupabbajitassāpi, īdisā honti sampadā;",
  "anya-e1101n:2446_0": "Kīdisaṃ hoti sambuddhe, pasādena phalaṃ aho.",
  "anya-e1101n:2447_0": "11.",
  "anya-e1101n:2448_0": "Aññāni pana kiccāni, pahāyāttahite rato;",
  "anya-e1101n:2449_0": "Atandito divārattiṃ, sarātu ratanattayaṃti.",
  "anya-e1101n:2450_0": "Evaṃ sāmaṇerena katūpakāraṃ sārāpetvā bhante tava dāsiyā anuggahaṃ paṭicca idheva vasathāti nimantitvā",
  "anya-e1101n:2450_1": "tena sampaṭicchite mahantaṃ vihāraṃ kārāpetvā sāmaṇeraṃ ādiṃ katvā anekabhikkhusate nimantetvā vihāre",
  "anya-e1101n:2450_2": "vasāpetvā sulabhaṃ katvā catupaccayehi upaṭṭhāsi.",
  "anya-e1101n:2450_3": "Sāmaṇeropi sunakhiyā dinnadānaṃ anussaritvā tuṭṭho buddhānussatiṃ manasikaronto na cirenava arahattaṃ",
  "anya-e1101n:2450_4": "patvā tasmiṃyeva vihāre vasanto āyupariyosāne tattheva parinibbāyīti.",
  "anya-e1101n:2451_0": "12.",
  "anya-e1101n:2452_0": "Tiyaddhesu tilokasmiṃ, natthi vatthuttayaṃ vinā;",
  "anya-e1101n:2453_0": "Sattāna mañña micchattha, dāyakaṃ surapādapaṃ.",
  "anya-e1101n:2454_0": "Kuṇḍaliyā vatthuṃ dasamaṃ.",
  "anya-e1101n:2455_0": "Mahāsenavaggo catuttho.",
  "anya-e1101n:2456_0": "Ettāvatā jambudīpuppattikathā samattā."
}